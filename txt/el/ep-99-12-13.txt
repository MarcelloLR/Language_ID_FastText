<CHAPTER ID=1>
Επαvάληψη της συvσδoυ
<SPEAKER ID=1 NAME="Πρόεδρος">
Κηρύσσω την επανάληψη της συνόδου του Ευρωπαϊκού Κοινοβουλίου που είχε διακοπεί στις 2 Δεκεμβρίου 1999.

<SPEAKER ID=2 LANGUAGE="DE" NAME="Swoboda">
Κυρία Πρόεδρε, θα ήθελα πολύ σύντομα να παρουσιάσω το μέλημά μου. Γνωρίζετε πόσο σας εκτιμώ, και υποστήριξα και την ομιλία σας στο Ελσίνκι σε πάρα πολλούς τομείς. Υπάρχει ένα θέμα που θα μπορούσε να δημιουργήσει λανθασμένη αντίληψη. Κατά την ομιλία σας αναφερθήκατε δύο φορές στην πολιτιστική ενσωμάτωση σχετικά με μια πιθανή προσχώρηση ή υποψηφιότητα της Τουρκίας. Επειδή το εν λόγω θέμα είναι πολύ λεπτό και επειδή μόλις επιστρέψαμε από μια σύντομη κοινοβουλευτική αποστολή στην Τουρκία, θα ήθελα να ζητήσω μια διευκρίνιση, κυρία Πρόεδρε, και μάλιστα προ πάντων ως προς το γεγονός ότι και κατά το παρελθόν υπήρξαν αποφάσεις σύμφωνα με τις οποίες η Ευρωπαϊκή Ένωση αποτελεί χριστιανική κοινότητα.
<P>
Προς αυτό στρεφόταν η υπόδειξη που κάνατε σχετικά με την πολιτιστική ενσωμάτωση; Ίσως θα μπορούσατε να το διασαφηνίσετε λίγο, διότι ούτε εγώ θα μπορούσα να προσαρμοσθώ στην ισλαμική θρησκεία ή κουλτούρα ούτε μπορούμε μάλλον να απαιτήσουμε να συμβεί το αντίστροφο. Εν πάση περιπτώσει, μερικοί τουλάχιστον από εμάς πιστεύουν ή θεωρούν πως χρήζει διασάφησης η έννοια αυτή της πολιτιστικής ενσωμάτωσης σχετικά με την Τουρκία. Θα σας ήμουν ευγνώμων αν μπορούσατε να διασαφηνίσετε λίγο το θέμα αυτό.

<SPEAKER ID=3 NAME="Πρόεδρος">
Κύριε Swoboda, σας ευχαριστώ. Δεν θα ανοίξουμε συζήτηση για να εξηγήσουμε το λόγο που έδωσα στο Ελσίνκι. Πιστεύω πως είπα ακριβώς ό,τι είπατε κι εσείς μόλις τώρα, δηλαδή ότι ήταν ένα πρόβλημα για ορισμένους. Και είπα εξάλλου, αν διαβάσετε προσεκτικά το κείμενό μου - ελπίζω ότι μεταφράστηκε σωστά - ότι το Κοινοβούλιο ήταν διχασμένο και ότι υπήρχαν διϊστάμενες απόψεις, ότι ο προβληματισμός δεν είχε ακόμη ολοκληρωθεί. Αν διαβάσετε καλά το λόγο μου, θα διαπιστώσετε ότι δεν πήρα καμία κατηγορηματική απόφαση. Είπα επιπλέον ότι θα μπορούσε επίσης να υπάρχει πρόβλημα συνόρων και ότι είχε αρχίσει ευρύς προβληματισμός στους κόλπους του Ευρωπαϊκού Κοινοβουλίου. Αυτά ήθελα απλώς να πω.

<SPEAKER ID=4 LANGUAGE="FR" NAME="Wurtz">
Κυρία Πρόεδρε, θα ήθελα να εκφράσω εδώ την έκπληξη και την αγανάκτησή μου για το γεγονός ότι ο Επίτροπος κ. Fischler παρευρέθη, κατόπιν προσκλήσεως του κ. Haider, στην τελετή εγκαινίων του Οίκου της Καρινθίας στις Βρυξέλλες την περασμένη εβδομάδα. Πιστεύω ότι η παρουσία ενός Επιτρόπου δίπλα σε έναν άνθρωπο που είναι γνωστός για τις ρατσιστικές και ξενόφοβες ιδέες του ισοδυναμεί με υποστήριξη και μάλιστα μια υποστήριξη που συνιστά παραβίαση του άρθρου 13 της Συνθήκης του Αμστερνταμ. Θα ήθελα, κυρία Πρόεδρε, μια επεξηγηματική δήλωση από την Επιτροπή επί του θέματος κατά την περίοδο συνόδου μας.

<SPEAKER ID=5 NAME="Πρόεδρος">
Ευχαριστώ, κύριε Wurtz. Σημειώνω την παρέμβασή σας.

<SPEAKER ID=6 NAME="Dιsir">
Κυρία Πρόεδρε, οι κανόνες μας προβλέπουν ότι οι βουλευτές πρέπει να μπορούν να συναντούν ελεύθερα, στους κόλπους του Ευρωπαϊκού Κοινοβουλίου, κάθε άτομο που διαμένει στο έδαφος της Ένωσης και για το θέμα αυτό είναι υπεύθυνοι οι Κοσμήτορες, σύμφωνα με το άρθρο 25. Γι' αυτό πρέπει, κυρία Πρόεδρε, να καταστεί πραγματικά δυνατή η πρόσβαση αυτών των ατόμων στο Κοινοβούλιο.
<P>
Την περασμένη εβδομάδα, μια ομάδα εκπροσώπων τάξης που προέρχονταν από ένα σχολείο της Γαλλίας δεν μπόρεσε να επισκεφτεί, όπως είχε προβλεφθεί, το Ευρωπαϊκό Κοινοβούλιο στις Βρυξέλλες, επειδή ορισμένοι μαθητές, υπήκοοι χώρας εκτός της Ευρωπαϊκής Ένωσης, δεν μπόρεσαν να προμηθευτούν εγκαίρως θεώρηση εξόδου και εισόδου στο έδαφος της χώρας αυτής.
<P>
Θα μπορούσατε, κυρία Πρόεδρε, να παραπέμψετε το θέμα στα κράτη μέλη, προκειμένου να θεσπιστεί μια ελαστική, αυτόματη θεώρηση διαβατηρίου που να εκδίδεται πολύ πιο γρήγορα, ούτως ώστε όλοι οι μαθητές που προσκαλούνται να μας συναντήσουν στο πλαίσιο των σχολικών επισκέψεων να μπορούν πραγματικά να μεταβαίνουν στο Ευρωπαϊκό Κοινοβούλιο, στις Βρυξέλλες ή το Στρασβούργο.

<SPEAKER ID=7 NAME="Πρόεδρος">
Θα εξετάσουμε, πράγματι, αυτό το ζήτημα πολύ προσεκτικά για να λάβουμε αποτελεσματικά μέτρα για την επίλυσή του.

<SPEAKER ID=8 LANGUAGE="DE" NAME="Berger">
Κυρία Πρόεδρε, εδώ επικρίθηκε το γεγονός ότι το μέλος της Ευρωπαϊκής Επιτροπής, ο Αυστριακός Franz Fischler, μετείχε στην ίδια εκδήλωση με τον Jφrg Haider. Θα ήθελα να πω πως η εκδήλωση αυτή ήταν εξαιρετική, πως ο Αυστριακός Επίτροπος, κ. Fischler, αναφέρθηκε με λίαν σαφή λόγια στον εθνικισμό στην Ευρώπη και πως τα λόγια του άσκησαν μεγάλη επίδραση στην Αυστρία, διότι, ως γνωστόν, εξετάσθηκε το ζήτημα εάν θα μπορούσε να σχηματισθεί κυβέρνηση στην Αυστρία με το εν λόγω κόμμα Haider.
<P>
Ως εκ τούτου, θα ήθελα να ζητήσω όχι μόνο να μην επικριθεί η παρουσία του Αυστριακού Επιτρόπου, αλλά και να υποστηριχθούν τα όσα είπε.
<P>
(Χειροκροτήματα)

<SPEAKER ID=9 NAME="Πρόεδρος">
Σας ευχαριστώ, κυρία Berger, για αυτήν την τόσο σημαντική διευκρίνιση.

<SPEAKER ID=10 LANGUAGE="PT" NAME="Seguro">
Κυρία Πρόεδρε, παίρνω το λόγο για να αναφερθώ σε ένα εξαιρετικά δυσάρεστο συμβάν. Το περασμένο Σάββατο, ένα αεροπλάνο της αεροπορικής εταιρείας SATA, της αυτόνομης περιφέρειας των Αζορών στην Πορτογαλία, συνετρίβη προκαλώντας το θάνατο των μελών του πληρώματος και άλλων τριάντα ενός επιβατών. Το συγκεκριμένο δυστύχημα θα δικαιολογούσε από μόνο του αυτή την παρέμβαση. Όμως εδώ και πολλά χρόνια ο λαός των Αζορών μαστίζεται από μια σειρά φυσικών καταστροφών, από σεισμούς, από ανεμοθύελλες, από πλημμύρες, έτσι ώστε οι κακουχίες κατάντησαν να είναι το καθημερινό του βίωμα. Για το λόγο αυτό, κυρία Πρόεδρε, κυρίες και κύριοι βουλευτές, θα επιθυμούσα να εκφράσω, εξ ονόματός μου και, πιστεύω, εξ ονόματος όλων μας, την αλληλεγγύη μου προς το λαό των Αζορών, και ταυτόχρονα να σας ζητήσω, κυρία Πρόεδρε, να μεταφέρετε την έκφραση της βαθιάς μας λύπης, εξ ονόματος του Ευρωπαϊκού Κοινοβουλίου, στις πορτογαλικές αρχές και στις αρχές των Αζορών, αλλά κυρίως στις οικογένειες των θυμάτων.
<P>
(Χειροκροτήματα)

<SPEAKER ID=11 NAME="Πρόεδρος">
Σας ευχαριστώ, κύριε Seguro. Ευχαρίστως θα το κάνω, εξ ονόματος όλων σας, και πιστεύω ότι τα χειροκροτήματα επιβεβαιώνουν απόλυτα την επιθυμία σας.

<SPEAKER ID=12 LANGUAGE="DE" NAME="Posselt">
Κυρία Πρόεδρε, θα ήθελα να διαβεβαιώσω τον συνάδελφο Swoboda, πως μπορεί να είναι σίγουρος για την ύπαρξη ενός ευρωπαϊκού πολιτισμού. Εάν αυτή δεν υπήρχε, δεν θα υπήρχαν και Ευρωπαίοι, και δεν θα είχε κανένα νόημα η σύσταση της Ευρωπαϊκής Ένωσης. Θα ήθελα να ευχαριστήσω τους συναδέλφους από την Ιταλία που έστησαν την υπέροχη αυτή φάτνη απέναντι από την αίθουσα συνεδριάσεων, και θα ήθελα να παρακαλέσω όλους τους συναδέλφους να πάνε να δουν αυτό το κομμάτι ευρωπαϊκού πολιτισμού.

<SPEAKER ID=13 LANGUAGE="DE" NAME="Flemming">
Κυρία Πρόεδρε, επιτρέψτε μου να προσθέσω κάτι στην κριτική που ασκήθηκε στον Αυστριακό Επίτροπο Fischler. Στο εν λόγω θέμα αναφέρθηκε ήδη, ως γνωστόν, η συνάδελφος κ. Berger. Απ' ό,τι γνωρίζω, ο Επίτροπος Fischler έχει επισκεφθεί μέχρι τώρα και τα εννέα κέντρα σύνδεσης των ομοσπονδιακών κρατιδίων της Αυστρίας στις Βρυξέλλες. Ξέρετε, ο Επίτροπος Fischler είναι αγρότης από το Τυρόλο και πάει εκεί όπου το θεωρεί σωστό, και εκεί λέγει αυτά που θεωρεί σωστά!
<P>
(Χειροκροτήματα)

<SPEAKER ID=14 NAME="Πρόεδρος">
Αγαπητοί συνάδελφοι, δεν μπορούμε να ανοίξουμε συζήτηση για το θέμα αυτό, ιδίως εν τη απουσία του ενδιαφερομένου.

<SPEAKER ID=15 LANGUAGE="NL" NAME="Manders">
Κυρία Πρόεδρε, Θα ήθελα να επιστήσω την προσοχή σας στα προβλήματα που υπάρχουν στις Βρυξέλλες κυρίως μεταξύ των οδηγών μελών του Σώματος και της ασφάλειας. Σήμερα υπάρχουν τεράστια προβλήματα τα οποία οδηγούν σε σημαντικές καθυστερήσεις. Τα μέλη του Σώματος υποχρεούνται να περιμένουν στο υπόγειο το οποίο είναι γεμάτο καυσαέρια, με αποτέλεσμα να καθυστερούν και να ζημιώνεται και η υγεία τους. Στη συνέχεια, θα ήθελα να επιστήσω την προσοχή σας και στο σημείο αποβίβασης στο Κοινοβούλιο, γιατί έχω την εντύπωση ότι ιδιαίτερα τον χειμώνα θα έχουμε πρόβλημα, εάν πρέπει κανείς να περπατήσει αυτά τα 150 μέτρα στο προαύλιο. Ίσως να μπορούσε να δημιουργηθεί ένα σημείο αποβίβασης στην άλλη πλευρά, στην είσοδο.

<SPEAKER ID=16 NAME="Πρόεδρος">
Σημειώνουμε την παρέμβασή σας και θα ζητήσουμε από τους Κοσμήτορες να εξετάσουν τι μέτρα θα πρέπει να ληφθούν για να διευθετηθεί το ζήτημα.

<SPEAKER ID=17 NAME="Camre">
Κυρία Πρόεδρε, μία παρατήρηση σχετικά με το ζήτημα του ευρωπαϊκού πολιτισμού. Μοιράστηκαν σε όλα τα μέλη του Κοινοβουλίου κάποιες πολύ χρήσιμες χριστουγεννιάτικες κάρτες της UNICEF για να τις χρησιμοποιήσουμε για τις ευχές που θέλουμε να στείλουμε για τα Χριστούγεννα και το νέο έτος. Οι εν λόγω κάρτες περιέχουν ένα ένθετο χαρτί που φέρει την μπλε σημαία της ΕΕ και ένα κείμενο σε 11 γλώσσες. Διαβάζω τα ακόλουθα: Με τις καλύτερες ευχές, Frohes Fest, Best Wishes, Meilleurs Vux, Migliori Auguri, Beste Wensen, Boas Festas και στα σουηδικά μεταφράστηκε ως Med bδste lyckφnskningar. Εμείς όμως δεν γράφουμε τέτοια πράγματα για τα Χριστούγεννα και για όσα αντιπροσωπεύει αυτή η γιορτή. Απ' ό,τι φαίνεται η Ευρωπαϊκή Ένωση έχει καταστεί σεμνή σε τέτοιον υπέρμετρο βαθμό σε σχέση με τους υπόλοιπους πολιτισμούς που δεν τολμάμε να αναγνωρίσουμε ότι σε λίγες μέρες θα γιορτάσουμε τα Χριστούγεννα και την Πρωτοχρονιά του δικού μας πολιτισμού. Προφανέστατα κυριαρχεί η άποψη πως ίσως προσβάλουμε τις ξένες θρησκείες εάν υπογραμμίσουμε ότι στην πραγματικότητα είμαστε μια χριστιανική ήπειρος κι ότι στην Ευρώπη λέμε: Καλά Χριστούγεννα κι ευτυχισμένο το Νέο Έτος - Joyeux Noλl et Bonne Annιe κ.ο.κ. Κυρία Πρόεδρε, το θέμα δεν έχει να κάνει κατά κύριο λόγο ούτε με τη θρησκεία ούτε με την πίστη. Κατ' εμέ, έχει να κάνει με την τόλμη να περηφανευόμαστε για τον πολιτισμό μας. Ένας λαός, ένα έθνος, η Ευρώπη, που εξαιτίας μιας κακώς εννοούμενης ορθότητας δεν τιμά τον ίδιο της τον πολιτισμό, ριψοκινδυνεύει να σβήσει, γι' αυτόν ακριβώς τον λόγο καλώ τους συναδέλφους μου να πετάξουν το ένθετο της ΕΕ και να χρησιμοποιήσουν τις χριστουγεννιάτικες κάρτες της UNICEF ως έχουν.

<SPEAKER ID=18 NAME="Πρόεδρος">
Ευχαριστώ, αγαπητέ συνάδελφε, δεν νομίζω ότι θα μπορούσαμε να αρχίσουμε μια συζήτηση για τον ευρωπαϊκό πολιτισμό. Θα μας έπαιρνε όλη τη νύχτα.

<SPEAKER ID=19 LANGUAGE="DE" NAME="Sichrovsky">
Αξιότιμη κυρία Πρόεδρε, ως βουλευτής του Φιλελευθέρου Κόμματος της Αυστρίας εξελέγην με τον ίδιο ακριβώς δημοκρατικό τρόπο όπως και οποιοσδήποτε άλλος βουλευτής αυτού του Σώματος. Ο δρ. Haider εξελέγη κατόπιν διενέργειας ελεύθερων, δημοκρατικών εκλογών, αποσπώντας το 42% των ψήφων των κατοίκων της Καρινθίας. Εάν κάποιοι βουλευτές αυτού του Σώματος, που προσπαθούν να ιδρύσουν μια ενωμένη Ευρώπη, πιστεύουν πως στην Ευρώπη αυτή υπάρχουν ενάρετοι και φαύλοι εκλογείς κι ως εκ τούτου και ενάρετοι και φαύλοι βουλευτές, τότε θα πρέπει να μελετήσουν την ευρωπαϊκή ιστορία του αιώνα που διανύουμε. Δεν μπορούμε να περιθωριοποιούμε εδώ ανθρώπους, αποκλείοντας τους εκλογείς των δημοκρατικών βουλευτών. Όλοι μας έχουμε το δικαίωμα να καταλαμβάνουμε μία έδρα στο Σώμα αυτό, επειδή εκλεχθήκαμε με δημοκρατικές διαδικασίες.

<SPEAKER ID=20 NAME="Roure">
Κυρία Πρόεδρε, θα ήθελα απλώς να σας μιλήσω εξ ονόματος των βουλευτών που παραμένουν το πρωί της Παρασκευής. Αισθανόμαστε ιδιαίτερα εγκαταλελειμμένοι στο κτήριο αυτό.
<P>
Θα σας δώσω ένα απλό παράδειγμα για την Παρασκευή της περασμένης περιόδου συνόδου. Ήθελα να δω τα ηλεκτρονικά μου μηνύματα. Προσπάθησα, εις μάτην. Προσπάθησα να επικοινωνήσω με κάποιον υπάλληλο, έκανα πραγματικά τα πάντα, δεν υπήρχε πια κανείς να με βοηθήσει. Μίλησα για αυτό με άλλους συναδέλφους που παραμένουν μαζί με μένα το πρωί της Παρασκευής και συμφωνήσαμε ότι νιώθουμε πραγματικά εξαιρετικά εγκαταλελειμμένοι.

<SPEAKER ID=21 NAME="Πρόεδρος">
Ευχαριστώ, κυρία Roure, σημειώνω την παρέμβασή σας και θα προσπαθήσουμε να αναπληρώσουμε αυτό το αίσθημα εγκατάλειψης.

<SPEAKER ID=22 LANGUAGE="DE" NAME="Ceyhun">
Κυρία Πρόεδρε, εγώ, προσωπικά, έχω δύο παιδιά που είναι Διαμαρτυρόμενοι και γιορτάζω πάντα κανονικά τα Χριστούγεννα. Ήθελα να το πω αυτό στους συναδέλφους μου. Εγώ ο ίδιος δεν είμαι όμως Χριστιανός. Στην Ευρώπη ζουν Εβραίοι, Μωαμεθανοί και πολλοί άνθρωποι με διαφορετική πίστη. Για τον λόγο αυτό θα ήθελα οι συνάδελφοί μου να λάβουν επιτέλους υπόψη το γεγονός ότι δεν ζουν μόνο Χριστιανοί στην Ευρώπη. Εγώ λοιπόν δεν είμαι Χριστιανός, παρ' όλα αυτά τυγχάνω όμως μέλος αυτού του Σώματος. Μερικές φορές αναρωτιέμαι για το πού ακριβώς βρίσκομαι, ακούγοντας ορισμένες ομιλίες. Μήπως δεν είμαι Ευρωπαίος εγώ; Θα ήθελα να μου απαντήσει σχετικά ο συνάδελφός μου Posselt, για παράδειγμα.

<SPEAKER ID=23 NAME="Πρόεδρος">
Ευχαριστώ, κύριε Ceyhun. Βλέπετε, κύριε Swoboda, όταν πολύ σωστά είπα στο κείμενό μου ότι η συζήτηση πόρρω απείχε από το τέλος της, πιστεύω ότι τελικά είχα απόλυτο δίκιο και ότι πράγματι πρόκειται για μια μεγάλη συζήτηση.

<SPEAKER ID=24 LANGUAGE="ES" NAME="Ripoll y Martinez de Bedoya">
Κυρία Πρόεδρε, σε μία σύντομη παρέμβαση σχετικά με αυτό το θέμα, θα ήθελα να παρακαλέσω τον κ. Swoboda να μην προβαίνει σε τέτοιου είδους δηλώσεις ρατσιστικού και ξενόφοβου χαρακτήρα. Χάρη στον αραβικό κόσμο, χάρη στον αραβικό πολιτισμό, η Ευρώπη σήμερα έχει όλα αυτά που αποτελούν την ελληνική κληρονομιά· χάρη στον αραβικό κόσμο, έχει όλα αυτά που συνιστούν την αναγνώριση του ελληνικού πολιτισμού. Σας παρακαλώ, κ. Swoboda, σταματήστε να εκφράζεστε με μια ορολογία που της προσιδιάζουν αυτά τα χαρακτηριστικά, διότι πιστεύω ότι σήμερα δεν χωρούν στην Ευρώπη.

<SPEAKER ID=25 NAME="La Prιsidente">
Σας ευχαριστώ, κύριε Ripoll y Martνnez de Bedoya.

<CHAPTER ID=2>
Διάταξη τωv εργασιώv
<SPEAKER ID=26 NAME="Πρόεδρος">
Η ημερήσια διάταξη προβλέπει τον καθορισμό της διάταξης των εργασιών. Το σχέδιο της ημερήσιας διάταξης έχει διανεμηθεί και έχουν προταθεί ή επέλθει οι ακόλουθες τροποποιήσεις (άρθρο 111 του Κανονισμού):
<P>
Δευτέρα:
<P>
Όσον αφορά την έκθεση της κ. Palacio Vallelersundi, εξ ονόματος της Επιτροπής Νομικών Θεμάτων και Εσωτερικής Αγοράς, σχετικά με τον έλεγχο των εντολών των βουλευτών, η Ομάδα του Ευρωπαϊκού Λαϊκού Κόμματος και των Ευρωπαίων Δημοκρατών ζητεί να εξεταστεί η εν λόγω έκθεση μετά τη σύσταση για τη δεύτερη ανάγνωση, εξ ονόματος της ίδιας επιτροπής, σχετικά με την ασφάλιση της αστικής ευθύνης της προκύπτουσας από την κυκλοφορία αυτοκινήτων οχημάτων.

<SPEAKER ID=27 NAME="Palacio Vallelersundi">
Κυρία Πρόεδρε, αυτό που ζήτησε στην πραγματικότητα η Ομάδα του Ευρωπαϊκού Λαϊκού Κόμματος είναι, μια και πρόκειται για πολύ συνοπτική έκθεση, να προηγηθεί της έκθεσης του κ. Rothley σχετικά με την ασφάλιση οχημάτων.

<SPEAKER ID=28 NAME="Πρόεδρος">
Θέλατε λοιπόν να υποβληθεί πριν από την έκθεση του κ. Rothley.
<P>
(Το Σώμα εκφράζει τη σύμφωνη γνώμη του)

<SPEAKER ID=29 NAME="Πρόεδρος">
Για την ημέρα πάντα της Δευτέρας, δηλαδή σήμερα, όσον αφορά τη σύσταση για τη δεύτερη ανάγνωση σχετικά με τις ουσίες που καταστρέφουν τη στιβάδα του όζοντος και την πρόταση ψηφίσματος σχετικά με τη σήμανση των τροφίμων που προέρχονται από γενετικά τροποποιημένους οργανισμούς, η Επιτροπή Περιβάλλοντος, Δημόσιας Υγείας και Προστασίας των Καταναλωτών ζητεί να μετατεθούν αυτά τα δύο θέματα, τονίζοντας ότι η εξέτασή τους στην Ολομέλεια θα συνέπιπτε με τη συνεδρίαση της Επιτροπής, πράγμα που όντως δεν θα ήταν και πολύ πρακτικό.
<P>
Δεδομένου ότι δεν είναι δυνατό να επισπεύσουμε τη συζήτηση αυτών των θεμάτων στο πλαίσιο της ημερήσιας διάταξης, θα σας πρότεινα να τα εγγράψουμε στο τέλος της σημερινής ημερήσιας διάταξης, δηλαδή μετά την έκθεση του κ. Aparicio Sαnchez.

<SPEAKER ID=30 NAME="Jackson">
Νομίζω ότι δεν μπορούμε να κάνουμε τίποτε άλλο. Η επιτροπή συνεδριάζει σήμερα το βράδυ στις 19.30, διότι πρέπει να εξετάσουμε μία πρόταση η οποία έφτασε σε μας με καθυστέρηση από την Ευρωπαϊκή Επιτροπή. Καταλαβαίνουμε ότι δεν μπορούμε να επιταχύνουμε τη διαδικασία έτσι, ώστε να έρθει το θέμα μας στην πρώτη θέση των θεμάτων προς συζήτηση, έτσι θα συζητήσουμε το θέμα αυτό, ως είθισται σε ένα Κοινοβούλιο με βαρυφορτωμένο πρόγραμμα, περίπου στις 23.15 σήμερα το βράδυ.

<SPEAKER ID=31 NAME="Πρόεδρος">
Υπάρχει κανείς που αντιτίθεται στην αίτηση αυτή;
<P>
(Το Σώμα εκφράζει τη σύμφωνη γνώμη του)
<P>
Τρίτη και Τετάρτη: δεν έχει προταθεί καμία τροποποίηση. Πέμπτη:
<P>
Πρόεδρος. Ερχόμαστε τώρα στην έκθεση του κ. Chichester, εξ ονόματος της Επιτροπής Βιομηχανίας, Εξωτερικού Εμπορίου, Έρευνας και Ενέργειας, σχετικά με τις μονάδες μέτρησης. Η Ομάδα του Ευρωπαϊκού Λαϊκού Κόμματος ζητεί να εξεταστεί χωρίς συζήτηση και να ψηφιστεί κατά την ώρα των ψηφοφοριών της Τετάρτης.

<SPEAKER ID=32 NAME="Chichester">
Η έκθεση αυτή εγκρίθηκε στην επιτροπή με συντριπτική πλειοψηφία 47 ψήφων υπέρ, έναντι μίας ψήφου κατά, χωρίς τροπολογίες. Η έκθεση αφορά μία μικρή αλλά σημαντική τροποποίηση μιας υφισταμένης οδηγίας, η οποία πρέπει να εφαρμοστεί πριν από το τέλος του έτους, προκειμένου να μην βρεθούν εν αταξία πολλές ευρωπαϊκές επιχειρήσεις από τον Ιανουάριο και μετά.
<P>
Η φινλανδική Προεδρία θα ήθελε πάρα πολύ να εγκρίνει αυτήν την πρόταση στο Συμβούλιο αυτής της εβδομάδας. Η τελευταία σύνοδος του Συμβουλίου φέτος διεξάγεται την Πέμπτη και, αν το επιθυμεί το Σώμα και αν είναι σύμφωνο, θα ήθελα να καταθέσω μία επίσημη πρόταση να διεξαχθεί ψηφοφορία, αντί για συζήτηση, σχετικά με την έκθεση την Τετάρτη. Κάτι τέτοιο θα έδινε τη δυνατότητα στο Συμβούλιο να ξεπεράσει τις σχετικές διαδικασίες πολύ γρήγορα και να χαροποιήσει πολλές ευρωπαϊκές επιχειρήσεις.
<P>
Καταλαβαίνω ότι αυτή θα είναι μάλλον η πρώτη φορά που επιτυγχάνεται συμφωνία ομόφωνα στο Συμβούλιο κατά την πρώτη ανάγνωση. Θα ήθελα επομένως να προτείνω ψηφοφορία χωρίς συζήτηση την Τετάρτη.

<SPEAKER ID=33 NAME="Πρόεδρος">
Υπάρχει κανένας συνάδελφος που αντιτίθεται στην αίτηση αυτή;
<P>
(Το Σώμα εκφράζει τη σύμφωνη γνώμη του)
<P>
Σας επισημαίνω ότι η προθεσμία κατάθεσης τροπολογιών πρέπει να επισπευθεί για την Τρίτη 14 Δεκεμβρίου, στις 10.00.
<P>
Όσον αφορά τα επίκαιρα, επείγοντα και σημαντικά θέματα, έχουμε πολλές αιτήσεις τροποποίησης.
<P>
Καταρχάς, η Ομάδα του Ευρωπαϊκού Λαϊκού Κόμματος ζητεί να αντικατασταθεί το υποσημείο "συνθήκες κράτησης των πολιτικών κρατουμένων στο Τζιμπουτί" από ένα νέο υποσημείο με τίτλο "κράτηση του προέδρου του Ελεγκτικού Συνεδρίου στη Νικαράγουα" .
<P>
Ποιος θα ήθελε να παρέμβει υπέρ της πρότασης αυτής;

<SPEAKER ID=34 NAME="Salafranca Sαnchez-Neyra">
Κυρία Πρόεδρε, πράγματι, η κράτηση του Προέδρου του Ελεγκτικού Συνεδρίου της Νικαράγουας είναι ένα ανησυχητικό γεγονός. Πρόκειται για ένα άτομο που αυτή τη στιγμή βρίσκεται στη φυλακή, την ώρα που πρόκειται να διεξαχθούν προεδρικές εκλογές σε αυτή τη χώρα. Εμείς πιστεύουμε ότι τα ευρωπαϊκά θεσμικά όργανα πρέπει στην παρούσα φάση να δώσουν ιδιαίτερη προσοχή.
<P>
Πρόκειται να εγκρίνουμε τον προϋπολογισμό του προσεχούς έτους με σημαντικά κονδύλια που προορίζονται για το σχέδιο ανοικοδόμησης της Νικαράγουας, μετά τις ζημιές που προκάλεσε ο τυφώνας Μιτς, και πιστεύω ότι ο ρόλος μας είναι να στηρίξουμε και να τονώσουμε τους δημοκρατικούς θεσμούς, που γρηγορούν για την ορθή εφαρμογή των κανόνων του παιχνιδιού. Κατά συνέπεια, κυρία Πρόεδρε, για όλους αυτούς τους λόγους, πιστεύουμε ότι, στην παρούσα κατάσταση, πρέπει να εγκρίνουμε αυτό το θέμα για τη συζήτηση επί επικαίρων και επειγόντων θεμάτων.

<SPEAKER ID=35 NAME="Πρόεδρος">
Υπάρχει κανείς που αντιτίθεται στην πρόταση αυτή;

<SPEAKER ID=36 NAME="Wurtz">
Κυρία Πρόεδρε, θα ήθελα απλώς να πω ότι η υπόθεση στην οποία αναφέρθηκε ο κ. Salafranca είναι αναμφίβολα σοβαρή, ότι η πρότασή του θα άξιζε να υποστηριχθεί, όχι όμως εις βάρος της υπόθεσης των πολιτικών κρατουμένων του Τζιμπουτί, που είναι άρρωστοι, χωρίς καμία περίθαλψη και που κρατούνται υπό εντελώς απάνθρωπες συνθήκες εδώ και πολύ καιρό. Πιστεύω πως στο ζήτημα αυτό ο κόσμος περιμένει πολλά από το Ευρωπαϊκό Κοινοβούλιο και θα στέλναμε ένα πολύ αρνητικό μήνυμα αν διαγράφαμε αυτό το θέμα από τη συζήτησή μας.

<SPEAKER ID=37 NAME="Πρόεδρος">
Θέτω σε ψηφοφορία την πρόταση του ΕΛΚ για την αντικατάσταση ενός σημείου από ένα άλλο, δεδομένου ότι δεν μπορούμε να προσθέσουμε άλλο σημείο, αφού ο αριθμός των θεμάτων περιορίζεται στα πέντε.
<P>
(Το Σώμα εγκρίνει την αίτηση)
<P>
Για το σημείο "Δικαιώματα του ανθρώπου" , έχω τρεις αιτήσεις προσθήκης. Όπως ξέρετε, ο Κανονισμός, στο Παράρτημα ΙΙΙ, παράγραφος 4, ορίζει ότι το σημείο "Δικαιώματα του ανθρώπου" δεν μπορεί να περιλαμβάνει περισσότερους από πέντε τίτλους. Στον κατάλογο που περιέχεται στο τελικό σχέδιο ημερήσιας διάταξης, έχουμε ήδη τέσσερα εγγεγραμμένα θέματα, πράγμα που σημαίνει ότι μπορούμε να προσθέσουμε μόνο ένα ακόμη από τα προτεινόμενα νέα θέματα. Οι αιτήσεις προσθήκης θα τεθούν λοιπόν σε ψηφοφορία ανάλογα με τη σειρά κατάθεσής τους και η μία θα αποκλείσει την άλλη.
<P>
Πρόκειται για τις ακόλουθες αιτήσεις. Καταρχάς, η αίτηση της Ομάδας του Ευρωπαϊκού Λαϊκού Κόμματος και των Ευρωπαίων Δημοκρατών για ένα υποσημείο με τίτλο "Αποκατάσταση των αστικών δικαιωμάτων των μελών των παλαιών ευρωπαϊκών βασιλικών οικογενειών" . Στη συνέχεια, η αίτηση της Ομάδας του Κόμματος των Ευρωπαίων Σοσιαλιστών για ένα υποσημείο "Πεντηκοστή επέτειος της Σύμβασης της Γενεύης" και, τέλος, αυτή της Ομάδας του Ευρωπαϊκού Κόμματος των Φιλελευθέρων Δημοκρατών και Μεταρρυθμιστών για ένα υποσημείο "Αγκόλα" .
<P>
Θα θέσουμε αρχικά σε ψηφοφορία την πρόταση σχετικά με την αποκατάσταση των αστικών δικαιωμάτων των μελών των παλαιών ευρωπαϊκών βασιλικών οικογενειών.

<SPEAKER ID=38 LANGUAGE="EN" NAME="Tannock">
Κυρία Πρόεδρε, είχατε την καλοσύνη να δεχτείτε σήμερα το απόγευμα εμένα και την υψηλότητά του, Πρίγκιπα Victor Emmanuel της Ιταλίας, επομένως πιστεύω ότι γνωρίζετε πλήρως τις λεπτομέρειες της υπόθεσης αυτής. Αλλά για να φρεσκάρω τη μνήμη των συναδέλφων, θα ήθελα να πω ότι η πρόταση η οποία κατατέθηκε στο Κοινοβούλιο αφορούσε την αποκατάσταση των δικαιωμάτων των παλαιών βασιλικών οικογενειών της Ευρώπης και ιδιαίτερα εκείνων της Αυστρίας και της Ιταλίας, στα μέλη των οποίων αρνούνται ακόμα να αναγνωρίσουν τα πλήρη αστικά και πολιτικά δικαιώματα που έχουν ως πολίτες της Ευρωπαϊκής Ένωσης. Ο Πρίγκιπας Victor Emmanuel είναι εξόριστος εδώ και πενήντα χρόνια. Είναι ηλικιωμένος. Ζητά να του επιτραπεί να γυρίσει στην χώρα καταγωγής του.
<P>
Γιατί είναι επείγον το θέμα αυτό; Διότι αυτός ο νόμος για την τροποποίηση του ιταλικού συντάγματος έχει κατατεθεί ενώπιον της γερουσίας τρεις ή τέσσερις φορές και πάντοτε οι αριστεροί εμποδίζουν την έγκρισή του, αν και υποκρίνονται ότι υποστηρίζουν την ιδέα ότι είναι δυνατή η ψήφιση ενός νέου νόμου που θα του επέτρεπε να επιστρέψει.
<P>
Θέλω το Κοινοβούλιο αυτό να κάνει έκκληση στην Επιτροπή να εξετάσει το ζήτημα για πρώτη φορά από τη σκοπιά της Ευρωπαϊκής Ένωσης και να αποκαταστήσει πλήρως τα αστικά και πολιτικά δικαιώματα αυτών των οικογενειών. Εδώ τελείωσε η παρουσίαση των επιχειρημάτων μου.

<SPEAKER ID=39 NAME="Κατηφόρης">
Κυρία Πρόεδρε, δεν έχω τίποτε ιδιαιτέρως εναντίον του Vittorio Emanuele ή οποιουδήποτε από την Αυστρία υπαινίσσεται αυτό το ψήφισμα, μολονότι είμαι αρκετά γέρος για να θυμάμαι την εποχή που εις το όνομα του Vittorio Emanuele έγινε ιταλική κατοχή στην πατρίδα μου.
<P>
Αλλά, εν πάση περιπτώσει, δεν πρόκειται γι' αυτό, πρόκειται για τη διατύπωση, που είναι τόσο ευρεία : "civil rights for members of former royal european houses, any former royal european houses";. Έχουμε και εμείς ένα πρώην βασιλικό οίκο, του οποίου τα αμαρτήματα είναι πολύ πιο κοντά εις την σημερινή εποχή, και θα ήθελα να δηλώσω, τουλάχιστον εκ μέρους της αντιπροσωπείας του ΠΑΣΟΚ, ότι για μας είναι τελείως απαράδεκτο να συζητούνται αυτά τα πράγματα, διότι αποτελούν παρέμβαση σε πολύ λεπτά θέματα, που πρέπει να εξελιχθούν μέσα στη χώρα μας πρώτα πριν έρθουν σε ευρωπαϊκό επίπεδο. Αλλωστε για το βασικό θέμα του status της τέως βασιλικής οικογένειας έχει αποφανθεί ο κυρίαρχος ελληνικός λαός με το δημοψήφισμα το 1974.

<SPEAKER ID=40 LANGUAGE="EN" NAME="Corbett">
Κυρία Πρόεδρε, θα ήθελα να επιστήσω την προσοχή σας στο Παράρτημα ΙΙΙ του Κανονισμού το οποίο ορίζει τις κατευθυντήριες γραμμές και τις γενικές αρχές που πρέπει να τηρούνται κατά την επιλογή των θεμάτων που θα συμπεριληφθούν στην ημερήσια διάταξη ως επίκαιρα, επείγοντα και σημαντικά θέματα. Στην παράγραφο 1 διευκρινίζει ότι τα θέματα αυτά θα πρέπει όντως να είναι επείγοντα και να αφορούν ένα γεγονός τέτοιο, ώστε η τρέχουσα περίοδος συνόδου να είναι η μοναδική περίοδος συνόδου του Ευρωπαϊκού Κοινοβουλίου κατά την οποία να μπορεί να διεξαχθεί ψηφοφορία εγκαίρως.
<P>
Το ζήτημα αυτό είναι σημαντικό. Είναι στην ημερήσια διάταξη πολλών εθνικών κοινοβουλίων εδώ και πολλά χρόνια. Δεν καταλαβαίνω όμως για ποιο λόγο είναι επείγον σύμφωνα με τον Κανονισμό μας.

<SPEAKER ID=41 LANGUAGE="IT" NAME="Muscardini">
Κυρία Πρόεδρε, θα ήθελα να παρέμβω επί της διάταξης των εργασιών και να υπενθυμίσω κάποιο ιστορικό γεγονός. Όσον αφορά τη διάταξη των εργασιών, θα ήθελα να υπογραμμίσω ότι το γεγονός είναι πράγματι επείγον και απαντώ έτσι στην παρατήρηση επί της εφαρμογής του Κανονισμού που διατύπωσε ο συνάδελφος γιατί, αν κάτι δεν είναι επείγον μετά από 55 χρόνια, αυτό σημαίνει ότι, στο μεσοδιάστημα, έχουμε όλοι πεθάνει.
<P>
Θα ήθελα επίσης να υπενθυμίσω κάποιο ιστορικό γεγονός για έναν συνάδελφο, εκπρόσωπο του ελληνικού πολιτισμού. Θα ήθελα να υπενθυμίσω ότι, όταν εκδιώχθηκε και εξορίστηκε από τη χώρα καταγωγής του, ο πρίγκιπας Vittorio Emanuele ήταν τεσσάρων χρονών, θεωρώ συνεπώς αρκετά απίθανο να κατάφερε να καταλάβει την Ελλάδα. Το πολύ να κατέλαβε τους κήπους του σπιτιού του! Ζητώ λοιπόν από τους συναδέλφους - με αναφορά στον πολιτισμό - να ξαναδιαβάσουν καλά την ιστορία των λαών μας και της Ευρώπης. Πιστεύω πως είναι σημαντικό να αντιμετωπίσουμε το θέμα και να μην έχουμε τόσο ισχυρές πολιτικές και ιδεολογικές προκαταλήψεις που να μας εμποδίζουν να είμαστε αμερόληπτοι όταν αξιολογούμε τα ανθρώπινα δικαιώματα στην ολομέλεια αυτή. Η αίτηση του κ. Tannock αφορά τα ανθρώπινα δικαιώματα και πριν από μερικές μέρες γιορτάστηκαν τα πενήντα χρόνια της ιστορίας των ανθρωπίνων δικαιωμάτων στην Ευρώπη. Νομίζω είναι μάλλον προφανές ότι αυτή η αίτηση είναι σωστή, ιδιαίτερα για την παρούσα περίοδο συνόδου, που κλείνει έναν αιώνα πολέμων και που ας ελπίσουμε ότι θα ανοίξει μια χιλιετία ειρήνης.

<SPEAKER ID=42 NAME="Πρόεδρος">
Αγαπητοί συνάδελφοι, δεν μπορούμε να αρχίσουμε συζήτηση για το θέμα αυτό. Η παρέμβαση του κ. Corbett αφορούσε μία πρόταση επί της διαδικασίας, αφού εξέταζε κατά πόσον ήταν επείγον το προτεινόμενο υποσημείο, και η κ. Muscardini απάντησε. Ας θέσουμε τώρα την αίτηση του της Ομάδας του Ευρωπαϊκού Λαϊκού Κόμματος σε ψηφοφορία.
<P>
(Το Σώμα απορρίπτει την αίτηση)
<P>
Προχωρούμε στην αίτηση σχετικά με την πεντηκοστή επέτειο της Σύμβασης της Γενεύης.
<P>
Ποιος θα ήθελε να παρέμβει υπέρ της αίτησης αυτής;

<SPEAKER ID=43 NAME="Swoboda">
Κυρία Πρόεδρε, δεν νομίζω πως θα πρέπει να αφήσουμε ανεκμετάλλευτη αυτήν την ευκαιρία να μνημονεύσουμε παρ' όλα αυτά αυτή την επέτειο που είναι πολύ σημαντική για τις προόδους που σημείωσε η ανθρωπότητα. Επιτύχαμε πολλά. Θα μπορούσαμε να αντιπαρέλθουμε μια συζήτηση, επειδή τα έχουμε ήδη επιτύχει όλα. Επειδή όμως απομένει να γίνουν πάρα πολλά ακόμα τόσο εντός όσο και εκτός Ευρώπης, θα πρέπει οπωσδήποτε να συντάξουμε μια σαφή γνωμοδότηση επί του εν λόγω θέματος στο Σώμα αυτό.

<SPEAKER ID=44 NAME="Πρόεδρος">
Ποιος θα ήθελε να παρέμβει κατά;

<SPEAKER ID=45 LANGUAGE="EN" NAME="Heaton-Harris">
Κυρία Πρόεδρε, ένα διαδικαστικό θέμα. Ο κ. Corbett είχε την καλοσύνη να θέσει το ζήτημα σύμφωνα με το άρθρο ΙΙΙ του Κανονισμού μας. Δεδομένου ότι αυτή είναι η πεντηκοστή επέτειος, θα μπορούσαμε να εξετάσουμε το ζήτημα αυτό σε οποιαδήποτε περίοδο συνόδου αντί για αυτή τη συγκεκριμένη. Επομένως, θα μπορούσαμε να υποβάλλουμε μια πρόταση να συζητηθεί το θέμα αυτό κάποια στιγμή στο μέλλον.

<SPEAKER ID=46 NAME="Πρόεδρος">
Θέτω σε ψηφοφορία την αίτηση της Ομάδας του Κόμματος των Ευρωπαίων Σοσιαλιστών.
<P>
(Το Σώμα απορρίπτει την αίτηση)
<P>
Προχωρούμε στην αίτηση της Ομάδας των Φιλελευθέρων σχετικά με την Αγκόλα.
<P>
(Το Σώμα απορρίπτει την αίτηση)
<P>
Αφού κανένα από αυτά τα τρία υποσημεία δεν προστίθεται στο σημείο "Δικαιώματα του ανθρώπου" , σας προτείνω να προσθέσουμε την κράτηση των πολιτικών κρατουμένων στο Τζιμπουτί.
<P>
Συμφωνείτε με την πρότασή μου;

<SPEAKER ID=47 NAME="Wurtz">
Συμφωνώ απολύτως με την πρότασή σας, λυπάμαι όμως που δεν την κάνατε νωρίτερα. Φαντάζομαι πως ο κ. Swoboda και οι φίλοι του θα είχαν ψηφίσει διαφορετικά προ ολίγου επί της πρότασης σχετικά με τους πολιτικούς κρατούμενους στο Τζιμπουτί αν ήξεραν ότι αυτό το σημείο σχετικά με τη Νικαράγουα θα μπορούσε να είναι στην ημερήσια διάταξη.
<P>
Προτείνω λοιπόν να επαναληφθεί η ψηφοφορία για τους κρατουμένους του Τζιμπουτί.

<SPEAKER ID=48 NAME="Πρόεδρος">
Μα αυτό το σημείο, συνθήκες κράτησης των πολιτικών κρατουμένων στο Τζιμπουτί, παραμένει, κύριε Wurtz. Δεν υπάρχει κανένα πρόβλημα.
<P>
Πρέπει να περιοριστώ στις αιτήσεις του Σώματος. Διαπιστώνω ότι κανένα από τα τρία υποσημεία που προτάθηκαν ως προσθήκη δεν έγινε δεκτό. Παίρνω λοιπόν το θάρρος να σας ζητήσω, αν συμφωνείτε, να προσθέσουμε ως υποσημείο τη Νικαράγουα. Μου φαίνεται ότι αυτό είναι πολύ λογικό.
<P>
(Το Σώμα εκφράζει τη σύμφωνη γνώμη του)
<P>
Παρασκευή: δεν υπάρχουν τροποποιήσεις (Το Σώμα εγκρίνει την ημερήσια διάταξη όπως τροποποιήθηκε)

<CHAPTER ID=3>
Χιλιετία του ΠΟΕ
<SPEAKER ID=49 NAME="Πρόεδρος">
Η ημερήσια διάταξη προβλέπει τη δήλωση της Επιτροπής σχετικά με το γύρο της χιλιετίας του ΠΟΕ (Σηάτλ, 30 Νοεμβρίου έως 3 Δεκεμβρίου 1999).
<P>
Χαιρετίζω την παρουσία του κ. Pascal Lamy και του δίνω αμέσως το λόγο.

<SPEAKER ID=50 NAME="Lamy">
. (FR) Κυρία Πρόεδρε, η διάσκεψη του Σηάτλ κατέληξε σε αποτυχία. Γιατί; Κατά τη γνώμη μου, για δύο λόγους συγκυρίας και έναν λόγο ουσίας. Οι συγκυρίες σάς είναι γνωστές. Καταρχάς, η διάσκεψη απέτυχε ελλείψει χρόνου. Έμενε το απόγευμα της Παρασκευής, δηλαδή ελάχιστος χρόνος για να μπορεί να εξαχθεί κάποιο συμπέρασμα εντός λογικού χρονικού διαστήματος. Αυτό οφείλεται στη διεξαγωγή της ίδιας της διάσκεψης που δεν επέτρεψε να γίνουν πραγματικές διαπραγματεύσεις παρά μόνο τις δύο τελευταίες ημέρες. Σημειώθηκε επίσης, άλλος λόγος συγκυρίας, έκδηλη ανικανότητα εκ μέρους ορισμένων αντιπροσωπειών να ξεκινήσουν μία πραγματική διαδικασία διαπραγμάτευσης της ημερήσιας διάταξης και, υπό το πρίσμα αυτό, θα πρέπει να αναρωτηθούμε αν η σύμπτωση της έναρξης της διάσκεψης και της έναρξης της προεκλογικής εκστρατείας στις Ηνωμένες Πολιτείες ήταν ευτυχής. Φάνηκε πράγματι ότι αυτή η χώρα δεν ήταν καθόλου προετοιμασμένη να μετακινηθεί από τις θέσεις της σχετικά με οποιοδήποτε θέμα, πράγμα που καθιστά εξ ορισμού δύσκολη την επιτυχία μιας διαπραγμάτευσης.
<P>
Όσο για την ουσία, πιστεύω πως η αποτυχία της διάσκεψης οφείλεται στην απόσταση που υπάρχει μεταξύ των φιλοδοξιών του Παγκόσμιου Οργανισμού Εμπορίου και των μέσων που διαθέτει. Οι διαδικασίες του ΠΟΕ αποδείχτηκε ότι δεν ήταν σε θέση να ανταποκριθούν στην ανάγκη να συμπεριληφθούν συγχρόνως νέοι συνομιλητές, δηλαδή ένας ολοένα και μεγαλύτερος αριθμός αναπτυσσόμενων χωρών που ζητούν μια θέση στο τραπέζι των διαπραγματεύσεων, και νέα θέματα που ξεπερνούν τις παραδοσιακές ημερήσιες διατάξεις μας. Αυτά τα νέα θέματα, τα γνωρίζετε: περιβάλλον, κοινωνικά πρότυπα, για παράδειγμα. Λόγω του αριθμού των συνομιλητών και των θεμάτων και της ουσιαστικής διαφοράς μεταξύ κάποιων συμμετεχόντων, οι πιθανότητες επίτευξης συμφωνίας ήταν εξαιρετικά ισχνές.
<P>
Αν σταθούμε ένα λεπτό σε αυτόν το λόγο ουσίας, πρέπει, πιστεύω, να αναγνωρίσουμε ότι ο ΠΟΕ δεν πρέπει πλέον να εποπτεύει μια διαπραγμάτευση απελευθέρωσης μεταξύ βιομηχανοποιημένων χωρών και ότι αυτός ο καταμερισμός της εξουσίας τροποποιήθηκε με δύο τρόπους: καταρχάς, δεν μπορούμε πλέον να περιοριστούμε στη μείωση των δασμολογικών και μη δασμολογικών φραγμών στις συναλλαγές. Πρέπει να ασχοληθούμε με τον αντίκτυπο αυτής της απελευθέρωσης στις κυριότερες παραμέτρους των αναπτυξιακών μοντέλων μας, θεμελιώδη δικαιώματα των εργαζομένων, προστασία του περιβάλλοντος και της υγείας, πολιτιστική πολυμορφία, πολυλειτουργικότητα της γεωργίας, ποιότητα του περιβάλλοντος. Και έπειτα, δεν είναι πλέον δυνατό να περιορίζεται η διαπραγμάτευση σε ορισμένους συνομιλητές, την Ένωση και τους φίλους της, τις Ηνωμένες Πολιτείες και την Ομάδα του Cairns. Στο Σηάτλ χρειάστηκε, περισσότερο από ό,τι στο παρελθόν, να υπολογίσουμε σοβαρά τους μεγάλους εταίρους του τρίτου κόσμου, την Ινδία, τη Βραζιλία, τη Νότια Αφρική, την Αίγυπτο, τις αναδυόμενες οικονομίες, ιδίως της Νοτιοανατολικής Ασίας, και επίσης τους εταίρους μας ΑΚΕ. Αύριο, θα χρειαστεί επίσης πιθανώς να υπολογίσουμε σοβαρά και την Κίνα. Ο συνδυασμός των νέων θεμάτων και των νέων παρεμβαινόντων ανοίγει εξαιρετικά πλούσιες προοπτικές προόδου προς μια ελεγχόμενη παγκοσμιοποίηση, αλλά η δυσκολία αυτού του εγχειρήματος είναι φυσικά ολοφάνερη.
<P>
Από την άποψη των θεμάτων, η Ένωση ήταν καλά προετοιμασμένη για το Σηάτλ, συνιστώντας μια ευρεία ημερήσια διάταξη που θα ανταποκρινόταν στις προσδοκίες της κοινωνίας των πολιτών, της οποίας το Κοινοβούλιό σας, εκλεγμένο όργανο, νόμιμος εκπρόσωπος αυτής της κοινωνίας, έγινε ο συνήγορος. Από την άποψη της διεύρυνσης της διαπραγμάτευσης σε όλους τους εταίρους, συμπεριλαμβανομένων των αναπτυσσόμενων χωρών, η Ευρωπαϊκή Ένωση ανέλαβε επίσης την πρωτοβουλία να ανοίξει τη διάσκεψη με την προσφορά να διασφαλίσει στις λιγότερο προηγμένες χώρες ευρεία πρόσβαση με μηδενικούς δασμούς στις αγορές των βιομηχανοποιημένων χωρών. Κατόρθωσε να πάρει με το μέρος της την Ιαπωνία αρχικά, και ίσως και τις Ηνωμένες Πολιτείες και τον Καναδά στη συνέχεια, στην πρωτοβουλία αυτή. Ας μην γελιόμαστε όμως και ας ανοίξουμε καλά τα μάτια μας. Αυτό που θα ζητήσουν οι αναπτυσσόμενες χώρες μέσου εισοδήματος και οι αναδυόμενες οικονομίες ως αντάλλαγμα της συμφωνίας τους με την κοινωνική ημερήσια διάταξή μας, περιβάλλον, υγεία, δικαιώματα των εργαζομένων, είναι η ουσιαστική βελτίωση της πρόσβασης στις αγορές μας. Και το Σηάτλ έδειξε ότι πρέπει ακόμη να πείσουμε αυτές τις χώρες ότι οι ανησυχίες μας, οι ανησυχίες σας, δεν είναι αντανακλαστικά υπεράσπισης μιας άνεσης που συχνά φαντάζει στα μάτια τους σαν προνόμιο.
<P>
Δυο λόγια για τη στρατηγική της Ευρωπαϊκής Ένωσης στο Σηάτλ. Η Κοινότητα είναι σε θέση να δημιουργήσει γέφυρες μεταξύ των θέσεων των βιομηχανοποιημένων χωρών και των αναπτυσσόμενων χωρών. Το δείξαμε στο Σηάτλ όπου ήμαστε καλά προετοιμασμένοι, τόσο επί της ουσίας όσο και επί του πολιτικού σχεδίου, και όπου είχαμε με το μέρος μας την πολύτιμη, πιστεύω, υποστήριξη, τόσο του Συμβουλίου όσο και του Κοινοβουλίου. Μείναμε ενωμένοι και ταυτόχρονα ανοικτοί. Μερικές φορές μετακινηθήκαμε από τις θέσεις μας, όποτε κρίθηκε αναγκαίο, για να προωθήσουμε τις διαπραγματεύσεις, όπως έγινε, για παράδειγμα, με την ομάδα βιοτεχνολογίας, που έκρινα σκόπιμο να δεχτώ κάποια δεδομένη στιγμή. Αυτό προκάλεσε ζωηρές επικρίσεις από ορισμένα κράτη μέλη, καθώς και από ορισμένους βουλευτές. Αναλαμβάνω την ευθύνη του ρίσκου
<P>
που πήραμε εκείνη τη στιγμή, δεδομένου ότι η Ευρωπαϊκή Ένωση ήταν η μόνη αντιπροσωπεία που πίεζε για μια φιλόδοξη ατζέντα στον τομέα του περιβάλλοντος. Παραμένω πεπεισμένος ότι μια ομάδα βιοτεχνολογίας, εστιασμένη στην ανάλυση των γεγονότων και όχι στη διαπραγμάτευση, θα αποτελούσε μικρό τίμημα για να κατορθώσουμε να γίνουν αποδεκτοί σημαντικοί περιβαλλοντικοί στόχοι.
<P>
Καταβάλαμε επίσης μια μεγάλη προσπάθεια στο πεδίο της ενημέρωσης και της συμμετοχής για να μεταφραστούν σε έργα οι προθέσεις που είχα εκφράσει ενώπιόν σας κατά τις κοινοβουλευτικές ακροάσεις του Σεπτεμβρίου. Μια αντιπροσωπεία εκπροσώπων του Κοινοβουλίου συμμετείχε στην κοινοτική αντιπροσωπεία μας. Ήμασταν συνεχώς σε επαφή, πράγμα που επέτρεψε μια ανταλλαγή πληροφοριών και απόψεων που αποδείχτηκε εξαιρετικά χρήσιμη για το διαπραγματευτικό ρόλο που έπαιξα. Αυτή η θετική εμπειρία ενισχύει την πεποίθησή μου ότι πρέπει να συνεχίσουμε να επιζητούμε τη στενότερη συμμετοχή του Ευρωπαϊκού Κοινοβουλίου στη διαμόρφωση της κοινής εμπορικής πολιτικής.
<P>
Χάριν μεγαλύτερης διαφάνειας, συμπεριλάβαμε επίσης, για πρώτη φορά, μια ομάδα συμβούλων που εκπροσωπούσαν κοινωνικούς εταίρους, την Οικονομική και Κοινωνική Επιτροπή και ΜΚΟ. Μέσω αυτών, διατηρήσαμε την επαφή με την κοινωνία των πολιτών και τις οικονομικές και κοινωνικές ομάδες συμφερόντων. Οργανώθηκαν καθημερινές σύντομες ενημερωτικές συναντήσεις για τους οικονομικούς οργανισμούς και τις ΜΚΟ που ήταν διαπιστευμένοι στον ΠΟΕ.
<P>
Εν συντομία, επιστρέφουμε από το Σηάτλ με το αίσθημα ότι κάναμε πολλά για την επιτυχία αυτής της διάσκεψης. Εναπόκειται τώρα σε μας να συνεχίσουμε τη δουλειά που αρχίσαμε. Τι πρέπει να κάνουμε τώρα και προς ποια κατεύθυνση;
<P>
Η Επιτροπή θεωρεί ότι η έναρξη ενός νέου γύρου με βάση μια ευρεία ατζέντα παραμένει προτεραιότητά μας. Πρέπει ωστόσο να προχωρήσουμε τώρα με κάποια σύνεση. Μια ανεπιτυχής δεύτερη προσπάθεια θα ήταν φυσικά καταστροφή.
<P>
Η στιγμή που θα μπορέσουμε να ξαναρχίσουμε το γύρο των διαπραγματεύσεων εξακολουθεί σήμερα να μην είναι καθορισμένη. Πρέπει να ξέρουμε ότι πραγματικά εκφράζεται δυσαρέσκεια στις αναπτυσσόμενες χώρες και ότι κάθε προσπάθεια για την επανέναρξη της διαδικασίας θα πρέπει οπωσδήποτε να προϋποθέτει την επανόρθωση των ζημιών στον τομέα αυτόν, πράγμα που θα πάρει κάποιο χρόνο.
<P>
Ποιες είναι οι επιλογές που έχουμε; Εγώ βλέπω τρεις. Πρώτο σενάριο, να συγκληθεί γρήγορα μια άλλη υπουργική διάσκεψη. Σύμφωνα με τους πρωταγωνιστές αυτού του σεναρίου, στο Σηάτλ σημειώθηκε, όπως και να έχει, σημαντική πρόοδος, για παράδειγμα, όσον αφορά τα ζητήματα της πρόσβασης στην αγορά, τη διευκόλυνση των συναλλαγών ή τις υπηρεσίες. Υπό το πρίσμα αυτό, πρέπει να ασχοληθούμε γρήγορα με τα θέματα που δεν έκλεισαν στο Σηάτλ, όπως η γεωργία, το αντιντάμπινγκ και τα θεμελιώδη κοινωνικά πρότυπα.
<P>
Ο Πρόεδρος των Ηνωμένων Πολιτειών δήλωσε πρόσφατα ότι ο γύρος θα μπορούσε να ξαναρχίσει γρήγορα. Η διμερής διάσκεψη κορυφής, στην οποία θα συμμετάσχουμε αυτή την εβδομάδα, θα μας επιτρέψει να εξακριβώσουμε αν πρόκειται για μια ένδειξη ευελιξίας ή απλώς για την επανάληψη των γνωστών αμερικανικών θέσεων υπέρ ενός γύρου που θα περιορίζεται στην πρόσβαση στην αγορά.
<P>
Το δεύτερο σενάριο είναι λίγο πιο ζοφερό. Λαμβάνει υπόψη την υπόθεση ότι οι Ηνωμένες Πολιτείες, έτσι κι αλλιώς, δεν αλλάζουν θέσεις στη διάρκεια προεκλογικής εκστρατείας. Αν αυτό επαληθευτεί, τότε δεν θα σημειωθεί πρόοδος πριν από το 2001. Οι επιπτώσεις αυτού του σεναρίου είναι ανησυχητικές. Όχι μόνο θα χάσουμε πολύτιμο χρόνο, αλλά αυτό θα σήμαινε επίσης ότι, η ανικανότητα ενός μόνο εταίρου να μετακινηθεί από τις θέσεις του αρκεί για να παραλύσει ολόκληρο το πολυμερές σύστημα.
<P>
Υπάρχει και ένα τρίτο σενάριο που θα το αποκαλούσα ενδιάμεσο. Αν δεν θέλουμε να περιμένουμε 18 μήνες προτού ξαναρχίσουμε τις διαπραγματεύσεις, ας προσπαθήσουμε, από τώρα, να προωθήσουμε τα πράγματα βήμα-βήμα. Ένα ενδιάμεσο πακέτο θα μπορούσε να βοηθήσει στην αποκατάσταση της εμπιστοσύνης στο σύστημα και στη δημιουργία ευνοϊκών συνθηκών για την έναρξη ενός νέου γύρου το συντομότερο δυνατόν. Θα έπρεπε λοιπόν να συνεχίσουμε τις εν εξελίξει προετοιμασίες στη Γενεύη, και ιδίως τη διαδικασία μας δημιουργίας συμμαχιών στην κατεύθυνση ευρύτερων διαπραγματεύσεων.
<P>
Επί της ουσίας, θα μπορούσαμε να εξετάσουμε τα ακόλουθα βήματα. Καταρχάς, τη θεσμική μεταρρύθμιση του ΠΟΕ. Αρκετό καιρό πριν από το Σηάτλ, είχαμε διατυπώσει λεπτομερείς προτάσεις σχετικά με τη διαφάνεια των δραστηριοτήτων του ΠΟΕ. Πρέπει να προχωρήσουμε ακόμη παραπέρα και να προσδιορίσουμε με ακρίβεια τα αίτια των πρακτικών δυσκολιών που επιβράδυναν τις εργασίες στο Σηάτλ για να προτείνουμε κάποιες συγκεκριμένες λύσεις που να εστιάζονται στο ζεύγος αποτελεσματικότητα/διαφάνεια.
<P>
Όσον αφορά τη διαφάνεια, είναι σαφές ότι η λήψη αποφάσεων και οι διαπραγματεύσεις πρέπει να αποκτήσουν νομιμότητα με σαφέστερο και συνεπέστερο τρόπο. Όσον αφορά την αποτελεσματικότητα, η οργάνωση της εργασίας, οι διαδικασίες, τα όργανα, οι υπουργικές διασκέψεις πρέπει να αναθεωρηθούν για να οδηγήσουν σε συγκεκριμένα αποτελέσματα.
<P>
Μία από τις προτάσεις, που διατυπώθηκαν από τους βουλευτές του Ευρωπαϊκού Κοινοβουλίου που ήταν παρόντες στο Σηάτλ και που επαναλήφθηκαν την περασμένη βδομάδα από ορισμένα από τα κράτη μέλη μας, ήταν να συγκληθεί μια κοινοβουλευτική Συνέλευση. Βρίσκω αυτή την ιδέα ελκυστική, γιατί θα επέτρεπε να ενισχυθεί ο δημοκρατικός έλεγχος των εργασιών στους κόλπους του ΠΟΕ.
<P>
Τρίτο στοιχείο ουσίας: οι αναπτυσσόμενες χώρες. Συγκαταλέγονται ανάμεσα στις χώρες που έχουν απογοητευτεί περισσότερο και που έχουν πληγεί περισσότερο από την έλλειψη αποτελεσμάτων. Μια επανέναρξη της διαδικασίας που θα οδηγούσε σε ένα νέο γύρο πρέπει οπωσδήποτε να σηματοδοτεί για αυτές ουσιαστική πρόοδο αν θέλουμε να έχουμε την υποστήριξή τους. Ένα από τα μέσα για να αποκτήσουμε αυτή την υποστήριξη θα ήταν να διατηρήσουμε την προσφορά μας για τις λιγότερο προηγμένες χώρες και να προβληματιστούμε από κοινού για τη συνέπεια μεταξύ της δράσης του ΠΟΕ και της δράσης των άλλων διεθνών οργανισμών, προκειμένου να διασφαλίσουμε ότι η εμπορική απελευθέρωση θα μεταφραστεί σε μια βιώσιμη ανάπτυξη για το σύνολο των αναπτυσσόμενων χωρών, αρχίζοντας από τους φτωχότερους πληθυσμούς.
<P>
Αυτά τα λίγα ενδιάμεσα βήματα που σκιαγράφησα θα μας επέτρεπαν να κρατήσουμε ζωντανή τη διαδικασία και να είμαστε έτοιμοι, όταν έρθει η ώρα, να ξαναρχίσουμε τις εργασίες για έναν ολοκληρωμένο γύρο. Πρέπει λοιπόν να συνδυάσουμε δύο προσεγγίσεις. Μία επί της ουσίας, προσπαθώντας να οικοδομήσουμε συμμαχίες και να διατηρήσουμε την υποστήριξη υπέρ μιας ευρείας προσέγγισης του γύρου, και μία άλλη επί του τύπου, του θεσμικού πλαισίου και των διαδικασιών, για να δημιουργήσουμε ό,τι θα χρειαστούμε καθ' όλη τη διάρκεια των μελλοντικών διαπραγματεύσεων.
<P>
Σε αυτήν την κατεύθυνση θα εργαστούμε αν το Συμβούλιο και το Κοινοβούλιο συμφωνήσουν.
<P>
(Ζωηρά χειροκροτήματα)

<SPEAKER ID=51 LANGUAGE="DE" NAME="Schwaiger">
Κύριε Πρόεδρε, κύριε Επίτροπε, το να μην υπάρχει κανένα αποτέλεσμα είναι καλύτερο από το να υπάρχει ένα κακό αποτέλεσμα. Αυτό είναι για μας το συμπέρασμα που πρέπει να συναχθεί από τις ανεπιτυχείς διαπραγματεύσεις στο Σηάτλ. Κύριε Επίτροπε Lamy, επιτρέψτε μου να ευχαριστήσω εσάς καθώς και ολόκληρη την αντιπροσωπεία της Επιτροπής για την καλή προετοιμασία και τον εξαιρετικό τρόπο διεξαγωγής των διαπραγματεύσεων. Η δυναμική δράση της Επιτροπής σε στενή συνεργασία με την αντιπροσωπεία του Ευρωπαϊκού Κοινοβουλίου έδειξε πως με την περιεκτική της διαπραγματευτική στρατηγική η Επιτροπή είχε θέσει τα θεμέλια για μια πιθανή επιτυχία.
<P>
Όμως, η κακή προετοιμασία εκ μέρους του ΠΟΕ, αλλά και η τακτική των Ηνωμένων Πολιτειών και άλλων κρατών δεν επέτρεψαν μια επιτυχή περάτωση των διαπραγματεύσεων. Επίσης, δεν λαμβάνουμε μόνον γνώση, με ικανοποίηση, της υποστήριξής σας, που εκφράζετε τώρα για μια ακόμα φορά, για την κοινοβουλευτική συνέλευση του ΠΟΕ που εμείς απαιτήσαμε, αλλά και ελπίζουμε πως θα μας υποστηρίξετε έμπρακτα και κατά την εφαρμογή της απέναντι στον ΠΟΕ και τους υπευθύνους του. Εδώ, η συνεργασία μεταξύ της Ευρωπαϊκής Ένωσης, της Βορείου Αμερικής, της Κοινής Αγοράς του Νοτίου Κώνου, του Συνδέσμου Κρατών της Νοτιοανατολικής Ασίας και των χωρών ΑΚΕ θα έπρεπε να καταστήσει δυνατή την αποτελεσματική διοργάνωση αυτής της κοινοβουλευτικής συνέλευσης, όπου ο περιφερειακός παράγοντας μπορεί να διαδραματίσει έναν σημαντικό ρόλο για την επίτευξη μεγαλύτερης αποτελεσματικότητας. Τι πρέπει να γίνει τώρα εντός των επόμενων μηνών και ίσως εντός του επόμενου έτους;
<P>
Επίσης, νομίζουμε πως πρέπει να διατηρήσουμε τη συνολική διαπραγματευτική στρατηγική, αναπτύσσοντάς την περαιτέρω κατά τους επόμενους μήνες. Πρέπει να αρχίσουμε και να συνεχίσουμε έναν στενό διάλογο με τις εκάστοτε χώρες που απέχουν ακόμα πολύ από τη θέση μας, καθώς και με τις νέες βιομηχανικές χώρες και τις αναπτυσσόμενες χώρες. Οι πιθανότητες να πείσουμε τις χώρες αυτές θα είναι σίγουρα μεγαλύτερες, εάν εξακολουθήσουμε να επιδεικνύουμε συνέπεια. Κατά τη διαδικασία αυτή θα πρέπει να επικεντρώσουμε την προσοχή μας στους εξής ουσιαστικούς τομείς του εμπορίου προϊόντων και υπηρεσιών: περαιτέρω μειώσεις των τελωνειακών δασμών και κατάργηση των μη δασμολογικών εμποδίων στο εμπόριο, επενδύσεις, ανταγωνισμός και υπηρεσίες, πνευματική ιδιοκτησία, δημόσιοι μειοδοτικοί διαγωνισμοί, ηλεκτρονικό εμπόριο.
<P>
Οι τομείς αυτοί χαρακτηρίζουν την περαιτέρω ελευθέρωση του εμπορίου και αποφέρουν πλεονεκτήματα για τους περισσότερους από τους εταίρους μας στις διαπραγματεύσεις. Εκτός αυτού, η μεταρρύθμιση του ΠΟΕ είναι επείγουσα και επιτακτική. Δεύτερον, θα πρέπει εδώ να διατηρήσουν τη σημασία τους η ευρωπαϊκή πολιτική περιβάλλοντος και η πολιτική στον τομέα της υγείας, οι ελάχιστες προδιαγραφές στον κοινωνικό τομέα και η αναπτυξιακή πολιτική. Τρίτον, κατά τις επικείμενες διαπραγματεύσεις στον γεωργικό τομέα θα πρέπει να τεθεί στο επίκεντρο της προσοχής και εν όψει του άρθρου 20 των συμφωνιών του ΠΟΕ για τη γεωργία. η πολυλειτουργικότητα του ευρωπαϊκού γεωργικού προτύπου, δηλαδή η περαιτέρω ανάπτυξη της υπαίθρου, η παραγωγή ποιοτικών γεωργικών προϊόντων και το περιβάλλον.
<P>
Κατά τις διαπραγματεύσεις με την Κίνα που αρχίζουν τώρα θα πρέπει να εστιάσουμε την προσοχή μας στα δικά μας συμφέροντα που εν μέρει έρχονται σε αντίθεση με εκείνα των Ηνωμένων Πολιτειών. Η μείωση των υψηλών κινεζικών μέγιστων τελωνειακών δασμών, η προστασία της πνευματικής ιδιοκτησίας και οι διευκολύνσεις για επενδύσεις συνιστούν τα σημαντικότερα στοιχεία εδώ. Κατά τις διαπραγματεύσεις για τη νέα σύμβαση με τις χώρες ΑΚΕ θα πρέπει πάντως να υλοποιηθεί πολύ σύντομα - χωρίς να γνωρίζω αν αυτό μπορεί να γίνει μονομερώς - το περαιτέρω άνοιγμα της αγοράς για τις λιγότερο ανεπτυγμένες χώρες, πράγμα που πρέπει να σκεφθούμε από κοινού. Στα κράτη αυτά θα πρέπει να παραχωρηθούν οκταετείς έως δεκαετείς εξαιρέσεις, προκειμένου να μπορέσουν να προσεγγίσουν σταδιακά τον κώδικα του ΠΟΕ, χωρίς να παραμελήσουν την αειφόρο ανάπτυξή τους.

<SPEAKER ID=52 LANGUAGE="PT" NAME="Seguro">
Κύριε Πρόεδρε, κύριε Επίτροπε, ακούσαμε προσεκτικά την παρέμβασή σας με θέμα τη Διάσκεψη του Σηάτλ και εκτιμούμε την προσήλωσή σας σε όσα συζητήθηκαν, καθώς και στις δεσμεύσεις που είχατε αναλάβει σε αυτήν εδώ την αίθουσα, και συγκεκριμένα κατά τη σύνοδο του Νοεμβρίου, οπότε και συζητήθηκε αυτό το θέμα.
<P>
Το γεγονός ωστόσο παραμένει, όπως άλλωστε επισημάνατε και ο ίδιος, ότι στο Σηάτλ δεν επιτεύχθηκε συμφωνία και τα προβλήματα συνεχίζουν να υπάρχουν. Τα προβλήματα παραμένουν, και για μας, τους σοσιαλιστές, το ζήτημα δεν είναι απλώς να καταγράψουμε την αποτυχία που συνίσταται στη μη επίτευξη συμφωνίας: πρέπει επίσης να διαπιστώσουμε ότι, μετά το Γύρο της Ουρουγουάης, ο όγκος των εμπορικών συναλλαγών δυνάμει αυτής της συμφωνίας αυξήθηκε, αλλά, δυστυχώς, διευρύνθηκε και το χάσμα που χωρίζει τις ανεπτυγμένες από τις αναπτυσσόμενες χώρες. Και για όσους αντιλαμβάνονται το εμπόριο - όπως εμείς οι σοσιαλιστές - σαν ένα μέσο στην υπηρεσία μίας κοινωνίας πιο αρμονικής και με μεγαλύτερη ευημερία, η κατάσταση που διαμορφώνεται δεν παύει να είναι ανησυχητική. Αυτός είναι ο λόγος για τον οποίο οι απόψεις μας παραμένουν έγκυρες όσον αφορά το περιεχόμενο, τη στρατηγική και το χαρακτήρα της συμφωνίας. Και θα άξιζε τον κόπο να υπογραμμίσουμε εκ νέου ότι, αναφορικά με το περιεχόμενο, συνεχίζουμε να παλεύουμε για τα ζητήματα που αφορούν το περιβάλλον, για την προστασία των καταναλωτών, για τα κοινωνικά δικαιώματα, για τα ανθρώπινα δικαιώματα, για την πολιτιστική πολυμορφία και για την προάσπιση του πολυλειτουργικού ρόλου της γεωργίας. Και δεν το κάνουμε με στόχο να ωραιοποιήσουμε μία στρατηγική προστατευτισμού σε ό,τι αφορά τις αγορές, αλλά για να διατρανώσουμε το όραμά μας για μια παγκόσμια κοινωνία.
<P>
Σε ό,τι αφορά τη στρατηγική, επιθυμούμε το συγκερασμό των προσπαθειών του Συμβουλίου, της Επιτροπής και του Ευρωπαϊκού Κοινοβουλίου, επιζητώντας από κοινού τον ίδιο στόχο. Και φρονώ ότι είναι σημαντικό - όπως μπορεί κανείς να αντιληφθεί από τα λόγια σας - να μην εξαρτώμεθα εξ ολοκλήρου από Ηνωμένες Πολιτείες και να φροντίσουμε να συνάψουμε νέες εταιρικές σχέσεις, όχι μόνο σε εμπορικό επίπεδο, με άλλους περιφερειακούς συνασπισμούς και άλλες εμπορικές δυνάμεις του πλανήτη.
<P>
Έπειτα, όσον αφορά το χαρακτήρα της συμφωνίας, είναι αλήθεια ότι όλοι ευχόμασταν να επιτευχθεί μία συμφωνία, αλλά είναι προτιμότερη η αποτυχία παρά μια συμφωνία με δυσμενή αποτελέσματα. Για το λόγο αυτό παραμένουμε της άποψης ότι είναι αναγκαία μια σφαιρική συμφωνία και όχι η επίτευξη συμφωνιών κατά τομείς, κάτι που γι' άλλη μια φορά επιδιώκουν οι Ηνωμένες Πολιτείες. Εμείς πιστεύουμε πως η αγορά δεν αποτελεί πανάκεια για όλα τα προβλήματα, αλλά ούτε και είναι η αγορά ο υπαίτιος για ό,τι στραβό συμβαίνει. Η αγορά έχει θεμελιώδη σημασία για τη δημιουργία πλούτου και, από αυτή τη σκοπιά, θα θέλαμε εδώ να υποστηρίξουμε πέντε ακόμη απόψεις.
<P>
Πρώτον: θα επιθυμούσαμε μια άλλη ημερήσια διάταξη για τη Γενεύη ώστε να μη τεθούν επί τάπητος μόνον τα "απομεινάρια" του Μαρακές·
<P>
δεύτερον: πρέπει να διαφυλαχθεί η κοινή στρατηγική της Ευρωπαϊκής Ένωσης, με τη διατήρηση αυτής της πολύπλευρης αναζήτησης εταιρικών σχέσεων·
<P>
τρίτον: χρειάζεται περισσότερη διαφάνεια και περαιτέρω νομιμοποίηση της λήψης αποφάσεων, λόγος για τον οποίο υποστηρίζουμε την πρόταση αναφορικά με τη συγκρότηση ενός κοινοβουλευτικού οργάνου το οποίο θα ασκεί δημοκρατικό έλεγχο·
<P>
τέταρτον: θα θέλαμε να αποδεχθούν τα ευρωπαϊκά θεσμικά όργανα την παρουσία των μη κυβερνητικών οργανώσεων στο Σηάτλ, και συγκεκριμένα θα επιθυμούσαμε να μπορέσουμε, ως Ευρωπαϊκό Κοινοβούλιο, να συμμετάσχουμε σε κύκλους συζητήσεων και ανταλλαγής ιδεών, ώστε να είμαστε σε θέση να διαδραματίσουμε το ρόλο του εκπροσώπου αυτής της κοινωνίας των πολιτών, της οποίας οι ανησυχίες ταυτίζονται με τις δικές μας.
<P>
Και τέλος, κύριε Πρόεδρε, ολοκληρώνω λέγοντας ότι τασσόμαστε υπέρ μιας θεσμικής μεταρρύθμισης, η οποία θα παρέχει τη δυνατότητα να συνυπολογίζεται περισσότερο η γνώμη των αναπτυσσόμενων χωρών κατά τη διαδικασία λήψης αποφάσεων στο πλαίσιο του ΠΟΕ.

<SPEAKER ID=53 LANGUAGE="EN" NAME="Clegg">
Κύριε Πρόεδρε, θα ήθελα να ευχαριστήσω τον κ. Lamy για τις ενδιαφέρουσες και χρήσιμες παρατηρήσεις του σήμερα το απόγευμα και να επαναλάβω εξ ονόματος της Ομάδας του Ευρωπαϊκού Κόμματος των Φιλελευθέρων Δημοκρατών και Μεταρρυθμιστών ότι είμαστε ευγνώμονες σε αυτόν και στο προσωπικό του για τη στενή συνεργασία που καθιερώσαμε με επιτυχία στο Σηάτλ.
<P>
Επιτρέψτε μου να κάνω μια γενική παρατήρηση. Πολλά ελέχθησαν μετά το Σηάτλ για τις διαδικαστικές και οργανωτικές αδυναμίες του ΠΟΕ. Αν και, φυσικά, κάθε πρόταση για τη βελτίωση των διαδικασιών του ΠΟΕ είναι ευπρόσδεκτη, υπάρχει ο κίνδυνος να ξεκινήσουμε πάλι από το μηδέν, να εφεύρουμε ξανά τον τροχό. Ο ΠΟΕ είναι ένας διακυβερνητικός οργανισμός με περισσότερα από 130 μέλη, και επομένως θα παραμείνει, εξ ορισμού, ένα κάπως δύσκαμπτο φόρουμ λήψης αποφάσεων. Δυστυχώς, δεν μπορούμε να το αποφύγουμε, έτσι έχουν τα πράγματα.
<P>
Η συγκέντρωση σε διαδικαστικά και οργανωτικά ζητήματα δεν πρέπει να μας κάνει να μην βλέπουμε μία απλή αλήθεια: αν υπήρχε η πολιτική βούληση στο Σηάτλ, ιδιαίτερα εκ μέρους της κυβέρνησης των ΗΠΑ, τα διαδικαστικά ελαττώματα του συστήματος θα είχαν ξεπεραστεί.
<P>
Έτσι, το πρωταρχικό μας καθήκον είναι ένα πολιτικό, όχι τεχνικό καθήκον, και συγκεκριμένα να επαναφέρουμε τα αιτήματα του κοινού για μεγαλύτερη ελευθέρωση του εμπορίου, όχι μόνον προς όφελος των ευρωπαϊκών επιχειρήσεων και των ευρωπαίων καταναλωτών, αλλά κυρίως επειδή το ανοικτό εμπόριο προσφέρει τη μόνη βιώσιμη μακροπρόθεσμη λύση στη φτώχεια σε έναν αναπτυσσόμενο κόσμο. Αυτός είναι ο λόγος για τον οποίο η Ομάδα του Ευρωπαϊκού Κόμματος των Φιλελευθέρων Δημοκρατών και Μεταρρυθμιστών ελπίζει ότι η Επιτροπή, το Συμβούλιο και το Κοινοβούλιο θα ξεκινήσουν μία ενεργητική προσπάθεια να θέσουν εκ νέου το πολιτικό αίτημα για την περαιτέρω ελευθέρωση του εμπορίου γενικά και για έναν νέο περιεκτικό γύρο, αντί για έναν ενδιάμεσο γύρο, ειδικότερα.
<P>
Η Σύνοδος Κορυφής ΕΕ/ΗΠΑ, η οποία θα λάβει χώρα μεθαύριο, είναι το καταλληλότερο σημείο για να ξεκινήσουμε, εφόσον οι ΗΠΑ ήταν αυτές που αποδείχτηκαν περισσότερο ανεπαρκείς από πολιτική άποψη κατά τις τελευταίες εβδομάδες και τους τελευταίους μήνες. Η ανάγκη για μία πολιτική ηγεσία της ΕΕ η οποία ήταν ολοφάνερη στο Σηάτλ σε θέματα διεθνούς εμπορίου είναι σήμερα πιο έντονη από ποτέ. Αν και είναι πολύ σημαντικό να επικεντρωθούμε σε διαδικαστικές λεπτομέρειες, ωστόσο οι βελτιώσεις στην οργάνωση, όσες και αν είναι, δεν θα αντισταθμίσουν τη μεγαλύτερη απώλεια στο Σηάτλ, μία απώλεια πολιτικής πίστης στην αξία της ανοικτής, πολυμερούς, βασισμένης σε κανόνες, ελευθέρωσης του εμπορίου.

<SPEAKER ID=54 LANGUAGE="FR" NAME="Lannoye">
Κύριε Πρόεδρε, θα ήθελα εξαρχής να ευχαριστήσω καταρχάς την Επιτροπή και ιδιαίτερα τον Επίτροπο Lamy για τον τρόπο με τον οποίο συμπεριέλαβε την κοινοβουλευτική αντιπροσωπεία στις εργασίες. Πιστεύω πως το γεγονός αυτό ήταν πρωτοφανές και σίγουρα αποδείχτηκε θετικό για όλους.
<P>
Παρ' όλα αυτά, υπάρχουν διαστάσεις απόψεων. Πιστεύω, ιδίως, ότι δεν ήταν καλή η πρόταση σχετικά με την ομάδα εργασίας "βιοτεχνολογία" , θα ήταν όμως πολύ μονότονο αν συμφωνούσαμε πάντα.
<P>
Επιπλέον, είναι σημαντικό να προβληματιστούμε για τα αίτια της αποτυχίας. Επισημάνθηκαν ορισμένα από αυτά που, κατά τη γνώμη μου, είναι σωστά. Θα προσθέσω ακόμη ένα: πιστεύω πως οι αναπτυσσόμενες χώρες δεν μπορούν πλέον να ανεχτούν τη μεταχείριση που τους επιφυλασσόταν μέχρι σήμερα. Το να βλέπουμε, στο τέλος της διαπραγμάτευσης, να βρίσκονται οι εκπρόσωποι των πιο βιομηχανοποιημένων χωρών σε μια αίθουσα συζήτησης ενώ οι άλλοι περιμένουν στον προθάλαμο για να υπογράψουν ένα έτοιμο κείμενο είναι, κατά τη γνώμη μου, μια διαδικασία απαράδεκτη και πιστεύω ότι πολλοί από μας θα συμφωνήσουν μαζί μου.
<P>
Πρέπει λοιπόν να αναθεωρήσουμε τον τρόπο με τον οποίο διαπραγματευόμαστε. Πρέπει επίσης να αναθεωρήσουμε μια ολόκληρη σειρά στοιχείων που αφορούν τον ΠΟΕ. Πιστεύω ιδίως ότι, πέρα από τα προβλήματα των μηχανισμών λήψης αποφάσεων και διαπραγμάτευσης, και οι βασικές αρχές του ΠΟΕ χρειάζονται ένα "λίφτινγκ" . Ας μην ξεχνάμε άλλωστε ότι οι πρώτες διαπραγματεύσεις της GATT πραγματοποιήθηκαν στις αρχές της δεκαετίας του σαράντα, μετά τον μεγάλο πόλεμο, και ότι την εποχή εκείνη τα τραύματα της μεγάλης κρίσης του 1929 και της δεκαετίας του τριάντα ήταν ακόμη ανοικτά και ότι έπρεπε να καταπολεμηθεί ο δειλός και επικίνδυνος προστατευτισμός.
<P>
Πενήντα χρόνια αργότερα, δεν νομίζω ότι οι προτεραιότητες είναι ακόμη οι ίδιες. Πιστεύω ότι πρέπει να τα επανεξετάσουμε όλα αυτά και ότι πρέπει κυρίως να προβληματιστούμε για τη συμβατότητα των γενικευμένων ελεύθερων συναλλαγών με τη δυνατότητα των κρατών, και ιδίως της Ευρωπαϊκής Ένωσης, να ανταποκρίνονται και σε άλλες απαιτήσεις, εκ των οποίων η πρώτη είναι, κατά τη γνώμη μου, η απαίτηση βιώσιμης ανάπτυξης στον κόσμο. Ορισμένοι μηχανισμοί και αρχές του ΠΟΕ βρίσκονται σε αντίθεση με αυτόν τον στόχο βιώσιμης ανάπτυξης σε κοινωνικό και συγχρόνως σε οικολογικό επίπεδο. Πιστεύω πως πρέπει να έχουμε το θάρρος - τώρα που έχουμε το χρόνο - να αναλύσουμε σοβαρά αυτούς τους μηχανισμούς και να διατυπώσουμε προτάσεις, μέσω διαλόγου με τις αναπτυσσόμενες χώρες κατά προτεραιότητα.
<P>
Νομίζω πως της Ευρωπαϊκής Ένωσης της αρέσει πολύ να κάνει διάλογο με τις ΗΠΑ. Δεν είμαι βέβαια αντίθετος, αλλά πιστεύω πώς η προώθηση αυτού του διαλόγου με τις ΗΠΑ θα μπορούσε να μας παίξει άσχημο παιχνίδι όταν θα πρέπει αργότερα να συζητήσουμε με τις αναπτυσσόμενες χώρες και ιδίως με τις ΑΚΕ. Πιστεύω πως πρέπει να τα επανεξετάσουμε όλα αυτά και να πάρουμε πιο σοβαρά τις νόμιμες διεκδικήσεις αυτών των χωρών.

<SPEAKER ID=55 LANGUAGE="FR" NAME="Wurtz">
Κύριε Πρόεδρε, μετά την αποτυχία του Σηάτλ, όλα τα προβλήματα εξακολουθούν να υπάρχουν αλλά τίποτα δεν είναι πια όπως πριν. Πρώτο μας καθήκον είναι συνεπώς να προβούμε με διαύγεια σε μία διάγνωση των όσων συνέβησαν, προκειμένου να αναλάβουμε τις ευθύνες μας έχοντας επίγνωση των γεγονότων.
<P>
Ακουσα την ανάλυση που έκανε ο κ. Lamy, εκ των έσω, ας πούμε, του θεσμικού οργάνου. Εγώ θα ήθελα να εκφράσω μια άποψη ως εξωτερικός παρατηρητής. Στο Σηάτλ είχα την ευκαιρία να συζητήσω επί πολλές ώρες με αυτές τις γυναίκες και αυτούς τους άνδρες της κοινωνίας των πολιτών - όπως λέμε - που είχαν έρθει από τα τέσσερα σημεία του ορίζοντα. Είχα επίσης την ευκαιρία να συνομιλήσω με μερικούς από τους κυριότερους διοργανωτές αυτής της κινητοποίησης. Εκτιμούσαν φυσικά την ακτινοβολία και την υποστήριξη που απολαύουν σε όλο τον κόσμο: ήταν λοιπόν ενθουσιώδεις και αποφασισμένοι αλλά καθόλου βίαιοι, λαϊκιστές ή εθνικιστές όπως ορισμένοι παρατηρητές θεώρησαν ότι έπρεπε να τους σατιρίσουν.
<P>
Ήταν ενημερωμένοι, στοχαστικοί, ώριμοι. Ήθελαν να συμμετέχουν στις αποφάσεις ως υπεύθυνοι πολίτες και να μην αντιμετωπίζονται πια ως παθητικοί καταναλωτές. Δεν απέρριπταν το άνοιγμα στον κόσμο αλλά τον παγκοσμιοποιημένο μερκαντιλισμό. Κάθε άλλο παρά ταυτισμένοι με τους πρωταθλητές των χωρών τους στον πλανητικό οικονομικό πόλεμο, οι μεν και οι δε καυτηρίαζαν μαζί τον καπιταλισμό των πολυεθνικών, τη φρενήρη αποδοτικότητα, την εμπορευματοποίηση της φύσης που φτάνει μέχρι την κατοχύρωση της ζωής με διπλώματα ευρεσιτεχνίας, την ισοπέδωση των πολιτισμών, την αύξηση των ανισοτήτων σχεδόν παντού και κυρίως μεταξύ του Βορρά και του Νότου. Επιθυμούσαν πολύ απλά να εκπολιτίσουν τον σύγχρονο κόσμο, να δώσουν ανθρώπινο πρόσωπο στην παγκοσμιοποίηση. Πρώτα οι άνθρωποι και μετά τα κέρδη, αυτό ήταν ένα από τα αγαπημένα τους συνθήματα.
<P>
Πρέπει να τους ακούσουμε, σχολίαζε με σύνεση ο κ. Somavia, ο σημερινός γενικός διευθυντής της Διεθνούς Οργάνωσης Εργασίας, ο οποίος, πριν από τέσσερα χρόνια, ήταν η ψυχή της Διεθνούς Διάσκεψης της Κοπεγχάγης, όπου όλοι οι αρχηγοί κρατών του κόσμου δεσμεύτηκαν να μειώσουν τη φτώχεια στο ήμισυ μέχρι το 2015. Να τους ακούσουμε σημαίνει να αλλάξουμε τον ΠΟΕ εις βάθος. Αυτό αρχίζει, κατά τη γνώμη μου, από το σημερινό πλαίσιο του ΠΟΕ: ένα πλαίσιο απατηλά οικουμενικό και πραγματικά γεμάτο με ανισότητες, όπως πολύ καλά το απεικόνισε ο φίλος μου Lannoye. Κάτι τέτοιο αφορά επίσης τις σημερινές αποστολές του ΠΟΕ, ο οποίος βάζει τον στόχο της κατάκτησης μεριδίων της αγοράς πάνω από όλα, συμπεριλαμβανομένων των δεσμεύσεων που έχει αναλάβει η διεθνής κοινότητα στον κοινωνικό, περιβαλλοντικό, υγειονομικό τομέα ή στον τομέα της ανάπτυξης του Νότου. Η αλλαγή του ΠΟΕ αφορά, τέλος, τον σημερινό τρόπο λειτουργίας του που εξακολουθεί να βασίζεται στη διπλωματία των διασκέψεων κορυφής και του απορρήτου, τη στιγμή που οι πολίτες αρχίζουν να συμμετέχουν δυναμικά στις υποθέσεις του κόσμου.
<P>
Για το λόγο αυτόν, κύριε Πρόεδρε, συνηγορώ υπέρ ενός πραγματικού έργου κριτικής αξιολόγησης της προηγούμενης εμπειρίας, σε συνδυασμό με έναν επιθετικό ρόλο της Ένωσης υπέρ ενός εκδημοκρατισμένου οργανισμού, ενός οργανισμού ανοικτού στις κοινωνίες των πολιτών, πραγματικά οικουμενικού, που να υπερβαίνει αποφασιστικά τη ρήξη μεταξύ εμπορικών ανησυχιών και απαιτήσεων αλληλέγγυας και βιώσιμης ανάπτυξης. Να ακόμη μια ωραία φιλοδοξία για την αναδυόμενη εξωτερική πολιτική και πολιτική ασφαλείας της Ευρώπης.

<SPEAKER ID=56 NAME="Berthu">
Κύριε Πρόεδρε, κύριε Επίτροπε, η αποτυχία των διαπραγματεύσεων του Σηάτλ αντιπροσωπεύει μια νίκη για όλους όσοι αρνούνται το σύστημα των ελεύθερων συναλλαγών, για όλους όσοι αρνούνται να υποβιβάσουν τις ανθρώπινες δραστηριότητες και τον ίδιο τον άνθρωπο σε απλό εμπόρευμα.
<P>
Σε αυτήν την ίδια αίθουσα, η Ομάδα Ένωση για την Ευρώπη των Εθνών είχε καταγγείλει την έλλειψη προετοιμασίας αυτής της διάσκεψης, την απουσία αντικειμενικού απολογισμού της εφαρμογής του Γύρου της Ουρουγουάης, την ύπουλη απόπειρα επανεισαγωγής, με πλάγια μέσα, της πολυμερούς συμφωνίας για τις επενδύσεις, τον στόχο της επιταχυμένης απελευθέρωσης, χωρίς αναγνώριση της νομιμότητας των ζωνών περιφερειακής προτίμησης.
<P>
Οι διαδηλωτές του Σηάτλ έβαλαν τέλος σε αυτή την παρέκκλιση. Σταμάτησαν μια διάσκεψη που είχαν προετοιμάσει οι ισχυροί για το δικό τους συμφέρον και πέτυχαν, με τον τρόπο αυτόν, την αναστολή που ζητούσε ακριβώς η Ομάδα μου. Εκφράζουμε την ικανοποίησή μας για αυτό, τώρα όμως πρέπει να χρησιμοποιήσουμε αυτή την αναστολή για να προετοιμαστούμε καλύτερα για μελλοντικές διαπραγματεύσεις.
<P>
Καταρχάς, όσον αφορά τη διαδικασία, θέλουμε να ξεκινήσει, στο Ευρωπαϊκό Κοινοβούλιο και στο Συμβούλιο, πραγματικός προβληματισμός σχετικά με το δημοκρατικό έλεγχο της Επιτροπής στη διάρκεια τέτοιων διεθνών διαπραγματεύσεων. Δεν μπορούμε να ξεχάσουμε ότι ο κ. Lamy, με μία δήλωση της Επιτροπής που δεν είχε τη σύμφωνη γνώμη του Συμβουλίου, πρότεινε μια ομάδα εργασίας για τις βιοτεχνολογίες που θα μπορούσε να τις επανεισαγάγει στη διαπραγμάτευση, όπως ήθελαν οι Αμερικανοί ενώ εμείς το απορρίπταμε.
<P>
Ο Επίτροπος εξήγησε προ ολίγου, καθώς και την περασμένη εβδομάδα ενώπιον της Επιτροπής Γεωργίας του Ευρωπαϊκού Κοινοβουλίου, ότι με αυτήν την παραχώρηση θα πετύχαινε πολύ περισσότερα ως αντάλλαγμα. Αυτή η δήλωση καθόλου δεν μας ικανοποιεί και, κατά τη γνώμη μας, επιδεινώνει ακόμη περισσότερο τη θέση του αφού, κατά την άποψή μας, το σημείο αυτό δεν ήταν καθόλου διαπραγματεύσιμο. Ευτυχώς, τελικά, το Σηάτλ ήταν μια αποτυχία, διαφορετικά δεν ξέρουμε πού θα μας οδηγούσαν.
<P>
Πιστή στην παλιά καλή συνήθειά της, η Επιτροπή πιστεύει ότι είναι υπεράνω του Συμβουλίου και επιδιώκει να κάνει ό,τι θέλει. Αυτό πρέπει να αλλάξει. Πρέπει να αλλάξει ιδίως επειδή η Επιτροπή είχε λάβει ευρεία διαπραγματευτική εντολή για την ημερήσια διάταξη, στην οποία συμπεριλαμβάνονταν τα ζητήματα όπως οι επενδύσεις και οι υπηρεσίες, που κανονικά εμπίπτουν στο πεδίο αρμοδιότητας των κρατών μελών. Εκτιμούμε ότι και αυτό το σημείο θα πρέπει να αποσαφηνιστεί σοβαρά στο μέλλον, επειδή θα μπορούσε να παρεκκλίνει σε μια τελική διαπραγματευτική εντολή που θα μείωνε ή θα καταργούσε τις αρμοδιότητες των εθνικών κοινοβουλίων. Αντίθετα, στις μελλοντικές διαπραγματεύσεις, θα πρέπει να θεσπιστεί πολύ αυστηρότερος παράλληλος έλεγχος εκ μέρους των εθνικών κοινοβουλίων, καθώς και του Ευρωπαϊκού Κοινοβουλίου. Θα πρέπει λοιπόν να αναθεωρηθεί ο έλεγχος που ασκείται επί της Επιτροπής, αλλά θα πρέπει επίσης να εκμεταλλευτούμε τον χρόνο που μας έχει δοθεί για να κάνουμε έναν πραγματικό αντικειμενικό απολογισμό του Γύρου της Ουρουγουάης.
<P>
Στο μέλλον, θα πρέπει ιδίως να αναθεωρηθεί η λειτουργία του Παγκόσμιου Οργανισμού Εμπορίου για να εδραιωθεί αυτή η θεμελιώδης αρχή ότι οι λαοί είναι οι μόνοι κυρίαρχοι, ότι είναι ελεύθεροι να επιλέγουν τον τρόπο ζωής τους και να εκφράζουν τις προτιμήσεις τους. Τέλος, ότι οι πολυεθνικές επιχειρήσεις πρέπει να προσαρμόζονται στις βουλήσεις των λαών και όχι οι λαοί στις ανάγκες των πολυεθνικών.

<SPEAKER ID=57 NAME="Della Vedova">
Κύριε Πρόεδρε, αν πραγματικά η αποτυχία του Σηάτλ προκαλούσε τη διακοπή ή την επιβράδυνση των διαδικασιών εμπορικής ολοκλήρωσης σε παγκόσμιο επίπεδο, αυτό θα ήταν τραγικό. Θα ήταν τραγικό για τους παραγωγούς και τους εργαζομένους των ασθενέστερων χωρών και όχι, όπως ειπώθηκε, για τις πολυεθνικές, που θα έβρισκαν άλλωστε, όπως πάντα έβρισκαν, τρόπους για να αυξήσουν τη βιομηχανική και εμπορική διείσδυση οπουδήποτε στον κόσμο. Θα ήταν τραγικό για τους καταναλωτές των ευρωπαϊκών χωρών, ιδίως για τους πιο αδύναμους καταναλωτές που θα έβλεπαν να διαψεύδεται η επιθυμία τους να έχουν πολλές επιλογές μεταξύ προϊόντων προερχόμενων από όλο τον κόσμο σε χαμηλότερες τιμές από αυτές που μπορούν να βρεθούν στις εθνικές αγορές. Θα ήταν τραγικό για το περιβάλλον, από τη στιγμή που οι φτωχές χώρες, για τα προϊόντα των οποίων θα έκλειναν οι δρόμοι των ευρωπαϊκών και των αμερικανικών αγορών, θα επέμεναν στην εκμετάλλευση των φυσικών πόρων.
<P>
Το Σηάτλ δεν απέτυχε, κύριε Επίτροπε, ούτε λόγω της ανεπάρκειας του ΠΟΕ ούτε λόγω της προεκλογικής εκστρατείας των Ηνωμένων Πολιτειών, παρ' όλο που ίσως να συνέβαλε στην αποτυχία: το Σηάτλ απέτυχε επειδή η πολιτική βούληση των σημαντικότερων χωρών ήταν να φρενάρουν, αντί να επιταχύνουν, το διεθνές εμπόριο. Η Ευρώπη, κύριε Επίτροπε, έβαλε το χεράκι της στην αποτυχία αυτή, υπερφορτώνοντας την ημερήσια διάταξη με θέματα άσχετα με το συγκεκριμένο θέμα του διεθνούς εμπορίου και προσφέροντας άλλοθι σε όποιον είχε συμφέρον να πιέσει για να επιβραδυνθεί η διαδικασία ολοκλήρωσης των παγκόσμιων αγορών: συμφέρον που σίγουρα - το επαναλαμβάνω - δεν ήταν ούτε των ευρωπαίων καταναλωτών ούτε των ινδών ή πακιστανών εργαζομένων.
<P>
Κύριε Πρόεδρε, κύριε Επίτροπε, εγώ πιστεύω πως η Ευρώπη, με την μακροχρόνια παράδοση της οικονομίας της αγοράς, του ελεύθερου εμπορίου και της οικονομικής ελευθερίας - που είναι ελευθερία χωρίς επίθετα - πρέπει να επιβεβαιώσει ότι ο στόχος της ολοκλήρωσης των αγορών και της ελευθερίας του εμπορίου είναι αυτοσκοπός που πρέπει να κατακτηθεί για μας και για όλες τις άλλες χώρες. Τα άλλα θέματα, ας τα αφήσουμε για τους αρμόδιους!

<SPEAKER ID=58 LANGUAGE="EN" NAME="Elles">
Κύριε Πρόεδρε, δεν συμφωνώ με τους ομιλητές εκείνους οι οποίοι είπαν ότι η Επιτροπή ως διαπραγματευτής μας μάς έβλαψε, έβλαψε την Ευρωπαϊκή Ένωση. Αντίθετα, θα ήθελα να υποστηρίξω εκείνους οι οποίοι είπαν ότι όχι μόνον η Επιτροπή ήταν επικεφαλής μιας συνεκτικής αντιπροσωπείας αλλά και ότι αυτό - οι πρακτικές ρυθμίσεις για μας - της μεγαλύτερης κοινοβουλευτικής αντιπροσωπείας που έλαβε ποτέ μέρος σε διεθνείς εμπορικές συνομιλίες - απέβη προς αμοιβαίο όφελος.
<P>
Φαίνεται πως χρειάζεται να περιμένουμε τώρα τη νέα χιλιετία για έναν νέο Γύρο της Χιλιετίας. Αυτό που έγινε στο Σηάτλ ήταν νίκη, καταστροφή ή ένα απρόσμενο, ευπρόσδεκτο διάλειμμα; Έχουν δίκιο όσοι λένε ότι οι διαδικασίες έπρεπε να ήταν καλύτερες. Χρειαζόμαστε έναν καλύτερο μηχανισμό λήψης αποφάσεων. Χρειαζόμαστε ταχύτερες διαδικασίες επίλυσης διαφορών. Ωστόσο, το πρόβλημα έγκειτο στην ουσία: μία παραδοσιακή εμπορική ατζέντα υπερφορτωμένη με ζητήματα που δεν είχαν να κάνουν με το εμπόριο. Η παγκοσμιοποίηση έκανε να περιληφθούν σε μία ατζέντα εμπορικών θεμάτων κάποια ζητήματα που αφορούσαν την κυριαρχία των εθνικών κρατών. Η έκκληση του Προέδρου Clinton για την ενίσχυση των εμπορικών προτύπων εργασίας στις αναπτυσσόμενες και σε άλλες χώρες του κόσμου ήταν η αγγελία θανάτου αυτών των συνομιλιών.
<P>
Συνδέοντας όμως αυτά τα δύο - διαδικασίες και ουσία - χαιρετίζω την υποστήριξη του Επιτρόπου προς ένα κάποιας μορφής κοινοβουλευτικό σώμα. Αυτό όχι μόνον θα ενισχύσει τη δημοκρατική ευθύνη του ΠΟΕ, θα συμβάλλει στη συνέχιση της αλληλεπίδρασης μεταξύ του ΠΟΕ και μη κυβερνητικών οργανώσεων αλλά και θα βοηθήσει επίσης στη σταδιακή ανάπτυξη μη εμπορικών θεμάτων στην ατζέντα. Αυτά είναι, σε τελική ανάλυση, θέματα που απασχολούν τους εκλεγμένους αντιπροσώπους. Από αυτή την άποψη είναι ένα απρόσμενο, ευπρόσδεκτο διάλειμμα.
<P>
Αλλά ας μην έχουμε ψευδαισθήσεις. Η κυβέρνηση των ΗΠΑ δεν πρόκειται να αλλάξει τη στάση της πριν τις εκλογές. Ωστόσο, όταν είμασταν στο Σηάτλ είχαμε εξαιρετικές συνομιλίες με αμερικανούς νομοθέτες. Ζητώ από την Επιτροπή να μας βοηθήσει να αναπτύξουμε επαφές για τη συζήτηση συγκεκριμένων θεμάτων όπως η γεωργία κατά το διάστημα που μεσολαβεί, έτσι ώστε να μπορέσουμε να συμβάλλουμε σε αυτήν την ενδιάμεση λύση. Πιστεύω ότι είναι διατεθειμένοι να κάνουν διάλογο μαζί μας σχετικά με κάποια συγκεκριμένα θέματα. Ίσως ο διάλογος μεταξύ νομοθετών από τις δύο πλευρές του Ατλαντικού να μπορεί να βοηθήσει στον τομέα αυτόν.

<SPEAKER ID=59 LANGUAGE="EN" NAME="McNally">
Κύριε Πρόεδρε, νομίζω ότι πρέπει να καταλάβουν οι βουλευτές ότι στο πρόσωπο του Pascal Lamy είχαμε έναν εξαιρετικό διαπραγματευτή. Απ' όλους όσοι έλαβαν μέρος στις συζητήσεις, εκείνος ήταν σίγουρα ο πιο επιδέξιος και εκείνος ο οποίος έδειξε τη μεγαλύτερη αντοχή. Είναι σημαντικό να το αναγνωρίσουμε αυτό.
<P>
Οι συζητήσεις στο Σηάτλ ήταν ίσως πιο περίπλοκες απ' ότι θα μπορούσαμε να προβλέψουμε: είχαν σίγουρα υπερβολικά φιλόδοξους στόχους, και αυτό θα έπρεπε να το είχαμε προβλέψει. Σημειώθηκε μία κατά κάποιον τρόπο παράλογη συρρίκνωση των χρονικών περιθωρίων, ιδιαίτερα αφού χάθηκε κάποιος χρόνος εξαιτίας άσχετων γεγονότων. Ο τύπος έδειξε υστερικό ενδιαφέρον όχι για αυτά που συνέβαιναν στις συνομιλίες αλλά για αυτά που συνέβαιναν στους δρόμους, τα οποία οφείλονταν σε μεγάλο βαθμό στην πλήρη αδεξιότητα της τοπικής αστυνομίας.
<P>
Οι συνομιλίες ήταν κάπως περίπλοκες λόγω αυτής καθεαυτής της μεγάλης συμμετοχής όχι μόνον από τις εμπλεκόμενες χώρες αλλά και από ΜΚΟ, από ομάδες συμφερόντων, από αντιπροσωπείες εθνικών κοινοβουλίων και από άλλους. Τα θέματα αυτά καθεαυτά ήταν περίπλοκα. Δεν ήταν μία παρτίδα πόκερ αλλά μία περίπλοκη παρτίδα σκάκι όπου έβγαιναν στο προσκήνιο απολύτως δικαιολογημένα αλλά αντιφατικά αιτήματα.
<P>
Στην πραγματικότητα, η Ευρωπαϊκή Ένωση βρισκόταν σε πολύ καλή θέση. Όλα τα χρόνια που υφίσταται η Ένωση καταφέραμε να θεσπίσουμε περιβαλλοντικούς και κοινωνικούς κανόνες παράλληλα με τους εμπορικούς κανόνες. Αυτό μπορεί να γίνει σε διεθνείς συνομιλίες. Δεν είναι εύκολο, είναι όμως πάρα πολύ σημαντικό και εμείς βρισκόμαστε σε πολύ καλή θέση διότι το έχουμε καταφέρει αυτό, σε περιορισμένο βαθμό.
<P>
Βρισκόμασταν σε καλή θέση λόγω των δεσμών μας με τις χώρες ΑΚΕ, αν και τέθηκε κάποιο ζήτημα για την κατάργησή τους, ζήτημα που έφερε σύννεφα στις συνομιλίες, και επειδή ανέκαθεν εργαζόμασταν καλά με τις ΜΚΟ.
<P>
Είμασταν σε καλή θέση διότι είχαμε μία μεγάλη κοινοβουλευτική αντιπροσωπεία. Είμαι πολύ ευχαριστημένη που η τροπολογία της Σοσιαλιστικής Ομάδας η οποία έκανε έκκληση για μία κοινοβουλευτική συνέλευση έγινε δεκτή σε παγκόσμιο επίπεδο.
<P>
Όσον αφορά το ζήτημα της γεωργίας: οι Ηνωμένες Πολιτείες και άλλες χώρες αρνήθηκαν να καταλάβουν, αν και πρόκειται για απλούστατη έννοια, τους πολυλειτουργικούς λόγους ύπαρξης της κοινής γεωργικής πολιτικής μας. Αρνούνται να αναγνωρίσουν ότι εκείνοι επιδοτούν τη γεωργία τους με πολύ λιγότερο διαφανή τρόπο απ' ότι εμείς.
<P>
Όσον αφορά τα περιβαλλοντικά ζητήματα, δεν είναι και δεν πρέπει να είναι απλώς ζητήματα που απασχολούν τις πλούσιες χώρες, ωστόσο παρουσιάστηκαν έτσι και χρειάζεται πολλή δουλειά ακόμα για να φέρουμε αυτά τα ζητήματα σε μία κατάσταση τέτοια ώστε να μην θεωρούνται μία μορφή προστατευτισμού.
<P>
Ο κ. Lamy είπε ότι η ομάδα εργασίας "βιοτεχνολογία" είναι διερευνητική, αλλά υπήρχε η διαδεδομένη πεποίθηση ότι η ομάδα αυτή θα παρεμβαίνει στην κατάρτιση του πρωτοκόλλου βιο-ασφαλείας· σχετικά με το θέμα αυτό θα πουν περισσότερα οι συνάδελφοι.
<P>
Η προστασία των ζώων θεωρείται από τις φτωχές χώρες ως μία ασχολία των πλουσίων η οποία, για ορισμένες από τις χώρες αυτές, είναι σχεδόν αισχρή όταν υπάρχουν άνθρωποι που πεθαίνουν από την πείνα. Και πάλι, αυτό είναι άλλο ένα θέμα πάνω στο οποίο πρέπει να εργαστούμε και το ίδιο ισχύει για τα θεμελιώδη πρότυπα εργασίας. Είναι σημαντικό να αποκατασταθεί ένας μεταρρυθμισμένος ΠΟΕ. Η εναλλακτική λύση είναι να συνάπτουν διμερείς συμφωνίες οι Ηνωμένες Πολιτείες από θέση ισχύος με τις πιο φτωχές χώρες του κόσμου. Δεν το θέλουμε αυτό. Εμείς, στο Κοινοβούλιο, πρέπει να παρακολουθήσουμε αυτό το ζήτημα μαζί με τον κ. Lamy και τους άλλους Επιτρόπους μέχρι να επιτύχουμε κάτι που θα ταιριάζει με τον αιώνα στον οποίο μπαίνουμε.

<SPEAKER ID=60 LANGUAGE="SV" NAME="Olsson">
Κύριε Πρόεδρε, κύριε Επίτροπε, η ΕΕ τα πήγε καλά στο Σηάτλ και η συνεργασία μας ήταν καλή και ευχαριστώ γι' αυτό. Το πρόβλημα είναι ότι ο ΠΟΕ, βασικά, δεν έχει λαϊκό έρεισμα και οι αναπτυσσόμενες χώρες, ακόμη κι αν συμμετέχουν, αισθάνονται ότι είναι αποκλεισμένες. Γι' αυτόν τον λόγο, πιστεύω ότι είναι σημαντικό ότι συμφωνήσαμε να δημιουργήσουμε λαϊκή επιρροή μέσω ενός κοινοβουλευτικού φόρουμ και να απαιτήσουμε αυξημένη διαφάνεια.
<P>
Πιστεύω ωστόσο ότι δεν θα πρέπει να θρηνήσουμε για τη χαμένη ευκαιρία για την αποτυχία στο Σηάτλ, αντιθέτως, θα πρέπει να χρησιμοποιήσουμε τον χρόνο για να σκεφτούμε για το μέλλον. Έχουμε επίγνωση των προβλημάτων και, επίσης, νομίζω ότι είδαμε κάποιες δυνατότητες. Εν αντιθέσει από την κ. McNally, νομίζω ότι από αμερικανικής πλευράς υπάρχει, μάλλον, ένα άνοιγμα, πέραν των άλλων, σε ό,τι αφορά τη γεωργία. Οι ΗΠΑ έχουν τριπλάσιες οικονομικές επιδοτήσεις της γεωργίας, από τότε που υιοθετήθηκε ο αγροτικός προϋπολογισμός και αποδέχονται, αν όχι την πολυλειτουργικότητα, κάποια μεγάλα, εν πάση περιπτώσει, σκέλη του περιεχομένου της, κάτι που θεωρώ ότι είναι θετικό.
<P>
Ως ένας σχετικά φιλελεύθερος, ίσως πολύ φιλελεύθερος ευρωπαίος πολιτικός στον αγροτικό τομέα, θέλω να πω ότι εμείς οι ίδιοι, στην ΕΕ, πρέπει μάλλον να σκεφτούμε πώς θα μπορέσουμε να τροποποιήσουμε την ΚΓΠ, την Ατζέντα 2000, την εποχή μετά την Ατζέντα 2000 και να σκεφτούμε με ποιον τρόπο θα μπορέσουμε να απομακρύνουμε τις επιδοτήσεις που προκαλούν στρέβλωση στο εμπόριο. Θα ήταν καλό να το συζητήσουμε αυτό το θέμα με τις αναπτυσσόμενες χώρες, καθώς είναι σε πολύ μεγάλο βαθμό εξαρτημένες από τις εξαγωγές των πρώτων υλών τους. Αυτό θα ήταν θετικό και για άλλες χώρες που κάνουν εξαγωγές. Πράγματι, η διευρυμένη ΕΕ, που ελπίζουμε ότι πλησιάζει ταχέως, θα είναι ολοένα και περισσότερο εξαρτημένη από τη δυνατότητα ακριβώς, να εξάγει τα αγροτικά προϊόντα της. Σε αυτήν ακριβώς τη φάση, πιστεύω ότι αυτές οι διαβουλεύσεις και οι εκτιμήσεις που μπορούμε να κάνουμε θα είναι πολύ επωφελείς. Πιστεύω ότι οι δυνατότητες να σημειώσουμε πρόοδο είναι καλές.

<SPEAKER ID=61 LANGUAGE="EN" NAME="Lucas">
Κύριε Πρόεδρε, ο Επίτροπος Lamy και άλλοι ομιλητές αναφέρθηκαν στη διάσκεψη του Σηάτλ σαν να επρόκειτο για αποτυχία, αλλά εγώ πιστεύω παρ' όλα αυτά ότι αν η ΕΕ και ιδιαίτερα οι ΗΠΑ πάρουν μαθήματα από τα γεγονότα των περασμένων εβδομάδων, τότε η διάσκεψη του Σηάτλ θα μείνει παρ' όλα αυτά στην ιστορία όχι ως αποτυχία αλλά ως η στιγμή κατά την οποία οι ηγέτες του κόσμου κατάλαβαν επιτέλους ότι χρειάζεται μία ριζικά διαφορετική προσέγγιση στο διεθνές εμπόριο.
<P>
Πρώτον, πρέπει να μάθουν ότι οι πλούσιες χώρες δεν μπορούν πλέον να παίρνουν κάτι χωρίς να δίνουν τίποτα σε αντάλλαγμα. Αν θέλουν - και δικαίως - να συνδέσουν τις κοινωνικές και περιβαλλοντικές ανησυχίες με το εμπόριο θα χρειαστεί και να αποδείξουν ότι τα κίνητρα τους δεν είναι προστατευτικά και να δώσουν σε αντάλλαγμα σημαντικά οφέλη στις αναπτυσσόμενες χώρες. Στα οφέλη αυτά θα μπορούσαν να περιλαμβάνονται η αδασμολόγητη πρόσβαση για όλα τα προϊόντα από τις φτωχότερες χώρες, η κατάργηση των δασμολογικών ανωτάτων ορίων, και συμφωνίες για την κατάργηση του ντάμπινγκ στις εξαγωγές.
<P>
Δεύτερον, είναι σαφές ότι τις εμπορικές συμφωνίες δεν μπορούν πλέον να τις προετοιμάζουν μυστικά τα ισχυρότερα μέλη του ΠΟΕ. Οι αναπτυσσόμενες χώρες δείχνουν μια νέα αποφασιστικότητα να μην επιτρέψουν να μπουν κατ' αυτόν τον τρόπο στο περιθώριο. Το παιχνίδι ανάμεσα στις πλουσιότερες και τις φτωχότερες χώρες είναι κάθε άλλο παρά δίκαιο. Και μόνο αν κοιτάξετε τη διαπραγματευτική ικανότητα, θα δείτε ότι η ΕΕ και οι ΗΠΑ παρουσιάστηκαν στο Σηάτλ με στρατιές ολόκληρες δικηγόρων και συμβούλων. Οι φτωχότερες χώρες είχαν ελάχιστους αντιπροσώπους. Ακουσα μάλιστα - και πολύ θα ήθελα να μάθω αν αληθεύει - ότι 30 χώρες, μέλη του ΠΟΕ, δεν είχαν ούτε καν τη δυνατότητα να στείλουν εκπροσώπους στη διάσκεψη για να διαπραγματευτούν.
<P>
Οι διαδικασίες του ΠΟΕ πρέπει να αποκτήσουν πολύ περισσότερη δημοκρατικότητα και διαφάνεια. Πιστεύω ότι χρειαζόμαστε ένα φόρουμ για να συζητήσουμε προτάσεις για ριζική μεταρρύθμιση με τις περιβαλλοντικές και αναπτυξιακές ομάδες που εργάζονται πάνω στο θέμα αυτό πολλά χρόνια. Δεν είναι ανάγκη να ξεκινήσουμε ξανά από το μηδέν, να εφεύρουμε ξανά τον τροχό όπως λένε. Υπάρχουν καλές προτάσεις. Πρέπει να διδαχτούμε από αυτές.
<P>
Τέλος, τα μέλη του ΠΟΕ πρέπει επιτέλους να ακούσουν τις 1.200 μη κυβερνητικές οργανώσεις από σχεδόν 100 χώρες, που υπέγραψαν μια δήλωση με την οποία ζητούν να μη σημειωθεί περαιτέρω ελευθέρωση του εμπορίου μέχρι να αντιμετωπιστούν οι συνέπειες στην κοινωνία και το περιβάλλον από την ελευθέρωση που έχει ήδη λάβει χώρα και μέχρι να διορθωθούν τα σχετικά με αυτήν προβλήματα. Η αναβολή των συνομιλιών του Σηάτλ μάς δίνει την ευκαιρία να κάνουμε αυτό ακριβώς.

<SPEAKER ID=62 NAME="Αλυσανδράκης">
Κύριε Πρόεδρε, κύριε Επίτροπε, το πιο σημαντικό θέμα σε σχέση με τις διαπραγματεύσεις του Γύρου της Χιλιετίας ήταν για μας οι λαϊκές αντιδράσεις. Για πρώτη φορά μετά τον πόλεμο του Βιετνάμ πραγματοποιήθηκαν στις ίδιες τις Ηνωμένες Πολιτείες τέτοιας έκτασης διαδηλώσεις. Πέρα όμως από αυτές, η δραστηριοποίηση λαϊκών κινημάτων σε όλο τον κόσμο δείχνει τη μη αποδοχή των ίδιων των αρχών του Παγκόσμιου Οργανισμού Εμπορίου.
<P>
Πράγματι, η φιλελευθεροποίηση της αγοράς, η κατάργηση των επιδοτήσεων, η ασυδοσία των επενδύσεων, η εμπορευματοποίηση των υπηρεσιών, ακόμα και της παιδείας, της υγείας και του πολιτισμού, εξυπηρετούν βέβαια τα μεγάλα συμφέροντα του μονοπωλιακού κεφαλαίου για την αύξηση των κερδών τους, όμως δεν είναι καθόλου ελκυστικά για τους εργαζομένους και τους λαούς. Ακόμα και η πολυδιαφημισμένη πλήρης κατάργηση των δασμών για τα προϊόντα των μη αναπτυγμένων χωρών θα επιταχύνει την καταλήστευση του πλούτου αυτών των χωρών, ενώ, από την άλλη μεριά, θα κατακλύσει την αγορά με φθηνά προϊόντα που θα εκτοπίσουν αντίστοιχα προϊόντα χωρών όπως η δικιά μου. Ο Παγκόσμιος Οργανισμός Εμπορίου δεν έγινε για να προστατέψει τα συμφέροντα ούτε των λαών ούτε των εργαζομένων. Απόδειξη η κυριαρχία στη λήψη των αποφάσεων λίγων δεκάδων πλουσίων χωρών. Απόδειξη η αύξηση των ανισοτήτων ανάμεσα σε πλούσιες και φτωχές χώρες, αλλά και στο εσωτερικό αυτών των χωρών.
<P>
Ο κύριος Επίτροπος δεν έκανε την παραμικρή αναφορά στις λαϊκές αντιδράσεις. Προφανώς θέλει να τις υποτιμήσει, να μας πει ότι ό,τι κι' αν κάνουν οι λαοί, τα μονοπώλια, αμερικανικά, ευρωπαϊκά, ιαπωνικά ή άλλα, θα επιβάλουν τη θέλησή τους και θα ξεπεράσουν τις μεταξύ τους αντιθέσεις. Εμείς είμαστε σίγουροι ότι οι λαϊκές αντιδράσεις σε όλον τον κόσμο ήταν καθοριστικός παράγοντας αποτυχίας των συνομιλιών. Όχι μόνο γιατί οι διαδηλωτές ματαίωσαν την επίσημη τελετή έναρξης, αλλά γιατί δημιούργησαν ένα τέτοιο κλίμα που ακόμα και αυτοί που νομίζουν ότι ελέγχουν την υφήλιο δεν μπορούν να το αγνοήσουν. Και είμαστε ακόμα στην αρχή!

<SPEAKER ID=63 NAME="Angelilli">
Κύριε Πρόεδρε, όπως ήδη ειπώθηκε, δυστυχώς ο απολογισμός του Σηάτλ δεν ήταν ιδιαίτερα θετικός: οι μοναδικοί πραγματικοί πρωταγωνιστές ήταν οι διαδηλωτές οι οποίοι, αν και διεκδικούσαν δικαιώματα που συμμεριζόμαστε απολύτως, πίστεψαν λανθασμένα ότι η αποτυχία της διάσκεψης κορυφής θα μπορούσε να αποτελέσει καθαυτή μια νίκη, μια λύση στα σοβαρά προβλήματα υπό συζήτηση. Στην πραγματικότητα, τα προβλήματα και οι αντιφάσεις της παγκόσμιας οικονομίας είναι πάντα παρόντα, άλυτα και επίκαιρα: οι αμφιβολίες για τους γενετικώς τροποποιημένους οργανισμούς, η εκμετάλλευση της εργασίας των ανηλίκων, οι αρνητικές κοινωνικές επιπτώσεις μιας διαδικασίας παγκοσμιοποίησης αχαλίνωτης και χωρίς κανόνες. Και δεν είναι μόνο αυτό: ίσως αυτές οι αμφισβητήσεις να χρησίμευσαν ως πρόσχημα στους επίσημους πρωταγωνιστές της διάσκεψης κορυφής - εκείνους που δικαιωματικά κάθονταν στο τραπέζι των εργασιών - για να μην αναλάβουν πλήρως την πολιτική ευθύνη των σίγουρα πολύ δύσκολων αλλά εξαιρετικά αναγκαίων διαπραγματεύσεων ακριβώς στον τομέα των κοινωνικών δικαιωμάτων και της προστασίας της υγείας των πολιτών μας, διαπραγματεύσεων που δεν μπορούν άλλο να περιμένουν.
<P>
Πρόκειται βέβαια για μια περίπλοκη διαδικασία, η Ευρώπη όμως πρέπει να σταθεί στο ύψος των προκλήσεων με τις οποίες βρίσκεται αντιμέτωπη. Οι διαπραγματεύσεις στο πλαίσιο του Παγκόσμιου Οργανισμού Εμπορίου πρέπει να ξαναρχίσουν και η Ευρώπη πρέπει να έχει πλήρη επίγνωση του ρόλου της, ενός ρόλου ισορροπίας και ευθύνης, ενόψει μιας παγκοσμιοποίησης με ανθρώπινη όψη, ανοικτής και δεκτικής στις αλλαγές και στις επιταχύνσεις της οικονομίας, αλλά και ικανής να προστατεύει το δικαίωμα στην εργασία και την προστασία του περιβάλλοντος και της υγείας.
<P>
Η Ευρώπη δεν πρέπει, τέλος, να ξεχνά να υπερασπίζεται τις ιδιαιτερότητές μας, όχι μόνο τις οικονομικές αλλά και τις πολιτιστικές και τις κοινωνικές, γιατί η παγκοσμιοποίηση της ομοιομορφίας, της ισοπέδωσης και της εκμετάλλευσης δεν πρέπει σε καμία περίπτωση να αφορά το ευρωπαϊκό αναπτυξιακό μοντέλο.

<SPEAKER ID=64 LANGUAGE="PT" NAME="Cunha">
Κύριε Πρόεδρε, οι διαπραγματεύσεις του Σηάτλ έδωσαν τη δυνατότητα να διαφανεί κάποιο πολιτικό άνοιγμα προς ορισμένες θέσεις που υποστηρίζει η Ευρωπαϊκή Ένωση στον τομέα της γεωργίας, όπως είναι η μέριμνα για θέματα περιβάλλοντος, ασφάλειας των τροφίμων ή ανάπτυξης των αγροτικών κοινοτήτων. Αλλά αυτό είναι μια σταγόνα στον ωκεανό συγκρινόμενο με το πλήθος των αρνητικών πτυχών που προσπάθησαν οι εμπορικοί μας εταίροι να μας επιβάλουν στο πλαίσιο του κειμένου της ημερήσιας διάταξης. Θα αναφέρω ειδικότερα δύο σημεία:
<P>
πρώτον, υπήρξε μία έμμονη αναφορά στην ουσιαστική περικοπή των εσωτερικών ενισχύσεων που χορηγούνται στη γεωργία, δίχως να ληφθεί υπόψη, έστω και ελάχιστα, η πολυμορφία των παραγωγικών διαρθρώσεων στις διάφορες χώρες και χωρίς να υπάρξει μία αντικειμενική και ομοιογενής ταξινόμηση των διαφορετικών μορφών ενισχύσεων που χορηγούνται στη γεωργία.
<P>
δεύτερον, και το τονίζω ιδιαιτέρως, απορρίφθηκε η έννοια της πολυλειτουργικότητας, που συνιστά το κυριότερο θεμέλιο του ευρωπαϊκού γεωργικού προτύπου και το υπόβαθρο της αρχής της ιδιαιτερότητας της γεωργίας. Στην πραγματικότητα, σε περίπτωση που δεν υπάρξει η συγκεκριμένη ρητή αναφορά, θα σημαίνει ότι η γεωργία θα αντιμετωπίζεται στο εξής σαν μια κανονική οικονομική δραστηριότητα, και έτσι οι ανταγωνιστές μας θα ασκούν όλο και εντονότερες πιέσεις για να θέσουμε τέρμα σε όλες τις μορφές κατοχυρωμένων ενισχύσεων. Το υπογραμμίζω: "όλες τις μορφές" .
<P>
Όμως όλοι γνωρίζουμε πως, χωρίς μία ειδική μεταχείριση της γεωργίας, δεν είναι δυνατόν να εξασφαλιστούν ελάχιστοι όροι κοινοτικής προτίμησης και ούτε, συνεπώς, να διασφαλισθεί η πρωτογενής παραγωγική λειτουργία της γεωργίας. Και εάν η παραγωγική λειτουργία παύσει να υπάρχει, εξαφανίζονται και όλες οι υπόλοιπες λειτουργίες ή πολλαπλές λειτουργίες της γεωργίας. Για το λόγο αυτό, είναι θετικό το ότι δεν υπήρξε συμφωνία στο Σηάτλ. Στην πραγματικότητα, η διαβλεπόμενη συμφωνία ήταν εξαιρετικά δυσμενής για τον τομέα της γεωργίας, και θα οδηγούσε ήδη εξ αρχής στην αποδυνάμωση της θέσης μας ενόψει των μελλοντικών διαπραγματεύσεων, ενώ σε τελευταία ανάλυση βρισκόμαστε, περισσότερο παρά ποτέ, σε θέση να κρατήσουμε μια επιθετική στάση στο νέο αυτό γύρο διαπραγματεύσεων.
<P>
Και δύο παρατηρήσεις για να τελειώσω. Καταρχάς, θεωρώ εξαιρετικά σημαντικό να λάβουν η Επιτροπή και το Συμβούλιο μια πρωτοβουλία προς την κατεύθυνση των αναπτυσσόμενων χωρών με σκοπό να γίνουν οι χώρες αυτές σύμμαχοί μας. Έπειτα, πιστεύω πως θα ήταν ιδιαίτερα χρήσιμο να εργαστούμε από κοινού με τις Ηνωμένες Πολιτείες - όπως επεσήμανε ο συνάδελφος James Elles - ώστε να αποσαφηνίσουμε τις θέσεις αμφότερων των μερών, ανοίγοντας έτσι το δρόμο για μια μελλοντική συνεννόηση.

<SPEAKER ID=65 LANGUAGE="DE" NAME="Mann, Erika">
Κύριε Πρόεδρε, κύριε Επίτροπε Lamy, δικαίως επισημάνατε πολλά θέματα, και ευχαριστώ τους συναδέλφους μου που αναφέρθηκαν στο πόσο σας ευγνωμονούμε για τον τρόπο με τον οποίο διεξαγάγατε τις διαπραγματεύσεις στο Σηάτλ. Το πράξατε με εξαιρετικά γλαφυρό τρόπο, και πρέπει να ομολογήσω πως έχω παρευρεθεί σε πολλές συνεντεύξεις τύπου και πως έχω επισκεφθεί και τις εκδηλώσεις των μη κυβερνητικών οργανώσεων. Εξηγήσατε με εξαιρετικά διάφανο τρόπο ποια είναι η διαπραγματευτική θέση της Ευρωπαϊκής Ένωσης και ποια η στρατηγική της. Νομίζω πως αποσαφηνίσατε το γεγονός ότι η Ευρωπαϊκή Ένωση είναι σε θέση όχι μόνον να αναλάβει έναν ηγετικό ρόλο στο πλαίσιο αυτού αλλά και του επόμενου γύρου των διαπραγματεύσεων του ΠΟΕ, ώστε να μην εμφανιζόμαστε εδώ σαν παίκτες του πόκερ για να επιβάλλουμε τα συμφέροντά μας, αλλά και ότι είμαστε πρόθυμοι να καλωσορίσουμε και τα άλλα έθνη - εδώ εννοώ προ πάντων τις αναπτυσσόμενες χώρες και τις λιγότερο ανεπτυγμένες χώρες.
<P>
Το μήνυμα αυτό έγινε αντιληπτό, και είμαι υπερήφανη που υπήρξα μέλος αυτής της αντιπροσωπείας στο Σηάτλ. Δεν θα πρέπει όμως να τρέφουμε ψευδαισθήσεις. Δύο πράγματα βγήκαν στην επιφάνεια: το ένα απ' αυτά συνίσταται στο γεγονός ότι θα εξακολουθήσουμε και μελλοντικά να βιώνουμε αυτή τη συγκέντρωση συμφερόντων στο πλαίσιο διεθνών διαπραγματεύσεων, και θα ήθελα να συμφωνήσω με τη θέση πολλών διακεκριμένων οικονομολόγων οι οποίοι λένε πως αυτό δεν ήταν παρά μόνο η αρχή. Μελλοντικά, θα δούμε να συγκρούονται ακόμα σφοδρότερα τα εθνικά και περιφερειακά συμφέροντα απ' ό,τι στο παρελθόν. Φυσικά, εδώ τα πράγματα θα εξαρτηθούν μελλοντικά από το αν θα αντιπαραταχθούμε ως μπλοκ - Ευρωπαϊκή Ένωση εναντίον των Ηνωμένων Πολιτειών, Ευρωπαϊκή Ένωση/Ηνωμένες Πολιτείες εναντίον αναπτυσσόμενων χωρών ή ίσως ακόμα και αναπτυσσόμενες χώρες εναντίον αλλήλων - όπως το είδαμε στο Σηάτλ και αλλού. Εδώ θα πρέπει μάλλον να διαδραματίσουμε μελλοντικά έναν ευφυέστερο και ισχυρότερο προπαρασκευαστικό ρόλο για να αποσαφηνίσουμε ποια συμφέροντα εκπροσωπούμε, βασικά, από κοινού σε αυτούς τους γύρους διαπραγματεύσεων του ΠΟΕ και για ποιο λόγο τους χρειαζόμαστε: τους χρειαζόμαστε για να χαλιναγωγήσουμε την παγκοσμιοποίηση, για να περιορίσουμε την ανεξέλεγκτη εξέλιξη που θα πραγματοποιείτο χωρίς τον γύρο του ΠΟΕ, ούτως ώστε να υλοποιήσουμε μια έξυπνη στρατηγική για την αντιμετώπιση παγκόσμιων προβλημάτων.
<P>
Το δεύτερο που είδαμε - και πιστεύω πως ούτε κι εδώ θα πρέπει να έχουμε ψευδαισθήσεις - είναι το εξής: το ενδιαφέρον της κοινωνίας των πολιτών, όπως αυτό εκδηλώθηκε στο Σηάτλ, δεν ήταν απλώς κάποιο ενδιαφέρον για τον γύρο του ΠΟΕ, αλλά και μια μαζική διαμαρτυρία εναντίον όλων των πραγμάτων που δεν αρέσουν στον κόσμο. Αυτά άρχιζαν με το σύστημα υγείας των Ηνωμένων Πολιτειών. Μίλησα με πολλά άτομα στον δρόμο. Τα θέματα που μου ανέφεραν άρχιζαν από τη μελλοντική συμμετοχή της Κίνας στον γύρο του ΠΟΕ και έφθαναν έως την πολιτική που εφαρμόσθηκε στο θέμα της Κούβας, ενώ υπήρχαν και πολλά άλλα θέματα. Εδώ απαιτείται όλο και περισσότερο από την πολιτική να επεξηγεί ακριβέστερα απ' ό,τι στο παρελθόν το τι κάνει βασικά ο Παγκόσμιος Οργανισμός Εμπορίου, και ποιος είναι ο σκοπός της ύπαρξής του. Φυσικά, πρέπει και αυτός να μεταρρυθμιστεί και να καταστεί διαφανέστερος, όμως όλα αυτά πρέπει και να εξηγηθούν καλύτερα. Εδώ χαίρομαι ιδιαίτερα για το γεγονός ότι συμπεριλήφθηκαν τώρα και οι βουλευτές, πράγμα που επεσήμαναν οι συνάδελφοι. Δεν θα είναι εύκολος ο ρόλος που θα μας ανατεθεί ως κοινοβουλευτική επιτροπή στο πλαίσιο του γύρου του ΠΟΕ. Πιστεύω, όμως, πως αυτό αποτελεί τη μοναδική μας δυνατότητα να αποκτήσουμε περισσότερο εκδημοκρατισμό στο πλαίσιο ενός τόσο περίπλοκου γραφειοκρατικού μηχανισμού.

<SPEAKER ID=66 LANGUAGE="DE" NAME="Kreissl-Dφrfler">
Κύριε Πρόεδρε, κύριε Επίτροπε, το Σηάτλ δεν απέτυχε βέβαια μόνον επειδή ήταν ίσως υπερβολικά απαιτητική η ημερήσια διάταξη ή επειδή ήταν παραφορτωμένη. Το Σηάτλ απέτυχε και επειδή κατέστη σαφές ότι με τον τρόπο που έχει οργανωθεί ο ΠΟΕ δεν μπορεί να ελεγχθεί ούτε με διαφάνεια ούτε δημοκρατικά, αλλά ούτε έχει πρόσβαση σε αυτόν η κοινή γνώμη. Ίσως θα έπρεπε να σκεφθούμε κάποτε και τους στόχους που επιδιώκει ο ΠΟΕ. Ως γνωστόν, υπάρχουν πολλές ομάδες που ισχυρίζονται πως ο ΠΟΕ μας εμποδίζει όσον αφορά την περαιτέρω ανάπτυξη κοινωνικών και οικολογικών προτύπων. Μα εμείς απαιτούσαμε ανέκαθεν - και τώρα ήρθε η στιγμή για αυτό - να αναλυθούν επιτέλους οι συνέπειες που είχε ο γύρος του Μαράκες στις χώρες, στους διάφορους νόμους των χωρών, καθώς και στη δυνατότητα της περαιτέρω εξέλιξης της ανθρωπότητας και όχι μόνον του εμπορίου.
<P>
Αν δούμε το πρωτόκολλο που αφορά τον γεωργικό τομέα στο οποίο ενδεχομένως θα κατέληγε ο ΠΟΕ, τότε μπορούμε να είμαστε ευχαριστημένοι που δεν υπήρξαν συγκεκριμένα αποτελέσματα. Διότι αυτό ακριβώς το πρόγραμμα θα είχε δημιουργήσει ανταγωνισμό μεταξύ των μικρών και των μεσαίων επιχειρήσεων στις αναπτυσσόμενες χώρες και στην Ευρωπαϊκή Ένωση για να επιτύχουν τους χαμηλότερους δυνατούς μισθούς, τα χαμηλότερα πρότυπα και τις χαμηλότερες κοινωνικές συνθήκες. Αυτό ακριβώς είναι που ανησυχεί τον κόσμο, ο οποίος δεν έχει πλέον καμία διάθεση να αναθέτει διαρκώς εξουσίες που στη συνέχεια ανατίθενται σε υπερεθνικές οργανώσεις, οι οποίες δεν μπορούν πλέον να ελεγχθούν δημοκρατικά. Κατά τις φετινές ευρωεκλογές είδαμε πολύ καθαρά πως ο κόσμος δεν πρόκειται πλέον να ψηφίσει, εάν δεν έχει πλέον τη δυνατότητα να συναποφασίζει για το τι θα πρέπει να γίνει στο μέλλον.
<P>
Ως εκ τούτου, είναι ακόμα πιο σημαντικό το Κοινοβούλιο να αποκτήσει τη δυνατότητα συνολικής συναπόφασης και συμμετοχής στις διαδικασίες λήψης αποφάσεων στον τομέα των εξωτερικών οικονομικών σχέσεων, διότι τα εθνικά κοινοβούλια έχουν παραιτηθεί από την αρμοδιότητά τους και την ελεγκτική τους λειτουργία. Εμείς ως Ευρωπαϊκό Κοινοβούλιο δεν την αποκτήσαμε. Το οφείλουμε στην κοινωνία των πολιτών εκεί έξω να απαιτήσουμε ακριβώς αυτό.
<P>
(Χειροκροτήματα)

<SPEAKER ID=67 NAME="Krivine">
Κύριε Πρόεδρε, η επίσημη αντιπροσωπεία της Ευρωπαϊκής Ένωσης στο Σηάτλ υπερασπίστηκε την αρχή μιας ευρείας ατζέντας. Η εντολή της ήταν να συμπεριλάβει στο γύρο της χιλιετίας μια τεράστια γκάμα νέων τομέων, αλλά στην πραγματικότητα σκόπευε να δώσει στον ΠΟΕ ένα πεδίο αυξημένων αρμοδιοτήτων και εξουσιών. Για μας, το ζήτημα δεν είναι να οργανωθεί καλύτερα η συνεχιζόμενη απελευθέρωση των συναλλαγών, αλλά να δοθεί η πρωτοκαθεδρία στην προστασία των κοινωνικών και περιβαλλοντικών δικαιωμάτων και να επιτραπεί στο σύνολο των πληθυσμών να ασκούν οι ίδιοι τον έλεγχο και να αποφασίζουν το μέλλον τους.
<P>
Η αντιπροσωπεία αφήνει επίσης να εννοηθεί ότι αγωνίστηκε για τις χώρες του Νότου. Όμως, τίποτα τέτοιο δεν έκανε. Όσον αφορά τη γεωργία, η Ευρωπαϊκή Ένωση δεν υπερασπίστηκε παρά μόνο την ευρωπαϊκή εξαγωγική βιομηχανία αγροτικών προϊόντων έναντι στους βορειοαμερικανούς ανταγωνιστές της και τους εξαγωγείς της ομάδας του Cairns. Δεν εκπροσώπησε τις απαιτήσεις των ευρωπαϊκών οικογενειακών ή συνεταιριστικών εκμεταλλεύσεων ή τις απαιτήσεις των αγροτών του Νότου.
<P>
Οι διαδηλωτές, που ήλθαν από όλο τον κόσμο και που παρεμπόδισαν τη διάσκεψη του Σηάτλ, αντιπροσωπεύουν μια πρώτη παγκόσμια αντεπίθεση στη δικτατορία των αγορών και των οικονομικών κερδών. Αποτελούν μια ελπίδα για εκατομμύρια εργαζομένων, ανέργων, αγροτών χωρίς γη, για όλα τα θύματα αυτής της καπιταλιστικής παγκόσμιας τάξης που θέλει να μας επιβάλει ο ΠΟΕ. Τα συμφέροντα των λαών είναι ασυμβίβαστα με την ανάπτυξη του φιλελευθερισμού.

<SPEAKER ID=68 LANGUAGE="DE" NAME="Mann, Thomas">
Κύριε Πρόεδρε, στο Σηάτλ είδαμε την αποτυχία της διάσκεψης του ΠΟΕ, όχι όμως και των ιδεών του. Τι μας διδάσκει αυτό; Πρώτον: δεν έχει νόημα να συνεδριάζουμε σε κράτη όπου βρίσκεται ταυτόχρονα σε εξέλιξη ένας προεκλογικός αγώνας. Όποιος θεωρεί σημαντικότερες τις εθνικές απόψεις από τις διεθνείς συμφωνίες, δεν θα πρέπει να απορεί όταν οι προσκεκλημένοι του εκλαμβάνουν μια πρόσκληση ως ακύρωση.
<P>
Δεύτερον: δεν έχει νόημα να περιορίζουμε το παγκόσμιο εμπόριο στον όρο "δίκαιο"; χωρίς να συμμεριζόμαστε τους όρους "δίκαιο"; και "κοινωνικά ισορροπημένο";. Η κοινωνία των εθνών έχει βαρεθεί τον προστατευτισμό, τους εμπορικούς φραγμούς και την υπαγόρευση από μερικούς σημαντικούς παράγοντες του παγκόσμιου οικονομικού παιχνιδιού.
<P>
Τρίτον: αντ' αυτού είναι σκόπιμο να χρησιμοποιείται η ίδια γλώσσα παρ' όλη την ανομοιότητα των αντιπροσωπειών. Χαιρετίζω ιδιαίτερα την εμφάνιση της Επιτροπής. Οι πρωινές σας σύντομες ενημερωτικές ανακοινώσεις ενώπιον ημών των βουλευτών, κύριε Επίτροπε Lamy, χαρακτηρίζονταν από ειλικρίνεια και από τη βούληση να ληφθούν υπόψη και οι δικές μας απόψεις. Αυτό είχε ως συνέπεια η ΕΕ να μην κάθεται αυτή τη φορά στο εδώλιο του κατηγορουμένου, αλλά στη θέση του μεσολαβητή.
<P>
Τέταρτον: είναι σκόπιμο να υπάρξει στενότερη συνεργασία με τις ΜΚΟ. Όμως στο Σηάτλ αυτές δεν έλαβαν καν τον λόγο κατά την ημέρα του συμποσίου τους. Διαπίστωσα πως είναι ελάχιστοι αυτοί που έχουν συνειδητοποιήσει το πόσο κοντά τους βρίσκεται η Ευρώπη. Προστασία του περιβάλλοντος, των ζώων, της υγείας, των καταναλωτών. Ο διάλογος διεκόπη προτού καν αρχίσει. Οι διαδηλώσεις παρέλυσαν τη διάσκεψη. Αυτό που ξεκίνησε σαν χαρούμενο χάπενινγκ τελείωσε σαν κατάσταση πολιορκίας με μεγάλη επιθετικότητα και βία.
<P>
Πέμπτον: είναι σκόπιμο να εξετάζονται και τα διαφιλονικούμενα θέματα. Τα σημερινά ταμπού μπορούν να γίνουν οι αυριανοί βιώσιμοι συμβιβασμοί. Ωστόσο, τα θέματα πρέπει να εξετασθούν με μεγαλύτερη ευαισθησία. Διόλου ωφέλιμη ήταν η δήλωση του Αμερικανού Προέδρου ότι σε περίπτωση μη επιβολής των προτύπων εργασίας θα μπορούσαν να προκύψουν κυρώσεις. Αυτές δεν έφθασαν σε εμάς τους συνέδρους από σύμπτωση αλλά από πρωτοβουλία. Όμως η ΕΕ θα είναι ικανή να αποκτήσει πλειοψηφία με την πρόταση για τη σύσταση ενός διαρκούς φόρουμ του ΠΟΕ και της ΔΟΕ, με θέματα που αφορούν τα θεμελιώδη δικαιώματα και με κανόνες της κοινωνικής οικονομίας της αγοράς. Πέρα από το Σηάτλ έχουμε λοιπόν κάθε λόγο να ελπίζουμε.

<SPEAKER ID=69 LANGUAGE="DE" NAME="Ettl">
Κύριε Πρόεδρε, κυρίες και κύριοι, στο Σηάτλ δεν μπόρεσε να εξαλειφθεί η λανθάνουσα δυσαρέσκεια για την κατάσταση του παγκόσμιου εμπορίου. Πολλές μη κυβερνητικές οργανώσεις έκαναν λόγο για την επίτευξη μιας νίκης εκεί στο Σηάτλ. Πολλά κράτη ΑΚΕ είπαν πως στο Σηάτλ επετεύχθη μια νίκη υπέρ της υπόθεσής τους. Όταν γίνεται λόγος για νίκες, μόνο ένα πράγμα μου έρχεται στον νου: στο Σηάτλ δεν κερδίσαμε τίποτε άλλο εκτός από χρόνο, και δεν έχουμε καταλάβει ακόμα στο ελάχιστο το πόσο λίγο χρόνο διαθέτουμε σε αυτή τη θεματική. Αυτό που πρέπει να αντιμετωπίσουμε είναι η λανθάνουσα δυσαρέσκεια. Μας ανησυχεί η κατάσταση ότι δεν σημειώθηκαν βελτιώσεις στα περιβαλλοντικά και τα κοινωνικά ζητήματα σε παγκόσμιο επίπεδο. Το σαββατοκύριακο είχα ένα συμπόσιο με μη κυβερνητικές οργανώσεις, με εκπροσώπους αγροτών από την Ονδούρα, με εκπροσώπους εργαζομένων από τον χώρο της Νοτίου Αμερικής. Όλοι ανεξαρτήτως ήταν εξαιρετικά δυσαρεστημένοι με την κατάσταση. Όλα αυτά όμως μου έδειξαν πως δεν υπήρχε καν μήτε σαφήνεια μήτε και διαφάνεια ποιο ήταν το βασικό ζητούμενο στον γύρο αυτό του ΠΟΕ!
<P>
Ας βάλουμε λοιπόν το χέρι στην καρδιά και ας ομολογήσουμε πως όταν διαβάζουμε τις εφημερίδες, διαπιστώνουμε πως ακόμα και εντός της Ευρωπαϊκής Ένωσης τα αιτήματά μας παρουσιάσθηκαν ως αιτήματα προστατευτισμού, άσχετα αν επρόκειτο για αιτήματα περιβαλλοντικής ή κοινωνικής πολιτικής ή για ουσιαστικά πρότυπα εργασίας. Ακόμα και εδώ στην Ευρωπαϊκή Ένωση δεν μπορέσαμε να κάνουμε γνωστά τα αιτήματά μας, πόσο μάλλον εντός της ομάδας των κρατών του Παγκόσμιου Οργανισμού Εμπορίου. Ένα δίδαγμα που θα έπρεπε να συναγάγουμε από αυτό θα ήταν να απαντήσουμε στα εξής ερωτήματα: πώς συνδυάζουμε τον κοινοβουλευτισμό με τα αιτήματα των μη κυβερνητικών οργανώσεων; Πώς αντιμετωπίζουμε τη νέα εύθραυστη κατάσταση όπου οι άνθρωποι αρχίζουν να ανθίστανται; Πώς θα το καταφέρουμε αυτό; Ποια πλατφόρμα προσφέρουμε για αυτό; Πιστεύω πως το καλύτερο θεμέλιο για μια πρόσφορη μελλοντική συνεργασία το θέσαμε εντός της Ευρωπαϊκής Ένωσης, εντός του Ευρωπαϊκού Κοινοβουλίου.

<SPEAKER ID=70 NAME="Auroi">
Κύριε Πρόεδρε, κύριε Επίτροπε, κυρίες και κύριοι, δεν θα επαναλάβω ό,τι ήδη ειπώθηκε. Ο ΠΟΕ είναι μια αποτυχία στη σημερινή μορφή του γιατί ο ΠΟΕ δεν είναι πλέον ούτε προσαρμοσμένος στις σημερινές συνθήκες ούτε διαφανής.
<P>
Το πρώτο δίδαγμα που πρέπει να αντλήσουμε είναι ακριβώς αυτό που ζητούσαν οι ΜΚΟ, δηλαδή δίκαιο εμπόριο και όχι ελεύθερο εμπόριο, και από αυτή την άποψη πρέπει να αντιληφθούμε ότι, σήμερα, κανένας διεθνής οργανισμός δεν μπορεί να ξεφύγει από το βλέμμα των πολιτών και ότι αυτό είναι φυσικό. Το επόμενο χρονικό όριο είναι εξάλλου πολύ κοντά. Η Γενεύη δεν πρέπει να περάσει ύπουλα. Έχουμε βέβαια το Μαρακές και σίγουρα δεν έχουμε υποχρέωση να καταλήξουμε σε συγκεκριμένο αποτέλεσμα, πρέπει όμως να συνεχίσουμε να είμαστε προσεκτικοί ώστε να μην αφήσουμε τις ξεχωριστές συμφωνίες για τη γεωργία και τις υπηρεσίες να βάλουν από το παράθυρο ό,τι διώξαμε από την πόρτα.
<P>
Ένα από τα διδάγματα του Σηάτλ, και ο κύριος Επίτροπος Lamy άρχισε να διαβλέπει τις συνέπειές του, είναι ότι πρέπει να βρούμε συμμάχους. Βέβαια, υπάρχουν ήδη μερικοί από αυτούς τους συμμάχους. Οι σημαντικότεροι θα είναι δίχως αμφιβολία, ο Paul Lannoye το υπογράμμισε, οι χώρες ΑΚΕ. Αν πάρω το παράδειγμα της ευρωπαϊκής γεωργίας, δεν μπορεί να συνεχίζει να λέει ότι πάει καλά, ότι είναι πολυλειτουργική, ότι λειτουργεί θετικά, ότι προστατεύει πλέον τους καταναλωτές της, και ταυτόχρονα να συνεχίζει να έχει εγωϊστική στάση απέναντι στις χώρες του Νότου. Για να ακουστούμε, πρέπει να αποκτήσουμε τα μέσα που θα επιτρέψουν σε αυτές τις πλέον φτωχές χώρες να έχουν και αυτές τρόφιμα ποιότητας και προϊόντα ποιότητας. Όλος ο κόσμος έχει το δικαίωμα σήμερα να είναι αλληλέγγυος και να έχει τα μέσα να ζει καλύτερα, να βγει από το διεθνή εγωϊσμό.

<SPEAKER ID=71 LANGUAGE="DE" NAME="Rόbig">
Κύριε Πρόεδρε, κύριε Επίτροπε, αξιότιμε κύριε Επίτροπε Lamy - ή θα έπρεπε ίσως να πω, αξιότιμε υπ' αριθμόν 1 κατά τις διαπραγματεύσεις του ΠΟΕ; Οι ΗΠΑ μας έδειξαν πως δεν ήταν σε θέση να αναλάβουν τον ηγετικό ρόλο κατά τις διαπραγματεύσεις του ΠΟΕ. Η Ευρώπη έχει τις μεγαλύτερες εξαγωγές παγκοσμίως - περίπου 22% των εξαγωγών του παγκόσμιου εμπορίου προέρχονται από την Ευρώπη. Για εμάς αυτό σημαίνει πως υπάρχει μια σαφής εντολή να αναλάβουμε τον ηγετικό ρόλο στο παγκόσμιο εμπόριο. Πρέπει να κάνουμε την εξής διαπίστωση: δεν υπάρχει ευημερία χωρίς εμπόριο. Η καταπολέμηση της φτώχειας που υπάρχει στον κόσμο είναι αληθινή και έντιμη υποχρέωσή μας. Σε τελική ανάλυση, το εμπόριο συνιστά πηγή ευημερίας.
<P>
Ο μεγάλος στόχος που επιδιώκουμε με τις διαπραγματεύσεις του ΠΟΕ είναι τελικά και η εξασφάλιση της υγείας έως το βαθύ γήρας. Η υγεία σχετίζεται με τη life science, με τη βιοτεχνολογία. Φρονώ πως δεν πρέπει να αποφεύγουμε τη συζήτηση σε αυτόν τον τομέα, πως δεν πρέπει να φοβόμαστε τόσο να συζητήσουμε τα πλεονεκτήματα της βιοτεχνολογίας και της life science και στο πλαίσιο του ΠΟΕ. Θα πρέπει να δηλώσουμε σαφώς τι μας ωφελεί και τι μας βλάπτει. Θα πρέπει να καταπολεμήσουμε αυτά που μας βλάπτουν, αλλά θα πρέπει και να υποστηρίξουμε σαφώς αυτά που μας ωφελούν.
<P>
Και στην οργάνωση υπάρχουν κάποια πράγματα που πρέπει να καταπολεμήσουμε. Χρειαζόμαστε λειτουργικά πλαίσια χωρίς μονομερείς προτιμήσεις. Χρειαζόμαστε μια αλλαγή κατά την ανανέωση της οργάνωσης στο επίπεδο των υπουργών. Ενόψει της αρχής της ομοφωνίας ίσως να χρειαστούμε έναν γύρο της Ομάδας των Επτά, των επτά χωρών με τις σημαντικότερες εισαγωγές και εξαγωγές, ούτως ώστε αυτές να συναντηθούν με στόχο τη λήψη μιας προσωρινής απόφασης. Χρειαζόμαστε έναν γύρο των βουλευτών, ίσως με βάση την αρχή της πλειοψηφίας, και τρίτον, χρειαζόμαστε τις μη κυβερνητικές οργανώσεις, οι οποίες θα πρέπει να διαδραματίσουν έναν ηγετικό συμβουλευτικό ρόλο προ πάντων στον κοινωνικό διάλογο με την Οικονομική και Κοινωνική Επιτροπή.
<P>
Αξιότιμε κύριε Lamy, χαίρομαι που αναλαμβάνετε την ηγετική θέση. Καταστήστε σαφές το γεγονός ότι η Ευρώπη είναι το νούμερο 1 στο παγκόσμιο εμπόριο!

<SPEAKER ID=72 LANGUAGE="DE" NAME="Roth-Behrendt">
Κύριε Πρόεδρε, δεν θα συνεχίσω τώρα τον έπαινο του κ. Lamy, διότι αν το κάνω αυτός θα αρχίσει να φλέγεται. Υποθέτω πως γνωρίζει ότι το Σώμα αυτό τον ευγνωμονεί και για τον ρόλο που διαδραμάτισε καθώς και για τον τρόπο με τον οποίο ενσωμάτωσε την αντιπροσωπεία του Ευρωπαϊκού Κοινοβουλίου. Επιτρέψτε μου να πω κάτι σχετικά με τις συνέπειες της αποτυχίας αυτής της υπουργικής διάσκεψης. Ποια είναι τα τελικά συμπεράσματα για τη συνέχιση των εργασιών; Ένα είναι το σίγουρο: είτε γίνει τώρα μια νέα υπουργική διάσκεψη είτε χρειασθεί τώρα να συνεχισθούν οι εργασίες βήμα προς βήμα, δεν επιτρέπεται πλέον ποτέ να εγκαινιασθεί κάποιος άλλος γύρος εργασιών χωρίς να υπάρχει μια σαφής ημερήσια διάταξη που θα είναι αποτέλεσμα ψηφοφορίας και συμφωνίας. Αυτό πρέπει ασφαλώς να είναι μία από τις συνέπειες.
<P>
Αν συνεχίσουμε τώρα τις εργασίες μόνον βάσει του άρθρου 20 της γεωργικής συμφωνίας του ΠΟΕ, ποια θα είναι τότε τα καθήκοντά μας; Πιστεύω πως αυτό είναι σαφέστατο: το άρθρο 20 της γεωργικής συμφωνίας του ΠΟΕ περιέχει τον όρο να ληφθούν υπόψη μεταξύ άλλων και μελήματα που δεν σχετίζονται με το εμπόριο. Για τον λόγο αυτό, η αρχή της προφύλαξης πρέπει να τεθεί επανειλημμένα στην ημερήσια διάταξη σε κάθε βήμα, σε όλες τις διαπραγματεύσεις, σε διαρκή επανάληψη όπως ένας θιβετιανός μύλος προσευχών. Κάθε αγορητής και αγορήτρια αναφέρει εδώ επανειλημμένα τα εξής: προστασία των καταναλωτών, αρχή της προφύλαξης, περιβαλλοντική πολιτική, πρέπει όμως και να τα αποσαφηνίζουμε στη συνέχεια. Επίσης, πρέπει να αποσαφηνίσουμε και το γεγονός ότι εδώ αγωνιζόμαστε συχνά σκληρά για τη θέσπιση περιβαλλοντικών προτύπων και για την ασφάλεια των τροφίμων, ότι με δυσκολία το επιτυγχάνουμε εδώ στην Ευρωπαϊκή Ένωση, ότι αμφισβητείται η νομοθεσία και όταν την καθορίζουμε, αυτό γίνεται λόγω της ευθύνης που φέρουμε απέναντι στους ανθρώπους της ΕΕ, στους οποίους είμαστε υπόλογοι ως εκλεγμένοι βουλευτές, και όχι για λόγους κάποιας τακτικής προστατευτισμού. Πρέπει να αποσαφηνίσουμε και αυτό.
<P>
Από τώρα και στο εξής πρέπει να καταστεί εντελώς σαφές ότι οι ανανεώσεις μεμονωμένων τμημάτων των κανόνων του ΠΟΕ ή και μια γενική αναθεώρηση δεν επιτρέπονται, παρά μόνον εάν ο θεσμός αυτός γίνει επιτέλους δημοκρατικός, διαφανής και λιγότερο αυταρχικός. Η αποτυχία αυτής της πρώτης υπουργικής διάσκεψης του ΠΟΕ ίσως και να είναι ένα μεγάλο ευτύχημα, επειδή φανερώνεται αυτή η υπεροψία και αυτή η έλλειψη δημοκρατίας, και τώρα έχουμε την ευκαιρία να το αλλάξουμε. Τώρα είναι η σωστή χρονική στιγμή για να γίνει αυτό!

<SPEAKER ID=73 LANGUAGE="EN" NAME="Kinnock, Glenys">
Κύριε Πρόεδρε, δεν πρέπει να ανησυχούμε όταν δίνουμε τη δυνατότητα σε έναν Επίτροπο να δρέψει τις δάφνες του δεχόμενος τα συγχαρητήρια του Ευρωπαϊκού Κοινοβουλίου. Είναι κάτι που συμβαίνει σπάνια, ας το χαρούμε λοιπόν.
<P>
Όπως προτείνει ο Επίτροπος, πρέπει μάλλον να κοιτάζουμε τώρα το μέλλον όχι το παρελθόν. Θα πρέπει να χαιρετίζουμε τις προτάσεις για εκσυγχρονισμό και για μεταρρύθμιση του ΠΟΕ, καθώς και το γεγονός ότι αναγνωρίζεται η σημαντική ανάγκη να τροποποιηθεί η αντίληψη που επικρατεί σε άλλα μέρη σχετικά με την προστατευτική στάση των βιομηχανικών χωρών.
<P>
Ένας σημαντικότατος στόχος για μας θα πρέπει να είναι να παίξουν και τα 135 μέλη του ΠΟΕ κάποιο ρόλο στη διαδικασία μεταρρύθμισης καθώς και σε ό,τι επακολουθήσει. Είμαι σε θέση να επιβεβαιώσω ότι 30 μέλη δεν είχαν την ικανότητα ή τη δυνατότητα να εκπροσωπηθούν στο Σηάτλ. Αυτό που δεν μπορώ να ξεχάσω είναι η αίσθηση του αποκλεισμού που είχαν οι αναπτυσσόμενες χώρες. Όλες τους παρέμειναν ανένδοτες σε ολόκληρη τη διαδικασία υποστηρίζοντας ότι υπήρχαν πολλές υποθέσεις που είχαν μείνει ανοικτές μετά τον Γύρο της Ουρουγουάης - ιδιαίτερα σχετικά με τη γεωργία και την κλωστοϋφαντουργία - και έπρεπε να εξεταστούν.
<P>
Με ενθάρρυνε το γεγονός ότι δεν μπορούμε πλέον να αγνοούμε τα τρία τέταρτα των μελών του ΠΟΕ. Αυτές οι χώρες ήταν εκείνες που έθεσαν τέρμα στο Σηάτλ. Θα έπρεπε να μας εκπλήσσει το γεγονός ότι αποφάσισαν να το κάνουν αυτό επειδή έχουν ένα μερίδιο 0,4% μόνον του παγκοσμίου εμπορίου; Έχουμε επιλογές: ή θα αφήσουμε την παγκοσμιοποίηση να εξαπλωθεί χωρίς καμία καθοδήγηση ή θα την χαλιναγωγήσουμε ώστε να διασφαλίσουμε ότι αποφέρει οφέλη για όλους.
<P>
Έχουμε την ευκαιρία να αντιμετωπίσουμε τις ανησυχίες που εμφανίστηκαν στο Σηάτλ. Αυτό σημαίνει να προσδιορίσουμε πρώτα τα προβλήματα και μετά να δράσουμε. Φυσικά, είχαμε το πρόβλημα του σχεδίου 135 σελίδων που είχατε πάρει μαζί σας στο Σηάτλ, ένα σχέδιο επί του οποίου δεν έχετε ευρεία συμφωνία, επομένως δεν μας εκπλήσσει το γεγονός ότι παρουσιάστηκαν προβλήματα. Στο τέλος της εβδομάδας, οι αναπτυσσόμενες χώρες δεν ήταν έτοιμες να δεχτούν μία "έτοιμη συμφωνία" που είχε καταρτιστεί σε μυστικές αίθουσες από τους ισχυρότερους παίκτες. Βεβαίως, αναγνωρίζουμε ότι χρειαζόμαστε ένα σύστημα το οποίο θα βασίζεται σε κανόνες και θα ρυθμίζει το παγκόσμιο εμπόριο, αλλά θέλουμε περισσότερη διαφάνεια, θέλουμε περισσότερους και καλύτερους τρόπους για να επιτύχουμε και να οικοδομήσουμε συναίνεση σε παγκόσμιο επίπεδο.

<SPEAKER ID=74 NAME="Lamy">
. (FR) Κύριε Πρόεδρε, θα ήθελα καταρχάς να ευχαριστήσω όλες και όλους όσοι μου πρόσφεραν την υποστήριξή τους, και στη διάρκεια της Διάσκεψης και σήμερα. Αυτό με συγκινεί ιδιαίτερα επειδή πιστεύω ότι αυτό που υποστήριξαν ήταν μάλλον μια μέθοδος και ένας τρόπος εργασίας παρά μια προσωπικότητα και ότι ακριβώς αυτή η μέθοδος εργασίας θα μας είναι χρήσιμη αργότερα. Εν πάση περιπτώσει, το συμπέρασμα που συνάγω είναι ότι σε αυτήν την κατεύθυνση πρέπει να συνεχίσουμε.
<P>
Επί της ουσίας τώρα, θα διατυπώσω ορισμένες παρατηρήσεις. Καταρχάς, όπως είπαν πολλοί από σας, τη μεγαλύτερη απογοήτευση για την αποτυχία του Σηάτλ την ένιωσαν μάλλον οι αναπτυσσόμενες χώρες. Αν παραδεχτούμε αυτό το γεγονός - το οποίο, πιστεύω, έχει αποδειχτεί τώρα που έχουμε πάρει κάποια απόσταση, μια εβδομάδα μετά - τότε όταν η εμπορική απελευθέρωση θα είναι αποφασισμένη, κατευθυνόμενη και ελεγχόμενη, τότε είναι που θα αντιληφθούν οι αναπτυσσόμενες χώρες το όφελος που παρουσιάζει για αυτές και χωρίς αμφιβολία θα καταλάβουν ότι είναι καλύτερη για αυτές από ένα στάτους κβο όπου η ανάπτυξη διμερών σχέσεων δεν μετράει υπέρ τους. Πιστεύω πως αυτό αξίζει κάποιον προβληματισμό για τη συνέχεια και, εν πάση περιπτώσει, μεταξύ μας.
<P>
Η δεύτερη παρατήρησή μου αφορά τις θεσμικές σχέσεις του ΠΟΕ. Δεν είμαι από αυτούς που πιστεύουν ότι εκεί έγκειται το βασικό πρόβλημα. Πιστεύω εντούτοις ότι εκεί έγκειται ένα μέρος του προβλήματος. Δεν θα επανεφεύρουμε βέβαια τον τροχό, αλλά σε τι χρησιμεύει αφού σταμάτησε να γυρνάει; Ας εξασφαλίσουμε τουλάχιστον ότι αυτός ο τροχός γυρνάει ή ότι το βάρος που σηκώνει έχει αναθεωρηθεί. Πιστεύω πως ακριβώς για αυτό πρόκειται, σταθμίζοντας ταυτόχρονα - και πιστεύω πως η Επιτροπή το κάνει - τις εξαιρετικές δυσκολίες που θα υπάρξουν για να επιτευχθεί συμφωνία μεταξύ 135 συμβαλλομένων μερών για ένα θεσμικό σύστημα διαφορετικό από αυτό που υπάρχει σήμερα.
<P>
Μια τρίτη παρατήρηση αφορά το περιβάλλον. Ακουσα με προσοχή όσα είπατε. Ας έχουμε απλώς επίγνωση ότι, στον τομέα αυτόν, οι φιλοδοξίες μας είναι μεγάλες σε σχέση με εκείνες των άλλων εταίρων που βρίσκονται στο τραπέζι του ΠΟΕ. Το να έχουν οι αναπτυσσόμενες χώρες μια περιβαλλοντική ατζέντα λιγότερο φιλόδοξη από τη δική μας, όλοι θα καταλαβαίνουν γιατί. Το να έχουν οι Ηνωμένες Πολιτείες - και αυτό είναι γεγονός - μια περιβαλλοντική ατζέντα λιγότερο φιλόδοξη από τη δική μας, αυτό σίγουρα αποτελεί ένα πολύ πιο δύσκολο πρόβλημα, γιατί αν δεν έχουμε ούτε τις αναπτυσσόμενες χώρες ούτε τους Αμερικανούς στην ατζέντα μας, τότε με πολύ μεγάλη δυσκολία θα μπορέσουμε να την προωθήσουμε. Πιστεύω ότι πρέπει να προβληματιστούμε για αυτό.
<P>
Εμμένω στο πιστεύω μας και στα συμπεράσματα του Συμβουλίου καθώς και στην εντολή που έλαβα. Πρέπει ωστόσο να έχουμε επίγνωση ότι τίποτα από αυτά δεν θα είναι εύκολο και ότι θα πρέπει, αργά ή γρήγορα, είτε να πείσουμε περισσότερο είτε να μετακινηθούμε περισσότερο από τις θέσεις μας.
<P>
Και φτάνω στην τέταρτη και προτελευταία παρατήρησή μου. Όπως και πολλοί από σας, έτσι κι εγώ πιστεύω ότι τις αναπτυσσόμενες χώρες πρέπει τώρα να προσπαθήσουμε να πείσουμε και με αυτές πρέπει να προσπαθήσουμε να συνάψουμε συμμαχίες. Αυτό προϋποθέτει μια προσπάθεια πειθούς, μια πολιτική προσπάθεια, μια προσπάθεια επιχειρηματολογίας· προϋποθέτει επίσης αναμφίβολα ορισμένες συμπληρωματικές προσπάθειες για τις οποίες θα πρέπει να προβληματιστούμε. Δεν είμαι σε θέση σήμερα να σκιαγραφήσω με ακρίβεια το περίγραμμά τους, αλλά είναι βέβαιο ότι αυτές οι συμπληρωματικές προσπάθειες θα πρέπει να αφορούν ένα μεγαλύτερο άνοιγμα των αγορών μας σε αυτές τις αναπτυσσόμενες χώρες.
<P>
Πιστεύω ότι δεν ωφελεί σε τίποτα να μιλάμε για το θέμα αυτό επί μακρόν από τη στιγμή που δεν γινόμαστε λίγο σαφέστεροι, αλλά ξέρω επίσης ότι από τη στιγμή που θα γίνουμε λίγο σαφέστεροι θα εγείρουμε τεράστιες δυσκολίες. Πρέπει να προβληματιστούμε και, όταν έρθει η ώρα, να υποβάλουμε στο Συμβούλιο και το Κοινοβούλιο ορισμένες προτάσεις επί του θέματος αυτού.
<P>
Τελειώνοντας, θα αναφερθώ στο πρόβλημα της διαφάνειας. Ναι, το Σηάτλ ήταν ένα γεγονός διαφάνειας. Μπορούμε να προβληματιστούμε επί μακρόν ως προς το αν υπάρχει πάντα σύμπτωση ανάμεσα σε μια υπερβολική συγκέντρωση των μέσων ενημέρωσης - όπως στο Σηάτλ - και στην ύπαρξη διαφάνειας. Προσωπικά, πρέπει να σας πω ότι μερικές φορές έχω κάποιες αμφιβολίες και κάποια ανησυχία ως προς το αν όντως μια μαζική παρουσία των μέσων ενημέρωσης συμπίπτει με την ύπαρξη διαφάνειας, όπως πολύ συχνά προσπαθούμε να παραδεχτούμε.
<P>
Ας το αφήσουμε αυτό. Παρ' όλα αυτά, ο ΠΟΕ υπέστη στο Σηάτλ μια δοκιμασία διαφάνειας για την οποία είναι φανερό ότι δεν ήταν προετοιμασμένος. Από την άποψη αυτή, τόσο το καλύτερο. Αυτό που πρέπει να πούμε για την απελευθέρωση, για την παγκοσμιοποίηση, για την αντίληψη που έχουμε για αυτήν, καθώς και για το κατά πόσο ωφελεί ή όχι τους πολίτες που εκπροσωπείτε και στους οποίους πρέπει να δώσουμε λόγο είναι ότι τόσο το καλύτερο. Αυτή η συζήτηση, χαίρομαι που μπορεί να διεξαχθεί ανοικτά. Πιστεύω, όπως είπαν και ορισμένοι από σας, ότι αυτή η συζήτηση είναι προς το συμφέρον της Ευρώπης, αφού, σε ό,τι την αφορά και στον τομέα αυτόν, τις συνηθίζει: καλό θα ήταν τώρα να επωφεληθούν και άλλοι.
<P>
(Ζωηρά χειροκροτήματα)

<SPEAKER ID=75 NAME="Πρόεδρος">
Ευχαριστώ πολύ, κύριε Επίτροπε Lamy.
<P>
Ανακοινώνω ότι έλαβα έξι προτάσεις ψηφίσματος, που κατατέθηκαν σύμφωνα με το άρθρο 37, παράγραφος 2, του Κανονισμού.
<P>
Η συζήτηση έληξε.
<P>
Η ψηφοφορία θα διεξαχθεί την Τετάρτη, στις 12.00.

<CHAPTER ID=4>
Ετήσια έκθεση του Ελεγκτικού Συνεδρίου
<SPEAKER ID=76 NAME="Πρόεδρος">
Η ημερήσια διάταξη προβλέπει την παρουσίαση της Ετήσιας Έκθεσης του Ελεγκτικού Συνεδρίου.

<SPEAKER ID=77 NAME="Karlsson">
Κύριε Πρόεδρε, κυρίες και κύριοι, με μεγάλη χαρά παρουσιάζω σήμερα την ετήσια έκθεση του ευρωπαϊκού Ελεγκτικού Συνεδρίου σχετικά με το οικονομικό έτος 1998, ένα από τα θεμελιώδη στοιχεία της διαδικασίας απαλλαγής.
<P>
Η απαλλαγή για τους λογαριασμούς του 1998 λαμβάνει χώρα σε ένα πλαίσιο πολύ διαφορετικό από αυτό των προηγουμένων ετών. Τα θεσμικά μας όργανα έγιναν και πρωταγωνιστές και μάρτυρες σημαντικών γεγονότων στην ευρωπαϊκή σκηνή. Για πρώτη φορά, η Ευρωπαϊκή Επιτροπή παραιτήθηκε πριν λήξει η θητεία της και για πρώτη φορά η διαχείριση και ο έλεγχος των ευρωπαϊκών πόρων τέθηκαν στο πολιτικό προσκήνιο και συγκέντρωσαν την προσοχή.
<P>
Η Ευρωπαϊκή Ένωση πάσχει από ένα θεμελιώδες πρόβλημα που είναι εγγενές σε μία περίοδο ανάπτυξης. Η δομή της Επιτροπής δεν ακολούθησε παράλληλη εξέλιξη με την αυξανόμενη ποικιλία των κοινοτικών πολιτικών που πρέπει να εφαρμοστούν και των κοινοτικών πόρων που πρέπει να διατεθούν.
<P>
Όπως επισημαίνεται σαφώς στις εκθέσεις της Επιτροπής Ανεξαρτήτων Εμπειρογνωμόνων, η οργάνωση, η στελέχωση, και οι διαδικασίες της Επιτροπής είναι πλέον απηρχαιωμένες και δεν μπορούν να φέρουν εις πέρας τις πολιτικές με το αναμενόμενο υψηλό επίπεδο αποτελεσματικότητας και υπευθυνότητας. Αυτή η αδυναμία προκαλεί αδυναμίες δημοσιονομικής διαχείρισης και ελέγχου οι οποίες έχουν επανειλημμένως επισημανθεί από το Ελεγκτικό Συνέδριο. Πιστεύω ότι υπάρχει γενική ομοφωνία πάνω σε αυτές τις παρατηρήσεις. Παράλληλα, το πόρισμα που έχει ζωτική σημασία, κατά τη γνώμη μου, είναι το γεγονός ότι όλα τα ευρωπαϊκά θεσμικά όργανα και τα κράτη μέλη ευθύνονται από κοινού για την κατάσταση αυτή και κατά συνέπεια πρέπει να εργαστούμε μαζί για τη βελτίωσή της.
<P>
Για τον σκοπό αυτό, και στα πλαίσια της συμβολής του, το Ελεγκτικό Συνέδριο απηύθυνε επιστολή στον Πρόεδρο Prodi, πριν από τον επίσημο διορισμό του στα καθήκοντα του Προέδρου της Επιτροπής, στις 15 Ιουλίου, με την οποία του εφιστούσε την προσοχή σε αυτές τις θεμελιώδεις βελτιώσεις τις οποίες εμείς, τα μέλη του Ελεγκτικού Συνεδρίου θεωρήσαμε τις πιο σημαντικές. Σε αυτές περιλαμβάνονται η δυνατότητα αξιολόγησης της απόδοσης των πολιτικών, η ενίσχυση των δομών ελέγχου, η κατάρτιση απλών και πιο συνεπών δημοσιονομικών κανονισμών και κανονισμών σχετικά με την απόδοση λογαριασμών και τέλος η πιο αποτελεσματική διαχείριση του προσωπικού.
<P>
Οι ειδικές εκθέσεις και γνωμοδοτήσεις που εγκρίθηκαν από το Ελεγκτικό Συνέδριο κατά τη διάρκεια του έτους στην ετήσια έκθεση του για το 1998 που υποβλήθηκε στο Κοινοβούλιο παρέχουν επιπλέον στοιχεία που επιβεβαιώνουν την ανάλυση αυτή.
<P>
Όπως είδατε, η έκθεση που έχετε τώρα στα χέρια σας περιλαμβάνει τη δήλωση αξιοπιστίας για το οικονομικό έτος 1998. Ανταποκρινόμενο στα αιτήματα του Κοινοβουλίου, το Ελεγκτικό Συνέδριο έχει διευρύνει το έργο του όσον αφορά τη δήλωση αξιοπιστίας. Η τελευταία παρέχει τώρα επιπλέον πληροφορίες ανά τομέα εσόδων και ανά τίτλο δαπανών, οι οποίες θα πρέπει να καταστήσουν την έκθεση περισσότερο χρήσιμη για την αξιολόγηση της ιδιαίτερης κατάστασης κάθε τομέα.
<P>
Τα συνολικά συμπεράσματα της δήλωσης αξιοπιστίας για το 1998 δεν διαφέρουν ουσιαστικά από τα προηγούμενα έτη. Πρώτον, το Ελεγκτικό Συνέδριο πιστεύει ότι, συνολικά, οι λογαριασμοί αποτελούν αξιόπιστη απεικόνιση των εσόδων και των δαπανών της Κοινότητας και της δημοσιονομικής κατάστασης στο τέλος του έτους, με κάποιες επιφυλάξεις, ωστόσο, σχετικά με παραλείψεις χρεών και πιθανών παθητικών, σχετικά με υπερβολικές εκτιμήσεις των τρεχουσών υποχρεώσεων και σχετικά με την παρουσίαση των προκαταβολών ως οριστικές πληρωμές.
<P>
Δεύτερον, το Ελεγκτικό Συνέδριο αρνείται να δώσει θετική δήλωση σχετικά με τη νομιμότητα και την κανονικότητα των συναλλαγών που βρίσκονται πίσω από τις πληρωμές της Επιτροπής. Ο έλεγχος αποκάλυψε μία σημαντική συχνότητα λαθών, τα οποία είχαν να κάνουν με το ύψος των πληρωμών που έγιναν ή με την επιλεξιμότητα των συναλλαγών που χρηματοδοτήθηκαν. Ο έλεγχος έδειξε και άλλα περιστατικά μη συμμόρφωσης με τους κανονισμούς. Αν και τα παραπάνω δεν έχουν άμεσες συνέπειες στα ποσά των συναλλαγών, ωστόσο συχνά δείχνουν την αποτυχία ορθής εφαρμογής των διαδικασιών ελέγχου.
<P>
Το Ελεγκτικό Συνέδριο βρήκε σημαντικό αριθμό λαθών κατά τον έλεγχο των τελικών δικαιούχων επιδοτήσεων. Το γεγονός αυτό αποδεικνύει ότι όχι μόνον η Επιτροπή αλλά και τα κράτη μέλη έχουν ακόμα προβλήματα στη διαχείριση και τον έλεγχο των κοινοτικών προγραμμάτων.
<P>
Η Επιτροπή και τα κράτη μέλη έχουν ξεκινήσει τώρα μία μεταρρύθμιση των σημαντικότερων τομέων δαπανών, κυρίως της γεωργίας, των διαρθρωτικών ταμείων και του προγράμματος PHARE. Το αν θα σημειωθεί ουσιαστική πρόοδος θα εξαρτηθεί από μεγάλης σημασίας θεμελιώδεις αλλαγές στο σύστημα των κρατών μελών και σε πολλές περιπτώσεις στους κανονισμούς του Συμβουλίου.
<P>
Οι παρατηρήσεις σχετικά με τις δραστηριότητες του έκτου, έβδομου και όγδοου Ευρωπαϊκού Ταμείου Ανάπτυξης, σε αυτήν την ετήσια έκθεση, είναι τώρα διαχωρισμένες, ενώ παρέχεται ξεχωριστή δήλωση αξιοπιστίας. Ο έλεγχος αποκάλυψε περιπτώσεις μη συμμόρφωσης με τους κανονισμούς ΕΤΑ, καθώς και λάθη που αφορούσαν το ύψος των πληρωμών που καταβλήθηκαν.
<P>
Ωστόσο, πέρα από αυτά τα σημεία, το Ελεγκτικό Συνέδριο έχει τη γνώμη ότι οι λογαριασμοί του Ευρωπαϊκού Ταμείου Ανάπτυξης είναι αξιόπιστοι και ότι οι σχετικές συναλλαγές είναι νόμιμες και σύμφωνες με τους τύπους.
<P>
Κάτω από αυτές τις συνθήκες, στις περισσότερες κατηγορίες δαπανών, το Ελεγκτικό Συνέδριο κατονόμασε τις πολιτικές και τα προγράμματα της Κοινότητας που δεν είναι σχεδιασμένα με σαφήνεια και που δεν μπορούν να αξιολογηθούν όπως πρέπει. Κάτω από τις συνθήκες αυτές, οι δράσεις δεν μπορούν να σχεδιαστούν σωστά και οι πόροι που χρειάζονται δεν μπορούν να εκτιμηθούν με ακρίβεια. Το γεγονός αυτό οδηγεί σε μέτρια αποτελέσματα και σε διασπάθιση των πόρων.
<P>
Παραδείγματος χάρη, στην ειδική έκθεσή μας αριθ. 2/99 σχετικά με τις συνέπειες της μεταρρύθμισης της κοινοτικής γεωργικής πολιτικής στον τομέα των δημητριακών, το Ελεγκτικό Συνέδριο παρατήρησε ότι δεν υπάρχουν στοιχεία που να αποδεικνύουν ότι η μείωση των θεσμικών τιμών επέφερε σημαντικά οφέλη στον καταναλωτή ούτε ότι η μεταρρύθμιση βελτίωσε την θέση των μικρών γεωργών.
<P>
Εφόσον οι πολιτικές και τα προγράμματα δεν έχουν σαφείς και μετρήσιμους στόχους όσον αφορά την απόδοση και το κόστος, δεν είναι δυνατόν να αξιολογήσουμε σε ποιο βαθμό έχουν επιτευχθεί οι στόχοι των πολιτικών και κατά πόσον τα χρήματα που επενδύθηκαν έχουν αποδώσει.
<P>
Ελλείψει καλύτερης λύσης, ο κύριος δείκτης οικονομικής απόδοσης που χρησιμοποιείται συνήθως είναι ο βαθμός στον οποίο οι πιστώσεις που έχουν διατεθεί στον προϋπολογισμό χρησιμοποιήθηκαν και όχι κατά πόσον δαπανήθηκαν αποτελεσματικά και αποδοτικά. Το γεγονός αυτό επιβεβαιώνει ότι εξακολουθεί να υπάρχει η "κουλτούρα των δαπανών" στην Κοινότητα, δηλαδή ότι μας απασχολεί περισσότερο το ύψος μιας δαπάνης και όχι η ποιότητά της. Υπογραμμίζω ότι αυτό αφορά την κοινότητα σαν σύνολο. Την ίδια στιγμή, η αξιολόγηση δεν εφαρμόζεται σε όλες τις περιπτώσεις και σπάνια καταλήγει σε συγκεκριμένες διορθωτικές δράσεις. Αυτό συμβαίνει, παραδείγματος χάρη, με τη μεσοπρόθεσμη αξιολόγηση των διαρθρωτικών μέτρων όπου το μεθοδολογικό πλαίσιο εξακολουθεί να μην είναι το κατάλληλο και δεν υπάρχουν σχετικοί δείκτες. Η Επιτροπή θα έπρεπε να διασφαλίσει έναν κατάλληλο σύνδεσμο ανάμεσα στα αποτελέσματα της αξιολόγησης και τον προγραμματισμό.
<P>
Η ετήσια έκθεση για το 1998 πάλι αποκαλύπτει αδυναμίες στα τρία επίπεδα του δημοσιονομικού ελέγχου στην Κοινότητα: στην Επιτροπή· στα συστήματα των κρατών μελών· και στην επίβλεψη από την Επιτροπή των συστημάτων των κρατών μελών.
<P>
Ο εσωτερικός έλεγχος της Επιτροπής δεν απέτρεψε τα κρούσματα κακής διαχείρισης και παρατυπιών που αποκαλύφθηκαν πρόσφατα. Την ίδια στιγμή, η λειτουργία του εσωτερικού ελέγχου πραγματοποιείται χωρίς συντονισμό από πολλούς φορείς. Κατά τον έλεγχο του Ελεγκτικού Συνεδρίου για τους λογαριασμούς του 1998, βρέθηκαν περιπτώσεις όπου οι αδυναμίες του εσωτερικού ελέγχου είχαν ως αποτέλεσμα να χρηματοδοτηθούν από την Επιτροπή μη επιλέξιμα κόστη, να εμφανιστούν ποσά μεγαλύτερα από τα πραγματικά, συμβάσεις με αναδρομική ισχύ, ή να μην υπάρχουν τα απαραίτητα δικαιολογητικά. Όλα αυτά επηρέασαν αρνητικά τη δήλωση αξιοπιστίας του Ελεγκτικού Συνεδρίου, ιδιαίτερα στον τομέα των εσωτερικών πολιτικών.
<P>
Ούτε στα συστήματα ελέγχου των κρατών μελών μπορούμε να βασιστούμε για την πρόληψη των λαθών.
<P>
Στον τομέα των διαρθρωτικών μέτρων, το Ελεγκτικό Συνέδριο εντόπισε υψηλή συχνότητα λαθών, όσον αφορά τους τελικούς αποδέκτες των κοινοτικών ενισχύσεων και τους δημόσιους φορείς που διαχειρίζονται τους πόρους. Τα πιο κοινά λάθη είναι η χρηματοδότηση μη επιλέξιμων συναλλαγών, οι πληρωμές ποσών μεγαλύτερων από αυτά που πρέπει να καταβληθούν, η παραβίαση των κανόνων σχετικά με τη διαδικασία υποβολής προσφορών ή με τις κρατικές ενισχύσεις και η ανεπάρκεια των δικαιολογητικών εγγράφων. Τα παραπάνω αποδεικνύουν ότι τα κράτη μέλη πρέπει να ενισχύσουν επειγόντως τα συστήματα ελέγχου τους.
<P>
Σύμφωνα με τη Συνθήκη, στους τομείς εκείνους όπου η διαχείριση γίνεται από κοινού με τα κράτη μέλη, η Επιτροπή έχει την αρμοδιότητα να επιβλέπει τα εθνικά συστήματα ελέγχου και να διασφαλίζει ότι είναι επαρκή. Ο έλεγχος του Ελεγκτικού Συνεδρίου για το 1998 αποκαλύπτει ελλείψεις στις δραστηριότητες επίβλεψης. Η Επιτροπή χρειάζεται επίσης να ενισχύσει την επίβλεψή της σε φορείς που διαθέτουν κοινοτικούς πόρους εξ ονόματός της, όπως η Ευρωπαϊκή Τράπεζα Επενδύσεων και το Ευρωπαϊκό Ταμείο Επενδύσεων.
<P>
Όπως επισημαίνεται στην ειδική έκθεση του Ελεγκτικού Συνεδρίου αριθ. 3/99 σχετικά με τη διαχείριση και τον έλεγχο των επιδοτήσεων επιτοκίων, σε ορισμένες περιπτώσεις η Επιτροπή γνώριζε ελάχιστα για τα σχέδια ή για τους τελικούς δικαιούχους.
<P>
Η Επιτροπή έχει ξεκινήσει τώρα μία διαδικασία διοικητικής μεταρρύθμισης, η οποία θα πρέπει να περιλαμβάνει θεμελιώδεις βελτιώσεις στον δημοσιονομικό έλεγχο τόσο στην Επιτροπή όσο και στα κράτη μέλη. Όπως γνωρίζει το Κοινοβούλιο, το Ελεγκτικό Συνέδριο επεσήμανε ήδη στη γνωμοδότησή του αριθ. 4/99, σχετικά με μία από τις προτεινόμενες τροποποιήσεις του δημοσιονομικού κανονισμού από την Επιτροπή, ότι ο ρόλος των διαφόρων υπαλλήλων που είναι αρμόδιοι για τον έλεγχο θα πρέπει να επαναπροσδιοριστεί. Ειδικότερα, ο αξιωματούχος που θα εγκρίνει ένα μέτρο θα πρέπει να έχει την αρμοδιότητα να ελέγχει τη συμμόρφωση με τους κανόνες, την ποιότητα και την αποτελεσματικότητα του εν λόγω μέτρου.
<P>
Θα πρέπει να καθιερωθεί ένας γνήσιος, ανεξάρτητος ρόλος ελέγχου. Σκοπός του θα πρέπει να είναι να ελέγχει τον τρόπο με τον οποίο λειτουργούν οι δομές ελέγχου που έχουν θεσπιστεί από τα τμήματα διαχείρισης και να διασφαλίζει ότι οι δομές αυτές είναι ικανοποιητικές.
<P>
Η διαχείριση και ο έλεγχος των κοινοτικών προγραμμάτων αποκεντρώνονται από την Επιτροπή στις εθνικές αρχές και σε άλλους μεσάζοντες. Το γεγονός αυτό θα πρέπει να συνοδεύεται από την ανάπτυξη συστημάτων πληροφόρησης ως προς τη διαχείριση και απόδοσης λογαριασμών, τα οποία θα έδιναν στην Επιτροπή τη δυνατότητα να ασκεί τη δέουσα επιτήρηση, προκειμένου να εντοπίζει αμέσως τα λάθη και τα κρούσματα κακής διαχείρισης. Εκεί όπου τα εθνικά συστήματα διαχείρισης και ελέγχου αποδεικνύονται ανεπαρκή, η ροή κεφαλαίων θα μπορούσε να διακόπτεται μέχρι να αναληφθεί διορθωτική δράση.
<P>
Αυτή τη στιγμή, η Επιτροπή ετοιμάζει μία συνολική αναθεώρηση του δημοσιονομικού κανονισμού. Αυτό πρέπει να γίνει με προσοχή και με διορατικότητα, έστω και αν αυτό συνεπάγεται την παράταση του σχετικού χρόνου εργασίας. Όπως είπα ήδη, κατά την παρουσίαση της ετήσιας έκθεσης στην Επιτροπή Ελέγχου του Προϋπολογισμού, η Επιτροπή πρέπει να εντείνει τις προσπάθειές της για την απλοποίηση των δημοσιονομικών και ελεγκτικών κανονισμών και διαδικασιών της. Πρέπει να έχουν ως στόχο να διευκολύνουν και να επιταχύνουν τις λειτουργίες, διατηρώντας παράλληλα τον απαιτούμενο βαθμό ελέγχου.
<P>
Η βελτίωση της διαχείρισης απαιτεί επίσης έλεγχο των ανθρώπινων πόρων. Η στελέχωση της Επιτροπής είναι ένα γενικό πρόβλημα το οποίο έχει επισημάνει πολλές φορές το Ελεγκτικό Συνέδριο. Η ετήσια έκθεση για το 1998 εφιστά για μια ακόμα φορά την προσοχή στις ελλείψεις σε αυτόν τον τομέα.
<P>
Η Επιτροπή, όπως και οποιοσδήποτε άλλος αποτελεσματικός οργανισμός, χρειάζεται μία ευέλικτη πολιτική προσωπικού, η οποία θα της επιτρέπει να προσλαμβάνει, να τοποθετεί και να ανακατανέμει καλύτερα το προσωπικό της, λαμβάνοντας υπόψη τον αριθμό και τα προσόντα των εργαζομένων που χρειάζονται για συγκεκριμένες δραστηριότητες. Εν τω μεταξύ, η Επιτροπή θα πρέπει να διασφαλίσει ότι δεν θα δέχεται επιπλέον αρμοδιότητες χωρίς να της έχει διατεθεί επαρκές προσωπικό.
<P>
Όσον αφορά την προστασία των οικονομικών συμφερόντων της Κοινότητας, αυτό το έτος σημαδεύτηκε από την ίδρυση της Ευρωπαϊκής Υπηρεσίας για την Έρευνα της Απάτης, OLAF, στην οποία έπαιξαν κάποιο ρόλο και η έκθεση και οι γνωμοδοτήσεις του Ελεγκτικού Συνεδρίου. Το Ελεγκτικό Συνέδριο θα εξακολουθήσει να συνεργάζεται πολύ στενά με την OLAF ενώ παράλληλα θα εξακολουθήσει να εξετάζει τον τρόπο με τον οποίο η υπηρεσία αυτή εκτελεί τα καθήκοντά της.
<P>
Θα ήθελα να υπενθυμίσω ότι η Συνθήκη απαιτεί από τα κράτη μέλη να συνεργάζονται με την Επιτροπή για να διασφαλίζεται ότι τα κεφάλαια χρησιμοποιούνται σύμφωνα με τις αρχές της χρηστής δημοσιονομικής διαχείρισης και να λαμβάνουν για την καταπολέμηση της απάτης εις βάρος του κοινοτικού προϋπολογισμού τα ίδια μέτρα που λαμβάνονται για την προστασία των εθνικών οικονομικών συμφερόντων. Ωστόσο, μόνον ένα κράτος μέλος έχει επικυρώσει πλήρως τις συμβάσεις και τα σχετικά πρωτόκολλα που υπογράφηκαν το 1995 και το 1997 σχετικά με την προστασία των οικονομικών συμφερόντων των Ευρωπαϊκών Κοινοτήτων και σχετικά με την καταπολέμηση της διαφθοράς. Μόνον τρία άλλα κράτη μέλη έχουν κάνει το ίδιο εν μέρει.
<P>
Σας παρουσίασα την ετήσια έκθεση του Ελεγκτικού Συνεδρίου για το 1998. Τα πορίσματα του ελέγχου επιβεβαιώνουν ότι η κουλτούρα της οικονομικής διαχείρισης πρέπει να αλλάξει επειγόντως. Είναι απαραίτητο να τεθούν μετρήσιμοι στόχοι ως προς τις πολιτικές και να αξιολογείται η απόδοση με βάση αυτούς τους στόχους· να προσπαθήσουμε να επιτύχουμε αποδοτικότητα και αποτελεσματικότητα· να τροποποιηθεί η λειτουργία εσωτερικού ελέγχου της Επιτροπής και να ενισχυθούν οι έλεγχοι στα κράτη μέλη· να βρεθούν καλύτεροι τρόποι για να διασφαλίζεται η νομιμότητα, η κανονικότητα και η απόδοση των χρημάτων· να απλοποιηθούν οι δημοσιονομικοί κανόνες και να τηρούνται πιστά οι ορθές αρχές όσον αφορά τον προϋπολογισμό και την απόδοση λογαριασμών· να ενισχυθεί η ευθύνη· να υιοθετηθούν τα κατάλληλα μέτρα που θα επιτρέψουν την πρόσληψη και την κατανομή του προσωπικού ανάλογα με τις ανάγκες· να υποστηριχθεί η μεταρρύθμιση.
<P>
Η εφαρμογή όλων των παραπάνω μέτρων θα απαιτήσει χρόνο. Είμαι πεπεισμένος ότι η νέα Επιτροπή είναι αποφασισμένη να ολοκληρώσει αυτήν την αλλαγή, η οποία χρειάζεται για την επιτυχία της μελλοντικής διεύρυνσης της Ένωσης. Επιταχύνοντας τη διαδικασία διεύρυνσης, η Επιτροπή μάς ανέθεσε το καθήκον να επιταχύνουμε τη μεταρρύθμιση.
<P>
Τα άλλα θεσμικά όργανα της Ευρωπαϊκής Κοινότητας και τα κράτη μέλη καλούνται επομένως να συνεργαστούν. Εκ μέρους του ευρωπαϊκού Ελεγκτικού Συνεδρίου μπορώ να σας διαβεβαιώσω ότι το Ελεγκτικό Συνέδριο θα συμβάλλει εποικοδομητικά σε αυτήν την πρωτοβουλία.

<SPEAKER ID=78 NAME="Theato">
Κύριε Πρόεδρε, καταρχάς ευχαριστώ τον Πρόεδρο κ. Karlsson για την παρουσίαση της ετήσιας έκθεσης για το 1998. Εμείς, τα μέλη του Ευρωπαϊκού Κοινοβουλίου, είχαμε την ευκαιρία, εν τω μεταξύ, να ελέγξουμε σε ένα πρώτο πέρασμα την έκθεση που περιέχει 500 περίπου σελίδες, αφού ανησυχήσαμε με τις πρόωρες ανακοινώσεις των μέσων ενημέρωσης. Δεν μπορούσαμε ούτε να επιβεβαιώσουμε ούτε και να διαψεύσουμε τις ανακοινώσεις αυτές, επειδή δεν γνωρίζαμε το περιεχόμενο της έκθεσης του Ελεγκτικού Συνεδρίου. Το ζήτημα της έγκαιρης ενημέρωσης του Κοινοβουλίου από το Ελεγκτικό Συνέδριο πρέπει να διακανονισθεί μεταξύ των δύο θεσμικών οργάνων.
<P>
Κύριε Πρόεδρε Karlsson, εσείς επιδοκιμάζετε σίγουρα αυτό το αίτημα και θα μεριμνήσετε από τη δική σας πλευρά να ενημερώνεται πρώτα το Κοινοβούλιο ως εκπρόσωπος των πολιτών και ως αρμόδια ελεγκτική αρχή, προτού φθάσουν στον Τύπο τα συμπεράσματα σχετικά με τα αποτελέσματα του ελέγχου του Συνεδρίου. Παραπέμπω και στην έκθεση του συναδέλφου κ. Wynn, την οποία ψήφισε το Ευρωπαϊκό Κοινοβούλιο την άνοιξη του 1998. Εν τω μεταξύ, άκουσα πως το Ελεγκτικό Συνέδριο εντόπισε το σημείο στο Σώμα του, από το οποίο διέρρευσε προφανώς η έκθεση, ενδεχομένως και η εμπιστευτική προκαταρκτική έκθεση. Εδώ τέθηκε μάλιστα και κάποιος σε διαθεσιμότητα. Αρα, η πίεση που άσκησε το Ευρωπαϊκό Κοινοβούλιο για να αποκαλυφθούν τα σημεία διαρροής οδήγησε εδώ σε επιτυχία.
<P>
Η παρουσιασθείσα ελεγκτική έκθεση δεν θα μας χρησιμεύσει μόνον ως βάση για τις επικείμενες εργασίες για την απαλλαγή 1998, αλλά και ως ένα σημαντικό έγγραφο για τη μεταρρύθμιση των διοικητικών δομών της Επιτροπής και θα χρησιμοποιηθεί εποικοδομητικά για να επιφέρει τις απαραίτητες βελτιώσεις. Ως Κοινοβούλιο έχουμε τώρα την ευκαιρία να παρακολουθήσουμε εποικοδομητικά αλλά και με κριτικό πνεύμα τη σημαντική διαδικασία μεταρρύθμισης της Επιτροπής. Το Ελεγκτικό Συνέδριο επικρίνει και πάλι το απαράδεκτα υψηλό ποσοστό λαθών στη διαχείριση του προϋπολογισμού 1998. Το Συνέδριο αρνείται να δώσει στην Επιτροπή τη διαβεβαίωση πως οι αριθμοί της ήταν νόμιμοι και σύμφωνοι προς τους κανονισμούς, και κατά συνέπεια δεν προβαίνει για πέμπτη συνεχή φορά σε δήλωση αξιοπιστίας. Αυτό είναι πολύ σοβαρό.
<P>
Με την εξέταση της έκθεσης υποπίπτουν στην αντίληψή μας τα εξής: και πάλι καταδεικνύονται η κακή διαχείριση, οι ατασθαλίες και οι απάτες, και μάλιστα σε όλους σχεδόν τους εξετασθέντες τομείς, τόσο στην πλευρά των εσόδων όσο και των εξόδων. Η κατακράτηση των τελωνειακών δασμών και των εισφορών από τον φόρο προστιθέμενης αξίας προκαλεί ετησίως υψηλές απώλειες στον κοινοτικό προϋπολογισμό. Εδώ υπάρχουν σοβαρές ελλείψεις στα διοικητικά και ελεγκτικά συστήματα των κρατών μελών. Θέτουμε το ερώτημα πότε σκοπεύει η Επιτροπή να καταστήσει επιτέλους υπόχρεα τα κράτη μέλη; Και, τα κράτη μέλη δεν αντιλαμβάνονται ότι με την απώλεια των χρημάτων κάνουν κακό στον εαυτό τους;
<P>
Στον γεωργικό τομέα η κατάσταση παραμένει προβληματική. Σύμφωνα με τα αθροίσματα, εδώ διαπιστώνονται τα μεγαλύτερα παραπτώματα όσον αφορά την κακή χρήση των κονδυλίων. Το Ελεγκτικό Συνέδριο παραπέμπει και εδώ στην αμέλεια των κρατών μελών. Στον σημαντικό τομέα της έρευνας και της ανάπτυξης προέκυψαν απώλειες μεταξύ προκαταβολικών πληρωμών και τελικής εκκαθάρισης λόγω της κακής διαχείρισης και της ανύπαρκτης διαφάνειας. Λέγεται πως άνω του 50% των δαπανών είναι λανθασμένο, περίπου ένα τρίτο μάλιστα περιέχει βαρυσήμαντα λάθη. Το αυτό ισχύει και για τα διαρθρωτικά ταμεία. Ας ξεκινήσουμε τις εργασίες από κοινού με το Ελεγκτικό Συνέδριο και την Επιτροπή. Αυτό επιβάλλεται οπωσδήποτε στην πορεία της διεύρυνσης!
<P>
(Χειροκροτήματα)

<SPEAKER ID=79 LANGUAGE="EN" NAME="Morgan">
Κύριε Πρόεδρε, χαιρετίζω το γεγονός ότι επιτέλους συζητάμε την έκθεση αυτή. Θα αποδοκίμαζα τις άλλες Ομάδες επειδή δεν επέτρεψαν να συζητηθεί η έκθεση τον Νοέμβριο. Αυτή η απόφαση ήταν λανθασμένη. Ήταν εξωφρενικό το γεγονός ότι δεν επιτρέψαμε στο Ελεγκτικό Συνέδριο να δώσει συνέντευξη τύπου. Χάσαμε μία σημαντική ευκαιρία να απευθυνθούμε στο κοινό. Επίσης, απογοητεύτηκα πάρα πολύ επειδή ο Πρόεδρος του Ελεγκτικού Συνεδρίου δεν παρέμεινε στις Βρυξέλες νωρίτερα αυτόν τον μήνα.
<P>
Η έκθεση αποδεικνύει πέρα από κάθε αμφιβολία ότι η διαδικασία μεταρρύθμισης είναι κάτι που έπρεπε να έχει γίνει πριν από πολύ καιρό. Χρειαζόμαστε ριζικές μεταρρυθμίσεις αν θέλουμε να βελτιωθεί μία πολύ σοβαρή κατάσταση. Αυτή είναι η πέμπτη φορά που η Επιτροπή δεν δίνει δήλωση αξιοπιστίας και είναι σαφές ότι η Επιτροπή πρέπει να καταλάβει ότι είναι υποχρεωμένη να προβεί σε μεταρρυθμίσεις και ότι θα κριθεί όχι από τα λόγια της και της εκθέσεις της, αλλά από τα έργα της. Είναι σαφές ότι στην προσπάθειά της να επιφέρει μεταρρυθμίσεις στον ίδιο τον εαυτό της η Επιτροπή πρέπει να εστιάσει την προσοχή της όχι στο ερώτημα πού δαπανώνται τα χρήματα, αλλά στο ερώτημα κατά πόσον υλοποιούνται οι στόχοι των πολιτικών, και μάλιστα με το ελάχιστο κόστος. Όπως είπε ο κ. Karlsson, πρέπει να θέσουμε τέρμα στην κουλτούρα των δαπανών. Αυτό σημαίνει ότι χρειαζόμαστε σαφείς, ακριβείς και μετρήσιμους στόχους από την Επιτροπή. Στη δική μου χώρα, την Ουαλία, λαμβάνουμε σημαντικά ποσά από τα διαρθρωτικά ταμεία, αλλά η διαχωριστική γραμμή ανάμεσα στη δημιουργία μιας θέσης εργασίας και στη διατήρηση μιας θέσης εργασίας δεν είναι σαφής και επομένως είναι δύσκολο να αξιολογήσουμε πόσο αποτελεσματικά διατίθενται αυτά τα κεφάλαια των διαρθρωτικών ταμείων.
<P>
Η Επιτροπή πρέπει να προχωρήσει σε θεμελιώδεις βελτιώσεις των δικών της εσωτερικών μηχανισμών ελέγχου. Ένα από τα κυριότερα προβλήματα που επισημαίνεται για μια ακόμα φορά είναι ότι όλοι αποποιούνται τις ευθύνες. Κανείς δεν αναλαμβάνει την ευθύνη για τίποτα και η ευθύνη για την ορθή διάθεση των χρημάτων είναι μοιρασμένη ανάμεσα σε πάρα πολλά πρόσωπα. Εδώ σίγουρα χρειάζεται μεταρρύθμιση. Αναμένουμε να θεσπιστούν νέα αυστηρά συστήματα διαχείρισης και ελέγχου κατά την προσεχή μεταρρύθμιση. Ειδικότερα, πρέπει να γίνει μεταρρύθμιση του δημοσιονομικού κανονισμού.
<P>
Ας μην ξεχνάμε όμως ότι το 85% των χρημάτων που προέρχονται από τον προϋπολογισμό της ΕΕ δαπανάται στα κράτη μέλη και τα κράτη μέλη πρέπει να τακτοποιήσουν πρώτα τις δικές τους υποθέσεις. Οι ανθρώπινοι πόροι είναι ένα ακόμα ζήτημα που πρέπει σίγουρα να εξεταστεί.
<P>
Η έκθεση αυτή δικαίωσε την αναγκαστική παραίτηση μίας άτσαλης, τσαπατσούλας Επιτροπής και αποκάλυψε έναν κατάλογο ανεύθυνων πράξεων από τα κράτη μέλη, τα οποία είναι έτοιμα να ασκήσουν κριτική όχι όμως και να αναλάβουν δράση κατά της απάτης και των παρατυπιών. Η νέα Επιτροπή βαδίζει στο σωστό δρόμο και ελπίζουμε να μην υπάρχουν πλέον τέτοιου είδους εκθέσεις. Μπορούν να γίνουν παρελθόν για μας μόλις παρατηρηθεί κάποια βελτίωση σχετικά με τη διαδικασία μεταρρύθμισης.
<P>
Τελειώνοντας, θα ήθελα να θέσω ένα ξεκάθαρο ερώτημα στον κ. Karlsson: ο ίδιος πιστεύει ότι υπάρχει κάποιο συγκεκριμένο στοιχείο στην έκθεση για το 1998 εξαιτίας του οποίου το Κοινοβούλιο δεν πρέπει να χορηγήσει απαλλαγή;

<SPEAKER ID=80 LANGUAGE="NL" NAME="Van der Laan">
Κύριε Πρόεδρε, θα ήθελα να αρχίσω την ομιλία μου ευχαριστώντας τον πρόεδρο και τα μέλη του Ελεγκτικού Συνεδρίου για την πάντα χρήσιμη ετήσια έκθεσή τους. Η ετήσια έκθεση είναι εξαιρετικά επικριτική και το Ελεγκτικό Συνέδριο αρνήθηκε και πάλι τη δήλωση αξιοπιστίας. Αυτό δεν είναι τίποτα καινούργιο γιατί συμβαίνει εδώ και χρόνια.
<P>
Ωστόσο, οι τελευταίες εκλογές κατέστησαν σαφές ότι το ευρωπαϊκό κοινό έχει βαρεθεί τις ιστορίες για ατασθαλίες με τον ευρωπαϊκό προϋπολογισμό. Για το λόγο αυτό, έχει ιδιαίτερη σημασία να πάρουμε επιτέλους στα σοβαρά την έκθεση αυτή. Δεν επιτρέπεται πια η έκθεση του Ελεγκτικού Συνεδρίου να αποτελεί ετήσιο θέαμα στα μέσα ενημέρωσης για να καταλήγει στη συνέχεια στο συρτάρι. Έχουμε μία πραγματική ευκαιρία να βελτιώσουμε την οικονομική διαχείριση της Ευρώπης. Ο πρόεδρος Karlsson το είπε ήδη: στην προσπάθεια βελτίωσης πρέπει να συμβάλουν όλα τα όργανα και μάλιστα με τον ακόλουθο τρόπο:
<P>
Κατά πρώτον, τα κράτη μέλη πρέπει πλέον να αναλάβουν πραγματικά τις ευθύνες τους. Η απάτη στην Ευρώπη εξακολουθεί να ταυτίζεται με την απάτη στις Βρυξέλλες. Ωστόσο, στο μεσοδιάστημα περισσότερο του 80% των κονδυλίων διοχετεύεται μέσω των κρατών μελών. Οι εθνικοί έλεγχοι μπορούν και πρέπει να βελτιωθούν. Πάνω απ' όλα όμως πρέπει να αυξηθεί η επίγνωση ότι τα ευρωπαϊκά κονδύλια πρέπει να τυγχάνουν της ίδιας προσεκτικής διαχείρισης όπως τα εθνικά κονδύλια.
<P>
Ζητούμε από την Επιτροπή να δείξει ότι εννοεί πραγματικά τις προτεινόμενες μεταρρυθμίσεις: οι μάνατζερ θα πρέπει να κρίνονται και με βάση τις οικονομικές και διαχειριστικές ικανότητές τους. Οι Γενικές Διευθύνσεις πρέπει να εξηγούν κάθε χρόνο τι έχουν κάνει για να ανταποκριθούν στην κριτική του Ελεγκτικού Συνεδρίου.
<P>
Το Ελεγκτικό Συνέδριο θα μπορούσε να κάνει την έκθεσή του ακόμη πιο χρήσιμη με δύο προσθήκες. Πρώτον, με στατιστικά δεδομένα τα οποία καθιστούν ακόμη πιο ορατά τα προβλήματα και, δεύτερον, με τη συστηματική επανεξέταση συγκεκριμένων θεμάτων, έτσι ώστε να μπορούμε να διαπιστώσουμε αν έχουν επέλθει βελτιώσεις.
<P>
Βεβαίως, το Ευρωπαϊκό Κοινοβούλιο πρέπει να παρακολουθεί κατά πόδας την πορεία των μεταρρυθμίσεων, πάνω από όλα όμως πρέπει να δώσει το καλό παράδειγμα και να θεσπίσει επιτέλους έναν κανονισμό.
<P>
Τα Ευρωπαϊκά κονδύλια είναι δημόσιο χρήμα. Για να ανακτήσουμε την εμπιστοσύνη των πολιτών, όλα τα θεσμικά όργανα πρέπει να δείξουν ότι αντιμετωπίζουν με σοβαρότητα την καταπολέμηση και την πρόληψη της απάτης. Μόνο έτσι μπορούμε να ανακτήσουμε την εμπιστοσύνη των πολιτών.

<SPEAKER ID=81 LANGUAGE="NL" NAME="Staes">
Κύριε Πρόεδρε, αξιότιμοι συνάδελφοι, κύριε Karlsson, αξιότιμα μέλη του Ελεγκτικού Συνεδρίου. Κύριε Karlsson, θα ήθελα να σας ευχαριστήσω για τη σαφή παρουσίαση της ετήσιας έκθεσης που καταρτίσατε. Το περιεχόμενο της έκθεσης δεν είναι και τόσο ευκολονόητο. Ωστόσο, εσείς και οι συνεργάτες σας εντοπίζετε αμέσως τα προβλήματα σε ένα κείμενο 500 σελίδων. Κύριε Karlsson, σήμερα σας δόθηκε ο λόγος. Η τρίτη φορά είναι και η καλύτερη θα μπορούσα να πω. Λυπούμαι μόνο που αυτό το σημαντικό έγγραφο δεν μπορούσε να εξεταστεί κατά την προηγούμενη περίοδο συνόδου στο Στρασβούργο. Υπήρξε μία διαρροή στον τύπο, πράγμα που μας έκανε να αναβάλουμε το θέμα. Λυπούμαι γι' αυτό. Όπως και η συνάδελφος Morgan, λυπούμαι επίσης που δεν μπορέσατε να δώσετε συνέντευξη Τύπου. Αυτό δεν ωφελεί το Ευρωπαϊκό Κοινοβούλιο.
<P>
Όπως και να έχουν τα πράγματα, πρόκειται για ένα σημαντικό έγγραφο. Μαζί με τις δύο εκθέσεις της επιτροπής εμπειρογνωμόνων, μαζί με την έκθεση της OLAF για το 1998, το έγγραφο αυτό αποτελεί για μας βασική πηγή πληροφοριών που θα μας βοηθήσει να αποφασίσουμε εάν θα χορηγήσουμε απαλλαγή για το 1998. Επί του παρόντος θα ήθελα να καταλήξω σε τρία συμπεράσματα.
<P>
Τα τελευταία χρόνια, επίκεντρο της κριτικής ήταν κυρίως η Ευρωπαϊκή Επιτροπή. Η κατάσταση αυτή οδήγησε στην πτώση της Επιτροπής Santer, κάτι που γνωρίζουμε όλοι. Στη νέα Επιτροπή Prodi δόθηκε ρητή εντολή να τακτοποιήσει την κατάσταση. Το Φεβρουάριο θα δούμε τα πρώτα αποτελέσματα της δουλειάς τους. Ελπίζω ότι η νέα Επιτροπή, ο κύριος Kinnock μαζί με την κυρία Schreyer, θα μπορέσουν να φροντίσουν ώστε το Ελεγκτικό Συνέδριο να μπορεί στο μέλλον να εκδίδει δήλωση αξιοπιστίας.
<P>
Δεύτερον: στην έκθεση αυτή τονίζεται σαφέστατα ότι για τη διάθεση των κονδυλίων δεν πρέπει να απευθυνόμαστε αποκλειστικά στους ευρωκράτες. Όπως επεσήμαναν ορισμένοι συνάδελφοι, 80 έως 85% όλων των ευρωπαϊκών κονδυλίων δεν διατίθενται μέσω της Επιτροπής, αλλά από τις εθνικές, τοπικές και περιφερειακές αρχές. Είναι λοιπόν απαραίτητο να υπάρξει περισσότερη συνεργασία μεταξύ των εθνικών ελεγκτικών συνεδρίων και του Ελεγκτικού Συνεδρίου της Ευρωπαϊκής Ένωσης.
<P>
Τέλος, αξιότιμε κύριε Karlsson, είναι σαφές ότι το οργανωμένο έγκλημα μπόρεσε να επωφεληθεί από ένα σημαντικό μέρος του ευρωπαϊκού προϋπολογισμού. Ελπίζω ότι θα υποχρεωθούμε να εντείνουμε τη συνεργασία μας, να φροντίσουμε για την καλή λειτουργία της OLAF και να φροντίσουμε σε τελευταία ανάλυση να υπάρξει μία ευρωπαϊκή γενική εισαγγελία, η οποία θα περιορίσει το έγκλημα.

<SPEAKER ID=82 LANGUAGE="SV" NAME="Eriksson">
Κύριε Πρόεδρε, θεωρώ ότι οι ετήσιες εκθέσεις του Ελεγκτικού Συνεδρίου είναι κάθε φορά εξίσου συναρπαστικές. Ανεξάρτητα από τα προγράμματα ή τους τομείς που έχουν ελεγχθεί ένα 5%, δηλαδή 40 δισεκατομμύρια σουηδικές κορώνες, έχουν εξαφανιστεί από το σύστημα. Πραγματικά, αυτές οι εκθέσεις είναι ευπρόσδεκτες.
<P>
Μολονότι εσείς από πλευράς Ελεγκτικού Συνεδρίου έχετε κάνει παλαιότερα επισημάνσεις και έχετε δώσει καλές συμβουλές στην Επιτροπή, διαπιστώνουμε πάλι εφέτος, δηλαδή το έτος 1998, ότι οι τροποποιήσεις του συστήματος στις οποίες προέβη η Επιτροπή δεν κατάφεραν καθόλου να το κάνουν περισσότερο ελέγξιμο ή ολοκληρωμένο, και αναφέρομαι στις υπερβάσεις όσον αφορά τον προϋπολογισμό. Κάποιες φορές λείπουν παντελώς στα στοιχεία. Οι διαδικασίες των δημοσίων προμηθειών είναι προβληματικές. Κάποιες φορές διαπιστώνονται και ευθέως αμφισβητούμενες διαδικασίες.
<P>
Το ποσό των 40 δισεκατομμυρίων είναι το ποσό που οι φορολογούμενοι της Σουηδίας καταβάλουν στην ΕΕ επί δύο χρόνια. Με τα 40 αυτά δισεκατομμύρια θα μπορούσαν 2 εκατομμύρια εργαζόμενοι αυτής της χώρας να εργάζονται 35 ώρες την εβδομάδα χωρίς μείωση μισθού. Πέραν τούτου, αυτός είναι ένας προσανατολισμός τον οποίο νομίζω ότι θα έπρεπε να ενθαρρύνουμε και να τον σκεφτούμε όταν μελετάμε τη χρήση των διαρθρωτικών ταμείων, διότι αυτός είναι ένας τρόπος να τα κάνουμε αποδοτικότερα σε σχέση με τα μέτρα που θα δημιουργήσουν θέσεις απασχόλησης. Με λίγα λόγια, καταλήγουμε στο συμπέρασμα ότι με 40 δισεκατομμύρια θα μπορούσαμε να κάνουμε πολλά θετικά πράγματα. Η νέα Επιτροπή έχει δηλώσει ότι θέλει να περιορίσει το σύστημα, το ίδιο, όμως, δήλωνε κάθε χρόνο και η προηγούμενη.
<P>
Για εμένα είναι αρκετά προφανές ότι η Ευρωπαϊκή Ένωση φωνάζει για περισσότερη εξουσία και για περισσότερους δημοσιονομικούς πόρους σε σχέση με την ικανότητα και τις προϋποθέσεις που έχει για να τα χειριστεί. Εξ ου, πιστεύω, προέρχεται η αδιαφορία από πλευράς κρατών μελών να αναλάβουν πραγματικά μία ουσιαστική ευθύνη.
<P>
Τα συνεχή μπαλώματα στο σύστημα φαίνεται ότι μάλλον ενθαρρύνουν τις κομπίνες σε μικρότερο ή μεγαλύτερο βαθμό· μόλις πρόσφατα στη Σουηδία, το γραφείο της Στοκχόλμης της ίδιας της Επιτροπής κίνησε τις υποψίες ότι κατέβαλε μισθούς σε ανύπαρκτα πρόσωπα. Το λιγότερο που μπορεί κανείς να πει είναι ότι είναι εκπληκτικό.
<P>
Θα ήθελα, τέλος, να θέσω μία ερώτηση στον Πρόεδρο του Ελεγκτικού Συνεδρίου: γιατί δεν σας δόθηκε πρόσβαση ώστε να ελέγξετε το Ευρωπαϊκό Ταμείο Επενδύσεων; Ελπίζω ότι ο λόγος που ο πρόεδρος του Ελεγκτικού Συνεδρίου δεν χρησιμοποιεί την κοινή μητρική γλώσσα της άγριας πατρίδας μας - τα σουηδικά - δεν είναι οι προσεχείς περικοπές.
<P>
(Το φως στην αίθουσα δεν λειτουργεί)
<P>
Dell' Alba (TDI). (FR) Κύριε Πρόεδρε, κύριε Πρόεδρε του Ελεγκτικού Συνεδρίου, δεν υπάρχει αμφιβολία ότι η παρουσίασή σας δεν γεννήθηκε σε τυχερό άστρο. Τον περασμένο μήνα, σας αφαιρέσαμε το λόγο και τώρα σας κόβουμε το φως. Ελπίζω ότι θα μπορέσουμε να τελειώσουμε βλέποντας κάτι εδώ μέσα. Εξάλλου, δεν πρέπει να ανησυχείτε και πολύ, γιατί μόλις εγκρίναμε μια αίτηση κατεπείγοντος, αφού όπως φαίνεται ο πρόεδρος του Ελεγκτικού Συνεδρίου της Νικαράγουας φυλακίστηκε. Βλέπετε, εμείς, σας εμποδίσαμε μόνο να συμμετάσχετε σε μια συνεδρίαση. Λυπάμαι για αυτό όσο και ο συνάδελφος Staes. Ελπίζω να ριχτεί φως και στους ευρωπαϊκούς λογαριασμούς και σε αυτό το ημικύκλιο.
<P>
Πέρα από αυτό το παιχνίδι με τις λέξεις, θα ήθελα να σας συγχαρώ για την έκθεσή σας, πάντα σημαντική για την Ευρωπαϊκή Ένωση. Καταλαβαίνετε πόσο ήταν σημαντική αυτή η έκθεση, οι παρατηρήσεις σας, για την Ευρωπαϊκή Ένωση στην κρίση που την συντάραξε τον περασμένο χρόνο. Πιστεύω ότι πρέπει να προχωρήσουμε αποφασιστικά.
<P>
(Το φως επανέρχεται)
<P>
Ορίστε, λοιπόν, όπως βλέπετε, κάτι έκανα κι εγώ σε αυτή την υπόθεση: lux fiat.
<P>
Κύριε Πρόεδρε, θα ήθελα να σας πω πόσο σημαντικός είναι ο ρόλος σας και πως το μήνυμα έγινε δεκτό, φαντάζομαι, στους κόλπους των καθαυτό κοινοτικών θεσμικών οργάνων, δηλαδή της Επιτροπής και του Κοινοβουλίου. Ίσως ήταν λιγότερο ευπρόσδεκτο από τα κράτη μέλη που συνεχίζουν να είναι οι πρωταγωνιστές των ελλειμμάτων και των απατών εις βάρος του προϋπολογισμού της Ένωσης, εξαιτίας του ίδιου του γεγονότος ότι διαχειρίζονται τις περισσότερες πιστώσεις. Η ευχή που θα ήθελα να διατυπώσω είναι, το επόμενο έτος, που είναι ένα έτος-κλειδί - το 1999 ήταν η χρονιά της ολοκλήρωσης ορισμένων προγραμμάτων των Διαρθρωτικών Ταμείων - η δράση σας να εστιαστεί περισσότερο στα κράτη μέλη, για να γίνει καλά κατανοητό από την κοινή γνώμη ότι η διαχείριση των κοινοτικών πόρων είναι σημαντική, ότι τη θεωρούμε ουσιώδη και ότι αφορά επίσης, δεν θα πω κυρίως, αλλά επίσης τις διοικήσεις μας, τα κράτη μέλη μας. Συνεπώς, του χρόνου, μια ακόμη σημαντικότερη προσπάθεια, κατά τη γνώμη μου, θα μπορούσε να καταβληθεί στο κεφάλαιο αυτό, σε στενότερη συνεργασία με τα εθνικά ελεγκτικά συνέδρια.

<SPEAKER ID=83 LANGUAGE="NL" NAME="Van Dam">
Κύριε Πρόεδρε, κύριε Karlsson, η παρούσα ετήσια έκθεση αποδεικνύει ότι ο έλεγχος της διάθεσης των κονδυλίων της Ευρωπαϊκής Ένωσης εξακολουθεί να παρουσιάζει σοβαρές ελλείψεις. Για το πρόβλημα αυτό ευθύνονται κατά μεγάλο μέρος τα κράτη μέλη, χωρίς αυτό να σημαίνει ότι η Επιτροπή είναι άμοιρη ευθυνών. Ορθώς τονίζει το Ελεγκτικό Συνέδριο ότι η Επιτροπή πρέπει να φροντίσει να αντιμετωπιστούν με τον κατάλληλο τρόπο οι ελλείψεις που παρατηρούνται στα κράτη μέλη. Επιπλέον, μπορούν να γίνουν πολλές παρατηρήσεις όσον αφορά τη διαχείριση του προϋπολογισμού της Επιτροπής. Το γεγονός ότι το υψηλότερο ποσοστό ουσιαστικών σφαλμάτων διαπιστώθηκε στο τμήμα εσωτερικής πολιτικής λέει πολλά. Όντως, στο τμήμα αυτό ο μοναδικός αρμόδιος για την οικονομική διαχείριση είναι η Επιτροπή.
<P>
Στην ετήσια έκθεση τονίζεται για άλλη μία φορά ότι πρέπει να εξετάσουμε με συστηματικό τρόπο ποια είναι η προστιθέμενη αξία που προσφέρουν τα διάφορα ευρωπαϊκά προγράμματα. Μέχρι στιγμής η Επιτροπή βασίζεται πάρα πολύ στα υψηλά ποσοστά απορρόφησης. Παράλληλα, δεν υπάρχει σχεδόν κανένας έλεγχος της αποτελεσματικότητας με βάση στόχους που μπορούν να ποσοτικοποιηθούν. Επιπλέον, η Επιτροπή πρέπει να επιβλέπει καλύτερα την τήρηση των κοινοτικών στόχων εκ μέρους των κατ' ιδίαν προγραμμάτων. Έτσι, πρέπει να διακοπεί αμέσως η χρηματοδότηση, με πόρους των διαρθρωτικών ταμείων, προγραμμάτων τα οποία αντίκεινται στο στόχο της προστασίας του περιβάλλοντος. Ορθώς επισημαίνει το Ελεγκτικό Συνέδριο την ύπαρξη αυτού του σοβαρού προβλήματος.
<P>
Τέλος, η κατάσταση που δημιουργήθηκε με τη διαρροή του σχεδίου έκθεσης δημιουργεί ερωτηματικά όσον αφορά την ανεξαρτησία του Ελεγκτικού Συνεδρίου. Ορθώς δίνεται στην Επιτροπή η δυνατότητα να μελετήσει την ετήσια έκθεση πριν από τη δημοσίευσή της, προκειμένου να διορθωθούν τυχόν ανακρίβειες. Περιορίστηκε όμως η Επιτροπή σ' αυτό; Ή είναι αλήθεια ότι το Ελεγκτικό Συνέδριο - πιεζόμενο από την Επιτροπή - αποδυνάμωσε το περιεχόμενο της ετήσιας έκθεσης; Για να διασαφηνιστεί η κατάσταση, το Ευρωπαϊκό Κοινοβούλιο πρέπει κατά την διαδικασία για την χορήγηση απαλλαγής να αναλύσει διεξοδικά τις διαφορές μεταξύ του σχεδίου και της τελικής έκθεσης και να αποφασίσει με βάση τα πορίσματά του.

<SPEAKER ID=84 NAME="Pomιs Ruiz">
Κύριε Πρόεδρε, χαιρετίζοντας την έκθεση του Ελεγκτικού Συνεδρίου, την τόσο χρήσιμη, και την οποία αυτό το Σώμα πρέπει να υποστηρίξει διότι έτσι υποστηρίζουμε την Ευρώπη, δεν μπορώ να μην αναφερθώ στην ενόχληση που προκαλεί το γεγονός ότι υπήρξαν εκ νέου κάποια μέσα ενημέρωσης που δημοσιοποίησαν αποσπασματικά και κατά το δοκούν τμήματα της έκθεσης, γεγονός που πέραν του ότι, κύριε Karlsson, προκαλεί περιττές βλάβες σε πολίτες, υπαλλήλους και θεσμικά όργανα, δίνει την εντύπωση ότι το Ελεγκτικό Συνέδριο είναι ένα πολιτικό όργανο που πρέπει να λογοδοτεί στους ψηφοφόρους μέσω της κοινής γνώμης.
<P>
Αυτές οι διαρροές, κύριε Karlsson, δεν πραγματοποιούνται στη μεγάλη πλειοψηφία των Ελεγκτικών Συνεδρίων των κρατών μελών ή των ευρωπαϊκών περιφερειών. Κατά συνέπεια, δεν πρέπει να είναι και αδύνατο το να μπορέσετε να τις αποφύγετε.
<P>
Αυτό συνιστά απαξίωση έναντι αυτού του Σώματος και για σας τους ίδιους, δεδομένου ότι καταδεικνύει ότι αυτοί που πρέπει να ελέγχουν, δεν ελέγχουν την ίδια τη διαδικασία.
<P>
Συνεπώς, κύριε Karlsson, εάν επαναληφθούν αυτές οι διαρροές, η πολιτική μου Ομάδα θα ζητήσει αναθεώρηση που θα προχωρεί πέρα από την απλή αναβολή αυτής της συζήτησης.
<P>
Κατά δεύτερον, θέλω να πω ότι το πρόβλημα των ατασθαλιών και της κακής χρήσης του προϋπολογισμού δεν είναι ένα γεωγραφικό, αλλά καθολικό πρόβλημα. Εδώ δεν υπάρχει ούτε βορράς, ούτε νότος, ούτε ανατολή, ούτε δύση, ούτε φτωχές χώρες, ούτε πλούσιες χώρες. Εδώ απλώς υπάρχει ένα πρόβλημα ανεπάρκειας και κακής ερμηνείας των εθνικών και κοινοτικών νομοθεσιών.
<P>
Θα ήθελα οι χώρες που φέρουν το βάρος της προσπάθειας για την εσωτερική οικονομική και κοινωνική συνοχή να μην προβάλλουν επιχειρήματα τέτοιου είδους, δεδομένου ότι οι χώρες που λαμβάνουν πόρους της Ευρωπαϊκής Ένωσης είναι αυτές που ενδιαφέρονται πολύ περισσότερο για την αποτελεσματικότητα αυτής της προσπάθειας αλληλεγγύης από τις χώρες που υποστηρίζουν αυτή την προσπάθεια.
<P>
Για να ολοκληρώσω, θέλω να υπογραμμίσω ότι η Επιτροπή εξακολουθεί να σκέφτεται - όπως αναφέρει η έκθεση που μας υποβάλλετε - να χρησιμοποιήσει ως κύριο δείκτη της επιτυχίας της δημοσιονομικής της διαχείρισης το βαθμό χρησιμοποίησης των δημοσιονομικών πιστώσεων που καθορίζονται στον ετήσιο προϋπολογισμό. Παρά ταύτα, η Επιτροπή πρέπει να προσμετρήσει την επιτυχία της σε συνάρτηση από τον βαθμό που θα κατορθώσει να επιτύχει τους στόχους που έχει ορίσει με το ελάχιστο κόστος. Και υποστηρίζοντας την έκθεση που υποβάλλετε, αυτή την αλλαγή φιλοσοφίας ζητούμε από τη μεταρρύθμιση που ο Πρόεδρος Πρόντι υποσχέθηκε ενώπιον αυτού του Κοινοβουλίου.

<SPEAKER ID=85 LANGUAGE="DE" NAME="Bφsch">
Κύριε Πρόεδρε, πρώτ' απ' όλα χαίρομαι που σήμερα μπορούμε να μιλήσουμε για όσα περιέγραψε εδώ στην ετήσια έκθεσή του το Ελεγκτικό Συνέδριο. Θα ήθελα απλώς να κάνω μερικές σύντομες παρατηρήσεις επ' αυτού. Πρώτον: ποια υπήρξε η αντίδραση της νέας Ευρωπαϊκής Επιτροπής σε αυτήν την έκθεση του Ελεγκτικού Συνεδρίου; Διάβασα πως η Επιτροπή είναι αρκετά ικανοποιημένη από το γεγονός ότι τα πράγματα δεν φαίνεται να έχουν χειροτερέψει αισθητά σε σχέση με το 1997. Αυτό είναι κάτι που θεωρώ ανησυχητικό για μια νέα Επιτροπή και πιστεύω πως αποτελεί ένδειξη για το γεγονός ότι βαδίζει προς λάθος κατεύθυνση. Αυτό θα αποτελούσε ένδειξη που θα σήμαινε πως δεν διδάχθηκε από τα λάθη του παρελθόντος.
<P>
Δεύτερον: πιστεύω πως η έκθεση αυτή χρήζει μεγαλύτερης σαφήνειας, κύριε Πρόεδρε Karlsson. Τι να καταλάβουν οι πολίτες αυτής της Ένωσης όταν γράφετε πως στις εσωτερικές πολιτικές υπάρχει ένα τρίτο των πληρωμών που παρουσιάζει σημαντικά λάθη; Εδώ ζητώ σαφέστερες τοποθετήσεις για μελλοντικές διαδικασίες σχετικά με την απαλλαγή της Επιτροπής καθώς επίσης και για μελλοντικές εκθέσεις του Ευρωπαϊκού Ελεγκτικού Συνεδρίου, διότι και οι εσωτερικές πολιτικές αφενός υπάγονται στην απόλυτη ευθύνη της Επιτροπής, και αφετέρου γνωρίζουμε πως το Σώμα αυτό δείχνει μεγάλο και συγκεκριμένο ενδιαφέρον για τις εσωτερικές πολιτικές.
<P>
Μελλοντικά, το ζητούμενο για εμάς θα είναι, κατά τη διαδικασία απαλλαγής να μπορούμε να διαπιστώνουμε βάσει αυτής της έκθεσης κατά πόσο η Επιτροπή διδάχθηκε όντως το μάθημα του παρελθόντος. Από αυτήν την άποψη, οι πρώτες αντιδράσεις σε αυτήν την έκθεση ήταν απογοητευτικές, υπάρχει όμως πάντα η δυνατότητα να βελτιωθεί κανείς, και αυτό καλούμαστε να πράξουμε όλοι μαζί.

<SPEAKER ID=86 LANGUAGE="EN" NAME="van Hulten">
Κύριε Πρόεδρε, η έκθεση του Ελεγκτικού Συνεδρίου για το 1998, η οποία συζητείται σε ολόκληρη την Ευρώπη εκτός - μέχρι σήμερα - από αυτό το Κοινοβούλιο, αναδεικνύει σαφέστατα την ανάγκη να διπλασιάσουν η Επιτροπή και τα κράτη μέλη τις προσπάθειές τους για την καταπολέμηση της απάτης. Και η Επιτροπή και τα κράτη μέλη έχουν καθήκον να διασφαλίσουν ότι τα χρήματα των φορολογουμένων δαπανώνται ορθά. Αν θέλουμε να διατηρήσουμε την εμπιστοσύνη του κοινού και να κερδίσουμε την υποστήριξή του προς τα φιλόδοξα σχέδια που σκιαγραφήθηκαν στο Ελσίνκι αυτό το σαββατοκύριακο πρέπει να κάνουμε τρία σημαντικά βήματα.
<P>
Πρώτον, τα ίδια τα κράτη μέλη πρέπει να κάνουν περισσότερα για τον εντοπισμό των κρουσμάτων απάτης. Η συνεργασία ανάμεσα στο ευρωπαϊκό Ελεγκτικό Συνέδριο και στους ομολόγους οργανισμούς σε εθνικό επίπεδο πρέπει να ενισχυθεί, αν χρειαστεί και με νομοθετικά μέσα.
<P>
Δεύτερον, όπως διασαφήνισε πριν από λίγο ο κ. Karlsson, πρέπει να βελτιωθεί η δημοσιονομική διαχείριση της Επιτροπής. Η Επιτροπή ανακοίνωσε ένα πρόγραμμα μεταρρυθμίσεων. Για να είναι επιτυχημένες οι μεταρρυθμίσεις αυτές πρέπει να είναι ριζικές, περιεκτικές και να βασίζονται σε ένα σαφέστατο χρονοδιάγραμμα.
<P>
Τρίτον, το Κοινοβούλιο πρέπει να τακτοποιήσει και τις δικές του υποθέσεις. Θα είμαστε αξιόπιστοι στο ρόλο του φύλακα των συμφερόντων των πολιτών μόνον αν οι συστάσεις του Ελεγκτικού Συνεδρίου που αναφέρονται στο δικό μας θεσμικό όργανο εφαρμοστούν χωρίς καθυστέρηση. Το Κοινοβούλιο πρέπει να κάνει ό,τι περνάει από το χέρι του για να αποδείξει ότι επιθυμεί σοβαρά να θέσει οριστικά τέρμα στη σπατάλη. Για αυτόν ακριβώς το λόγο, εγώ, όπως και πολλοί συνάδελφοι, δεν θα παρευρεθώ στην αυριανή τελετή εγκαινίων αυτού του πανάκριβου - και με προφανή ελαττώματα - κτιρίου που κανείς δεν το ζήτησε.

<SPEAKER ID=87 LANGUAGE="SV" NAME="Schori">
Κύριε Πρόεδρε, το Ελεγκτικό Συνέδριο, για εμάς τους σοσιαλιστές, είναι ένας θεμέλιος λίθος σε σχέση με την Ένωση, εξάλλου αυτό φαίνεται καθώς είναι πολλοί οι σοσιαλιστές που μιλούν σήμερα εδώ. Είναι επίσης ένα πολύ σημαντικό εργαλείο των πολιτών για την επίβλεψη, την ευθύνη και τον έλεγχο των δραστηριοτήτων της Ένωσης.
<P>
Αυτός είναι επίσης, ο λόγος που ενοχληθήκαμε, κάτι που ειπώθηκε αρκετές φορές εδώ, για το γεγονός ότι ο Πρόεδρος του Ελεγκτικού Συνεδρίου δεν μπορούσε να εμφανιστεί νωρίτερα εδώ στο Κοινοβούλιο. Παράλληλα με την κατάθεση της ετήσιας έκθεσης του Ελεγκτικού Συνεδρίου, έγινε ένα συμβάν στο γραφείο εκπροσώπησης της Επιτροπής στη Στοκχόλμη, όπου αποκαλύφθηκε ότι εκεί κατεβλήθησαν παράνομοι μισθοί. Διερωτόμαστε πώς μπορεί να υπάρχει τάξη σε ολόκληρη Ένωση αν δεν μπορεί να μπει τάξη σε ένα μικρό γραφείο 20 ατόμων. Εδώ βρίσκεται ο ρόλος του Ελεγκτικού Συνεδρίου. Θέλω να πω ότι οι χειρισμοί σε σχέση με αυτό το μικρό γραφείο και ο τρόπος που χειρίστηκαν τις εργασίες του και την οικονομία του είναι μία δοκιμή της αξιοπιστίας της Ένωσης σ' αυτήν την περίσταση, της διαφάνειας και της υπευθυνότητας.
<P>
Θα ήθελα να ρωτήσω τον Πρόεδρο του Ελεγκτικού Συνεδρίου, ο οποίος επισκέφτηκε τη Στοκχόλμη, τι εντυπώσεις αποκόμισε από τα συμβάντα εκεί και τι μέτρα πρέπει να αναμένουμε.

<SPEAKER ID=88 NAME="Blak">
Κύριε Πρόεδρε, τα συμπεράσματα του Ελεγκτικού Συνεδρίου μοιάζουν πολύ με αυτά των τελευταίων ετών. Δεν είναι εφικτό να προβεί σε θετική γνωμοδότηση. Είναι αναγκαία η ανάληψη μεγαλύτερων ευθυνών από τα κράτη μέλη. Διαχειρίζονται περίπου το 80% του προϋπολογισμού και μάλιστα όχι ιδιαίτερα καλά. Φυσικά χαίρομαι που η Δανία δεν βρίσκεται ιδιαίτερα στο στόχαστρο εφέτος. Με παραξενεύει ωστόσο το γεγονός ότι το Ελεγκτικό Συνέδριο άλλη μια φορά κάνει αναφορά στο θέμα της φέτας. Το θέμα αυτό έχει λήξει εδώ και πολύ καιρό.
<P>
Τον Φεβρουάριο, ο κ. Kinnock θα υποβάλει μια πρόταση για μεταρρύθμιση της Επιτροπής. Ίσως αυτό είναι κάτι με το οποίο πρέπει να ασχοληθούμε εκ του σύνεγγυς. Μια από τις σημαντικότερες τροποποιήσεις αφορά την κουλτούρα του προσωπικού. Είναι πάρα πολύ σπάνιο να τεθούν σε διαθεσιμότητα ή να απολυθούν οι εργαζόμενοι όταν είναι ανίκανοι ή διεφθαρμένοι. Βάσει του άρθρου 52 του Κανονισμού Υπηρεσιακής Κατάστασης των Υπαλλήλων παρέχεται η δυνατότητα απόλυσης ανίκανων υπαλλήλων. Πρέπει να γίνεται χρήση του συγκεκριμένου άρθρου, πράγμα που σε γενικές γραμμές δεν γίνεται. Η συγκεκριμένη πρακτική πρέπει να αλλάξει. Εάν θέλουμε να βάλουμε τέλος στις παρατυπίες και την απάτη είμαστε αναγκασμένοι να αλλάξουμε την κουλτούρα του προσωπικού και την τάση να πιστεύουν ότι μπορούν να γλιτώνουν ό,τι κι αν κάνουν εάν έχουν τους κατάλληλους γνωστούς που θα τους καλύψουν. Πρέπει να βάλουμε τάξη, δεδομένων των προηγούμενων σκανδάλων. Ποια μηνύματα στέλνουμε στους μελλοντικούς ηγέτες της Επιτροπής εάν οι υπαίτιοι των σκανδάλων μπορούν και παραμένουν στις καλές δουλίτσες τους; Με αυτόν τον τρόπο ποτέ δεν θα λάβουμε θετική γνωμοδότηση από το Ελεγκτικό Συνέδριο. Είμαστε αναγκασμένοι να βάλουμε τάξη στα σφάλματα του παρελθόντος τόσο εσωτερικά στην Επιτροπή όσο και στα κράτη μέλη.
<P>
Κύριε Πρόεδρε, σήμερα εξάλλου είναι μέρα ιστορική αφού σταθήκαμε μάρτυρες, έστω και μια φορά, του γεγονότος ότι ένας από τους συναδέρφους μας, ο κ. Dell' Alba, είδε το φως.

<SPEAKER ID=89 NAME="Schreyer">
Κύριε Πρόεδρε, κύριε Πρόεδρε του Ελεγκτικού Συνεδρίου, αξιότιμοι κυρίες και κύριοι βουλευτές, η χρησιμοποίηση των πόρων που προκύπτουν από τη φορολογία σύμφωνα με σαφείς πολιτικές προτεραιότητες, σύμφωνα με τις αρχές της οικονομίας και της αποτελεσματικότητας, αυτά αποτελούν τους στόχους στους οποίους θα πρέπει να αφοσιωθούν όλοι όσοι διαχειρίζονται έναν δημόσιο προϋπολογισμό, και αυτό αποτελεί έναν στόχο στον οποίο έχει αφοσιωθεί η νέα Επιτροπή. Καθήκον του Ελεγκτικού Συνεδρίου είναι να ελέγχει αν εκπληρούται ο στόχος αυτός και να εξετάζει αν η δημοσιονομική διαχείριση αντιστοιχεί στις διατάξεις του δημοσιονομικού κανονισμού, υποδεικνύοντας στην Επιτροπή πώς πρέπει να τροποποιηθεί η κανονική δημοσιονομική διαχείριση.
<P>
Με την έκθεσή του για το έτος 1998 το Ελεγκτικό Συνέδριο ανέπτυξε σε πόσα πεδία επιβάλλονται τροποποιήσεις. Και, κύριε Bφsch, δεν γνωρίζω να υπάρχει κάποια δήλωση της νέας Επιτροπής που να λέει πως δεν είχαμε θεωρήσει ανησυχητικό το γεγονός ότι και πάλι δεν μπόρεσε να γίνει η επιβεβαίωση. Αντιθέτως, είπαμε πως είναι ανησυχητικό το γεγονός - όπως τονίσθηκε και εδώ - ότι δεν μπόρεσε να γίνει η επιβεβαίωση της κανονικότητας της πληρωμής για πέμπτη φορά. Αυτός είναι κι ο λόγος που η Επιτροπή θα αρχίσει να προβαίνει σε αλλαγές με όλη την ενέργεια που διαθέτει.
<P>
Σε μερικούς τομείς έχουν ήδη δρομολογηθεί κάποιες αλλαγές από την παλαιά Επιτροπή, όπως παραδείγματος χάρη, στον τομέα των διαρθρωτικών ταμείων. Για τη νέα περίοδο ενίσχυσης θα υπάρξουν στη συνέχεια νέες ρυθμίσεις σχετικά με το ποια δημοσιονομικά συμπεράσματα μπορεί να συναγάγει η Επιτροπή, όταν έχουν σημειωθεί παραβάσεις των διατάξεων ανάθεσης και εκτέλεσης.
<P>
Στην αγόρευσή του ο Πρόεδρος κ. Karlsson υπογράμμισε το γεγονός ότι για να αποκτήσουμε μια καλύτερη δημοσιονομική διαχείριση είναι απαραίτητο να γίνουν ριζικές μεταρρυθμίσεις. Γι' αυτό και χαίρομαι πολύ που η Επιτροπή σχεδιάζει με ιδιαίτερη αποφασιστικότητα την πορεία των μεταρρυθμίσεων και που θα την ακολουθήσει. Θέλω να αναφέρω τρία θέματα σχετικά με τη μεταρρύθμιση που είναι πολύ σημαντικά για τη δημοσιονομική διαχείριση.
<P>
Πρώτον, το activity based budgeting. Μελλοντικά, αρχής γενομένης από τον προϋπολογισμό 2001, η διαδικασία κατάρτισης του κοινοτικού προϋπολογισμού θα ακολουθήσει τις πολιτικές προτεραιότητες σε πολύ μεγαλύτερο βαθμό απ' ό,τι συνέβαινε μέχρι τώρα, και κατ' αυτό οι αποφάσεις σχετικά με τις προτεραιότητες θα περιλαμβάνουν όχι μόνον τις επιχειρησιακές πιστώσεις, αλλά και τις απαραίτητες πιστώσεις που αφορούν το προσωπικό, ούτως ώστε αυτό να χρησιμοποιείται περισσότερο εκεί όπου βρίσκονται οι πολιτικές προτεραιότητες.
<P>
Το δεύτερο σημείο αφορά την ενίσχυση της δημοσιονομικής ευθύνης όλων των υπηρεσιών που διαχειρίζονται κοινοτικούς πόρους. Η Επιτροπή θα ακολουθήσει τη διαδρομή που συνέστησε προ πολλού το Κοινοβούλιο, που χάραξε μόλις για άλλη μία φορά ο κ. Karlsson και που ανήγγειλα και εγώ στις γραπτές μου απαντήσεις στις ερωτήσεις του Κοινοβουλίου τον Αύγουστο. Πρόκειται συγκεκριμένα για τη μεταφορά του δημοσιονομικού ελέγχου στις διοικητικές υπηρεσίες που είναι αρμόδιες για τα προγράμματα δαπανών, άρα αποκέντρωση και με αυτό ταυτόχρονα και ενίσχυση της δημοσιονομικής ευθύνης στις διοικητικές υπηρεσίες που εκτελούν τις δαπάνες.
<P>
Και τρίτο σημαντικό σημείο, η τροποποίηση του δημοσιονομικού κανονισμού. Εδώ πρέπει να γίνει μια ευρύτατη τροποποίηση, μια επανασύνταξη, η οποία έχει δρομολογηθεί. Θα περιλάβει πάρα πολλά από τα θέματα στα οποία άσκησε κριτική το Ελεγκτικό Συνέδριο, παραδείγματος χάρη και το ζήτημα της χωριστής καταχώρησης προκαταβολών και τελικών πληρωμών που αφορά τους τραπεζικούς λογαριασμούς. Αυτό θα αποτελέσει ένα σημαντικό βήμα για την επίτευξη μεγαλύτερης διαφάνειας στο σύνολο του λογιστικού συστήματος.
<P>
Θα ήθελα να αναφερθώ σύντομα στα περιστατικά της πρόωρης δημοσίευσης της έκθεσης του Ελεγκτικού Συνεδρίου και της αγανάκτησης που προκλήθηκε από αυτήν στο Κοινοβούλιο. Νομίζω πως θα έπρεπε να σκεφθούμε από κοινού το χρονοδιάγραμμα για τη δημοσίευση και τη συζήτηση στο Κοινοβούλιο. Κατά τη γνώμη μου είναι σωστό να υπάρχει κάποια χρονική απόσταση μεταξύ της δημοσίευσης και της συζήτησης εδώ στο Σώμα, ώστε όλοι οι βουλευτές να έχουν τη δυνατότητα να λάβουν πρώτα γνώση ολόκληρης της έκθεσης. Εδώ θεωρώ επιτακτικό να διενεργηθεί μια διαδικασία διαβουλεύσεων για να φθάσουμε σε ένα καλύτερο αποτέλεσμα.
<P>
Κύριε Πρόεδρε, κύριε Πρόεδρε του Ελεγκτικού Συνεδρίου, κυρίες και κύριοι, σκοπεύω να μελετήσω τμήμα προς τμήμα την έκθεση του Ελεγκτικού Συνεδρίου με τις διοικητικές υπηρεσίες και προ πάντων και με τα κράτη μέλη και να εξετάσω το ερώτημα πώς συνέβησαν τα λάθη. Ποιος θα έπρεπε να είχε φερθεί διαφορετικά; Ποια είναι τα μέσα που διαθέτουμε για να αποφύγουμε παρόμοια λάθη στο μέλλον, και πόσο γρήγορα μπορεί να επιτευχθεί μια ανάλογη βελτίωση; Χρειάζεται μία τέτοιου είδους συστηματική παρακολούθηση, πράγμα το οποίο υποστηρίζω ένθερμα, και χαίρομαι πολύ, επειδή στο πλαίσιο του μεταρρυθμιστικού της πακέτου σχετικά με τη δημοσιονομική διαχείριση η Επιτροπή αποφάσισε να δώσει στη συστηματική αυτή παρακολούθηση μια γερή δομή για το μέλλον, προκειμένου οι παρατηρήσεις του Ελεγκτικού Συνεδρίου να μπορέσουν μελλοντικά να χρησιμοποιηθούν και πραγματικά για τη βελτίωση της δημοσιονομικής διαχείρισης, και ζητώ την υποστήριξη του Ευρωπαϊκού Κοινοβουλίου για αυτό το ευρύ μεταρρυθμιστικό σχέδιο.

<SPEAKER ID=90 NAME="Karlsson">
Κύριε Πρόεδρε, θα προσπαθήσω να σχολιάσω όλες τις ενδιαφέρουσες παρεμβάσεις σε αυτή τη συζήτηση. Ορισμένοι ομιλητές παρατήρησαν ότι το Κοινοβούλιο πρέπει να λαμβάνει πρώτο τα έγγραφα που καταρτίζει το Ελεγκτικό Συνέδριο, είτε πρόκειται για την ετήσια έκθεσή μας είτε για τις ειδικές εκθέσεις που καταρτίζουμε καθ' όλη τη διάρκεια του χρόνου. Επιτρέψτε μου να κάνω μία απερίφραστη και σαφή δήλωση ότι αυτός είναι ο κανόνας που θα τηρούμε, ότι αυτό το Σώμα θα λαμβάνει πρώτο τις εκθέσεις μας.
<P>
Επιτρέψτε μου να προσθέσω κάτι αμέσως στο θέμα που έθιξε ο κ. Pomιz Ruiz: συμφωνώ απολύτως μαζί του ότι πρέπει να έχετε ιδιαίτερες απαιτήσεις από ένα Ελεγκτικό Συνέδριο, ότι πρέπει να είναι σαν τη γυναίκα του Καίσαρα. Αλλά σε αυτήν την περίπτωση συνέβη το εξής: το Ελεγκτικό Συνέδριο ανακάλυψε ποιος ευθύνεται για τη διαρροή στον τύπο του σχεδίου ετήσιας έκθεσης, και έλαβε τα ανάλογα μέτρα. Όλοι μας γνωρίζουμε ότι αυτή δεν είναι η μόνη φορά που μεταβιβάζονται πληροφορίες σχετικά με απόρρητο υλικό. Αυτό που συνέβαινε μέχρι τώρα είναι ότι το Ελεγκτικό Συνέδριο το καθιέρωσε αυτό. Ελπίζω να μπορέσουμε να συνεχίσουμε να κάνουμε το ίδιο σε κάθε περίπτωση αλλά δεν αρνούμαι, ως πρόεδρος του Ελεγκτικού Συνεδρίου, ότι μετά από αυτό το γεγονός μπορεί να μας τεθούν ειδικά ερωτήματα.
<P>
Πολλοί ομιλητές επεσήμαναν την ευθύνη των κρατών μελών. Δεν μπορώ παρά να επιβεβαιώσω ότι αυτή είναι μία θετική απάντηση στην πρόκληση της προθυμίας των κρατών μελών να καταπολεμήσουν την απάτη, να βάλουν τάξη στις δικές τους υποθέσεις, να ενισχύσουν τα συστήματα ελέγχου, μία πρόκληση που, όπως επισημάναμε στην ετήσια έκθεση, μπορεί να είναι ακόμα μεγαλύτερη εφέτος, ενώ ούτε για μια στιγμή δεν υποβαθμίζεται ο ρόλος και η ευθύνη της Επιτροπής σε αυτό το πλαίσιο. Η Επιτροπή πρέπει ταυτόχρονα να έχει την τόλμη να επιβάλλει σαφή αιτήματα και απαιτήσεις σχετικά με τα συστήματα ελέγχου των κρατών μελών.
<P>
Η δις Morgan μού έθεσε μία σαφέστατη ερώτηση: υπάρχει κάτι το συγκεκριμένο σε αυτήν την ετήσια έκθεση που θα έπρεπε να οδηγήσει το Κοινοβούλιο στην άρνηση της χορήγησης απαλλαγής; Επιτρέψτε μου να τονίσω ποιος είναι ο ρόλος του Ελεγκτικού Συνεδρίου σε αυτό το πλαίσιο: ο ρόλος μας είναι να σας δίνουμε όποιο υλικό θεωρούμε ορθόν και ενδεδειγμένο να παρουσιάσουμε, και να αφήνουμε σε σας την πολιτική απόφαση για την απαλλαγή.
<P>
Θα πω μόνον ότι το ερώτημα που πρέπει να τεθεί είναι κατά πόσον η Επιτροπή έκανε ό.τι περνούσε από το χέρι της για να διορθώσει τις ελλείψεις που επισημάνθηκαν. Βεβαίως δεν θα κάνω καμία συγκεκριμένη λεπτομερή παρατήρηση σχετικά με κανένα από τα δύο ζητήματα. Το συνολικό υλικό που παρουσιάσαμε τόσο σε αυτή την ετήσια έκθεση όσο και στις ειδικές εκθέσεις που καταρτίσαμε και που θα καταρτίσουμε, σε αυτό πρέπει να βασιστεί το Κοινοβούλιο για να λάβει τη σχετική απόφαση.
<P>
Θα ήθελα να υπογραμμίσω αυτά που είπε η κ. van der Laan σχετικά με την απάτη στην Ένωση και θα ήθελα να τονίσω ότι, αν κρίνουμε από τα ρεπορτάζ στον τύπο σχετικά με την απάτη γενικότερα και με τα πλήγματα στους κρατικούς προϋπολογισμούς, θα έλεγε κανείς ότι ο ευρωπαϊκός προϋπολογισμός είναι ο πιο ευάλωτος.
<P>
Αυτό βεβαίως δεν είναι αλήθεια. Έχει επισημανθεί πολλές φορές ότι πρόκειται για ένα πρόβλημα που πρέπει να καταπολεμήσουν όλες οι χώρες, τόσο στους περιφερειακούς όσο και στους εθνικούς τους προϋπολογισμούς.
<P>
Επιτρέψτε μου να αδράξω αυτήν την ευκαιρία για να επισημάνω ότι η πρόεδρος της Επιτροπής Ελέγχου του Προϋπολογισμού, η κ. Theato, και εγώ μιλήσαμε από κοινού σε μία επιτροπή επαφών που αποτελείτο απ' όλους τους προέδρους των εθνικών γραφείων οικονομικού ελέγχου των κρατών μελών και από τα μέλη του Ελεγκτικού Συνεδρίου, απλώς και μόνον για να επισημάνουμε σε αυτούς τους ανθρώπους που κατέχουν θέσεις κλειδιά ότι η καταπολέμηση της απάτης εις βάρος ευρωπαϊκών πόρων είναι και εθνικό καθήκον. Αυτό είναι ένα ξεκάθαρο παράδειγμα του τρόπου με τον οποίο εργάζονται το Κοινοβούλιο και το Ελεγκτικό Συνέδριο για να επιστήσουν την προσοχή των κρατών μελών σε αυτό το γεγονός.
<P>

<P>
Συμφωνώ με τον κ. Staes ότι δεν πρόκειται για ανάγνωσμα για το κρεβάτι και ανησύχησα πολύ όταν άρχισαν να σβήνουν τα φώτα, αλλά χάρη στη γενναία παρέμβαση του κ. Dell' Alba αυτό σταμάτησε.
<P>
Θα ήθελα επίσης να τονίσω ότι το έργο που ξεκίνησε με τη δημιουργία της OLAF πρέπει να συνεχιστεί. Στην ειδική έκθεση του Ελεγκτικού Συνεδρίου σχετικά με τη δράση της UCLAF κάναμε κάποιες προτάσεις που νομίζουμε ότι τόσο το Κοινοβούλιο όσο και τα κράτη μέλη πρέπει να ακολουθήσουν, σχετικά με έναν ευρωπαίο εισαγγελέα και άλλα μέτρα για να συνεχιστεί η καταπολέμηση της απάτης.
<P>
Θα ήθελα να πω στην βουλευτή κ. Eriksson ότι μου έχει γίνει συνήθεια να μιλώ αγγλικά. Αυτή είναι η πρώτη φορά που μιλώ στο Κοινοβούλιο. Είναι η παρθενική μου ομιλία όπως ακριβώς είναι και του κ. van Hulten. Ο λόγος που μιλώ αγγλικά οφείλεται στο ότι οι γλώσσες εργασίας είναι τα αγγλικά και τα γαλλικά. Είχα πολύ νευρικότητα όταν ξεκίνησα αυτή την ομιλία ώστε να τολμήσω να εκφραστώ στην γλώσσα της τιμής και των ηρώων. Πιστεύω όμως ότι θα κατάφερνα αν είχα ξεκινήσει τελικά.
<P>
Νομίζω ότι, σύμφωνα με μία συνήθεια που έχει ήδη καθιερωθεί στην Επιτροπή Ελέγχου του Προϋπολογισμού, θα μείνω πιστός στη δεύτερη γλώσσα μου και ελπίζω να με συγχωρήσετε γι' αυτή την εθνική προδοσία.
<P>
Κύριε Bφsch, συμφωνώ μαζί σας και νομίζω ότι όλοι συμφωνούν μαζί σας ότι πρέπει να υπάρχουν ειδικές απαιτήσεις σχετικά με εκείνα τα τμήματα του προϋπολογισμού που τα διαχειρίζεται η ίδια η Επιτροπή.
<P>
Τόνισα ήδη ότι κατά τη γνώμη μου είναι σημαντικό να επωμιστεί και η Επιτροπή την ευθύνη της όσον αφορά τα κράτη μέλη· όμως σε θέματα εσωτερικών πολιτικών, εξωτερικών ενισχύσεων και διοίκησης προσωπικού, μπορούμε να θέσουμε σαφέστερες απαιτήσεις στην Επιτροπή και μπορούμε επίσης να τα αντιμετωπίσουμε διαφορετικά όσον αφορά τη δήλωση αξιοπιστίας, κάτι που έχουμε ήδη ξεκινήσει και θα το συνεχίσουμε.
<P>
Συγχαίρω τον κ. van Hulthen για την πρώτη του ομιλία εδώ. Συμφωνώ μαζί του ότι είναι ανάγκη το έργο μας να δίνει τη βεβαιότητα στους φορολογούμενους ότι τα χρήματά τους δαπανώνται ορθώς και τονίζω, όπως και η κ. van der Laan, την ανάγκη να καταπολεμήσουν και τα κράτη μέλη την απάτη.
<P>
Ο κ. Schori με ρωτάει σχετικά με τα συμπεράσματά μου ή τα συμπεράσματα του Ελεγκτικού Συνεδρίου για τα γεγονότα στην αντιπροσωπεία της Επιτροπής στη Στοκχόλμη. Θα ήθελα να διατυπώσω δύο σκέψεις· η μία είναι ότι το γεγονός αυτό αποδεικνύει πως ο μόνος τρόπος για την αντιμετώπιση τέτοιων προβλημάτων είναι να έχουμε συστήματα εσωτερικού ελέγχου που να λειτουργούν καλά. Πρέπει να υπάρχει, όποτε τίθεται θέμα δαπάνης ευρωπαϊκών κεφαλαίων, ένα σύστημα εσωτερικού ελέγχου το οποίο θα είναι αποτελεσματικό και αξιόπιστο έτσι, ώστε ο εξωτερικός ελεγκτής να μπορεί να εξακριβώνει κατά πόσον τα συστήματα λειτουργούν και όχι να εξετάζει όλες τις διοικητικές λεπτομέρειες. Η άλλη μου σκέψη είναι, όπως έχω δηλώσει και δημοσίως, ότι αυτή είναι μία δοκιμασία για την προθυμία της Επιτροπής να μεταρρυθμίσει τις πειθαρχικές της διαδικασίες, για τις οποίες έχουμε διατυπώσει πολλές επικρίσεις και σχετικά με τις οποίες γνωρίζω ότι και η Επιτροπή σκοπεύει να αναλάβει δράση.
<P>
Επεσήμανα ήδη κατά την πρώτη μου ομιλία το ίδιο πρόβλημα που έθεσε και ο κ. Blak - ότι η διοίκηση του προσωπικού πρέπει να βελτιωθεί. Όσον αφορά την κ. Eriksson, η οποία με ρώτησε γιατί δεν κάνουμε έλεγχο στο Ευρωπαϊκό Ταμείο Επενδύσεων, εμείς, όταν ιδρύθηκε το Ευρωπαϊκό Ταμείο Επενδύσεων, ρωτήσαμε το Συμβούλιο αν έπρεπε να διεξάγουμε έλεγχο και η απάντηση ήταν όχι, και αυτός είναι ο λόγος. Εγώ δεν συμφωνώ με το Συμβούλιο αλλά τις αποφάσεις τις λαμβάνει το Συμβούλιο.
<P>
Τέλος, θα ήθελα να κάνω ένα γενικό σχόλιο σχετικά με όσα επεσήμανε η κ. Schreyer στην ομιλία της. Όπως θα ακούτε, η στάση της Επιτροπής απέναντι σε αυτήν την ετήσια έκθεση είναι να της δώσει μεγάλη σημασία και να ξεκινήσει το πρόγραμμα μεταρρυθμίσεων που συζητούμε σήμερα.
<P>
Επιτρέψτε μου να πω, εξ ονόματος του Ευρωπαϊκού Ελεγκτικού Συνεδρίου, ότι ελπίζουμε να μπορέσουμε να εργαστούμε μαζί, σε κλίμα διαλόγου και διαφάνειας, ώστε να φροντίσουμε αυτή η νέα Επιτροπή να πραγματοποιήσει τη μεταρρύθμιση που περιμένουμε με λαχτάρα.

<SPEAKER ID=91 NAME="Πρόεδρος">
Ευχαριστώ πολύ, κύριε Πρόεδρε του Ελεγκτικού Συνεδρίου.
<P>
Η συζήτηση έληξε.
<P>
(Η συνεδρίαση, διακοπείσα στις 20.20, επαναλαμβάνεται στις 21.00)

<CHAPTER ID=5>
Πρόγραμμα  "Σωκράτης"  (Δεύτερη φάση)
<SPEAKER ID=92 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (Α5-0097/1999) της κυρίας Pack, εξ ονόματος της αντιπροσωπείας του Ευρωπαϊκού Κοινοβουλίου στην Επιτροπή Συνδιαλλαγής σχετικά με το εγκριθέν από την επιτροπή συνδιαλλαγής κοινό σχέδιο απόφασης του Ευρωπαϊκού Κοινοβουλίου και του Συμβουλίου που αφορά τη θέσπιση της δεύτερης φάσης του κοινοτικού προγράμματος δράσης στον τομέα της εκπαίδευσης ΣΩΚΡΑΤΗΣ (C5-0267/1999 - 1998/0195 (COD)).

<SPEAKER ID=93 NAME="Pack">
Κύριε Πρόεδρε, δεν θα ήθελα να μιλήσω τώρα δα μόνον για το αποτέλεσμα της επιτροπής συνδιαλλαγής, διότι μόλις το αναφέραμε. Νομίζω πως θα ήταν καλό να χρησιμοποιήσουμε μια φορά αυτή τη δεύτερη ανάγνωση για να μιλήσουμε εντελώς γενικά για την εκπαίδευση στην Ευρώπη του μέλλοντος. Στο τέλος θα επανέλθω για άλλη μία φορά στο αποτέλεσμα της επιτροπής συνδιαλλαγής.
<P>
Το θέμα της εκπαίδευσης στην Ευρώπη του μέλλοντος ταυτίζεται και με το θέμα του ίδιου του μέλλοντος της Ευρώπης. Αυτό θα πρέπει βασικά να το βάλουν καλά στο μυαλό τους τα μέλη του Συμβουλίου.
<P>
Μια περαιτέρω ενοποίηση της Ευρώπης δεν μπορεί να επιτευχθεί, παρά μόνον εάν οι πολίτες της Ευρώπης αποδεχθούν αυτή τη διαδικασία και προθυμοποιηθούν να συμμετάσχουν ενεργά σε αυτήν. Αυτό συνιστά μια πολύ σημαντική πτυχή, ειδικά εν όψει της επιδιωκόμενης διεύρυνσης της ΕΕ. Οι ελπίδες στρέφονται πρώτιστα στη νέα γενεά των χωρών μας. Αυτή είναι που θα διαμορφώσει το μέλλον της Ευρώπης. Για τον λόγο αυτό πρέπει να κερδίσουμε την εύνοια των νέων ανθρώπων για το σχέδιο Ευρώπη. Γι' αυτό πρέπει να τους συναντήσουμε στο σημείο όπου ήδη βρίσκονται σήμερα εν μέρει όσον αφορά τη συνείδησή τους και τις προσδοκίες τους. Πολλοί από αυτούς σκέπτονται πολύ σφαιρικότερα και έχουν συγκεντρώσει συχνά πολύ περισσότερες προσωπικές εμπειρίες στο εξωτερικό απ' ό,τι εμείς στα νιάτα μας. Υπάρχουν όμως αναμφισβήτητα και πολλοί άλλοι που δεν έχουν αυτές τις προσωπικές εμπειρίες και που φοβούνται αυτή τη μεγάλη Ευρώπη όπως και οι γονείς τους, επειδή δεν την καταλαβαίνουν, νέοι που δεν είχαν ποτέ την ευκαιρία της διασυνοριακής συνεύρεσης. Για τον λόγο αυτό πιστεύω πως η ευρωπαϊκή πολιτική στον τομέα της εκπαίδευσης συνιστά ένα από τα κύρια καθήκοντα εντός της Ευρωπαϊκής Ένωσης.
<P>
Με τη διασύνδεση ευρέων τομέων των ευρωπαϊκών κοινωνιών θα αυξάνεται ολοένα και περισσότερο η σημασία της επικοινωνίας και ταυτόχρονα της κατοχής ξένων γλωσσών. Η οικονομική σύνδεση συνεπεία της εσωτερικής αγοράς καθιστά κεντρικό θέμα την κινητικότητα. Οι συνδέσεις αυτές μας εξαναγκάζουν αναπόφευκτα να αντιμετωπίσουμε διαφορετικές αντιλήψεις. Ο πλουραλισμός των πολιτισμών και των κοσμοθεωριών προϋποθέτει ωστόσο την ύπαρξη ολοένα και μεγαλύτερης αμοιβαίας κατανόησης και συνεπώς περισσότερη γνώση για τους άλλους και, επομένως, και ανταλλαγή πληροφοριών.
<P>
Πρέπει να αρχίσουμε νωρίς τη μετάδοση όλων αυτών των γνώσεων και εμπειριών. Έτσι, το 1995 δημιουργήθηκε το πρώτο περιεκτικό ευρωπαϊκό πρόγραμμα για τη συνεργασία σε όλους τους τομείς της εκπαίδευσης με την ονομασία ΣΩΚΡΑΤΗΣ. Εγώ είμαι εισηγήτρια από τότε και χαίρομαι που το πρόγραμμα αυτό σημείωσε πραγματικά μεγάλες επιτυχίες. Τώρα παρουσιάζουμε το πρόγραμμα ΣΩΚΡΑΤΗΣ ΙΙ για τα έτη 2000 έως 2007. Το πρόγραμμα αυτό διαιρείται αρχικά σε αυτά που μπορούν να κάνουν τα σχολεία στο πλαίσιο του τμήματος Comenius, όπου προωθείται σε πανευρωπαϊκό επίπεδο η συνεργασία σε προγράμματα σχολικών τάξεων πέρα από τα σύνορα. Ύστερα, έρχεται το δεύτερο τμήμα, ονόματι Erasmus, που αναφέρεται στην κινητικότητα των φοιτητών, και στη συνέχεια το τρίτο τμήμα της εκπαίδευσης ενηλίκων, με την ονομασία Gruntvig, με το οποίο επετεύχθη επιτέλους κάτι που ήταν απαραίτητο να γίνει εδώ και πολύ καιρό στην Ευρωπαϊκή Ένωση. Το 1995 συμπεριλήφθηκε με πλάγιο τρόπο στο πρόγραμμα ΣΩΚΡΑΤΗΣ Ι η εκπαίδευση των ενηλίκων μέσω μιας τροπολογίας που κατέθεσα εγώ. Απ' αυτό αναπτύχθηκε στη συνέχεια κατά τη διάρκεια του έτους σε ολόκληρη την Ευρώπη η επιθυμία για αυτήν την εκπαίδευση ενηλίκων και τη δια βίου εκπαίδευση έτσι ώστε να μπορούμε να πούμε πως η ανταπόκριση με τη βοήθεια του τμήματος Gruntvig στο ΣΩΚΡΑΤΗΣ είναι η σωστή απάντηση. Είμαι υπερήφανη που το καταφέραμε. Αυτή ακριβώς η συμπερίληψη του τμήματος Gruntvig στο εν λόγω πρόγραμμα ΣΩΚΡΑΤΗΣ δείχνει, βασικά, με ποιον τρόπο εργάζεται η Ευρώπη.
<P>
Αυτό αποτελεί μια ιδέα που ανέκαθεν είχε θεμελιωθεί στις βόρειες χώρες - είναι γνωστό πως στην Αυστρία, στις σκανδιναβικές χώρες, στη Γερμανία, και στην Αγγλία υπήρχε ανέκαθεν το θέμα της εκπαίδευσης των ενηλίκων - δεν είχε ριζώσει όμως τόσο πολύ στις νότιες χώρες. Εμείς στην Ευρώπη κατορθώσαμε να το εμφυτεύσουμε παντού, και είμαι υπερήφανη γι' αυτό. Για τον λόγο αυτό πιστεύω πως και εδώ προσφέραμε κάτι σημαντικό, ειδικά όσον αφορά την επόμενη επταετία.
<P>
Και περνώ στο θέμα που μας ενδιαφέρει όλους, ήτοι το αποτέλεσμα της επιτροπής συνδιαλλαγής. Όσον αφορά το περιεχόμενο, επιτύχαμε όλα όσα είχαμε φανταστεί. Θα ήθελα να επικροτήσω ιδιαίτερα το γεγονός ότι το Συμβούλιο ενέκρινε να ληφθεί επιτέλους και μια φορά υπόψη κατά τη χορήγηση των επιδοτήσεων κινητικότητας η δυνατότητα αυτές να χορηγούνται μόνον σε όσους τις χρειάζονται πραγματικά, ούτως ώστε να μπορέσουν ίσως τότε να συμμετάσχουν και εκείνοι που δεν θα μπορούσαν να το πράξουν για οικονομικούς λόγους, επειδή με τον τρόπο αυτό θα διατίθενται πλέον τα χρήματα για αυτούς.
<P>
Χαιρετίζω επίσης το γεγονός ότι το Συμβούλιο αποδέχθηκε την ενισχυμένη προώθηση της εκμάθησης της γλώσσας του γείτονα. Λυπούμαι ιδιαίτερα που το Συμβούλιο δεν ήταν σε θέση να εγγράψει πραγματικά μαζί με εμάς το θέμα "Ευρωπαϊκός Εκπαιδευτικός Χώρος";. Έκαναν σαν να μην υπήρχε ακόμα αυτός ο ευρωπαϊκός εκπαιδευτικός χώρος. Ο χώρος αυτός υπάρχει, αλλά τελικά κάναμε μία υποχώρηση για χάρη της ειρήνης, ώστε να εξακολουθήσει να υφίσταται και στο μέλλον η ευρωπαϊκή διάσταση στον τομέα της εκπαίδευσης.
<P>
Όσον αφορά το ύψος της χρηματοδότησης, κύριε Πρόεδρε - και πρέπει να αναφέρω πως παρευρισκόσασταν και εσείς - δεν είμαι ικανοποιημένη. Εμείς θέλαμε 2,5 δις που θα χρειαζόμασταν για την υλοποίηση ενός τόσο μεγάλου έργου. Δυστυχώς, λάβαμε μόνον 1,85 δις, όμως με τη διαβεβαίωση ότι θα περιληφθεί μια ρήτρα επανεξέτασης μετά την πάροδο μιας διετίας. Πιστεύω πως μπορούμε να είμαστε ικανοποιημένοι από αυτό. Ελπίζω πως το εν λόγω πρόγραμμα θα έχει την ίδια επιτυχία όπως το ΣΩΚΡΑΤΗΣ Ι.
<P>
(Χειροκροτήματα)

<SPEAKER ID=94 NAME="Gutiιrrez Cortines">
Κύριε Πρόεδρε, θέλω καταρχάς να συγχαρώ το Κοινοβούλιο και την Επιτροπή που περάτωσαν εμπρόθεσμα τη διαδικασία συνδιαλλαγής. Παρά ταύτα, δεν θέλω να συγχαρώ το Συμβούλιο διότι, απ' ότι καταλαβαίνω, δεν δόθηκε απάντηση εκ μέρους του Συμβουλίου σε ό,τι αφορά τη γενναιοδωρία που απαιτείται για τα μελλοντικά προγράμματα. Γι' αυτό, συγχαίρω τους δύο βασικούς πρωταγωνιστές, διότι, επιπλέον, επέτρεψαν να λειτουργήσουν όλα ομαλά τον Ιανουάριο και να είναι έτοιμοι οι προϋπολογισμοί προκειμένου να αρχίσουμε τις συνεδριάσεις.
<P>
Σε αυτό όμως το πλαίσιο, θέλω να μιλήσω λίγο και για τα συνοπτικά πρακτικά των συνεδριάσεων και να μην το κάνω πονεμένη ιστορία. Θέλω να μιλήσω για το πρόβλημα που παρατηρώ σε ολόκληρη τη διάρκεια των διαπραγματεύσεων: για τη δύσκολη, πολύπλοκη και ελάχιστα εναργή αντίληψη περί πολιτισμού και εκπαίδευσης που επικρατεί στην πλειοψηφία των θεσμικών οργάνων της Ευρωπαϊκής Ένωσης.
<P>
Θα επισημάνω μερικές από τις αντιφάσεις. Κατά περίεργο τρόπο, στα εκπαιδευτικά και πολιτιστικά προγράμματα υπάρχει πλήρης συναίνεση, είθισται να ψηφίζονται με μεγάλο ενθουσιασμό από όλα τα κόμματα και κατόπιν, παρά ταύτα, αυτά τα προγράμματα είναι που καταλήγουν να έχουν τη χειρότερη μεταχείριση από την άποψη του προϋπολογισμού. Αυτή είναι η πρώτη αντίφαση.
<P>
Από την άλλη μεριά, τα πολιτιστικά προγράμματα, και συγκεκριμένα το ΣΩΚΡΑΤΗΣ, είναι αυτά από τα οποία επωφελούνται περισσότεροι άνθρωποι, και μάλιστα, με ελάχιστους μεσάζοντες. Το ΣΩΚΡΑΤΗΣ απευθύνεται άμεσα σε εκείνους που επωφελούνται από αυτό. Εδώ δεν μπορούμε να μιλάμε για ομάδες συμφερόντων, μιλάμε για άτομα που επωφελούνται από κάτι που σε καμία περίπτωση δεν αποτελεί επιχορήγηση, αλλά μια επένδυση για ολόκληρη τη ζωή.
<P>
Από την άλλη μεριά, πρόκειται για ένα προϋπολογισμό που συσσωρεύει και προσελκύει πολυάριθμες συνεργασίες από όλες τις χώρες. Για το πρόγραμμα ΣΩΚΡΑΤΗΣ, για παράδειγμα, η Ευρωπαϊκή Ένωση καταβάλλει στη χώρα μου, την Ισπανία, μόνο το 10%. Το υπόλοιπο το συνεισφέρουν τα εκπαιδευτικά ιδρύματα, το ισπανικό κράτος και οι ίδιες οι οικογένειες. Παρατηρούμε, λοιπόν, ότι όλα τα προγράμματα εκπαίδευσης γενικά πολλαπλασιάζονται κατά 80%. Τι θέλω να πω με αυτό; Ότι έχουμε χάσει πολλά χρήματα στην εκπαίδευση. Εάν το Συμβούλιο είχε φανεί πιο γενναιόδωρο, τότε πολλά ιδρύματα και πολλά άτομα θα είχαν καταθέσει τον οβολό τους.
<P>
Πέραν αυτών, θέλω να πω κάτι άλλο που μου φαίνεται σημαντικό: η εκπαίδευση δεν μπορεί να κατευθύνεται μόνο από την αρχή της επικουρικότητας. Μήπως η αλλαγή μεθόδων επηρεάζει την αρχή της επικουρικότητας; Μήπως η γνώση άλλης χώρας, η κατανόηση και η γνωριμία μαζί της, μπορεί να θεωρηθεί πλήγμα στην αρχή της επικουρικότητας; Το πρόγραμμα ΣΩΚΡΑΤΗΣ ποτέ δεν θα μπορέσουν να το υλοποιήσουν οι χώρες από μόνες τους. Πρόκειται για ένα πρόγραμμα που προσλαμβάνει υπερεθνική διάσταση. Και αυτό συνιστά το μεγαλείο του, τη μεγάλη του ικανότητα και δύναμη. Και για αυτό όλος ο κόσμος πιστεύει σε αυτό, κατά τρόπο που να μπορούμε να μιλάμε για χιλιάδες αποτελέσματα. Πρωτίστως όμως, υπάρχει ένα αποτέλεσμα που δεν μπορούμε ποτέ να το αγνοήσουμε: η ικανότητα συνοχής και ένωσης που μας δίνει αυτό το πρόγραμμα.

<SPEAKER ID=95 LANGUAGE="DE" NAME="Prets">
Κύριε Πρόεδρε, πιστεύω πως μόλις ακούσαμε να λέγονται ήδη πολλά σχετικά με τις ευκαιρίες και τις δυνατότητες που θα μας προσφέρει το πρόγραμμα ΣΩΚΡΑΤΗΣ κατά την επόμενη επταετία. Νομίζω όμως πως εδώ δεν καλύψαμε όλη την ευθύνη για το άμεσο μέλλον. Συμβαίνει ακριβώς το αντίθετο. Τώρα ζητείται από τα κράτη μέλη αλλά και από την Ευρωπαϊκή Ένωση να εφαρμόσουν το εν λόγω πρόγραμμα, και να δούμε προ πάντων πώς θα εξελιχθεί αυτό στο διάστημα δύο ή δυόμιση ετών για να μπορέσουμε να συμπληρώσουμε εδώ κάποια πράγματα, να διορθώσουμε διάφορα ή να τα επανακαθορίσουμε, όπου χρειαστεί.
<P>
Πιστεύω ακράδαντα πως το πρόγραμμα αυτό αποτελεί μια ευκαιρία για την ευρωπαϊκή νεολαία και πως είναι μια απόδειξη για το γεγονός ότι η Ευρώπη δεν επιτρέπεται να είναι μόνον μια Ευρώπη των αριθμών και της οικονομίας, αλλά ότι η εκπαίδευση και ο πολιτισμός αποτελούν, βασικά, τον θεμέλιο λίθο για την αμοιβαία κατανόηση, για την αλληλοσυμπλήρωση περιφερειών παρά τη πολιτισμική τους διαφορετικότητα και για το αίσθημα ανεκτικότητας όσον αφορά τις διαφορές. Αυτό πάλι μας εκπαιδεύει να είμαστε αλληλέγγυοι προς τους ανθρώπους που είναι διαφορετικοί, που διαθέτουν λιγότερα μέσα από εμάς και που αντιμετωπίζουν προ πάντων πολύ μεγαλύτερες δυσκολίες στη ζωή απ' ό,τι εμείς στις περιφέρειές μας.
<P>
Θα ήθελα επίσης να απευθύνω μια έκκληση σε όλους εκείνους που έχουν την ευκαιρία να επωφεληθούν από το πρόγραμμα ΣΩΚΡΑΤΗΣ, που μπορούν να εκμεταλλευθούν ευκαιρίες για εκπαίδευση, που θα μπορέσουν να επιμορφωθούν στο μέλλον και που θα συμβάλλουν στην ενοποίηση της Ευρώπης, να αναγνωρίσουν και αυτοί στην πορεία της εκπαίδευσής τους το γεγονός ότι πρέπει να στηρίξουμε και να συμπεριλάβουμε και εκείνους που δεν μπορούν να συμβαδίσουν τόσο γρήγορα και να ακολουθήσουν τον ταχύ ρυθμό που εμείς υποβάλλουμε προς το παρόν στην όλη ανάπτυξη, σε όλα μας τα προγράμματα, επειδή η ποιότητα, το επίπεδο και η μόρφωση απαιτούν να μην παραμελούμε τους αδύναμους.

<SPEAKER ID=96 LANGUAGE="NL" NAME="Sanders-ten Holte">
Κύριε Πρόεδρε, κυρία Επίτροπε, το μέλλον ανήκει στα νιάτα. Κατά την γνώμη μου, αυτή η παροιμία αποδίδει ακριβώς το περιεχόμενο του προγράμματος ΣΩΚΡΑΤΗΣ. Το μέλλον είναι η Ευρώπη και για να υλοποιήσουμε το ιδανικό αυτό χρειαζόμαστε τα νιάτα. Πρέπει να γνωριστούμε μεταξύ μας και να κατανοήσουμε οι μεν τον πολιτισμό των δε. Ο καλύτερος τρόπος για να γίνει αυτό είναι να μελετήσουμε μαζί, να διασκεδάσουμε μαζί, να μάθουμε ο ένας τη γλώσσα του άλλου, έτσι ώστε να προαχθούν η αλληλοκατανόηση και η αλληλεγγύη των νέων στην Ευρωπαϊκή Ένωση.
<P>
Κύριε Πρόεδρε, αυτό είναι σήμερα σημαντικό, το ίδιο όμως θα συμβεί οπωσδήποτε και στο μέλλον ενόψει της διεύρυνσης. Θα ήθελα συνεπώς να τονίσω δύο σημεία τα οποία προέκυψαν από μία συνδιαλλαγή.
<P>
Κατά πρώτον, χαίρομαι που μπορέσαμε τελικά να πείσουμε το Συμβούλιο ότι πρέπει να διατεθούν περισσότερα χρήματα για ένα τόσο σημαντικό και επιτυχημένο πρόγραμμα. Αυτό το οφείλουμε κυρίως στην εισηγήτρια, κυρία Pack, την οποία θα ήθελα να επαινέσω ιδιαιτέρως για τους κόπους και την επιμονή της, ενώ θα ήθελα βεβαίως να τονίσω ότι και εσείς, κυρία Reding, συμβάλλατε σε αυτήν την επιτυχία με τις ορθές και σαφείς δηλώσεις σας. Δεν ήταν απλό να πείσουμε το Συμβούλιο ότι, ενόψει της διεύρυνσης, θα αυξηθεί η ζήτηση στο πρόγραμμα αυτό. Όμως, για να κυβερνήσει κανείς πρέπει να δρα προνοητικά και αυτό σημαίνει, ότι, εάν είναι απαραίτητο, το πρόγραμμα πρέπει να μπορεί να προσαρμόζεται εγκαίρως σε περίπτωση που θα αξιοποιηθεί από περισσότερες χώρες. Προσωπικά, δεν θα ήθελα να απογοητεύσω τους νέους από τις υποψήφιες χώρες.
<P>
Κατά δεύτερον, χαίρομαι που οι διαδικασίες για την επιλογή των σχεδίων απλοποιήθηκαν κατά κάποιο τρόπο, θα μπορούσαν όμως να επέλθουν και άλλες βελτιώσεις. Ακούω πολλά παράπονα τα οποία έχουν σχέση με την επεξεργασία μίας αίτησης και το μεγάλο χρονικό διάστημα που περνάει για την διεκπεραίωσή της.

<SPEAKER ID=97 LANGUAGE="DE" NAME="Echerer">
Κύριε Πρόεδρε, αξιότιμοι συνάδελφοι, κυρία Επίτροπε, θα ήθελα πρώτα να ευχαριστήσω όλους όσους αγωνίσθηκαν με τόση δύναμη. Κυρίως, ευχαριστώ προσωπικά την κ. Pack, η οποία αγωνίσθηκε σαν ατμομηχανή για την υπόθεσή μας σε αυτήν την επιτροπή συνδιαλλαγής. Υπάρχει μια γερμανική παροιμία που λέει το εξής: γηράσκω αεί διδασκόμενος. Χαίρομαι που πριν από μερικά χρόνια η πολιτική υιοθέτησε στον τρόπο εργασίας της αυτό το νόημα του όρου: το σύνθημα είναι όπως και να το κάνουμε η δια βίου εκπαίδευση.
<P>
Η σημασία της εκπαίδευσης, τόσο της ποσοτικής όσο και της ποιοτικής, τόσο της γενικής όσο και της ειδικής, μας είναι αρκούντως γνωστή. Και τώρα θέτουμε τους θεμέλιους λίθους για το μέλλον της Ευρώπης. Κατά την άποψή μου, το ΣΩΚΡΑΤΗΣ συγκαταλέγεται στους πλέον σημαντικούς εξ αυτών. Παραθέτω μόνον την κινητικότητα, την ευρωπαϊκή εκπαιδευτική πολιτική. Επιτρέψτε μου να υπογραμμίσω έναν συντελεστή που μεριμνά για την πολιτιστική πολυμορφία, ήτοι τη δράση 4 Lingua. Εδώ θα ήθελα να δώσω ιδιαίτερη έμφαση στις λιγότερο διαδεδομένες και σπανιότερα διδασκόμενες γλώσσες. Ζητώ από το Συμβούλιο να αναλάβει την ευθύνη και να μην στολίζεται με τον πολιτισμό ή με τη δια βίου εκπαίδευση μόνον σε προεκλογικές περιόδους, αλλά να αναλάβει πλήρως την ευθύνη για αυτό το καθήκον.

<SPEAKER ID=98 NAME="Angelilli">
Κύριε Πρόεδρε, κυρία Επίτροπε, πιστεύω πως είναι αναγκαίο να συγχαρούμε την κ. Pack, την εισηγήτρια, για την εργασία της σχετικά με τη δεύτερη φάση του προγράμματος ΣΩΚΡΑΤΗΣ. Θα ήθελα επίσης να ευχαριστήσω ολόκληρη την αντιπροσωπεία του Ευρωπαϊκού Κοινοβουλίου που, με τόση υπομονή και αποφασιστικότητα, πέτυχε την αύξηση της χρηματοδότησης κατά 300 εκατομμύρια ευρώ. Είναι πολύτιμοι πόροι για τους νέους μας που υπολογίζουν πολύ στις δυνατότητες εκπαίδευσης και κατάρτισης αυτού του προγράμματος.
<P>
Δράττομαι ωστόσο της ευκαιρίας για να υπενθυμίσω στο Σώμα ότι η πλήρης επιτυχία του ΣΩΚΡΑΤΗΣ εξαρτάται σε μεγάλο βαθμό από τη δημοσιότητα που θα δοθεί στο πρόγραμμα σε κάθε κράτος μέλος και από την ταχύτητα των επιλογών. Πράγματι, πολλοί ευρωπαίοι νέοι συχνά επισημαίνουν με λύπη ότι δύσκολα εντοπίζουν εγκαίρως ανακοινώσεις σχετικά με τα προγράμματα που τους αφορούν. Μια μεγαλύτερη διάδοση των πληροφοριών και μικρότερες γραφειοκρατικές καθυστερήσεις θα διασφαλίσουν σίγουρα πραγματική ισότητα ευκαιριών και δημοκρατικότερη πρόσβαση στο πρόγραμμα. Με τον τρόπο αυτόν, οι νέοι, ιδίως εκείνοι που είναι λιγότερο εύποροι και σε πιο μειονεκτική θέση, θα μπορούν να δουν στο ΣΩΚΡΑΤΗΣ μια δυνατότητα ολοκλήρωσης, πολιτιστικού εμπλουτισμού και επαγγελματικής κατάρτισης, αλλά κυρίως μια δυνατότητα απόκτησης μιας προσωπικής εμπειρίας, μιας εμπειρίας ζωής, για να αποκτήσουν την ευελιξία και την ευρύτητα πνεύματος που είναι απαραίτητες για να αντιμετωπίσουν, με τον καλύτερο τρόπο, τις προκλήσεις απασχόλησης του κόσμου εργασίας: για το λόγο αυτόν, το ΣΩΚΡΑΤΗΣ είναι μια μεγάλη επένδυση για τη νεολαία της Ευρώπης.

<SPEAKER ID=99 LANGUAGE="DE" NAME="Hieronymi">
Κύριε Πρόεδρε, ο απολογισμός του προγράμματος ΣΩΚΡΑΤΗΣ είναι όντως εντυπωσιακός. 500.000 φοιτητές πέρασαν ένα μέρος της περιόδου σπουδών τους σε ένα άλλο κράτος μέλος. 110.000 νέοι συμμετείχαν σε προγράμματα ανταλλαγών νέων. Κατά την τελευταία τετραετία συμμετείχαν στο πρόγραμμα αυτό συνολικά 1.500 πανεπιστήμια και πάνω από 10.000 σχολεία στην Ευρωπαϊκή Ένωση. Αυτήν την επιτυχία σκοπεύουν να θεωρήσουν ως αφετηρία για τα έτη 2000/2007 το Κοινοβούλιο και η Επιτροπή.
<P>
Η νέα γενεά θα πρέπει να έχει την ευκαιρία όχι μόνον να συνεχίσει τη δραστηριοποίησή της για την Ευρώπη, αλλά και να την επεκτείνει. Προ πάντων όμως η νεολαία των υποψηφίων προς ένταξη χωρών θα πρέπει να έχει ισότιμες ευκαιρίες συμμετοχής στο νέο αυτό πρόγραμμα από τη στιγμή της έναρξής του. Σίγουρα δεν είναι εύκολο να γίνει κατανοητό το γεγονός ότι το Συμβούλιο, που πριν από μερικές ημέρες εμφανιζόταν τόσο πρόθυμο στο Ελσίνκι, αρνήθηκε, στην επιτροπή συνδιαλλαγής, να χορηγήσει στη νεολαία της Ευρώπης τους απαραίτητους, κατά τη γνώμη μας, δημοσιονομικούς πόρους. Για τον λόγο αυτό ευχαριστώ ιδιαίτερα την εισηγήτρια κ. Pack και την Επίτροπο κ. Reding, οι οποίες αγωνίσθηκαν από κοινού με την επιτροπή συνδιαλλαγής, αποσπώντας τελικά 300 εκατομμύρια ευρώ από το Συμβούλιο. Νομίζω πως το Συμβούλιο μπορεί να είναι σίγουρο πως η Επιτροπή και το Κοινοβούλιο θα συνεχίσουν κατά τα επόμενα έτη να αγωνίζονται με τον τρόπο αυτό για τη νεολαία με στόχο την απόκτηση επαρκών πόρων.

<SPEAKER ID=100 NAME="O'  Τοοle">
Επιτρέψτε μου καταρχάς να ευχαριστήσω και να συγχαρώ την κυρία Pack που μας καθοδήγησε καθ' όλη τη συγκεκριμένη διαδικασία, και επίσης την Επιτροπή που μας υποστήριξε σε αυτές τις σκληρές, μακρόχρονες και, σύμφωνα με την άποψη του Κοινοβουλίου, υπεύθυνες διαπραγματεύσεις, μετά το πέρας των οποίων με μεγάλη μας χαρά ψηφίζουμε για το πρόγραμμα.
<P>
Όλοι συμφωνούμε ότι το πρόγραμμα ΣΩΚΡΑΤΗΣ Ι μάς προσέφερε έναν ζωτικής σημασίας θεμέλιο λίθο για τη ζωή των νέων Ευρωπαίων. Έχω δει νέους σε περιοχές με έντονο κοινωνικό αποκλεισμό στο δικό μου κράτος μέλος, οι οποίοι δεν γνώριζαν πολλά ούτε καν για τη νοτιοανατολική Αγγλία, πόσο μάλλον για τη νοτιοανατολική Γαλλία ή Ισπανία, να εξελίσσονται και να προοδεύουν σε ό,τι αφορά την αυτοπεποίθησή τους και τις εκπαιδευτικές τους ικανότητες χάρη στις αλληλεπιδράσεις τους με άλλους φοιτητές από άλλα κράτη μέλη.
<P>
Σε ό,τι αφορά την ικανότητα του προγράμματος να αποτελέσει την αιχμή του δόρατος των αξιών του Κοινοβουλίου, η επιτυχία του είναι τεράστια. Το πρόγραμμα ΣΩΚΡΑΤΗΣ είναι ζωτικής σημασίας για τη διεύρυνση της εκπαιδευτικής αντίληψης των νέων μας, όχι μόνο ως προς την πολιτισμική αντίληψή τους, αλλά και ως προς το οικονομικό τους υπόβαθρο. Διαπιστώσαμε ότι είναι πρωταρχικής σημασίας εάν θέλουμε να έχει μέλλον μία συμπαγής Ευρωπαϊκή Ένωση.
<P>
Θα επωφεληθούμε από την εμπειρία του προγράμματος ΣΩΚΡΑΤΗΣ Ι και από τη νέα συνεκτική και ολοκληρωμένη προσέγγιση την οποία θα διαπιστώσουμε στο πρόγραμμα ΣΩΚΡΑΤΗΣ ΙΙ. Ωστόσο, το καθήκον μας δεν τελειώνει εκεί. Τα προσεχή χρόνια έχουμε να διαδραματίσουμε ζωτικής σημασίας ρόλο στην εξέταση του χρηματοδοτικού πλαισίου και του πλαισίου που αποσκοπεί στη διεύρυνση, διότι τότε θα δούμε να ασκείται πίεση στο πρόγραμμα ΣΩΚΡΑΤΗΣ ΙΙ και θα διαπιστώσουμε την ικανότητά του να αντεπεξέλθει σε μία νέα. διευρυμένη Ευρωπαϊκή Ένωση. Πρέπει να παράσχουμε σε αυτά τα μελλοντικά κράτη μέλη τις καταπληκτικές ευκαιρίες τις οποίες το πρόγραμμα προσφέρει τώρα στους φοιτητές μας.

<SPEAKER ID=101 NAME="Andreasen">
Κύριε Πρόεδρε, το ΣΩΚΡΑΤΗΣ ΙΙ έφτασε επιτέλους ενώπιον του Κοινοβουλίου παρ' όλο που απαιτήθηκαν αρκετές προσπάθειες. Οι διαπραγματεύσεις με το Συμβούλιο έως νωρίς τα χαράματα δεν ήταν πάντα εξίσου συναρπαστικές αλλά άξιζαν τον κόπο. Η κ. Pack καθ' όλη τη διαδικασία έκανε τεράστια και αξιέπαινη δουλειά και θα ήθελα να εκμεταλλευτώ την ευκαιρία αυτή για να την ευχαριστήσω για το έργο της, όπως άλλωστε θέλω να ευχαριστήσω και την Επίτροπο κ. Reding για τη συνεργασία της.
<P>
Έχουμε στα χέρια μας ένα καλό πρόγραμμα ΣΩΚΡΑΤΗΣ, που περιέχει συνετές δράσεις, οι οποίες λαμβάνουν υπόψη το γεγονός ότι η ΕΕ πρόκειται να διευρυνθεί. Όσον αφορά τις δράσεις εγώ ως Δανός δεν μπορώ να μη σχολιάσω τη δράση Grundtvig. Στη Δανία έχουμε από τον δέκατο ένατο αιώνα μια υπέροχη παράδοση για δια βίου εκπαίδευση και ειδικά ο ποιητής, ιερέας και ένας από τους συγγραφείς του δανικού συντάγματος, ο N.F.S. Grundtvig ξεχωρίζει ως ένας από τους θεμελιωτές του δανικού κινήματος για τη λαϊκή εκπαίδευση, ενός κινήματος που συνέβαλε στη μόρφωση των ανθρώπων σε μια εποχή που ήταν κάτι το ασυνήθιστο. Εξάλλου, οι δανικές σχολές λαϊκής εκπαίδευσης παίζουν ουσιαστικό ρόλο παρέχοντας δυνατότητες μόρφωσης σε άτομα κάθε ηλικίας. Είναι θετική η ύπαρξη μιας δράσης που στοχεύει στην ενίσχυση της δια βίου εκπαίδευσης.
<P>
Όταν πρόσφατα στο Κοινοβούλιο τονίσαμε ότι η οδηγία πρέπει να περιέχει μια ρήτρα αναθεώρησης, το πράξαμε ως είναι γνωστό προκειμένου να εξασφαλιστεί η απρόσκοπτη λειτουργία του προγράμματος ακόμη και μετά τη διεύρυνση. Κύριε Πρόεδρε, δεν μπορώ παρά να συστήσω ένθερμα να ψηφίσουμε υπέρ της έκθεσης. Δεν μπορώ να φανταστώ ποιος θα μπορούσε να την καταψηφίσει.

<SPEAKER ID=102 NAME="Gallagher">
Κύριε Πρόεδρε, καταρχάς θα ήθελα να επιδοκιμάσω την κυρία Pack και την αντιπροσωπεία του Κοινοβουλίου στην επιτροπή συνδιαλλαγής για τις αφοσιωμένες προσπάθειές τους να διασφαλίσουν τη βέλτιστη συμφωνία για τη δεύτερη φάση του προγράμματος ΣΩΚΡΑΤΗΣ. Ωστόσο, θα επιθυμούσα να δω το Συμβούλιο να έχει προσεγγίσει πολύ περισσότερο τον αριθμό των 2500 εκατομμυρίων ευρώ τον οποίο πρότεινε το Κοινοβούλιο. Χαιρετίζω, εντούτοις, την αύξηση έναντι της κοινής θέσης κατά 300 εκατομμύρια ευρώ. Το γεγονός αυτό συνεπάγεται ότι συνολικά διατίθενται 1850 εκατομμύρια ευρώ κατά την επταετή περίοδο του νέου προγράμματος.
<P>
Προσωπικά, όπως και οι περισσότεροι συνάδελφοί μου, υποστηρίζω ένθερμα τους στόχους του προγράμματος ΣΩΚΡΑΤΗΣ, και έχω διαπιστώσει ιδίοις όμμασι τα οφέλη του στην εκπαίδευση και τις τοπικές κοινότητες. Η εκπαίδευση πρέπει πάντοτε να αποτελεί προτεραιότητα των χρηματοδοτικών προγραμμάτων, καθώς συνιστά τον τρόπο με τον οποίο οικοδομούμε το μέλλον. Εάν επιθυμούμε η επόμενη γενιά να είναι ενθουσιώδεις πολίτες, τόσο της Ευρώπης όσο και των χωρών τους, πρέπει να είμαστε πρόθυμοι να δείξουμε έμπρακτα την υποστήριξή μας και να επενδύσουμε σε υψηλής ποιότητας εκπαίδευση.
<P>
Επιδοκιμάζω ιδιαιτέρως το γεγονός ότι η δεύτερη φάση του προγράμματος ΣΩΚΡΑΤΗΣ προσδίδει τόσο μεγάλη έμφαση στην προώθηση της εκμάθησης των κοινοτικών γλωσσών. Ως βουλευτής του Κοινοβουλίου που εκπροσωπεί το μεγαλύτερο μέρος της ιρλανδόφωνης ιρλανδικής περιφέρειας Gaeltacht, ικανοποιούμαι ιδιαιτέρως που βλέπω ότι αυτό επεκτείνεται και στην ιρλανδική γλώσσα, η οποία αποτελεί γλώσσα των Συνθηκών. Πιστεύω σθεναρά ότι η χορήγηση οικονομικής ενίσχυσης για τη διδασκαλία και εκμάθηση της ιρλανδικής και λουξεμβουργιανής γλώσσας στέλνει τα σωστά μηνύματα, ότι δηλαδή το Κοινοβούλιο υποστηρίζει ξεκάθαρα και θετικά τις λιγότερο διαδεδομένες γλώσσες.

<SPEAKER ID=103 NAME="Iivari">
Aξιότιμε κύριε Πρόεδρε, για την ολοκλήρωση του προγράμματος ΣΩΚΡΑΤΗΣ οφείλουμε να ευχαριστήσουμε εν τέλει τρία άτομα. Τα περισσότερα εύσημα ανήκουν βεβαίως στην εισηγήτρια, την κυρία Pack. Επίσης, η φινλανδή υπουργός παιδείας, κυρία Maija Rask, επέδειξε αποφασιστικότητα κατά τις έντονες ώρες των νυχτερινών διαπραγματεύσεων, προκειμένου να επιτύχει η διαδικασία συνδιαλλαγής. Υπεράνω όλων δέσποσαν οι διπλωματικές ικανότητες του προέδρου της κοινοβουλευτικής αντιπροσωπείας κ. Renzo Imbeni.
<P>
Είναι θαυμάσιο που μπορούμε τώρα να εγκρίνουμε αυτό το σημαντικό για τους ευρωπαίους πολίτες πρόγραμμα. Ταυτόχρονα, θα ήθελα να επιστήσω την προσοχή στις αδυναμίες τις οποίες παρατήρησα στον τρόπο επεξεργασίας των πολυετών προγραμμάτων που εγκρίνονται με τη διαδικασία συναπόφασης. Δεν υπάρχει πραγματική συνεργασία μεταξύ της αρμόδιας κοινοβουλευτικής επιτροπής και της Επιτροπής Προϋπολογισμών στα πλαίσια της δεύτερης ανάγνωσης και της διαδικασίας συνδιαλλαγής. Το γεγονός αυτό αποδυναμώνει τη διαπραγματευτική θέση του Κοινοβουλίου, διότι μπορεί να αμφισβητηθεί η συμφωνία ως προς τις απαιτήσεις του Κοινοβουλίου αναφορικά με τις δημοσιονομικές προοπτικές. Κατά την άποψή μου, οι διαδικασίες επί του προκειμένου πρέπει να αναθεωρηθούν.

<SPEAKER ID=104 LANGUAGE="DE" NAME="Karas">
Κύριε Πρόεδρε, κυρία Επίτροπε, αξιότιμοι κυρίες και κύριοι, πρώτ' απ' όλα θα ήθελα να συγχαρώ την εισηγήτρια Doris Pack και τα μέλη της επιτροπής συνδιαλλαγής για την επιτυχία που σημείωσαν κατά τη συνδιαλλαγή απέναντι στο Συμβούλιο. Επιτύχαμε να διατεθούν 300 εκατομμύρια ευρώ περισσότερα για το ΣΩΚΡΑΤΗΣ. Επιτεύχθηκε και το εξής: μια ρήτρα επανεξέτασης θα οδηγήσει στην αναθεώρηση, το αργότερο το 2004, των δημοσιονομικών επιπτώσεων από τις προσχωρήσεις μελλοντικών υποψηφίων προς ένταξη χωρών και στην υποβολή μιας έκθεσης εκ μέρους της Επιτροπής. Τρίτον, επετεύχθη η απλοποίηση και η συντόμευση της διαδικασίας για την επιλογή των σχεδίων.
<P>
Ειπώθηκε ήδη πως θέλαμε περισσότερα χρήματα, επειδή για εμάς η εκπαίδευση και η επιμόρφωση έχουν ιδιαίτερη σημασία για τη μείωση της ανεργίας, τη δημιουργία νέων θέσεων εργασίας, την ενίσχυση της Ευρώπης ως χώρου οικονομικής δραστηριότητας, απασχόλησης και κοινωνικών παροχών, καθώς και για μια λειτουργική εσωτερική αγορά που χρειάζεται ως προϋπόθεση την ύπαρξη ενός ευρωπαϊκού εκπαιδευτικού χώρου. Για εμάς, το Ευρωπαϊκό Κοινοβούλιο, η δημιουργία μιας ευρωπαϊκής συνείδησης, μιας ευρωπαϊκής ταυτότητας, ο σεβασμός της πολυμορφίας των πολιτισμών, των γλωσσών, των ιδεών και των θρησκειών μέσα στην ενότητα συνδέονται άρρηκτα με μια επιθετική εκπαιδευτική πολιτική στην Ευρώπη.
<P>
Το πρόγραμμα ΣΩΚΡΑΤΗΣ αποτελεί για εμάς ένα μέσον για τον εξευρωπαϊσμό των εκπαιδευτικών προσφορών στα πλέον διαφορετικά είδη σχολείων, πανεπιστημίων και ιδρυμάτων εκπαίδευσης ενηλίκων. Για εμάς το πρόγραμμα ΣΩΚΡΑΤΗΣ προωθεί με τα μέτρα για την κινητικότητα την κοινωνική ικανότητα, τις γλωσσικές γνώσεις και την κατανόηση για άλλους πολιτισμούς.
<P>
Το πρόγραμμα αυτό, που από τη μία πλευρά σημαίνει μια πρόοδο μέσω των διαπραγματεύσεων, παρουσιάζει, φυσικά, και αδυναμίες. Μία εξ αυτών είναι η χαμηλή χρηματοδότηση από την Ευρωπαϊκή Ένωση, η οποία οδηγεί ως εκ τούτου σε ένα υψηλό ποσοστό απαραιτήτων ιδίων πόρων στα κράτη μέλη εάν πρέπει κανείς να συμμετάσχει σε αυτό. Οι υποψήφιες προς ένταξη χώρες μπορούν να συμμετάσχουν, συχνά όμως δεν διαθέτουν επαρκείς ίδιους πόρους για αυτό. Εκτός αυτού, υπάρχουν διαμαρτυρίες και για τα διοικητικά έξοδα ή τις μακροχρόνιες διαδικασίες υποβολής υποψηφιότητας και διενέργειας διαγωνισμών.
<P>
Θα κάνουμε το παν ώστε να μπορέσουν να συμμετάσχουν ολοένα και περισσότεροι νέοι στο πρόγραμμα ΣΩΚΡΑΤΗΣ, επειδή το πρόγραμμα αυτό αποτελεί μια επένδυση στο μέλλον.

<SPEAKER ID=105 NAME="Taylor">
Κύριε Πρόεδρε, θα ήθελα να σκιαγραφήσω την προηγούμενη επιτυχία του προγράμματος ΣΩΚΡΑΤΗΣ μέσω της σούπας. Ναι, καλά ακούσατε. Δεν ήταν δική μου ιδέα, αλλά ιδέα του δημοτικού σχολείου Whitfield στο Dundee της Σκωτίας. Οι άνθρωποι αυτοί πραγματοποίησαν ένα σχέδιο για τις "Σούπες στην Ευρώπη" , συνεργαζόμενοι με σχολεία εταίρους στην Αυστρία, Δανία, Ιταλία και Γαλλία. Η ιδέα τους ήταν ότι η σούπα αποτελεί σύνηθες φαγητό μεταξύ των ανθρώπων και ότι η σούπα υπερβαίνει τα σύνορα. Μέσω του εν λόγω σχεδίου, το οποίο συνδεόταν άμεσα με το αναλυτικό πρόγραμμα σπουδών στη Σκωτία, οργάνωσαν μία ημέρα σούπας για τους γονείς και, από κοινού με τους άλλους εταίρους τους, δημιούργησαν ένα βιβλίο με 25 συνταγές για σούπες. Μέσω της σούπας και της υποστήριξης του προγράμματος ΣΩΚΡΑΤΗΣ το αποτέλεσμα αυτού του σχεδίου ήταν οι μαθητές και το προσωπικό να αποκτήσουν περισσότερα κίνητρα, να γνωρίσουν καλύτερα το δικό τους περιβάλλον καθώς και άλλα μέρη, και να κατανοήσουν πιο πολύ την τεχνολογία πληροφοριών και επικοινωνιών.
<P>
Ελπίζω το νέο πρόγραμμα ΣΩΚΡΑΤΗΣ να δημιουργήσει περισσότερα σχέδια όπως αυτό του δημοτικού σχολείου Whitfield, και πιθανόν την επόμενη φορά που θα ενδώσετε σε ένα μπωλ σούπας να θυμηθείτε την εκπαιδευτική αξία που έχει το πρόγραμμα ΣΩΚΡΑΤΗΣ σε ολόκληρη την Ένωση.

<SPEAKER ID=106 NAME="Reding">
Κύριε Πρόεδρε, κυρίες και κύριοι, διαπιστώνω με ικανοποίηση πως επιτέλους, έπειτα από συζητήσεις και αγώνες τόσων μηνών, το πρόγραμμα ΣΩΚΡΑΤΗΣ μπόρεσε να γίνει πραγματικότητα.
<P>
Όπως εξήγησε πολύ καλά η κυρία Pack στην παρέμβασή της, επιτύχαμε λοιπόν μια συμφωνία, η οποία συνιστά για όλους μας - οι βουλευτές το δήλωσαν ξεκάθαρα - ακρογωνιαίο λίθο για την οικοδόμηση μιας Ευρώπης των πολιτών.
<P>
Η συμφωνία μεταξύ του Κοινοβουλίου και του Συμβουλίου επετεύχθη έπειτα από μία δύσκολη, ακόμη και επίπονη, διαδικασία συνδιαλλαγής, ωστόσο, εάν λησμονήσουμε τις δυσκολίες, μπορούμε να πούμε ότι καταλήξαμε σε αίσιο τέλος, και αυτό είναι που μετράει. Από αυτή την άποψη χαίρομαι για το εποικοδομητικό πνεύμα με το οποίο διεξήχθη η διαπραγμάτευση για το συγκεκριμένο πρόγραμμα. Έχουμε διανύσει μία πολύ μακρά πορεία από τότε που η Επιτροπή παρουσίασε την πρώτη πρότασή της τον Μάιο του 1998. Θα ήθελα συνεπώς να εκφράσω τις ευχαριστίες μου. Καταρχάς, βεβαίως, στην εισηγήτριά σας, την κυρία Pack. Η ποιότητα της εργασίας της είναι γνωστή - κυρίως σε εκείνους που μετέχουν εδώ και καιρό σε αυτό το Κοινοβούλιο - και, εξάλλου, δεν πρόκειται για την πρώτη της έκθεση επί του προγράμματος ΣΩΚΡΑΤΗΣ, το οποίο είναι τρόπον τινά σαν παιδί της. Στην πραγματικότητα, ήταν ήδη εισηγήτρια το 1994 για το πρόγραμμα ΣΩΚΡΑΤΗΣ Ι, καθώς και για την δημοσιονομική αναθεώρησή του το 1997.
<P>
Επιτρέψτε μου να διαβεβαιώσω χωρίς καμία υπερβολή ότι χάρη σε σας κυρία Pack, χάρη στην προσωπική στράτευσή σας, η κοινοτική πολιτική στον τομέα της εκπαίδευσης μπόρεσε να προοδεύσει εκπληκτικά τα τελευταία πέντε έτη. Θεωρώ ότι αυτοί που πρέπει να σας ευχαριστήσουν δεν είμαστε εμείς, οι βουλευτές ή η Επιτροπή· αυτοί που θα σας ευχαριστήσουν είναι οι νέοι, η νεολαία της Ευρώπης, και θεωρώ ότι αυτές είναι οι πιο θαυμάσιες ευχαριστίες που θα μπορούσατε να λάβετε.
<P>
(Χειροκροτήματα) Κύριε Πρόεδρε, θα ήθελα επίσης να ευχαριστήσω τον συνάδελφό σας, τον αντιπρόεδρο κ. Imbeni, ο οποίος ήταν ο πρόεδρος της αντιπροσωπείας του Κοινοβουλίου κατά τη διαδικασία συνδιαλλαγής, πράγμα που δεν ήταν πάντοτε εύκολο. Κάποιες συνεδριάσεις κράτησαν μέχρι τις τρεις και μισή τα ξημερώματα: δεν ήταν ευχάριστο πράγμα, ωστόσο ο κ. Imbeni κατάφερε, με την ιταλική ευγένεια που τον χαρακτηρίζει, να μην επιτρέψει να ανατραπεί το σχέδιο και τον ευγνωμονώ γι' αυτό.
<P>
Κατόπιν, θα ήθελα να πω επίσης στην Ομάδα του Ευρωπαϊκού Λαϊκού Κόμματος (Χριστιανοδημοκράτες) και των Ευρωπαίων Δημοκρατών ότι ευχαριστώ και τον Πρόεδρο της Επιτροπής Πολιτισμού, κ. Gargani, ο οποίος συνέβαλε σε μεγάλο βαθμό στο θετικό αποτέλεσμα της διαδικασίας συνδιαλλαγής. Επιθυμώ ομοίως να ευχαριστήσω την κυρία Prets για την ποιότητα της εργασίας που πραγματοποίησε με την ιδιότητα της σκιώδους εισηγήτριας. Τέλος, απευθύνομαι στην Προεδρία του Συμβουλίου, διότι η συνάδελφός μου υπουργός που προήδρευε του Συμβουλίου είχε δύσκολο έργο. Η ίδια επιθυμούσε περισσότερα, όμως δυστυχώς περιστοιχιζόταν από υπουργούς που δεν επιθυμούσαν κάτι τέτοιο. Συνεπώς, για το θάρρος και τη δέσμευσή της διαβιβάστε της τις ευχαριστίες μου.
<P>
Κυρίες και κύριοι, όπως γνωρίζετε τα δύο προγράμματα δράσης - δύο, διότι βάζω στην ίδια ομάδα το πρόγραμμα ΣΩΚΡΑΤΗΣ και το πρόγραμμα LEONARDO, το οποίο εγκρίθηκε τον περασμένο Απρίλιο - συγκροτούν μία ολοκληρωμένη δέσμη μέτρων που αποσκοπεί στην προώθηση της δια βίου εκπαίδευσης. Στο πλαίσιο των δύο εν λόγω προγραμμάτων θα διατεθούν συνολικά 3.000 εκατομμύρια ευρώ για την περίοδο 2000-2006. Προτιμώ να ομαδοποιώ τα δύο προγράμματα ούτε ώστε να αυξάνεται λίγο η συνολική χρηματοδότηση. Πράγματι, με λίγα λόγια δεν μας δίνουν όσα θα περιμέναμε: θα θέλαμε περισσότερα χρήματα για τη νεολαία, ωστόσο στη δεδομένη πραγματικότητα ή real politik επιτύχαμε εντούτοις - και οι βουλευτές το δήλωσαν ξεκάθαρα - μία λογική πρόοδο.
<P>
Ο κοινός θεμελιώδης στόχος των δύο προγραμμάτων είναι η συμβολή στην προοδευτική οικοδόμηση μιας Ευρώπης της γνώσης, μιας Ευρώπης που θα είναι σε θέση να μεταδώσει στους νέους και τους ενήλικες τα απαραίτητα προσόντα και ικανότητες για να ενταχθούν στην αγορά εργασίας και, εξίσου σημαντικό στοιχείο το οποίο μερικές φορές λησμονούμε, να ενταχθούν στην κοινωνία. Πράγματι, ένα άτομο με ανεπαρκή επαγγελματική κατάρτιση δεν είναι σε θέση να ενταχθεί στην κοινωνία παρ' όλες τις κρυφές ή φανερές ικανότητές του, και θεωρώ ότι αυτό συνιστά απώλεια όχι μόνο για την αγορά εργασίας, αλλά και για την κοινωνία γενικότερα.
<P>
Επιπλέον, τα δύο προγράμματα αποτελούν αναπόσπαστο τμήμα της Ευρώπης των πολιτών, επειδή επιτρέπουν στους νέους μας να βιώσουν εμπειρίες που δίνουν συγκεκριμένη μορφή στην ιδέα της Ευρώπης και τους εμπνέουν εμπιστοσύνη. Εξάλλου, όταν ερχόμαστε σε επαφή με εκπαιδευτικά ιδρύματα, είτε πρόκειται για δημοτικά σχολεία είτε για πανεπιστήμια, διαπιστώνουμε ότι ο ευρωπαϊκός εκπαιδευτικός χώρος είναι γεγονός, παρά τα όσα λένε ορισμένοι υπουργοί. Κατά συνέπεια δεν υπάρχει λόγος να εγείρουμε ζητήματα σχετικά με τις προθεσμίες υλοποίησής του, διότι η πραγματικότητα αποδεικνύει ότι ο συγκεκριμένος ευρωπαϊκός εκπαιδευτικός χώρος υπάρχει ήδη στην καθημερινή πρακτική. Και οφείλω να σας πω ένα πράγμα, αγαπητοί συνάδελφοι: παραβρέθηκα σήμερα το πρωί στην έναρξη του ακαδημαϊκού έτους του Πανεπιστημίου του Τορίνου. Ε, λοιπόν, εντυπωσιάστηκα: 600 φοιτητές του Πανεπιστημίου του Τορίνου ταξιδεύουν κάθε χρόνο. Καθώς το πρόγραμμα ΣΩΚΡΑΤΗΣ δεν τους χορηγεί αρκετούς πόρους, το ίδιο το Πανεπιστήμιο του Τορίνου - το οποίο δεν διαθέτει και πολλά μέσα κύριε Πρόεδρε - επιχορηγεί τους φοιτητές για να μπορούν να ταξιδεύσουν. Αυτό συμβαίνει επειδή υπάρχουν ευφυείς άνδρες και γυναίκες που απλούστατα κατανόησαν ότι δεν θα οικοδομήσουμε την Ευρώπη του αύριο χωρίς τη συμβολή νέων οι οποίοι θα έχουν τη δυνατότητα να γνωρίσουν διαφορετικούς πολιτισμούς, διαφορετικά εκπαιδευτικά συστήματα. Δήλωσα στο Τορίνο - μία πόλη χτισμένη πάνω σε δύο ποταμούς που ενώνονται με πολυάριθμες γέφυρες - ότι θεωρώ τον εαυτό μου ως κατασκευάστρια γεφυρών.
<P>
Επιτρέψτε μου να ζητήσω τη βοήθειά σας, ώστε να επιτύχουμε όλοι μαζί να οικοδομήσουμε γέφυρες μεταξύ των εθνικών εκπαιδευτικών συστημάτων και μεταξύ αυτών και των συστημάτων άλλων κρατών, προκειμένου πολύ περισσότεροι νέοι από ό,τι στο παρελθόν να μπορούν να διασχίσουν τις εν λόγω γέφυρες και να εισέλθουν στην Ευρώπη της γνώσης. Κύριε Πρόεδρε - και θα ολοκληρώσω με αυτό διότι βλέπω ότι είστε έτοιμος να με διακόψετε - δεν πρέπει να ξεχνάμε ότι δεν υπάρχει μόνο η εκπαίδευση: υπάρχει και ο πολιτισμός. Αλλά ο πολιτισμός επιθυμεί τη γνώση και η γνώση των άλλων σημαίνει απουσία φόβου. Και η απουσία φόβου συνιστά ιδιαίτερο φραγμό απέναντι στον αποκλεισμό, την ξενοφοβία, την απόρριψη του άλλου. Αυτό που πράττουμε εδώ είναι ένα ολοκληρωμένο ευρωπαϊκό έργο, ενδεχομένως το πιο όμορφο και το πιο επιτυχημένο.
<P>
Και αν δεν λάβαμε όλα τα χρήματα που επιθυμούσαμε, αγαπητοί συνάδελφοι βουλευτές, θεωρώ ότι δεν είναι τόσο σημαντικό. Αυτό που έχει σημασία είναι να αντικαταστήσουμε την έλλειψη χρημάτων με την ευφυία και την καινοτομία, με νέες ιδέες. Για αυτές τις ιδέες χρειάζομαι τη βοήθειά σας, να μου δώσετε τέτοιες ιδέες. Θα προσπαθήσουμε σε αυτό το νέο πρόγραμμα που έχουμε στη διάθεσή μας, που έχει στη διάθεσή της η νεολαία της Ευρώπης, να εισαγάγουμε νέες ιδέες, ούτως ώστε οι νέοι να μπορέσουν να γίνουν αυτό που ευχόμαστε όλοι μας: οι Ευρωπαίοι του αύριο.
<P>
(Χειροκροτήματα)

<SPEAKER ID=107 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί την Τετάρτη, στις 12.00.

<CHAPTER ID=6>
Πολυμερής συνεργασία στον τομέα της αλιείας στον Βορειοανατολικό Ατλαντικό
<SPEAKER ID=108 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (Α5-0092/1999) του κ. Busk, εξ ονόματος της Επιτροπής Αλιείας, σχετικά με την πρόταση κανονισμού του Συμβουλίου για τη θέσπιση ορισμένων μέτρων ελέγχου που εφαρμόζονται στη ζώνη της Σύμβασης για τη μελλοντική πολυμερή συνεργασία στον τομέα της αλιείας στον Βορειοανατολικό Ατλαντικό (COM(1999) 345 - C5 - 0201/1999 -1999/0138(CNS)).

<SPEAKER ID=109 NAME="Busk">
Κύριε Πρόεδρε, ο στόχος της υποβληθείσας πρότασης της επιτροπής είναι η ευθυγράμμιση της κοινοτικής νομοθεσίας με τις συστάσεις που ενέκρινε η ΕΑΒΑΑ το 1998. Με αυτή την πρόταση ενσωματώνονται τα προηγούμενα μέτρα σε ένα νέο περιεκτικό και ενισχυμένο πρόγραμμα ελέγχου και επιβολής, που θα εξασφαλίσει τον σεβασμό της πολιτικής για τη διατήρηση και τη διαχείριση που συμφωνήθηκε σύμφωνα με τη σύμβαση. Η πρόταση έχει δύο κύριους στόχους: αφενός θα συσταθεί ένα νέο καθεστώς ελέγχου και επιβολής για τα συμβαλλόμενα μέρη, αφετέρου δε να τεθεί σε εφαρμογή ένα πρόγραμμα προώθησης του σεβασμού των κανόνων της ΕΑΒΑΑ από σκάφη μη συμβαλλομένων μερών. Οι συστάσεις προσομοιάζουν τις διατάξεις που εφαρμόζει η Οργάνωση Αλιείας Βορειοδυτικού Ατλαντικού, η NAFO. Η NAFO έχει ως στόχο να συμβάλει μέσω της διαβούλευσης και της συνεργασίας στη βέλτιστη χρησιμοποίηση, την ορθολογική διαχείριση και τη διατήρηση των αλιευτικών πόρων της ζώνης διακανονισμού. Η Επιτροπή έχει υποβάλει πρόταση για τη μετατροπή των συστάσεων της ΕΑΒΑΑ σε κοινοτική νομοθεσία που θα συνδυάζει την απλότητα και τη συνοχή, θα ενσωματώνει όλη την πείρα που αποκτήθηκε στο πλαίσιο της NAFO και θα ευθυγραμμίζεται πλήρως με το σκεπτικό του Κοινοβουλίου επί του θέματος.
<P>
Η πρόταση έχει δύο πτυχές που πρέπει να τονιστούν. Καταρχάς, υπάρχει θέμα εφαρμογής της κοινοτικής πολιτικής. Η υποβληθείσα πρόταση περιέχει μόνο γενικές κατευθυντήριες γραμμές για τις δράσεις της Κοινότητας στον εν λόγω τομέα. Η Επιτροπή μπορεί συνεπώς να εγκρίνει τις τεχνικές πτυχές του θέματος αφού τις υποβάλει σε διαχειριστική επιτροπή. Η Επιτροπή μπορεί πάντως να είναι βέβαιη ότι το Κοινοβούλιο θα παρακολουθήσει από κοντά τις αποφάσεις που θα ληφθούν βάσει της διαδικασίας αυτής, ιδίως για να εξασφαλίσει ότι θα εφαρμοστούν οι ίδιες μέθοδοι από όλα τα κράτη μέλη όσον αφορά την αναφορά των αλιευμάτων και την αλιευτική προσπάθεια.
<P>
Το δεύτερο θέμα αφορά το δημοσιονομικό άχθος. Όσον αφορά τον καταμερισμό του άχθους, η Επιτροπή θεωρεί ότι εναπόκειται στα κράτη μέλη η παροχή επαρκών πόρων για την εκπλήρωση των υποχρεώσεών τους στα πλαίσια της ΕΑΒΑΑ. Θα ήθελα ξανά να κάνω έναν παραλληλισμό με τη NAFO, όπου η επιθεώρηση και ο έλεγχος χρηματοδοτούνται από τον κοινοτικό προϋπολογισμό. Με μεγάλη χαρά είδα εκ μέρους της Επιτροπής μια αυξημένη δέσμευση για την επιθεώρηση και τον έλεγχο ώστε να εξασφαλιστεί η αμερόληπτη εφαρμογή των διατάξεων. Η διαφάνεια και η δικαιοσύνη είναι στοιχεία κεφαλαιώδους σημασίας ώστε να επιτευχθεί η στήριξη των αλιέων, δεδομένου ότι μόνο αν υπάρχει στήριξη από τους αλιείς θα είναι πραγματικά αποτελεσματική η ενίσχυση.
<P>
Η αυξημένη συμμετοχή της Κοινότητας στο μέλλον θα έχει βέβαια δημοσιονομικές επιπτώσεις και θα απαιτήσει την ανακατανομή των κονδυλίων. Αυτό όμως δεν πρέπει να αποτρέψει την Επιτροπή από την ανάληψη ηγετικού ρόλου για να ασκήσει πιέσεις προς επίτευξη αλλαγών, ούτε να αποτρέψει το Ευρωπαϊκό Κοινοβούλιο από τις εκκλήσεις προς την Επιτροπή να το πράξει. Εφόσον διατεθούν οι δέοντες αυξημένοι δημοσιονομικοί πόροι, δεν υπάρχει κανένας λόγος να μη διαδραματίσει η Κοινότητα ενεργητικότερο ρόλο.
<P>
Οι συστάσεις τέθηκαν σε ισχύ από την 1 Ιουλίου του 1999. Ως εκ τούτου είχαν ήδη καταστεί δεσμευτικές για την Κοινότητα προτού η Επιτροπή υποβάλει την πρότασή της στις 12 Ιουλίου του 1999. Ως αποτέλεσμα το Ευρωπαϊκό Κοινοβούλιο δεν διέθετε τα χρονικά περιθώρια για μια ουσιαστική συνεισφορά στη σχετική συζήτηση. Τέτοιες διαδικασίες μοιάζουν προσβλητικές, για να χρησιμοποιήσω μια από τις λέξεις που ακούστηκαν κατά τη συζήτηση στην Επιτροπή Αλιείας.
<P>
Κλείνοντας θα ήθελα να υπογραμμίσω πόσο σπουδαίο είναι ο στόχος της πρότασης να δράσει προς όφελος των αλιέων και να καταστεί σαφές ότι οι διατάξεις είναι συμφέρουσες για τον αλιευτικό κλάδο. Παρά τις προαναφερθείσες επιφυλάξεις και την κριτική, όσον αφορά την επιλογή από την Επιτροπή του κατάλληλου χρόνου για την υποβολή της πρότασης, το σημαντικό αυτό νομοθέτημα θα πρέπει να εγκριθεί πάραυτα από το Κοινοβούλιο.

<SPEAKER ID=110 NAME="Stevenson">
Συγχαίρω τον Niels Busk για την έκθεσή του. Ο κ. Busk είναι ένα πολύ συνετό μέλος της Επιτροπής Αλιείας και θεωρώ ότι το Κοινοβούλιο μπορεί να έχει εμπιστοσύνη στην έκθεσή του.
<P>
Μολονότι δεν διστάζω να υποστηρίξω αυτό το σημαντικό νομοθέτημα και να συστήσω την ταχεία βελτίωσή του από το Κοινοβούλιο, θα ήθελα, εντούτοις, να προβώ σε δύο σύντομες παρατηρήσεις.
<P>
Καταρχάς η Επιτροπή έφερε την Επιτροπή Αλιείας προ τετελεσμένου σε ό,τι αφορά την παρούσα πρόταση. Οι εν λόγω κανονισμοί τέθηκαν στην πραγματικότητα σε ισχύ την 1η Ιουλίου του τρέχοντος έτους, παρά το γεγονός ότι η Επιτροπή κατέθεσε τις προτάσεις ενώπιον αυτού του Κοινοβουλίου στις 12 Ιουλίου. Συνεπώς βρεθήκαμε σε μία θέση όπου δεν είχαμε εναλλακτική λύση παρά να υποστηρίξουμε τις προτάσεις. Βρίσκω αυτή τη συμπεριφορά περίεργη. Ενθυμούμαι ότι ο Επίτροπος κ. Fischler δήλωσε, κατά την ακρόασή του ενώπιον της Επιτροπής Αλιείας στις 30 Αυγούστου, ότι επιθυμούσε να συνεργασθεί στενά με το Κοινοβούλιο και με τις μόνιμες επιτροπές του Κοινοβουλίου στη βάση μιας λειτουργικής συνεργασίας. Ελπίζω να υπάρξει όντως μελλοντικά μια τέτοια λειτουργική συνεργασία και η Επιτροπή να μην μάς αντιμετωπίσει ξανά με τόσο περιφρονητικό τρόπο. Είμαστε οι δημοκρατικά εκλεγμένοι εκπρόσωποι των πολιτών της Ευρωπαϊκής Κοινότητας και δεν βρισκόμαστε εδώ για να βάζουμε απλώς τη σφραγίδα σε κανονισμούς που έχουν ήδη τεθεί σε εφαρμογή από την Επιτροπή πριν από τη διαδικασία διαβούλευσης.
<P>
Δεύτερον, μολονότι δεν σκοπεύω να συστήσω να καταψηφίσουμε την έκθεση του κ. Busk, θεωρώ ότι αξίζει να διατυπώσουμε μια προειδοποίηση, ότι ο εισηγητής ζήτησε μεγαλύτερη οικονομική συμμετοχή εκ μέρους της Κοινότητας στην παρακολούθηση και τον έλεγχο της αλιείας. Μία τέτοια συμμετοχή συνεπάγεται επιπρόσθετους δημοσιονομικούς πόρους και, όπως δεν παύουν ποτέ να τονίζουν οι συνάδελφοί μου στην Επιτροπή Προϋπολογισμών, η οικονομική πίτα είναι περιορισμένου μεγέθους, έτσι κάθε φορά που αφαιρούμε ένα ακόμη κομμάτι, αυτό σημαίνει λιγότερα χρήματα για κάποιον άλλο εξίσου σημαντικό τομέα.
<P>
Μόνον την προηγούμενη εβδομάδα, στο πλαίσιο της έκθεσης της κυρίας Carmen Fraga Estιvez σχετικά με την κοινή οργάνωση της αγοράς των προϊόντων που προέρχονται από την αλιεία και τις υδατοκαλλιέργειες, αυτό το Σώμα υπερψήφισε τη χορήγηση επιδοτήσεων για πρώτη φορά στον τομέα των υδατοκαλλιεργειών, αντλώντας τα κεφάλαια για μια ακόμα φορά από τον περιορισμένο προϋπολογισμό για την αλιεία. Οφείλουμε να είμαστε ρεαλιστές και σώφρονες στον οικονομικό τομέα και πιστεύω ότι το Σώμα θα σημειώσει την ανησυχία μου για αυτή την τελευταία επαπειλούμενη επιδρομή στον προϋπολογισμό για την αλιεία.

<SPEAKER ID=111 LANGUAGE="DE" NAME="Langenhagen">
Κύριε Πρόεδρε, το διαβάσαμε μόλις στην εφημερίδα και το ελέγξαμε στην Επιτροπή Αλιείας: πρόκειται για την αλιεία βακαλάου στον Βορειοανατολικό Ατλαντικό και ταυτόχρονα για μια διμερή συμφωνία μεταξύ Ρωσίας και Νορβηγίας, δύο κρατών που μαζί με άλλα κράτη όπως η Ευρωπαϊκή Ένωση, η Ισλανδία και η Πολωνία είναι ισότιμα συμβαλλόμενα μέρη στην Επιτροπή Αλιείας ΒΑ Ατλαντικού. Όλα τα κράτη, άρα και η Ρωσία και η Νορβηγία, δεσμεύθηκαν στην εν λόγω επιτροπή όχι μόνον όσον αφορά μια πολυμερή συνεργασία, αλλά και όσον αφορά μια κοινή υπακοή. Αυτή βασίζεται και στη λήψη υπόψη τεχνικών δεδομένων που συνιστά το Διεθνές Συμβούλιο για την Εξερεύνηση των Θαλασσών (ICES), η επιστημονική πλευρά, και τώρα η Ρωσία και η Νορβηγία θέλουν να ξεφύγουν, αλιεύοντας, πιθανώς βάσει μιας διμερούς συμφωνίας, την τριπλάσια έως τετραπλάσια ποσότητα από αυτήν που έχουν συστήσει οι επιστήμονες. Απίστευτο πράγμα! Όποτε κάτι πήγαινε στραβά στην ΕΕ σε σχέση με την κατάχρηση των πόρων, στρέφαμε με θαυμασμό το βλέμμα προς τους Νορβηγούς και τη διαχείριση των αλιευτικών τους πόρων, τώρα όμως βλέπουμε πως ούτε εκείνοι είναι καλύτεροι.
<P>
Αυτός είναι κι ο λόγος που είναι τόσο σημαντική αυτή η έκθεση του κ. Busk. Εδώ πρόκειται για ένα σημαντικό νομοθέτημα που επιδιώκει τη θέσπιση ενός συνεκτικού και μόνιμου συστήματος των μέτρων παρακολούθησης όλων των συμβαλλόμενων μερών στις αναφερθείσες περιοχές: οι εμπειρίες των επιτροπών αλιείας στον Βορειοανατολικό και Βορειοδυτικό Ατλαντικό πρέπει να μεταφερθούν στο κοινοτικό δίκαιο της ΕΕ, η οποία μπορεί να είναι πρωτοπόρος εδώ. Είναι όμως; Μπορεί η ΕΕ να ενισχύσει το προφίλ της ως κινητήρια δύναμη; Αν ναι, θα μπορούσε να προωθήσει καλύτερα απ' ό,τι μέχρι τώρα την πολιτική της. Αυτό συμφωνεί απόλυτα με το πνεύμα του Επιτρόπου Fischler, ο οποίος απαιτεί γενικά μια βελτιωμένη στρατηγική μάρκετινγκ στον τομέα της αλιείας. Πρέπει να εξισορροπηθούν τα μέτρα ελέγχου τόσο σε κοινοτικό επίπεδο όσο και σε επίπεδο κρατών μελών. Πρέπει να τελειώνει το παιχνίδι του μουτζούρη!

<SPEAKER ID=112 NAME="McCartin">
Ασχολούμαστε με παγωμένες θάλασσες αργά το βράδυ στην καρδιά του Δεκεμβρίου, και φαίνεται ότι μόνο η Ομάδα του Ευρωπαϊκού Λαϊκού Κόμματος (Χριστιανοδημοκράτες) και των Ευρωπαίων Δημοκρατών έχει το θάρρος να κολυμπήσει. Για τον λόγο αυτό δεν έχουν μείνει πολλά να ειπωθούν. Ο συνάδελφός μου κ. Stevenson παραπονέθηκε πικρά για το γεγονός ότι ασχολούμαστε με κάτι που έχει ήδη τεθεί σε ισχύ. Ωστόσο, δεν βρισκόταν εδώ κατά την προηγούμενη κοινοβουλευτική περίοδο και, όταν θα βρίσκεται στο Σώμα όσον καιρό είμαι εγώ, θα μάθει να έχει λίγο περισσότερη υπομονή. Ήταν μια ιδιαίτερα άσχημη εποχή για την Επιτροπή και μια εξαιρετικά δύσκολη περίοδος για να προχωρήσουμε μέσω όλων των συνηθισμένων διαδικασιών, καθώς είχαμε εκλογές, δυσκολίες στην Επιτροπή και ούτω καθεξής.
<P>
Βεβαίως, είμαι εντυπωσιασμένος από την ποιότητα του νομοθετήματος και από το γεγονός ότι αυτός είναι ο τρόπος για να επιλύουμε τα προβλήματα διεθνώς, να καθόμαστε όλοι κάτω και να συνάπτουμε συμφωνίες. Αλλά βέβαια, εάν η Επιτροπή, η οποία μας εκπροσωπεί όλους στη διασφάλιση της ορθής εφαρμογής της συμφωνίας, δεν διαθέτει τα μέσα για να το πράξει αυτό, τότε γυρίζουμε ξανά στην αρχή όσον αφορά τα κράτη μέλη. Κανείς δεν έχει απόλυτη εμπιστοσύνη ότι κάποιος άλλος θα διεξάγει την παρακολούθηση και την επιβολή του νόμου όπως πρέπει, και σε αυτή την κατάσταση θα καταλήξουμε με την εν λόγω συμφωνία. Εάν, ενώ έχουμε υιοθετήσει κοινές πολιτικές, δεν συμφωνήσουμε να παράσχουμε στον εαυτό μας τα μέσα που θα διασφαλίζουν την εφαρμογή των εν λόγω πολιτικών, τότε πραγματικά κοροϊδευόμαστε πολύ άσχημα και το μόνο που καταφέρνουμε είναι να δυσφημίζεται η Κοινότητα, οι νόμοι και οι κανονισμοί της. Αυτή είναι η μεγαλύτερη επιφύλαξή μου σχετικά με όσα προτείνουμε εδώ απόψε.

<SPEAKER ID=113 NAME="Reding">
Επιτρέψτε μου να ευχαριστήσω και να συγχαρώ τον εισηγητή, κ. Niels Busk, για την εξαίρετη έκθεση που παρουσίασε αναφορικά με την πρόταση της Επιτροπής για τη μεταφορά του συστήματος ελέγχου της Επιτροπής Αλιείας Βορειοανατολικού Ατλαντικού στην κοινοτική νομοθεσία.
<P>
Στον τομέα του ελέγχου, το σύστημα της Επιτροπής Αλιείας Βορειοανατολικού Ατλαντικού λειτουργεί ως παράδειγμα, καθώς θεμελιώνεται στη βάση των διατάξεων της συμφωνίας που ονομάζεται συμφωνία της Νέας Υόρκης, αναφορικά με τους ιχθύες που βρίσκονται εντός αλλά και εκτός των αποκλειστικών οικονομικών ζωνών, καθώς και αναφορικά με τα άκρως μεταναστευτικά είδη ιχθύων. Αποτελεί παράδειγμα που συνάδει σε μεγάλο βαθμό με τις απόψεις που υποστηρίζει η Κοινότητα στο πλαίσιο της εν λόγω συμφωνίας. Τα μέτρα που αφορούν τη διατήρηση των αλιευτικών πόρων και τον έλεγχο των αλιευτικών δραστηριοτήτων πρέπει όντως να αποτελέσουν αντικείμενο συμφωνιών οι οποίες θα συναφθούν στο πλαίσιο περιφερειακών αλιευτικών φορέων, ενώ οι εν λόγω φορείς οφείλουν να λειτουργήσουν ως βάση για τη διεθνή συνεργασία.
<P>
Η Κοινότητα συνέβαλε ενεργά στην επεξεργασία του συστήματος ελέγχου της Επιτροπής Αλιείας Βορειοανατολικού Ατλαντικού. Τα μέτρα που αποφασίστηκαν συμβαδίζουν απολύτως με την άποψη και τις προτεραιότητές μας σε ό,τι αφορά τη βελτίωση του ελέγχου των αλιευτικών δραστηριοτήτων στην ανοικτή θάλασσα.
<P>
Σε αυτό το πλαίσιο, έχει πρωταρχική σημασία να ενσωματωθούν στην κοινοτική νομοθεσία οι διατάξεις του συστήματος ελέγχου της Επιτροπής Αλιείας Βορειοανατολικού Ατλαντικού. Η Κοινότητα οφείλει να επιδιώξει την εξασφάλιση της επιτυχίας του εν λόγω συστήματος ελέγχου, το οποίο στη συνέχεια θα αποτελέσει παράδειγμα για άλλους περιφερειακούς φορείς, και η υποστήριξη που παρείχε το Κοινοβούλιο στην πρόταση αυτή καταδεικνύει ότι, και στον συγκεκριμένο τομέα καθώς και σε άλλους, κύριε Πρόεδρε το γνωρίζετε καλά, συμμεριζόμαστε την ίδια άποψη.
<P>
Το ζήτημα της χρηματοδότησης και η κατανομή της δημοσιονομικής επιβάρυνσης πρέπει να αποτελέσει αντικείμενο συζήτησης στο ευρύτερο πλαίσιο των περιφερειακών αλιευτικών φορέων. Προκειμένου να καταστεί δυνατή μια τέτοια συζήτηση, ο κ. Fischler σάς διαβίβασε μία ανακοίνωση σχετικά με τη συμμετοχή της Κοινότητας στους περιφερειακούς αλιευτικούς φορείς, η οποία διεβιβάσθη επίσης και στο Συμβούλιο. Και ο κ. Fischler επιθυμεί να συμμετάσχει στη συζήτηση με αντικείμενο τα εν λόγω θέματα εν ευθέτω χρόνω μέσα στο επόμενο έτος. Με βάση τα συμπεράσματα που θα εξαχθούν από αυτή την ευρεία συζήτηση, η Επιτροπή θα παρουσιάσει στη συνέχεια νέες προτάσεις, για τις οποίες το Κοινοβούλιο θα κληθεί να γνωμοδοτήσει.
<P>
Ο κ. Stevenson προέβη σε μία πολύ σωστή παρατήρηση. κύριε Πρόεδρε, και οφείλω να σας πω ότι η Επιτροπή αποδέχεται τις επικρίσεις που διατυπώθηκαν. Συμβαίνει, ωστόσο, οι συγκεκριμένες επικρίσεις να μην στρέφονται εναντίον της Επιτροπής Prodi, αλλά εναντίον των προκατόχων της και οφείλω να δηλώσω, εξ ονόματος του Επιτρόπου κ. Fischler ότι θα πράξουμε το παν για να μην δοθεί αφορμή για παρόμοιες επικρίσεις στο μέλλον.

<SPEAKER ID=114 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί την Τετάρτη, στις 12 το μεσημέρι.

<CHAPTER ID=7>
Έλεγχος της εντολής των βουλευτών που εκλέχθηκαν τον Ιούνιο 1999
<SPEAKER ID=115 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (Α5-0084/1999) της κυρίας Palacio Vallelersundi, εξ ονόματος της Επιτροπής Νομικών Θεμάτων και Εσωτερικής Αγοράς σχετικά με τον έλεγχο των εντολών της πέμπτης άμεσης εκλογής των μελών του Ευρωπαϊκού Κοινοβουλίου στις 10-13 Ιουνίου 1999.

<SPEAKER ID=116 NAME="Palacio Vallelersundi">
Κύριε Πρόεδρε, έχω την τιμή να παρουσιάσω την έκθεση αυτή εξ ονόματος της Επιτροπής Νομικών Θεμάτων, που με όρισε θεσμική εισηγήτρια.
<P>
Αυτή η έκθεση, σχετικά με τον έλεγχο της εντολής, αιτιολογείται και έχει νομική βάση στο άρθρο 11 της Πράξης που αναφέρεται στην εκλογή των αντιπροσώπων στο Ευρωπαϊκό Κοινοβούλιο που είναι προσαρτημένη στην απόφαση του Συμβουλίου της 20ης Σεπτεμβρίου του 1976.
<P>
Σύμφωνα με αυτή τη νομική βάση εναπόκειται στο Ευρωπαϊκό Κοινοβούλιο να ελέγχει την εντολή των βουλευτών μέχρις ότου τεθεί σε ισχύ η ενιαία εκλογική διαδικασία.
<P>
Η παρούσα έκθεση σχετικά με τον έλεγχο της εντολής, κατά συνέπεια, βασίζεται στα αποτελέσματα της πέμπτης εκλογής για το Κοινοβούλιο, που πραγματοποιήθηκε από τις 10 ως τις 13 του περασμένου Ιουνίου, και βασίζεται στην επίσημη ανακοίνωση από κάθε κράτος μέλος του συνόλου των εκλογικών αποτελεσμάτων, καθώς και των ονομάτων των ενδεχόμενων αντικαταστατών με τη σειρά κατάταξης που προκύπτει από την ψηφοφορία.
<P>
Σύμφωνα με το άρθρο 7, παράγραφος 5 του Κανονισμού, όσο δεν έχει γίνει έλεγχος της εντολής τους και εφόσον δεν έχει ληφθεί απόφαση επί ενδεχόμενης αμφισβητήσεώς της, οι βουλευτές συμμετέχουν στις συνεδριάσεις του Κοινοβουλίου και των οργάνων του με πλήρη δικαιώματα. Αυτό σημαίνει ότι μέχρι την έγκριση της εκθέσεως αυτής - που ελπίζω ότι θα εγκριθεί αύριο με συντριπτική πλειοψηφία στην Ολομέλεια - όλοι εμείς, όλοι οι βουλευτές που εκλεγήκαμε κατά την πέμπτη κοινοβουλευτική περίοδο μπορούμε να ασκούμε την εντολή μας εγκύρως και χωρίς περιορισμούς.
<P>
Ο Κανονισμός προβλέπει επίσης ότι σε περίπτωση που ένας εκλεγμένος βουλευτής αποχωρήσει από το Κοινοβούλιο πριν από την έγκριση από την Ολομέλεια της παρούσας έκθεσης, η χηρεία της έδρας του καθώς και η εκ νέου πλήρωσή της εξετάζονται σύμφωνα με το άρθρο 8 του Κανονισμού σε συνδυασμό με τις σχετικές διατάξεις της Πράξεως της 20ης Σεπτεμβρίου του 1976 σε μια ξεχωριστή διαδικασία εκτός πλαισίου της παρούσας έκθεσης, η οποία θα διεξαχθεί εν ευθέτω χρόνω.
<P>
Κατά συνέπεια, αυτή η έκθεση αναφέρεται μόνον στην απόκτηση της εντολής μέσω της πέμπτης άμεσης εκλογής για το Ευρωπαϊκό Κοινοβούλιο.
<P>
Οι αρμόδιες εθνικές αρχές των δεκατεσσάρων κρατών μελών διαβίβασαν τις επίσημες ανακοινώσεις τους στις 20 Ιουλίου 1999. Στην περίπτωση του Μεγάλου Δουκάτου του Λουξεμβούργου σημειώθηκε καθυστέρηση στον ορισμό των επιλεγέντων υποψηφίων, η οποία οφείλεται στο γεγονός ότι συγχρόνως με τις εκλογές για το Ευρωπαϊκό Κοινοβούλιο πραγματοποιήθηκαν και εκλογές για το Κοινοβούλιο του Λουξεμβούργου. Στις εκλογές αυτές, ορισμένοι έθεσαν υποψηφιότητα τόσο για το Ευρωπαϊκό όσο και για το εθνικό Κοινοβούλιο. Ορισμένοι υποψήφιοι ενδέχετο επιπλέον να αναλάβουν κυβερνητικά αξιώματα, γεγονός το οποίο, σύμφωνα με το άρθρο 6, παράγραφος Ι της Πράξεως της 20ης Σεπτεμβρίου 1976 ήταν ασυμβίβαστο με την ιδιότητα του βουλευτού στο Ευρωπαϊκό Κοινοβούλιο. Επειδή ο σχηματισμός Κυβερνήσεως στο Λουξεμβούργο καθυστέρησε μέχρι τις αρχές Αυγούστου 1999, η εντολή της σημερινής Επιτρόπου κ. Viviane Reding κατέστη έγκυρη, με βάση την ανακοίνωση των αρμοδίων αρχών του Λουξεμβούργου, μόλις την 7η Αυγούστου. Η παραίτηση της κ. Reding, με τη σειρά της, θα αποτελέσει αντικείμενο εξέτασης σε ξεχωριστή έκθεση, όπως σαφώς ανακοίνωσα πρωτύτερα.
<P>
Από την άλλη μεριά, το άρθρο 7, παράγραφος 2 του Κανονισμού μας ορίζει ότι η εντολή ενός βουλευτή τότε μόνον μπορεί να κηρυχθεί έγκυρη, όταν ο βουλευτής έχει προβεί στις έγγραφες δηλώσεις, τις οποίες είναι υποχρεωμένος να υποβάλλει με βάση το άρθρο 6 της Πράξεως της 20ης Σεπτεμβρίου, καθώς και το Παράρτημα Ι του Κανονισμού. Οι δηλώσεις αυτές - δεν είναι περιττό να το υπενθυμίσω - αφενός μεν αφορούν το γεγονός ότι ο βουλευτής δεν κατέχει κανένα από τα αξιώματα που αναφέρονται στο άρθρο 6 που είναι ασυμβίβαστα με την εντολή στο Ευρωπαϊκό Κοινοβούλιο, αφετέρου δε, περιέχουν ακριβή στοιχεία σχετικά με τις επαγγελματικές του δραστηριότητες, οιαδήποτε άλλα αμοιβόμενα καθήκοντα ή δραστηριότητες, καθώς και κάθε οικονομική υποστήριξη, σε προσωπικό ή σε υλικούς πόρους. Πρέπει να πω ότι αυτές οι δηλώσεις υποβάλλονται με την αποκλειστική ευθύνη του βουλευτή, ο οποίος υποχρεούται να προβεί σε αυτές μετά λόγου γνώσεως και κατά συνείδηση. Στη παρούσα διαδικασία και στην έκθεση που κατατίθεται σήμερα, εξετάζεται αποκλειστικά εάν πληρούνται οι τυπικές προϋποθέσεις.
<P>
Κατά συνέπεια, κύριε Πρόεδρε, αυτό αποτελεί το παρασκήνιο της έκθεσης η οποία θα ψηφιστεί αύριο στην Ολομέλεια του Κοινοβουλίου και στην οποία, ως εισηγήτρια, κατέθεσα δύο τροπολογίες που αιτιολογούνται βάσει των όσων εξήγησα αναφορικά με τις εκλογές στο Λουξεμβούργο και βάσει των όσων ανέφερα.

<SPEAKER ID=117 LANGUAGE="DE" NAME="Gebhardt">
Κύριε Πρόεδρε, αγαπητοί συνάδελφοι, η υποβληθείσα ενώπιόν μας έκθεση της συναδέλφου Palacio αποτελεί μια επιτυχή ενδελεχή εργασία. Μπορούμε να την αποδεχθούμε, να τη βάλουμε στην άκρη, και όλα θα ακολουθήσουν την κανονική τους πορεία. Υπόθεση ρουτίνας λοιπόν; Όχι για μένα! Διότι η έκθεση αυτή μας φέρνει αντιμέτωπους με ένα θέμα που συζητήθηκε και ολοκληρώθηκε κανονικά από το Ευρωπαϊκό Κοινοβούλιο κατά την προηγούμενη προεκλογική περίοδο. Αναφέρομαι στην ενιαία ευρωπαϊκή εκλογική νομοθεσία. Θυμάστε την έκθεση Αναστασόπουλου, με την οποία δημιουργήσαμε τις βάσεις για την εκλογή των μελών του Ευρωπαϊκού Κοινοβουλίου σύμφωνα με τις ίδιες θεμελιώδεις αρχές σε όλα τα κράτη μέλη; Τα νέα μέλη του Σώματος θα πρέπει να τη μελετήσουν εκ των υστέρων. Όσον αφορά τους παλαιούς βουλευτές, το συνειδητοποιούν μάλλον, πράγμα που δεν προκαλεί έκπληξη, αφού αποτελεί μάλλον καθημερινό φαινόμενο όταν πρόκειται για τις δημοκρατικές βάσεις της Ευρωπαϊκής Ένωσης. Ή μήπως είναι λανθασμένη η διαπίστωσή μου ότι πάρα πολύ συχνά δεν δίνεται και μεγάλη αξία στα καλύτερα ψηφίσματα του μέσω άμεσων εκλογών νομιμοποιημένου κοινοβουλίου όλων των λαών της Ευρώπης; Τα ψηφίσματα αυτά πέφτουν συχνά θύματα της αδράνειας του Συμβουλίου και των κυβερνήσεων των κρατών μελών. Αυτό συμβαίνει και με την έκθεση Αναστασόπουλου και την ενιαία εκλογική νομοθεσία. Το Κοινοβούλιο την ψήφισε. Δυστυχώς όμως, δεν υπάρχει κανένα ίχνος από την εφαρμογή της, πράγμα που θεωρώ καταστροφικό.
<P>
Εν όψει ακριβώς της διευρυνόμενης Ευρωπαϊκής Ένωσης οι πολίτες ζητούν να σταθεροποιηθεί η δημοκρατική της βάση. Γι' αυτό χρειάζεται και η ενιαία εκλογική νομοθεσία με όλες τις δυνατότητες που προσφέρει, τις οποίες ενσωματώσαμε εμείς.
<P>
Ας συνδέσουμε την έγκριση της έκθεσης Palacio με την ελπίδα ότι η αντίστοιχη έκθεση θα έχει ως βάση μια ενιαία εκλογική νομοθεσία μετά τη διενέργεια των επόμενων ευρωεκλογών. Αυτό θα διευκόλυνε την εργασία και θα αποτελούσε μια σημαντική συμβολή για την απόκτηση περισσότερης δημοκρατίας και διαφάνειας στην Ευρωπαϊκή μας Ένωση.

<SPEAKER ID=118 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί την Τετάρτη, το μεσημέρι.

<CHAPTER ID=8>
Η αστική ευθύνη ως αποτέλεσμα της κυκλοφορίας των αυτοκίνητων οχημάτων
<SPEAKER ID=119 NAME="Πρόεδρος">
Η ημερήσια διάταξη προβλέπει τη σύσταση για τη δεύτερη ανάγνωση (Α5-0086/1999), εξ ονόματος της Επιτροπής Νομικών Θεμάτων και Εσωτερικής Αγοράς, σχετικά με την κοινή θέση του Συμβουλίου εν όψει της έγκρισης της οδηγίας του Ευρωπαϊκού Κοινοβουλίου και του Συμβουλίου που αφορά την προσέγγιση των νομοθεσιών των κρατών μελών σχετικά με την ασφάλιση της αστικής ευθύνης της προκύπτουσας από την κυκλοφορία αυτοκινήτων οχημάτων και για την τροποποίηση των οδηγιών 73/239/ΕΟΚ και 88/357/ΕΟΚ (τέταρτη οδηγία ασφάλισης αυτοκινήτων) (εισηγητής: κ. Rothley).

<SPEAKER ID=120 NAME="Rothley">
Κύριε Πρόεδρε, αυτό που στην ανακοίνωσή σας φαίνεται να είναι τόσο κατ' εξοχήν τεχνικό, αποτελεί στην πραγματικότητα μια σημαντική βελτίωση της προστασίας των ζημιωθέντων από τροχαία ατυχήματα σε μια διαφορετική χώρα. Το αναφέρω, επειδή προφανώς δεν είμαστε πλέον σε θέση να μιλάμε στον κόσμο έτσι ώστε να καταλαβαίνει περί τίνος πρόκειται. Μπορούμε να είμαστε υπερήφανοι για αυτή την οδηγία. Πρόκειται για κοινή εργασία του Ευρωπαϊκού Κοινοβουλίου, που ανέλαβε την πρωτοβουλία, και της Επιτροπής, που βελτίωσε σημαντικά την αρχική πρόταση του Κοινοβουλίου με τη δημιουργία του οργανισμού αποζημίωσης. Μπορούμε όμως να ευγνωμονούμε και το Συμβούλιο, που αποδέχθηκε την πρόταση σε γενικές γραμμές.
<P>
Όσον αφορά τις συστάσεις για τη δεύτερη ανάγνωση, θα ήθελα να εστιασθώ σε δύο θέματα. Οι περισσότερες τροπολογίες ασχολούνται με διατυπώσεις, με το ίδιο το νομοθετικό κείμενο. Στην κοινή θέση του Συμβουλίου υπάρχουν κάποια σημεία στο κείμενο που, απλούστατα, δεν είναι κατανοητά. Πιστεύω μάλιστα πως ούτε οι συντάκτες του κειμένου γνωρίζουν τι έχουν γράψει εκεί. Θα ήθελα να υπενθυμίσω τόσο στην Επιτροπή όσο και στο Συμβούλιο μια πολύ ωραία φράση που είπε ένας Γερμανός νομικός του περασμένου αιώνα, η οποία έχει ως εξής: ο νομοθέτης πρέπει να σκέπτεται σαν φιλόσοφος, και να ομιλεί σαν αγρότης, με τρόπο απλό, σαφή και κατανοητό στον κόσμο. Οι ακροβατισμοί στην προσπάθεια εξεύρεσης κάποιου συμβιβασμού εκφράζονται συνήθως στη νομοθεσία, όπου δεν μπορεί πλέον να γίνει λόγος για αυτήν την αρχή του απλού και ξεκάθαρου λόγου.
<P>
Ωστόσο, υπάρχει και ένα πρόβλημα λειτουργικής φύσεως, για το οποίο υπάρχει διχογνωμία του Ευρωπαϊκού Κοινοβουλίου με την Επιτροπή και το Συμβούλιο. Θα ήθελα να υπενθυμίσω στην Επιτροπή και το Συμβούλιο πως στο θέμα αυτό έχουμε την υποστήριξη της πρακτικής, των ασφαλιστών για τους οποίους πρόκειται, πράγμα που, παρεμπιπτόντως, ισχύει για όλη την οδηγία. Έχουμε επίσης την υποστήριξη των ενώσεων των αυτοκινητιστών και των ζημιωθέντων από ατυχήματα. Οι μόνοι σε ολόκληρο τον κόσμο που αντιτίθενται ακόμα σε αυτό είναι η Επιτροπή και το Συμβούλιο. Περί τίνος πρόκειται; Πρόκειται για την εφαρμογή της εν λόγω οδηγίας ακόμα κι όταν το ατύχημα δεν έχει επισυμβεί σε ένα κράτος μέλος της ΕΕ, αλλά σε μια τρίτη χώρα. Δεν υπάρχει κανένας απολύτως λόγος να αποκλεισθεί η εφαρμογή της οδηγίας σε αυτήν την περίπτωση.
<P>
Ας πάρουμε για παράδειγμα ένα ατύχημα που επισυνέβη στην Ελβετία μεταξύ ενός Γάλλου και ενός Ιταλού. Για ποιο λόγο να μην εφαρμοσθεί στην περίπτωση αυτή η οδηγία; Και γιατί όχι; Οι ασφαλιστές κουνούν το κεφάλι, λέγοντας πως φυσικά και γίνεται. Υπάρχει μία ασφαλιστική επιχείρηση που έχει διαφορετική γνώμη, και αυτή είναι η βρετανική. Όμως όλοι οι άλλοι λένε γιατί όχι; Με την οδηγία αυτή δεν επιφέρουμε καμία απολύτως αλλαγή στο ουσιαστικό δίκαιο, ούτε στη δικαιοδοσία, ούτε και στη δικαστική διαδικασία. Η μοναδική διαφορά έγκειται στο γεγονός ότι ο ζημιωθείς από το ατύχημα, που είναι από τη Γαλλία, για να παραμείνουμε στο ίδιο παράδειγμα, δεν είναι αναγκασμένος να αποταθεί απευθείας στην ιταλική ασφαλιστική επιχείρηση στην Ιταλία, αλλά στον αντιπρόσωπό της στη Γαλλία. Αυτό είναι όλο. Όπου και να έχει σημειωθεί το ατύχημα, παραδείγματος χάρη στην Ελβετία, η οδηγία αυτή δεν αλλάζει απολύτως τίποτα όσον αφορά τις περαιτέρω διαδικασίες σε περίπτωση που δεν επιτευχθεί κάποια συμφωνία. Το μόνο που κάνει είναι να ρυθμίσει την προδικαστική διευθέτηση επιδίκων διαφορών και όχι τη δικαστική.
<P>
Κύριε Επίτροπε, εξ ου και η παράκλησή μου. Προφανώς, εδώ διαδραμάτιζαν μέχρι τώρα καθοριστικό ρόλο και κάποια ειδικά συμφέροντα. Σε έναν τριμερή διάλογο μάλιστα η Επιτροπή ισχυρίσθηκε πως οι Ευρωπαίοι ασφαλιστές δεν συμφωνούσαν με τη λύση μου. Η πραγματικότητα είναι διαφορετική. Οι Ευρωπαίοι ασφαλιστές είναι υπέρ αυτής της λύσης. Για τον λόγο αυτό, κάνω την εξής σύσταση, κύριε Επίτροπε: ζητώ άμεσα από την Επιτροπή να επανεξετάσει αυτή τη θέση που είναι αβάσιμη. Υποθέτω πως στη συνέχεια θα αποδεχθεί την εν λόγω λύση και το Συμβούλιο.
<P>
Θέλω να τονίσω για άλλη μία φορά ότι η πρόταση αυτή δεν εκπονήθηκε γραφειοκρατικά, αλλά δημιουργήθηκε μέσα από αναρίθμητες συνομιλίες με όλους τους ενδιαφερόμενους. Για τον λόγο αυτό, πιστεύω πως είναι και εφαρμόσιμη, διότι αυτοί που πρέπει να την εφαρμόσουν στην πράξη ισχυρίζονται πως γίνεται, και μάλιστα μια χαρά, και εμείς επιθυμούμε να δούμε αυτό ακριβώς. Κανονικά, η Επιτροπή λαμβάνει υπόψη τα συμφέροντα των ενδιαφερόμενων κύκλων. Ρωτήστε λοιπόν τους κύκλους αυτούς, και θα μάθετε πως τυγχάνει έγκρισης η πρόταση λύσης που υπέβαλε το Ευρωπαϊκό Κοινοβούλιο. Επομένως, δεν υφίσταται λόγος να εφαρμοσθεί περιοριστικά η οδηγία, διότι αυτό θα αποβεί απλώς εις βάρος των ζημιωθέντων από ατυχήματα. Δεν πρέπει να το ξεχνάμε αυτό! Αυτό που θέλουμε είναι, βέβαια, να βελτιώσουμε την προστασία των ζημιωθέντων από ατυχήματα. Για τον λόγο αυτό ζητώ με έμφαση να ξανασκεφθούμε όλοι αυτό το θέμα στην επικείμενη διαδικασία συνδιαλλαγής.

<SPEAKER ID=121 NAME="Palacio Vallelersundi">
Κύριε Πρόεδρε, αυτή είναι μία σημαντική οδηγία. Είναι μια σημαντική οδηγία, καταρχάς, διότι - όπως είπε ο εισηγητής - είναι μία από εκείνες τις περιπτώσεις που τίθενται με πλήρη επιτυχία σε εφαρμογή οι δυνατότητες που όριζε το παλαιό άρθρο 138Β της Συνθήκης του Μάαστριχ, δηλαδή: ότι αυτό το Κοινοβούλιο λαμβάνει μια πρωτοβουλία που τη συνεχίζει η Επιτροπή και την ακολουθεί το Συμβούλιο.
<P>
Ο εισηγητής είπε ότι αυτή είναι μάλιστα μια περίπτωση αγαστής συνεργασίας μεταξύ των τριών θεσμικών οργάνων. Εγώ, εν τούτοις, θέλω να εξάρω το έργο, ιδιαίτερα ξεχωριστό και καθ' όλα αξιόλογο, θα έλεγα σχεδόν τιτάνιο, του εισηγητή, του κ. Rothley, στη διάρκεια ολόκληρης της διαδικασίας, από τη σύλληψη της αρχικής ιδέας έως την παρακολούθηση, με πάθος και συνέπεια, της πορείας του νομοθετικού έργου που πραγματοποιήθηκε.
<P>
Πρόκειται όμως για σημαντική οδηγία και διότι τώρα, όπου μας απασχολεί τόσο η αδιαφορία των ευρωπαίων πολιτών - που δεν πηγαίνουν να ψηφίσουν στις κάλπες, που η Ευρώπη μοιάζει να βρίσκεται πολύ μακριά από αυτούς, που δεν ξέρουν εάν οι Βρυξέλλες είναι κάτι πέρα από ένα μέρος από όπου απορρέουν αυτά που εκείνοι αντιλαμβάνονται ως καθήκοντα - αυτό αποτελεί καλό παράδειγμα εκείνου που πραγματικά καταλαβαίνουν και αντιλαμβάνονται οι πολίτες. Αυτό θα το βιώσουν στην καθημερινή ζωή τους, διότι ο καθένας από αυτούς διαθέτει αυτοκίνητο και ο καθένας από αυτούς, ακόμα και αν δεν πηγαίνει συχνά στο εξωτερικό, έχει την αντίληψη ότι, "εντάξει, εάν πάω, είμαι πλέον καλυμμένος". Είναι μια ασφάλεια.
<P>
Υπάρχει και άλλος σημαντικός λόγος. Κύριε Πρόεδρε, θέλω να πω με απόλυτη έμφαση εξ ονόματος της Ομάδας του Ευρωπαϊκού Λαϊκού Κόμματος, ότι η τελευταία, με μεγάλη πλειοψηφία, υποστηρίζει τον εισηγητή, τον κ. Rothley, στο μοναδικό πραγματικά αμφιλεγόμενο σημείο, που, όπως πολύ ορθά επεσήμανε, είναι το πεδίο εφαρμογής. Αυτό το πεδίο εφαρμογής έχει, ας πούμε, κάποιες τεχνικές ιδιαιτερότητες, θα πρέπει όμως να ρυθμίσουμε αυτά τα ερωτήματα επί τεχνικής βάσεως. Αρνούμαστε κατηγορηματικά την αλλαγή φιλοσοφίας. Αυτό το Κοινοβούλιο τίθεται σαφώς κατά της μετάβασης από μία αντίληψη αναγκαστικού δικαίου σε μία αντίληψη προαιρετικής συμφωνίας μεταξύ των ασφαλισμένων με προαιρετική εγγραφή από πλευράς τους.
<P>
Από κει και πέρα, θα διεξαγάγουμε διάλογο. Εάν είναι γεγονός - όπως είναι γεγονός, και εγώ είμαι η πρώτη που το αναγνωρίζω μια και εναντιώθηκα πολύ σε αυτή την αντίληψη, που υπερασπίστηκε από την αρχή ο κ. Rothley - ότι πρέπει να προβούμε σε μερικές τεχνικές τροποποιήσεις, ας γίνει έτσι. Χωρίς να ξεχάσουμε όμως ότι αυτές οι τροποποιήσεις συνιστούν μια διευκρίνιση ανώφελη τρόπον τινά - και έχει δίκιο ο κ. Rothley - διότι μια οδηγία δεν μπορεί σε καμία περίπτωση να επηρεάσει το ιδιωτικό διεθνές δίκαιο, ούτε τους διαδικαστικούς κανόνες.
<P>
Εάν πρέπει να προβούμε σε αυτές τις διευκρινίσεις, θα το πράξουμε. Εάν πρέπει να αναθεωρηθεί κάποια αιτιολογική σκέψη, θα αναθεωρηθεί. Εάν πρέπει να επέλθει κάποια τροποποίηση, αυτό θα γίνει. Σε κάθε περίπτωση όμως, κύριε Πρόεδρε, η Ομάδα του Ευρωπαϊκού Λαϊκού Κόμματος υποστηρίζει να μην αλλάξουμε γενική θεωρία. Δεν είμαστε διατεθειμένοι να περάσουμε από αυτή τη γενική θεωρία του αναγκαστικού δικαίου σε μία άλλη εξαιρετικά ασαφή και ελάχιστα ευνοϊκή για τον ευρωπαίο πολίτη, σε ένα σύστημα εθελοντικής εγγραφής.

<SPEAKER ID=122 NAME="Wallis">
Θα ήθελα να ξεκινήσω και εγώ συγχαίροντας τον εισηγητή για την παρούσα έκθεση. Ένα τροχαίο ατύχημα μπορεί να είναι τραυματική εμπειρία κάτω από οποιεσδήποτε συνθήκες, πολύ περισσότερο δε εάν υπάρχουν προσωπικές βλάβες. Εάν προσθέσουμε σε αυτά και τη διεθνή διάσταση, όπου τα θύματα βρίσκονται σε μία ξένη χώρα, τα προβλήματα μπορεί να πολλαπλασιασθούν: διαφορές στη γλώσσα και τη διαδικασία, αδυναμία προσδιορισμού ή εντοπισμού του τρίτου μέρους, και ας μη μιλήσουμε καν για τους ασφαλιστές. Ο απλός προσδιορισμός του τρίτου μέρους είναι συχνά μακρά και χρονοβόρος διαδικασία. Μόλις επικοινωνήσουν μεταξύ τους οι ασφαλιστές τα ζητήματα συνήθως διευθετούνται με διαπραγμάτευση. Η εν λόγω οδηγία μπορεί να αποτελέσει ευπρόσδεκτο βήμα, εφόσον θα διασφαλίζει την ταχεία επαφή με τους αντίστοιχους αλλοδαπούς ασφαλιστές και την άμεση υποβολή των προτάσεων διακανονισμού.
<P>
Μέχρι εδώ όλα καλά. Ο εισηγητής μας όμως επιθυμεί να προχωρήσει ένα μικρό βήμα περαιτέρω και θεωρώ, όπως έχουν ήδη πει και άλλοι, ότι πρέπει να τον υποστηρίξουμε. Το εν λόγω βήμα αφορά τα ατυχήματα σε τρίτες χώρες. Επιτρέψτε μου να σπαταλήσω λίγο χρόνο για να μοιρασθώ μαζί σας μία υπόθεση την οποία είχα όταν ασκούσα τη δικηγορία, προτού εκλεγώ σε αυτό το Κοινοβούλιο. Αφορούσε έναν γερμανό υπήκοο, ο οποίος είχε ένα ατύχημα στην Τουρκία, το οποίο προκλήθηκε από βρετανό υπήκοο. Η συγκεκριμένη αξίωση αποζημίωσης υπήρξε αντικείμενο διαπραγμάτευσης μεταξύ ασφαλιστών σε δύο κράτη μέλη και, εάν είχε γίνει προσφυγή στη δικαιοσύνη, η δίκη θα είχε διεξαχθεί στο Ηνωμένο Βασίλειο, πιθανόν σύμφωνα με το βρετανικό δίκαιο. Πού είναι λοιπόν το πρόβλημα; Αυτά συμβαίνουν όντως στην πράξη. Στην πραγματικότητα δεν υπάρχει δυσκολία στη συμπερίληψη αυτού του μικρού περαιτέρω βήματος το οποίο ζητά ο εισηγητής. Οι δυσκολίες που επισημάνθηκαν μπορούν να ξεπερασθούν εάν υπάρχει θέληση γι' αυτό.
<P>
Τέλος, θα ήθελα απλώς να πω κάτι για το ζήτημα των ζημιών. Ελπίζω να επανέλθουμε σ' αυτό στο μέλλον. Τα μέτρα ή οι μέθοδοι υπολογισμού των ζημιών παρουσιάζουν τεράστιες διαφορές στην επικράτεια της Ευρωπαϊκής Ένωσης. Θα κάναμε μεγάλη εξυπηρέτηση στους πολίτες μας εάν μπορούσαμε να προχωρήσουμε προς την εναρμόνιση και του εν λόγω τομέα.

<SPEAKER ID=123 LANGUAGE="DE" NAME="Lehne">
Κύριε Πρόεδρε, κυρίες και κύριοι, συμμερίζομαι ουσιαστικά την άποψη των προηγουμένων αγορητών. Εδώ έχουμε ένα καλό παράδειγμα μιας Ευρώπης που υπολογίζει τους πολίτες της. Θα ήθελα να πω ξεκάθαρα πως οι εμπειρίες που συνεπάγεται η εφαρμογή αυτής της οδηγίας θα αποβούν τελικά προς όφελος όλων των Ευρωπαίων πολιτών και θα γίνουν και άμεσα αισθητές, επομένως δεν θα αποφέρουν έμμεσα, ίσως, πλεονεκτήματα - όπως συμβαίνει συχνά με άλλες νομοθεσίες - ή δεν θα είναι εντελώς αδιαφανείς. Όσον αφορά το εν λόγω πρόβλημα, είναι μεγάλη η πιθανότητα να το αντιμετωπίσει κάθε πολίτης κάποτε κατά τη διάρκεια της ζωής του στην Ευρωπαϊκή Ένωση, και τότε θα έχει τα αντίστοιχα πλεονεκτήματα. Νομίζω πως και αυτό πρέπει να αναφερθεί εδώ ρητώς.
<P>
Θα ήθελα να απευθύνω τις ευχαριστίες μου στον Willi Rothley, τον εισηγητή, για την εξαιρετική προετοιμασία αυτής της έκθεσης και για την πρωτοβουλία που τότε ξεκίνησε, ως γνωστόν, και από το Κοινοβούλιο Εκφράζω όμως τις ευχαριστίες μου και στην Επιτροπή και το Συμβούλιο για τη βασική έγκριση.
<P>
Ωστόσο, δεν έχω κατανόηση για το γεγονός ότι παραμένει το πρόβλημα που αναφέρθηκε εδώ, επειδή μέχρι σήμερα δεν έχω ακούσει ούτε ένα λογικό επιχείρημα κατά της συμπερίληψης ατυχημάτων σε τρίτες χώρες από τα οποία έχουν ζημιωθεί στις εν λόγω χώρες πολίτες της ΕΕ.
<P>
Δεν υπάρχει κανένα σχετικό επιχείρημα μέχρι σήμερα. Υπάρχουν μόνον, εν μέρει, λανθασμένες πληροφορίες που διαφάνηκαν και κατά την τελευταία συζήτηση στην Επιτροπή Νομικών Θεμάτων όσον αφορά τη στάση του οικονομικού κλάδου των ασφαλιστικών επιχειρήσεων. Θα παρακαλούσα απλώς την Επιτροπή και το Συμβούλιο να πάρουν την απόφαση να ακολουθήσουν τη θέση του Κοινοβουλίου.
<P>
Επειδή ο τριμερής διάλογος στην προκαταρκτική συζήτηση δεν οδήγησε σε κάποιο αποτέλεσμα, δεν μας απομένει προς στιγμήν τίποτε άλλο, παρά να εμμείνουμε στις καλές και συνετές μας τροπολογίες και να τις ψηφίσουμε εδώ εκ νέου σε δεύτερη ανάγνωση. Στη συνέχεια, αυτό θα δώσει κατά τη διαδικασία συνδιαλλαγής στο Συμβούλιο και την Επιτροπή την ευκαιρία να μάθουν κάτι παραπάνω. Πιστεύω πως θα έπρεπε να εκμεταλλευθούν την ευκαιρία!

<SPEAKER ID=124 NAME="Fiori">
Κύριε Πρόεδρε, η εν λόγω οδηγία αντιπροσωπεύει την πρώτη περίπτωση που η Ευρωπαϊκή Επιτροπή απαντά με μια πρωτοβουλία σε αίτημα του Ευρωπαϊκού Κοινοβουλίου, δυνάμει της εξουσίας έμμεσης νομοθετικής πρωτοβουλίας, που του δίνει η Συνθήκη του Μάαστριχτ. Πρόκειται για ένα σημαντικό και σπουδαίο γεγονός στη διοργανική ισορροπία γιατί δείχνει ότι, όταν ζητεί από την Επιτροπή, σύμφωνα με τα συνήθη μέσα που προβλέπονται από τη Συνθήκη, να δώσει συνέχεια σε βάσιμο αίτημά του, το Κοινοβούλιο μπορεί να βρει έναν προσεκτικό και διαθέσιμο συνομιλητή. Συμβαδίζει επίσης με τις απαιτήσεις που έχει εκφράσει το Κοινοβούλιο, και ιδίως η Ομάδα του Ευρωπαϊκού Λαϊκού Κόμματος, με την ευκαιρία της ανάληψης καθηκόντων του Προέδρου της Επιτροπής, Romano Prodi.
<P>
Πιστεύω πως η έκθεση του κ. Rothley πρέπει να γίνει εξ ολοκλήρου αποδεκτή: αντιπροσωπεύει έναν συμβιβασμό υψηλού επιπέδου, τη σύνθεση μιας σειράς ερεθισμάτων και καινοτόμων αντιλήψεων, καρπό της συνεργασίας διαφόρων θεσμικών στιγμών.
<P>
Θα ήθελα να σταθώ, για παράδειγμα, στην τροπολογία αριθ. 4 για τη διαγραφή της αιτιολογικής σκέψης 26. Είναι πράγματι εμφανές ότι, όταν ένα νομικό πρόσωπο, κατά την εκπλήρωση υποχρέωσής του, αποζημιώνει ένα θιγόμενο μέρος, δεν μπορεί να στερείται το δικαίωμα να υποκαθιστά το αδικημένο μέρος έναντι του οργανισμού αποζημίωσης. Και η τροπολογία αριθ. 11 θα έπρεπε να επισημανθεί προσεκτικά.
<P>
Είναι γεγονός ότι παραμένει το πρόβλημα των ατυχημάτων που συμβαίνουν σε τρίτες χώρες: ελπίζω να βρεθεί τελικά μια λύση που θα διαφυλάσσει την προσέγγιση του Κοινοβουλίου, που θέλει να επεκτείνει το πεδίο εφαρμογής της οδηγίας στις περιπτώσεις αυτές με την επιφύλαξη, συγχρόνως, των ανησυχιών του Συμβουλίου σχετικά με το σεβασμό των αρχών του ιδιωτικού διεθνούς δικαίου. Στο θέμα αυτό θα πρέπει να εργαστούμε όλοι, in primis ο εισηγητής κ. Rothley και η πρόεδρος της επιτροπής, κ. Palacio.
<P>
Μια προσεχής νομοθετική πρωτοβουλία θα μπορούσε να αφορά για άλλη μία φορά τον ασφαλιστικό τομέα, ιδίως μια κάποια εναρμόνιση των διατάξεων σχετικά με την αποζημίωση για σωματικές βλάβες, που τόσες ανισότητες και τόσες αδικίες προκαλεί στην Ευρωπαϊκή Ένωση. Το ισπανικό παράδειγμα, με τις κατάλληλες προσαρμογές, θα μπορούσε να αποτελέσει μια ενδιαφέρουσα βάση εργασίας. Ζητώ από όλους να προβληματιστούν προσεκτικά επί του θέματος.

<SPEAKER ID=125 LANGUAGE="NL" NAME="Bolkestein">
Κύριε Πρόεδρε, η τέταρτη οδηγία για τα αυτοκίνητα οχήματα αποτελεί ένα σημαντικό βήμα για την κάλυψη των κενών που υπήρχαν στις οδηγίες της Ευρωπαϊκής Ένωσης για την ασφάλιση αυτοκινήτων και για την ενίσχυση της εσωτερικής αγοράς στον τομέα της ασφάλισης. Όπως γνωρίζετε, στην Ευρωπαϊκή Ένωση συμβαίνουν περισσότερα από 500.000 αυτοκινητιστικά δυστυχήματα κάθε χρόνο. Το σημερινό σύστημα για την αποζημίωση θυμάτων τροχαίων σε περιοχές εκτός του κράτους μέλους στο οποίο διαμένουν δεν λειτουργεί καλά. Πρέπει να βρεθεί μία σύντομη και πραγματιστική μέθοδος για την προστασία του πολυάριθμων ξένων αυτοκινητιστών.
<P>
Θα ήθελα να ευχαριστήσω θερμά το Κοινοβούλιο για το γεγονός ότι ζήτησε να καταρτιστεί η Οδηγία αυτή. Είναι η πρώτη φορά που το Κοινοβούλιο έκανε χρήση των νέων αρμοδιοτήτων που του παραχωρεί το άρθρο 192 της Συνθήκης. Η Επιτροπή υποστήριξε με θέρμη το αίτημα αυτό και κατέβαλε προσπάθειες για την ταχεία έγκριση της πρότασής της. Θα ήθελα να ευχαριστήσω ιδιαιτέρως τον κύριο Rothley για όλα όσα έκανε, προκειμένου να προωθηθεί η συζήτηση για την παρούσα οδηγία στο σημείο που βρίσκεται σήμερα.
<P>
Η Επιτροπή είναι της γνώμης ότι, η κοινή θέση που επεξεργάστηκε το Συμβούλιο αποτελεί ένα ισορροπημένο και συνεκτικό κείμενο. Πρόκειται για μία πιστή απόδοση των προβλημάτων τα οποία υποχρέωσαν το Κοινοβούλιο να ζητήσει τη θέσπιση ευρωπαϊκής νομοθεσίας. Στο κείμενο υιοθετούνται τα κύρια στοιχεία της πρότασης της Επιτροπής, καθώς και -εν μέρει ή πλήρως - 24 από τις 36 τροπολογίες που είχαν κατατεθεί από το Κοινοβούλιο σε πρώτη ανάγνωση. Αυτό είναι ομολογουμένως σημαντικό.
<P>
Στην απάντησή της στις τροπολογίες που προτάθηκαν από την Επιτροπή Νομικών Θεμάτων του Ευρωπαϊκού Κοινοβουλίου, η Επιτροπή λαμβάνει ως σημείο αναφοράς την προσπάθεια ανεύρεσης ενός νομοθετικού μέσου, το οποίο θα ανταποκρίνεται με τον πιο αποτελεσματικό τρόπο στις ανάγκες των αυτοκινητιστών οι οποίοι είναι ασφαλισμένοι στην Ευρωπαϊκή Ένωση.
<P>
Θα ήθελα να προχωρήσω στην εξέταση των τροπολογιών. Συμφωνώ με τις τροπολογίες αριθ. 10, 11 και 12 επειδή σε αυτές ενισχύονται ορισμένες βασικές αρχές της κοινής θέσης, όπως η ελευθερία της ασφαλιστικής επιχείρησης να επιλέγει έναν αντιπρόσωπο για τις ζημιές, η δυνατότητα του τελευταίου να ενεργεί για λογαριασμό περισσότερων από μία ασφαλιστικές επιχειρήσεις καθώς και οι γλωσσικές απαιτήσεις.
<P>
Μπορώ επίσης να αποδεχτώ την τροπολογία αριθ. 13, στην οποία προτείνεται η ενίσχυση της προστασίας των καταναλωτών, αν και πρέπει να διασαφηνιστεί η έννοια της λέξης "αμελλητί" , που χρησιμοποιείται στο κείμενο αυτό, προκειμένου να αποφευχθεί το ενδεχόμενο να προκύψουν διαφορές κατά την εφαρμογή της διάταξης αυτής εκ μέρους των κρατών μελών.
<P>
Στη συνέχεια θα ήθελα να ασχοληθώ με τις τροπολογίες αριθ. 1, 2, 8 και 9, που κατατέθηκαν από τον εισηγητή και έχουν ως στόχο τη διεύρυνση του πεδίου εφαρμογής της οδηγίας για την κάλυψη ατυχημάτων, τα οποία έχουν επισυμβεί σε τρίτη χώρα και στα οποία εμπλέκονται δύο μέρη που διαμένουν στην Ευρωπαϊκή Ένωση και είναι ασφαλισμένα από μία κοινοτική εταιρεία.
<P>
Επιτρέψτε μου να σας υπενθυμίσω τους λόγους που υποχρέωσαν την Επιτροπή να απορρίψει τις τροπολογίες αυτές σε πρώτη ανάγνωση. Κατά πρώτον, υπάρχει ο μηχανισμός αποζημίωσης, ο οποίος καθορίζεται τόσο σ' αυτή την Οδηγία όσο και στις άλλες οδηγίες για την ασφάλιση αυτοκινήτων, με βάση το σύστημα της πράσινης κάρτας. Ο μηχανισμός αυτός δεν μπορεί να επεκταθεί και σε τρίτες χώρες οι οποίες δεν συμμετέχουν στο σύστημα και δεν αναγνωρίζουν την ισχύ ευρωπαϊκών ασφαλιστικών συμβάσεων. Οι ασφαλιστικές εταιρείες δεν θα συμφωνούσαν να καλύψουν τους κινδύνους αυτούς ή θα ζητούσαν πολύ υψηλά ασφάλιστρα. Όπως και να έχουν τα πράγματα, οι αρχές τρίτων χωρών θα απαιτούσαν από τους αυτοκινητιστές από την Ευρωπαϊκή Ένωση θα συνάψουν στα σύνορα ασφαλιστικές συμβάσεις με εταιρείες οι οποίες είναι εγκατεστημένες στην επικράτεια τους.
<P>
Κατά δεύτερον, η εφαρμογή της οδηγίας και ιδιαιτέρως η διάταξη, η οποία προσφέρει τη δυνατότητα άμεσης απαίτησης αποζημίωσης από ασφαλιστικές εταιρείες, ενδέχεται να είναι αντίθετη προς κανόνες που ισχύουν σε τρίτες χώρες όσον αφορά την υπαιτιότητα και το διεθνές ιδιωτικό δίκαιο, κυρίως σε περίπτωση που οι κανόνες αυτοί δεν αναγνωρίζουν την άμεση απαίτηση.
<P>
Κατά τρίτον, οι τροπολογίες αυτές θα υπονόμευαν τη συνοχή με το άρθρο 5, παράγραφος 3 της οδηγίας σχετικά με το κέντρο πληροφοριών και το άρθρο 7 σχετικά με την αδυναμία αναγνώρισης του οχήματος ή της ασφαλιστικής εταιρείας.
<P>
Είμαι της γνώμης ότι αυτές οι τέσσερις τροπολογίες για τα ατυχήματα σε τρίτες χώρες δεν μπορούν να γίνουν δεκτές στο σημερινό στάδιο και στη σημερινή τους μορφή. Σε περίπτωση που η διαδικασία διαβούλευσης αποδειχτεί αναπόφευκτη, η Επιτροπή θα μπορούσε να εξετάσει το ενδεχόμενο της επέκτασης του πεδίου εφαρμογής της οδηγίας συνεκτιμώντας τα όσα προαναφέρθηκαν.
<P>
Επ' αυτού θα ήθελα να προσθέσω κάτι. Όπως αναφέρθηκε ήδη, η οδηγία αυτή στηρίζεται στο σύστημα της πράσινης κάρτας. Υπάρχουν 39 χώρες που εφαρμόζουν το σύστημα αυτό. Από αυτές, εκτός από την Ευρωπαϊκή Ένωση, εκτός από τα 15 κράτη μέλη, υπάρχουν 6 κράτη τα οποία έχουν προσχωρήσει επιπλέον σε πολυμερείς ειδικές συμβάσεις. Οι χώρες αυτές είναι η Ελβετία, πράγμα πολύ σημαντικό επειδή στη χώρα αυτή συμβαίνουν πολλά ατυχήματα, η Ουγγαρία, η Τσεχία, η Σλοβακία, η Κροατία και η Σλοβενία. Αυτές οι 6 χώρες αποτελούν μία υπο-ομάδα των χωρών που συμμετέχουν στο σύστημα της πράσινης κάρτας. Προκειμένου να ανταποκριθεί στις επιθυμίες του Ευρωπαϊκού Κοινοβουλίου, η Επιτροπή είναι διατεθειμένη να υποστηρίξει συμβιβαστική πρόταση, στα πλαίσια της οποίας το πεδίο εφαρμογής της οδηγίας θα επεκταθεί στις 6 χώρες που προανέφερα, όχι όμως σε άλλες.
<P>
Πρέπει να είναι σαφές ότι, σε περίπτωση που ένας Γάλλος και ένας Βέλγος οδηγός, δηλαδή δύο οδηγοί από κράτη μέλη της Ευρωπαϊκής Ένωσης, έχουν ένα ατύχημα σε μία χώρα όπως, για παράδειγμα, η Αυστραλία και προκύψει διαφορά μεταξύ των ασφαλιστικών εταιρειών που τους καλύπτουν, θα ήταν πάρα πολύ προβληματικό να επιτραπεί η άμεση δράση εφόσον το ατύχημα έχει συμβεί μακριά από την Ευρωπαϊκή Ένωση και κάτω από συνθήκες οι οποίες είναι πάρα πολύ δύσκολο να μελετηθούν περαιτέρω. Από την άποψη αυτή, η Επιτροπή - και θα επανέλθω στη θέση που έλαβε το Συμβούλιο επί της δικής της θέσης - δεν μπορεί να ανταποκριθεί στην επιθυμία του Κοινοβουλίου που εξέφρασε με ιδιαίτερα επιδέξιο τρόπο ο κύριος Rothley. Δεν μπορούμε να το κάνουμε αυτό. Ίσως όμως να μπορούν τα μέλη του Κοινοβουλίου και ιδιαιτέρως ο εισηγητής να εξετάσουν την τελευταία πρότασή μου και τότε θα μπορούσαμε να δούμε κατά πόσον το πεδίο εφαρμογής της οδηγίας θα μπορούσε να επεκταθεί στις 6 χώρες που προανέφερα.
<P>
Κύριε Πρόεδρε, σε τελευταία ανάλυση, με τη σημερινή της μορφή και με πεδίο εφαρμογής την Ευρωπαϊκή Ένωση η οδηγία καλύπτει ήδη το 99% των ατυχημάτων. Εάν προστεθούν η Ελβετία και οι 5 άλλες χώρες που κατονόμασα νομίζω ότι θα είμαστε πλέον κοντά στο 100% και θα ήθελα συνεπώς να καλέσω το Κοινοβούλιο να εξετάσει σοβαρά το ενδεχόμενο να αποδεχθεί την πρόταση της Επιτροπής να επεκταθεί το πεδίο εφαρμογής της οδηγίας στις 6 χώρες που κατονόμασα. Το λεω αυτό, κύριε Πρόεδρε, επειδή σε κάθε συμβιβασμό πρέπει να μπορούν να προσδιοριστούν σαφώς οι τρίτες χώρες στις οποίες μπορεί πραγματικά να επεκταθεί το πεδίο εφαρμογής της οδηγίας. Επιπλέον, πρέπει να αποφευχθεί το ενδεχόμενο να προταθεί μία λύση η οποία θα είναι αντίθετη προς τη νομοθεσία των τρίτων χωρών.
<P>
Επιτρέψτε μου τώρα, κύριε Πρόεδρε, να αναφερθώ στις υπόλοιπες τροπολογίες. Η Επιτροπή είναι της γνώμης ότι τα σχέδια τροπολογίας υπονομεύουν την νομική ασφάλεια της πρότασης και θα βλάψουν τους ασφαλισμένους. Αυτό βεβαίως δεν αποτελεί πρόθεσή μας. Θα αναφερθώ εν συντομία στις τροπολογίες αυτές.
<P>
Η τροπολογία αριθ. 3 θα οδηγούσε στην παράλειψη παραπομπών οι οποίες είναι απαραίτητες για τον αποκλεισμό συγκρούσεων με κανόνες που αφορούν τη εθνική δικαιοδοσία. Οι τροπολογίες αριθ. 4, 5, 6, 14, 15 και 16 θα οδηγούσαν στην διαγραφή ορισμένων αιτιολογικών σκέψεων και διατάξεων οι οποίες έχουν ως στόχο την νομική ασφάλεια, τη διαφάνεια και την οικονομική ασφάλεια του μηχανισμού απαίτησης αποζημίωσης που καθιερώνεται. Με τις τροπολογίες αριθ. 7, 17 και 18 καταργείται ένα σημαντικό στοιχείο στο οποίο στηρίζονται όλες οι οδηγίες για την ασφάλιση αυτοκινήτων. Πρόκειται για την παραπομπή στη συμφωνία μεταξύ εθνικών ασφαλιστικών οργάνων ως βάση για τον μηχανισμό απαίτησης αποζημίωσης.
<P>
Τέλος, κύριε Πρόεδρε, με την τροπολογία αριθ. 19 θα καταργηθεί μια γενική διάταξη η οποία προτείνεται για λόγους που αφορούν την προστασία των καταναλωτών και την επικουρικότητα. Συνεπώς, πρέπει να γνωστοποιήσω στο Κοινοβούλιο ότι η Επιτροπή είναι της άποψης ότι οι τροπολογίες αριθ. 3 έως και 7 και αριθ. 14 έως και 19 χειροτερεύουν τα πράγματα, όσον αφορά την ύπαρξη ενός αποτελεσματικού νομικού μέσου για την Ευρωπαϊκή Ένωση. Για το λόγο αυτό, η Επιτροπή είναι υποχρεωμένη να απορρίψει τις τροπολογίες αυτές.
<P>
Συνοψίζοντας, η Επιτροπή θα ήθελε να υπενθυμίσει πόσο προχωρήσαμε με την πρόταση αυτή. Η κοινή θέση εξασφαλίζει την παροχή μίας ικανοποιητικής αποζημίωσης στη μεγίστη πλειοψηφία των ατυχημάτων, στην οποία εμπλέκονται πολίτες της Ευρωπαϊκής Ένωσης σε περιοχές εκτός του κράτους μέλους στο οποίο είναι εγκατεστημένοι. Αυτό το είπα πριν από λίγο και θα ήθελα να το τονίσω για άλλη μια φορά. Η Επιτροπή είναι της άποψης ότι η κοινή θέση, η οποία καταρτίστηκε με ιδιαίτερη προσοχή, οδηγεί σε σημαντική βελτίωση της προστασίας των ασφαλισμένων στην Ευρωπαϊκή Ένωση. Η Επιτροπή επιθυμεί πραγματικά να φροντίσει, ώστε η πρόταση αυτή να ενσωματωθεί το συντομότερο δυνατόν στην κοινοτική νομοθεσία.
<P>
Κύριε Πρόεδρε, η Επιτροπή επιθυμεί να διαβεβαιώσει το Κοινοβούλιο ότι θα διαδραματίσει ενεργό και εποικοδομητικό ρόλο, προκειμένου να διευκολυνθεί η σύναψη συμβιβασμών σε περίπτωση που η διαδικασία διαβούλευσης αποδειχθεί αναπόφευκτη, κάτι που δεν το ελπίζω. Ελπίζω ότι η διαδικασία δεν θα είναι απαραίτητη, γιατί δεν γνωρίζουμε ποτέ τι θα συμβεί στη συνέχεια. Εάν δεν συμφωνήσουμε, η οδηγία θα κατέπιπτε, κάτι που θα ήταν ιδιαίτερα λυπηρό. Αυτό θα ήθελα να βεβαιώσω προς τα μέλη του Ευρωπαϊκού Κοινοβουλίου και ιδιαιτέρως στον κύριο Rothley.

<SPEAKER ID=126 NAME="Πρόεδρος">
Σας ευχαριστώ κύριε Επίτροπε για την ακριβή απάντησή σας.
<P>
Η συζήτηση έληξε.
<P>
Η ψηφοφορία θα διεξαχθεί την Τετάρτη το μεσημέρι.

<CHAPTER ID=9>
Κυκλοφορία των βαρέων οχημάτων στην Ελβετία
<SPEAKER ID=127 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (Α5-0075/1999) του κ. Aparicio Sαnchez, εξ ονόματος της Επιτροπής Περιφερειακής Πολιτικής, Μεταφορών και Τουρισμού, σχετικά με την πρόταση κανονισμού του Ευρωπαϊκού Κοινοβουλίου και του Συμβουλίου περί καθορισμού της κατανομής των αδειών για τα βαρέα οχήματα μεταφοράς εμπορευμάτων που διανύουν διαδρομές στην Ελβετία (COM (1999) 35- C5-0054/1999 - 1999/002).

<SPEAKER ID=128 NAME="Aparicio Sαnchez">
Κύριε Πρόεδρε, δύο χρόνια μετά το αρνητικό αποτέλεσμα του δημοψηφίσματος στην Ελβετία σχετικά με την ενσωμάτωσή της στον Ευρωπαϊκό Οικονομικό Χώρο, το Συμβούλιο εξουσιοδότησε την Επιτροπή να διαπραγματευθεί διμερείς συμφωνίες με αυτή τη χώρα στους τομείς που θα ήταν αναγκαίο. Έτσι λοιπόν, το σχέδιο κανονισμού που κατατίθεται τώρα προς έγκριση από το Κοινοβούλιο συμπληρώνει μία από τις συμφωνίες που έχουν επιτευχθεί, συγκεκριμένα αναφορικά με τη μεταφορά εμπορευμάτων και επιβατών σιδηροδρομικώς και οδικώς. Σύμφωνα με αυτή τη συμφωνία, η Ελβετία επιτρέπει σε ένα μέγιστο αριθμό κοινοτικών φορτηγών εμπορευμάτων άνω των 28 τόνων να μπορούν να διασχίζουν την Ελβετία μέχρι το έτος 2005, ημερομηνία κατά την οποία αυτή η χώρα, προσαρμόζοντας το κανονιστικό της πλαίσιο στο κοινοτικό, δεν θα απαιτεί κάποια άδεια για τα φορτηγά κάτω των 40 τόνων.
<P>
Έτσι λοιπόν, μόλις τεθεί σε ισχύ αυτός ο κανονισμός, θα εξαλειφθεί η τωρινή κατάσταση όπου δεν μπορούν να κυκλοφορήσουν στην ελβετική επικράτεια φορτηγά άνω των 28 τόνων. Το έτος 2000 αποκτήθηκαν 250.000 άδειες κυκλοφορίας για πλήρη φορτία φορτηγών άνω των 28 τόνων με πινακίδες κυκλοφορίας της Ευρωπαϊκής Ένωσης. Από το 2001, οι άδειες θα δίδονται πλέον για τα φορτηγά άνω των 34 τόνων, ενώ η διέλευση θα είναι ελεύθερη για τα φορτηγά μεταξύ 28 και 34 τόνων. Ο αριθμός τους θα είναι 300.000 ετησίως για τα έτη 2001 και 2002 και 400.000 ετησίως για τα έτη 2003 και 2004. Από την άλλη πλευρά, καθορίζεται στις 220.000 ο αριθμός των φορτηγών που μπορούν να κυκλοφορούν κενά φορτίου.
<P>
Ο παρών κανονισμός - πολύ ορθός κατά τη γνώμη μου - προτείνει ένα σύστημα για την κατανομή αυτών των αδειών μεταξύ των δεκαπέντε κοινοτικών χωρών. Σε καθεμία από αυτές χορηγούνται ετησίως 1.500 και το υπόλοιπο κατανέμεται σύμφωνα με τους ισχύοντες αριθμούς, πραγματικούς ή θεωρητικούς, διμερούς κυκλοφορίας και διέλευσης.
<P>
Πρέπει να εκφράσω τις επιφυλάξεις μου για δύο αρνητικές συγκυρίες. Αφενός, η τωρινή πρόταση συζητείται και ψηφίζεται στο Κοινοβούλιο πριν αποκτήσουμε γνώση της γενικής συμφωνίας με την Ελβετία, μας ζητείται λοιπόν να εγκρίνουμε ένα τμήμα χωρίς να γνωρίζουμε το συνολικό κείμενο. Αφετέρου, μας λείπουν οριστικά και πλήρη στατιστικά στοιχεία αναφορικά με την υφιστάμενη ροή μεταφοράς εμπορευμάτων μεταξύ της Ελβετίας και της Ευρωπαϊκής Ένωσης, αν και αυτή η μελέτη βρίσκεται στη φάση ολοκλήρωσης, ενώ στον ίδιο κανονισμό προβλέπεται ότι το έτος 2000 μπορεί να τροποποιηθούν οι τωρινοί αριθμοί κατανομής στην περίπτωση που τα πραγματικά δεδομένα αποκλίνουν σε σημαντικό βαθμό σε σχέση με αυτά που προβλέπονται τώρα.
<P>
Σε αμφότερες τις περιπτώσεις, θεωρώ επαρκές επιχείρημα για την αιτιολόγηση της θέσης μας την επιθυμία αυτός ο κανονισμός, που πρέπει να ψηφισθεί με τη διαδικασία της συναπόφασης, να μπορέσει να τεθεί σε ισχύ την ίδια μέρα που τεθεί σε ισχύ και η συμφωνία.
<P>
Εκφράζω την πλήρη συμφωνία μου με το ζήτημα ουσίας, δηλαδή με τη μέθοδο υπολογισμού που προτείνεται για την κατανομή του αριθμού αδειών μεταξύ των διαφόρων κρατών μελών, και που, υπό τις αναφερόμενες συνθήκες, είναι η πλέον αντικειμενική, επακριβής και δίκαιη από τις πιθανές μεθόδους. Ο κανονισμός προβλέπει επιπλέον, όπως ανέφερα, ένα σύστημα ετήσιας ανακατανομής των αδειών που ενδεχομένως δεν χρησιμοποιηθούν. Ευελπιστούμε ότι, με τη σειρά του, κάθε κράτος μέλος θα κατανέμει ανάμεσα στους μεταφορείς του τις άδειες που θα του έχουν χορηγηθεί με εξίσου αντικειμενικά κριτήρια.
<P>
Συνοψίζοντας, θα αναφέρω ένα στοιχείο. Εφαρμόζοντας το προτεινόμενο σύστημα, η κατανομή των 1.650.000 αδειών κυκλοφορίας για πλήρη φορτία για την πενταετία θα σημαίνει ένα 36% για τη Γερμανία, ένα 20,5% για την Ιταλία, ένα 15,5% για τη Γαλλία, ένα 7,8% για τις Κάτω Χώρες, ένα 6,6% για το Βέλγιο, ένα 3,8% για την Αυστρία, ενώ το υπόλοιπο 10% κατανέμεται στα υπόλοιπα εννέα κράτη μέλη.
<P>
Κύριε Πρόεδρε, μερικές τροπολογίες των δύο κοινοβουλευτικών επιτροπών που συζήτησαν το σχέδιο βελτιώνουν μερικές λεπτομέρειες και συμβάλλουν στον γενικότερο δίκαιο χαρακτήρα του κανονισμού ή στην ευκολία εφαρμογής του. Θεωρώ πολύ σημαντικό, όπως ακριβώς έχει αποφασίσει η Επιτροπή Μεταφορών μέσω ψηφοφορίας, να διατηρηθεί η ελάχιστη χορήγηση 1.500 αδειών για κάθε κράτος μέλος που προτείνει η Επιτροπή. Οφείλω να υπενθυμίσω ότι αυτός ο αριθμός είναι πολύ μικρός, ισοδυναμεί με δύο ταξίδια ημερησίως για κάθε χώρα, και ότι το άθροισμα όλων αυτών των αδειών αυτόματης χορήγησης στη διάρκεια των πέντε ετών ούτε καν αγγίζει το 7% του συνόλου.
<P>
Ολοκληρώνω λοιπόν επισημαίνοντας εκ νέου την αρχική ποιότητα του σχεδίου. Συγχαίρω για αυτό την Επιτροπή και ζητώ από τους αξιότιμους συναδέλφους μου την έγκριση αυτού του σχεδίου κανονισμού.

<SPEAKER ID=129 LANGUAGE="DE" NAME="Ferber">
Κύριε Πρόεδρε, κύριε Επίτροπε, αγαπητοί συνάδελφοι, θα χαιρόμουν βέβαια κι εγώ αν παρίστατο και η κ. Επίτροπος που είναι αρμόδια για την πολιτική μεταφορών, όμως αυτό είναι μάλλον αδύνατο. Περί τίνος συζητάμε; Σήμερα δεν συζητάμε για την πολιτική μεταφορών, αλλά για το χειρότερο πράγμα που υπάρχει σε μια οικονομία της αγοράς, δηλαδή για τις ποσοστώσεις. Πώς μπορούμε, αυτό που μας παραχώρησε συγκαταβατικά η Ελβετία, επειδή ο τέως αρμόδιος για θέματα μεταφορών Επίτροπος διεξήγαγε τις διαπραγματεύσεις με τον υπουργό μεταφορών της Ελβετίας με τρόπο αδέξιο για την Ευρώπη, πώς μπορούμε να κατανείμουμε στα κράτη μέλη αυτό που παραχωρήθηκε εδώ;
<P>
Πρέπει να το καταλάβουμε καλά. Αυτό είναι και το ζητούμενο. Βασικά, είναι πολύ ταπεινωτικό αυτό που υπέβαλε εδώ η Επιτροπή. Θα ήθελα να το αναφέρω μία φορά ξεκάθαρα. Για ποιο λόγο χρειαζόμαστε βασικές ποσοστώσεις; Σκοπεύουμε πραγματικά να κάνουμε μέσω ποσοστώσεων αυτό που βλέπουμε να γίνεται με το γάλα για παραπάνω από μία δεκαετία, να δημιουργούνται δηλαδή πλεονεκτήματα με νομισματική αξία; Ακούγεται σήμερα ήδη από χώρες της περιφέρειας ότι θα χαρούν εάν μπορέσουν να εισέλθουν στο εμπόριο των ποσοστώσεων. Όχι, αυτό δεν μπορεί, βέβαια, να συμβεί τοιουτοτρόπως! Οι ποσοστώσεις ανήκουν στην Ευρωπαϊκή Ένωση, και σε αυτήν πρέπει και να επιστραφούν. Μόνον η Ευρωπαϊκή Ένωση έχει το δικαίωμα να τις ανακατανείμει.
<P>
Τότε λοιπόν ας τις αφήσουμε καλύτερα εκεί όπου ανήκουν, δηλαδή εκεί όπου γίνονται πραγματικά μεταφορές εμπορευμάτων, αντί να τις διασπείρουμε πρώτα, με ευφραντικό τρόπο, σε όλα τα κράτη μέλη και στη συνέχεια να τις συγκεντρώσουμε πάλι με μια επίπονη διαδικασία και να τις ανακατανείμουμε. Θα πρέπει να καταλάβουμε πως αυτό δεν αποτελεί μια συνετή στρατηγική. Θα ήθελα να τονίσω και το γεγονός ότι ο εισηγητής υπέβαλε βέβαια μια πολύ καλή εργασία σε γενικά πλαίσια, και θα ήθελα να τον ευχαριστήσω γι' αυτό. Σίγουρα όμως θα είχα χαρεί εάν βάσει του αποτελέσματος της ψηφοφορίας με ελάχιστη διαφορά που είχαμε στην επιτροπή - επρόκειτο για μία ψήφο - είχαν δείξει λίγο μεγαλύτερη διαλλακτικότητα ο εισηγητής και η Ομάδα του, επειδή - το λέω σήμερα ξεκάθαρα - εάν διενεργήσουμε ψηφοφορία την Τετάρτη και δεν εγκριθεί η τροπολογία 7 που καταθέσαμε, η μείωση των βασικών ποσοστώσεων σε 500, θα καταψηφίσουμε την έκθεση στο σύνολό της. Επ' αυτού λέγω επίσης πως εάν η Ομάδα μας, η Ομάδα του Ευρωπαϊκού Λαϊκού Κόμματος, δεν είχε απόσχει της ψηφοφορίας, δεν θα είχαμε τώρα καμία συζήτηση. Υπήρχε πλειοψηφία κατά της έκθεσης. Για τον λόγο αυτό θα ήθελα να παρακαλέσω πολύ να δείξουμε εδώ επιτέλους προθυμία για τη διεξαγωγή διαπραγματεύσεων, και να μην πεισμώνουμε, όντας απρόθυμοι να συζητήσουμε οτιδήποτε μαζί. Αυτό δεν είναι προς το συμφέρον ούτε όσων πρέπει εδώ να μεταφέρουν εμπορεύματα μέσω της Ελβετίας ή σε αυτήν, ούτε και των όμορων χωρών. Εάν σκεφθώ ότι το 30% της κυκλοφορίας μέσω του Brenner είναι κυκλοφορία που παρακάμπτει την Ελβετία, τότε πρέπει ασφαλώς να χρησιμοποιήσουμε εδώ τις ποσοστώσεις, προκειμένου να προβληθεί η συντομότερη οδός, αντί να επιβαρύνουμε εδώ υπέρμετρα τις χώρες της περιφέρειας πέρα από οποιεσδήποτε στατιστικές.
<P>
Θα ήθελα λοιπόν να παρακαλέσω πραγματικά να χρησιμοποιηθεί για συζητήσεις σχετικά με την επίτευξη ενός συμβιβασμού και ο χρόνος έως το μεσημέρι της Τετάρτης. Εγκατέλειψα τη σκληρή γραμμή της επιτροπής, τηρώντας διαλλακτική στάση στο θέμα αυτό, και θα χαιρόμουν εάν και η άλλη πλευρά επεδείκνυε την ίδια διαλλακτικότητα, διαφορετικά θα καταψηφίσουμε την έκθεση.

<SPEAKER ID=130 LANGUAGE="DE" NAME="Swoboda">
Κύριε Πρόεδρε, πρώτ' απ' όλα θα ήθελα να ευχαριστήσω τον κ. Aparicio Sαnchez για την εξαιρετική έκθεση που εκπόνησε και να του υποσχεθώ και την αμέριστη υποστήριξη της Ομάδας μου. Ασφαλώς και συζητήθηκαν τα ζητήματα που ανέφερε εδώ ο κ. Ferber, μόνο που εμείς καταλήξαμε σε ένα διαφορετικό συμπέρασμα. Κύριε συνάδελφε Ferber, πρώτ' απ' όλα θα ήθελα να ξεκαθαρίσω το γεγονός ότι εδώ πρόκειται για πολιτική μεταφορών. Το ζητούμενο εδώ είναι, φυσικά, η πολιτική μεταφορών - που την αποκαλέσατε "σοσιαλιστική"; - κι αυτό ακριβώς είναι και το βασικό πρόβλημα. Δόξα τω Θεώ που τώρα λύθηκε το μυστήριο και γνωρίζουμε το τι επιδιώκετε. Πρόκειται για το εξής: όποτε ακολουθείται κάπου, παραδείγματος χάρη, προς όφελος της περιβαλλοντικής πολιτικής, μια συνετή πολιτική, χαρακτηρίζεται απλούστατα σοσιαλιστική, κι έτσι δυσφημούνται όλα.
<P>
Πιστεύω πως δεν γίνεται έτσι. Το ζητούμενο είναι η άσκηση της πολιτικής μεταφορών. Και πολιτική σημαίνει να λαμβάνονται αποφάσεις σχετικά με τον τρόπο που μπορεί και θα πρέπει να λειτουργεί η αγορά, ασφαλώς όμως υπό ορισμένες συνθήκες. Αυτό έχει συμβεί εδώ.
<P>
Δεύτερον, πρόκειται για τη θέσπιση μεταβατικών καθεστώτων. Όπως ανέφερε ήδη ο συνάδελφος, κ. Sαnchez, υπάρχουν μεταβατικοί κανόνες σε μια δύσκολη φάση, όπου και εμείς καταβάλαμε προσπάθειες για την επιτυχή συμπερίληψη της Ελβετίας. Οι διαπραγματεύσεις υπήρξαν μακροχρόνιες και επίπονες. Θα ήθελα να πω - όχι επειδή πρόκειται για έναν Επίτροπο από τη δική μας πτέρυγα, έχω ευχαριστήσει και αρκετούς Επιτρόπους που προέρχονταν από την άλλη - ότι ο Kinnock διεξήγαγε σκληρές και μακροχρόνιες διαπραγματεύσεις και ότι επιτεύχθηκε ένα καλό αποτέλεσμα. Το αποτέλεσμα είναι καλό, και, όπως αναφέρατε και εσείς ο ίδιος, το ζητούμενο δεν είναι η παραχώρηση πλεονεκτημάτων σε οποιεσδήποτε χώρες, διότι εάν οι χώρες αυτές δεν είναι σε θέση να εκμεταλλευθούν τα πλεονεκτήματα, όπως τα ονομάζετε, το όλο θα επανέλθει στην Ευρωπαϊκή Επιτροπή ή στην Ευρώπη και θα πρέπει κατανεμηθεί εκ νέου.
<P>
Και ως Αυστριακός λέγω πως το ζητούμενο είναι βέβαια η μείωση της διαμετακομιστικής κυκλοφορίας μέσω της Γαλλίας και της Αυστρίας. Και ασφαλώς δεν πρόκειται μόνον για μια κυκλοφορία που δημιουργείται στην Αυστρία ή στη Γερμανία, αλλά, παραδείγματος χάρη, και στην Ελλάδα καθώς και σε άλλες περιοχές αυτής της Ευρώπης. Για τον λόγο αυτό, πιστεύω πως είναι καλή η έκθεση. Θα ήθελα να ευχαριστήσω τον συνάδελφό μας, κ. Aparicio Sαnchez. Πιστεύω πως και η σχετική ψηφοφορία θα πρέπει να διενεργηθεί με τον τρόπο που εξετάσθηκε η έκθεση στην επιτροπή.

<SPEAKER ID=131 LANGUAGE="DE" NAME="Rack">
Κύριε Πρόεδρε, στην πατρίδα μου έχουμε την εξής παροιμία: "αυτό που χώρισε ο Θεός με ένα βουνό, δεν πρέπει να συνδεθεί με τούνελ από τους ανθρώπους ";. Πιστεύω πως αυτό αποτελεί σίγουρα μια υπερβολικά αυστηρή ερμηνεία της θείας βούλησης, και έτσι το βλέπουν και οι άνθρωποι, που επί πολλά έτη παραμέρισαν πολλά εμπόδια στην οδό της αμοιβαίας προσέγγισης στην Ευρώπη. Αυτό βοήθησε τη γνωριμία και την οικονομία και ωφέλησε τον τουρισμό και τη συμβίωση. Με τη σύναψη της συμφωνίας περί μεταφορών με την Ελβετία καταργείται τώρα σταδιακά, ύστερα από πολλά χρόνια, μια διαχωριστική γραμμή που διαπερνούσε την Ευρώπη. Αυτό είναι καλό, παρά τα προβλήματα που παρουσιάζονται, βέβαια, κατά την εφαρμογή του. Είναι καλό για τους ανθρώπους, που τώρα δεν αναγκάζονται πλέον, όπως κατά το παρελθόν, να κάνουν εν μέρει εξαιρετικά μεγάλες παρακάμψεις μέσω ούτως ή άλλως ήδη επιβαρυμένων διαδρομών και που πλήρωναν και ακριβά γι' αυτό. Οι νέες δυνατότητες ευνοούν και τους ανθρώπους στον χώρο των Αλπεων καθώς και το αλπικό περιβάλλον, το οποίο έχει υποστεί σημαντικές βλάβες από την επονομαζόμενη περιβαλλοντική διαμετακόμιση. Αποτελεί γεγονός ότι ευπαθείς αλπικές περιοχές υπάρχουν τόσο στην Αυστρία όσο και στη Γαλλία και όχι μόνον στην Ελβετία, αν και είναι αυτονόητο πως υπάρχουν και εκεί.
<P>
Συνδέουμε το σχέδιο που αρχίζει τώρα για την εφαρμογή της συμφωνίας περί μεταφορών μεταξύ της ΕΕ και της Ελβετίας με την προσδοκία ότι μελλοντικά θα είναι ευκολότερη η διέλευση από τον χώρο των Κεντρικών Αλπεων. Ελπίζουμε το πακέτο συμφωνιών μεταξύ της Ευρωπαϊκής Ένωσης και της Ελβετίας να οδηγήσει κάποτε και σε μια ενδεχόμενη ενσωμάτωση της Ελβετίας στην Ένωσή μας.
<P>
Προ πάντων όμως συνδέουμε τον σχεδιαζόμενο κανονισμό και με την προσδοκία ότι με τον τρόπο αυτό θα συμβάλλουμε σημαντικά, βραχυπρόθεσμα ή μακροπρόθεσμα, στη θέσπιση μιας νέας, βελτιωμένης, αποτελεσματικότερης, αλλά και πιο ανθρώπινης και συμβατής με την οικολογία πολιτικής μεταφορών στην Ένωση.
<P>
Στο πνεύμα αυτό θα ήθελα, τέλος, να απευθύνω μια έκκληση υπέρ της τροπολογίας αριθ. 7 του συναδέλφου Ferber, ο οποίος προτείνει τη διαγραφή χωρίς αντικατάσταση στο παράρτημα 3 της πρότασης 1 "κάθε κράτος μέλος λαμβάνει μια βασική ποσόστωση 1.500 αδειών";. Η γεωγραφία της Ευρώπης δεν είναι τέτοια ώστε κάθε κράτος μέλος να έχει τις ίδιες ανάγκες κατά την εκτέλεση διαδρομών μέσω της Ελβετίας από το σημείο Α προς το σημείο Β. Η λύση αυτή αποτελεί έναν γραφειοκρατικό εφιάλτη. Ας την απορρίψουμε λοιπόν!

<SPEAKER ID=132 NAME="Μαστοράκης">
Αγαπητοί συνάδελφοι, ο εισηγητής της συζητούμενης έκθεσης συνάδελφος κ. Aparicio Sαnchez είχε να ασχοληθεί με την πρόταση κανονισμού που η Επιτροπή συνέταξε βασισμένη σε στατιστικά στοιχεία και παραδοχές.
<P>
Βέβαια, ως προς τα στατιστικά στοιχεία βάσει των οποίων προτείνεται η κατανομή των αδειών για τα βαριά φορτηγά, τα μέχρι σήμερα δεδομένα του εξωτερικού εμπορίου στην ουσία δεν μπορεί να είναι σωστά, αφού με το ισχύον όριο των 28 τόννων στην Ελβετία, οι οδικές μεταφορές μεγάλων αποστάσεων, όπως π.χ. από την χώρα μου, την Ελλάδα, είναι ασύμφορες οικονομικά και άρα δεν πραγματοποιούνται. Είναι, ας πούμε, σαν να κατανέμονται κάποια βελτιωτικά όρασης σε μια ομάδα ανθρώπων μεταξύ των οποίων και τυφλοί, ανάλογα με την ποσότητα των συνηθισμένων εντύπων που ο καθένας διαβάζει ετησίως. Προφανώς, οι τυφλοί, που χρειάζονται περισσότερο από όλους τα βελτιωτικά όρασης, δεν θα πάρουν ούτε μια σταγόνα, αφού δεν διαβάζουν έντυπα, γιατί αδυνατούν να τα διαβάσουν.
<P>
Προβληματίζει επίσης το γεγονός ότι το εξωτερικό εμπόριο δεν συμπίπτει κατ' ανάγκη με τις υπηρεσίες μεταφορών, αφού πολλά από τα εξαγόμενα προϊόντα για οικονομικούς λόγους εξάγονται με οχήματα άλλων κρατών μελών και όχι του κράτους μέλους παραγωγής. Βέβαια, αυτή η απόκλιση είναι σχεδόν αδύνατο να υπολογιστεί λόγω της πλήρους απελεύθερωσης της εσωτερικής αγοράς των μεταφορών. Ακόμη, για την εκτίμηση των αναγκών σε άδειες τράνζιτ οι υπολογισμοί βασίζονται στην σημερινή κίνηση μέσω των αλπικών διαδρόμων, κυρίως μέσω Αυστρίας, χωρίς να λαμβάνεται υπόψη ότι η κίνηση αυτή ρυθμίζεται από το περιοριστικό σύστημα των οικοσημείων, στο οποίο έχουν υπολογιστεί άλλες ποσοστιαίες αναλογίες για τα κράτη μέλη. Όλα τα παραπάνω προφανώς αποσχόλησαν τον συντάκτη της έκθεσης κ. Aparicio Sαnchez, αλλά όλοι κατανοούν ότι δεν υπάρχουν άλλα στοιχεία που να αποδίδουν πλήρως τη πραγματικότητα, οπότε απέμενε μόνο η ενδεικτική χρησιμοποίηση των όποιων και όσων σχετικών γνωστών μεγεθών. Δεν ξεχνούμε επίσης ότι οι προτεινόμενες ρυθμίσεις είναι μεταβατικού χαρακτήρα, αφού η απελευθέρωση της διέλευσης οχημάτων 40 τόννων θα ισχύσει από 1ης Ιανουαρίου του 2005. Εξάλλου, η συμφωνία ΕΕ-Ελβετίας δεν φαίνεται να μπορεί να τεθεί σε ισχύ πριν από τα μέσα του 2001 ή και αργότερα λόγω των απαιτούμενων διαδικασιών στα συμβαλλόμενα μέρη, οπότε και η προβλεπόμενη μεταβατική περίοδος θα συντομευθεί σημαντικά.
<P>
Με όλα αυτά τα δεδομένα ο συνάδελφος κ. Aparicio Sαnchez επεξεργάστηκε σοβαρά το θέμα και πρότεινε ουσιαστικές βελτιώσεις, μαζί με άλλα μέλη της επιτροπής μας. Με την πρόβλεψη μάλιστα της επιστροφής για ανακατανομή των αδειών που δεν θα έχουν χρησιμοποιηθεί μέχρι τις 15 Σεπτεμβρίου, αντί 15 Νοεμβρίου που προτείνει η Επιτροπή, μειώνεται η πιθανότητα αδικιών στην τελική κατανομή, που πρέπει να γίνεται σύμφωνα με τις πραγματικές ανάγκες, και διευκολύνονται οι επιχειρήσεις στον προγραμματισμό τους.
<P>
Ευχαριστώντας λοιπόν τον εισηγητή για την σοβαρή δουλειά του, εκφράζω την άποψη ότι θα πρέπει να τον τιμήσουμε στην ψηφοφορία για την έγκριση της έκθεσής του. Όσον αφορά την συμφωνία σχετικά με την συζητούμενη έκθεση, αλλά και κάθε άλλη συμφωνία με την Ελβετία, πού θα πάει; Κάποια μέρα θα πάψουμε να ασχολούμαστε, έχοντας ασχοληθεί με την επικύρωση της τελευταίας συμφωνίας, αυτής της ένταξης στην Ευρωπαϊκή Ένωση. Ευχαριστώ που με ακούσατε σχεδόν μεσάνυχτα στην παρθενική μου ομιλία στην Ολομέλεια και πολλές ευχές για την νέα χιλιετηρίδα.

<SPEAKER ID=133 LANGUAGE="SV" NAME="Stenmarck">
Κύριε Πρόεδρε, η διέλευση της κυκλοφορίας εμπορευμάτων και ανθρώπων διαμέσου της Ελβετίας, ήταν, για πολλά χρόνια, ένα μεγάλο πρόβλημα. Μετά από εντατικές προσπάθειες της Επιτροπής, και, πέραν των άλλων, του εισηγητή κ. Aparicio Sanchez, για τις προσπάθειες του οποίου έχουμε κάθε λόγο να είμαστε ευγνώμονες, είμαστε τώρα στο στάδιο εκείνο όπου έχουμε τη δυνατότητα να έχουμε μία συμφωνία σε ότι αφορά τα βαρέα φορτηγά αυτοκίνητα κάτι που αποτελεί εξαιρετική πρόοδο. Μακροπρόθεσμα, αυτό συνεπάγεται την επίτευξη μίας περισσότερο ευρείας συμφωνίας μεταξύ ΕΕ και Ελβετίας και για τις υπόλοιπες μορφές κυκλοφορίας. Οι συμφωνίες, όμως, για τις οποίες, από πλευράς ΕΕ, μπορούμε τώρα να τοποθετηθούμε, αφορούν τη διέλευση μέσω Ελβετίας φορτηγών αυτοκινήτων βάρους 40 τόνων. Κατά πάσα πιθανότητα, μπορούμε να πούμε ότι τα διόδια γι' αυτό το είδος κυκλοφορίας είναι υψηλά. Είναι, πριν το έτος 2000, 180 ελβετικά φράγκα. Μπορεί να είναι σωστό ότι είναι ακριβά, ωστόσο οι εναλλακτικές δαπάνες από την παράκαμψη της Ελβετίας είναι κατά πάσα πιθανότητα πολύ μεγαλύτερες. Επομένως, από πλευράς περιβάλλοντος είναι πολύ χειρότερη λύση.
<P>
Κατ' εμέ, υπάρχει μία σημαντική αδυναμία στη συμφωνία, συγκεκριμένα η κατανομή των ποσοστώσεων στις οποίες κατέληξαν οι διαπραγματεύσεις και οι οποίες αυξάνονται κατά τη διάρκεια των ετών μέχρι να τεθεί σε ισχύ η συμφωνία. Η πρόταση συνεπάγεται, κάτι στο οποίο αναφέρθηκαν και άλλοι, μία βασική ποσόστωση που είναι η ίδια για όλες τις χώρες. Το πρόβλημα είναι ότι ορισμένες χώρες δεν έχουν ανάγκη μίας τόσο μεγάλης ποσόστωσης, ενώ άλλες χρειάζονται μεγαλύτερη. Αρκεί να δει κανείς έναν χάρτη της Ευρώπης για να συνειδητοποιήσει ότι για κάποιες χώρες το κυκλοφοριακό ρεύμα από βορρά προς νότο είναι πολύ σημαντικότερο. Για χώρες όπως η Σουηδία και η Φινλανδία μία άλλη κατανομή θα είχε μία εξαιρετικά μεγάλη σημασία. Ο βουλευτής κ. Ferber υπέβαλε μία τροπολογία, η οποία συνεπάγεται έναν πιο ευέλικτο τρόπο αντιμετώπισης αυτής της κατανομής και εγώ υποστηρίζω αυτή την τροπολογία.

<SPEAKER ID=134 NAME="Bolkestein">
Κύριε Πρόεδρε, θα ήθελα, ξεκινώντας, να αναφερθώ και στις δυο κοινοβουλευτικές επιτροπές και ιδιαιτέρως στους δύο εισηγητές, τους κ.κ Aparicio Sαnchez και Brunetta, και να τους ευχαριστήσω για τον χρόνο και τον κόπο που δαπάνησαν για να καταρτιστεί η πρόταση. Στόχος της παρούσας πρότασης κανονισμού είναι να καθοριστεί μία μέθοδος για την κατανομή δύο ειδών αδειών για φορτηγά οχήματα της Ευρωπαϊκής Ένωσης τα οποία κυκλοφορούν στην Ελβετία. Συνεπώς, η πρόταση καλύπτει έναν κανονισμό και μία σειρά από άδειες, τις επονομαζόμενες άδειες για βαρέα οχήματα, και θα είναι η πρώτη φορά που προσφέρει τη δυνατότητα για την πραγματοποίηση μίας σειράς δρομολογίων στο έδαφος της Ελβετίας με φορτηγά οχήματα της Ευρωπαϊκής Ένωσης βάρους έως και 40 τόνων.
<P>
Η άλλη σειρά αδειών, οι επονομαζόμενες άδειες για οχήματα κενά φορτίου, δίνει το δικαίωμα πραγματοποίησης ενός προκαθορισμένου αριθμού δρομολογίων μέσω της Ελβετίας με φορτηγά οχήματα μεικτού βάρους έως και 28 τόνων έναντι μειωμένων διοδίων.
<P>
Αισθάνομαι ιδιαίτερη ικανοποίηση που είμαι σε θέση να γνωστοποιήσω ότι η Επιτροπή, η οποία εκτιμά όλως ιδιαιτέρως την καλή δουλειά και των δύο κοινοβουλευτικών επιτροπών, όσον αφορά το θέμα αυτό, καθώς και την καλή προδιάθεσή τους όσον αφορά τη σύναψη συμβιβασμών, μπορεί να αποδεχθεί τις τροπολογίες 1 έως και 6 και την τροπολογία 8. Δηλαδή όλες τις τροπολογίες εκτός από μία, την τροπολογία 7.
<P>
Κύριε Πρόεδρε, η πρόταση της Επιτροπής έχει ως στόχο την παραχώρηση του 90% των αδειών στα κράτη μέλη, τα οποία συμμετέχουν κατά το υψηλότερο ποσοστό στις μεταφορές με την Ελβετία και ταυτόχρονα να εξασφαλίσει σε όλα τα κράτη μέλη μία βασική ποσόστωση 1.500 αδειών ετησίως. Με την τροπολογία αυτή, η κατώτατη ποσόστωση μειώνεται σε 500. Το υπόλοιπο θα επαύξανε τις ποσοστώσεις των 3 μεγάλων κρατών μελών που συνορεύουν με την Ελβετία. Όπως είναι γνωστό, πρόκειται για τη Γαλλία, τη Γερμανία και την Ιταλία. Αυτό σημαίνει ότι θα ζημιώνονταν τα άλλα κράτη μέλη. Δεδομένου ότι το σύστημα αδειών διαθέτει ένα μηχανισμό για την κατανομή αχρησιμοποίητων αδειών στα κράτη μέλη, νομίζω ότι μπορώ να καθησυχάσω το Κοινοβούλιο ότι δεν υπάρχει κίνδυνος να μην αξιοποιηθούν ή να μην χρησιμοποιηθούν οι άδειες οι οποίες έχουν χορηγηθεί ως τμήμα της βασικής ποσόστωσης.
<P>
Στην προκειμένη περίπτωση, η Επιτροπή προτιμά να παραχωρήσει σε όλα τα κράτη μέλη την ίδια βασική ποσόστωση, πράγμα που σημαίνει ότι δεν μπορεί να αποδεχθεί την τροπολογία αριθ. 7.

<SPEAKER ID=135 NAME="Πρόεδρος">
Σας ευχαριστώ κύριε Επίτροπε.
<P>
Η συζήτηση έληξε.
<P>
Η ψηφοφορία θα διεξαχθεί την Τετάρτη το μεσημέρι.

<CHAPTER ID=10>
Ουσίες που καταστρέφουν τη στιβάδα του όζοντος
<SPEAKER ID=136 NAME="Πρόεδρος">
Η ημερήσια διάταξη προβλέπει τη σύσταση για τη δεύτερη ανάγνωση (Α5-0077/1999), εξ ονόματος της Επιτροπής Περιβάλλοντος, Δημόσιας Υγείας και Προστασίας των Καταναλωτών, σχετικά με την κοινή θέση του Συμβουλίου για τη θέσπιση του κανονισμού του Ευρωπαϊκού Κοινοβουλίου και του Συμβουλίου σχετικά με τις ουσίες που καταστρέφουν τη στιβάδα του όζοντος (5748/3/1999 - C5-0034/1999 - 1998/0228) (Eισηγήτρια: κυρία Hulthιn).

<SPEAKER ID=137 NAME="Hulthιn">
Κύριε Πρόεδρε, μπορεί να είναι περασμένη η ώρα, εγώ, όμως είμαι ικανοποιημένη διότι, επιτέλους, ήρθε η στιγμή να συζητήσουμε αυτή τη σύσταση για τη δεύτερη ανάγνωση, διότι πρόκειται για έναν κανονισμό που πραγματικά είναι αναγκαίο να εγκριθεί και να εφαρμοσθεί, καθώς η κατάσταση ενώπιον της οποίας βρισκόμαστε είναι αρκετά σοβαρή.
<P>
Η αραίωση του στρώματος του όζοντος γίνεται ολοένα και περισσότερο πιο εμφανής. Στο πρώτο έγγραφο της Επιτροπής, η αραίωση πάνω από τη Σκανδιναβία, τη Γροιλανδία και τη Σιβηρία περιγραφόταν ως εξαιρετικά μεγάλη. Δυστυχώς, πρέπει να πούμε ότι και αυτά ακόμη τα όρια έχουν ξεπεραστεί πάλι. Την προηγούμενη εβδομάδα παρουσιάστηκαν μετρήσεις, σύμφωνα με τις οποίες η κατάσταση δεν ήταν ποτέ τόσο σοβαρή όσο είναι τώρα. Αυτό θέλω να το τονίσω ιδιαίτερα για τους βουλευτές εκείνους που ήταν διστακτικοί, όσον αφορά το όφελος από τη σταδιακή κατάργηση των ουσιών που καταστρέφουν το όζον. Θέλω να τονίσω και για άλλους που λένε ότι είναι μεγάλο το κόστος για να επιτευχθεί κάτι τόσο μικρό, όπως το να μειωθεί κατά κάποιο ή κάποια εκατοστά η αραίωση του στρώματος του όζοντος. Αυτό δεν είναι σωστό! Η τρύπα του όζοντος δεν είναι φανταστική, ούτε και το ότι μεγαλώνει!
<P>
Γι' αυτόν τον λόγο, τώρα έχουμε μία μοναδική δυνατότητα με την έγκριση αυτού του κανονισμού, μαζί με τις τροπολογίες τις οποίες ενέκρινε η πλειοψηφία της Επιτροπής Περιβάλλοντος, Δημόσιας Υγείας και Προστασίας των Καταναλωτών. Αυτό δεν αρκεί για να "μπαλωθεί" η τρύπα, είναι όμως ένα βήμα προς τη σωστή κατεύθυνση που είναι απαραίτητο να γίνει. Γνωρίζουμε τις αιτίες, γνωρίζουμε τις συνέπειες και, στις περισσότερες, περιπτώσεις έχουμε και εναλλακτικές λύσεις. Στις περιπτώσεις εκείνες που δεν υπάρχουν εναλλακτικές λύσεις, ο κανονισμός παρέχει αποδεκτές τιμές ώστε να μπορέσει η βιομηχανία να ανταποκριθεί σε μια αναδιάρθρωση. Εμείς αποφασίζουμε αν θα γίνει πραγματικότητα αυτό.
<P>
Θέλω να υπογραμμίσω ότι αυτή η πρόταση δεν είναι μία προσπάθεια να αποτραπούν αλλαγές στη συνεχιζόμενη μεταβολή του κλίματος, διότι έχουν διατυπωθεί και τέτοια επιχειρήματα. Για εμένα είναι μόνο μία προσπάθεια να θολώσουν τα νερά. Χρειάζεται να βρούμε λύση και στα δύο προβλήματα. Κάποιες από τις υποκατάστατες ουσίες, που χρησιμοποιούνται σήμερα για να αντικαταστήσουν τους υδροχλωροφθοράνθρακες, γύρω από τους οποίους περιστρέφεται η συζήτηση, έχουν κάποια επίδραση στο κλίμα. Ωστόσο, και οι ουσίες που χρησιμοποιούμε σήμερα έχουν τέτοια επίδραση, κάτι που το γνωρίζουμε. Συνεπώς, δεν υπάρχει λόγος να επαναφέρουμε τους υδροχλωροφθοράνθρακες σε διαδικασίες όπου ήταν απαγορευμένοι επί πέντε έτη. Αυτό αναφέρεται στο άρθρο 5.3 της κοινής θέσης του Συμβουλίου, στο οποίο είμαι ιδιαίτερα αντίθετη.
<P>
Απαγόρευση υπάρχει, και η χαλάρωση της μάλλον δεν συμβαδίζει με τον σκοπό του κανονισμού, έτσι απευθύνομαι στην Επιτροπή θέτοντας την ερώτηση αν όντως το εννοούν αυτό σοβαρά. Ένα μεγάλο μέρος της βιομηχανίας σε αυτόν τον τομέα έχει ήδη αναδιαρθρώσει την παραγωγή της, έχει βρει εναλλακτικές μορφές παραγωγής και ο ευρωπαϊκός οργανισμός του κλάδου EUROFEN δεν μπορεί να δει κάποιο όφελος από αυτή την τροποποίηση. Γιατί συμβαίνει αυτό, ερωτώ την Επιτροπή. Τι βρίσκεται πίσω από αυτή τη στροφή 180 μοιρών; Ελπίζω ότι η Ολομέλεια στην ψηφοφορία της Τετάρτης θα ακολουθήσει την πρόταση της Επιτροπής Περιβάλλοντος, Δημόσιας Υγείας και Προστασίας των Καταναλωτών να αφαιρέσει πλήρως αυτό το άρθρο. Εδώ, θέλω επίσης να αναφερθώ στην τροπολογία αριθ. 34 που έχει υποβληθεί στην Ολομέλεια. Κατ' εμέ αυτή η πρόταση είναι εξίσου παράλογη.
<P>
Το δεύτερο που θεωρώ ότι είναι καθοριστικής σημασίας με αυτόν τον κανονισμό, για να είναι προοδευτικός, είναι η συνέχιση της χρήσης του μεθυλοβρωμιδίου. Γνωρίζουμε ότι το μεθυλοβρωμίδιο είναι μία από τις μεγαλύτερες αιτίες του προβλήματος σε ότι αφορά το όζον. Πέραν αυτού, είναι μία ουσία πολύ δραστική και επιδρά σε αυτούς που εργάζονται με αυτήν, και δεν σκοτώνει μόνο τα ανεπιθύμητα βλαβερά ζωύφια, αλλά όλους τους οργανισμούς πάνω στη γη. Επηρεάζει το νερό, τον αέρα και τους ανθρώπους. Ήρθε πια η ώρα να απαγορευτεί. Εξάλλου, εδώ και πολύ καιρό έχουμε εναλλακτική λύση σε αυτόν τον τομέα, που σε πολλές περιπτώσεις είναι πολύ πιο επικερδής απ' αυτό που χρησιμοποιούμε σήμερα. Γι' αυτόν τον λόγο, θέλω να τονίσω τη σημασία των τροπολογιών αριθ. 2, 3, 4, και 10 που περιορίζουν τη δυνατότητα της συνεχιζόμενης χρήσης, εξαιρουμένων κάποιων ακραίων καταστάσεων. Ταυτόχρονα, θέλω να αναφερθώ στην τροπολογία αριθ. 12 που αφορά την υγειονομική απομόνωση και τις μεταφορές. Σχετικά με αυτά, ο κανονισμός δεν προσδιορίζει κάποια σαφή διαδικασία σταδιακής κατάργησης.
<P>
Επιπλέον, θέλω να εστιάσω την προσοχή της Ολομέλειας και της Επιτροπής στην τροπολογία αριθ. 9, η οποία παρέχει τη δυνατότητα χρήσης των χλωροφθορανθράκων σε ορισμένες πολύ ιδιαίτερες περιπτώσεις όπως π.χ. η ανακούφιση αρρώστων με βαριές ασθένειες. Επίσης, θα επιθυμούσα να αναθεωρήσει η Επιτροπή τα στενά χρονικά όρια που ορίζει ο κανονισμός. Η εξέταση αυτού του θέματος όμως, έχει καθυστερήσει, γι' αυτό, θέλω εδώ να αναφερθώ στις μικρές και μικρομεσαίες επιχειρήσεις που έκαναν ότι ήταν δυνατό να τηρήσουν τις προϋποθέσεις του κανονισμού, αλλά, παρ' όλα αυτά δεν τα κατάφεραν. Καλό θα ήταν να υπάρξει λίγη κατανόηση για την κατάστασή τους.
<P>
Στην Ολομέλεια έχουν υποβληθεί κι άλλες τροπολογίες που δεν εγκρίθηκαν ή δεν εξετάστηκαν από την Επιτροπή Περιβάλλοντος, Δημόσιας Υγείας και Προστασίας των Καταναλωτών· έχω ήδη αναφερθεί σε μία εξ αυτών. Πρόκειται για τις τροπολογίες αριθ. 30, 31, 32 και 34 που δεν συμβαδίζουν με το πνεύμα του κανονισμού. Αφήνω ένα ερωτηματικό για την τροπολογία αριθ. 32, η οποία, κατά πάσα πιθανότητα, έχει μεταφραστεί λάθος τόσο στα σουηδικά όσο και σε άλλες γλώσσες. Γι' αυτόν τον λόγο, προτείνω να απορριφθούν αυτές οι τροπολογίες. Η τροπολογία αριθ. 35 καλύπτεται από την τροπολογία αριθ. 39 και, επομένως, είναι περιττή. Κατά τα άλλα, προτείνω την υιοθέτηση όλων των άλλων τροπολογιών που έχει εγκρίνει η πλειοψηφία της Επιτροπής Περιβάλλοντος, Δημόσιας Υγείας και Προστασίας των Καταναλωτών.

<SPEAKER ID=138 LANGUAGE="DE" NAME="Flemming">
Κύριε Πρόεδρε, η κ. Hulthιn είπε ήδη πολλά. Δεν θέλω να τα επαναλάβω όλα. Αυτό που δεν τόνισε ήταν το γεγονός ότι η υποβληθείσα κοινή θέση αποτελεί μάλλον το υπέρτατο όριο όσον αφορά αυτό που είναι εφικτό προς το παρόν. Για την αυστριακή Προεδρία γνωρίζω πως αγωνίσθηκε μέχρις εσχάτων για να επιτύχει εδώ πραγματικά μια προστασία του στρώματός μας του όζοντος. Κυρία Hulthιn, γνωρίζετε πόσο σας παρακάλεσα να παραιτηθείτε από τροπολογίες για να μπορέσει να ισχύσει γρήγορα η κοινή θέση. Σας είπα επίσης ότι θα υπάρξουν και πολλές τροπολογίες που δεν θα αποσκοπούν στην ταχύτερη και γρηγορότερη πρόοδο όπως οι δικές σας τροπολογίες, αλλά που θα βρουν μάλιστα κάποιον τρόπο οπισθοδρόμησης. Ως Αυστριακή δεν έχω κανένα πρόβλημα να προχωρήσω με ταχύτερο ρυθμό. Πρέπει όμως να μάθουμε πως και άλλα κράτη που δεν είναι τόσο προχωρημένα όσο οι βόρειες χώρες, όσο η Αυστρία ή η Γερμανία, πως πρέπει να δώσουμε και σε αυτά τα κράτη την ευκαιρία να εξακολουθήσουν να πορεύονται εδώ από κοινού μαζί με εμάς. Λυπάμαι που δεν το πράξατε, επειδή τώρα τέθηκε ασφαλώς σε κίνηση κάτι που ίσως να μην μας αρέσει καθόλου.
<P>
Η Ευρωπαϊκή Ένωση υπήρξε πάντα πρωτοπόρος όσον αφορά την παύση της παραγωγής, και της χρήσης ουσιών που βλάπτουν το στρώμα του όζοντος, και το Κοινοβούλιο θεωρείτο ως η συνείδηση αυτής της Ευρωπαϊκής Ένωσης σε σχέση με την περιβαλλοντική πολιτική. Μόνον έτσι θα έχουμε τη δυνατότητα να ασκήσουμε σε διεθνείς συνόδους πίεση στα άλλα κράτη, να τους δείξουμε τι γίνεται, τι είναι εφικτό, τι μπορούμε να απαιτήσουμε από τη βιομηχανία, και είναι γεγονός ότι η ευρωπαϊκή βιομηχανία έχει αναπροσαρμοσθεί πολλές φορές.
<P>
Επιτρέψτε μου να αναφερθώ σε ένα μικρό παράδειγμα που είναι η τροπολογία αριθ. 34. Τα halons είναι πολύ επικίνδυνα. Οι υδροχλωροφθοράνθρακες συνιστούν έναν πολύ μικρότερο κίνδυνο όσον αφορά την καταστροφή του στρώματος του όζοντος. Παρ' όλα αυτά όμως, θα ήταν τρέλα να αντικατασταθεί μια επικίνδυνη ουσία με μια λιγότερο επικίνδυνη. Το μόνο που έχουμε να κάνουμε είναι βέβαια να παράγουμε αυτή τη λιγότερο επικίνδυνη ουσία σε ικανή ποσότητα, και τότε θα έχουμε το ίδιο δυναμικό όσον αφορά την πρόκληση βλαβών. Πρέπει να αντιληφθούμε επιτέλους πως ο εν λόγω τρόπος δεν είναι ο σωστός! Δεν μπορούμε να αντικαταστήσουμε τα halons με υδροχλωροφθοράνθρακες σε εγκαταστάσεις πυροπροστασίας. Υπάρχουν πολλές εναλλακτικές ουσίες σε φυσικά αέρια, στο αργόν του αζώτου, στο Inergen. Η Αυστρία διαθέτει μια εξαιρετικά πολύτιμη βιβλιοθήκη, την Εθνική Βιβλιοθήκη της Αυστρίας. Το σύστημα πυροπροστασίας που διαθέτουμε εκεί είναι τέτοιο που να μην χρειάζεται καμία από αυτές τις επικίνδυνες ουσίες.
<P>
Θέλω να ελπίζω πως καμία από τις κατατεθείσες τροπολογίες δεν θα λάβει τις 314 ψήφους. Διότι αν το εννοούμε σοβαρά, εάν θέλουμε να κάνουμε ένα γρήγορο βήμα προς τα εμπρός, τότε θα πρέπει να τελεσφορήσει τάχιστα η κοινή θέση. Βλέπετε, είτε πρόκειται για χλωροφθοράνθρακες, υδροχλωροφθοράνθρακες ή halons, αυτά που εκπέμπονται σήμερα θα προκαλέσουν την καταστροφή τους εκεί ψηλά μετά από είκοσι ή τριάντα χρόνια. Σε τριάντα χρόνια όλοι εμείς ή πολλοί ή οι περισσότεροι από εμάς θα έχουμε πεθάνει. Όμως η καταστροφή για την οποία θα είμαστε συνυπεύθυνοι κατά την ψηφοφορία σήμερα και εδώ και την Τετάρτη θα είναι τότε σίγουρα και δικό μας φταίξιμο.

<SPEAKER ID=139 NAME="Bowe">
Κύριε Πρόεδρε, καταρχάς θα ήθελα να πω πόσο θαύμασα το έργο της εισηγήτριας αναφορικά με την εν λόγω έκθεση. Ήταν αρκετά δύσκολη η επεξεργασία της έκθεσης σε πρώτη ανάγνωση στο Κοινοβούλιο. Η επεξεργασία της σε δεύτερη ανάγνωση ήταν ακόμη πιο δύσκολη, καθώς είχαμε πολλές ανταγωνιστικές απόψεις, αντικρουόμενες επιστημονικές θέσεις και άσκηση πίεσης εκ μέρους διαφόρων ενδιαφερομένων πλευρών της βιομηχανίας για συγκεκριμένες ουσίες. Ωστόσο, η εισηγήτρια επιτέλεσε θαυμάσιο έργο και έχουμε τώρα ενώπιόν μας μία συνεκτική δέσμη τροπολογιών, μία συνεκτική θέση η οποία προχωρά μακρύτερα από την κοινή θέση, μακρύτερα από όσο θεωρεί η κυρία Flemming ότι μπορούμε να πάμε. Εκπλήσσομαι από τα λεγόμενά της, διότι προχωρήσαμε μακρύτερα από την κοινή θέση μία εβδομάδα πριν στο Πεκίνο. Οφείλουμε να παράσχουμε την υποστήριξή μας.
<P>
Υπάρχουν πολύ σοβαρά ζητήματα τα οποία διακυβεύονται εδώ. Εάν δεν αποκατασταθεί η στιβάδα του όζοντος όσο το δυνατόν συντομότερα και αν δεν σταματήσει εδώ η καταστροφή, θα σημειωθεί τεράστια εξάπλωση των κρουσμάτων καρκίνου του δέρματος και των βλαβών στα μάτια στον ανθρώπινο πληθυσμό σε ολόκληρο τον κόσμο. Σε ορισμένα μέρη αυτό έχει ήδη αρχίσει να παρατηρείται.
<P>
Εμείς, ως Ευρωπαίοι, οφείλουμε να εξακολουθήσουμε να είμαστε πρωτοπόροι και να αποτελέσουμε παράδειγμα. Δεν είναι δυνατόν να υπαναχωρήσουμε ως προς συγκεκριμένες ουσίες, μολονότι ορισμένοι υποστηρίζουν κάτι τέτοιο. Μπορούμε μόνο να επιτρέψουμε τη συνέχιση της χρήσης ορισμένων άλλων ουσιών, όπου υπάρχει πραγματικά ο κίνδυνος να περάσουν λαθραία στην Ένωση άλλα αποθέματα που, ενδεχομένως, να χρησιμοποιηθούν για να συνεχισθεί η συντήρηση του υφιστάμενου εξοπλισμού.
<P>
Πρέπει να αναγνωρίσουμε ότι το Πρωτόκολλο του Μόντρεαλ προχώρησε βήμα βήμα. Την προηγούμενη εβδομάδα το είδαμε να προχωρά ακόμη ένα βήμα στο Πεκίνο. Προχωρήσαμε στην απαλλαγή από τους χλωροφθοράνθρακες, προχωρούμε στην αντιμετώπιση των άλλων ουσιών - των υδροχλωροφθορανθράκων και των halons. Είναι επιβεβλημένο να συνεχίσουμε να διασφαλίζουμε την προώθηση της διαδικασίας. Στο πλαίσιο της Ευρωπαϊκής Ένωσης πρέπει να συμβάλουμε στην αρωγή του Τρίτου Κόσμου και των αναπτυσσόμενων χωρών προκειμένου να στραφούν σύντομα προς νέες τεχνολογίες που δεν βλάπτουν τη στιβάδα του όζοντος, που δεν χρησιμοποιούν χημικές ουσίες οι οποίες να καταστρέφουν το όζον. Υπό αυτή την έννοια, πρέπει να υποστηρίξουμε τις τροπολογίες της εισηγήτριας και να εξετάσουμε πολύ προσεκτικά μερικές τροπολογίες, τις οποίες ελπίζω ότι θα δούμε στη διαδικασία συνδιαλλαγής, ώστε να σημειωθεί περαιτέρω πρόοδος.

<SPEAKER ID=140 NAME="Davies">
Kύριε Πρόεδρε, η ανοησία της ίδιας της ανθρωπότητας οδήγησε στη φθορά της στιβάδας του όζοντος, η οποία προστατεύει τη ζωή σε αυτόν τον πλανήτη και τώρα πρέπει να πράξουμε ό,τι είναι δυνατόν για να αποκαταστήσουμε αυτή την καταστροφή.
<P>
Ελάχιστοι είναι εκείνοι που αντιτίθενται στην αρχή της σταδιακής κατάργησης των υδροχλωροφθορανθράκων και του μεθυλοβρωμιδίου. Το ζήτημα στην επιτροπή αφορούσε τα χρονοδιαγράμματα που πρέπει να ακολουθήσουμε. Σε όλους τους βουλευτές είχαν δοθεί πολλές αντικρουόμενες πληροφορίες σχετικά με τα γεγονότα, γεγονός που κατέστησε δύσκολη την εξαγωγή απόφασης.
<P>
Όπως και η εισηγήτρια, η Ομάδα του Ευρωπαϊκού Κόμματος των Φιλελευθέρων Δημοκρατών και Μεταρρυθμιστών επιθυμεί να διασφαλίσει την επίτευξη ταχείας προόδου, να αποκομίσουμε τα μέγιστα οφέλη στη συντομότερη δυνατή περίοδο. Όμως οι επιλογές δεν είναι απλές. Υπάρχει ο βάσιμος φόβος ορισμένες από τις καλοπροαίρετες τροπολογίες που κατέθεσε η εισηγήτρια να επιδεινώσουν στην πραγματικότητα την κατάσταση· πιο συγκεκριμένα, υπάρχει ο φόβος ότι έτσι θα καταστεί δύσκολο για μας να καταργήσουμε σταδιακά σε ολόκληρο τον κόσμο, και ιδιαιτέρως στα αναπτυσσόμενα κράτη, τους βλαβερούς χλωροφθοράνθρακες, οι οποίοι είναι πολύ πιο επιζήμιοι για τη στιβάδα του όζοντος από τις ουσίες που αναφέρονται στην παρούσα έκθεση. Τα οφέλη που θα αποφέρουν οι εν λόγω προτάσεις είναι υπερβολικά μικρά για να το διακινδυνεύσουμε.
<P>
Υποστηρίζουμε τους στόχους της εισηγήτριας και θα υποστηρίξουμε τις περισσότερες από τις τροπολογίες της, ωστόσο δεν έχουμε πεισθεί πως αντιμετώπισε τις ανησυχίες μας για το περιβάλλον στο σύνολό τους.

<SPEAKER ID=141 NAME="Evans, Jillian">
Κύριε Πρόεδρε, θα ήθελα και εγώ να συγχαρώ την κυρία Hulthιn για την εργασία της στην παρούσα έκθεση. Η δράση για την αντιμετώπιση της φθοράς της στιβάδας του όζοντος θεωρείται ως μία από τις ελάχιστες επιτυχίες της διεθνούς περιβαλλοντικής νομοθεσίας, και από τα μέσα της δεκαετίας του 1990 η καταστροφή του όζοντος φαίνεται ότι έχει πράγματι επιβραδυνθεί, κυρίως χάρη στις προσπάθειες για μείωση των εκπομπών ουσιών που καταστρέφουν το όζον.
<P>
Ωστόσο, δεν υπάρχει κανένα περιθώριο για αυταρέσκεια. Απέχουμε πολύ από την επίτευξη των στόχων μας. Σύμφωνα με την Ευρωπαϊκή Υπηρεσία Περιβάλλοντος, το καλοκαίρι του 1998 το όζον πάνω από την Ανταρκτική έφθασε σε μειωμένα επίπεδα ρεκόρ πάνω από μια περιοχή ίση με το μέγεθος της Ευρώπης, και το ίδιο συμβαίνει και στο βόρειο ημισφαίριο. Συνεπώς, πρέπει να τεθούν φιλόδοξοι στόχοι και να εκπληρωθούν.
<P>
Η αρχική πρόταση της Επιτροπής κινείται προς τη σωστή κατεύθυνση. Εντούτοις, θεωρούμε ότι το Συμβούλιο αποδυνάμωσε το κείμενο. Θα ήθελα λοιπόν να καλέσω τους συναδέλφους να υποστηρίξουν τις τροπολογίες που εγκρίθηκαν στην επιτροπή, προκειμένου να βελτιώσουμε την κοινή θέση.

<SPEAKER ID=142 LANGUAGE="SV" NAME="Sjφstedt">
Κύριε Πρόεδρε, την προηγούμενη μόλις εβδομάδα παρουσιάστηκε μία νέα ανησυχητική έκθεση για την αραίωση του στρώματος του όζοντος. Αυτή την φορά οι μελέτες δείχνουν ότι το προστατευτικό στρώμα του όζοντος είχε αγγίξει ανησυχητικές και ακραίες τιμές πάνω από τη Σκανδιναβία. Γνωρίζουμε τι πρέπει να κάνουμε. Σε αυτό το περιβαλλοντικό ζήτημα γνωρίζουμε τις αιτίες του προβλήματος. Γνωρίζουμε ακριβώς ποιες είναι οι ουσίες που καταστρέφουν το όζον. Γνωρίζουμε ποιες θα είναι οι συνέπειες για τους ανθρώπους αν αυξηθεί η υπεριώδης ακτινοβολία, μεταξύ άλλων θα έχουμε σημαντικά περισσότερα κρούσματα καρκίνου. Γνωρίζουμε ακόμη και τον τρόπο με τον οποίο καταστρέφεται η φύση.
<P>
Εκτός αυτού, σήμερα υπάρχουν καλές εναλλακτικές λύσεις για τις περισσότερες ουσίες που καταστρέφουν το όζον, που χρησιμοποιούνται σε διάφορους τομείς. Οι ουσίες που καταστρέφουν το όζον έχουν αρνητικές επιπτώσεις επί μακρόν. Μολονότι η διεθνής συνεργασία σε αυτόν τον τομέα με το Πρωτόκολλο του Μόντρεαλ ήταν επιτυχής και οι ρύποι έχουν μειωθεί δραστικά, παρ' όλα αυτά, το στρώμα του όζοντος δεν πρόκειται να επανέλθει στην πρότερη κατάσταση του νωρίτερα από το 2040 περίπου. Μέχρι τότε, οι βλάβες π.χ. με τη μορφή κρουσμάτων καρκίνου, αναμένεται να αυξηθούν. Επομένως, δεν υπάρχει κανένας λόγος να περιμένουμε για τα επιπλέον μέτρα τα οποία μπορούμε να λάβουμε ήδη από τώρα, γι' αυτόν τον λόγο είναι σημαντικό να εγκριθεί στο σύνολό της η έκθεση Hulthιn. Με τις προτάσεις που διατυπώνονται εκεί μπορούν να ληφθούν περισσότερο στιβαρά μέτρα κατά των ουσιών που καταστρέφουν το όζον, όπως το μεθυλοβρωμίδιο και οι υδροχλωροφθοράνθρακες.
<P>
Επομένως, η Ομάδα μας θα υπερψηφίσει όλες τις τροπολογίες της εισηγήτριας. Αντιθέτως, δεν θα υπερψηφίσουμε τις περισσότερες από τις τροπολογίες που υπεβλήθησαν από άλλους, διότι αυτές θα αποδυνάμωναν την έκθεση.
<P>
Στην κοινοβουλευτική επιτροπή, η Ομάδα του Ευρωπαϊκού Λαϊκού Κόμματος και των Ευρωπαίων Δημοκρατών καταψήφισε πολλές από τις προτάσεις της εισηγήτριας. Η δραστηριότητα των εκπροσώπων των συμφερόντων της βιομηχανίας ήταν έντονη και σε αυτό το θέμα. Ας ελπίσουμε ότι υπάρχουν εθνικές διακηρύξεις, ή μεμονωμένα άτομα στην Ομάδα του Ευρωπαϊκού Λαϊκού Κόμματος και των Ευρωπαίων Δημοκρατών που δίνουν προτεραιότητα στο περιβάλλον και που θα έχουν το θάρρος να υπερψηφίσουν τις σημαντικές προτάσεις της έκθεσης. Θα έχει ενδιαφέρον να δούμε το αποτέλεσμα της ψηφοφορίας.

<SPEAKER ID=143 LANGUAGE="NL" NAME="Blokland">
Κύριε Πρόεδρε, εκτός των άλλων, χάρη στο πρωτόκολλο του Μόντρεαλ μπορεί να καταργηθεί σύντομα η χρήση ουσιών που διασπούν το όζον. Το αποτέλεσμα που επιδιώκουμε, δηλαδή το κλείσιμο της τρύπας του όζοντος, θα επιτευχθεί μετά από εκατό χρόνια. Παράλληλα, ελπίζουμε ότι θα μειωθεί και ο αριθμός των κρουσμάτων καρκίνου του δέρματος.
<P>
Όπως συνέβη και στην πρώτη ανάγνωση, η διαδικασία κατάργησης μπορεί να επισπευσθεί. Υπάρχουν εναλλακτικές λύσεις και τα οφέλη είναι σαφώς υψηλότερα από το κόστος της μετάβασης.
<P>
Για τον λόγο αυτό υποστηρίζω τις προτάσεις της κ. Hulthιn για τη βελτίωση της κοινής θέσης. Η χρήση χλωροφθορανθράκων και μεθυλοβρωμιδίου μπορεί να καταργηθεί συντομότερα. Στις Κάτω Χώρες, η χρήση του μεθυλοβρωμιδίου έχει απαγορευτεί εδώ και χρόνια. Η απόφαση αυτή δεν έχει προκαλέσει κανένα απολύτως πρόβλημα στη γεωργία. Αντίθετα, δεν υπάρχουν απώλειες όσον αφορά την εσοδεία ενώ προστατεύεται περισσότερο και η υγεία των εργαζομένων στη γεωργία και τα κηπευτικά. Πρέπει να είναι δυνατή η κατάργηση της χρήσης του μεθυλοβρωμιδίου στην Ευρωπαϊκή Ένωση από το 2001. Επιπλέον, είμαι της γνώμης ότι δεν υπάρχει καμία ανάγκη εξαιρέσεων λόγω έκτακτων περιστάσεων.

<SPEAKER ID=144 NAME="Garcνa-Orcoyen Tormo">
Κύριε Πρόεδρε, θεωρώ αναγκαίο να επιμείνω, σε αυτή την τελευταία συζήτηση, πριν από την ψήφιση αυτού του Κανονισμού, στα ακόλουθα σημεία:
<P>
Η χώρα μου, η Ισπανία, ασπάζεται πλήρως το πνεύμα του Πρωτοκόλλου του Μόντρεαλ και με απόλυτα υπεύθυνο και ενεργό τρόπο δεσμεύεται να τηρήσει τους όρους του. Αποδέχεται κατά συνέπεια, σε γενικές γραμμές, την κοινή θέση, και υπό αυτή την έννοια, συμφωνώ πλήρως με την παρέμβαση της συναδέλφου μου, της κ. Flemming.
<P>
Παρά ταύτα, αυτό δεν εμποδίζει την Ισπανία, παρ' όλη την αποφασιστική της θέληση να ολοκληρώσει την κατάργηση της χρήσης συγκεκριμένων τοξικών ουσιών που είναι επιβλαβείς για το όζον, να θεωρεί και να δηλώνει ότι πλήττεται ιδιαίτερα από την κατάργηση μίας από αυτές τις ουσίες, του μεθυλοβρωμιδίου, που αναφέρθηκε πριν από λίγο. Αυτή η ουσία, που χρησιμοποιείται ως γεωργικό φάρμακο κυρίως σε πολύ συγκεκριμένες ζώνες καλλιεργειών σε μεσογειακές περιοχές, υπόκειται σε αυστηρούς περιορισμούς σε ό,τι αφορά το εμπόριο και τη χρήση της στη χώρα μου και ήδη έχει αντικατασταθεί σε όλες τις περιπτώσεις όπου έχει αποδειχθεί η ύπαρξη κατάλληλων εναλλακτικών λύσεων. Εδώ και καιρό διεξάγεται έρευνα για υποκατάστατες ουσίες, προκειμένου να τηρηθεί το χρονοδιάγραμμα που προβλέπει το Πρωτόκολλο.
<P>
Ακριβώς επειδή επιθυμούμε να εφαρμόσουμε το κανονιστικό πλαίσιο, πρέπει να είμαστε πολύ ακριβείς κατά τη φάση εκτίμησης των δυνατοτήτων μας να το πράξουμε, εάν αυτό το Κοινοβούλιο εγκρίνει έναν κανονισμό που θέτει αυστηρότερους όρους και προθεσμίες. Είναι πιο έντιμο και κυρίως πολύ πιο πρακτικό να πούμε ξεκάθαρα ότι διαβλέπουμε το ενδεχόμενο μη εφαρμογής σε ό,τι αφορά το μεθυλοβρωμίδιο. Ως ελάχιστο, θα υποστούμε σημαντική οικονομική και κοινωνική ζημία και θα πληγεί η ανταγωνιστικότητα μερικών από τα γεωργικά προϊόντα μας έναντι άλλων χωρών που δεν πρόκειται να εφαρμόσουν τους ίδιους περιορισμούς. Δεν πρόκειται να πετύχουμε να σταματήσει η χρήση του μεθυλοβρωμιδίου με τη συντόμευση των προθεσμιών· αντιθέτως διατρέχουμε τον κίνδυνο να εισέλθουμε σε μια ανεπιθύμητη δυναμική μη εφαρμογής και απάτης που θα οδηγήσει σε αποτέλεσμα αντίθετο από αυτό που επιθυμούν όλοι.
<P>
Για αυτό, η ισπανική αντιπροσωπεία του Ευρωπαϊκού Λαϊκού Κόμματος θεωρεί ότι είναι ανάγκη να διατηρηθούν στην Ολομέλεια οι τροπολογίες που αναφέρονται στο πρώτο εδάφιο της παραγράφου 2 του άρθρου 3 και στο τελευταίο εδάφιο του άρθρου 21, όπου αναφέρονται συγκεκριμένα οι εξαιρέσεις και οι όροι για τη χρήση του μεθυλοβρωμιδίου μετά το 2006. Πιστεύουμε ότι αυτό το Κοινοβούλιο πρέπει να καθορίσει κανόνες που να μπορούν να εφαρμόσουν όλα τα κράτη μέλη χωρίς σοβαρή ζημία σε ό,τι αφορά την οικονομική, κοινωνική και περιβαλλοντική τους κατάσταση. Αυτό λοιπόν το πνεύμα, και όχι εκείνο μιας συναισθηματικώς αξιέπαινης αλλά μη ρεαλιστικής περιβαλλοντικής βουλησιαρχίας, είναι εκείνο που μας κάνει σήμερα να καταθέτουμε αυτές τις τροπολογίες.

<SPEAKER ID=145 NAME="Sacconi">
Κύριε Πρόεδρε, δεν υπάρχει αμφιβολία ότι ο υπό εξέταση κανονισμός είναι εξαιρετικά σημαντικός. Με αυτόν, η Ευρωπαϊκή Ένωση καθορίζει τα μέσα και το χρονοδιάγραμμα για την προοδευτική εξάλειψη των ουσιών που καταστρέφουν τη στιβάδα του όζοντος και σας διαβεβαιώνω ότι δεν υποτιμώ καθόλου την επικινδυνότητα της παρούσας κατάστασης.
<P>
Η ώθηση για την περαιτέρω επιτάχυνση του χρονοδιαγράμματος που έδωσε το Κοινοβούλιο κατά την πρώτη ανάγνωση έτυχε ευρείας αποδοχής από το Συμβούλιο. Παρ' όλα αυτά, η έκθεση της κ. Hulthιn προτείνει εκ νέου τις τροπολογίες που δεν είχαν γίνει αποδεκτές, επισπεύδοντας αδιακρίτως τις προθεσμίες για τις απαγορεύσεις παραγωγής, εμπορίας και χρήσης των διαφόρων ουσιών. Σε γενικές γραμμές, πρόκειται για μια κατεύθυνση ή μάλλον για μια πρόθεση αξιέπαινη και συνεπή με το πρωτόκολλο του Μόντρεαλ που, ωστόσο, ταυτόχρονα, δεν λαμβάνει υπόψη ορισμένα γεγονότα : κατά πρώτον, το γεγονός ότι οι άλλες χώρες που έχουν υπογράψει το πρωτόκολλο, μεταξύ των οποίων οι Ηνωμένες Πολιτείες, προβλέπουν μεγαλύτερες προθεσμίες για τη διακοπή της παραγωγής των υδροχλωροφθορανθράκων· κατά δεύτερον, το ότι οι υδροχλωροφθοράνθρακες αντιπροσωπεύουν, σύμφωνα με τις παρούσες γνώσεις, τη μοναδική πραγματική εναλλακτική λύση, στον τομέα των πυροσβεστικών εξοπλισμών, για τους αλογονωμένους υδρογονάνθρακες, κυριότερους εχθρούς της στιβάδας του όζοντος, που ακόμη χρησιμοποιούνται ευρέως στις αναπτυσσόμενες χώρες.
<P>
Δεν πείθει ωστόσο η αυστηρή στάση που τηρήθηκε στην περίπτωση του μεθυλοβρωμιδίου. Είναι λυπηρό το γεγονός ότι η Επιτροπή Περιβάλλοντος, Δημόσιας Υγείας και Προστασίας των Καταναλωτών δεν θέλησε να αναζητήσει ένα λογικό σημείο συμβιβασμού εμπνευσμένο από την αρχή του ρεαλισμού. Ενίοτε δημιουργείται η εντύπωση ότι η προστασία του περιβάλλοντος νοείται κατά τέτοιο τρόπο ώστε η επιβεβαίωση μιας αρχής, αν όχι μιας σημαίας, είναι σε τελική ανάλυση σημαντικότερη από το απτό αποτέλεσμα. Η Ευρωπαϊκή Ένωση πρέπει να βρίσκεται στην εμπροσθοφυλακή, ελέχθη και σήμερα το απόγευμα, αλλά, όσον αφορά την αποκατάσταση των στιβάδων του όζοντος στην στρατόσφαιρα, όπως και τον περιορισμό του φαινομένου του θερμοκηπίου, το αποτέλεσμα δεν υπολογίζεται από το βήμα της Ευρώπης αλλά μέσα από μια σφαιρική θεώρηση. Για τους λόγους αυτούς, η κοινή θέση του Συμβουλίου, αν και δεν είναι απολύτως ικανοποιητική, φαίνεται να είναι ασφαλώς πιο ισορροπημένη.

<SPEAKER ID=146 LANGUAGE="DE" NAME="Turmes">
Κύριε Πρόεδρε, για να αποτρέψουμε μια περαιτέρω καταστροφή του στρώματος του όζοντος πρέπει να περιορίσουμε κυρίως και τις εξαιρέσεις που υπάρχουν ακόμα. Μια παρόμοια ρύθμιση εξαίρεσης υπάρχει για τον υδροχλωροφθοράνθρακα 11, για την εταιρία Du Pont στο Λουξεμβούργο για την παραγωγή ινών πολυολεφίνης. H ίδια η εταιρία έχει αναπτύξει μια εναλλακτική ουσία για τον υδροχλωροφθοράνθρακα 11. Η εναλλακτική αυτή ουσία θα εξετασθεί εντός των εβδομάδων από τις αρμόδιες αρχές στο Λουξεμβούργο. Επομένως, δεν υπάρχει απολύτως τίποτα που να δικαιολογεί τώρα την περαιτέρω διατήρηση της εν λόγω παρέκκλισης. Για τον λόγο αυτό ζητώ από εσάς, και ειδικότερα από την κ. Flemming καθώς και από τους βουλευτές της Ομάδας του Ευρωπαϊκού Λαϊκού Κόμματος, όπως εγκρίνετε την τροπολογία 28. Εδώ δεν πρόκειται για κάποια αναπτυσσόμενη χώρα, αλλά για μια πολύ εξελιγμένη τεχνολογία σε μια πολύ ανεπτυγμένη χώρα.
<P>
Οι περιβαλλοντολόγοι στο Λουξεμβούργο αγωνίσθηκαν για την κατάργηση αυτής της εξαίρεσης που υποστηρίζει και ο Υπουργός Περιβάλλοντος. Εάν τώρα εδώ στο Ευρωπαϊκό Κοινοβούλιο δεν ψηφίσουμε σύμφωνα με αυτό το πνεύμα, τότε οι πολίτες του Λουξεμβούργου θα έχουν την αίσθηση ότι Ευρώπη δεν σημαίνει πρόοδος αλλά οπισθοδρόμηση.

<SPEAKER ID=147 LANGUAGE="DE" NAME="Mόller, Emilia Franziska">
Κύριε Πρόεδρε, κυρίες και κύριοι, οι αυξημένες τιμές του όζοντος και η αυξημένη υπεριώδης ακτινοβολία συνιστούν παράγοντες κινδύνου για ολόκληρο τον ζωτικό μας χώρο. Συμφωνώ με την εισηγήτρια ότι οι επιπτώσεις είναι εν τω μεταξύ ολοφάνερες. Η διατήρηση του στρώματος του όζοντος αποτελεί έναν από τους πρωταρχικούς στόχους της περιβαλλοντικής μας πολιτικής. Όλοι μας φέρουμε την ευθύνη για την αποτροπή των βλαβών σε ανθρώπους και ζώα καθώς και σε ολόκληρο το οικοσύστημα. Για τον λόγο αυτό, οι ουσίες που καταστρέφουν το στρώμα του όζοντος πρέπει να αντικατασταθούν το ταχύτερο δυνατόν από εναλλακτικές ουσίες. Ωστόσο, πρέπει να προβλεφθούν ρεαλιστικές μεταβατικές προθεσμίες για τη μετάβαση σε εναλλακτικές ουσίες. Ρίχνω το κέντρο βάρους στη λέξη "ρεαλιστικές";.
<P>
Στους τομείς εφαρμογής, όπου διατίθενται σαφώς εναλλακτικές ουσίες με την ίδια λειτουργία, η διαδικασία πρέπει να διεξαχθεί εντός του προκαθορισμένου χρονικού διαστήματος. Ωστόσο, υπάρχουν και τομείς εξαιρέσεων που πρέπει να αναφέρουμε με πάσα σαφήνεια. Στη μεγάλη χημική βιομηχανία υπάρχουν ορισμένες ψυκτικές εγκαταστάσεις που είναι εντελώς απαραίτητες στη χημική παραγωγή. Οι εν λόγω ψυκτικές εγκαταστάσεις αποτελούν κλειστά ψυκτικά συστήματα, για τα ψυκτικά μέσα των οποίων δεν υπάρχουν κάποιες συγκεκριμένες εναλλακτικές ουσίες σύμφωνα με τα τωρινά δεδομένα. Η παραχώρηση παρεκκλίσεων είναι απαραίτητη και λόγω του μεγέθους και της πολυπλοκότητας των κλειστών ψυκτικών συστημάτων. Αυτός είναι ο λόγος που κατέθεσα την τροπολογία 30 σχετικά με την έκθεση, και παρακαλώ όπως ληφθεί υπόψη. Θα ήθελα να επισημάνω και πάλι το γεγονός ότι τα εν λόγω ψυκτικά συστήματα είναι κλειστά, και το ψυκτικό μέσον δεν διεισδύει στην ατμόσφαιρά μας.

<SPEAKER ID=148 NAME="Nisticς">
Κύριε Πρόεδρε, κύριοι συνάδελφοι, θα ήθελα να εκφράσω την απογοήτευσή μου και την πικρία μου, και πιστεύω ότι εκφράζω τα αισθήματα και άλλων βουλευτών της πρώτης κοινοβουλευτικής περιόδου. Στο στάδιο της δεύτερης ανάγνωσης, οι βουλευτές της πρώτης κοινοβουλευτικής περιόδου δεν μπορούν να συμβάλουν καθόλου για να βελτιώσουν το περιεχόμενο των μέτρων που θα εγκριθούν στη συνέχεια από το Κοινοβούλιο, και αυτό δημιουργεί φυσικά αίσθημα βαθιάς απογοήτευσης. Αυτή όμως η απογοήτευση γίνεται ακόμη πιο βαθιά, πιο έντονη όταν, μπροστά σε νέα επιστημονικά στοιχεία, όπως στην περίπτωση των ουσιών που οδηγούν στην καταστροφή της στιβάδας του όζοντος, η γραφειοκρατία και η συναισθηματικότητα, υπερισχύοντας της πολιτικής και της επιστήμης, δεν επιτρέπουν την έγκριση νέων και επιστημονικά έγκυρων τροπολογιών.
<P>
Για το λόγο αυτόν, ζητώ από όλους τους βουλευτές να εγκρίνουν την τροπολογία αριθ. 34, που έχει ήδη υποβληθεί στην επιτροπή από τους συναδέλφους Bowis και Sacconi και που σήμερα έχει υπογραφεί από 32 βουλευτές. Η τροπολογία που θέλουμε να εγκριθεί, συγκριτικά με την άκαμπτη και κλειστή θέση της εισηγήτριας Hulthιn και εκείνων που την υποστηρίζουν τυφλά, ζητεί μια μικρή παράταση, μέχρι την 1η Ιανουαρίου 2004, της απόσυρσης από την αγορά των υδροχλωροφθορανθράκων στα πυροσβεστικά συστήματα. Αυτές οι ουσίες έχουν πολύ χαμηλό δυναμικό καταστροφής του όζοντος - 1200 φορές χαμηλότερο σε σχέση με τα halons - και είναι πολύ καλύτερα ανεκτές από το περιβάλλον σε σχέση με ουσίες όπως οι υδροφθοράνθρακες και οι υπερφθοράνθρακες που δυστυχώς επιτράπηκαν από αυτό το Κοινοβούλιο, παρ' όλο που είναι πιο επιθετικές προς το περιβάλλον γιατί έχουν υψηλό δυναμικό αύξησης της θερμοκρασίας του πλανήτη και συνεχίζουν να υπάρχουν στην ατμόσφαιρα για 6-7 χιλιάδες χρόνια.
<P>
Τα συμπεράσματα αυτά τα συμμερίζονται επιστημονικά αναγνωρισμένοι οργανισμοί σε διεθνές επίπεδο όπως η Διάσκεψη του Καΐρου του 1998, τα συμβαλλόμενα μέρη του Πρωτοκόλλου του Μόντρεαλ, το Panel on Ozone Depletion του 1999 και το υπουργείο Περιβάλλοντος της Μεγάλης Βρετανίας. Η σταδιακή απαγόρευση των υδροχλωροφθορανθράκων, όπως ζητεί η τροπολογία, παράλληλα με τους βαθύτερους λόγους επιστημονικής φύσης, αναγνωρίζει και κοινωνικούς λόγους, γιατί πολλά άτομα κινδυνεύουν να χάσουν τη θέση εργασίας τους. Για το λόγο αυτόν, ζητώ την υποστήριξή σας.

<SPEAKER ID=149 NAME="Liikanen">
Θα ήθελα να ευχαριστήσω την Επιτροπή Περιβάλλοντος, και ιδιαίτερα την εισηγήτρια κυρία Hulthιn, για την προσεκτική εξέταση της κοινής θέσης.
<P>
Πολλές από τις τροπολογίες έχουν σχεδιασθεί για να επιταχύνουν τα χρονοδιαγράμματα σταδιακής κατάργησης των υδροχλωροφθορανθράκων και του μεθυλοβρωμιδίου, ένας στόχος τον οποίο ασφαλώς συμμερίζεται η Επιτροπή υπό το φως της σημαντικής και αυξανόμενης συμβολής των ουσιών αυτών στην καταστροφή του όζοντος.
<P>
Οι ευρωπαϊκές ΜΜΕ, οι οποίες παίζουν ηγετικό ρόλο στην ανάπτυξη εναλλακτικών προϊόντων, έχουν αποδείξει ότι η ταχεία σταδιακή κατάργηση των υπολοίπων ουσιών που καταστρέφουν το όζον προωθεί τις βιώσιμες βιομηχανίες και την επιπρόσθετη προστασία της στιβάδας του όζοντος.
<P>
Πολύπλοκες διαπραγματεύσεις στο Συμβούλιο οδήγησαν στην έγκριση μιας αποδεκτής κοινής θέσης τον περασμένο Φεβρουάριο. Η ταχεία έγκρισή της αποτελεί προτεραιότητα της Επιτροπής. Η Επιτροπή δεν μπορεί να προχωρήσει όσο γρήγορα θα ήθελε σε μερικά θέματα, καθώς πλησιάζουν σύντομα ορισμένες από τις προτεινόμενες ημερομηνίες κατάργησης. Είναι σημαντικό να αποφύγουμε την εισαγωγή νέων ουσιών που καταστρέφουν το όζον. Η τροπολογία 27 θα εισαγάγει μια επισπευσμένη διαδικασία για την προσθήκη νέων ουσιών που καταστρέφουν το όζον στον κανονισμό, γεγονός χρήσιμο για την αναβολή των απερίσκεπτων επενδύσεων, και ταυτόχρονα επωφελές για το στρώμα του όζοντος. Η Επιτροπή μπορεί συνεπώς να αποδεχθεί καταρχήν αυτή την τροπολογία.
<P>
Η τροπολογία 9 είναι επίσης αποδεκτή, εφόσον επιτρέπει χρονικά περιορισμένες παρατάσεις για τη χρήση πολύ μικρών ποσοτήτων χλωροφθορανθράκων σε εξειδικευμένους τύπους ιατρικών μηχανημάτων για την ανακούφιση του πόνου. Αλλες τροπολογίες που αποδέχεται η Επιτροπή, είτε συνολικά είτε καταρχήν ή εν μέρει, είναι οι τροπολογίες αριθ. 1, 4, 11, 12, 15, 17, 24, 25, 26, 29, 31, 32 και 35. Η Επιτροπή δεν μπορεί να αποδεχθεί τις τροπολογίες αριθ. 2 και 10, καθώς επισπεύδουν τη θέσπιση των πρώτων μειώσεων στην παραγωγή και τη χρήση μεθυλοβρωμιδίου σε μη ρεαλιστικές σύντομες ημερομηνίες - 1η Ιανουαρίου 2000 και 1 Ιανουαρίου 2001 αντίστοιχα. Τούτο θα μπορούσε να προκαλέσει διαδικαστικές δυσκολίες και προβλήματα στους γεωργούς.
<P>
Ομοίως, η Επιτροπή δεν μπορεί να αποδεχθεί την τροπολογία αριθ. 3, η οποία θα καταργούσε κάθε εξαίρεση μετά το 2006. Αυτό θα έθετε σε δυσανάλογα μειονεκτική θέση κάποιους μεμονωμένους γεωργούς ή ορισμένες καλλιέργειες.
<P>
Οι αυστηροί έλεγχοι στην παραγωγή και εμπορία υδροχλωροφθορανθράκων με μη Μέρη του Πρωτοκόλλου του Μόντρεαλ αποτελούν τμήμα της κοινοτικής πολιτικής για το όζον. Δύο εβδομάδες πριν, στη συνάντηση των Μερών στο Πρωτόκολλο του Μόντρεαλ, η οποία διεξήχθη στο Πεκίνο, η Κοινότητα πέτυχε τη συμπερίληψη τέτοιου είδους μέτρων στο Πρωτόκολλο του Μόντρεαλ. Ωστόσο, τα υπερβολικά αυστηρά μέτρα που προχωρούν πέρα από την κοινή θέση θα μπορούσαν να στρέψουν την αγορά σε υπερπόντιους παραγωγούς.
<P>
Οι τροπολογίες αριθ. 5, 6, 7, 8 και 23, οι οποίες προωθούν το χρονοδιάγραμμα σταδιακής κατάργησης και επιβάλλουν άμεση απαγόρευση της εμπορίας δεν μπορούν συνεπώς να γίνουν αποδεκτές.
<P>
Υπάρχουν αρκετές τροπολογίες που επισπεύδουν τη θέσπιση ελέγχων στη χρήση των υδροχλωροφθορανθράκων. Η τωρινή θέση αντιπροσωπεύει μία προσεκτική ισορροπία μεταξύ του περιβαλλοντικά ευκταίου και του τεχνικά και οικονομικά εφικτού. Η Επιτροπή δεν μπορεί, συνεπώς, να αποδεχθεί τις τροπολογίες αριθ. 13, 14 και 16, οι οποίες θα καθιστούν ακόμα αυστηρότερες τις προθεσμίες για τη σταδιακή κατάργηση της χρήσης υδροχλωροφθορανθράκων στους διαλύτες, τα συστήματα κλιματισμού και τα αφρώδη πολυουραιθάνης. Αυτό θα προκαλούσε αυξημένα προβλήματα και θα δημιουργούσε προβλήματα στα ταμειακά διαθέσιμα των εταιρειών.
<P>
Η Επιτροπή δεν μπορεί να αποδεχθεί τις τροπολογίες αριθ. 18 και 34 για την πιθανή χρήση των υδροχλωροφθορανθράκων ως υποκατάστατο των halons στα συστήματα πυρόσβεσης. Η επέκτασή της είναι περιττή και ο περιορισμός της ελάχιστης αν όχι καμίας πρακτικής συνέπειας. Τέτοιες αλλαγές θα επηρέαζαν ένα ζωτικό μέρος του συμβιβασμού για την κοινή θέση.
<P>
Η τροπολογία αριθ. 28 αφορά το άρθρο 5 και απαγορεύει αμέσως τη χρήση χλωροφθορανθράκων και υδροχλωροφθορανθράκων ως μέσων επεξεργασίας σε ειδικές εφαρμογές. Η Επιτροπή δεν μπορεί να αποδεχθεί την εν λόγω τροπολογία, διότι είναι ανάγκη να υπάρξει μεταβατική περίοδος για την κατάργηση. Η Επιτροπή δεν μπορεί να αποδεχθεί επίσης την τροπολογία αριθ. 19 για την απαγόρευση πώλησης χρησιμοποιημένου εξοπλισμού που περιέχει υδροχλωροφθοράνθρακες εντός 5 ετών από την αντίστοιχη απαγόρευση χρήσης, διότι θα αύξανε την πιθανότητα παράνομων απορρίψεων και διαφυγής υδροχλωροφθορανθράκων στην ατμόσφαιρα.
<P>
Μολονότι η Επιτροπή αντιμετωπίζει ευνοϊκά την τροπολογία αριθ. 20, η οποία θα απαγόρευε την παραγωγή προϊόντων προοριζομένων για εξαγωγή τα οποία περιέχουν υδροχλωροφθοράνθρακες τρία έτη μετά την αντίστοιχη απαγόρευση της εσωτερικής χρήσης τους, επιβάλλεται να η διατηρηθεί η ισορροπία ανάμεσα σε αυτό που επιθυμούμε να πετύχουμε από περιβαλλοντική άποψη και στον κίνδυνο μεταφοράς των κατασκευαστικών μονάδων. Η Επιτροπή δεν μπορεί συνεπώς να αποδεχθεί την τροπολογία.
<P>
Ομοίως, μολονότι στηρίζουμε τον σκοπό της τροπολογίας αριθ. 21, η τροπολογία θα ήταν ασύμβατη με την εξαίρεση του άρθρου 5(6) για ειδικές περιπτώσεις και συνεπώς δεν μπορεί να γίνει αποδεκτή. Επιπλέον, η Επιτροπή δεν μπορεί να αποδεχθεί την τροπολογία αριθ. 22, διότι σύμφωνα με αυτήν οι εξαιρέσεις θα χορηγούνται σε κάθε περίπτωση έπειτα από πλήρη διαβούλευση με τα κράτη μέλη, και συνεπώς δεν μπορούμε να την αποδεχθούμε.
<P>
Η Επιτροπή δεν μπορεί να αποδεχθεί την τροπολογία αριθ. 30, η οποία επιδιώκει να διευρύνει τις δυνατότητες χορήγησης εξαιρέσεων για ουσίες που έχουν ήδη καταργηθεί. Είναι σημαντικό να στείλουμε το ξεκάθαρο μήνυμα ότι όταν μία ουσία καταργείται δεν πρέπει να επιτραπούν περαιτέρω εξαιρέσεις, εκτός από εκείνες τις εφαρμογές που χαρακτηρίζονται ως κρίσιμες.
<P>
Τέλος, επιτρέψτε μου να ευχαριστήσω το Κοινοβούλιο για το έργο του και για την προσεκτική εξέταση της κοινής θέσης.

<SPEAKER ID=150 NAME="Πρόεδρος">
Σας ευχαριστώ κύριε Επίτροπε.
<P>
Η συζήτηση έληξε.
<P>
Η ψηφοφορία θα διεξαχθεί την Τετάρτη το μεσημέρι.

<CHAPTER ID=11>
Επισήμανση των τροφίμων που περιέχουν ή προέρχονται από γενετικά τροποποιημένα τρόφιμα
<SPEAKER ID=151 NAME="Πρόεδρος">
Η ημερήσια διάταξη προβλέπει τη συζήτηση της πρότασης ψηφίσματος (Β5-0313/1999), εξ ονόματος της Επιτροπής Περιβάλλοντος, Δημόσιας Υγείας και Προστασίας των Καταναλωτών, αναφορικά με την παρακολούθηση της γνωμοδότησης του Κοινοβουλίου για τη σήμανση των τροφίμων που προέρχονται από γενετικά τροποποιημένους οργανισμούς.

<SPEAKER ID=152 NAME="Jackson">
Δεν ξέρω για σας, αλλά εμένα μου φαίνεται ότι το σημερινό βράδυ ανακαλεί έντονα στη μνήμη τον Τιτανικό. Έχω το τρομερό συναίσθημα ότι όλο το πλοίο βουλιάζει. Ελπίζω να διαψευσθώ, όμως εάν συνεχίσουμε έτσι, ίσως θα πρέπει να συγκεντρωθούμε στο μέσον και να τραγουδήσουμε εν χορώ το "Nearer my God to Thee" .
<P>
Ελπίζω όταν απαντήσει η Επιτροπή ο κ. Επίτροπος να έχει την καλωσύνη να απαντήσει στη συζήτηση στα αγγλικά. Είναι πολύ επιβοηθητικό όταν το πράττει, διότι πρόκειται για θέμα για το οποίο αρκετοί από μας έχουμε ψηφοφόρους που αγωνιούν να μάθουν τι συμβαίνει και θα είναι εξαιρετικά επιβοηθητικό εάν ο κ. Επίτροπος μπορέσει να απαντήσει στα αγγλικά, εάν βέβαια είναι δυνατόν.
<P>
Πρόκειται για ένα πολύ απογοητευτικό θέμα, το οποίο αντιμετώπισε απογοητευτικά η Επιτροπή. Η Επιτροπή Περιβάλλοντος του Κοινοβουλίου συνέταξε μία σύντομη πρόταση ψηφίσματος, προκειμένου οι βουλευτές να μπορέσουν να συζητήσουν το θέμα με την Επιτροπή και να προσπαθήσουμε να λάβουμε κάποιες αποσαφηνίσεις εκ μέρους της. Είναι απογοητευτική η προσέγγιση την οποία αναγκάσθηκε να υιοθετήσει η Επιτροπή και ακόμη και το περιεχόμενο της πρότασης που υποβλήθηκε στο Σώμα. Αυτό που κάνουμε απόψε είναι να σχολιάζουμε ένα σχέδιο κανονισμού της Επιτροπής. Δεν έχει τη δυνατότητα το Ευρωπαϊκό Κοινοβούλιο να προτείνει τροπολογίες επ' αυτού μέσω των συνηθισμένων διαδικασιών μας. Μπορούμε μόνο να εναντιωθούμε, και εάν το πράξουμε, τότε θα καθυστερήσει η συμφωνία. Στην πραγματικότητα, δεν επιθυμούμε να καθυστερήσει μια τέτοια συμφωνία, έτσι εκμεταλλευόμαστε αυτή την ευκαιρία για να διεξαγάγουμε την παρούσα συζήτηση.
<P>
Υπογραμμίζουμε στην πρόταση ψηφίσματος που βρίσκεται ενώπιόν σας ότι θεωρούμε πως ένα τέτοιο θέμα πρέπει να εξετάζεται μελλοντικά μέσω της διαδικασίας συναπόφασης. Στην πραγματικότητα, τα μέλη της επιτροπής θεωρούν ότι η συνολική προσέγγιση της Ευρωπαϊκής Ένωσης απέναντι στα γενετικά τροποποιημένα τρόφιμα βρίσκεται επί του παρόντος σε πολύ συγκεχυμένη κατάσταση. Πράγματι, όπως φαίνεται ασχολούνται με το θέμα αρκετοί Επίτροποι, μολονότι ο κ. Liikanen κατέχει προεξάρχουσα θέση. Η υποβολή νομοθετικών πράξεων υπήρξε αποσπασματική. Είχαμε ήδη τον καινοτόμο κανονισμό για τα είδη διατροφής, όμως αυτό αποτελεί ένα ακόμη τμήμα του παζλ. Θεωρούμε ότι είναι πολύ πιθανό οι καταναλωτές να βρίσκονται σε μεγάλη σύγχυση για το τι ακριβώς προτείνει η Ευρωπαϊκή Ένωση και για τον αντίκτυπο που θα έχει γι' αυτούς και για την τροφή που τρώνε, καθώς και για τις ετικέτες που διαβάζουν. Δεν έχει γίνει ακόμη τίποτε από την Ευρωπαϊκή Επιτροπή σχετικά με την επισήμανση του γενετικά τροποποιημένου υλικού όταν περιέχεται σε ζωοτροφές, και ανυπομονούμε να δούμε σχετικές προτάσεις.
<P>
Συνολικά, η επιτροπή έλαβε μάλλον αντικρουόμενα μηνύματα σχετικά με το προτεινόμενο επίπεδο του 1% ως μέγιστη περιεκτικότητα. Ζητώ όντως από τον Επίτροπο, όταν θα απαντήσει στη συζήτηση, να εκμεταλλευθεί την ευκαιρία και να αποσαφηνίσει όσο το δυνατόν πιο δημόσια για ποιον λόγο η Επιτροπή επέλεξε το επίπεδο του 1%.
<P>
Αντιλαμβάνομαι ότι η Επιτροπή δέχθηκε σημαντικές πιέσεις να ζητήσει ένα πολύ πιο υψηλό επίπεδο, 5% ήταν το επίπεδο που ορισμένα αμερικανικά συμφέροντα επιθυμούσαν να ζητήσει η Επιτροπή. Από την άλλη πλευρά, υπάρχουν ορισμένα μέλη της επιτροπής που υποστηρίζουν ότι ένα επίπεδο της τάξεως του 0,1% θα ήταν απολύτως εφικτό και επεσήμαναν ότι ορισμένες αλυσίδες σούπερ μάρκετ σε ολόκληρη την Ευρωπαϊκή Ένωση επιμένουν στο επίπεδο του 0,1%. Πιστεύω ότι η απάντηση της Επιτροπής σε αυτό θα είναι πως το επίπεδο του 1% είναι το μόνο επίπεδο για το οποίο είμαστε απολύτως σίγουροι πως έχουμε στη διάθεσή μας μεθόδους ελέγχου, συνεπώς μπορεί να αποκτήσει σταθερό έρεισμα στο κοινοτικό δίκαιο. Εάν αυτό συμβαίνει, τότε πώς μπορούν οι αλυσίδες σούπερ μάρκετ να υποστηρίζουν σε μάς πως ένα επίπεδο του 0,1% είναι απολύτως εφικτό; Υπάρχουν διαθέσιμες μέθοδοι ελέγχου και τι γίνεται με τους ισχυρισμούς των σούπερ μάρκετ;
<P>
Η επιτροπή ήταν τόσο δυσαρεστημένη σχετικά με το θέμα, ώστε θέλησε να καταστήσει απολύτως σαφές στην Ευρωπαϊκή Επιτροπή ότι επιθυμεί να αναθεωρηθεί η εν λόγω πρόταση σύντομα. Ελπίζω η Επιτροπή να σχολιάσει εάν αυτό είναι εφικτό. Εάν το επίπεδο του 1% βρεθεί ότι είναι απολύτως εφικτό από τεχνικής άποψης, υπάρχουν πολλοί στην Κοινότητα που επιθυμούν να διασφαλίσουν τη δυνατότητα αναθεώρησης με στόχο τη μείωση του εν λόγω επιπέδου, και θα θέλαμε να ακούσουμε την άποψη της Επιτροπής επ' αυτού.
<P>
Τέλος, ερχόμαστε το ζήτημα της εφαρμογής του μέτρου και στην παράγραφο 6 της πρότασης ψηφίσματος. Μπορεί η Επιτροπή να δηλώσει με απόλυτη βεβαιότητα ότι θα είναι δυνατή η εφαρμογή αυτού του επιπέδου μέγιστης περιεκτικότητας 1% σε πολύ μικρές ποσότητες συστατικών; Καθώς διαβάζουμε τον κανονισμό, βλέπουμε ότι αναφέρει ότι το μέγιστο επίπεδο 1% μπορεί να εφαρμοσθεί σε συστατικά ενός προϊόντος, όχι απαραιτήτως μόνο στο συνολικό προϊόν. Εάν αυτό ισχύει, τότε εξετάζουμε πράγματι πολύ μικρές ποσότητες, και υπάρχουν ορισμένα μέλη της επιτροπής που θεωρούν ότι ουσιαστικά η πρόταση που εξετάζουμε απόψε είναι μη εφαρμόσιμη και αποτελεί ακόμη μία περίπτωση όπου η Ευρωπαϊκή Επιτροπή δημιούργησε κάτι που δείχνει ωραίο, αλλά το οποίο δεν θα έχει κανένα αποτέλεσμα στην πράξη.

<SPEAKER ID=153 NAME="Τρακατέλλης">
Κύριε Πρόεδρε, καταρχάς θα έλεγα ότι η πρόταση της Επιτροπής αφορά ένα πάρα πολύ μικρό μέρος των νομοθετικών κενών που υπάρχουν σήμερα σχετικά με την σήμανση των τροφίμων που περιέχουν ή προέρχονται από γενετικά τροποποιημένους οργανισμούς.
<P>
Είναι απαραίτητο σήμερα να γίνεται η επισήμανση αυτών των τροφίμων για δύο λόγους: πρώτον, διότι δεν είναι επακριβώς γνωστοί οι κίνδυνοι για την δημόσια υγεία που προέρχονται από τα τρόφιμα που περιέχουν γενετικά τροποποιημένους οργανισμούς ή τα προϊόντά τους και συνεπώς είναι σκόπιμο να παρακολουθείται η πορεία τους στο πλαίσιο της αγοράς· δεύτερον, γιατί είναι πολύ σημαντικό να γνωρίζει ο καταναλωτής τι αγοράζει, διότι μόνον έτσι μπορούμε να διασφαλίσουμε την ομαλή λειτουργία της αγοράς και συγχρόνως να έχουμε και την εμπιστοσύνη των καταναλωτών. Εδώ η Επιτροπή ασχολείται μόνο με την τυχαία, την περιστασιακή δηλαδή παρουσία γενετικά τροποποιημένων προϊόντων και μάλιστα θέτει τελείως αυθαίρετα ένα κατώφλιο 1% για δύο προϊόντα, και αυτό αφορά μόνον αυτά τα προϊόντα, δηλαδή σόγια και καλαμπόκι.
<P>
Μπορώ να πω ότι μπορεί να είναι αυτό μια μικρή πρόοδος, αλλά το ζητούμενο, κ. Επίτροπε, είναι, πρώτον εάν μπορείτε να μετρήσετε και να προσδιορίσετε στις σύνθετες τροφές, δηλαδή στο χάμπουργκερ, στις σοκολάτες κλπ και, δεύτερον, εάν μπορείτε να μετρήσετε επακριβώς κάτω του 1%; Διότι, σας το λέω, κατά την γνώμη μου η αχίλλειος πτέρνα του κανονισμού, που πιστεύω ότι ανοίγει μάλιστα και πόρτες στην νόμιμη νοθεία, στην καταστρατήγηση δηλαδή και στη δημιουργία στρεβλώσεων, είναι ότι δεν είναι δυνατόν να προσδιορίζεται σε σύνθετες τροφές τι περιέχουν και πόσο από ένα γενετικά τροποποιημένο προϊόν. Εμείς για το λόγο αυτό θα σκεφτούμε πάρα πολύ πριν ψηφίσουμε τη θέση της Επιτροπής και περιμένουμε από εσάς να μας πείτε ότι με τη διαδικασία της συναπόφασης θα επανεφέρετε σε σύντομο χρονικό διάστημα την πρόταση κανονισμού, με βάση τα νέα επιστημονικά δεδομένα, τις νέες μεθόδους μετρήσεων, ώστε να μπορέσουμε να έχουμε μια πολύ καλύτερη δυνατότητα να ρυθμίσουμε τα θέματα αυτά, ιδίως για τις σύνθετες τροφές που περιέχουν γενετικά τροποποιημένους οργανισμούς ή προϊόντα τους.
<P>
Θα παρακαλούσα λοιπόν, κ. Επίτροπε, να έχω τη θέση σας, εάν έχετε πραγματικά σκοπό να δεσμευθείτε, για το αν θα επαναφέρετε αυτόν τον κανονισμό σύντομα, σε 12 μήνες, με βάση τα νέα δεδομένα. Τότε πραγματικά το Ευρωπαϊκό Λαϊκό Κόμμα θα μπορούσε να συναινέσει στην ψήφισή του.

<SPEAKER ID=154 NAME="Bowe">
Κύριε Πρόεδρε, θα ήθελα να ξεκινήσω συμφωνώντας με την κυρία Jackson ότι βουλιάζουμε, ίσως όχι τόσο γρήγορα όσο ο Τιτανικός, ωστόσο απ' ότι αντιλαμβάνομαι αυτό το κτίριο είναι χτισμένο σε πολύ μαλακό έδαφος. Μπορεί αυτό να συμβεί πολύ καιρό αφότου θα έχουμε φύγει, όμως είμαι σίγουρος ότι το κτίριο θα βυθισθεί τελικά στο ελώδες έδαφος επάνω στο οποίο χτίσθηκε. Το ισόγειό του πλημμύρισε ήδη κατά τη διάρκεια της κατασκευής του. Αναμένω ότι θα συμβεί και πάλι και μάλιστα όχι στο πολύ μακρινό μέλλον.
<P>
Επιστρέφοντας στο προκείμενο θέμα, η κυρία Jackson ουσιαστικά έθεσε όλα τα ερωτήματα που έπρεπε με τη σειρά που έπρεπε. H εν λόγω πρόταση υποστηρίχθηκε ομόφωνα στην επιτροπή, διότι πιστεύουμε ότι κάτι πρέπει να γίνει, και μάλιστα γρήγορα, για να ανταποκριθούμε αφενός στις απαιτήσεις των καταναλωτών για επισήμανση των προϊόντων και αφετέρου στις δικαιολογημένες ανησυχίες τους να γνωρίζουν τι τρώνε. Ο καταναλωτής έχει δικαίωμα να γνωρίζει. Η Επιτροπή πραγματοποίησε μια γενναία προσπάθεια να συντάξει ένα γραπτό κείμενο, μολονότι το πεδίο εφαρμογής του είναι περιορισμένο, προκειμένου να βοηθήσει τον καταναλωτή, και θα το υποστηρίξω.
<P>
Ωστόσο, πόσο πρακτικό είναι; Θα είναι λειτουργικό; Το ανώτατο όριο του 1% για κάθε συστατικό - το οποίο, όπως έχω πληροφορηθεί εγώ προσωπικά αλλά και άλλοι, τα σούπερ μάρκετ κλπ. το έχουν ήδη ξεπεράσει όσον αφορά τις απαιτήσεις τους για τα είδη διατροφής - είναι επίσης ένα όριο το οποίο, όπως πληροφορήθηκα, μπορεί εύκολα να επιτύχει ο καθένας που επιθυμεί να αποφύγει την υποχρέωση επισήμανσης των τροφίμων που περιέχουν γενετικά τροποποιημένα υλικά, εξαιτίας της περιστασιακής μόλυνσης, οτιδήποτε και αν σημαίνει αυτό. Συνεπώς, μου φαίνεται ότι μια αναθεώρηση σε σύντομο χρονικό διάστημα θα καταστεί εξαιρετικά αναγκαία. Το ξεκάθαρο αποτέλεσμα του εν λόγω κανονισμού θα είναι, όταν αυτός τεθεί σε ισχύ, η συντριπτική πλειοψηφία των τροφίμων στα σούπερ μάρκετ να είναι ακριβώς όπως και τώρα - χωρίς επισήμανση - διότι η συντριπτική πλειοψηφία των τροφίμων ενδεχομένως να περιέχει μικρή ποσότητα γενετικά τροποποιημένων οργανισμών, κάτω από το ανώτατο όριο. Αυτό πρόκειται να συμβεί.
<P>
Καταβάλλουμε μια γενναία προσπάθεια εδώ. Η Επιτροπή καταβάλλει γενναία προσπάθεια εν προκειμένω. Θα ήθελα να αποσαφηνίσει επακριβώς ποιο είναι το πεδίο εφαρμογής της πρότασής της. Μου είπαν ότι επί του παρόντος εφαρμόζεται μόνο στα προϊόντα που προέρχονται από σόγια και καλαμπόκι. Θα ήθελα η Επιτροπή να μου πει απλά πόσο πρακτικά θεωρεί ότι θα είναι τα μέτρα της και πόσο γρήγορα θα είναι σε θέση να τα τροποποιήσει εάν δεν αποδειχθούν λειτουργικά.

<SPEAKER ID=155 LANGUAGE="NL" NAME="Sterckx">
Κύριε Πρόεδρε, η πρόθεση του Κοινοβουλίου είναι να προσφέρει εγγυήσεις στους καταναλωτές καθώς και ένα σταθερό και σαφές νομικό πλαίσιο για επιχειρήσεις που ασχολούνται με ΓΜΟ. Ο κανονισμός της Επιτροπής δεν είναι αρκετά σαφής ούτε στο ως προς το ένα ούτε ως προς το άλλο θέμα. Θα ήθελα καταρχάς να πω ότι, κατά τη γνώμη μου, οι διατυπώσεις δεν είναι προσεκτικές. Για παράδειγμα, χρησιμοποιείτε τη λέξη μόλυνση, contamination, τη στιγμή που νομίζω ότι αυτό που εννοείτε είναι "παρουσία" . Γι' αυτό το λόγο κατέθεσα τροπολογία για να διαγραφεί η λέξη contamination, δηλαδή μόλυνση.
<P>
Μετά υπάρχει και κάποια ασάφεια, όπως αναφέρθηκε ήδη από την κυρία Jackson και τον κύριο Bowe. Σε απρόβλεπτες καταστάσεις επιτρέπεται το ποσοστό έως 1%, δηλαδή κατά σύμπτωση. Θα ήθελα να σας ρωτήσω ποιες είναι αυτές οι απρόβλεπτες καταστάσεις, πότε επιτρέπεται και πότε απαγορεύεται; Πώς μπορεί κανείς να το αποδείξει αυτό; Γιατί ζητάτε να δοθεί και απόδειξη. Διερωτώμαι πώς πρέπει να γίνει αυτό. Ανά περίπτωση, και πώς πρέπει να το εννοήσουμε αυτό; Εάν, για παράδειγμα, ένα φορτηγό μεταφέρει 20 τόνους καλαμπόκι στο φορτίο αυτό μπορεί να περιλαμβάνονται 200 κιλά γενετικά τροποποιημένο καλαμπόκι - δηλαδή 1% - ή δεν επιτρέπεται αυτό; Εάν συνεπώς ένα πλοίο μεταφέρει 50.000 τόνους σόγια -το λέω αυτό γιατί ακούω ότι τα μεγαλύτερα πλοία μπορούν να μεταφέρουν 50.000 τόνους- στο φορτίο αυτό επιτρέπεται να περιλαμβάνονται και 500 τόνοι, δηλαδή 500.000 κιλά γενετικά τροποποιημένη σόγια. Ή κάνω λάθος; Τι λέτε στην περίπτωση αυτή, ότι αν υπάρχουν στο φορτίο 500 τόνοι γενετικά τροποποιημένη σόγια, το πλοίο δεν μεταφέρει ΓΤΟ; Πιστεύω ότι η κατάσταση αυτή είναι παράλογη. Συνεπώς, θα ήθελα να μάθω τι εννοείτε όταν λέτε το 1% των συστατικών. Πού και πότε θα το ελέγξετε αυτό;
<P>
Κάτω από αυτές τις συνθήκες διερωτώμαι εάν έχει νόημα να χρησιμοποιείται ετικέτα και σε αυτό θα πρέπει να προστεθεί ότι η κατάσταση γίνεται εντελώς παράλογη, δεδομένου ότι από τα σχετικά έγγραφα και εκ των πραγμάτων προκύπτει ότι ορισμένες ποικιλίες επιτρέπονται και άλλες όχι. Πώς μπορείτε να το ελέγξετε αυτό, γιατί μπορεί να πρόκειται για εκατοντάδες τόνους συστατικών που δεν γνωρίζετε ότι θα εισαχθούν. Η Επιτροπή πρέπει να λάβει επειγόντως μέτρα, να διασαφηνίσει τις προτάσεις της και να τοποθετήσει το όλο θέμα σε ένα σαφέστερο πλαίσιο. Εάν υπάρχουν επιχειρήσεις παραγωγής τροφίμων οι οποίες επιθυμούν να προσφέρουν στους πελάτες τους προϊόντα τα οποία δεν περιλαμβάνουν ΓΤΟ, αυτό πρέπει να επιτρέπεται, πράγμα που όμως δεν συμβαίνει κάτω από αυτές τις συνθήκες.

<SPEAKER ID=156 LANGUAGE="DE" NAME="Breyer">
Κύριε Πρόεδρε, αγαπητοί συνάδελφοι, αγαπητέ κύριε Επίτροπε Liikanen, πράγματι έχουν τεθεί τα ερωτήματα, και υπάρχουν πάρα πολλά ζητήματα που σχετίζονται με αυτόν τον κανονισμό. Και εμείς επικροτούμε το γεγονός ότι επιτέλους έγινε κάτι. Είναι όμως λυπηρό ότι η Επιτροπή δεν αντέδρασε παρά μόνον αφού βρέθηκε υπό πίεση που της ασκήθηκε εκ μέρους της αυστριακής κυβέρνησης, και ότι εδώ και χρόνια μας παρουσιάζει ένα ελλιπές έργο. Τι απέγινε παραδείγματος χάρη ο κανονισμός Novel Feed; Πώς μπορείτε, κύριε Επίτροπε, να συμβιβάσετε το νέο σλόγκαν της Επιτροπής σχετικά με την ανάγκη για περισσότερη διαφάνεια όταν, παραδείγματος χάρη, περισσότερο από το 80% της παραγωγής σόγιας διοχετεύεται στη διατροφή των ζώων;
<P>
Απόψε θα ήθελα πολύ να μου πείτε αν προτίθεστε να ταχθείτε υπέρ της έκδοσης ενός μορατόριουμ έως ότου υποβληθεί ένας κανονισμός Novel Feed. Διότι οτιδήποτε άλλο θα είναι παραπλανητικό και θα οδηγήσει στο να διατεθούν κρυφά στους καταναλωτές μας εν αγνοία τους τρόφιμα που προέρχονται βασικά από γενετικά τροποποιημένους οργανισμούς.
<P>
Θα ήθελα να μου πείτε απόψε πόσο θα διαρκέσει ακόμα αυτός ο ελιγμός της υποχώρησης στην πίεση της βιομηχανίας ζωοτροφών, ή εάν θα εφαρμόσετε επιτέλους αυτό που υποσχέθηκε εδώ ο κ. Prodi, δηλαδή περισσότερη διαφάνεια για τους καταναλωτές.
<P>
Κατά τα λοιπά, αν και το γνωρίζετε ήδη, θεωρούμε υπερβολικά υψηλό ακόμα και το ένα τοις εκατό. Η τιμή θα έπρεπε να βρίσκεται τουλάχιστον κάτω από το ήμισυ, διότι αυτό μπορεί να επιτευχθεί μέσω αναλύσεων. Αν υποθέσουμε πως αυτή είναι περιστασιακή μόλυνση, τότε, κύριε Liikanen, θα πρέπει οπωσδήποτε να μου εξηγήσετε πώς γίνεται να μολύνονται περιστασιακά 3.000 τόνοι, δηλαδή το 1%, σε ένα φορτίο πλοίου! Πιστεύω πως αυτό δεν έχει καμία σχέση με όσα λέμε.
<P>
Απαιτούμε από εσάς να υλοποιήσετε αυτό που είπατε ήδη στην επιτροπή, δηλαδή να υιοθετήσετε το ψήφισμα του Κοινοβουλίου και να διεξάγετε εδώ επιτέλους μια συζήτηση στρογγυλής τραπέζης με όλους και να υποβάλλετε το ταχύτερο δυνατό μια νέα πρόταση σχετικά με τις οριακές τιμές.
<P>
Δεύτερον, απαιτώ να προβείτε απόψε σε μια σαφέστατη δήλωση σχετικά με την περαιτέρω διάρκεια του ελιγμού καθυστέρησης της Επιτροπής όσον αφορά τον κανονισμό Novel Feed, και σχετικά με το αν θεωρείτε συνετό, για να ξεκαθαρίσουν επιτέλους τα πράγματα και για τους καταναλωτές, να υποστηρίξετε αυτήν την πρόταση η οποία διατυπώθηκε, ως γνωστόν, εν μέρει με τον τρόπο αυτό και από το Συμβούλιο των Υπουργών, δηλαδή να εκδώσετε ένα μορατόριουμ. Διότι πιστεύω πως αυτός είναι πραγματικά ο μοναδικός τρόπος να αποσαφηνισθεί ως έναν βαθμό το εν λόγω θέμα.

<SPEAKER ID=157 NAME="Vachetta">
Κύριε Πρόεδρε, αυτό το ποσοστό του 1% γενετικά τροποποιημένων οργανισμών, για το οποίο δεν χρειάζεται σήμανση, που παρουσιάσθηκε εδώ υπό αμιγώς τεχνικό πρίσμα, φαίνεται πολύ υψηλό συγκρινόμενο με τις δεσμεύσεις που έχουν ήδη αναλάβει οι μεγάλες εταιρείες διανομής. Γιατί λοιπόν το συγκεκριμένο ποσοστό του 1%; Κατά την άποψή μας, οι εταιρείες που παράγουν και χρησιμοποιούν μαζικά γενετικά τροποποιημένους οργανισμούς επιδιώκουν να δημιουργήσουν μία ντε φάκτο κατάσταση, ένα τετελεσμένο γεγονός, γενικεύοντας την παρουσία γενετικά τροποποιημένων οργανισμών στο σύνολο της αγοράς των γεωργικών προϊόντων και προϊόντων διατροφής. Καθιστούν πρακτικά αδύνατη την ίδρυση παραγωγικών κλάδων που να είναι σε θέση να προσφέρουν στους καταναλωτές προϊόντα χωρίς γενετικά τροποποιημένους οργανισμούς.
<P>
Έπειτα, είναι αδύνατον να εγγυηθούμε ότι οι γενετικά τροποποιημένοι οργανισμοί δεν θα έχουν, μακροπρόθεσμα, καμία επίπτωση στη δημόσια υγεία και στο περιβάλλον, ιδιαίτερα δε επειδή η μαζική παραγωγή προκαλεί τη διασπορά τους στη φύση. Οι κοινωνικές επιπτώσεις από τη γενικευμένη χρήση γενετικά τροποποιημένων οργανισμών είναι γνωστές: μεγαλύτερη εξάρτηση των παραγωγών και των καταναλωτών απέναντι στους γίγαντες του γεωργοεπισιτιστικού τομέα.
<P>
Κατά την άποψή μας, για να αποτρέψουμε την πολιτική της δημιουργίας τετελεσμένων πρέπει να διασφαλίσουμε τη διατήρηση ολοκληρωμένων κλάδων παραγωγής προϊόντων χωρίς γενετικά τροποποιημένους οργανισμούς. Οι παραγωγοί και οι καταναλωτές οφείλουν σε τελική ανάλυση να γνωρίζουν εάν τα προϊόντα που χρησιμοποιούν περιέχουν γενετικά τροποποιημένους οργανισμούς ή όχι. Υπάρχουν μέσα ελέγχου και είναι αποτελεσματικά εάν οι δημόσιες αρχές έχουν την ανάλογη πολιτική βούληση.
<P>
Για μάς, σήμερα, τίποτε δεν δικαιολογεί την ύπαρξη ενός ανεκτού ορίου γενετικά τροποποιημένων οργανισμών, κάτω από το οποίο υποτίθεται ότι εξαλείφεται ή τουλάχιστον ότι περιορίζεται σε αποδεκτά επίπεδα ο κίνδυνος.

<SPEAKER ID=158 LANGUAGE="NL" NAME="Blokland">
Κύριε Πρόεδρε, το όριο του 1% στην πρόταση της Επιτροπής προσφέρει ένα πλεονέκτημα: μετά από πολλά χρόνια ασάφειας, οι παραγωγοί δεν μπορούν πλέον να ερμηνεύουν μόνοι τους την κατάσταση. Όμως, έχω και μια κριτική παρατήρηση: το ποσοστό αυτό δεν αιτιολογείται, επειδή προφανώς πρόκειται για πολιτικό συμβιβασμό. Το ποσοστό που επιλέγεται πρέπει να είναι εφικτό και αποδεκτό. Σε κάθε περίπτωση, πρέπει να είναι χαμηλότερο του 1% και να κυμαίνεται, για παράδειγμα, κάτω από το 0,5%. Γι' αυτό θα ήθελα να καλέσω την Επιτροπή να αναπτύξει διαδικασίες για να επανεξεταστεί το συντομότερο δυνατόν το ποσοστό αυτό. Πρέπει να προλάβουμε το ενδεχόμενο το όριο του 1% να αποτελέσει προηγούμενο και να ισχύει στο μέλλον και για την επισήμανση άλλων προϊόντων.
<P>
Παράλληλα, θεωρώ απαράδεκτο τον αντιδημοκρατικό και αδιαφανή τρόπο με τον οποίο η Επιτροπή υπαγορεύει αυτό το πρότυπο. Πρόκειται για ένα θέμα που πρέπει να αποτελέσει αντικείμενο εμπεριστατωμένης συζήτησης και που ενδιαφέρει μία μεγάλη μερίδα του πληθυσμού. Επιπλέον, στον τομέα αυτό πρέπει να εφαρμοστεί η διαδικασία συναπόφασης για την καθιέρωση των εν λόγω μέτρων. Η νομοθεσία για τα γενετικά τροποποιημένα προϊόντα πρέπει να είναι διαφανής, να θεσπίζεται με βάση δημοκρατικές διαδικασίες και να είναι συνεκτική. Προσωπικά, τάσσομαι υπέρ μίας δημοκρατικής και περιεκτικής πολιτικής για τα γενετικά τροποποιημένα προϊόντα.
<P>
Όσον αφορά την επισήμανση, θα ήθελα να παρατηρήσω ότι είναι πλέον καιρός να εξετάσουμε με σοβαρότητα την καθιέρωση συμβόλων για τους ΓΤΟ. Οι δυσδιάκριτες προτασούλες δεν διαφωτίζουν όσο θα έπρεπε τους καταναλωτές.
<P>
Μία συγκεκριμένη ερώτηση που θα ήθελα να θέσω στον Επίτροπο Liikanen αφορά την πρόταση της επιστημονικής επιτροπής για την κατάρτιση αρνητικού καταλόγου. Συμμερίζεται ο Επίτροπος την άποψη της επιτροπής ότι η κατάρτιση του καταλόγου αυτού είναι αδύνατη;
<P>
Τέλος, θα ήθελα να επισημάνω στον Επίτροπο ότι ο ορισμός προτύπων δεν επαρκεί. Η Ευρωπαϊκή Επιτροπή και οι εθνικές κυβερνήσεις πρέπει να χρησιμοποιήσουν και άλλα μέσα για τη διατήρηση μιας αλυσίδας προϊόντων απαλλαγμένων από ΓΤΟ. Στην προκειμένη περίπτωση αναφέρομαι κυρίως στη διενέργεια επιθεωρήσεων.

<SPEAKER ID=159 LANGUAGE="NL" NAME="Oomen-Ruijten">
Κύριε Πρόεδρε, κύριε Επίτροπε, από την θέση σε ισχύ της οδηγίας για τα νέα τρόφιμα, το λιγότερο που μπορούμε να πούμε για την Ευρωπαϊκή Επιτροπή είναι ότι "τα έκανε θάλασσα" . Αυτό θα λέγαμε! Η ευρωπαϊκή βιομηχανία τροφίμων ευθύνεται εν μέρει η ίδια για την κατάσταση που δημιουργήθηκε, επειδή τότε δεν ήταν διατεθειμένη να κάνει ορισμένες παραχωρήσεις.
<P>
Κύριε Πρόεδρε, τα επιχειρήματα που προβλήθηκαν σήμερα από την Επιτροπή για να καθοριστεί το ποσοστό σε 1% - κάτι που παλαιότερα θεωρείτο αδύνατο - η αναγνώριση, ο εντοπισμός, μπορούν να γίνουν και με ποσοστά κάτω του 1%, δεν είναι αδιάσειστα. Αυτό, κύριε Πρόεδρε, επειδή υπάρχουν σήμερα μέθοδοι μέτρησης. Αυτό σημαίνει ότι σήμερα μπορούν στην ουσία να εντοπιστούν τα πάντα.
<P>
Ωστόσο, η ρύθμιση που έχουμε σήμερα σημαίνει ότι στο μέλλον θα έχουμε τέσσερα είδη τροφίμων. Πρώτον, τα τρόφιμα που θα φέρουν επισήμανση ΓΤΟ. Δεύτερον, τα τρόφιμα τα οποία δεν θα περιέχουν ΓΤΟ. Τρίτον, την κατηγορία για την οποία ισχύει το όριο του 1%. Η τέταρτη κατηγορία θα είναι τα προϊόντα που προσφέρουν οι αλυσίδες υπερκαταστημάτων που δηλώνουν ότι εγγυώνται το ποσοστό 0,1%, τη στιγμή που ό,τι και να κάνουν δεν θα μπορούσαν σε καμία περίπτωση να προσφέρουν την εγγύηση αυτή επειδή ακόμη και στα τρόφιμα προστατευμένης ταυτότητας περιλαμβάνονται πάντα ΓΤΟ σε ποσοστό μεγαλύτερο του 0,1%.
<P>
Κύριε Πρόεδρε, τα μειονεκτήματα της ρύθμισης αυτής είναι δύο. Κατά πρώτον, δεν θεσπίζεται καμία ρύθμιση παρά μόνον για το καλαμπόκι και τη σόγια. Διερωτώμαι πότε θα έρθουν και τα υπόλοιπα. Κατά δεύτερον, και στο θέμα αυτό αναφέρθηκε και ο συνάδελφος Sterckx, υπάρχει η λέξη μόλυνση η οποία θα πρέπει να αντικατασταθεί από τη λέξη "παρουσία";.
<P>
Κύριε Πρόεδρε, υπάρχει και ένα άλλο πρόβλημα. Τι πρόκειται να αντιμετωπίσουμε; Σήμερα αναφερόμαστε μόνο στα τρόφιμα που διατίθενται στην κατανάλωση. Αν όμως κοιτάξουμε, για παράδειγμα, τις ζωοτροφές που υπάρχουν, θα διαπιστώσουμε ότι θα έπρεπε να χρησιμοποιήσουμε την οδηγία Novel Feed και αναφέρομαι σχετικώς στις παρατηρήσεις που έκανε η κυρία Breyer. Αυτό σημαίνει συνεπώς, κύριε Πρόεδρε, ότι εφόσον γνωρίζουμε ότι οι πρωτεΐνες προέρχονται όλες από το εξωτερικό, από τη Νότια Αμερική, θα πρέπει να εφαρμόζεται η επισήμανση που ορίζεται στα πλαίσια των διατάξεων που ισχύουν για τα νέα τρόφιμα, δηλαδή και γι' αυτά που έχει αναγνωριστεί ότι περιλαμβάνουν ΓΤΟ.
<P>
Κύριε Πρόεδρε, διερωτώμαι αν θα πρέπει να συνεχίσουμε να αποδεχόμαστε αυτή τη διαρκή παλινδρόμηση.

<SPEAKER ID=160 NAME="Lund">
Θα ήθελα καταρχάς να πω ότι η πρόταση να θεσπιστεί ένα όριο 1% κατά τη γνώμη μου αποτελεί στην πραγματικότητα συνθηκολόγηση. Είναι ένα πολύ χαρακτηριστικό αποτέλεσμα της έλλειψης συνολικής εποπτείας και συνοχής στην νομοθεσία για τους ΓΤΟ όλα αυτά τα χρόνια. Δεν θεσπίσαμε τις αναγκαίες απαιτήσεις για τη διάκριση μεταξύ των ουσιών με ΓΤΟ και των ουσιών χωρίς ΓΤΟ, η οποία είναι απαραίτητη. Κατά συνέπεια, αναγκαζόμαστε τώρα να δεχτούμε μια ορισμένη ποσότητα ουσιών με ΓΤΟ σε όλα τα είδη χωρίς ως καταναλωτές να μπορούμε να ενημερωθούμε σχετικά. Αυτό στην πραγματικότητα είναι μια άκρως θλιβερή εξέλιξη στην πολιτική καταναλωτών για τους πολίτες της Ευρώπης.
<P>
Μπορώ να στηρίξω την πρόταση ψηφίσματος αλλά πιστεύω παράλληλα ότι συντρέχουν λόγοι να τονιστεί ότι το όριο του 1% που τέθηκε εκ μέρους της Επιτροπής είναι πέρα για πέρα υπερβολικά υψηλό. Με ένα όριο αυτής της τάξης δημιουργούνται οι προϋποθέσεις για παρατυπίες και ωχαδερφισμό εκ μέρους των προμηθευτών και των παραγωγών. Ως εκ τούτου, θα ήθελα να καλέσω την Επιτροπή να κάνει τέσσερα πράγματα: Πρώτον, να θεσπιστεί ένα όριο χαμηλότερο από το 1%. Στην αντίθετη περίπτωση, τουλάχιστον να γίνει δεκτή πρόταση που έγινε σήμερα στο Κοινοβούλιο να υπάρξει μια ρήτρα αναθεώρησης με στόχο τη μείωση του ορίου σε ένα με δύο χρόνια. Τρίτον, πρέπει να πετύχουμε τον καθορισμό της απαίτησης για την περιστασιακή μόλυνση με ουσίες που περιέχουν ΓΤΟ. Ο όρος που περιέχεται τώρα στην πρόταση είναι υπερβολικά ελαστικός και πιστεύω ότι υπάρχει ανάγκη για έναν σαφέστερο ορισμό του θέματος. Και τέλος τέταρτον, θέλω να σας καλέσω να θεσπίσουμε ένα αποτελεσματικότερο σύστημα ελέγχου ούτως ώστε να προλάβουμε τις χείριστες παρατυπίες στον συγκεκριμένο τομέα.
<P>
Ελπίζω ότι ο Επίτροπος κ. Liikanen θα μπορέσει να μου δώσει μια επιβεβαιωτική απάντηση στις τέσσερις ερωτήσεις και τις εκκλήσεις.

<SPEAKER ID=161 NAME="Sandbζk">
Κύριε Πρόεδρε, δεν αρκεί το γεγονός ότι δεν υπάρχουν αποδείξεις για τη μη ύπαρξη κινδύνου από τα γενετικώς τροποποιημένα τρόφιμα. Πρέπει αναφερθούν με σαφήνεια τα οφέλη για τους καταναλωτές και δεν πρέπει να τεθούν σε κίνδυνο ούτε το περιβάλλον ούτε και τα ζώα. Είναι και παραμένει καθήκον του νομοθέτη να θεσπίσει κανόνες και κατευθυντήριες γραμμές για την εξέλιξη της αγοράς κατά ένα τρόπο ώστε να λαμβάνονται υπόψη και οι ανησυχίες και οι απαιτήσεις των καταναλωτών, πράγμα που ξέρουμε ότι δεν ισχύει με τις απαιτήσεις σήμανσης της ΕΕ. Αναφέρθηκε ήδη επανειλημμένως ότι ο καθορισμός της τιμής κατωφλίου στο 1% για την περιστασιακή περιεκτικότητα ουσιών με ΓΤΟ απέχει κατά παρασάγγας από τις προσδοκίες και τις απαιτήσεις μας για το ελάχιστο όριο. Είναι εφικτή η διάκριση των καλλιεργειών με ΓΤΟ τόσο στο χωράφι κατά τη συγκομιδή και τη μεταφορά όσο και κατά την επεξεργασία. Απαιτείται ένα καλό σύστημα πραγματογνωμοσύνης από το χωράφι ως το τραπέζι, το οποίο φυσικά θα επιφέρει και μεγαλύτερο κόστος, αλλά είναι εφικτό. Εάν αυτό παρά τις προσδοκίες δεν γίνει τελικά, τότε δεν είναι παρά ακόμη ένα επιχείρημα υπέρ της απαγόρευσης της καλλιέργειας σοδειών με ΓΤΟ. Την επόμενη καλύτερη λύση με μια σήμανση για τα προϊόντα χωρίς ΓΤΟ προσωπικά τη θεωρώ στάση ηττοπάθειας, εκτός εάν πρόκειται αποκλειστικά και μόνο για μια συμπληρωματική εθελούσια δυνατότητα.
<P>
Μέχρι στιγμής, υπάρχουν οφέλη μόνο για τους παραγωγούς από τα τρόφιμα με ΓΤΟ. Τα κόστη της σήμανσης και του ελέγχου πρέπει ως εκ τούτου να τα επωμιστούν οι παραγωγοί τροφίμων με ΓΤΟ. Ο κίνδυνος κατανάλωσης προϊόντων και οι μακροπρόθεσμες συνέπειες για το περιβάλλον και τη βιοποικιλότητα πρέπει να συνεχίσουν να ερευνώνται. Ένα άμεσο αποτέλεσμα αυτού είναι το ντε φάκτο μνημόνιο που θέσπισαν πέντε χώρες στην κοινοτική διαδικασία έγκρισης για τις νέες άδειες ελευθέρωσης όσον καιρό διαρκεί η αναθεώρηση της οδηγίας ελευθέρωσης. Με εκπλήσσει λοιπόν που λέγεται ότι η Επίτροπος Wallstrφm δεν επιθυμεί να περιμένει έως την τελική αναθεώρηση, αλλά αντ' αυτού στηρίζει την πρόταση της βιομηχανίας για την εφαρμογή της αναθεωρημένης οδηγίας περί ΓΤΟ ήδη προτού εγκριθεί. Πρόκειται για μια ύπουλη επίθεση κατά του μνημονίου των κρατών μελών, ενώ εξάλλου η κοινή θέση του Συμβουλίου των Υπουργών δεν είναι αρκετά εκτεταμένη. Ως εκ τούτου, δεν μπορώ παρά να καλέσω τα κράτη μέλη να εμμείνουν στο μνημόνιο. Απαιτείται τα μέγιστα η αναθεώρηση και ενίσχυση της νομοθεσίας περί ΓΤΟ, και μάλιστα το συντομότερο δυνατόν.

<SPEAKER ID=162 NAME="Βushill-Matthews">
Κύριε Πρόεδρε, πρόκειται προφανώς για ένα πολύ σημαντικό θέμα, το οποίο χρειάζεται να αντιμετωπίσουμε με κάπως επείγοντα τρόπο. Όχι μόνο χρειάζεται να καθησυχάσουμε τους καταναλωτές, αλλά και ο κλάδος έχει ανάγκη από ένα κλίμα σιγουριάς εντός του οποίου θα μπορέσει να λειτουργήσει. Επιτρέψτε μου να πω ότι μιλώ έχοντας παρελθόν στον εν λόγω τομέα, μολονότι από τότε που μετέχω σε αυτό το Σώμα έκοψα βεβαίως κάθε δεσμό μαζί του.
<P>
Στο παρελθόν ήμουν διευθύνων σύμβουλος σε μία εταιρεία ειδών διατροφής σνακ, η οποία παρήγαγε τορτίγια τσιπς. Παρήγαγε επίσης μία εξαιρετική βρετανική λιχουδιά που ονομάζεται "χοιρινές φετούλες" - την οποία αναφέρω απλώς για να κρατήσω σε εγρήγορση τους διερμηνείς. Τα τορτίγια τσιπς παράγονται από 100% αμερικανικό καλαμπόκι, και βεβαίως, όταν οι πελάτες μας ζήτησαν να χρησιμοποιούμε καλαμπόκι προστατευμένης ταυτότητας, το οποίο εγγυημένα να μην περιέχει γενετικά τροποποιημένο υλικό, δυσκολευτήκαμε πάρα πολύ να το διασφαλίσουμε αυτό. Όλοι οι έλεγχοι που διενεργήσαμε, με τα κοινά και εμπορικά διαθέσιμα μέσα, κατέδειξαν ότι ακόμη και ένα τέτοιο καλαμπόκι μπορούσε να περιέχει ενίοτε από 1 έως 2% περιστασιακό γενετικά τροποποιημένο υλικό.
<P>
Συνεπώς, σε εκείνους, όπως ο κ. Bowe, που δηλώνουν ότι το 1% αποτελεί εύκολα επιτεύξιμο στόχο, δηλώνω εκ πείρας ότι δεν μπορεί να εκπληρωθεί εύκολα. Πρόκειται για στόχο που θέτει μεγάλες προκλήσεις. Θεωρώ ότι ο κλάδος έχει αποδεχθεί τον εν λόγω στόχο, ωστόσο με κάποια επιφύλαξη. Εάν ο συγκεκριμένος στόχος μειωθεί, τότε το πιο πιθανό να συμβεί - επειδή ο κλάδος δεν θα τον εκπληρώσει - είναι ολοένα και περισσότερο να μπαίνει απλώς σε όλα τα προϊόντα η επισήμανση "Ενδεχομένως περιέχει γενετικά τροποποιημένο υλικό" - γεγονός που υπονομεύει εντελώς το σκοπό της εν λόγω επισήμανσης. Αυτή είναι η πρώτη παρατήρηση που θα ήθελα να διατυπώσω: ο στόχος είναι ήδη δύσκολο να επιτευχθεί.
<P>
Η δεύτερη παρατήρηση αναφορικά με την αναθεώρηση είναι ότι ο κλάδος χρειάζεται σιγουριά: συνεπώς, συνεχείς αλλαγές κάθε 12 μήνες δεν οφελούν τον κλάδο, και προκαλούν μάλιστα και σύγχυση στον καταναλωτή.
<P>
Η τελική παρατήρηση, και επανέρχομαι σε κάτι που είχε τονίσει η κυρία Jackson στην αρχή της παρέμβασής της, είναι πως οφείλουμε, όταν θα τεθεί σε ισχύ η επισήμανση, να διασφαλίσουμε τη σίγουρη εφαρμογή ισότιμων κανόνων σε ολόκληρη την ΕΕ. Καθώς οδεύουμε προς μια νέα χιλιετία, ίσως μπορούμε να ξεκινήσουμε μία νέα τάση προς την κατεύθυνση της διασφάλισης ότι τέτοιου είδους νόμοι θα επιβάλλονται και θα εφαρμόζονται σε παγκόσμια κλίμακα.

<SPEAKER ID=163 NAME="Liikanen">
Σας ευχαριστώ γι' αυτή τη σημαντική συζήτηση, μολονότι οι συνθήκες δεν είναι επί του παρόντος οι καλύτερες. Το συγκεκριμένο θέμα έχει ήδη συζητηθεί από την Επιτροπή Περιβάλλοντος, Δημόσιας Υγείας και Προστασίας των Καταναλωτών στις 15 Νοεμβρίου. Δήλωσα τότε ότι το ζήτημα δεν είναι απλώς εάν συμπαθούμε ή εγκρίνουμε τους γενετικά τροποποιημένους οργανισμούς ή όχι, ούτε εάν θα θεσπίσουμε την επισήμανσή τους ή όχι. Προσπαθούμε απλώς να εφαρμόσουμε την υφιστάμενη νομοθεσία και να την καταστήσουμε λειτουργική.
<P>
Με την πρόταση για την τροποποίηση του κανονισμού αριθ. 1139/98, η οποία θεσπίζει ένα ελάχιστο όριο για την περιστασιακή ύπαρξη εγκεκριμένου γενετικά τροποποιημένου υλικού, ανταποκρινόμαστε στην εντολή του Συμβουλίου για την επισήμανση των γενετικά τροποποιημένων τροφίμων. Η Επιτροπή υποχρεώθηκε να πράξει κάτι τέτοιο από τη στιγμή της έγκρισης του κανονισμού.
<P>
Το σχέδιο κανονισμού αποσκοπεί στην επίλυση του προβλήματος της επισήμανσης των τροφίμων, στις περιπτώσεις όπου οι ιδιοκτήτες εταιρειών προσπάθησαν να αποφύγουν τη χρήση γενετικά τροποποιημένου υλικού και μπορούν να το αποδείξουν, αλλά ωστόσο υπάρχουν στα τρόφιμα μικρές ποσότητες γενετικά τροποποιημένου υλικού. Αυτή η περιστασιακή μόλυνση μπορεί να προκύψει κατά τη διάρκεια της καλλιέργειας, της συγκομιδής, της μεταφοράς, της αποθήκευσης και της επεξεργασίας. Έπειτα από τις διαβουλεύσεις μας με το Κοινό Κέντρο Ερευνών και ιδιαιτέρως με τα κράτη μέλη, καταλήξαμε στο συμπέρασμα ότι μία τιμή της τάξεως του 1% αποτελεί έναν συμβιβασμό που εξυπηρετεί βέλτιστα δύο πράγματα: πρώτον, τον σκοπό της θέσπισης ενός πολύ χαμηλού ανεκτού επιπέδου, το οποίο συνεπάγεται προσπάθειες για τους ιδιοκτήτες των εταιρειών. Δεύτερον, λαμβάνει υπόψη το απαραίτητο στοιχείο του εφικτού καθ' όλη την αλυσίδα παραγωγής.
<P>
Σύντομα θα διαθέτουμε μεθόδους που δεν θα δημιουργούν στις αρμόδιες αρχές αδικαιολόγητα προβλήματα στην εφαρμογή. Θα ήθελα επίσης να αναφέρω ότι η εν λόγω τιμή είναι αυστηρότερη από τις οριακές τιμές που εφαρμόζουν άλλες χώρες, όπως η Ελβετία, η Νορβηγία και η Ιαπωνία. Όπως γνωρίζετε, αντίθετα με την ΕΕ, οι Ηνωμένες Πολιτείες της Αμερικής και ο Καναδάς δεν έχουν υποχρεωτική επισήμανση για τα γενετικά τροποποιημένα είδη διατροφής.
<P>
Επιθυμία της επιτροπής είναι να επανεκτιμήσουμε το συγκεκριμένο θέμα. Είμαι πρόθυμος, εκ μέρους της Επιτροπής, να προβώ στην εξής δέσμευση: "Η Επιτροπή θα αναθεωρήσει το σχέδιο κανονισμού που τροποποιεί τον κανονισμό 1139/98 εντός ενός έτους από τη θέση του σε ισχύ. Η Επιτροπή θα προτείνει κάθε απαραίτητη τροπολογία υπό το φως των βελτιώσεων στις τεχνικές ποσοτικής ανίχνευσης και της πρακτικής εμπειρίας που αποκτήθηκε από την εφαρμογή της προτεινόμενης τιμής του 1%. Επιπλέον, η Λευκή Βίβλος για την ασφάλεια των τροφίμων θα παράσχει επίσης την ευκαιρία για μία ευρεία συζήτηση σχετικά με την επισήμανση, εάν το Ευρωπαϊκό Κοινοβούλιο επιθυμεί κάτι τέτοιο" .
<P>
Η Επιτροπή δεν έχει υπερβεί τις εκτελεστικές εξουσίες της προτείνοντας τους εν λόγω κανονισμούς. Τα δύο υπό επεξεργασία μέτρα είναι συνεπή με την υφιστάμενη νομοθεσία. Θα χρησιμοποιήσουμε τη διαδικασία συναπόφασης όταν το Ευρωπαϊκό Κοινοβούλιο ζητήσει το σχέδιο για τα προϊόντα που δεν περιέχουν γενετικά τροποποιημένους οργανισμούς. Σε ό,τι αφορά τον καινοτόμο κανονισμό για τα είδη διατροφής, το τμήμα του κ. Byrne εκπονεί τώρα πρόταση.

<SPEAKER ID=164 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί την Τετάρτη το μεσημέρι.
<P>
(Η συνεδρίαση λήγει στις 00.15)

