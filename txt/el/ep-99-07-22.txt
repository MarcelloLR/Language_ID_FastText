<CHAPTER ID=1>
Έγκριση των συνοπτικών πρακτικών
<SPEAKER ID=1 NAME="Πρόεδρος">
Τα συνοπτικά πρακτικά της χθεσινής συνεδρίασης έχουν διανεμηθεί.
<P>
Υπάρχουν παρατηρήσεις;

<SPEAKER ID=2 LANGUAGE="EN" NAME="Evans, Robert">
Αναρωτιέμαι εάν μπορείτε, εσείς ή οι υπηρεσίες σας, να επιβεβαιώσετε ότι το κτήριο αυτό, και συγκεκριμένα το αποκαλούμενο «Tower», πληροί όλες τις προδιαγραφές της νομοθεσίας για την ασφάλεια και την υγιεινή και κατά πόσον διαθέτει έγκυρο πιστοποιητικό πυρασφάλειας. Πρόκειται για σημαντικά ζητήματα και, σε περίπτωση που δεν πληρούνται οι εν λόγω προδιαγραφές, νομίζω πως πρέπει να τεθούν σοβαρά ερωτήματα. Θα ήθελα επομένως να σας ζητήσω είτε να επιβεβαιώσετε κατηγορηματικά ότι πληρούνται οι εν λόγω προδιαγραφές είτε, σε αντίθετη περίπτωση, να επιβεβαιώσετε ότι λαμβάνονται μέτρα για τη διερεύνηση της κατάστασης.

<SPEAKER ID=3 NAME="Πρόεδρος">
Κύριε βουλευτή, παρακολουθήσαμε την πολιτική που εφαρμόστηκε για τις κτηριακές εγκαταστάσεις, θέμα που επιβάρυνε πολύ τους τελευταίους μήνες το προηγούμενο προεδρείο, και πιστεύω πως οι ανησυχίες σας έτυχαν της δέουσας προσοχής. Θα διαβιβάσω ωστόσο στην Πρόεδρο τις παρατηρήσεις σας, οι οποίες θα συζητηθούν στο προεδρείο, ούτως ώστε να δοθεί στο Σώμα κάθε αναγκαία διευκρίνιση σχετικά με το εν λόγω θέμα.

<SPEAKER ID=4 LANGUAGE="EN" NAME="Evans, Robert">
Κύριε Πρόεδρε, εάν καταλαβαίνω σωστά, δεν είστε επομένως σε θέση να επιβεβαιώσετε αυτό που ζήτησα. Δεν επιβεβαιώνετε πως το κτήριο πληροί τους κανονισμούς ασφάλειας, υγιεινής και πυρασφάλειας, έτσι δεν είναι; Είπατε πως θα εξετάσετε το θέμα και θα προσπαθήσετε να ξεκαθαρίσετε την κατάσταση. Αυτό που ρωτώ είναι κατά πόσον μπορείτε ή όχι να επιβεβαιώσετε κατηγορηματικά ότι το κτήριο πληροί αυτούς τους κανονισμούς.

<SPEAKER ID=5 NAME="Πρόεδρος">
Κύριε Evans, πιστεύω πως υπάρχουν όλα τα χαρακτηριστικά που προβλέπει ο νόμος, αλλά αυτή τη στιγμή δεν μπορώ να σας δώσω μια διαβεβαίωση που ξεπερνά τις πληροφορίες που έχω στη διάθεσή μου. Γι' αυτόν τον λόγο επιφυλάσσομαι να επισημάνω στην Πρόεδρο αυτή την παρέμβασή σας.
<P>
Εγκρίνονται τα συνοπτικά πρακτικά

<CHAPTER ID=2>
Διοξίνη
<SPEAKER ID=6 NAME="Πρόεδρος">
Η ημερήσια διάταξη προβλέπει τις δηλώσεις του Συμβουλίου και της Επιτροπής σχετικά με τη μόλυνση από τη διοξίνη ορισμένων προϊόντων που προορίζονται για την ανθρώπινη και ζωική διατροφή.

<SPEAKER ID=7 LANGUAGE="FI" NAME="Hemilδ">
Αξιότιμε κύριε Πρόεδρε, αξιότιμοι βουλευτές, κατ' αρχάς θέλω να σας συγχαρώ όλους για την εκλογή σας και να διαβιβάσω τις καλύτερες ευχές μου προς το Ευρωπαϊκό Κοινοβούλιο για επιτυχία στο νομοθετικό έργο του. Ως Προεδρεύων του Συμβουλίου Υπουργών Γεωργίας κατά τη φινλανδική Προεδρία αναμένω με ενθουσιασμό να δουλέψω και να συνεργασθώ μαζί σας. Δεν έχω καμία αμφιβολία ότι η συνεργασία μας αυτή την περίοδο θα είναι γόνιμη και ότι θα υπηρετήσει δεόντως τα συμφέροντα των Ευρωπαίων παραγωγών, κατασκευαστών και καταναλωτών. Φυσικά θα ευχόμουν η πρώτη μας συνάντηση κατά την περίοδο της φινλανδικής Προεδρίας να διεξαχθεί υπό άλλες συνθήκες, οι οποίες θα μου επέτρεπαν να σας παρουσιάσω τις κύριες προτεραιότητες του προγράμματος εργασιών μας, μεταξύ των οποίων κατέχουν ιδιαίτερη θέση τα νομοθετικά μέτρα με στόχο να δοθεί εγγύηση στους καταναλωτές για την ασφάλεια των τροφίμων και να προαχθεί η υγεία και η ευημερία των ζώων. Δυστυχώς, λόγω των συνθηκών αναγκαστήκαμε να επικεντρώσουμε την προσοχή μας σε μια σειρά γεγονότων τα οποία θα ευχόμασταν να μην είχαν υπάρξει.
<P>
Τα πρόσφατα γεγονότα, τα οποία αφορούν ορισμένα μολυσμένα με διοξίνη τρόφιμα στο Βέλγιο, έχουν προκαλέσει μια ιδιαίτερα σοβαρή κατάσταση όχι μόνο από την άποψη των κινδύνων για την ανθρώπινη υγεία, αλλά και επειδή έχουν αποδυναμώσει την εμπιστοσύνη του πληθυσμού απέναντι στις αλυσίδες παραγωγής ζωοτροφών και ειδών διατροφής, καθώς και έναντι του ελέγχου των αρμοδίων αρχών. Η κοινή γνώμη ήταν λογικό να αντιδράσει εντονότατα σε αυτή την κρίση, η οποία ξέσπασε ακριβώς τη στιγμή που φανταζόμασταν πως η κρίση της σπογγώδους εγκεφαλοπάθειας των βοοειδών (ΣΕΒ) αποτελούσε εξαίρεση και μεμονωμένο περιστατικό που αρχίζαμε να ξεπερνάμε. Κατανοώ πλήρως ότι οι καταναλωτές περιμένουν από εμάς άμεσα και αποτελεσματικά μέτρα ανάλογα της σοβαρότητας της κρίσης, μέτρα που να τους παρέχουν τις απαιτούμενες εγγυήσεις για την επίλυση της κρίσης βραχυπρόθεσμα και μακροπρόθεσμα.
<P>
Συγχρόνως πρέπει να μην ξεχνάμε πως τέτοιου είδους ανεπιθύμητα γεγονότα έχουν και πολύ βαριές οικονομικές επιπτώσεις. Γι' αυτόν τον λόγο είναι καθήκον μας να κάνουμε ό, τι μπορούμε για να προστατεύσουμε την υγεία των καταναλωτών και να τους παράσχουμε όσο το δυνατόν μεγαλύτερες εγγυήσεις για την ασφάλεια των ειδών διατροφής. Είναι προς όφελός μας να λάβουμε όλα τα απαραίτητα μέτρα, προκειμένου να μην επαναληφθούν τέτοιου είδους περιστατικά. Για όλα αυτά τα ζητήματα συνεργάζομαι με τη συνάδελφό μου κυρία Biaudet, Προεδρεύουσα του Συμβουλίου Υπουργών Υγείας, ώστε να μπορέσουμε να αποκαταστήσουμε την εμπιστοσύνη των καταναλωτών.
<P>
Δεν πρέπει να ξεχνάμε πως η νομοθεσία της Ευρωπαϊκής Ένωσης, όσον αφορά την κτηνιατρική και τις ζωοτροφές, είναι μία από τις πιο αυστηρές στον κόσμο. Γνωρίζετε καλά τις επικρίσεις ορισμένων τρίτων χωρών, σύμφωνα με τις οποίες τα μέτρα προστασίας των καταναλωτών στην Ένωση είναι υπερβολικά περιοριστικά. Αναφέρω για παράδειγμα την πρόσφατη απόφαση του Παγκόσμιου Οργανισμού Εμπορίου με την οποία επιτρέπεται στις Ηνωμένες Πολιτείες και στον Καναδά να αυξήσουν τους δασμούς στις εξαγωγές μας ως αποτέλεσμα της άρνησής μας να εισαγάγουμε βόειο κρέας με ορμόνες.
<P>
Ανεξάρτητα από τις δικαιολογημένες οικονομικές και κοινωνικές ανησυχίες των παραγωγών, το Συμβούλιο ανέκαθεν ενεργούσε και θα εξακολουθήσει να ενεργεί σύμφωνα με δύο βασικές αρχές. Κατά πρώτον, ο πιο σημαντικός στόχος είναι η προστασία της ανθρώπινης υγείας και, δεύτερον, όλα τα μέτρα πρέπει να στηρίζονται στην καλύτερη δυνατή επιστημονική τεκμηρίωση. Οι πρόσφατες αποφάσεις του Συμβουλίου αποτελούν απόδειξη αυτού του τρόπου προσέγγισης. Θα ήθελα να υπενθυμίσω την απόφαση που απαγορεύει τη χρήση στις ζωοτροφές ορισμένων αντιβιοτικών τα οποία επιταχύνουν την ανάπτυξη, καθώς και την απόφαση που έλαβε το Συμβούλιο την περασμένη Δευτέρα για περιορισμό της μεταποίησης των ζωικών αποβλήτων ως μέτρο ασφαλείας ενάντια στις μεταδοτικές ασθένειες της σπογγώδους εγκεφαλοπάθειας.
<P>
Στη συζήτηση για τη μόλυνση από τη διοξίνη πρέπει να σημειωθεί ότι οι έρευνες των αρμόδιων βελγικών αρχών και οι έλεγχοι της Επιτροπής απέδειξαν ότι η μόλυνση προήλθε από την προσθήκη κατά την παραγωγική διαδικασία ακατάλληλης για τον σκοπό αυτό πρώτης ύλης. Πρέπει επίσης να παραδεχτούμε ότι η μόλυνση των ζωοτροφών από τη διοξίνη αποδεικνύει ότι η υπάρχουσα νομοθεσία και τα μέτρα προστασίας δεν επαρκούν πλέον για να εμποδίσουν τη μόλυνση των ζωοτροφών από βλαβερές ουσίες όπως η διοξίνη. Γι' αυτό δεν υπάρχει καμία αμφιβολία ότι πρέπει να τροποποιηθεί η κοινοτική νομοθεσία, ώστε να διασφαλίσει την απόλυτη εμπιστοσύνη στην ποιότητα των ζωικών προϊόντων. Θα πρέπει τώρα να δράσουμε ούτε ώστε η αρχή «κάλλιον το προλαμβάνειν παρά το θεραπεύειν» να εφαρμοστεί πλήρως στο μέλλον.
<P>
Πριν ασχοληθώ με τον τρόπο προσέγγισης που αποφάσισε το Συμβούλιο των Υπουργών Γεωργίας θα ήθελα να υπενθυμίσω την έγκαιρη και αποτελεσματική δράση που ξεκίνησε η Επιτροπή και υποστήριξαν τα κράτη μέλη στη μόνιμη κτηνιατρική επιτροπή, όπου ελήφθησαν όλα τα έκτακτα μέτρα που κρίθηκαν απαραίτητα βάσει της αρχής της προφύλαξης. Αυτά τα μέτρα οδήγησαν στον εντοπισμό όλων των μολυσμένων ή ύποπτων για μόλυνση προϊόντων, στην απόσυρσή τους από τις αγορές και στην καταστροφή τους. Επιπλέον, η Επιτροπή έθεσε όρους για τη διάθεση στην αγορά προϊόντων με πιστοποιητικά και για τη συνέχιση της διάθεσης των προϊόντων τόσο στις εθνικές αγορές όσο και στην κοινοτική αγορά. Η Επιτροπή έχει ήδη παράσχει όλες τις λεπτομέρειες για τα μέτρα που έλαβε, οπότε δεν θα τα επαναλάβω εδώ. Δηλώνω προσωπικά και εκ μέρους του Συμβουλίου ότι αναγνωρίζουμε την αξία της δράσης της Επιτροπής.
<P>
Για να προχωρήσω στα μέτρα του Συμβουλίου θα ήθελα να σας υπενθυμίσω ότι οι Υπουργοί Γεωργίας και Υγείας παρακολούθησαν την κρίση της διοξίνης εκ του σύνεγγυς και συζήτησαν το θέμα με την πρώτη δοθείσα ευκαιρία, στις συνεδριάσεις που έγιναν τον Ιούνιο. Τότε ο στόχος ήταν να προωθήσουμε και να προσφέρουμε πολιτική καθοδήγηση για τις απαιτούμενες ενέργειες που έπρεπε να γίνουν στη συνέχεια. Το Συμβούλιο εξέδωσε μια σειρά πορισμάτων, τα οποία καθορίζουν τον τρόπο προσέγγισης που πρέπει να ακολουθήσουμε στην προκειμένη περίπτωση. Το Συμβούλιο τόνισε ιδιαιτέρως την ανάγκη άμεσης κατάρτισης μιας ανεξάρτητης και λεπτομερούς έκθεσης και, εφόσον χρειαστεί, την ανάγκη τροποποίησης της σημερινής νομοθεσίας. Το Συμβούλιο ζήτησε ιδιαιτέρως από τα κράτη μέλη να επιβεβαιώσουν μέσω επαρκών ελέγχων ότι τηρείται η νομοθεσία της Ένωσης που εγγυάται την προστασία της υγείας. Το Συμβούλιο υπενθύμισε ότι, σε περίπτωση κινδύνου, τα κράτη μέλη πρέπει να καταφύγουν ολοκληρωτικά και έγκαιρα στη χρήση σύγχρονων συστημάτων έγκαιρης προειδοποίησης.
<P>
Το Συμβούλιο ζήτησε επίσης από την Επιτροπή να παρακολουθήσει την ομοιόμορφη και αποτελεσματική εφαρμογή αυτών των συστημάτων έγκαιρης προειδοποίησης της Ευρωπαϊκής Ένωσης και, εφόσον το κρίνει σκόπιμο, να υποβάλει προτάσεις για τη βελτίωσή τους, καθώς και να μελετήσει κατά πόσον θα πρέπει να επεκταθούν τα υφιστάμενα συστήματα ελέγχου ώστε να καλύπτουν και τα υπόλοιπα. Επιπλέον το Συμβούλιο ζήτησε από την Επιτροπή να του διαβιβάσει έως το τέλος του έτους έκθεση για την εξέλιξη της ίδρυσης υπηρεσίας τροφίμων και κτηνιατρικής και για τις δυνατότητές της να τεθεί σε πλήρη λειτουργία. Με βάση αυτή την έκθεση θα εξεταστεί επίσης εάν υπάρχει ανάγκη γενικής βελτίωσης του ελέγχου των ειδών διατροφής, περιλαμβανομένων και των φορέων ελέγχου των εν λόγω προϊόντων. Το Συμβούλιο ζήτησε από την Επιτροπή ταχεία πρόοδο στις εργασίες που ήδη ξεκίνησε η μόνιμη επιτροπή ζωοτροφών, όπου επανεξετάζεται η νομοθεσία για τις ζωοτροφές και προτείνονται ενδεχομένως προσθήκες και αλλαγές για μια καλύτερη εναρμόνιση. Το Συμβούλιο παρότρυνε επίσης την Επιτροπή να αναλάβει να εξετάσει ενδελεχώς τη νομοθεσία της ΕΕ όσον αφορά το οστεοκρεατάλευρο, τα ζωικά απόβλητα καθώς και την καταστροφή των σφαγίων. Το Συμβούλιο τόνισε εξάλλου την ευθύνη των παρασκευαστών ζωοτροφών για την ασφάλεια των προϊόντων τους. Ανήσυχο για την κατάσταση, το Συμβούλιο των Υπουργών Γεωργίας επανήλθε σε αυτό το θέμα στη συνεδρίαση του της Δευτέρας, για να παρακολουθήσει την εξέλιξη της υπόθεσης. Στο τέλος της καινούριας αυτής γεμάτης περιεχόμενο συζήτησης το Συμβούλιο επιβεβαίωσε τα πορίσματα στα οποία είχε καταλήξει τον Ιούνιο και παρατήρησε την ομόθυμη πολιτική βούληση των κρατών μελών και της Επιτροπής να εφαρμόσουν πλήρως και χωρίς καθυστέρηση αυτά τα πορίσματα.
<P>
Το Συμβούλιο χαιρέτισε κατ' αρχήν το εμπεριστατωμένο νομοθετικό πρόγραμμα που παρουσίασε η Επιτροπή, για το οποίο είστε ενημερωμένοι και το οποίο πρέπει να προσαρμοσθεί στη νομοθεσία για τη διατροφή των ζώων και στα μέτρα που αφορούν τα ζωικά απόβλητα. Το Συμβούλιο έλαβε όλες τις σχετικές αποφάσεις για τον τρόπο δράσης, προκειμένου να εξασφαλίσει την ταχεία επεξεργασία των προτάσεων της Επιτροπής, έχοντας πάντα υπόψη τον στόχο που έθεσε το Συμβούλιο να ολοκληρώσει το έργο του, εάν και εφόσον είναι δυνατόν, πριν το τέλος του έτους.
<P>
Δράττομαι της ευκαιρίας για να επισημάνω ότι οι μελλοντικές προτάσεις της Επιτροπής θα εξετάζονται στο πλαίσιο της διαδικασίας της συναπόφασης, και ζητώ γι' αυτό τη συνεργασία του Ευρωπαϊκού Κοινοβουλίου ώστε να τηρηθεί αυτό το πολύ φιλόδοξο χρονοδιάγραμμα. Μπορώ να σας διαβεβαιώσω ότι η Φινλανδία θα κάνει ό, τι είναι δυνατόν από την πλευρά της για να εξασφαλίσει την επίσπευση των εργασιών στο Συμβούλιο και για να φτάσουμε σε θετικό αποτέλεσμα όσο το δυνατόν πιο σύντομα κατά τη διάρκεια της φινλανδικής Προεδρίας.
<P>
Πριν ολοκληρώσω την παρουσίασή μου θα ήθελα να σημειώσω ότι η κρίση της διοξίνης έδειξε σαφώς ότι οι συνέπειες ενός τέτοιου γεγονότος δεν περιορίζονται στις περιοχές, ή έστω στις χώρες, όπου συμβαίνει το γεγονός αυτό. Οι συνέπειες επεκτείνονται σε όλη την επικράτεια της Ένωσης, καθώς και στις εμπορικές μας σχέσεις με τις τρίτες χώρες. Αυτή η κρίση επέδρασε δυσμενώς στις εξαγωγές μας και οι ενέργειες κάποιων εμπορικών μας εταίρων έλαβαν από πολλές απόψεις αδικαιολόγητες διαστάσεις ως προς τη σοβαρότητά τους αλλά και ως προς το πεδίο εφαρμογής τους. Πρέπει λοιπόν να ξανακερδίσουμε την εμπιστοσύνη των καταναλωτών τόσο εντός της Ένωσης όσο και παγκοσμίως, ενώ συγχρόνως πρέπει να αναπτύξουμε την κατάλληλη δράση για να αποκατασταθεί η ομαλότητα στις εμπορικές σχέσεις.
<P>
Όσον αφορά την ανθρώπινη υγεία, ο καλύτερος τρόπος για να καθησυχάσουμε τους Ευρωπαίους και τους μη Ευρωπαίους καταναλωτές είναι πολύ απλά να ενεργούμε με διαφάνεια, σαφήνεια και υπευθυνότητα. Εκτός από το ανακοινωθέν νομοθετικό πρόγραμμα και παράλληλα με αυτό είμαστε ευγνώμονες προς την Επιτροπή για την εντατική ανταλλαγή πληροφοριών που είχε με τις τρίτες χώρες, και ιδιαίτερα με τον Παγκόσμιο Οργανισμό Εμπορίου, και για την ενημέρωση αναφορικά με την κοινοτική δράση με σκοπό τη διευθέτηση της κρίσης της διοξίνης. Έγινε προσπάθεια να αποδειχθεί η ασφάλεια των προϊόντων που εξάγονται από την Ευρωπαϊκή Ένωση και είναι εφοδιασμένα με πιστοποιητικά. Αν και έχουν επιτευχθεί θετικά αποτελέσματα, η κατάσταση παραμένει σε μερικές περιπτώσεις μη ικανοποιητική, πράγμα που απαιτεί τη συνέχιση των προσπαθειών εκ μέρους της Επιτροπής. Για να στεφθούν με επιτυχία οι επιδιώξεις αυτές χρειάζεται, και θα πρέπει, να υποστηριχθούν όχι μόνο από το Συμβούλιο αλλά και από το Ευρωπαϊκό Κοινοβούλιο.

<SPEAKER ID=8 LANGUAGE="DE" NAME="Fischler">
Αξιότιμε κύριε Πρόεδρε, αξιότιμε κύριε Πρόεδρε του Συμβουλίου, αξιότιμοι κυρίες και κύριοι βουλευτές, αξιότιμοι κυρίες και κύριοι, θα ήθελα να σας ευχαριστήσω θερμά για την ευκαιρία που μου δίνετε να σας ενημερώσω για την κατάσταση σχετικά με τα μέτρα που ελήφθησαν κατά τη διάρκεια της πρόσφατης κρίσης της διοξίνης στο Βέλγιο. Θέλω όμως να εκμεταλλευθώ επίσης αυτή την ευκαιρία για να σκιαγραφήσω εν συντομία σε ένα κάπως ευρύτερο πλαίσιο ορισμένα σχέδια και προθέσεις που θα συμβάλουν, πρώτον, στην ένταξη της περίπτωσης αυτής σε ευρύτερο πλαίσιο και, δεύτερον, στην αξιοποίησή της ως έναυσμα για να σκεφθούμε τί θα έπρεπε και τί είναι ανάγκη να βελτιώσουμε ακόμη στη νομοθεσία μας σχετικά με τα τρόφιμα και τις ζωοτροφές.
<P>
Πρώτα θα αναφερθώ στην ίδια την περίπτωση της διοξίνης. Δυστυχώς η Επιτροπή ενημερώθηκε από τις βελγικές αρχές για το πρόβλημα μόλις στις 27 Μαΐου. Αμέσως όμως δρομολογήσαμε μια ολόκληρη σειρά μέτρων προκειμένου να προστατεύσουμε την υγεία ανθρώπων και ζώων. Με την έγκριση των εκπροσώπων των κρατών στη μόνιμη κτηνιατρική επιτροπή καθορίστηκαν αρχικά επείγοντα μέτρα για τον τομέα των πουλερικών βελγικής προέλευσης και των προϊόντων τους. Μερικές μέρες αργότερα ακολούθησαν μέτρα για τον τομέα των βοοειδών, των χοίρων και του γάλακτος καθώς και για τα προϊόντα τους.
<P>
Στο μεταξύ βέβαια κατέστη δυνατόν, σύμφωνα με σύσταση της επιστημονικής επιτροπής και μετά από διαβούλευση της μόνιμης κτηνιατρικής επιτροπής, να αρθούν και πάλι τα μέτρα αποκλεισμού για το γάλα και τα γαλακτοκομικά προϊόντα. Αναφορικά με το ερώτημα για την πηγή της μόλυνση - οι σχετικές έρευνες εξακολουθούν - σύμφωνα με τα μέχρι τώρα συμπεράσματα της εισαγγελικής αρχής της Gent μπορούμε να υποθέσουμε ότι η αιτία της κρίσης ήταν μια σοβαρή μόλυνση προϊόντων τον Ιανουάριο του τρέχοντος έτους. Επιτρέψτε μου να επισημάνω ότι και οι κοινοτικοί υπάλληλοι κατέληξαν στο ίδιο συμπέρασμα κατά τους ελέγχους που διενήργησαν επί τόπου μεταξύ 8 και 11 Ιουνίου.
<P>
Όσον αφορά το μέλλον, θεωρούμε δεδομένο ότι όλα τα προϊόντα που παράγονται ή διατίθενται σήμερα στην Κοινότητα, είτε βελγικής είτε άλλης προέλευσης, δεν παρουσιάζουν πλέον μόλυνση από αυτή την πηγή. Φυσικά συνεχίζουμε τις εργασίες μας και, αμέσως μόλις λάβουμε από τις βελγικές αρχές τις απαραίτητες πληροφορίες, θα ελέγξουμε αν η λεγόμενη ανίχνευση του πολυχλωροδιφαινυλίου μπορεί να εφαρμοσθεί και για το βόειο και το χοίρειο κρέας. Αυτό θα μας επιτρέψει ενδεχομένως εν συνεχεία να προβούμε σε ορισμένες τροποποιήσεις των προστατευτικών μέτρων που έχουμε λάβει.
<P>
Προκειμένου να περιορίσει τις οικονομικές ζημίες από την κρίση της διοξίνης, η Επιτροπή έλαβε επίσης μια σειρά μέτρων. Στις 16 Ιουνίου ψηφίστηκε μια διάταξη με σκοπό να καταστεί δυνατόν να διατηρηθούν οι εξαγωγές παρά τις δύσκολες συνθήκες. Οι εκτροφείς χοίρων μπορούν επιπλέον να επωφεληθούν από την παράταση της ιδιωτικής αποθεματοποίησης. Για την πτηνοτροφία εκδόθηκε στις 13 Ιουνίου κανονισμός που επιτρέπει την έγκριση ενίσχυσης εξαγωγών με προορισμό και άλλες χώρες πέραν της Μέσης Ανατολής. Για τον τομέα του γάλακτος στις 15 Ιουλίου η αντίστοιχη διοικητική επιτροπή αποφάσισε την παράταση της προθεσμίας χρησιμοποίησης βουτύρου και συμπυκνωμένου βουτύρου στη ζαχαροπλαστική και σε παγωτά. Προχθές ελήφθη απόφαση από την Επιτροπή σχετικά με οκτώ διαφορετικές κρατικές ενισχύσεις που είχαν εξαγγελθεί και κοινοποιηθεί από τη βελγική πλευρά. Πέρα από τα ήδη αποφασισθέντα επείγοντα μέτρα όμως οι υπηρεσίες της Επιτροπής επεξεργάζονται τώρα - και αυτό αποτελεί το γενικότερο πλαίσιο - προτάσεις για να βελτιωθούν και να γίνουν πιο αυστηρές οι υφιστάμενες κοινοτικές διατάξεις για τα τρόφιμα και τις ζωοτροφές. Τα σχέδια αυτά ξεπερνούν κατά πολύ την αντιμετώπιση της συγκεκριμένης αιτίας.
<P>
Σε σχέση με όλα αυτά θα ήθελα τώρα να αναφερθώ σε ορισμένα σημεία που αποτέλεσαν επίσης, και εξακολουθούν να αποτελούν, αντικείμενο συζήτησης στο Κοινοβούλιο, με πρώτο από όλα τη νομοθεσία περί τροφίμων. Εδώ έχουμε, ως γνωστόν, ξεκινήσει πριν από αρκετό καιρό μια ενοποίηση των κειμένων όλων των υγειονομικών κανόνων του τομέα των τροφίμων. Η ενέργεια αυτή πολύ σύντομα θα περατωθεί. Σε συνάρτηση με αυτό θα γίνουν εν συνεχεία απλουστεύσεις της νομοθεσίας με στόχο τη διαφάνεια και τη βελτίωση της δυνατότητας εφαρμογής των υγειονομικών κανόνων.
<P>
Ωστόσο, σχετικά με αυτό το ζήτημα πρέπει επίσης να λάβουμε οριστική απόφαση ως προς ένα σημείο το οποίο έχει ήδη συζητηθεί μια φορά εδώ στο Κοινοβούλιο, κατά πόσο δηλαδή πρέπει να εφαρμοσθεί απολύμανση των σφαγίων για τα κοτόπουλα και το κόκκινο κρέας που θα περιορίζεται και θα διεξάγεται υπό αυστηρά ελεγχόμενες συνθήκες. Ένα άλλο κέντρο βάρους συνίσταται στη δυνατότητα παρακολούθησης των ζωικών προϊόντων ξεκινώντας αντίθετα, δηλαδή από τα σημεία πώλησης έως τον τόπο παραγωγής τους. Εδώ έχουμε προχωρήσει αρκετά στον τομέα των βοοειδών, όμως πρέπει να τεθεί το ερώτημα κατά πόσον θα έπρεπε να εφαρμοσθεί το συγκεκριμένο σύστημα και σε άλλους τομείς.
<P>
Για τον έλεγχο και την εξέταση των τροφίμων καθώς και τη συνδεόμενη με αυτά ανάπτυξη διαφόρων διαγνωστικών δοκιμών βρίσκονται στη διάθεσή μας σε ολόκληρη την Κοινότητα τέσσερα εργαστήρια αναφοράς, εκ των οποίων το ένα, και συγκεκριμένα της Ρώμης, έχει αναλάβει την ειδική αποστολή να αναπτύξει όπου είναι αναγκαίο νέες βελτιωμένες μεθόδους αναφοράς. Επιπλέον, το συγκεκριμένο εργαστήριο προσφέρει ένα πρόγραμμα μετεκπαίδευσης, το οποίο επικεντρώνεται ιδιαίτερα στην εξέταση των παραγόντων μόλυνσης του περιβάλλοντος.
<P>
Όπως ήδη ανέφερε ο Πρόεδρος του Συμβουλίου, στην τελευταία συνεδρίαση του Συμβουλίου επιτεύχθηκε πολιτική συναίνεση σχετικά με διάφορα μέτρα και προηγουμένως, τον Ιούνιο, είχε ήδη επιτευχθεί πολιτική συναίνεση στο Συμβούλιο των Υπουργών Γεωργίας για έναν κανονισμό σχετικά με τη βιολογική γεωργία και για την επέκτασή του στα ζωικά προϊόντα. Αυτό αποτελεί επίσης πρωτοβουλία της Επιτροπής με στόχο τη βελτίωση των συνθηκών παραγωγής και επίσης κυρίως της διαφάνειας για τον καταναλωτή.
<P>
Ένα άλλο φιλόδοξο πρόγραμμα, το οποίο συζητήσαμε τελευταία φορά τη Δευτέρα στο τελευταίο Συμβούλιο των Υπουργών Γεωργίας, αφορά σημαντικές τροποποιήσεις της ισχύουσας νομοθεσίας για τις ζωοτροφές. Στο σημείο αυτό η Επιτροπή προσπαθεί πραγματικά να δράσει γρήγορα, όμως χρειαζόμαστε επίσης την υποστήριξη των κρατών μελών και κυρίως του Κοινοβουλίου. Σκοπεύουμε να επικεντρωθούμε σε τρεις διαφορετικούς τύπους μέτρων. Πρώτον, θέλουμε να επεκτείνουμε τον κατάλογο των συστατικών που δεν επιτρέπεται να χρησιμοποιούνται στις σύνθετες ζωοτροφές. Δεύτερον, θέλουμε να ορίσουμε ανώτατες τιμές διοξίνης για τα λίπη, τα έλαια και τις σύνθετες ζωοτροφές που περιέχουν λίπη και έλαια. Τρίτον, θέλουμε να τροποποιήσουμε τον ορισμό των συστατικών των ζωοτροφών, ειδικά και σε σχέση με τα λίπη, τα έλαια και τα ζωικά προϊόντα.
<P>
Για να επιτευχθεί αυτό υπάρχει ένας ολόκληρος κατάλογος συγκεκριμένων προτάσεων που συζητήθηκαν ήδη πρόσφατα στην επιτροπή ζωοτροφών. Απέστειλα τον κατάλογο αυτό στη γραμματεία της επιτροπής, απλά και μόνον επειδή η ανάλυση όλων αυτών των σημείων εδώ και τώρα θα έπαιρνε πολύ χρόνο. Ως εκ τούτου θα αναφέρω πολύ σύντομα μερικά μόνο από αυτά. Πρέπει να δημιουργηθεί μια νομική βάση για την εφαρμογή μιας ρήτρας προστασίας έναντι κινδύνων που θα μπορούσαν να παρουσιαστούν στην Ευρωπαϊκή Ένωση σε σχέση με τις ζωοτροφές και που μπορεί να θέσουν σε σοβαρό κίνδυνο την υγεία ανθρώπων και ζώων καθώς και το περιβάλλον.
<P>
Δεύτερον, το ζητούμενο είναι να υποχρεωθούν τα κράτη μέλη να εφαρμόσουν σε πανευρωπαϊκό επίπεδο ένα πρόγραμμα ελέγχου των ουσιών που μολύνουν τις ζωοτροφές. Τρίτον, σκοπεύουμε να καθιερώσουμε και για τις ζωοτροφές ένα σύστημα έγκαιρης προειδοποίησης σαν αυτό που ήδη υπάρχει για τα τρόφιμα. Επισημαίνω ότι η σχετική προθεσμία έχει αλλάξει και τώρα σημείο εκκίνησης είναι ο Σεπτέμβριος του 1999. Θέλουμε επίσης να επιβληθεί απαγόρευση της ανάμειξης μολυσμένων συστατικών στις ζωοτροφές καθώς και άρση της παρέκκλισης για την επιτόπου χρησιμοποίηση ζωοτροφών που μολύνθηκαν εξ αιτίας των εκεί συνθηκών.
<P>
Τέλος, σκοπεύουμε να ελέγξουμε τις ισχύουσες διατάξεις για τα στοιχεία των συστατικών των ζωοτροφών, δηλαδή τις διατάξεις για τη σήμανση στις ετικέτες των σύνθετων ζωοτροφών. Συγκεκριμένα, μελλοντικά πρέπει να είναι σαφής η ποσοτική δήλωση όλων των συστατικών που έχουν χρησιμοποιηθεί στην παρασκευή των ζωοτροφών, αλλά να καταργηθεί η δήλωση των συστατικών των ζωοτροφών κατά κατηγορία. Επιθυμούμε επιπλέον γενική άδεια για όλους τους παραγωγούς σύνθετων ζωοτροφών και, τέλος, θέλουμε να υπάρχει δυνατότητα σύνταξης πλήρους θετικού καταλόγου των επιτρεπομένων για τις ζωοτροφές συστατικών ουσιών.
<P>
Θα ήθελα επίσης να παρατηρήσω ότι δεν είναι όλα τα μέτρα αυτού του καταλόγου που έστειλα στη γραμματεία της επιτροπής εντελώς καινούργια. Αυτό ισχύει π.χ. για την άδεια των παραγωγών σύνθετων ζωοτροφών. Είχαμε υποβάλει ήδη στο παρελθόν παρόμοια πρόταση, τότε όμως το Συμβούλιο δεν είχε δεχθεί την άποψη της Επιτροπής και γι' αυτό η πρόταση εγκαταλείφθηκε.
<P>
Τώρα θα ήθελα να αναφερθώ σε ορισμένα ζητήματα εμπορίου με τρίτες χώρες. Ήταν πολύ σημαντικό να ενημερώσουμε γρήγορα τις τρίτες χώρες για την εξέλιξη της κατάστασης και τα μέτρα που έλαβε η Επιτροπή, καθώς και να τις κρατάμε διαρκώς ενήμερες γι' αυτά. Για τον σκοπό αυτόν οι αρμόδιες υπηρεσίες της Επιτροπής είχαν τακτικές συναντήσεις με τις τρίτες χώρες και χρησιμοποιήσαμε επίσης την ολομέλεια ΠΟΕ/SPS της 7ης και 8ης Ιουλίου για να παράσχουμε λεπτομερή ενημέρωση σχετικά με την κατάσταση των πραγμάτων και τις σχετικές νομικές πράξεις. Κατά τη συνεδρίαση αυτή επισημάναμε επίσης σαφώς ότι τα προβλήματα της διοξίνης δεν αφορούν μόνο την Κοινότητα. Δεν υπάρχει καμία χώρα απαλλαγμένη από διοξίνες, και θα μπορούσε κανείς να αναφέρει μια ολόκληρη σειρά παραδειγμάτων μόλυνσης από διοξίνη που τα τελευταία χρόνια έλαβαν μεγάλη δημοσιότητα στα πλέον διαφορετικά μέρη του κόσμου. Ως εκ τούτου μπορεί κανείς να ελπίζει ότι από το μάθημα αυτό θα επωφεληθούν όλες οι χώρες και όχι μόνον η Ευρώπη. Κατά την εν λόγω συνεδρίαση η πλειοψηφία των μελών της επιτροπής χαιρέτισε την ενημέρωση και ευχαρίστησε τόσο την Επιτροπή όσο και τις αρχές των επιμέρους κρατών για τη διαρκή και αξιόπιστη ανταλλαγή πληροφοριών.
<P>
Δυο λόγια ακόμη σχετικά με τους ελέγχους: η υπηρεσία τροφίμων και κτηνιατρικής της ΓΔ XXIV δρομολόγησε μια σειρά επιτόπιων ελέγχων. Ήδη από την πρώτη επίσκεψή της στο Βέλγιο διαφάνηκε ότι δυστυχώς οι βελγικές αρχές είχαν χειριστεί άσχημα την κρίση. Αυτό αποδόθηκε πρωτίστως στην έλλειψη συντονισμού μεταξύ των διαφόρων αρμόδιων διοικητικών υπηρεσιών και στις κατακερματισμένες και ασαφείς αρμοδιότητες. Επιπλέον αποκαλύφθηκε ότι οι αποφάσεις της Κοινότητας για την απόσυρση από την αγορά προϊόντων που ήταν ενδεχομένως μολυσμένα είχαν εφαρμοσθεί πλημμελέστατα από τις βελγικές αρχές.
<P>
Οι έλεγχοι στις Κάτω Χώρες, τη Γαλλία, τη Γερμανία και την Ισπανία παρουσίασαν επίσης κάποια κενά ως προς την επίβλεψη των ζωοτροφών. Δυστυχώς όμως διάφορα κράτη μέλη χρησιμοποίησαν την κρίση στο Βέλγιο για να παρακωλύσουν και το εμπόριο μη μολυσμένων βελγικών προϊόντων παραβαίνοντας έτσι την αρχή της ελεύθερης κυκλοφορίας αγαθών. Επιπλέον αποδείχθηκε ότι είχαν παραδοθεί και σε άλλα κράτη μέλη μεταποιημένα έλαια βελγικής προέλευσης. Σχετικά με τη διαδικασία εναντίον των παραβάσεων αυτών μπορώ να σας ανακοινώσω ότι η Επιτροπή βάσει του άρθρου 226 ΣΕΚ κίνησε επείγουσα διαδικασία κατά του Βελγίου, επειδή το βελγικό κράτος δεν εκπλήρωσε την υποχρέωσή του να ενημερώσει εν ευθέτω χρόνο την Επιτροπή και τα κράτη μέλη για τις περιπτώσεις μόλυνσης με διοξίνη και δεν εφάρμοσε πλήρως την απόφαση 1999/389.
<P>
Αλλα ζητήματα είναι η επιβολή γενικού εμπάργκο στις εισαγωγές βελγικών προϊόντων που επέβαλαν ορισμένα κράτη μέλη. Οι υπηρεσίες της Επιτροπής συναντήθηκαν με τις αρμόδιες αρχές για να αναλύσουν τις σχετικές νομικές και διοικητικές διατάξεις. Οι συνομιλίες αυτές οδήγησαν στο μεταξύ σε ακριβέστερη στοχοθέτηση των μέτρων προστασίας της υγείας και στην άρση των προσωρινών απαγορεύσεων εισαγωγής πολλών προϊόντων.
<P>
Φυσικά εξακολουθούν να υπάρχουν διάφορα προβλήματα, αλλά οι υπηρεσίες της Επιτροπής προσπαθούν να συνεργαστούν στενά με τους αρμοδίους φορείς σε εθνικό επίπεδο, και προτιθέμεθα να επιλύσουμε το συντομότερο δυνατόν τα προβλήματα που απομένουν. Επιτρέψτε μου τελειώνοντας να σας διαβεβαιώσω πως η Επιτροπή θα συνεχίσει να κάνει ό, τι είναι δυνατόν για να θέσει την κρίση υπό έλεγχο όσο πιο σύντομα γίνεται.
<P>
Χειροκροτήματα

<SPEAKER ID=9 LANGUAGE="DE" NAME="Florenz">
Κύριε Πρόεδρε, κύριε Επίτροπε, κύριε Πρόεδρε του Συμβουλίου θα ήθελα, αν μου επιτρέπετε, να επικεντρώσω την ομιλία μου σε εσάς, κύριε Πρόεδρε του Συμβουλίου, επειδή πιστεύω πως τα τελευταία χρόνια το Ευρωπαϊκό Συμβούλιο δεν αποτέλεσε στον απαιτούμενο βαθμό επίκεντρο των ευρωπαϊκών συζητήσεων και επίσης φάνηκε κάπως υπερβολικά επιφυλακτικό όταν έπρεπε να βγουν τα κάστανα από τη φωτιά. Μετά από τις δυσάρεστες εμπειρίες με τη ΣΕΒ η Επιτροπή δεν φέρει ιδιαίτερη ευθύνη στην παρούσα περίπτωση. Τα κράτη μέλη έπαιξαν και πάλι το παιχνίδι τους καλυπτόμενα πίσω από την επικουρικότητα και δεν βρήκαν το θάρρος να επεξεργαστούν επιτέλους μια ευρωπαϊκή π.χ οδηγία πλαίσιο για τα τρόφιμα, που θα μπορούσε να αποτελέσει για την Ευρώπη ένα πρότυπο προς τήρηση από τα κράτη μέλη.
<P>
Δεν θέλω να φθάσω στο σημείο να υποστηρίξω ότι τα τελευταία πέντε χρόνια σημειώθηκε μια επανεθνικοποίηση, αναμφίβολα όμως το Συμβούλιο δεν έγινε τα τελευταία πέντε χρόνια πιο θαρραλέο, όταν το ζητούμενο ήταν να υπαγορεύσει πραγματικά ευρωπαϊκούς στόχους, εν όψει π.χ. των συνεπειών της κρίσης της ΣΕΒ, οι οποίοι θα ήταν πραγματικά ελέγξιμοι και θα υπήρχε δυνατότητα επιβολής σχετικών κυρώσεων. Λυπάμαι πολύ γι' αυτό και φοβάμαι πως το μόνο που θα μπορούσε πραγματικά να κινητοποιήσει το Συμβούλιο σχετικά με το εν λόγω ζήτημα είναι η συμφωνία που συνάψαμε αυτές τις μέρες με τους Αμερικανούς, η οποία παρέχει στους τελευταίους τη δυνατότητα να ελέγχουν κατά πόσον τηρούνται στην Ευρώπη οι υγειονομικές προδιαγραφές την τήρηση των οποίων απαιτούμε και από τους Αμερικανούς. Τότε μόνο θα κινητοποιηθεί το Συμβούλιο. Πρέπει να σταματήσουν τα κράτη μέλη να παίζουν το παιχνίδι τους και αντ' αυτού πρέπει να παίξουν το παιχνίδι της Ευρώπης, με ευρωπαϊκούς στόχους και, φυσικά, ιδιαίτερους δρόμους για την προσέγγιση των στόχων αυτών.
<P>
Επιτρέψτε μου να αναφερθώ ως αγρότης και σε ένα άλλο ζήτημα που με κάνει να ανησυχώ πολύ. Υπάρχει σε παγκόσμιο επίπεδο ένας καταστροφικός ανταγωνισμός στον τομέα των τροφίμων. Οι Αμερικανοί εισβάλλουν στην ευρωπαϊκή αγορά και τα κέρδη της βιομηχανίας μεταποίησης είναι μικρότερα παρά ποτέ. Αποτέλεσμα του ανταγωνισμού είναι να μετατίθεται αυτό στις πλάτες του καταναλωτή, αλλά ειδικά στη συγκεκριμένη περίπτωση και στις πλάτες του παραγωγού, και φυσικά έτσι δημιουργείται περιθώριο για τέτοιου είδους εγκληματικές μηχανορραφίες. Είπατε, κύριε Υπουργέ, ότι η πρόσμειξη διοξίνης είναι πρόσμειξη ακατάλληλης πρώτης ύλης. Ίσως πρόκειται για μεταφραστικό λάθος. Για μένα αυτό είναι μια εγκληματική πράξη που οδηγεί στην καταστροφή τους αγρότες της εκλογικής μου περιφέρειας!
<P>
Χειροκροτήματα
<P>
Γι' αυτό ας μιλήσουμε σας παρακαλώ με σαφή γλώσσα για χάρη των καταναλωτών αλλά και για χάρη των αγροτών, και σε τελευταία ανάλυση για χάρη της Ευρώπης!
<P>
Χειροκροτήματα

<SPEAKER ID=10 LANGUAGE="DE" NAME="Roth-Behrendt">
 Κύριε Πρόεδρε, επιτρέψτε μου να αρχίσω δίνοντας μια καλή συμβουλή στον κ. Prodi και σε όλους τους υποψηφίους του που θέλουν να λάβουν τον Σεπτέμβριο την έγκριση του Σώματος. Ένα από τα ερωτήματα που αναμφίβολα θα θέσουν όλες οι επιτροπές αφορά τη θέση σας σχετικά με τον σεβασμό των αποφάσεων του Ευρωπαϊκού Κοινοβουλίου. Αν τότε ο κ. Prodi ή κάποιος από τους υποψηφίους απαντήσει πως βασικά δεν τον ενδιαφέρει, θα αντιμετωπίσει πρόβλημα. Ο κ. Prodi χρησιμοποίησε χθες στην τρίτη του αγόρευση εδώ στο Σώμα για πρώτη φορά τις λέξεις προστασία του καταναλωτή και πολιτική για θέματα υγείας. Αυτό είναι σημαντικό. Βέβαια, είπε σχετικά ότι θα φροντίσει για τη σύσταση - παραθέτω - "μιας ανεξάρτητης ευρωπαϊκής υπηρεσίας τροφίμων και φαρμάκων».
<P>
Το Κοινοβούλιο μετά από μακρές συζητήσεις σχετικά με τη ΣΕΒ αποφάσισε ότι ειδικά αυτό δεν το θέλουμε. Δεν θέλουμε καμία ανεξάρτητη υπηρεσία παρά μια αρχή που να υπόκειται στην Επιτροπή και να είναι υπόλογη στο Σώμα, σε αυτό εδώ το Ευρωπαϊκό Κοινοβούλιο.
<P>
Χειροκροτήματα
<P>
Ελπίζω ότι αυτό το μήνυμα θα φθάσει έως τον κ. Prodi, για να ξέρει ότι μελλοντικά θα πρέπει να είναι ιδιαίτερα προσεκτικός στα λόγια του. Ρώτησα ήδη χθες τον κ. Fischler αν αυτό ήταν δική του πρόταση, και με διαβεβαίωσε με αξιόπιστο τρόπο ότι δεν ήταν. Κύριε Fischler, σας πιστεύω και μετά από τη σημερινή σας αγόρευση, την οποία έκρινα εξαιρετική, σας πιστεύω ακόμη περισσότερο.
<P>
Σας παρακαλώ να μου επιτρέψετε να πω κάτι στον Πρόεδρο του Συμβουλίου. Ανέφερε σε ορισμένα σημεία ότι το Συμβούλιο ανησυχεί, ότι η κρίση της διοξίνης έδειξε πως οι επιπτώσεις αφορούν ολόκληρη την Ένωση και ότι το Συμβούλιο σκοπεύει να ενεργήσει με διαφάνεια και υπευθυνότητα. Πιστεύω όσα είπατε, κύριε Πρόεδρε του Συμβουλίου, αλλά η διαφάνεια και η υπευθυνότητα στις ενέργειες του Συμβουλίου θα ήταν κάτι νέο, και ελπίζω να το καταφέρει πράγματι η φινλανδική Προεδρία. Τότε θα μπορούσατε να καταγράψετε στις επιτυχίες σας μια απόλυτη καινοτομία, καθώς μέχρι τώρα το Συμβούλιο συνήθιζε να συσκοτίζει, να καθυστερεί και να συγκαλύπτει τα γεγονότα.
<P>
Χειροκροτήματα
<P>
Ας αρχίσουμε λοιπόν από αυτό. Όλοι στο Συμβούλιο γνωρίζετε ότι οι επιμέρους χώρες ενεργούν όλες κατά τον ίδιο τρόπο. Αυτό που συνέβη στο Βέλγιο - και αποτελεί σκάνδαλο το γεγονός ότι η κυβέρνηση χρειάστηκε έξι εβδομάδες για να ειδοποιήσει την Επιτροπή - θα μπορούσε να έχει συμβεί οπουδήποτε αλλού. Ότι συνέβη στο Βέλγιο ήταν ατυχία. Θα μπορούσε να έχει συμβεί και στην Ιταλία, τη Γερμανία, την Αυστρία, αυτό το ξέρουμε όλοι. Μήπως, για παράδειγμα, συμβάλατε κατά κάποιον τρόπο στη βελτίωση των επιθεωρήσεων και των ελέγχων; Για το θέμα αυτό σας έχει υποβληθεί εδώ και περισσότερο από έξι μήνες πρόταση από το Ευρωπαϊκό Κοινοβούλιο.
<P>
Αναφορικά με τις λεπτομέρειες της κρίσης αυτής θα ήθελα να επαινέσω σαφώς την Επιτροπή. Στην υπόθεση της ΣΕΒ είχαμε διαπιστώσει πολύ συχνά ότι η Επιτροπή δεν ήταν και ιδιαίτερα δραστήρια. Σε σχέση όμως με τη σημερινή κρίση δεν υπάρχει απολύτως τίποτα που να μπορούσα να επικρίνω στην συμπεριφορά της Επιτροπής. Όλα όσα κάνατε καθώς και ο τρόπος δράσης σας ήταν εξαιρετικά. Δεν μπορεί κανείς να ισχυριστεί οπωσδήποτε το ίδιο και για όλους τους άλλους.
<P>
Ποιά είναι τώρα τα συμπεράσματα που πρέπει να συναγάγουμε από αυτά; Ο κ. Fischler ανέφερε μερικά. Επεσήμανε κάποιες νομοθεσίες που είναι απαραίτητες. Ναι, είναι απαραίτητες, χρειαζόμαστε μια διαφορετική νομοθεσία για τις ζωοτροφές, δεν τίθεται θέμα γι' αυτό. Πρέπει π.χ. να απαγορεύσουμε να καταλήγουν στις ζωοτροφές προϊόντα από επεξεργασία αποβλήτων . Μιλάμε για τρόφιμα και για ζώα που ταϊζουμε με αυτά. Δεν πρέπει να υπάρχουν εδώ απόβλητα. Φυσικά, κύριε Fischler, δεν μπορεί να υπάρξουν οριακές τιμές διοξίνης. Η οριακή τιμή για τη διοξίνη και το πολυχλωροδιφαινύλιο πρέπει να είναι αναμφίβολα μηδενική. Γι' αυτό πρέπει να προσέξουμε επίσης πολύ τη διατύπωση και τη γλώσσα.
<P>
Σε αυτά προστίθεται κάτι ακόμη. Ας βρούμε το θάρρος να αντιμετωπίσουμε ως πρόβλημα και τις διοξίνες στο σύνολό τους. Θα συσταθεί ή όχι κατάλογος διοξινών στην Ευρωπαϊκή Ένωση και παγκοσμίως; Θα ελέγχεται π.χ. πού υπάρχουν εκπομπές από την καύση απορριμμάτων και από πού προέρχονται άλλες εκπομπές διοξίνης υφιστάμενης στο έδαφος και στο χόρτο που τρώνε τα ζώα; Αφού ξέρουμε καλά ότι δεν πρόκειται μόνο για τις ζωοτροφές παρά για το φυσικό μας περιβάλλον! Δημιουργήστε λοιπόν σας παρακαλώ έναν κατάλογο διοξινών! Αυτό ασφαλώς είναι εξίσου απαραίτητο.
<P>
Τώρα θα διατυπώσω εν συντομία μια πρόταση για τους ελέγχους. Αν δεν διασφαλίσουμε την καλύτερη διεξαγωγή τους στα κράτη μέλη και αν δεν επιτρέπεται στην Επιτροπή να προβαίνει σε απροειδοποίητους ελέγχους χωρίς να πρέπει πρώτα να λάβει την άδεια ενός κράτους μέλους, όπως το Βέλγιο ή κάποιο άλλο κράτος μέλος, τότε καλύτερα να ξεχάσουμε το ζήτημα. Πρέπει να τροποποιήσουμε το σύστημα ελέγχου και τη γεωργική πολιτική στο σύνολό της. Αν νομίζουμε ότι με τη χρησιμοποίηση αποβλήτων μπορούμε να κερδίσουμε πολλά με το μικρότερο δυνατό κόστος, κι αν μάλιστα το θέλουμε αυτό, θα αντιμετωπίζουμε διαρκώς τέτοιες περιπτώσεις. Πρέπει να αλλάξουμε την κατάσταση αυτή στην Ευρωπαϊκή Ένωση, κι αυτό πρέπει να επιτευχθεί μαζί με τους εκτός Ένωσης εταίρους μας.
<P>
Χειροκροτήματα

<SPEAKER ID=11 LANGUAGE="NL" NAME="Sterckx">
Κύριε Πρόεδρε, είναι κρίμα που στην πρώτη ομιλία που εκφωνώ ως νέος βουλευτής του Κοινοβουλίου είμαι υποχρεωμένος να αναφερθώ σε σοβαρά παραπτώματα που συνέβησαν στη χώρα μου. Το θέμα αφορά κατ' αρχάς επιχειρήσεις οι οποίες παράγουν πρώτες ύλες για ζωοτροφές και τις υπηρεσίες ελέγχου, οι οποίες πρέπει να μεριμνούν ώστε κάθε ενδεχόμενο λάθος να ανακαλύπτεται αμέσως και να περιορίζονται οι επιπτώσεις του. Σφάλματα διέπραξε και η τότε κυβέρνηση, η οποία χρονοτριβούσε επί εβδομάδες και μας προξένησε πολύ σοβαρές ζημιές γιατί δεν γνωστοποίησε στην Ευρωπαϊκή Επιτροπή και τα κράτη μέλη ότι κάτι συνέβαινε.
<P>
Τα σφάλματα αυτά δημιούργησαν κατ' αρχάς μια δραματική κατάσταση για τη δημόσια υγεία και κατά δεύτερον προξένησαν οικονομική καταστροφή στη γεωργία και στον τομέα των τροφίμων. Η εμπιστοσύνη των πολιτών έχει δεχτεί σοβαρό πλήγμα, και θα χρειαστεί βεβαίως να περάσει πολύς καιρός έως ότου αποκατασταθεί.
<P>
Στις εκλογές του περασμένου μήνα στη χώρα μας απονεμήθηκε η πολιτική τιμωρία για τα σφάλματα αυτά. Το Βέλγιο έχει πλέον μια νέα κυβέρνηση, η οποία προσπαθεί όσο το δυνατόν ταχύτερα και με κάθε μέσο που έχει στη διάθεσή της να περιορίσει τις ζημιές, να συμμαζέψει τα πράγματα και να επανορθώσει τα σφάλματα. Ελπίζω πως στην προσπάθεια αυτή το Βέλγιο θα μπορεί να υπολογίζει στην αλληλεγγύη της Ευρωπαϊκής Ένωσης, και το λέω αυτό γιατί είναι σαφές ότι για τον καταναλωτή, τον γεωργό και την επιχείρηση που είναι το θύμα της δεν έχει καμία σημασία εάν η κρίση αυτή έχει προκληθεί από μια ασθένεια, ένα ατύχημα ή ακόμη κι ένα έγκλημα. Τις ζημίες τις υφίστανται τα θύματα.
<P>
Ευτυχώς, κύριε Επίτροπε, η Επιτροπή δημιούργησε στην αρχή της εβδομάδας ένα άνοιγμα, ώστε οι βελγικές αρχές να μπορούν να βοηθήσουν επιχειρήσεις που βρίσκονται σε κατάσταση ανάγκης. Ελπίζω ότι το βήμα αυτό δεν θα είναι το τελευταίο.
<P>
Μακροπρόθεσμα πρέπει να ασχοληθεί με το θέμα και το Ευρωπαϊκό Κοινοβούλιο. Κύριε Επίτροπε, δηλώσατε ότι θα καταθέσετε σύντομα προτάσεις. Κύριε Πρόεδρε του Συμβουλίου, υποθέτω ότι θα μπορέσουμε σύντομα να μιλήσουμε με το Συμβούλιο για τα κείμενα και να θεσπίσουμε την απαραίτητη νομοθεσία. Πρέπει να θεσπιστεί ευρωπαϊκή νομοθεσία.
<P>
Κύριε Επίτροπε, ως Φιλελεύθερος χαίρομαι ιδιαιτέρως με τη δήλωσή σας ότι η νομοθεσία πρέπει να είναι απλή και φιλική προς τους χρήστες. Βεβαίως πρέπει να είναι και αυστηρή, έτσι ώστε να γνωρίζουν οι άνθρωποι τη σημασία της έννοιας «υγιεινά τρόφιμα», και πρέπει να ισχύει για όλη την αλυσίδα διατροφής. Είναι όμως σαφές ότι στο αποκορύφωμα της κρίσης είναι αδιανόητο η Επιτροπή και οι τεχνικές υπηρεσίες της να χάνουν χρόνο σε συζητήσεις με τις βελγικές αρχές και τις δικές τους τεχνικές υπηρεσίες, επειδή δεν υπάρχουν πρότυπα και επειδή δεν γνωρίζουν πόση διοξίνη επιτρέπεται να περιέχει το τάδε ή το δείνα προϊόν. Στο αποκορύφωμα της κρίσης ο χρόνος που διαθέτουμε πρέπει να αξιοποιείται για άλλους σκοπούς και όχι γι' αυτές τις συζητήσεις.
<P>
Είναι σαφές ότι πρέπει να θεσπιστεί νομοθεσία για όλες αυτές τις υποθέσεις, ότι πρέπει να θεσπιστούν σαφείς, απλοί και αυστηροί κανόνες. Πρέπει δε να ασκείται και έλεγχος για την εφαρμογή τους. Πρέπει να φροντίσουμε ώστε οι καταναλωτές να μπορούν να βλέπουν σε μια επισήμανση εάν ένα προϊόν είναι υγιεινό και να γνωρίζουν χωρίς αμφιβολία ότι είναι εγκεκριμένο από την Ευρωπαϊκή Ένωση.
<P>
Θεωρώ θετική τη χθεσινή δήλωση του Romano Prodi ότι θα δημιουργηθεί ευρωπαϊκή υπηρεσία για τα τρόφιμα. Είναι βέβαια σαφές ότι η εν λόγω υπηρεσία πρέπει να υπόκειται σε δημοκρατικό έλεγχο και να υπαχθεί στα ευρωπαϊκά θεσμικά όργανα. Εάν εμείς ως Ευρωπαϊκό Κοινοβούλιο, Ευρωπαϊκή Επιτροπή και Ευρωπαϊκό Συμβούλιο δεν φροντίσουμε για την ταχεία θέσπιση νομοθεσίας και την άσκηση των κατάλληλων ελέγχων, θα προστεθούν και άλλες καταστροφές στη μακρά σειρά αυτών που ήδη γνωρίσαμε. Όπως είπε και ο συνάδελφός μου, αυτό μπορεί να συμβεί σε οποιαδήποτε χώρα. Έχουμε δε μερικά παραδείγματα. Πιστεύω πως πρέπει να καταβάλουμε κάθε δυνατή προσπάθεια ώστε ο κατάλογος με τα παραδείγματα να μη γίνει μεγαλύτερος.

<SPEAKER ID=12 LANGUAGE="ES" NAME="Nogueira Romαn">
Κύριε Πρόεδρε, θέλω να υπενθυμίσω ότι η Ομάδα μας αποτελείται από δύο σκέλη: τους Πράσινους και την Ευρωπαϊκή Ελεύθερη Συμμαχία, από χώρες χωρίς κράτος. Παρατήρησα λοιπόν και εχθές και σήμερα ότι στις οθόνες, αλλά και εν γένει, δεν αναγράφεται η πραγματική ονομασία της Ομάδας μας, δηλαδή Ομάδα των Πρασίνων/Ευρωπαϊκή Ελεύθερη Συμμαχία.
<P>
Γι' αυτό απευθύνω έκκληση στον κύριο Πρόεδρο ο οποίος διαθέτει όλες τις δυνατές ενδείξεις για να αποκαταστήσει την πραγματική ονομασία της ομάδας μας.

<SPEAKER ID=13 LANGUAGE="NL" NAME="Staes">
Κύριε Πρόεδρε, αξιότιμοι κυρίες και κύριοι συνάδελφοι, λέγεται πως ό, τι τρως είσαι. Αυτή η λαϊκή ρήση αποκαλύπτει γιατί η κοινή γνώμη και οι ψηφοφόροι μας δείχνουν τόσο μεγάλη ευαισθησία για το θέμα «ασφάλεια των τροφίμων». Στο δημοτικό σχολείο έμαθα ότι οι αγελάδες τρώνε χόρτο, ότι είναι μηρυκαστικά. Με στόχο το κέρδος ταΐζουμε σήμερα τις αγελάδες μας με ζωοτροφές που είναι εμπλουτισμένες με ζωϊκό άμυλο. Μετατρέπουμε τις αγελάδες μας σε κανίβαλους. Συμβαίνουν όμως και άλλα.
<P>
Οι βελγικοί χοίροι εμφανίζουν τόσο μεγάλο άγχος ώστε πριν οδηγηθούν στο σφαγείο τούς χορηγούνται καταπραϋντικά και Β-αναστολείς. Οργανώσεις τύπου μαφίας χορηγούν στα βοοειδή ορμόνες, αντιβιοτικά, κορτικοστεροειδή, Β-αναστολείς και Β-ανταγωνιστές. Εδώ και μερικές εβδομάδες γνωρίζουμε ότι υπάρχουν κοτόπουλα με διοξίνη. Στην πατρίδα μου, τη Φλάνδρα, συνηθίζαμε παλιά να τρώμε την Κυριακή κοτόπουλο με πατάτες. Τώρα ξέρουμε ότι καλά θα κάναμε να εγκαταλείψουμε και τις πατάτες, κι αυτό γιατί τα κοτόπουλά μας τρέφονται με χρησιμοποιημένα τηγανόλαδα. Έτσι ερχόμαστε στον πυρήνα του προβλήματος.
<P>
Αξιότιμοι συνάδελφοι, το σκάνδαλο με τα κοτόπουλα που περιείχαν διοξίνη δεν αποτελεί accident de parcours (τυχαίο περιστατικό). Πρόκειται για κάτι πολύ περισσότερο από αυτό. Αυτό που συνέβη στο Βέλγιο θα μπορούσε να είχε συμβεί στη Γερμανία, τη Γαλλία, τις Κάτω Χώρες, την Ισπανία ή την Ιταλία. Είναι το αποτέλεσμα ενός αποτυχημένου συστήματος. Είναι το αποτέλεσμα μιας λανθασμένης Κοινής Γεωργικής Πολιτικής, η οποία υποχρεώνει τους γεωργούς να περιέρχονται σε έναν φαύλο κύκλο, όπου παράγουν όλο και περισσότερο, επενδύουν όλο και περισσότερο, παράγουν όλο και πιο φτηνά, σχηματίζουν όλο και πιο μεγάλες επιχειρήσεις που λειτουργούν όλο και πιο εντατικά. Η ποσότητα υπερίσχυε πάντα της ποιότητας.
<P>
Πρέπει να αντιστρέψουμε την κατάσταση. Στο εξής η ποιότητα πρέπει να υπερισχύει της ποσότητας. Υπάρχει ένα κοινό ψήφισμα το οποίο έχει κατατεθεί από περισσότερες πολιτικές ομάδες, μεταξύ των οποίων και η δική μου, η Ομάδα των Πρασίνων/Ευρωπαϊκή Ελεύθερη Συμμαχία. Θα ήθελα να τονίσω ότι είναι απολύτως απαραίτητο να υπάρξει ένα αποτελεσματικό σύστημα έγκαιρης προειδοποίησης για ενδεχομένως επικίνδυνα τρόφιμα. Πρέπει να κατατεθεί μια ολοκληρωμένη πρόταση για να ενισχυθεί η εφαρμογή της αρχής της πρόληψης για την παραγωγή και το εμπόριο τροφίμων σε ευρωπαϊκή κλίμακα. Για να είμαστε ειλικρινείς, πρέπει να διεξαχθεί και μια συζήτηση με τη βιομηχανία ανακύκλωσης. Μπορούν άραγε τα απόβλητα εγκαταστάσεων καθαρισμού υδάτων, στα οποία περιλαμβάνεται κάδμιο και βαρέα μέταλλα, να αναμειγνύονται με ζωοτροφές και να περιέρχονται κατ' αυτόν τον τρόπο οι προαναφερθείσες ουσίες στην αλυσίδα διατροφής; Πρέπει να διακρίνουμε σαφώς τί είναι απόβλητο, και συνεπώς πρέπει να τύχει της ανάλογης επεξεργασίας, και τί μπορεί να χρησιμοποιηθεί στη βιομηχανία τροφίμων.
<P>
Έρχομαι τώρα σε μια τελευταία παρατήρηση. Η κρίση αυτή αποτελεί καταστροφή για τους παραγωγούς. Δεκάδες, αν όχι εκατοντάδες, επιχειρήσεις θα κλείσουν. Έχω μαζί μου την έκθεση του Ελεγκτικού Συνεδρίου για τις κοινοτικές ενισχύσεις που χορηγήθηκαν στους γεωργούς οι οποίοι επλήγησαν από την κρίση της ΣΕΒ. Ακουσα σήμερα τον Επίτροπο να αναφέρει μια σειρά από μέτρα τα οποία έχουν ήδη ληφθεί ή πρόκειται να ληφθούν. Χαίρομαι γι' αυτό. Δεν μπορώ εντούτοις να απαλλαγώ από την εντύπωση ότι εξακολουθούν να είναι ανεπαρκή. Στα θύματα της κρίσης της ΣΕΒ διατέθηκαν δισεκατομμύρια. Πρέπει να γίνει κάτι και για τα θύματα αυτής της κρίσης. Για ποιόν λόγο δεν λαμβάνουν οι Φλαμανδοί γεωργοί ό, τι έλαβαν οι Αγγλοι; Επ' αυτού συμμερίζομαι πλήρως την άποψη του συναδέλφου Sterckx, ότι αυτά που έκανε τώρα η Επιτροπή δεν αποτελούν παρά ένα πρώτο βήμα και ότι η Επιτροπή, το Συμβούλιο και το Κοινοβούλιο θα πρέπει να προχωρήσουν πολύ περισσότερο.

<SPEAKER ID=14 NAME="Πρόεδρος">
Επιστρέφω στην παρατήρηση που διατυπώθηκε προ ολίγου. Οι αρμόδιες υπηρεσίες με βεβαιώνουν ότι πράγματι υπάρχει κάποιο πρόβλημα με το πρόγραμμα πληροφορικής και ότι τα ονόματα θα διορθωθούν από την προσεχή, ελπίζω, σύνοδο του Σεπτεμβρίου.

<SPEAKER ID=15 NAME="Παπαγιαννάκης">
Πρόεδρε, οι κρίσεις συσσωρεύονται, έχουμε τη διοξίνη από το Βέλγιο, έχουμε την κρίση με τα αναψυκτικά, Coca-Cola και άλλα ποτά. Έχουμε τη συνέχεια της κρίσης των τρελλών αγελάδων, κ. Fischler. Δεν έχει τελειώσει η κρίση. Έγκυρο βρετανικό περιοδικό αναφέρει ότι στο τέλος του 98 τετραπλασιάστηκαν οι θάνατοι νεαρών ατόμων από τη νέα ασθένεια Creutzfeldt-Jakobs και για το θέμα αυτό δεν έχουμε καμία πληροφορία. Δεν ξέρουμε τι γίνεται με την ασθένεια των τρελλών αγελάδων στην Πορτογαλία, ακούμε παρά πολλά για τα ορμονούχα κρέατα από τις Ηνωμένες Πολιτείες και τις αφόρητες πιέσεις που ασκούνται σε εμάς για την ελεύθερη κυκλοφορία τους. Δεν γίνεται σοβαρός και ουσιαστικός διάλογος για τα γενετικά μεταλλαγμένα τρόφιμα προτού περάσουν στην καθημερινή μας διατροφή. Όπως διάβασα σε μια πρόσφατη μελέτη, δεν ξέρουμε τελικά τί τρώμε, οι ίδιοι δε οι γεωργοί και κτηνοτρόφοι μας δεν ξέρουν τί καλλιεργούν και πώς τρέφουν τα ζώα τους.
<P>
Όλα αυτά, κύριε Πρόεδρε, προκαλούν σύγχυση και ανησυχία. Το Κοινοβούλιό μας οφείλει στους ευρωπαίους πολίτες κάτι παραπάνω από την καταγγελία μιας εγκληματικής ενέργειας σαν αυτή που έκανε το Βέλγιο το οποίο σημειωτέον, κύριε Επίτροπε, δεν έχει δώσει ακόμη στη δημοσιότητα τις επιχειρήσεις που χρησιμοποίησαν μολυσμένες από τη διοξίνη ζωοτροφές. Εν τάξει, η Επιτροπή αυτή τη φορά, έχοντας μάθει ίσως το μάθημα των τρελλών αγελάδων, παρέπεμψε το Βέλγιο στο Ευρωπαοκό Δικαστήριο. Ωστόσο, ακόμη δεν έχουμε συζητήσει σοβαρά και δεν έχουμε πάρει αποφάσεις για το πώς θα γίνουν αυστηρότεροι και αποτελεσματικότεροι οι έλεγχοι, που έχουν αφεθεί στην καλή θέληση των κρατών μελών. Ενώ ξέρουμε πολύ καλά ότι λείπουν υποδομές, λείπουν κτηνίατροι, λείπουν οι επιφορτισμένοι με τους ελέγχους. Ξέρουμε πολύ καλά τις απόπειρες δωροδοκίας, τις δωροδοκίες, τις απειλές, τους φόνους που έγιναν σε ορισμένες χώρες σχετικά με τα ζητήματα αυτά - και δεν βλέπω να ασχολείται κανείς σοβαρά με αυτά - και ξέρουμε πολύ καλά επίσης ότι υπάρχουν ισχυρές αντιδράσεις από την ίδια την Ευρωπαοκή Ένωση για τη δημιουργία ενός πραγματικού οργανισμού επί τόπου ελέγχου, όπως π.χ. ο αμερικάνικος Foods & Drugs Association, και όχι κάποιου φορέα γενικών μελετών. Το ζητούμενο είναι η πρόσβαση των πολιτών και η διαφάνεια.
<P>
Επομένως, κύριε Πρόεδρε, επιμένω ιδιαίτερα στην πρόταση της ομάδας μας το Κοινοβούλιό μας να φτιάξει μια προσωρινή επιτροπή που θα ασχοληθεί συνολικά με όλα τα ζητήματα της ασφάλειας των τροφίμων και της δημόσιας υγείας και όχι μόνο με επί μέρους λεπτομέρειες.

<SPEAKER ID=16 LANGUAGE="FR" NAME="Souchet">
Κύριε Πρόεδρε, κύριε Πρόεδρε του Συμβουλίου, κύριε Επίτροπε, αγαπητοί μου συνάδελφοι, η κρίση της διοξίνης μετά από την κρίση των τρελλών αγελάδων, όπως και οι αμερικανικές πιέσεις με στόχο την επιβολή του κρέατος με ορμόνες, αποτελούν παραδείγματα φοβερών απειλών που επισείονται σήμερα όσον αφορά την ασφάλεια των τροφίμων που καταναλώνουν οι συμπολίτες μας. Εάν οι απειλές αυτές δεν αντιμετωπισθούν αποφασιστικά και επαρκώς, θα επικρατήσει ο παραλογισμός εις βάρος των παραγωγών μας.
<P>
Ο ορισθείς Πρόεδρος της Επιτροπής αναγνώρισε χθες την πρωτεύουσα σημασία αυτού του ζητήματος, αλλά δεν διατύπωσε καμία απολύτως πρόταση ως προς τον τρόπο αντιμετώπισής του. Αντί αυτών των ιδεολογικών κατεβατών μιας άλλης εποχής που ανακαλούν την παλιά υπερεθνική συνενοχή του Κοινοβουλίου και της Επιτροπής εναντίον του Συμβουλίου, θα προτιμούσαμε να είχαμε ακούσει από το στόμα του κ. Prodi με ποιόν συγκεκριμένο τρόπο προτίθεται, σε έναν τομέα που εμπίπτει στην αρμοδιότητά του, να διορθώσει τις ζημιές που προκάλεσαν οι προηγούμενες Επιτροπές κατά τις διαπραγματεύσεις του Γύρου της Ουρουγουάης.
<P>
Αποδεχόμενες κανόνες αντίθετους με τα συμφέροντά μας και διατάξεις όπως της επαρκούς επιστημονικής απόδειξης, που μας απαγορεύουν στην πράξη να εφαρμόσουμε την αρχή της πρόληψης, οι προηγούμενες Επιτροπές έβλαψαν σοβαρά τις κοινωνίες και τις οικονομίες μας. Πρόσφεραν τις εξαγωγές μας ως ομήρους σε όσους θέλουν να μας επιβάλουν τη μέθοδό τους παραγωγής με όλες τις επιπτώσεις της για την υγεία, το περιβάλλον και την κοινωνία.
<P>
Η ασφάλεια των τροφίμων που καταναλώνουν οι συμπολίτες μας θα εξαρτηθεί κατά τα προσεχή έτη βασικά από τον τρόπο με τον οποίο η νέα Επιτροπή θα καταφέρει να υπερασπιστεί, κατά τη διάρκεια των επικείμενων διαπραγματεύσεων του Γύρου της Χιλιετίας, την πλήρη νομιμότητα ενός προτύπου ξεχωριστής ευρωπαϊκής ζώνης ανώτερης γεωργικής ποιότητας.
<P>
Τα κράτη μέλη πρέπει επομένως να δώσουν, ή να ξαναδώσουν, στην Επιτροπή μια ρητή και κατηγορηματική εντολή, ώστε το εν λόγω θεσμικό όργανο να λειτουργήσει ως κινητήριος δύναμη μιας συνετής αναδιαπραγμάτευσης των κανόνων της ΓΣΔΕ, που παρακωλύουν σήμερα την εφαρμογή της αρχής της πρόληψης στους τομείς της υγείας και της διατροφής.
<P>
Πρέπει επίσης να τεθεί τέλος στην επικίνδυνη παρέκκλιση τελείας καταστροφής της ΚΓΠ ως κοινοτικής πολιτικής επωφελούμενης από ευρωπαϊκές τιμές ανώτερες των παγκόσμιων. Όσοι πιέζουν σήμερα να συνεχίσουμε στον δρόμο της πλήρους ένταξης στην παγκόσμια αγορά για να ικανοποιήσουμε τα αμερικανικά αιτήματα πρέπει να συνειδητοποιήσουν την πολύ βαριά ευθύνη που επωμίζονται. Δεν αφήνουν σε πολλούς από τους αγρότες μας άλλη επιλογή παρά να επιδοθούν απερίσκεπτα και πρόωρα στην εισαγωγή νέων τεχνικών καλλιέργειας και κτηνοτροφίας που είναι επισφαλείς, ανεπαρκώς δοκιμασμένες και συνεπώς επικίνδυνες για τη δημόσια υγεία.
<P>
Το μέλημα της εξασφάλισης ασφαλών προϊόντων για τους συμπολίτες μας είναι ένα από τα πρωταρχικά μας καθήκοντα. Γι' αυτό ας μην αφήσουμε, αγαπητοί μου συνάδελφοι, την ευρωπαϊκή γεωργία να μετατραπεί σε τρελλή γεωργία.

<SPEAKER ID=17 LANGUAGE="NL" NAME="Vanhecke">
Κύριε Πρόεδρε, όπως γνωρίζουν όλοι στη χώρα μου, η κρίση της διοξίνης έφερε δυστυχώς δεκάδες χιλιάδες επιχειρήσεις αντιμέτωπες με πολύ μεγάλες δυσκολίες. Πιστεύω ότι στην περίπτωση μιας οικονομικής και οικολογικής καταστροφής αυτών των διαστάσεων θα πρέπει να αναζητούμε τις αιτίες, και ενδεχομένως τους ενόχους, όχι για λόγους εκδίκησης, αλλά για να προλάβουμε την επανάληψη παρόμοιων προβλημάτων στο μέλλον.
<P>
Πρέπει να είμαστε ειλικρινείς. Για την κατάσταση ευθύνεται κατά πρώτο και κύριο λόγο η πρώην βελγική κυβέρνηση. Πρώτα πρώτα δεν γνώριζε τί συνέβαινε και αδιαφόρησε για την κατάσταση. Στη συνέχεια θέλησε να αποσιωπήσει τα πράγματα έως τη διεξαγωγή των εκλογών και ευθύνεται επίσης για τον άκρως υπερβολικό πανικό, ο οποίος οδήγησε σε παγκόσμιο εμπάργκο για τα επονομαζόμενα βελγικά προϊόντα, το μεγαλύτερο θύμα του οποίου ήταν η πατρίδα μου, η Φλάνδρα, δεδομένου ότι η μερίδα του λέοντος των επονομαζόμενων «βελγικών» εξαγωγών είναι βεβαίως «φλαμανδικές».
<P>
Δυστυχώς όμως τα πράγματα δεν περιορίζονται σε ένα πρόβλημα ανικανότητας, στη φιλοπολιτική στη διοίκηση, στους πολιτικούς διορισμούς και στην έλλειψη ελέγχου μόνο στο Βέλγιο. Ίσως ως ευρωβουλευτές να πρέπει πλέον να διαπιστώσουμε με ειλικρίνεια ότι, επί σειρά ετών η ευρωπαϊκή γεωργική πολιτική οδήγησε, στην ουσία σχεδόν εξ ορισμού, στην εξαφάνιση των μικρών ποιοτικών καλλιεργειών και την πλήρη επικράτηση της βιομηχανικής ευρωπαϊκής γεωργίας, την πλήρη επικράτηση μερικών γεωργοβιομηχανικών ομάδων που επιδιώκουν μόνο το κέρδος και αδιαφορούν πλήρως για τη δημόσια υγεία και τα ποιοτικά πρότυπα.
<P>
Ακούγοντας κάποιος αδαής, για παράδειγμα, ότι κάθε είδος αποβλήτων ανακυκλώνεται στην παραγωγή ζωοτροφών, ότι πολλά χρόνια μετά από την αρρώστια των τρελών αγελάδων εξακολουθεί να χορηγείται ζωικό άμυλο σε φυτοφάγα ζώα, καθώς και ότι για τις ζωοτροφές χρησιμοποιούνται εντελώς ανεξέλεγκτα προϊόντα από άγνωστες χώρες προέλευσης, διερωτάται βεβαίως εάν θα πρέπει να χαρακτηρίσει εντελώς αποτυχημένη τη γεωργική πολιτική που εφάρμοσε η Ευρώπη επί δεκαετίες. Θα ήθελα να υπενθυμίσω για άλλη μια φορά ότι το ήμισυ του ευρωπαϊκού προϋπολογισμού διατίθεται για τη γεωργική πολιτική.
<P>
Πιστεύω ότι πρέπει πλέον να έχουμε το θάρρος - και να ζητήσουμε από το Συμβούλιο και την Επιτροπή να κάνουν το ίδιο - να διδαχθούμε από τα σφάλματα του παρελθόντος, να σταματήσουμε τη γεωργική πολιτική που ασκήθηκε μέχρι σήμερα και να προβούμε στη σκόπιμη, πραγματιστική και απαραίτητη επιλογή μιας ποιοτικής γεωργίας στην Ευρώπη.

<SPEAKER ID=18 LANGUAGE="NL" NAME="Van Dam">
Κύριε Πρόεδρε, χθες τρομάξαμε για άλλη μια φορά με τις πληροφορίες για την αυξημένη περιεκτικότητα διοξίνης στις γερμανικές ζωοτροφές. Η μόλυνση, η οποία ήταν λιγότερο σοβαρή από ό, τι στο Βέλγιο, αποτελεί νέο μήνυμα προς τους παραγωγούς και τις αρμόδιες κυβερνητικές αρχές να τηρήσουν υπεύθυνη στάση. Θεωρώ θεμιτά τα αυστηρά μέτρα που έλαβε η Ευρωπαϊκή Επιτροπή στην πρόσφατη κρίση. Ορθώς τιμωρήθηκε η ανεύθυνη μέχρι και εγκληματική συμπεριφορά των υπευθύνων. Όμως η επιβολή ποινών δεν επαρκεί. Στο μέλλον θα πρέπει να προλαμβάνουμε αυτού του είδους τα περιστατικά. Το ερώτημα είναι πώς.
<P>
Δεν πιστεύω ότι είναι σκόπιμο να ιδρύουμε μια νέα υπηρεσία μετά από κάθε κρίση που παρουσιάζεται στον τομέα των τροφίμων. Η αύξηση της γραφειοκρατίας δεν οδηγεί αυτομάτως σε βελτίωση της ασφάλειας των τροφίμων. Επίσης, δεν νομίζω πως πρέπει να συνεχίσουμε να απαγορεύουμε όλο και περισσότερα συστατικά στις ζωοτροφές. Εάν οι επιχειρήσεις παραγωγής ζωοτροφών δεν μπορούν πλέον να παίρνουν κατάλοιπα λίπους από ξενοδοχεία και εστιατόρια, ποιός θα το κάνει; Τα προβλήματα για το περιβάλλον θα είναι σημαντικά.
<P>
Η πρόληψη παρόμοιων περιστατικών μπορεί να επιτευχθεί με τον ολοκληρωμένο έλεγχο της αλυσίδας διατροφής. Μεγάλη σημασία έχει η δυνατότητα εντοπισμού της προέλευσης των καταλοίπων που προέρχονται από ζωοτροφές. Κατ' αυτόν τον τρόπο θα αποφευχθεί το ενδεχόμενο να δυσφημίζεται όλος ο κλάδος παραγωγής ζωοτροφών για ένα επεισόδιο. Κατά τον έλεγχο της αλυσίδας διατροφής σημαντικός είναι ο ρόλος που διαδραματίζουν τα κράτη μέλη. Εάν αυτά δεν διατεθειμένα καταβάλουν προσπάθειες για την ασφάλεια των τροφίμων, η Ευρωπαϊκή Επιτροπή δεν μπορεί να κάνει τίποτα.
<P>
Τελειώνοντας θα ήθελα να επισημάνω στην Επιτροπή ότι, η απαγόρευση που ισχύει στο Βέλγιο για την επεξεργασία φυτικού λίπους στις ζωοτροφές ενισχύει την απάτη λόγω της περιορισμένης διαθέσιμης ποσότητας ζωικού λίπους. Για τον λόγο αυτό υποστηρίζω την έκκληση που περιλαμβάνεται στο ψήφισμα για τη χρήση φυτικού λίπους

<SPEAKER ID=19 NAME="Πρόεδρος">
Έλαβα, σύμφωνα με το άρθρο 37 του Κανονισμού, πέντε προτάσεις ψηφίσματος.
<P>
Η ψηφοφορία θα διεξαχθεί αύριο, στις 12.00.

<SPEAKER ID=20 LANGUAGE="FR" NAME="Grossetκte">
Κύριε Πρόεδρε, αγαπητοί συνάδελφοι, η Ευρώπη γνωρίζει ήδη εδώ και αρκετά χρόνια μια σειρά από σκάνδαλα στον τομέα της διατροφής: αντιμετωπίσαμε τις «τρελλές αγελάδες», αναρωτιώμαστε για τους ΓΤΟ και τη σήμανσή τους, ζούμε σήμερα το πρόβλημα των ζωικών αλεύρων που περιέχουν διοξίνη, βλέπουμε πολύ γνωστά ποτά να αποσύρονται από την αγορά επειδή προκαλούν προβλήματα... Αναρωτιόμαστε ποιό θα είναι το επόμενο σκάνδαλο, αυτό που θα αντιμετωπίσουμε αύριο.
<P>
Δεν πρέπει βεβαίως να καταληφθούμε από πανικό, αλλά είναι φυσικό να διερωτώμαστε σήμερα για την ποιότητα των προϊόντων που καταναλώνουμε. Το μέλημα για την ασφάλεια των τροφίμων είναι δυστυχώς πάρα πολύ πρόσφατο στην Ευρώπη, αφού αποκαλύφθηκε με την κρίση για τις τρελλές αγελάδες. Μας ενδιαφέρει όλους, καταναλωτές, παραγωγούς, βιομηχανικούς παραγωγούς και αγρότες. Μας ενδιαφέρει όλους γιατί νοιαζόμαστε για τη δημόσια υγεία και αυτό λειτουργεί ως κίνητρο.
<P>
Αισθανόμαστε όμως επίσης πολύ μεγάλη ανησυχία για τους αγρότες, που είναι άμεσα ενδιαφερόμενοι και κατηγορούμενοι, και ταυτόχρονα για ολόκληρη τη γεωργοεπισιτιστική βιομηχανία. Όλοι δέχονται αδιάκοπα επιθέσεις. Αυτά τα σκάνδαλα τους βλάπτουν, ενώ υπάρχουν μεταξύ των παραγωγών και των αγροτών άνθρωποι ιδιαίτερα σοβαροί που κάνουν τα πάντα ούτως ώστε η παραγωγή τους να είναι άψογη. Δεν πρέπει να τιμωρούμε ολόκληρο επάγγελμα επειδή περιλαμβάνονται στους κόλπους του μεμονωμένα άτομα που στερούνται σοβαρότητας.
<P>
Τί πρέπει να κάνουμε; Πρέπει να ξαναδημιουργήσουμε τις κατάλληλες συνθήκες για να αποκατασταθεί η εμπιστοσύνη του Ευρωπαίου καταναλωτή. Πρέπει επομένως να ενισχύσουμε τους ευρωπαϊκούς μηχανισμούς ταχείας προειδοποίησης. Πρέπει τα κράτη μέλη να αποδέχονται καλοπροαίρετα τους υγειονομικούς ελέγχους χωρίς να αισθάνονται πως κατηγορούνται όταν τους ζητούνται αυτοί οι έλεγχοι. Πρέπει όλος ο κόσμος να συμμετέχει στο παιχνίδι. Είναι προς όφελος όλων, αφού έχουμε τη μεγάλη αυτή ενιαία αγορά. Αποτελεί δε απαραίτητη προϋπόθεση για τη λειτουργία της αγοράς, διαφορετικά οι καταναλωτές θα μποϋκοτάρουν τα προϊόντα και εμείς θα ξαναβρεθούμε σε μια ιδιαίτερα δύσκολη οικονομική κατάσταση στις περισσότερες περιπτώσεις.
<P>
Χρειάζεται επομένως μεγαλύτερη διαφάνεια εκ μέρους των κρατών μελών και του Συμβουλίου. Χρειάζεται να υποστηρίξουμε τους παραγωγούς ποιοτικών προϊόντων που σέβονται το περιβάλλον. Χρειάζεται ουσιαστικά να έχουμε το θάρρος να μεταρρυθμίσουμε σε βάθος τη γεωργική πολιτική, προκειμένου να αποκτήσουν και πάλι οι καταναλωτές μας την επιθυμία να καταναλώνουν τα προϊόντα μας. Πρέπει να εξασφαλίσουμε την επαγρύπνηση και την παρακολούθηση της ανιχνευσιμότητας και της σήμανσης. Πρέπει να είμαστε ιδιαίτερα αποφασιστικοί κατά τις συζητήσεις στον ΠΟΕ. Πρέπει απλούστατα να θέσουμε τέρμα σε μη αποδεκτές πρακτικές.

<SPEAKER ID=21 LANGUAGE="NL" NAME="Van Lancker">
Κύριε Πρόεδρε, αξιότιμοι κυρίες και κύριοι συνάδελφοι, με καθησυχάζει το γεγονός ότι κανείς στο Κοινοβούλιο, ούτε στην Επιτροπή, ούτε στο Συμβούλιο, πιστεύει πως η κρίση της διοξίνης συνιστά ένα αποκλειστικά βελγικό πρόβλημα. Βεβαίως δημιουργήθηκαν, όπως είναι φυσικό, τεράστια προβλήματα στο Βέλγιο, και ορθώς επισημάνθηκε από την Ευρωπαϊκή Επιτροπή ότι στην περίπτωση αυτή έγιναν σοβαρά σφάλματα, όμως οι συνάδελφοι που γνωρίζουν εν τω μεταξύ κάπως το θέμα ξέρουν ότι η βελγική κυβέρνηση έλαβε πολύ αυστηρά μέτρα και ότι μπορεί πλέον να προσφέρει τις απαραίτητες εγγυήσεις σε όλους τους καταναλωτές στην Ευρωπαϊκή Ένωση.
<P>
Πράγματι το βελγικό πρόβλημα με τη διοξίνη παραπέμπει σε ένα ευρωπαϊκό πρόβλημα το οποίο έχει φυσικά σχέση με την εσωτερική αγορά, με την πολιτική ανταγωνισμού και με την αποτυχημένη γεωργική πολιτική. Κύριε Επίτροπε, κύριε Πρόεδρε, πρέπει να ομολογήσω πως αισθάνθηκα ικανοποίηση με τα μέτρα που ανακοινώσατε πριν από λίγο, θα ήθελα όμως να σας θυμίσω ότι ορισμένα από αυτά έχουν προταθεί εδώ και πολύ καιρό από το Ευρωπαϊκό Κοινοβούλιο, για παράδειγμα μετά το πέρας των εργασιών της εξεταστικής επιτροπής για τις τρελές αγελάδες.
<P>
Κατά πρώτον και κύριο, Επίτροπε Fischler, πιστεύω ότι όντως χρειαζόμαστε ένα βελτιωμένο ευρωπαϊκό νομοθετικό πλαίσιο. Ορθώς αναφέρεται ότι χρειαζόμαστε νέα ποιοτικά πρότυπα. Θα εκτιμούσα ιδιαιτέρως την κατάρτιση ενός θετικού καταλόγου και τη διακοπή της υπονόμευσης της νομοθεσίας με βάση την πίεση και τα λόμπυ του ενδιαφερόμενου κλάδου. Ή μήπως μπορεί κανείς να προβάλει επιχειρήματα για να υποστηρίξει ότι τα απόβλητα και τα προϊόντα ανακύκλωσης πρέπει να περιέχονται στην αλυσίδα διατροφής;
<P>
Κατά δεύτερον, θα ήθελα να επισημάνω κάτι για την οργάνωση της ευρωπαϊκής διοίκησης. Η συνάδελφος Dagmar Roth-Behrendt ανέφερε ήδη την άποψή μας ότι η ασφάλεια των τροφίμων πρέπει να εξακολουθεί να ελέγχεται από την Ευρωπαϊκή Επιτροπή και συνεχώς από το Ευρωπαϊκό Κοινοβούλιο. Πιστεύουμε πως η Επιτροπή πρέπει να ιδρύσει μια υπηρεσία η οποία να διαθέτει επαρκές προσωπικό και οικονομικούς πόρους, αλλά πάνω από όλα να μπορεί να συντονίζει ελέγχους των εθνικών αρχών και να διενεργεί η ίδια, με δική της πρωτοβουλία, οπουδήποτε και οποτεδήποτε κρίνει σκόπιμο, ελέγχους που θα μπορούν να είναι και αιφνιδιαστικοί.
<P>
Με ιδιαίτερη ικανοποίηση, κύριε Επίτροπε, έγινε δεκτή η δήλωσή σας όσον αφορά τη νομική βάση για μια κοινοτική πρωτοβουλία σχετικά με την ασφάλεια των τροφίμων. Είμαι της γνώμης ότι θα ήταν πράγματι χρήσιμο να μπορεί να αναληφθεί δράση, ούτως ώστε να προληφθεί η μόλυνση της αλυσίδας διατροφής και καταστροφές για τη δημόσια υγεία χωρίς να θίγονται οι καλόπιστοι γεωργοί.
<P>
Τέλος, κύριε Επίτροπε, κύριε Πρόεδρε, θα ήθελα να τονίσω, όπως έκαναν και άλλοι συνάδελφοι, ότι δεν θα μπορέσουμε ποτέ να λύσουμε αυτό το πρόβλημα που αφορά την ασφάλεια των τροφίμων, εάν δεν επανεξετάσουμε ριζικά τη γεωργία μας και την παραγωγή τροφίμων. Δεν πρέπει να συνεχίσουμε να ευνοούμε τις μεγάλες γεωργικές επιχειρήσεις. Πρέπει να υποστηρίξουμε κυρίως τις μικρές γεωργικές καλλιέργειες και την παραγωγή υγιεινών τροφίμων. Παρεπιμπτόντως πρέπει να σας πω ότι θεωρώ εντελώς απαράδεκτο το γεγονός ότι η βελγική ένωση γεωργών αρνείται καθ' όλη τη διάρκεια τη κρίσης να συνεργαστεί για τη μεταρρύθμιση της γεωργίας και τη μείωση του αριθμού των κοπαδιών στο Βέλγιο.
<P>
Τέλος, συνάδελφοι, ίσως υπάρχουν κάποια επιχειρήματα τα οποία, στα πλαίσια της ευρωπαϊκής αντιμετώπισης, συνηγορούν υπέρ της σύστασης μιας ευρωπαϊκής εξεταστικής επιτροπής. Το μόνο που θα ήθελα να πω είναι ότι πρέπει να σκεφτούμε καλά πριν πάρουμε μια τέτοια απόφαση και να εξετάσουμε μήπως θα ήταν προτιμότερο να συνεχίσουμε το έργο μας στις αντίστοιχες επιτροπές.

<SPEAKER ID=22 LANGUAGE="NL" NAME="Mulder">
Κύριε Πρόεδρε, μπορώ να καθησυχάσω την προηγούμενη ομιλήτρια, ούτε εγώ θα αναφερθώ αποκλειστικά στα λάθη που έγιναν στο Βέλγιο. Πιστεύω πως ένα σκάνδαλο διοξίνης ή η κρίση της ΣΕΒ, ανεξαρτήτως πού συμβαίνει, μπορεί να εμφανιστεί παντού στην Ευρώπη. Για τον λόγο αυτό πιστεύω πως είναι καιρός να αναπτυχθούν από την Ευρωπαϊκή Επιτροπή - και όπως αντιλαμβάνομαι με την πλήρη υποστήριξη του Ευρωπαϊκού Συμβουλίου - το συντομότερο δυνατόν πρωτοβουλίες για τη χάραξη μιας ευρωπαϊκής πολιτικής για τα τρόφιμα. Είναι βεβαίως αυτονόητο πως το θέμα είναι η δημόσια υγεία. Δεν πρέπει να παραληφθεί τίποτα απολύτως για να δοθεί αυτή η εγγύηση για τη δημόσια υγεία.
<P>
Από την άποψη αυτή θα ήθελα να παραπέμψω για άλλη μια φορά στο ψήφισμα που εγκρίθηκε πέρυσι τον Οκτώβριο και με το οποίο το Κοινοβούλιο ζήτησε ομόφωνα τη χάραξη μιας ευρωπαϊκής ποιοτικής πολιτικής για τα τρόφιμα. Όλα τα τρόφιμα που διατίθενται στην αγορά και φέρουν ευρωπαϊκή ποιοτική σήμανση θα πρέπει να ελέγχονται καθ' όλη την αλυσίδα διατροφής. Ποιός θα μπορεί να το κάνει αυτό; Γνωρίζουμε ήδη ορισμένους φορείς επιθεώρησης από την παραγωγή βιολογικών προϊόντων. Εάν οι καταναλωτές δεν επιθυμούν να αγοράσουν τα προϊόντα αυτά και θέλουν να προμηθεύονται άλλα τρόφιμα, τα οποία όμως γνωρίζουμε ακριβώς πώς έχουν παραχθεί, πρέπει κατά τη γνώμη μου να έχουν και αυτή τη δυνατότητα. Ο πελάτης είναι βασιλιάς και ο ίδιος φορέας που ελέγχει την παραγωγή βιολογικών τροφίμων θα μπορεί να ελέγχει και τα τρόφιμα που έχουν παραχθεί με βάση άλλα πρότυπα.
<P>
Θεωρώ εξαιρετικά σημαντικό το γεγονός ότι αυτό θα γίνει στην Ευρώπη. Κι αυτό γιατί θα είμαστε το πρώτο μεγάλο εμπορικό συγκρότημα στον κόσμο που θα εγγυάται κατ' αυτόν τον τρόπο την ποιότητα των τροφίμων στους καταναλωτές. Σε τελευταία ανάλυση αυτό είναι και το ζητούμενο. Από διάφορες πλευρές επισημάνθηκε ότι αυτό που πρέπει να εξασφαλίσουμε πάνω απ' όλα είναι δίκαιοι όροι ανταγωνισμού και ότι, αν ζητάμε κάτι από τους Ευρωπαίους παραγωγούς, πρέπει να μπορούμε να απαιτούμε και τα ίδια πρότυπα από τους παραγωγούς εκτός Ευρώπης.
<P>
Ποιός θα ήταν σήμερα ο καλύτερος τρόπος για να γίνει αυτό; Διάφορες χώρες της Ευρώπης διαθέτουν αυτή τη στιγμή συστήματα ολοκληρωμένης παραγωγής. Η Γερμανία, η Αυστρία, οι Κάτω Χώρες - η αναφορά είναι τυχαία - διαθέτουν πρότυπα ολοκληρωμένης παραγωγής. Είναι μόνο κρίμα που τα πρότυπα αυτά διαφέρουν από χώρα σε χώρα, γεγονός το οποίο κατά τη γνώμη μου δεν επιτρέπεται να συμβαίνει στις μεγάλες κοινές ευρωπαϊκές αγορές. Συνεπώς, η Επιτροπή θα πρέπει να βρει το συντομότερο δυνατό τον μέγιστο κοινό διαιρέτη.
<P>
Θα ήθελα να αναφερθώ για λίγο σε αυτά που δήλωσε ο κύριος Prodi σχετικά με την ευρωπαϊκή υπηρεσία τροφίμων. Δεν είμαι απόλυτα πεπεισμένος ότι είναι απαραίτητη. Ο αμερικανικός οργανισμός «Food and Drugs Administration» έχει πέντε έως έξι χιλιάδες υπαλλήλους. Αμφιβάλλω κατά πόσον η Επιτροπή διαθέτει τα χρήματα να κάνει κάτι ανάλογο. Γι' αυτό θα ήθελα να την παρακαλέσω να στείλει κάποια στοιχεία στο Ευρωπαϊκό Κοινοβούλιο, ώστε να γίνει μια σύγκριση. Πώς εργάζεται ο αμερικανικός οργανισμός «Food and Drugs Administration»; Πώς θα ήταν η κατάσταση, εάν η υπηρεσία μας στο Δουβλίνο, η κτηνιατρική και φυτοϋγειονομική υπηρεσία, διευρυνόταν με ένα ειδικό τμήμα; Ίσως να μπορούσαν να κάνουν ακριβώς τα ίδια με πολύ λιγότερα έξοδα. Νομίζω πως αυτό είναι ένα θέμα με το οποίο θα πρέπει να ασχοληθεί το Κοινοβούλιο.
<P>
Ολοκληρώνοντας θα ήθελα να ευχηθώ καλή επιτυχία στη Φινλανδία. Στο τέλος του χρόνου θα κάνουμε τον απολογισμό μας.

<SPEAKER ID=23 LANGUAGE="FR" NAME="Isler Bιguin">
Κύριε Πρόεδρε, κύριε Επίτροπε, θα ήθελα να απευθυνθώ και στον αρμόδιο για το περιβάλλον Επίτροπο και σε άλλους Επιτρόπους, γιατί γνωρίζουμε πολύ καλά τις βλάβες που προκαλεί η διοξίνη στην ανθρώπινη υγεία, βλάβες που δεν αφορούν μόνο τη γεωργία παρά εκτείνονται πολύ πέρα από αυτή.
<P>
Όπως πολλοί επιστήμονες, θεωρούμε πως η εξάπλωση των καρκινογόνων διοξινών στην αλυσίδα διατροφής θα αποτελέσει αναμφίβολα τη μάστιγα του επόμενου αιώνα. Θα ήθελα την προσοχή του Επιτρόπου γιατί έχουμε χρέος, όπως και ο ίδιος στο πλαίσιο των πολιτικών που πρόκειται να χαράξει, να συμπεριλάβουμε το πρόβλημα αυτό στις διάφορες πολιτικές. Θεωρούμε πράγματι εντελώς εγκληματικό να μολύνουμε τα τρόφιμα στο όνομα του άμεσου κέρδους, όπως συνέβη. Αυτή η πράξη πρέπει να χαρακτηριστεί ανευθυνότητα και να τιμωρηθεί αναλόγως, δηλαδή ως έγκλημα κατά της υγείας. Θεωρούμε εξίσου εγκληματικό να επιτρέψουμε τη διάδοση των επικίνδυνων διοξινών στην αλυσίδα διατροφής.
<P>
Πρόσφατες μελέτες έδειξαν ότι σε ολόκληρο τον πλανήτη το μητρικό γάλα έχει ήδη μολυνθεί από τη διοξίνη και ότι κανείς δεν γλιτώνει. Γνωρίζουμε επίσης ότι οι κύριοι υπαίτιοι - οι κύριες πηγές διοξίνης - είναι οι αποτεφρωτές. Σε αυτό το πλαίσιο δεν γνωρίζουμε αντίθετα ακόμα, δεδομένου του υψηλού κόστους των αναλύσεων, πόσοι άνθρωποι έχουν μολυνθεί σήμερα στην Ευρώπη από τη διοξίνη, πιστεύοντας πως καταναλώνουν τρόφιμα καλλιεργημένα σε καθαρό κήπο, ενώ τα καλλιεργούν κοντά σε παλιούς αποτεφρωτές που δεν έχουν πάψει να λειτουργούν.
<P>
Η Ευρωπαϊκή Ένωση έχει καθήκον να προστατεύει την ανθρώπινη υγεία και το περιβάλλον. Γι' αυτό απαιτούμε κατ' αρχάς ένα πλήρως αποτελεσματικό σύστημα προειδοποίησης. Ωστόσο, μάλλον δεν υφίσταται σήμερα κάτι τέτοιο, αφού η Γαλλία δεν ερμήνευσε άμεσα ως συναγερμό στον τομέα της υγείας την ανακοίνωση που δημοσίευσε το Βέλγιο για τη μόλυνση. Απαιτούμε επίσης τη διεξαγωγή μιας κοινοβουτικής έρευνας. Γνωρίζουμε ότι μετά από την ανακοίνωση για τα μολυσμένα με διοξίνη κοτόπουλα οι καταναλωτές έπεσαν με τα μούτρα στο ψάρι, ενώ γνωρίζουμε πως και για τα ψάρια χρησιμοποιούνται οι ίδιες τροφές. Πού βαδίζουμε λοιπόν; Ευελπιστούμε πως θα μας το δείξει η έρευνα.

<SPEAKER ID=24 LANGUAGE="ES" NAME="Jovι Peres">
Κύριε Πρόεδρε, αν και η κρίση της σπογγώδους εγκεφαλοπάθειας των βοοειδών ήταν επιδημιολογικής φύσεως και αυτή της διοξίνης είναι τοξικής φύσεως, και οι δύο παρουσιάζουν ανησυχητικά κοινά σημεία. Οι δύο κρίσεις προκλήθηκαν από την προσθήκη στις ζωικές τροφές πρώτων υλών προερχόμενων από ανακύκλωση, ενώ και στις δύο περιπτώσεις παρουσιάστηκαν σοβαρά προβλήματα για την υγεία των καταναλωτών. Αυτές οι πρακτικές οδηγούν αναγκαστικά στη συγκέντρωση και συσσώρευση εξαιρετικά μολυσματικών ή εξαιρετικά τοξικών ουσιών.
<P>
Από την άλλη πλευρά, η κρίση της διοξίνης συνέπεσε με το σκάνδαλο της χρησιμοποίησης ιλύος λυμάτων καθαρισμού στην παρασκευή ζωοτροφών. Σε αυτή την περίπτωση ο κίνδυνος έγκειται στη συσσώρευση βαρέων μετάλλων.
<P>
Παρότι όμως δεν μπορούν να γίνουν σχηματικές αναλύσεις, προσωπικά δεν μπορώ να αποφύγω σε αυτό το πλαίσιο ένα σχόλιο: η Κοινή Γεωργική Πολιτική και ο Παγκόσμιος Οργανισμός Εμπορίου προωθούν όλο και περισσότερο την αναζήτηση αχαλίνωτου ανταγωνισμού ως βασικού στοιχείου, κάτι που μου φαίνεται εξαιρετικά ανησυχητικό, διότι αυτού του είδους η αγιοποίηση του ανταγωνισμού, που τίθεται πάνω από όλα τα υπόλοιπα, οδηγεί αναμφίβολα σε ριψοκίνδυνες πρακτικές, όπως η χρησιμοποίηση ορμονών ή αντιβιοτικών π.χ. για τις πρώτες ύλες που χρησιμοποιούνται στις ζωοτροφές. Σε αυτές τις περιπτώσεις στην Ευρωπαϊκή Ένωση αυτό που πρέπει να προέχει είναι η αρχή της προφύλαξης για την προστασία της υγείας των καταναλωτών.
<P>
Ένα σοβαρό πρόβλημα που σχετίζεται με αυτά τα θέματα είναι οι ελλιπείς κανονιστικές ρυθμίσεις για την παρασκευή ζωοτροφών και η απουσία μιας πολιτικής τροφίμων στην Ευρωπαϊκή Ένωση. Θέλω δε εδώ να υπενθυμίσω ότι, για παράδειγμα, τα κοινοτικά θεσμικά όργανα δεν ακολούθησαν τις υποδείξεις και τις απαιτήσεις του Κοινοβουλίου, το οποίο ζήτησε την απαγόρευση στις ζωοτροφές των οστεοκρεατάλευρων.
<P>
Παρά ταύτα, το πλέον σοβαρό πρόβλημα έγκειται στο γεγονός ότι επιτρέπονται εμμέσως όλα τα συστατικά των οποίων δεν απαγορεύεται ρητώς η χρήση για την παρασκευή ζωοτροφών. Εξ ου και η ανάγκη να συνταχθούν και να υποβληθούν από την Επιτροπή προτάσεις, προκειμένου να καταρτισθεί ένας θετικός κατάλογος με τις πρώτες ύλες που επιτρέπονται στις ζωοτροφές, μαζί με μια μελέτη για τις επιπτώσεις στο κόστος παραγωγής της νομής των βοοειδών, προκειμένου να αποφύγουμε ασυμβατότητες με την Κοινή Γεωργική Πολιτική.
<P>
Τέλος, κύριε Πρόεδρε, θα ήθελα να υπενθυμίσω στην Επιτροπή ότι πρέπει να διαμορφώσει επιτέλους μια πολιτική στον τομέα της διατροφής, αναπτύσσοντας την Πράσινη Βίβλο που άρχισε να υλοποιείται εδώ και δύο χρόνια, και θα ήθελα να επικροτήσω τις απόψεις της κ. Roth-Behrend για την ανεξάρτητη υπηρεσία τροφίμων.

<SPEAKER ID=25 LANGUAGE="EN" NAME="Farage">
Κύριε Πρόεδρε, δεδομένου του ιστορικού του Ηνωμένου Βασιλείου σχετικά με την κρίση της ΣΕΒ, ορισμένοι εκπρόσωποι ενδεχομένως να σκεφθούν πως το Ηνωμένο Βασίλειο είναι ακατάλληλο να εκφράσει αντικειμενική γνώμη. Ωστόσο, αυτή η άποψη θα ήταν εσφαλμένη. Πρέπει να υπενθυμιστεί πως δεν πρόκειται για τη μόνη κρίση που αντιμετωπίσαμε. Εμφανίστηκε επίσης σαλμονέλα σε αυγά και λιστερία προσφέροντάς μας απαράμιλλη εμπειρία στην αντιμετώπιση κρίσεων στον τομέα της ασφάλειας των τροφίμων.
<P>
Όσον αφορά τη λιστερία, η συνδεόμενη με αυτή κρίση άρχισε να αντιμετωπίζεται ως έκτακτη ανάγκη το 1989, όταν πάνω από 200 βρέφη και μικρά παιδιά είχαν πεθάνει κατά τα προηγούμενα έτη, πολύ περισσότερα από όσα πέθαναν από τη νέα ασθένεια Creutzfeldt-Jakob. Αυτό που οι συνάδελφοι βουλευτές μπορεί να μη γνωρίζουν είναι ότι η κύρια πηγή της ασθένειας ήταν μολυσμένο πατέ αγορασμένο από τρία βελγικά εργοστάσια. Μόνο μετά από παρέμβαση υγειονομικών υπαλλήλων του Ηνωμένου Βασιλείου επιλύθηκε τελικά το πρόβλημα. Αυτό σημαίνει ότι προβλήματα ασφάλειας στον τομέα των τροφίμων δεν έχει μόνο το Ηνωμένο Βασίλειο. Διδαχθήκαμε όμως από τα περιστατικά που αντιμετωπίσαμε ότι η βιαστική αντίδραση μπορεί συχνά να προκαλέσει μεγαλύτερη ζημιά από την αρχική κρίση. Η δράση χρειάζεται να εξετάζεται προσεκτικά και να βασίζεται σε ορθά επιστημονικά στοιχεία.
<P>
Βλέπουμε πως η Επιτροπή αντιδρά στο περιστατικό που σχετίζεται με τη διοξίνη επιδιδόμενη για μια ακόμα φορά σε ξέφρενη νομοθετική δράση. Αυτό βλάπτει τα βρετανικά συμφέροντα, και ειδικά την εταιρεία Spalding Nutrition, η λειτουργία της οποίας κινδυνεύει να απαγορευθεί εντελώς άσκοπα. Θα λέγαμε επομένως να διεξαχθεί οπωσδήποτε έρευνα, αλλά να μας επιτραπεί πρώτα να επανεξετάσουμε ευρέως τα συστήματα όλων των κρατών μελών όσον αφορά την αντιμετώπιση φόβων για θέματα διατροφής και υγείας, αρχίζοντας με μια αξιολόγηση του βρετανικού συστήματος.

<SPEAKER ID=26 LANGUAGE="DE" NAME="Bφge">
Κύριε Πρόεδρε, αντιμετωπίζουμε πάλι ασύλληπτη προχειρότητα και εγκληματική συμπεριφορά, και ως προς αυτό υπάρχουν σαφώς ομοιότητες με γεγονότα του παρελθόντος. Παρ' όλα αυτά υπάρχει η εξής διαφορά: η Επιτροπή γνωρίζει τώρα περισσότερα και αντέδρασε πιο γρήγορα από ό, τι στο παρελθόν, και ορισμένα κράτη μέλη - στη συγκεκριμένη περίπτωση το Βέλγιο - εξακολουθούν να μην παίρνουν αρκετά σοβαρά την προληπτική προστασία του καταναλωτή. Κύριε Πρόεδρε του Συμβουλίου, άκουσα την ομιλία σας σήμερα το πρωί και ελπίζω πως το Συμβούλιο έκανε ένα ποιοτικό άλμα το οποίο ευελπιστώ επίσης να τεκμηριωθεί από τη δράση και τις αποφάσεις των επόμενων μηνών.
<P>
Η Επιτροπή υπέβαλε τώρα μια σειρά καλών προτάσεων, μερικές από τις οποίες είχαμε ήδη υποβάλει κατά την κρίση της ΣΕΒ. Λοιπόν, κύριε Fischler, ως προς το ζήτημα της δήλωσης των συστατικών στοιχείων, το ζήτημα της ρήτρας προστασίας ή και του θετικού καταλόγου μπορείτε να στηριχθείτε στην αμέριστη συνδρομή και υποστήριξη του Κοινοβουλίου. Όμως τονίζω επίσης ότι θεωρώ παράλογο κράτη μέλη που στο παρελθόν ουδέποτε τήρησαν π.χ. τις ευρωπαϊκές προδιαγραφές ασφαλείας να θέλουν τώρα να απαγορεύσουν τη χρησιμοποίηση κρεατάλευρου. Θεωρώ επίσης παράλογο το γεγονός ότι σχετικά με το ζήτημα της χρησιμοποίησης ελαίων και λιπών η Επιτροπή θέτει τώρα ως θέμα στο ίδιο έγγραφο το ζήτημα της αναχρησιμοποίησης υπολειμμάτων τροφίμων. Στην περίπτωση αυτή απομακρυνόμαστε από λειτουργικά συστήματα ανακύκλωσης και κατευθυνόμαστε προς άλυτα προβλήματα απορριμμάτων.
<P>
Κάτι τελευταίο που θέλω να επισημάνω είναι η αντίθεσή μου προς τον «πληθωρισμό των υπηρεσιών». Τότε θα έρθει η στιγμή που δεν θα χρειαζόμαστε πια την Επιτροπή. Το θέμα είναι να πείτε στο Κοινοβούλιο ποιές είναι οι ανάγκες σας σε κτηνιάτρους και σε επιθεωρητές, να φροντίσετε να λειτουργήσουν ταχύτερα οι διαδικασίες υποβολής προσφορών και να γίνει πιο ευέλικτη η διάθεση θέσεων στην Επιτροπή. Κατ' αυτόν τον τρόπο μπορούμε να επιτύχουμε ένα βελτιωμένο σύστημα μέσα στην Επιτροπή και υπό τον έλεγχό της. Εμείς θα φροντίσουμε ώστε κατά τη διαδικασία συναπόφασης στο Κοινοβούλιο τα πράγματα να διεξαχθούν γρήγορα και όπως αρμόζει στο αντικείμενο, χωρίς να επικρατήσει παράλληλα πανικός.

<SPEAKER ID=27 LANGUAGE="EN" NAME="Whitehead">
Η ιστορία της διοξίνης είναι πολύ γνωστή σε όσους από εμάς βιώσαμε στο Ηνωμένο Βασίλειο τη ΣΕΒ. Πολλά στοιχεία είναι ακριβώς τα ίδια: δυσάρεστες μέχρι και αηδιαστικές πρακτικές για την παρασκευή ορισμένων ζωοτροφών σε έναν κόσμο εντατικής γεωργίας, καθώς και πανικός και απάτη σε ορισμένα από τα εμπλεκόμενα κράτη μέλη όταν πρωτοανακαλύπτεται η πηγή της μόλυνσης.
<P>
Δεν πρέπει να ξεχνάμε ότι η υπόθεση ήρθε στο φως τον Ιανουάριο του 1999 και η Επιτροπή ήταν σε θέση να αναλάβει δράση μόνο μετά από μερικούς μήνες και αρκετά μεγάλη σύγχυση. Σήμερα βλέπουμε τα ίδια επιχειρήματα που προσπαθούσαν ενδεχομένως να αποφύγουν: πανικό στους καταναλωτές και προστασία μιας αγοράς η οποία εκτίθεται ουσιαστικά σε ακόμα μεγαλύτερο κίνδυνο από τον τρόπο με τον οποίο εκτυλίχθηκε η κρίση.
<P>
Νομίζω πως υπάρχουν κίνδυνοι υπερβολικής αντίδρασης και κάποιοι βουλευτές αναφέρθηκαν στο εν λόγω θέμα. Αυτό που θα ήθελα να πω είναι ότι πρέπει να διδαχθούμε από την προκειμένη κρίση. Πρώτον, πρέπει να καθιερωθεί μια δραστήρια και δεόντως χρηματοδοτούμενη επιθεώρηση για να αναλάβει προληπτική δράση επί του θέματος.
<P>
Συζητάμε τώρα για σημαντικές αλλαγές στη νομοθεσία, για μακρείς καταλόγους περαιτέρω διατάξεων σχετικά με ουσίες που ενδέχεται να απαγορευθούν. Επειδή δεν διαθέτω την τεχνική εμπειρογνωμοσύνη, δεν ξέρω βεβαίως κατά πόσον όλα τα φυτικά έλαια που προέρχονται από ανακύκλωση και θεωρούνται σήμερα επικίνδυνα θα πρέπει να απαγορευθούν εξ ολοκλήρου ή μήπως θα πρέπει απλά να περιοριστούν σε ένα τμήμα των μαγειρικών υπολειμμάτων, που ουδέποτε πρέπει να χρησιμοποιηθούν για κάποιο είδος ζωοτροφής κατά πρώτον. Αυτό που γνωρίζω θετικά είναι πως η επιθεώρηση για την οποία αγωνιστήκαμε - χρειάστηκε να αγωνιστούμε για να επιτύχουμε έναν αποτελεσματικό προϋπολογισμό γι' αυτή, για να δημιουργήσουμε μια κτηνιατρική υπηρεσία στις Βρυξέλλες και για να εξασφαλίσουμε την ισχύ της αρχής γενικών επιθεωρήσεων σε ολόκληρη την Κοινότητα - αυτή λοιπόν η επιθεώρηση απειλείται και τρομοκρατείται.
<P>
Στη χώρα μου και στο Βέλγιο υπάρχουν παραδείγματα ανθρώπων που απειλούνται με άσκηση σωματικής βίας ή εκβιάζονται και σε ορισμένες περιπτώσεις ακόμα και δολοφονούνται! Εν όψει μιας τέτοιας κατάστασης πώς μπορούμε να πούμε ότι είναι δυνατόν να αποδώσει, όσο ευπρόσδεκτη κι αν είναι, η πρόταση να φροντίσουμε για μια πανευρωπαϊκή υπηρεσία τροφίμων και φαρμάκων και για όλες αυτές τις σπουδαίες κινήσεις, από τη στιγμή που καμία μεμονωμένη επιθεώρηση δεν μπορεί να εισχωρήσει στον κόσμο του εγκλήματος και της απάτης που χαρακτηρίζει τμήματα αυτής της βιομηχανίας;
<P>
Είμαι συνεπώς της άποψης ότι πρέπει να τακτοποιήσουμε τα του οίκου μας ως προς αυτό το θέμα. Πρέπει να είμαστε σε θέση να υποστηρίξουμε, κατά το παράδειγμα της πρότασης της Ομάδας του Κόμματος των Ευρωπαίων Σοσιαλιστών, πως πρέπει να ισχύσει το κράτος δικαίου, πως είμαστε μια Κοινότητα δικαίου και, αν δεν υπάρξει καθολική εφαρμογή των κανονισμών, κάτι που ουδέποτε συνέβη μετά από τη ΣΕΒ, η κατάσταση δεν μπορεί να βελτιωθεί. Είναι λάθος να εξακολουθούμε να προτείνουμε απλά νέους καταλόγους που θέτουν σε κίνδυνο τους παραγωγούς, αντί να προστατεύουμε τον καταναλωτή στις ενέργειες που τον αφορούν.

<SPEAKER ID=28 LANGUAGE="DE" NAME="Graefe zu Baringdorf">
Κύριε Πρόεδρε, κύριε Πρόεδρε του Συμβουλίου, κύριε Επίτροπε Fischler, πρέπει να αναγνωρίσουμε το φοβερό γεγονός ότι εδώ χρησιμοποιήθηκαν προφανώς συστηματικά τοξικές ουσίες στις ζωοτροφές. Μιλήσατε για μόλυνση προϊόντων ως απαρχή της κρίσης. Ωστόσο ακόμη δεν αποκαλύφθηκε κανένα ατύχημα στο οποίο να μπορεί κανείς να αναγάγει τη μόλυνση αυτή. Προφανώς η μόλυνση μπορεί και να έγινε συστηματικά και γι' αυτό πρέπει ο νόμος να επέμβει με κάθε αυστηρότητα. Τα εγκληματικά στοιχεία που εκμεταλλεύονται τους ανθρώπους κάνοντάς τους τελικούς χώρους εναπόθεσης τοξικών αποβλήτων πρέπει να τιμωρηθούν. Πολλά από τα αιτήματά σας παραμένουν ανοιχτά από τον καιρό της εξεταστικής επιτροπής για τη ΣΕΒ. Ελπίζω ότι τώρα θα υλοποιηθούν γρήγορα. Κύριε Fischler, ειδικά το θέμα των ανωτάτων τιμών πρέπει να συνδέεται με απαγόρευση της ανάμειξης, διαφορετικά αυτή η δυνατότητα συστηματικής διάθεσης αποβλήτων δεν θα πάψει να υπάρχει.
<P>
Θα εκφράσω ακόμη μια σκέψη μου για τα απορρίμματα: όταν μιλάμε εδώ για τοξικές ουσίες, τότε δεν ...
<P>
Ο Πρόεδρος αφαιρεί τον λόγο από τον ομιλητή.

<SPEAKER ID=29 LANGUAGE="NL" NAME="Thyssen">
Κύριε Πρόεδρε, σε μια εσωτερική αγορά η μέριμνα για την ασφάλεια και την υγεία στον τομέα των τροφίμων πρέπει βεβαίως να είναι οργανωμένη σε διασυνοριακό επίπεδο. Προφανώς συμφωνούμε όλοι, αλλά δεν κατορθώσαμε ακόμη να το υλοποιήσουμε ούτε όσον αφορά τις κανονιστικές διατάξεις ούτε όσον αφορά τον έλεγχο και την επίβλεψη. Η κρίση της διοξίνης δεν είναι η πρώτη που εμφανίζεται στον τομέα των τροφίμων στην Ευρώπη ούτε θα είναι και η τελευταία. Ας ελπίσουμε ότι στο μέλλον θα μπορούμε να ελέγχουμε καλύτερα τις κρίσεις.
<P>
Βεβαίως τα κράτη μέλη πρέπει να ασκούν καλύτερους ελέγχους, χρειάζεται όμως να διεξάγονται και ευρωπαϊκοί έλεγχοι. Αυτό ελέχθη σαφώς στο Σώμα σήμερα το πρωί. Είναι αυτονόητο πως αυτό πρέπει να συμβαίνει με δημοκρατικό τρόπο, διερωτώμαι όμως πότε θα συμβεί επιτέλους κάτι. Την εβδομάδα μετά τις ευρωεκλογές η Επίτροπος Bonino μάς είπε ότι δεν θεωρεί σκόπιμη την ίδρυση σχετικής υπηρεσίας. Ο κύριος Mulder αναφέρθηκε σε 5.000 υπαλλήλους που θα ήταν απαραίτητοι για να γίνει αυτό. Ο νέος Πρόεδρος της Επιτροπής, κύριος Prodi, μας είπε εχθές ότι εξετάζει τη σύσταση μιας τέτοιας υπηρεσίας. Θα ήθελα επιτέλους να γνωρίζω ποια πορεία σκέφτεται να ακολουθήσει η Επιτροπή. Ποιά συγκεκριμένα βήματα έχουν ήδη γίνει; Θα λάβει άραγε η Επιτροπή υπόψη τις επιθυμίες που εξέφρασε το Κοινοβούλιο, τόσο στις εκθέσεις για τη ΣΕΒ όσο και στην Πράσινη Βίβλο για τα τρόφιμα, στο ψήφισμα που εκδώσαμε σχετικά με το θέμα αυτό;
<P>
Όσο καλός κι αν είναι ο έλεγχος που ασκείται, τα ανθρώπινα σφάλματα δεν μπορούν ποτέ να αποκλειστούν. Εν τω μεταξύ γνωρίζουμε ότι οι επιπτώσεις των κρίσεων μπορούν να κλιμακωθούν σε ένα απρόσμενα υψηλό επίπεδο. Στην περίπτωση αυτή προκύπτει το ερώτημα ποιό νόημα έχει η κοινοτική αλληλεγγύη. Πρέπει να παραμείνει περιορισμένη σε φυσικές καταστροφές και κτηνιατρικές ασθένειες ή να επεκταθεί και σε περιπτώσεις όπου ανθρώπινα σφάλματα έχουν, μεταξύ άλλων, σοβαρές οικονομικές επιπτώσεις για πολλές μικρομεσαίες επιχειρήσεις οι οποίες δεν μπορούν να κατηγορηθούν για τίποτα;
<P>
Εξ ου και ένα δεύτερο ερώτημα προς την Επιτροπή: έχει εξεταστεί το ενδεχόμενο της θέσπισης νομικής βάσης για τη χορήγηση κοινοτικής οικονομικής βοήθειας στα αθώα θύματα της κρίσης;

<SPEAKER ID=30 LANGUAGE="FR" NAME="Lienemann">
Κύριε Πρόεδρε, κύριε Πρόεδρε του Συμβουλίου, κύριε Επίτροπε, ως προς αυτή την υπόθεση της διοξίνης οφείλουμε να πούμε στους Ευρωπαίους όλη την αλήθεια. Και πρέπει τέλος να συναγάγουμε γενικά συμπεράσματα από την ολέθρια αυτή υπόθεση. Γι' αυτό υποστηρίζω τη σύσταση μιας προσωρινής κοινοβουλευτικής εξεταστικής επιτροπής που θα αναλάβει να φροντίσει, ούτως ώστε να τεθούν επί τάπητος όλα τα προβλήματα και να μελετηθούν όλα τα διδάγματα που θα εξαγάγουμε. Και βλέπω τουλάχιστον τρία.
<P>
Το πρώτο αφορά την τροποποίηση της ευρωπαϊκής νομοθεσίας, η οποία απέδειξε ολοφάνερα πως έχει ελλείψεις. Χρειάζεται να απαγορευθούν προϊόντα και να βελτιωθούν μηχανισμοί. Το δεύτερο συνδέεται με τη διαδικασία προειδοποίησης, η οποία δεν λειτούργησε και η οποία πρέπει να αποσαφηνιστεί, να γίνει αυστηρότερη και να βελτιωθεί. Τέλος, τίθεται το βασικό θέμα του ελέγχου. Η Ευρώπη μας δεν θα λειτουργήσει και η εμπιστοσύνη στην Ευρώπη μας δεν θα αποκατασταθεί, εάν δεν έχουμε την ικανότητα να περάσουμε από αυτό το είδος συντονισμού του ελέγχου σε μια πραγματική κοινοτικοποίηση, τουλάχιστον εν μέρει, αυτών των ελέγχων στον τομέα των τροφίμων.
<P>
Από αυτή την άποψη η πρόταση του κ. Prodi για τη σύσταση μιας αρχής, μιας υπηρεσίας, φαίνεται δελεαστική. Είναι ανάγκη να δημιουργηθεί μια ειδική αρχή αρμόδια για την ασφάλεια των τροφίμων, η οποία όμως δεν μπορεί να είναι ανεξάρτητη, αφού στην προκειμένη περίπτωση χρειάζεται να λαμβάνεται υπόψη το δημόσιο συμφέρον και από την Επιτροπή και από το Κοινοβούλιο.
<P>
Θα ήθελα τέλος να επιμείνω στην ανάγκη να απαγορευθούν τα ζωικά άλευρα. Πόσες φορές πρέπει να συμβούν ακόμα ατυχήματα κατ' επανάληψη λόγω της χρησιμοποίησης αυτών των αλεύρων για να τεθεί τέλος σε αυτό το παράλογο σύστημα στο πλαίσιο του οποίου γεωργικές εκτάσεις μένουν σε αγρανάπαυση και γεωργοί έχουν ανάγκη να εργαστούν, να διατηρήσουν την κληρονομιά και το τοπίο της Ευρώπης μας, αλλά δεν μπορούν να το πράξουν γιατί ευνοούμε τη χρήση της ανακύκλωσης των αποβλήτων, και ιδιαίτερα των ζωικών αποβλήτων; Πρόκειται για σύστημα παράλογο και επικίνδυνο, το οποίο πρέπει να σταματήσει.
<P>
Θα ολοκληρώσω, τέλος, με την ιδέα ότι πίσω από αυτό το θέμα που ανακύπτει κατ' επανάληψη τίθεται το ουσιαστικότερο ζήτημα του προσανατολισμού της γεωργίας στην Ευρώπη και παγκοσμίως. Πρόκειται να ξαναρχίσουμε τις διαπραγματεύσεις στον ΠΟΕ και, όπως και το σύνολο του Ευρωπαϊκού Κοινοβουλίου, αναμένω από εσάς, την Επιτροπή, να φροντίσετε ώστε πρότυπα υγείας καθώς και περιβαλλοντικά και κοινωνικά πρότυπα να περιορίσουν, να πλαισιώσουν αυτή την όλο και πιο επικίνδυνη θεωρία μιας ελεύθερης αγοράς με βασική κινητήρια δύναμη το κέρδος.
<P>
Οι Ευρωπαίοι περιμένουν κάτι άλλο. Κύριε Επίτροπε, θα ήθελα να μάθω εάν προτίθεστε να προτείνετε την απαγόρευση των ζωικών αλεύρων και σε ποιό πλαίσιο πιστεύετε πως μπορεί να είναι εφικτό αυτό το μέτρο.

<SPEAKER ID=31 LANGUAGE="ES" NAME="Ayuso Gonzαlez">
Κύριε Πρόεδρε, κύριε Προεδρεύοντα του Συμβουλίου, κύριε Επίτροπε, τα τελευταία χρόνια η Ευρώπη βρέθηκε αντιμέτωπη με δύο σοβαρές κρίσεις στον τομέα της υγείας, οι οποίες προκλήθηκαν από τρόφιμα. Η πρώτη ήταν η σπογγώδης εγκεφαλοπάθεια των βοοειδών στο Ηνωμένο Βασίλειο και η δεύτερη το κρούσμα με τη διοξίνη στο Βέλγιο.
<P>
Αυτό όχι μόνο πρέπει να μας κάνει να προβληματιστούμε, αλλά και να λάβουμε επείγοντα αποτελεσματικά μέτρα. Οι συνέπειες αυτής της κρίσης ήταν ένας συλλογικός πανικός που κατέλαβε τους καταναλωτές, κάποιες λυπηρές περιπτώσεις ατόμων που προσβλήθηκαν και κάποιες ανεπανόρθωτες και μεγάλες απώλειες, σημαντικές και τρανταχτές, στον γεωργικό τομέα και τον τομέα των τροφίμων. Πέραν αυτού, προκλήθηκε δυσπιστία στους καταναλωτές, ο ευρωπαϊκός γεωργοεπισιτιστικός τομέας απώλεσε κύρος σε τρίτες χώρες και οι κυβερνήσεις των κρατών μελών μπήκαν σε μεγάλες έγνοιες, κάτι που μπορώ να σας βεβαιώσω καθότι υπήρξα υπεύθυνος στην Ισπανία για την πολιτική στον τομέα την διατροφής.
<P>
Θέλω να επισημάνω ότι αυτή η σοβαρή κρίση υγείας αντιμετωπίζεται με μέσα που είχαν επινοηθεί για άλλους στόχους συνδεόμενους με την Κοινή Γεωργική Πολιτική, όπως είναι η μόνιμη κτηνιατρική επιτροπή, που προοριζόταν να αναλάβει αυτή καθαυτή την υγιεινή των ζώων. Η Ευρώπη πρέπει να διαθέτει μια επαγγελματική επιστημονική επιτροπή η οποία να εγγυάται την ασφάλεια των τροφίμων, συμπεριλαμβανομένων των ζωοτροφών, που αποτελούν άλλον έναν κρίκο στην αλυσίδα διατροφής. Πρέπει να διαθέτει ελεγκτικούς μηχανισμούς, που να επιτρέπουν να προλαμβάνουμε αντί να τα μπαλώνουμε εκ των υστέρων, καθώς και μηχανισμούς επιβολής κυρώσεων σε περίπτωση ευθύνης κράτους μέλους αναφορικά με τη δημόσια υγεία, εάν αυτό απέκρυψε σκόπιμα αιτίες κινδύνου για κάποιο χρονικό διάστημα.
<P>
Ας έχουμε υπόψη ότι η αναγκαία φιλελευθεροποίηση των αγορών και το άνοιγμα προς τρίτες χώρες επιβάλλουν στην ευρωπαϊκή γεωργία και στον τομέα των βοοειδών ποσοστώσεις ανταγωνισμού που δύσκολα μπορούν να ξεπεραστούν και ότι, εάν δεν ληφθούν επείγοντα προληπτικά μέτρα, ο αγώνας δρόμου για μείωση του κόστους παραγωγής θα μας οδηγήσει αργά ή γρήγορα σε κάποιο παρόμοιο κρούσμα. Το νομοθετικό έργο όπως η οικολογική γεωργία είναι πολύ σημαντικά, αλλά δεν αρκούν. Πρέπει να ενεργούμε μέσω αποτελεσματικών μηχανισμών.
<P>
Τέλος, θέλω να επιστήσω την προσοχή στο θέμα της άναρχης πολιτικής ενημέρωσης εκ μέρους της Επιτροπής. Στη συγκεκριμένη περίπτωση της διοξίνης παρήλθαν 15 ημέρες από την ανακοίνωση της μόνιμης κτηνιατρικής επιτροπής μέχρι να σημάνει συναγερμός, ενώ η Επίτροπος Bonino δήλωνε απλώς ότι δεν έπινε βελγικό γάλα. Και όλα αυτά σχολιάζονταν ανάλογα από τα μέσα ενημέρωσης.

<SPEAKER ID=32 LANGUAGE="EN" NAME="Bowe">
Κύριε Πρόεδρε, θέλω να επικεντρώσω την ομιλία μου σε ένα συγκεκριμένο θέμα που έχω την αίσθηση πως δεν διερευνήθηκε πλήρως. Η διοξίνη, και στην προκειμένη περίπτωση το πολυχλωροδιφαινύλιο, η χημική ουσία από την οποία προέρχεται η διοξίνη, συγκαταλέγεται μεταξύ των μη βιοαποικοδομήσιμων, βιοσυσσωρευτικών χημικών ουσιών που γνωρίζουμε ότι μολύνουν την παγκόσμια αλυσίδα διατροφής. Υφίστανται ήδη κανόνες και κανονισμοί σχετικά με τη σωστή και κατάλληλη απόρριψη αυτών των ουσιών. Υπήρξα μάλιστα εισηγητής του Κοινοβουλίου σχετικά με την πρόταση του Συμβουλίου και της Επιτροπής για την εξάλειψη των πολυχλωροδιφαινυλίων (PCBs) και των πολυχλωροδιοξινών (PCDs), την οποία συζητήσαμε στο προηγούμενο Κοινοβούλιο.
<P>
Πρέπει να θέσουμε το ερώτημα εάν οι υφιστάμενοι αυτοί ευρωπαϊκοί κανόνες και κανονισμοί ακολουθούνται σωστά. Κατά πόσον οι αρμόδιες αρχές υποχρεούνται να φροντίζουν για την απόρριψη των χημικών αυτών ουσιών με τρόπο ορθό και ασφαλή, σύμφωνα με τους κανόνες, ή μήπως τους αποφεύγουν εσκεμμένα και η απόρριψη αυτών των ουσιών γίνεται με εσφαλμένο τρόπο; Το περιστατικό αυτό μάλλον δείχνει πως συμβαίνει το τελευταίο.
<P>
Σε αντίθεση με τη βακτηριογενή ή με κάποια άλλη μορφή οργανικής ή βιολογικής μόλυνσης της αλυσίδας διατροφής, έχουμε στην προκειμένη περίπτωση μια πεπερασμένη ποσότητα ουσιών που θα μπορούσαν εύκολα να εξαλειφθούν. Θα μπορούσε, παρακαλώ, η Επιτροπή να εξετάσει γιατί δεν ακολουθούνται σωστά οι κανονισμοί που αφορούν την ορθή απόρριψη των πολυχλωροδιφαινυλίων και των πολυχλωροδιοξινών; Θα μπορούσε να ερευνήσει την προέλευση των ουσιών που προκάλεσαν το εν λόγω περιστατικό;

<SPEAKER ID=33 LANGUAGE="NL" NAME="Maat">
Κύριε Πρόεδρε, η κρίση της διοξίνης απέδειξε ότι οι καταναλωτές επιθυμούν ασφαλή τρόφιμα, τα οποία και παράγουν οι γεωργοί. Μπορεί όμως να γίνουν και σφάλματα για τα οποία δεν ευθύνονται οι ίδιοι. Στην περίπτωση αυτή πρέπει να επέμβουν οι αρχές. Κατ' αυτήν την έννοια πρέπει να διαπιστώσουμε ότι η εν λόγω κρίση μπορεί να προέκυψε στο Βέλγιο αλλά έχει υπερσυνοριακό χαρακτήρα, και προσωπικά θα ήθελα να απευθύνω έκκληση για την ταχεία αντιμετώπιση του θέματος, για την ίδρυση μιας υπηρεσίας επιφορτισμένης με την ασφάλεια των τροφίμων και για τη διάθεση περισσότερων πόρων για τον σκοπό αυτό. Επί του σημείου αυτού θα ήθελα να υποστηρίξω κυρίως τις προτάσεις του συναδέλφου Bφge. Ας γνωστοποιήσει η Επιτροπή στο Συμβούλιο των Υπουργών πόσα χρήματα και πόσο προσωπικό χρειάζεται ώστε να αντιμετωπιστεί σύντομα η κρίση. Γιατί οι πολίτες και οι γεωργοί έχουν δικαίωμα να προσδοκούν ότι οι αρχές θα αντιδράσουν με τον κατάλληλο τρόπο σε μια παρόμοια κρίση, η οποία μπορεί να μην είναι φυσική καταστροφή αλλά, εάν δει κανείς τα αποτελέσματά της, την προσεγγίζει κατά πολύ. Θα ήθελα λοιπόν να απευθύνω έκκληση για την ταχεία αντιμετώπιση του προβλήματος και για τη σύσταση μιας υπηρεσίας για την ασφάλεια των τροφίμων υπό την ηγεσία του Επιτρόπου Fischler.
<P>
Το δεύτερο σημείο στο οποίο θα ήθελα να αναφερθώ αφορά τον καλύτερο συντονισμό των εθνικών νομοθεσιών ως προς το ποινικό δίκαιο, με στόχο την ταχεία επιβολή κυρώσεων στους υπαίτιους παρομοίων πράξεων, οι οποίες αποτελούν ουσιαστικά έγκλημα.
<P>
Θα ήθελα στη συνέχεια να επιστήσω την προσοχή του Σώματος σε δύο θέματα και να αρχίσω με τις παρενέργειες. Τα κύρια θύματα της κρίσης είναι οι Βέλγοι γεωργοί και καταναλωτές. Στην ουσία πρόκειται για ένα είδος φυσικής καταστροφής και θα μπορούσε να λεχθεί ότι είναι ένα θέμα με το οποίο πρέπει να ασχοληθούν οι ευρωπαϊκές αρχές. Επ' αυτού εξάλλου θα ήθελα να υποστηρίξω την άποψη της συναδέλφου Thyssen, που ζητεί από την Επιτροπή να φανεί περισσότερο γενναιόδωρη στο σημείο αυτό και να διεξαγάγει συζήτηση με το Κοινοβούλιο σχετικά με τον τρόπο αντιμετώπισης παρόμοιων υποθέσεων στο μέλλον.
<P>
Το δεύτερο θέμα στο οποίο εφιστώ την προσοχή σας αφορά τον τρόπο με τον οποίο αντιμετωπίζει η Επιτροπή σήμερα το γεγονός ότι ανακύπτει μια παρόμοια κρίση και στη συνέχεια εξάγονται βελγικοί χοίροι σε άλλες χώρες όπου σφάζονται και τίθεται σήμανση, με αποτέλεσμα δηλαδή να φέρουν διαφορετική σήμανση. Κάτι τέτοιο έχει συνέπειες στην αγορά. Τί σκέφτεται ο Επίτροπος να πράξει για την υπόθεση αυτή και πώς σκοπεύει να μεριμνήσει για την άσκηση της κατάλληλης πολιτικής; Ως εκπρόσωπος της Ομάδας του Ευρωπαϊκού Λαϊκού Κόμματος θα ήθελα κυρίως να σας επισημάνω πως δεν μπορούμε να προλάβουμε καταστροφές, αλλά ως διοίκηση, ως βουλευτές, πρέπει να αντιμετωπίσουμε την κατάσταση με τον ενδεδειγμένο τρόπο. Αυτός είναι και ο λόγος για τον οποίο θα ήθελα να επιστήσω ιδιαίτερα την προσοχή σας σε αυτά τα δύο σημεία.

<SPEAKER ID=34 LANGUAGE="DE" NAME="Grosch">
Κύριε Πρόεδρε, το λιγότερο που αναμένεται από το Σώμα σχετικά με την κρίση της διοξίνης είναι μια σαφής τοποθέτηση. Συνοπτικά θα τη διατύπωνα ως εξής: δεν θέλουμε να κάνουμε κανέναν συμβιβασμό στο ζήτημα της υγείας ούτε όμως και στο ζήτημα των εγκλημάτων της βιομηχανίας. Αυτή η κρίση, ακριβώς όπως και η κρίση της ΣΕΒ, θέτει ερωτηματικά στα οποία πρέπει να απαντήσουμε πολύ συγκεκριμένα αλλά και πολύ γρήγορα. Είναι τελικά τα μέσα που έχουμε δημιουργήσει για τη διεξαγωγή ελέγχων επαρκή και αποδοτικά; Σε ποιόν βαθμό παρόμοιες κρίσεις αποτελούν για ορισμένα κράτη μέλη μια ευκαιρία - όπως μόλις είπε ο κ. Επίτροπος - για να δημιουργήσουν συμπληρωματικούς φραγμούς στο εμπόριο πέρα από τα μέτρα που έχουν επιβληθεί; Ποιά μέτρα διαθέτουμε εμείς ως Κοινοβούλιο, μαζί με την Επιτροπή και ιδίως με το Συμβούλιο, προκειμένου να καθιερώσουμε επιτέλους οριστικά ελέγχους και συστήματα έγκαιρης προειδοποίησης;
<P>
Θέτω τα παραπάνω ερωτήματα, επειδή είμαι της γνώμης ότι για τα ζητήματα αυτά δεν πρέπει να δώσουμε απαντήσεις στο πλαίσιο βαρετών ή βραδυκίνητων εξεταστικών επιτροπών. Επίσης, δεν πιστεύω ότι σε περίπτωση κρίσης ένας κυβερνητικός Επίτροπος θα φροντίσει σε μια χώρα για αποτελεσματικότητα και αξιοπιστία. Ας δείξουμε απλά στο δικό μας επίπεδο και στο επίπεδο των χωρών ότι έχουμε την πολιτική βούληση να δράσουμε αντί να διεξάγουμε ελέγχους. Αυτό που περιμένει ο καταναλωτής είναι η γρήγορη και αποτελεσματική δράση και όχι αντιφατικές δηλώσεις ακόμη και από ειδικούς. Αυτά προξενούν μεγαλύτερη δυσπιστία παρά εμπιστοσύνη στον καταναλωτή.
<P>
Όμως ταχεία και αποτελεσματική δράση περιμένουν και οι αγρότες, γιατί στη χώρα μας, στο Βέλγιο, περισσότερο από το 90 % των αγροτών είναι επίσης θύματα της συγκεκριμένης κρίσης. Δεν πρέπει να τιμωρούμε τους αγρότες που έχουν εδώ και χρόνια επενδύσει στην ποιότητα αλλά και στη διαφάνεια των ελέγχων. Γι' αυτό και παρακαλώ να μην απορριφθεί de facto μια οικονομική ενίσχυση στο πλαίσιο της Ευρωπαϊκής Ένωσης. Στο μεταξύ έχουμε μάθει πώς δημιουργούνται οι κρίσεις. Τώρα πρέπει επιτέλους να προσφέρουμε στον εαυτό μας τα μέσα για την αποφυγή τους.

<SPEAKER ID=35 LANGUAGE="DE" NAME="Schierhuber">
Κύριε Πρόεδρε, κύριε Επίτροπε, αξιότιμοι κυρίες και κύριοι, πρώτα είχαμε τα βοοειδή και τη ΣΕΒ, τώρα το σκάνδαλο των πουλερικών και τη διοξίνη. Βασικά δεν θέλω καθόλου να μάθω τί θα συμβεί στη συνέχεια. Γι' αυτό είναι λίγο όσες φορές και να επαναλάβω πόσο σημαντική είναι η διαβίωση των ζώων στις κατάλληλες συνθήκες και μια βιομηχανία τροφίμων που να έχει συναίσθηση των ευθυνών της. Η αλυσίδα αρχίζει από τον αγρότη, αλλά φθάνει στο πιάτο μας περνώντας από τη βιομηχανία τροφίμων. Το μόνο σημαντικό για μένα είναι η υγιεινή διατροφή, και αυτή αφορά όλους μας. Γι' αυτό όλοι μας έχουμε ευθύνη.
<P>
Δεν θέλω να αποδώσω σε κανέναν πρόθεση, ωστόσο είναι φανερό ότι τα προληπτικά μέτρα και ο προσεκτικός έλεγχος αγνοήθηκαν σε έναν τόσο ευαίσθητο τομέα όπως η ανθρώπινη αλυσίδα διατροφής. Χρειάζεται μάλιστα διπλή προσοχή όταν πρόκειται για εξαιρετικά τοξικές ουσίες όπως η διοξίνη. Όλοι εδώ γνωρίζουν ότι η διοξίνη χρησιμοποιήθηκε και στον πόλεμο του Βιετνάμ και θέλω επίσης σήμερα να υπενθυμίσω το Σεβέζο. Γι' αυτό πρέπει να υπάρξει κατανοητή σήμανση και στη βιομηχανία τροφίμων! Μέσα από τέτοια συμβάντα βλάπτεται το γόητρο των αυστριακών τροφίμων στο σύνολό τους.Η ευρωπαϊκή αγροτική οικονομία θα αποτελέσει σημαντικό θέμα διαπραγματεύσεων κατά τον επόμενο γύρο του ΠΟΕ και τα προσεχή χρόνια η παγκόσμια αγορά θα μας δημιουργήσει μεγάλα προβλήματα. Μια δυνατότητα για να μην εξαφανιστούμε είναι η ποιοτική παραγωγή στην ΕΕ. Τα τρόφιμά μας πρέπει να είναι ασφαλή και υγιεινά, αυτό είναι το σήμα κατατεθέν μας καθώς και η ευκαιρία για τους αγρότες μας. Πρέπει να κάνουμε τα πάντα για να μην επιτείνουμε την ανασφάλεια των καταναλωτών. Η ποιότητα προέχει, όμως έχει και το τίμημά της, κυρίες και κύριοι.
<P>
Σε συνάρτηση με αυτά επικροτώ τη δημιουργία μιας ανεξάρτητης ευρωπαϊκής υπηρεσίας τροφίμων, από την οποία όλοι τελικά θα βγούμε κερδισμένοι.
<P>
Χειροκροτήματα

<SPEAKER ID=36 NAME="Hemilδ">
Αξιότιμε κύριε Πρόεδρε, αξιότιμοι κυρίες και κύριοι βουλευτές, θα μπορούσα να συμφωνήσω σε πολλά από όσα ειπώθηκαν προηγουμένως εδώ. Η ασφάλεια των καταναλωτών αποτελεί θέμα ζωτικής σημασίας, τόσο για τους ίδιους τους καταναλωτές, βεβαίως, όσο και για ολόκληρη την αλυσίδα διατροφής από τον αγρό μέχρι το τραπέζι. Η ασφάλεια των καταναλωτών αποτελεί πράγματι ουσιαστικότατο κομμάτι του ευρωπαϊκού γεωργικού προτύπου, μιας έννοιας γνωστής στο πλαίσιο της Agenda 2000. Το πρότυπο αυτό περιλαμβάνει επίσης τη θέση ότι ο αγρότης θα πρέπει να εμπιστεύεται την ποιότητα των υλικών παραγωγής που αγοράζει, όπως για παράδειγμα των ζωοτροφών. Απόδειξη αυτού είναι και η κρίση της διοξίνης, η οποία είχε ως αποτέλεσμα δεκάδες χιλιάδες αθώοι αγρότες να υποστούν τεράστια οικονομική καταστροφή. Θα ήθελα να συμφωνήσω επί του προκειμένου με τις παρεμβάσεις της κ. Grossetκte και του κ. Souchet σχετικά με το ευρωπαϊκό γεωργικό πρότυπο. Επιπλέον υπάρχουν δυο συγκεκριμένες παρατηρήσεις στις οποίες θα ήθελα να σταθώ ιδιαιτέρως.
<P>
Ο κ. Florenz αναφέρθηκε στο θέμα της τοποθέτησης του Συμβουλίου στην παρούσα κρίση, με το οποίο συμφώνησε μεταξύ άλλων και ο κ. Bφge. Θέλω να δηλώσω κατηγορηματικά ότι το Συμβούλιο έσπευσε να λάβει μέτρα αμέσως μόλις ενέκυψε το πρόβλημα. Τόσο οι Υπουργοί Γεωργίας όσο και οι Υπουργοί Υγείας έσπευσαν πάραυτα από κοινού και μαζί με την Επιτροπή να αναλάβουν δράση. Οι Υπουργοί Γεωργίας έλαβαν τις αποφάσεις αυτές σε πολιτικό επίπεδο ήδη στο Συμβούλιο του Ιουνιου, ενώ εν συνεχεία στο Συμβούλιο της Δευτέρας ελήφθησαν οι αποφάσεις για την πρακτική τους εφαρμογή. Η κ. Roth-Behrendt έθεσε το ζήτημα μιας ανεξάρτητης υπηρεσίας τροφίμων. Ενδιαφέρον σχετικά με την άποψη αυτή επέδειξαν μεταξύ άλλων και οι βουλευτές Thyssen, Mulder και Van Dam. Επ' αυτού θα ήθελα να δηλώσω ρητώς ότι ο έλεγχος των τροφίμων αποτελεί αρμοδιότητα των κρατών μελών, καθώς και των περιφερειακών και τοπικών αρχών. Σε κοινοτικό επίπεδο χρειαζόμαστε αποτελεσματικό έλεγχο, για τον σκοπό όμως αυτό επαρκεί μια υπηρεσία που θα ελέγχει τις δραστηριότητες των κρατών μελών. Θα ήθελα να διαβεβαιώσω την κ. Roth-Behrendt ότι η Φινλανδία θα ενεργήσει ως προς το συγκεκριμένο θέμα με πλήρη διαφάνεια.
<P>
Αξιότιμε κύριε Πρόεδρε, θα διαβιβάσω στους συναδέλφους μου στο Συμβούλιο τα μηνύματα του Κοινοβουλίου.

<SPEAKER ID=37 NAME="Fischler">
Κύριε Πρόεδρε, κύριε Πρόεδρε του Συμβουλίου, αξιότιμοι κυρίες και κύριοι, θα ήθελα να σας ευχαριστήσω θερμά για την πολύ εποικοδομητική και καλή συζήτηση που είχαμε εδώ για το δύσκολο αυτό θέμα. Θέλω να αναφερθώ μόνο εν συντομία σε ορισμένα σημεία. Πρώτον, παραμένει ανοιχτό το ζήτημα αν μπορεί να εφαρμοστεί στο χοίρειο κρέας το αποκαλούμενο τεστ πολυχλωροδιφαινυλίου. Το πρόβλημα που εξακολουθούμε να έχουμε, και απευθύνομαι ιδιαίτερα στους Βέλγους βουλευτές που έλαβαν τον λόγο, είναι ότι προϋπόθεση για τη χρησιμοποίηση του τεστ αυτού είναι να υπάρχουν παράλληλες ανιχνεύσεις της περιεκτικότητας σε διοξίνη και σε πολυχλωροδιφαινύλιο, ούτως ώστε να μπορεί να διαπιστωθεί η συσχέτισή τους. Αυτό όμως απαιτεί έναν συγκεκριμένο ελάχιστο αριθμό δειγμάτων. Μέχρι τώρα δεν έχουμε λάβει από το Βέλγιο παρά οκτώ δείγματα, τα οποία δεν αρκούν. Μόλις λάβουμε τα απαραίτητα αποτελέσματα από τις βελγικές αρχές, θα είμαστε έτοιμοι να δρομολογήσουμε αμέσως τα αναγκαία μέτρα.
<P>
Ένα άλλο ζήτημα που έθιξαν πολλοί είναι εκείνο της χρησιμοποίησης κοινοτικών πόρων ως ενίσχυσης για τους αγρότες που υπέστησαν ζημίες. Στις εισαγωγικές παρατηρήσεις μου επεσήμανα ότι ορίσαμε μια ολόκληρη σειρά μέτρων στον τομέα της οργάνωσης αγοράς προκειμένου να διευκολύνουμε τη δύσκολη κατάσταση σε διάφορους τομείς. Επίσης επεσήμανα ότι μέχρι τώρα εγκρίναμε μετά από κοινοποίηση οκτώ εθνικές ενισχύσεις. Όμως πρέπει να σας πω ανοιχτά ότι δεν διαθέτουμε τη νομική βάση για άμεση επιχορήγηση των Βέλγων παραγωγών από την Κοινότητα. Διότι, κυρίες και κύριοι, συμφωνώ με όσους προέβησαν στη διαπίστωση ότι η πρόσμειξη υλικών με υψηλό βαθμό μόλυνσης από διοξίνη, που μπορούμε να υποθέσουμε ότι έγινε εδώ, παραμένει εγκληματική πράξη και δεν αποτελεί ασθένεια των ζώων. Αποζημιώσεις και ενισχύσεις μπορούμε να καταβάλλουμε μόνον όταν πρόκειται για ασθένειες των ζώων.
<P>
Χειροκροτήματα
<P>
Αναφέρθηκαν επίσης υποτιθέμενες μετρήσεις αυξημένων τιμών διοξίνης στη Γερμανία. Δεν θέλω να αφήσω να πλανάται εδώ μια τέτοια εντύπωση, γιατί θα ήταν άδικο. Η κατάσταση έχει ως εξής: εξετάσθηκαν διάφορα ορυκτά αργίλου που χρησιμοποιούνται εν μέρει και ως συνεκτική ουσία κατά την παραγωγή ζωοτροφών. Πραγματικά, σε ορισμένα από αυτά διαπιστώθηκαν αυξημένες τιμές διοξίνης. Αυτή η διοξίνη, κυρίες και κύριοι, έχει ηλικία πολλών εκατομμυρίων ετών, δεν είναι συνεπώς κάτι νέο. Ως εκ τούτου, το μόνο που πρέπει να φροντίσουμε είναι να εξετάζονται αναλόγως οι ουσίες αυτές όταν χρησιμοποιούνται για την παρασκευή ζωοτροφών.
<P>
Αυτό σας δείχνει παράλληλα ότι δεν είναι δυνατόν να έχουμε μηδενική τιμή διοξίνης. Η διοξίνη είναι σήμερα μια ουσία που υπάρχει παντού, σε ολόκληρο τον κόσμο και, δυστυχώς, στη φύση μας. Αυτό που πρέπει να εμποδίσουμε είναι ακριβώς η πρόσμειξη ουσιών που περιέχουν διοξίνη ή η είσοδός τους με άλλον τρόπο στην αλυσίδα των ζωοτροφών εξαιτίας ανεπαρκών ελέγχων. Εδώ είμαι και εγώ της γνώμης, κύριε Graefe zu Baringdorf, ότι είναι ανεύθυνο να το κάνουμε αυτό και μέσω του διαλύτη. Το σκεπτικό αυτό δεν είναι σωστό.
<P>
Από την άλλη πλευρά όμως πρέπει και να συνεχίσουμε τη συζήτηση για το θέμα της γενικότερης αντιμετώπισης των ζωϊκών αποβλήτων. Διότι τα πράγματα δεν είναι στην πράξη τόσο απλά όσο τα παρουσιάζει ο κ. Bφge. Ούτε άλλωστε είναι πολύ λογικό να επιτρέπεται π.χ. να παρασκευάζεται σούπα από μοσχαρίσιο μεδούλι για ανθρώπινη κατανάλωση ή και να σερβίρεται το μοσχαρίσιο μεδούλι στα εστιατόρια ως προϊόν πολυτελείας, ενώ δεν επιτρέπεται καθόλου η χρησιμοποίησή του για την παρασκευή ζωοτροφών. Όσο κι αν είμαι υπέρ της άποψης να μη δίνουμε στα μηρυκαστικά ζωοτροφή ζωϊκής προέλευσης, δεν είναι ωστόσο δυνατόν να εφαρμόσουμε εδώ μια τόσο απόλυτη πολιτική χωρίς να κινδυνεύσουμε να αντιμετωπίσουμε τεράστιες δυσκολίες με την διαχείριση των αποβλήτων.
<P>
Κυρίες και κύριοι, θα αναφερθώ ακόμη σε δύο μόνο μικρά ζητήματα που θεωρώ σημαντικά. Πρώτον, θίχθηκε επανειλημμένα το ζήτημα των απαιτήσεων ως προς την ασφάλεια και την ποιότητα καθώς και μιας αντίστοιχης σήμανσης. Για να μιλήσω καθαρά, δεν είναι δυνατόν να λέμε πως έχοντας ένα σήμα ποιότητας μπορούμε να επιτρέψουμε να υπάρχουν δύο διαφορετικές βαθμίδες ως προς την ασφάλεια. Οι προδιαγραφές ασφαλείας πρέπει να πληρούνται για όλα τα τρόφιμα, και ως προς αυτό δεν μπορεί να γίνει συμβιβασμός! Είναι όμως αυτονόητο ότι πέρα από αυτό πρέπει επίσης να υφίστανται οι αντίστοιχες δυνατότητες σήμανσης εξαιρετικής ποιότητας. Σχετικά με το εν λόγω θέμα υπάρχει το ψήφισμα του φθινοπώρου του 1998, για το οποίο τότε είχα εκφέρει και εγώ γνώμη και το οποίο εξακολουθώ να υποστηρίζω σήμερα.
<P>
Το τελευταίο σημείο αφορά το κρέας με ορμόνες. Εδώ, κυρίες και κύριοι, θέλω να επιστήσω την προσοχή σας στο γεγονός ότι προχθές οι ΗΠΑ ανακοίνωσαν ότι τώρα θα αναστείλουν με δική τους πρωτοβουλία, τουλάχιστον προσωρινά, την παράδοση κρέατος χωρίς ορμόνες, επειδή αυτό το διάστημα δεν μπορούν να παράσχουν τις εγγυήσεις που απαιτούμε. Επιπλέον τροποποιήσαμε, όπως ξέρετε, τους κανόνες μας, ούτως ώστε κατά την εισαγωγή να μη γίνεται μόνο δειγματοληπτικός έλεγχος αλλά να ελέγχονται όλα τα εισαγόμενα. Αυτό σας το λέω μόνο πληροφοριακά!

<SPEAKER ID=38 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί αύριο, στις 12.00.

<SPEAKER ID=39 LANGUAGE="NL" NAME="De Clercq">
Κυρία Πρόεδρε, θα ήθελα να διορθώσω ένα σφάλμα. Στο παράρτημα Ι των χθεσινών πρακτικών, της Τετάρτης 21 Ιουλίου, στον κατάλογο των μελών που συμμετείχαν στην ψηφοφορία συγκατέλεγεται στους Φιλελεύθερους η κυρία Neyts-Uyttebroeck, η οποία δεν είναι πλέον βουλευτής του Ευρωπαϊκού Κοινοβουλίου. Αντίθετα, στην ψηφοφορία αυτή συμμετείχε ο βουλευτής κ. Ward Beysen, ο οποίος διαδέχθηκε την κυρία Neyts-Uyttebroeck. Επιτρέψτε μου συνεπώς να σας παρακαλέσω με αφορμή την πρώτη και τη δεύτερη ψηφοφορία να διαγραφεί το όνομα Neyts-Uyttebroeck και να προστεθεί το όνομα Ward Beysen.

<SPEAKER ID=40 NAME="Πρόεδρος">
Έχετε απόλυτο δίκιο, αγαπητέ συνάδελφε. Στην πραγματικότητα οι βελγικές αρχές καθυστέρησαν να διαβιβάσουν τα στοιχεία σχετικά με τα ονόματα των εκλεγμένων, και οι υπηρεσίες θα κάνουν φυσικά ό, τι είναι απαραίτητο για να διορθώσουν τους καταλόγους αυτούς.

<SPEAKER ID=41 LANGUAGE="ES" NAME="Sαnchez Garcνa">
Κυρία Πρόεδρε, αγαπητοί συνάδελφοι, θα ήθελα να επισημάνω ότι στα συνοπτικά πρακτικά της χθεσινής συνεδρίασης, της Τετάρτης 21 Ιουλίου, το όνομά μου εμφανίζεται στην Ομάδα της Ευρωπαϊκής Ριζοσπαστικής Συμμαχίας. Νομίζω πως η εν λόγω πολιτική ομάδα δεν υφίσταται πλέον. Προσωπικά ανήκω πολιτικά στην Ομάδα του Ευρωπαϊκού Κόμματος των Φιλελευθέρων Δημοκρατών και Μεταρρυθμιστών. Θα παρακαλούσα να διορθωθεί αυτό το λάθος.

<SPEAKER ID=42 NAME="Πρόεδρος">
Μάλιστα, αγαπητέ συνάδελφε. Φυσικά και θα γίνει αυτή η διόρθωση.

<SPEAKER ID=43 LANGUAGE="ES" NAME="Knφrr Borrαs">
Κυρία Πρόεδρε, όπως ανέφερε ο βουλευτής κ. Sαnchez, υπάρχουν λάθη στα συνοπτικά πρακτικά, όχι όμως μόνο διότι ο κ. Sαnchez περιλαμβάνεται στην Ομάδα της Ευρωπαϊκής Ριζοσπαστικής Συμμαχίας, που δεν υφίσταται - κάτι που συνέβη επίσης στην περίπτωση των βουλευτών Bautista, Hudghton και MacCormick - αλλά διότι και εγώ προσωπικά, που ανήκω στην Ομάδα των Πρασίνων/Ευρωπαϊκή Ελεύθερη Συμμαχία, εμφανίζομαι στην Ομάδα των Μη Εγγεγραμμένων. Για αυτόν τον λόγο παρακαλώ θερμά να ελεγχθούν και πάλι τα συνοπτικά πρακτικά, διότι ειλικρινά περιέχουν πολλές ανακρίβειες.

<SPEAKER ID=44 NAME="Πρόεδρος">
Θα γίνει έτσι ακριβώς. Θα επαληθεύσουμε συστηματικά τα πάντα προκειμένου να είναι όλα απολύτως σωστά.

<SPEAKER ID=45 LANGUAGE="ES" NAME="Ortuondo Larrea">
Κυρία Πρόεδρε, η παρέμβασή μου αφορά το ίδιο θέμα. Εμφανίζομαι στις δύο ψηφοφορίες ως ανήκων στην Ομάδα των Μη Εγγεγραμμένων, ενώ ανήκω στην Ομάδα των Πρασίνων/Ευρωπαϊκή Ελεύθερη Συμμαχία. Παρακαλώ κατά συνέπεια να γίνουν οι δέουσες διορθώσεις.

<SPEAKER ID=46 NAME="Doyle">
Θα αναφερθώ σε κάτι λιγότερο σημαντικό, κυρία Πρόεδρε. Μήπως είναι δυνατόν να ρυθμίσουμε τα μικρόφωνα; Όσοι από εμάς πρέπει να παρακολουθούν τη διερμηνεία για όλους σχεδόν τους ομιλητές δυσκολεύονται πολύ να ακούσουν λόγω της έντασης αυτών των μικροφώνων. Πρόκειται για λιγότερο σημαντικό θέμα αλλά σας παρακαλώ να το επιλύσετε.
<P>
Χειροκροτήματα

<SPEAKER ID=47 NAME="Πρόεδρος">
Κυρία Doyle, θα καταρτίσουμε κατά το δυνατόν αναλυτικό κατάλογο με όλες τις δυσλειτουργίες - και είναι δυστυχώς πάρα πολλές - που διαπιστώσαμε σε αυτό το κτήριο. Αυτός ο κατάλογος θα καταρτιστεί στην αρχή της επόμενης εβδομάδας και θα αποσταλεί σε όλους τους βουλευτές - επέμεινα σε αυτό - ούτως ώστε να συμπληρωθεί εν ανάγκη από όλους σας. Στη συνέχεια θα φροντίσουμε, όσο μπορούμε φυσικά, να διορθωθούν όλα όσα μπορούμε να κανονίσουμε.

<SPEAKER ID=48 LANGUAGE="FR" NAME="Souchet">
Κυρία Πρόεδρε, θέλω απλά να επισημάνω ότι συμμετείχα, όπως και η κυρία Thomas Moreau, στον δεύτερο γύρο της ψηφοφορίας για την εκλογή των Κοσμητόρων, αλλά το όνομά μου δεν περιλαμβάνεται στα συνοπτικά πρακτικά.

<SPEAKER ID=49 NAME="Πρόεδρος">
Θα διορθώσουμε και αυτό το λάθος.

<SPEAKER ID=50 LANGUAGE="NL" NAME="Staes">
Κυρία Πρόεδρε, στα χθεσινά πρακτικά αναφέρεται πάρα πολύ σωστά ότι σας ζήτησα να διαβιβάσετε σε όλους τους βουλευτές του Κοινοβουλίου το προσχέδιο της επιτροπής ανεξαρτήτων εμπειρογνωμόνων, εφόσον αυτό υπάρχει. Στα πρακτικά αναφέρεται η απάντησή σας ότι θα προβείτε στις απαραίτητες ενέργειες. Μήπως καταφέρατε, κυρία Πρόεδρε, να βρείτε χρόνο για τη σχετική πρωτοβουλία;

<SPEAKER ID=51 NAME="Πρόεδρος">
Μάλιστα, κύριε Staes. Θα λάβετε πολύ σύντομα το κεφάλαιο VII αυτής της έκθεσης. Με επιστολή του ο πρόεδρος της επιτροπής μού διαβίβασε το κεφάλαιο VII και μού γνωστοποίησε πως τα υπόλοιπα κεφάλαια δεν θα είναι διαθέσιμα πριν από τις 13 Σεπτεμβρίου. Απάντησα ήδη ζητώντας του να τον δω για να του μεταβιβάσω τη διαφωνία των βουλευτών του Ευρωπαϊκού Κοινοβουλίου.
<P>
Χειροκροτήματα

<SPEAKER ID=52 LANGUAGE="FR" NAME="Cohn-Bendit">
Κυρία Πρόεδρε, φαίνεται πως υπάρχουν τροπολογίες για τον διορισμό των μελών των επιτροπών και των αντιπροσωπειών.
<P>
Θα ήθελα να μάθω εάν είμαι ο μόνος ή εάν υπάρχουν και άλλοι βουλευτές που δεν γνωρίζουν αυτές τις τροπολογίες, γιατί πριν υποστηρίξω ή απορρίψω μια τροπολογία θα ήθελα να ξέρω περί τίνος πρόκειται.

<SPEAKER ID=53 NAME="Πρόεδρος">
Αγαπητέ συνάδελφε, θα διαβάσω τις τροπολογίες αυτές πολύ αργά, ούτως ώστε να γίνουν πλήρως αντιληπτές από όλους, και θα διαπιστώσετε και ο ίδιος πως δεν δημιουργούν κανένα πρόβλημα. Αυτός είναι ο λόγος που δεν διανεμήθηκαν προηγουμένως, αλλά είναι απολύτως προφανές ότι σε διαφορετική περίπτωση όλες οι τροπολογίες πρέπει να διανέμονται πάντα από πριν.

<SPEAKER ID=54 LANGUAGE="DE" NAME="Graefe zu Baringdorf">
Κυρία Πρόεδρε, σέβομαι τον τρόπο με τον οποίο διεξάγετε τη συνεδρίαση, μήπως όμως θα μπορούσατε να φροντίσετε γενικά μετά τη λήξη του χρόνου αγόρευσης και πριν κλείσει το μικρόφωνο να υπάρχει ηχητική προειδοποίηση με το σφυράκι, έτσι ώστε να μη διακόπτεται κανείς στη μέση μιας φράσης;

<SPEAKER ID=55 NAME="Πρόεδρος">
Θα λάβω υπόψη το αίτημά σας.

<SPEAKER ID=56 LANGUAGE="EN" NAME="Elles">
Κυρία Πρόεδρε, η επιτροπή ανεξαρτήτων εμπειρογνωμόνων ενδέχεται προφανώς να παρουσιάσει την έκθεσή της στην Πρόεδρο και στους αρχηγούς των πολιτικών ομάδων εντός της σήμερον. Σε αυτή την περίπτωση θα σας παρακαλούσα να εξασφαλίσετε ότι πρόκειται για τα οριστικά πορίσματα και ότι θα διατεθούν το συντομότερο δυνατόν σε όλους τους βουλευτές.

<SPEAKER ID=57 NAME="Πρόεδρος">
Κύριε Elles, απάντησα προ ολίγου στον κ. Staes. Η κατάσταση έχει όπως είπα, τέθηκε δηλαδή στη διάθεσή μας ένα κεφάλαιο της εν λόγω έκθεσης, κάτι που θεωρούμε απολύτως ανεπαρκές. Επιμένουμε συνεπώς στο αίτημά μας, όπως μόλις απάντησα στον κ. Staes.

<CHAPTER ID=3>
Ψηφοφορίες
<SPEAKER ID=58 NAME="Πρόεδρος">
Έλαβα έξι τροπολογίες και επαναλαμβάνω, όπως είπα προ ολίγου, ότι δεν πρόκειται παρά για ρυθμίσεις μεταξύ των πολιτικών ομάδων, για αλλαγές δηλαδή θέσεων εντός της ίδιας πολιτικής ομάδας ή για την προσθήκη ενός διορισμού σε μια κενή θέση.

<SPEAKER ID=59 LANGUAGE="FR" NAME="Grossetκte">
Κυρία Πρόεδρε, μας λέτε πως δεν πρόκειται για τροποποιήσεις ή για αλλαγές, αλλά θα θέλαμε να μας απαντήσει η Ομάδα του Κόμματος των Ευρωπαίων Σοσιαλιστών, όσον αφορά την τροπολογία της αριθ. 1, εάν πρόκειται για προσθήκη ή για αλλαγή, και θα θέλαμε η ίδια πολιτική ομάδα να μας απαντήσει στο ίδιο ερώτημα για την τροπολογία αριθ. 4.

<SPEAKER ID=60 NAME="Πρόεδρος">
Κυρία Grossetκte, σας προτείνω να με ακούσετε, εάν θέλετε, και στη συνέχεια, εάν δεν είστε ικανοποιημένη, μπορείτε να ζητήσετε περισσότερες εξηγήσεις.

<SPEAKER ID=61 LANGUAGE="FR" NAME="Cohn-Bendit">
Κυρία Πρόεδρε, ανεξαρτήτως εάν είναι ή όχι σημαντικές, γιατί δεν λάβαμε γνώση των τροπολογιών 1 και 4; Γιατί ο κύριος Elles, ο οποίος ανήκει σε μια μεγαλύτερη πολιτική ομάδα, έχει στα χέρια του τροπολογίες που εμείς δεν γνωρίζουμε;
<P>
Δεν κατανοώ τη λογική του πράγματος.
<P>
Χειροκροτήματα

<SPEAKER ID=62 NAME="Πρόεδρος">
Καλή ερώτηση. Οι τροπολογίες δεν διανεμήθηκαν σε κανέναν συνάδελφο. Αυτό είναι σαφές. Δεν ξέρω τα δίκτυα πληροφόρησης της κυρίας Grossetκte, αλλά δεν υπήρξε εύνοια προς κανένα βουλευτή.
<P>
Με διαδοχικές ψηφοφορίες το Σώμα εγκρίνει όλες τις προτάσεις

<SPEAKER ID=63 LANGUAGE="ES" NAME="Nogueira Romΰn">
Κυρία Πρόεδρε, παρακαλώ να λάβετε υπόψη ότι η Ομάδα μας ονομάζεται «Ομάδα των Πρασίνων/Ευρωπαϊκή Ελεύθερη Συμμαχία», αποτελείται από δύο μέρη και είναι μια νέα πολιτική ομάδα που πρέπει να αναφέρεται ως έχει.

<SPEAKER ID=64 NAME="Πρόεδρος">
Αγαπητέ συνάδελφε, πρέπει να παρατηρήσατε ότι διαβάζοντας την πρώτη σας τροπολογία φρόντισα να παραθέσω ολόκληρο τον τίτλο. Σκέφθηκα πως στη συνέχεια μπορούσαμε να κερδίσουμε χρόνο συντομεύοντάς τον.
<P>
Χειροκροτήματα
<P>
(Το Σώμα απορρίπτει την κοινή πρόταση ψηφίσματος)
<P>
(Ζωηρά χειροκροτήματα)

<SPEAKER ID=65 LANGUAGE="FR" NAME="Beazley">
Κυρία Πρόεδρε, μπορείτε να επιβεβαιώσετε κατά πόσον η τελευταία αυτή ηλεκτρονική ψηφοφορία ήταν ονομαστική ή όχι;
<P>
Η Πρόεδρος απαντά ότι επρόκειτο για επαλήθευση
<P>
Μπορούμε να διεξαγάγουμε ονομαστική ψηφοφορία;

<SPEAKER ID=66 NAME="Πρόεδρος">
Όχι, κύριε Beazley, οι αιτήσεις για ονομαστικές ψηφοφορίες πρέπει να υποβάλλονται εντός ορισμένων προθεσμιών.
<P>
Χειροκροτήματα
<P>
Βεβαίως και μπορεί κάποιοι συνάδελφοι να ψήφισαν κατά την ηλεκτρονική ψηφοφορία και με το χέρι, αλλά αυτό αποτελεί το πλέον αναφαίρετο δικαίωμά τους. Εν πάση περιπτώσει, προσωπικά δεν παρατήρησα αυτό το αποτέλεσμα. Το μηχάνημα είναι αξιόπιστο και το αποτέλεσμα είναι αυτό που ανακοίνωσα προ ολίγου.
<P>
Προχωρούμε τώρα στην πρόταση ψηφίσματος της Ομάδας του Ευρωπαϊκού Λαϊκού Κόμματος και των Ευρωπαίων Δημοκρατών. Αφού αυτή η πρόταση ψηφίσματος απορρίφθηκε, ψηφίζουμε για τις υπόλοιπες.
<P>
Πρόταση ψηφίσματος (Β5-0008/99), εξ ονόματος της Ομάδας του Ευρωπαϊκού Λαϊκού Κόμματος, σχετικά με τα πορίσματα του Ευρωπαϊκού Συμβουλίου της 3ης και 4ης Ιουνίου 1999 στην Κολωνία

<SPEAKER ID=67 LANGUAGE="ES" NAME="Barσn Crespo">
Κυρία Πρόεδρε, επιτρέψτε μου κατ' αρχάς μια παρέμβαση προκειμένου να υπάρχει ίση μεταχείριση μεταξύ όλων των Ομάδων. Είπατε, μου φαίνεται, ότι πρόκειται για την Ομάδα του Ευρωπαϊκού Λαϊκού Κόμματος και των Ευρωπαίων Δημοκρατών. Νομίζω ότι λείπει ένα τρίτο σκέλος από τον τίτλο της Ομάδας και το αναφέρω ώστε όλοι να έχουμε ίση μεταχείριση.
<P>
Κατά δεύτερο λόγο, κυρία Πρόεδρε, πιστεύω πως η πρόταση που υποβάλλετε σε ψηφοφορία έχει ήδη απορριφθεί και συνεπώς νομίζω πως θα πρέπει να περάσουμε στην επόμενη πρόταση.

<SPEAKER ID=68 NAME="Πρόεδρος">
Όχι, κύριε Barσn Crespo, είχαμε μια κοινή πρόταση ψηφίσματος που κατατέθηκε από δύο πολιτικές ομάδες, την Ομάδα του Ευρωπαϊκού Λαϊκού Κόμματος και των Ευρωπαίων Δημοκρατών και την Ομάδα των Φιλελευθέρων. Αυτή η πρόταση ψηφίσματος μόλις απορρίφθηκε. Προχωρούμε επομένως τώρα στην ψηφοφορία για τις διάφορες προτάσεις ψηφίσματος που κατατέθηκαν μεμονωμένα από τις πολιτικές ομάδες. Έτσι έχουν τα πράγματα. Συμφωνείτε;

<SPEAKER ID=69 LANGUAGE="ES" NAME="Barσn Crespo">
Κυρία Πρόεδρε, εάν η Ομάδα του Ευρωπαϊκού Λαϊκού Κόμματος και η Ομάδα των Φιλελευθέρων κατέθεσαν κοινή πρόταση ψηφίσματος, αντιλαμβάνομαι ότι οι άλλες αποσύρονται αυτόματα.

<SPEAKER ID=70 NAME="Πρόεδρος">
Όχι, και βέβαια όχι. Αυτό θα συνέβαινε, εάν είχε εγκριθεί το εν λόγω ψήφισμα, κάτι που δεν συνέβη όμως.
<P>
Το Σώμα απορρίπτει την πρόταση ψηφίσματος
<P>
Πρόταση ψηφίσματος (Β5-0014/99), εξ ονόματος της Συνομοσπονδιακής Ομάδας της Ευρωπαϊκής Ενωτικής Αριστεράς - Αριστερά των Πρασίνων των Βορείων Χωρών, σχετικά με τα αποτελέσματα του Ευρωπαϊκού Συμβουλίου της Κολωνίας της 3ης και 4ης Ιουνίου 1999
<P>
Το Σώμα απορρίπτει την πρόταση ψηφίσματος
<P>
Πρόταση ψηφίσματος (Β5-0016/99) της βουλευτή Hautala και άλλων, εξ ονόματος της Ομάδας των Πρασίνων/Ευρωπαϊκή Ελεύθερη Συμμαχία, σχετικά με τη Διάσκεψη Κορυφής της Κολωνίας της 3ης και 4ης Ιουνίου 1999
<P>
Το Σώμα απορρίπτει την πρόταση ψηφίσματος
<P>
Πρόταση ψηφίσματος (Β5-0019/99) του βουλευτή Goerens και άλλων, εξ ονόματος της Ομάδας του Ευρωπαϊκού Κόμματος των Φιλελευθέρων Δημοκρατών και Μεταρρυθμιστών, σχετικά με το Ευρωπαϊκό Συμβούλιο της Κολωνίας
<P>
Το Σώμα απορρίπτει την πρόταση ψηφίσματος
<P>
Πρόταση ψηφίσματος (Β5-0024/99) του βουλευτή Bonde, εξ ονόματος της Ομάδας για την Ευρώπη της Δημοκρατίας και της Διαφοράς, σχετικά με το Ευρωπαϊκό Συμβούλιο που διεξήχθη στην Κολωνία στις 3 και 4 Ιουνίου 1999
<P>
Το Σώμα απορρίπτει την πρόταση ψηφίσματος
<P>
Πρόταση ψηφίσματος (Β5-0025/99), εξ ονόματος της Ομάδας του Κόμματος των Ευρωπαίων Σοσιαλιστών, σχετικά με το Ευρωπαϊκό Συμβούλιο της Κολωνίας
<P>
Το Σώμα απορρίπτει την πρόταση ψηφίσματος
<P>
(Χειροκροτήματα)

<SPEAKER ID=71 LANGUAGE="DE" NAME="Posselt">
Κυρία Πρόεδρε, αν είχα δει ότι το παράρτημα 3 δεν διανεμήθηκε στην αίθουσα, θα το είχα ήδη αναφέρει σήμερα το πρωί κατά την έγκριση των συνοπτικών πρακτικών. Σήμερα το πρωί βρήκαμε στις θέσεις μας τα πρακτικά με δύο παραρτήματα, ενώ το τρίτο δεν είχε διανεμηθεί. Μπορέσαμε να το πάρουμε αργότερα το πρωί από τις θυρίδες. Θέλω να διαμαρτυρηθώ και να ρωτήσω γιατί συνέβη αυτό, κι αυτό γιατί για την έγκριση των συνοπτικών πρακτικών πρέπει να έχει κανείς και τα τρία παραρτήματα και όχι μόνο τα δύο.
<P>
Δεύτερον, θέλω να επισημάνω ότι το τρίτο παράρτημα περιέχει τη σύνθεση των προεδρείων των αντιπροσωπειών, και θα ήθελα να σας ρωτήσω αν χθες, όταν ψηφίσαμε για το θέμα αυτό - που προφανώς συνέβη - αν λοιπόν χθες υπήρχαν επίσης οι κατάλογοι των ονομάτων και της σύνθεσης ή αν ψηφίσαμε χωρίς να γνωρίζουμε τη σύνθεση, κάτι που θα θεωρούσα ανήκουστο αν δεν υπήρχε το αντίστοιχο έγγραφο!

<SPEAKER ID=72 NAME="Πρόεδρος">
Αγαπητέ συνάδελφε, ψηφίσαμε προ ολίγου για τη σύνθεση των επιτροπών και των αντιπροσωπειών. Όσον αφορά τα παραρτήματα, έχετε πράγματι απόλυτο δίκιο πως οι συνάδελφοι πρέπει να έχουν όλα τα σχετικά έγγραφα, και μπορώ να σας βεβαιώσω ότι θα φροντίσουμε γι' αυτό.

<SPEAKER ID=73 LANGUAGE="FR" NAME="Berthu">
Κυρία Πρόεδρε, στο Ευρωπαϊκό Συμβούλιο της Κολωνίας ξεκίνησαν δύο διαδικασίες θεσμικής μεταρρύθμισης οι οποίες στερούνται κατά τη γνώμη μας ουσίας.
<P>
Κατ' αρχάς αποφασίστηκε η κατάρτιση ενός χάρτη που θα συγκεντρώνει τα θεμελιώδη δικαιώματα των πολιτών που είναι ήδη σε ισχύ στο επίπεδο της Ένωσης, χωρίς όμως να προσδιοριστεί η τελική νομική μορφή που θα λάβει ούτε τί θα προσφέρει περισσότερο σε σχέση με τα υφιστάμενα κείμενα. Το θέμα είναι προφανώς να δημιουργηθεί θόρυβος για να τεθεί προοδευτικά επί τάπητος η ιδέα ενός ευρωπαϊκού συντάγματος που θα νομιμοποιήσει με τη σειρά του ένα υπερκράτος το οποίο δεν χρειαζόμαστε καθόλου.
<P>
Η δεύτερη πρωτοβουλία του Ευρωπαϊκού Συμβουλίου της Κολωνίας συνίσταται στην προετοιμασία μια διακυβερνητικής διάσκεψης με στόχο τη βελτίωση των θεσμικών οργάνων εν όψει της διεύρυνσης. Η εντολή της διευρύνεται σε σχέση με όσα προέβλεπε το πρώτο άρθρο του προσαρτημένου στη Συνθήκη του Αμστερνταμ πρωτοκόλλου σχετικά με τα θεσμικά όργανα, αφού το Ευρωπαϊκό Συμβούλιο της Κολωνίας πρόσθεσε με δική του πρωτοβουλία τη δυνατότητα λήψης αποφάσεων με ειδική πλειοψηφία σε περισσότερες ψηφοφορίες. Η λύση αυτή μας φαίνεται εντελώς αναποτελεσματική γιατί, προκειμένου να προετοιμαστεί η διεύρυνση, πρέπει να δημιουργηθούν θεσμικά όργανα όχι πιο δύσκαμπτα αλλά πιο ευέλικτα, και γι' αυτό κατά τη γνώμη μας αυτή η εντολή για τη διεξαγωγή διαπραγματεύσεων θα πρέπει αναπόφευκτα να διορθωθεί από το Ευρωπαϊκό Συμβούλιο του Ελσίνκι.
<P>
Τα πορίσματα του Ευρωπαϊκού Συμβουλίου της Κολωνίας επηρεάζονται όμως κυρίως από μια τεράστια παράλειψη. Στην πράξη από θεσμική άποψη δεν διδαχθήκαμε τίποτα από τη σοβαρή κρίση που οδήγησε τον περασμένο Μάρτιο στη συλλογική παραίτηση της Επιτροπής λόγω ανεύθυνης διαχείρισης. Δεν προτείνεται καμία τροποποίηση της Συνθήκης. Οι πιθανές μεταρρυθμίσεις παραπέμπονται στο επίπεδο της Υπηρεσίας για την Καταπολέμηση των Περιπτώσεων Απάτης και του ίδιου του Romano Prodi, ο οποίος μας εξήγησε χθες πως πρόκειται να τα ρυθμίσει σχεδόν όλα τροποποιώντας την εσωτερική λειτουργία της Επιτροπής και προτείνοντας κώδικα δεοντολογίας των μελών της.
<P>
Μας κοροϊδεύουν! Κι αυτό γιατί τα προβλήματα που οδήγησαν στην παραίτηση της Επιτροπής είναι πολύ πιο σοβαρά και ανάγονται σε ένα βαθύ χάσμα μεταξύ των θεσμικών οργάνων και των Ευρωπαίων, το οποίο μπορεί να διορθωθεί μόνο με μια ευρύτατη μεταρρύθμιση που θα θεσπίζει μια Ευρώπη των εθνών. Παραλείποντας αυτή τη μεταρρύθμιση το Ευρωπαϊκό Συμβούλιο της Κολωνίας καταστρατήγησε απλά το ζήτημα της δημοκρατίας.

<SPEAKER ID=74 NAME="Blak, Lund και Thorning-Schmidt">
Οι Δανοί Σοσιαλδημοκράτες υπερψήφισαν σήμερα την πρόταση ψηφίσματος της Ομάδας του Κόμματος των Ευρωπαίων Σοσιαλιστών, διότι κρίναμε καλό το βασικό περιεχόμενο. Παρ' όλα αυτά πρέπει να επιστήσουμε την προσοχή στα παρακάτω τρία σημεία, στα οποία δεν συμφωνούμε με τις θέσεις της Ομάδας:
<P>
1.Τα σημεία που αφορούν την άμυνα της ΕΕ, δεδομένου ότι η Δανία διατηρεί επιφυλάξεις σε αυτό το ζήτημα.2.Το σημείο που αφορά το καθεστώς των βουλευτών του Ευρωπαϊκού Κοινοβουλίου. Απείχαμε από την ψηφοφορία όσον αφορά αυτό το σημείο, δεδομένου ότι η πρόταση κανονισμού του Ευρωπαϊκού Κοινοβουλίου δεν είναι ικανοποιητική.3.Το σημείο που αφορά την επόμενη κυβερνητική διάσκεψη, δεδομένου ότι πιστεύουμε πως η διάσκεψη πρέπει να ασχοληθεί αποκλειστικά με τη διεύρυνση και να μη δυσκολέψει τις εργασίες της με ευρείες μεταρρυθμίσεις.
<SPEAKER ID=75 NAME="Caudron">
Όσον αφορά αυτή τη Διάσκεψη Κορυφής που έκλεισε τις εργασίες του Συμβουλίου υπό τη γερμανική Προεδρία, θέλω να επιμείνω κατ' αρχάς στην καλή δουλειά που επιτέλεσε η εν λόγω Προεδρία σε ένα επικίνδυνο διεθνές πλαίσιο και σε μια περίοδο «αμφιβολίας» της κοινής γνώμης των ευρωπαϊκών κρατών.
<P>
Δεν έλλειψαν η αυστηρότητα και η σοβαρότητα. Ποιός μπορεί άραγε να το αμφισβητήσει;
<P>
Αναφορικά πιο συγκεκριμένα με τις αποφάσεις που ελήφθησαν, αν και επιδοκιμάζω την αναφορά στην απασχόληση και στην απόφαση για ένα «ευρωπαϊκό σύμφωνο απασχόλησης», είμαι υποχρεωμένος να εκφράσω τη δυσαρέσκειά μου σχετικά με τις πιστώσεις που αποδεσμεύθηκαν και τις συγκεκριμένες προτάσεις που παρουσιάσθηκαν.
<P>
Ευελπιστώ επομένως πως δεν πρόκειται παρά για μια αφετηρία (και όχι για τέρμα!). Εξάλλου η συντριπτική πλειοψηφία της Δεξιάς στο Κοινοβούλιο δεν θα διευκολύνει τα πράγματα.
<P>
Η ευρωπαϊκή Αριστερά θα πρέπει επομένως να παλέψει για να βοηθήσει το Συμβούλιο να εφαρμόσει τις δεσμεύσεις του και, ει δυνατόν, να προχωρήσει περισσότερο. Σήμερα στην Ευρώπη η ανεργία εξακολουθεί να αποτελεί «απόλυτο δεινό» που καταστρέφει την κοινωνία μας. Στο εξής θα δούμε τη συνέχεια που θα επιφυλαχθεί σε αυτόν τον τομέα υπό τη φινλανδική Προεδρία.

<SPEAKER ID=76 NAME="Mann, Thomas">
Όσον αφορά το ψήφισμα του Ευρωπαϊκού Κοινοβουλίου για τη Σύνοδο Κορυφής που διεξήχθη στην Κολωνία στις 3 και 4 Ιουνίου 1999 υπό γερμανική Προεδρία, δεν μπόρεσα να το εγκρίνω παρά με επιφυλάξεις. Όποιος είχε ελπίσει ότι οι επιτυχίες των γερμανικών Προεδριών θα συνεχίζονταν χωρίς διακοπή αυτόν τον χρόνο απογοητεύθηκε οικτρά. Συνιστά σημαντική διαφορά να χαράσσει την πολιτική ένας Helmut Kohl προς όφελος της Γερμανίας και ταυτόχρονα της Ευρώπης, κατόπιν συνεννόησης με τους εταίρους στα κράτη μέλη και επιτυγχάνοντας έτσι συγκεκριμένα αποτελέσματα, ή να προσπαθεί να το κάνει αυτό ένας κύριος Schrφder. Όλοι αντιλήφθηκαν ότι δεν μπορεί να κινηθεί με επιδεξιότητα στο διεθνές επίπεδο. Αυτό φάνηκε ιδιαίτερα από το γεγονός ότι δεν σημειώθηκε πρόοδος στην αντιμετώπιση του μεγαλύτερου ευρωπαϊκού προβλήματος, της έλλειψης θέσεων εργασίας και της ανεπάρκειας στην απασχόληση.
<P>
Το 1994 ένας Γερμανός Πρόεδρος του Συμβουλίου, ο Helmut Kohl, είχε θέσει στο Έσσεν ένα ορόσημο με την απόφαση για τα πρώτα στοιχεία μιας συντονισμένης ευρωπαϊκής στρατηγικής για την απασχόληση. Πάνω σε αυτό το θεμέλιο η Σύνοδος Κορυφής του Λουξεμβούργου για την απασχόληση πέτυχε τη χάραξη σημαντικών κατευθυντήριων γραμμών. Ο Jean-Claude Juncker παρουσίασε δρόμους για να αλλάξουν οι δομές της αγοράς εργασίας με στόχο τη διασφάλιση υψηλότερου επίπεδου απασχόλησης μέσω μεγαλύτερης αποδοτικότητας.
<P>
Η μεγαλόστομη εξαγγελία του κ. Schrφder για την έλευση του ευρωπαϊκού συμφώνου απασχόλησης ήταν, ως συνήθως, πρόωρη. Είχε ετοιμαστεί ένα πλούσιο γεύμα, αλλά το αποτέλεσμα ήταν διαιτητικό. Η επονομαζόμενη «διαδικασία της Κολωνίας» δεν σημαίνει τίποτε άλλο από τη δρομολόγηση ενός μακροοικονομικού διαλόγου, τη διεξαγωγή δηλαδή συνομιλιών μεταξύ Συμβουλίου, Επιτροπής, κοινωνικών εταίρων και ΕΚΤ - τίποτα περισσότερο δεν επιτεύχθηκε.
<P>
Αυτό μοιάζει μοιραία με τον «συνασπισμό για την εργασία» στη Γερμανία που κατέληξε σε «συνασπισμό για τη ρητορική». Λείπουν αποτελεσματικές διαρθρωτικές μεταρρυθμίσεις που θα ήταν αντάξιες του ονόματός τους, λείπουν συμφωνίες για τα κατώτατα ημερομίσθια, για την πολιτική των συλλογικών συμβάσεων και τη δημιουργία κεφαλαίου. Οι πολίτες, κυρίως οι άνεργοι, έχουν βαρεθεί τις χωρίς ουσία τυπικές διαδικασίες.
<P>
Βραχυπρόθεσμα η κρίση στο Κοσσυφοπέδιο κάλυψε πολλά άλλα ζητήματα. Όμως μακροπρόθεσμα δεν μπορεί τίποτα να συγκαλυφθεί. Με πομπώδη συνθήματα του Schrφder, με εθνικές μοναχικές πορείες, αυθαίρετες προσωπικές αποφάσεις τύπου Hombach και αγένεια αντί για ευαισθησία δεν μπορεί κανείς να εντυπωσιάσει πουθενά, ούτε σε εθνικό ούτε σε ευρωπαϊκό επίπεδο. Οι ευρωεκλογές έδωσαν το απαραίτητο δυνατό χαστούκι: η Προεδρία που έληξε δεν ήταν κορυφαία, παρά ένα φιάσκο.
<P>
Κοσσυφοπέδιο
<SPEAKER ID=77 LANGUAGE="IT" NAME="Fitto">
Κυρία Πρόεδρε, όσον αφορά το κοινό ψήφισμα που εγκρίθηκε σχετικά με το Κοσσυφοπέδιο, και ιδίως την παράγραφο 11, που μοιάζει με σημείο διαλόγου μεταξύ των διαφόρων θέσεων, πιστεύω πως στο πλαίσιο της αιτιολόγησης ψήφου είναι σημαντικό να επισημάνω ορισμένες ιδίως πτυχές. Μία από αυτές αφορά τη δομή της Οργάνωσης για το Κοσσυφοπέδιο και την ανοικοδόμησή του. Το γεγονός ότι καθορίσαμε σαφώς μια αποκεντρωμένη και ευέλικτη δομή για τη βελτίωση της αποτελεσματικότητας αποτελεί, πιστεύω, ένα πολύ σημαντικό στοιχείο, ένα στοιχείο που πρέπει ωστόσο να συνδεθεί με μια συνολικότερη εκτίμηση. Από το 1990 ορισμένες περιοχές της Ευρώπης, της Νότιας Ιταλίας, και ιδίως η Πούλια, βιώνουν δυσκολίες που οφείλονται στη γεωγραφική θέση τους σε σχέση με τις μεταναστευτικές ροές. Η σύγκρουση στο Κοσσυφοπέδιο περιέπλεξε ακόμη περισσότερο τα γεγονότα. Κατά την αξιολόγηση της κατάστασης πιστεύω πως είναι σημαντικό να πραγματοποιηθεί μια συνολικότερη αξιολόγηση του προβλήματος και να αναζητηθούν λύσεις που να μπορούν, στα πλαίσια της ευέλικτης δομής, να εντοπίσουν ορισμένες πτυχές που συνδέονται με τα προβλήματα αυτών των περιοχών της Νότιας Ιταλίας.

<SPEAKER ID=78 NAME="Caudron">
Προσωπικά δεν αμφιβάλλω πως η Ευρώπη είχε δίκιο να επέμβει στρατιωτικά, πως πρέπει να κάνει τα πάντα για να τιμωρηθούν οι δήμιοι και πως πρόκειται να συμβάλει στην ανοικοδόμηση της περιοχής.
<P>
Πέρα από τα τρία αυτά σημεία εξάλλου, προσωπικά θεωρώ σημαντική την ταχύτατη οικοδόμηση μια πολιτικά ισχυρής Ευρώπης, προκειμένου να επισπεύσουμε τη διεύρυνση προς ανατολάς με στόχο να ενισχύσουμε τη δημοκρατία, να εξαλείψουμε τα υπολείμματα του εθνοκομμουνισμού και να τονώσουμε τις δημοκρατίες προσφέροντάς τους προοπτικές σύνδεσης και εν συνεχεία προσχώρησης.
<P>
Τα Βαλκάνια παραμένουν μια ζώνη ευαίσθητη και εξακολουθεί να επαπειλείται μια νέα κρίση, ίσως ακόμα σοβαρότερη. Δεν υπάρχει επομένως πλέον καιρός για χάσιμο.

<SPEAKER ID=79 NAME="Παπαγιαννάκης">
Το κοινό ψήφισμα σχετικά με το Κόσοβο περιέχει πολλές εκδηλώσεις καλών προθέσεων και σωστών γενικών αρχών, βρίθει όμως και αντιφάσεων και παραλείψεων ή αποκρύψεων. Δεν κάνει καμιά αναφορά στη συζητήσιμη νομιμότητα της ένοπλης επέμβασης του ΝΑΤΟ στη Γιουγκοσλαβία χωρίς τη σαφή εξουσιοδότηση του ΟΗΕ. Χωρίς όμως διεθνή νομιμότητα αναγνωρισμένη από όλους, πού βασίζεται η νομιμότητα του δικαστηρίου στο οποίο παραπέμπονται αυτοί που... απλώς έχασαν τον πόλεμο; Μήπως αυτή η νομιμότητα μπορεί να βασιστεί στην μόνη θέληση του ΝΑΤΟ; Πολύ καλή η διακήρυξη για την ανάγκη ενός πολυεθνικού Κοσσυφοπεδίου, αλλά το να ζητεί το ψήφισμα να διασφαλιστεί αυτή η πολυεθνικότητα από τον UΗK μόνο ως μαύρο χιούμορ μπορεί να εκληφθεί. Πολλώ μάλλον που σε μια παράγραφο ζητείται ο αφοπλισμός των στρατιωτικών και παραστρατιωτικών αυτού του ίδιου του UΗK, υποθέτω γιατί θεωρείται απειλή για την πρόοδο του (πολυεθνικού; ) Κόσοβο!!! Τέλος, είναι εντυπωσιακή η εκδικητικότητα και η αφέλεια του ψηφίσματος όταν ελπίζει ότι θα συμβάλει στην σταθερότητα και την ανάπτυξη της περιοχής μέσω του αποκλεισμού της Γιουγκοσλαβίας από τα προγράμματα ανόρθωσης. Είμαι αντίθετα πεπεισμένος ότι μόνο αν ανοίξουν αξιόπιστες και ρεαλιστικές προοπτικές ανόρθωσης του συνόλου της χώρας και ένταξής της από τώρα στην ευρωπαοκή προοπτική θα υπάρξουν και υγιείς εξελίξεις στο πολιτικό σκηνικό της Γιουγκοσλαβίας, περιλαμβανομένης και της αποδυνάμωσης του καθεστώτος Μιλόσεβιτς και των όσων, απαράδεκτων, υποστηρίζει σήμερα σχετικά με την πορεία της στον κόσμο. Γενικότερα, το άνοιγμα μιας αξιόπιστης και ρεαλιστικής ευρωπαοκής προοπτικής με τελικό στόχο την ένταξή τους στην Ε.Ε., με δική μας ευθύνη και βοήθεια, είναι εξάλλου η μόνη λύση που μπορεί να σταθεροποιήσει ουσιαστικά και να αναπτύξει δημιουργικά τις σχέσεις ανάμεσα σε όλες τις βαλκανικές χώρες και τις σχέσεις τους με την υπόλοιπη Ευρώπη και τον κόσμο.Προφανώς όμως καταλαβαίνουμε την Ευρώπη και τον κόσμο πολύ διαφορετικά σε σύγκριση με τα όσα ασυνάρτητα συνέρραψαν στο κοινό ψήφισμα οι συντάκτες του... Γι αυτό δεν θα το ψηφίσω.
<P>
Καταδίκη σε θάνατο του κ. Φcalan
<SPEAKER ID=80 NAME="Caudron">
Προσωπικά δεν θα υπερασπιστώ την τρομοκρατία και τους τρομοκράτες και δεν αιφνιδιάστηκα από το γεγονός πως ο κ. Φcalan δικάστηκε στην Τουρκία.
<P>
Ωστόσο, το δράμα του κουρδικού λαού είναι πραγματικότητα και, εάν θέλουμε να γίνουν σεβαστά τα δικαιώματά του, θα πρέπει να διαπραγματευτούμε μια λογική και ισορροπημένη λύση με τους εκπροσώπους του.
<P>
Αυτό προϋποθέτει να μην υπάρξει αμετάκλητη απόφαση και κυρίως να μην εκτελεστεί ο κ. Φcalan.
<P>
Πρέπει τέλος να υπενθυμίσουμε στην Τουρκία ότι η σύνδεσή της με την Ευρώπη συνεπάγεται τον σεβασμό των ίδιων αξιών και αρχών με αυτές που ενώνουν τις χώρες της Ένωσης.
<P>
Μόλυνση από τη διοξίνη
<SPEAKER ID=81 NAME="Caudron">
Η κρίση της διοξίνης είναι ένα σοβαρό θέμα που μας απασχολεί κατά τη διάρκεια αυτής της περιόδου συνόδου συγκρότησης σε σώμα. Πρέπει να εκφράσω την ικανοποίησή μου που το εν λόγω θέμα περιλαμβάνεται στην ημερήσια διάταξη της συνεδρίασής μας και που οι εκπρόσωποι της Ευρωπαϊκής Επιτροπής και του Συμβουλίου μίλησαν σήμερα το πρωί για το θέμα αυτό κατόπιν αιτήματος του Κοινοβουλίου.
<P>
Το σκάνδαλο των κοτόπουλων και άλλων ζώων που έχουν μολυνθεί από τη διοξίνη, την καρκινογόνο αυτή ουσία, ξύπνησε σε όλους τους καταναλωτές πολύ άσχημες αναμνήσεις. Σε πολλούς από εμάς δημιουργήθηκε η άσχημη εντύπωση ενός ήδη βιωμένου σεναρίου, ενός σεναρίου στο οποίο οι καταναλωτές είναι οι τελευταίοι που μαθαίνουν τί σερβίρεται στο πιάτο τους, παρά τους σοβαρούς κινδύνους που αυτό εγκυμονεί για την υγεία τους. Η έγκριση αυτού του ψηφίσματος είναι ενδεικτική της βούλησης του Ευρωπαϊκού Κοινοβουλίου να διαλευκάνει όλα τα στοιχεία αυτής της υπόθεσης και να απαντήσει στις εύλογες ανησυχίες των καταναλωτών.
<P>
Κατά τη διάρκεια της κρίσης των τρελλών αγελάδων το ΕΚ κατέβαλε κάθε δυνατή προσπάθεια για να ληφθούν μέτρα προστασίας των καταναλωτών. Μέσω των προσωρινών του εξεταστικών επιτροπών παρακολούθησε άγρυπνα τον χειρισμό της κρίσης από την Ευρωπαϊκή Επιτροπή και τα κράτη μέλη. Η αποτελεσματικότητά του αναγνωρίστηκε ομόφωνα από όλα τα ευρωπαϊκά θεσμικά όργανα. Γι' αυτό θεωρώ, όπως και ορισμένοι από τους συναδέλφους μου, πως πρέπει να συστήσουμε προσωρινή εξεταστική επιτροπή σχετικά με την κρίση της διοξίνης.
<P>
Στην πραγματικότητα πρέπει να εξεταστούν λύσεις τόσο βραχυπρόθεσμες, προκειμένου να επιλυθούν τα προβλήματα που προέκυψαν από τη μόλυνση των προϊόντων διατροφής στο Βέλγιο, όσο και πιο μακροπρόθεσμες. Πρέπει επίσης να ξεκινήσει συζήτηση σχετικά με πολλά ζητήματα που τέθηκαν ήδη κατά τη διάρκεια της κρίσης των τρελλών αγελάδων και τα οποία επανεμφανίζονται και στην παρούσα νέα κρίση στον τομέα της διατροφής. Αναφέρομαι π.χ. στην έλλειψη διαφάνειας εκ μέρους της βελγικής κυβέρνησης, η οποία καθυστέρησε να κρούσει τον κώδωνα του κινδύνου στην Ευρωπαϊκή Επιτροπή, καθώς και στην έλλειψη ενημέρωσης των καταναλωτών.
<P>
Γενικότερα τίθεται το ερώτημα «τί είδους πολιτική θέλουμε στους κόλπους της Ευρωπαϊκής Ένωσης όσον αφορά τη διατροφή». Το ΕΚ, όπως και πολλές ενώσεις καταναλωτών, είχε την ευκαιρία να δώσει κάποια στοιχεία απάντησης τα οποία αποτελούν και θέματα για να επανεξεταστεί και να καθοριστεί εκ νέου η προσέγγιση της Ευρωπαϊκής Ένωσης στον τομέα των τροφίμων. Πρόκειται για το μέλημα να επικρατήσει το συμφέρον των καταναλωτών, να υπερισχύσει η αρχή της πρόληψης έναντι κάθε άλλης αρχής και να θεσπιστεί ένας ολοκληρωμένος έλεγχος ολόκληρης της αλυσίδας διατροφής, από τον παραγωγό μέχρι τον καταναλωτή. Αυτή η δυνατότητα ανίχνευσης είναι απαραίτητη για την ασφάλεια των προϊόντων διατροφής.
<P>
Καθ' όλη τη διάρκεια της προσεχούς κοινοβουλευτικής περιόδου εμείς οι βουλευτές του Ευρωπαϊκού Κοινοβουλίου πρέπει επομένως να διεξάγουμε μια συνολική συζήτηση σχετικά με τη διοξίνη, τις ορμόνες και τους ΓΤΟ, που αποτελούν εξίσου πολύ διαφιλονικούμενα ζητήματα.

<SPEAKER ID=82 NAME="Klaί">
Κυρία Πρόεδρε, κυρίες και κύριοι, υπάρχει στη Γερμανία μια παροιμία που λέει ότι αυτό που δεν ξέρεις, δεν σε καίει. Ό, τι λοιπόν δεν γνωρίζω δεν με ενοχλεί. Αυτό μπορεί κανείς ίσως να το θεωρήσει σωστό στην ιδιωτική του ζωή, δεν επιτρέπεται όμως να ισχύει όταν πρόκειται για την προστασία των καταναλωτών.
<P>
Το σκάνδαλο της διοξίνης έδειξε και πάλι ότι βασική προϋπόθεση μιας αποτελεσματικής και ευρείας προστασίας του καταναλωτή είναι μια ανοιχτή πολιτική πληροφόρησης. Η ανεύθυνη συμπεριφορά των βελγικών αρχών, η απόκρυψη πληροφοριών για ζωοτροφές και τρόφιμα μολυσμένα με διοξίνη, κλόνισαν ανεπανόρθωτα την εμπιστοσύνη των ανθρώπων. Οι καταναλωτές πρέπει να μπορούν να στηρίζονται στην απαγόρευση διάθεσης στην αγορά τροφίμων που βλάπτουν την υγεία.
<P>
Αυτό ισχύει και για τους αγρότες σε σχέση με τις ζωοτροφές. Αγοράζουν τις ζωοτροφές τους από βιομηχανικές επιχειρήσεις και δεν έχουν δυνατότητα να ελέγξουν αν τα προϊόντα αυτά περιέχουν βλαβερές ουσίες. Και εκείνοι πρέπει να μπορούν να έχουν εμπιστοσύνη στην καταλληλότητα των ζωοτροφών. Αυτό αφενός καθιστά προφανή την ευθύνη των αρμοδίων αρχών που είναι υπεύθυνες για τον έλεγχο των προϊόντων και αφετέρου καθίσταται σαφές ότι το σκάνδαλο της διοξίνης δεν είναι πρόβλημα ή σφάλμα των αγροτών. Πρόκειται αποκλειστικά για αποτυχία της βιομηχανίας. Οι αγρότες - παράλληλα με τους καταναλωτές - είναι τα θύματα αυτού του σκανδάλου. Αναγκάζονται να υποστούν μεγάλες απώλειες χωρίς δική τους ευθύνη και αντιμετωπίζουν επιπλέον το πρόβλημα της ανάκτησης της χαμένης εμπιστοσύνης των καταναλωτών.
<P>
Οι υγιεινές ζωοτροφές είναι προϋπόθεση για την υγεία των ζώων και κατά συνέπεια για υγιεινά τρόφιμα. Είναι επίσης προϋπόθεση για μια ανθηρή αγροτική οικονομία με εκμεταλλεύσεις που αποφέρουν καλό εισόδημα.
<P>
Η εμπορία ζωοτροφών και τροφίμων, όπως και άλλων προϊόντων, μπορεί να γίνει διασυνοριακά στην Ευρωπαϊκή Ένωση. Παρ' όλα αυτά - ή ακριβώς γι' αυτό - είναι σημαντικό να διασφαλίζεται από τα κράτη μέλη και την Ευρωπαϊκή Ένωση η ασφάλεια των καταναλωτών.
<P>
Στον τομέα των τροφίμων υπάρχουν ευρωπαϊκές προδιαγραφές που εγγυώνται αποτελεσματικό έλεγχο των προϊόντων. Παρόμοια παρακολούθηση πρέπει να επιτευχθεί και για τον τομέα των ζωοτροφών, καθώς η κρίση της διοξίνης κατέστησε σαφές ότι, όταν είναι μολυσμένες οι ζωοτροφές που αποτελούν τον πρώτο κρίκο της αλυσίδας διατροφής, ο έλεγχος των τροφίμων γίνεται όταν είναι πια πολύ αργά.

<SPEAKER ID=83 NAME="Πρόεδρος">
Στο σημείο αυτό ολοκληρώνεται η Ώρα των Ψηφοφοριών.
<P>
Η συνεδρίαση λήγει στις 13.05

