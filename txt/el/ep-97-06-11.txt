<CHAPTER ID=1>
Έγκριση των συνοπτικών πρακτικών
<SPEAKER ID=1 NAME="Πρόεδρος">
Τα συνοπτικά πρακτικά της χθεσινής συνεδρίασης έχουν διανεμηθεί.
<P>
Υπάρχουν παρατηρήσεις;

<SPEAKER ID=2 NAME="Kellett Bowman">
Κύριε Πρόεδρε, χθες, σε έναν από τους σπάνιους λόγους του, ο κ. Tomlinson αναφέρθηκε στην κυριαρχία του Κοινοβουλίου στη λήψη αποφάσεων.
<P>
Στην αρχή του έτους αυτού, κατά την ψηφοφορία της έκθεσης της εξεταστικής επιτροπής για τη διαμετακόμιση, το Κοινοβούλιο αποφάσισε ότι η συνέχεια θα έπρεπε να δοθεί στην Επιτροπή Ελέγχου του Προϋπολογισμού. Στα χθεσινά συνοπτικά πρακτικά, καθώς φαίνεται, εγκρίναμε μία έκθεση για την τηλεματική στις μεταφορές - η οποία αποτελεί μέρος του συστήματος διαμετακόμισης - η οποία υπάγεται στις αρμοδιότητες της Επιτροπής Μεταφορών και Τουρισμού. Ωστόσο ένα έγγραφο που κυκλοφόρησε χθες από την υπηρεσία Διανομής με την ονομασία «Δραστηριότητες», αναφέρει ότι το σχέδιο δράσης της Επιτροπής για τη νέα διαμετακόμιση στην πολιτική της Ευρώπης για τα τελωνεία θα πρέπει να μεταβιβαστεί στην Επιτροπή Οικονομικής, Νομισματικής και Βιομηχανικής Πολιτικής. Είναι το Σώμα κυρίαρχο ή όχι:

<SPEAKER ID=3 NAME="Πρόεδρος">
Θα το ελέγξουμε και θα λάβουμε τα αναγκαία μέτρα.

<SPEAKER ID=4 LANGUAGE="IT" NAME="Angelilli">
Κύριε Πρόεδρε, ζητώ το λόγο για προσωπικό ζήτημα. Την περασμένη Δευτέρα, στην αρχή των κοινοβουλευτικών εργασιών μας, ο κ. Ford ζήτησε το λόγο για να καταγγείλει ένα πολύ σοβαρό γεγονός, ότι δηλαδή κατά την περασμένη σύνοδο εδώ στο Στρασβούργο, κάποιος είχε ξεσχίσει από την πόρτα του γραφείου του μία αφίσα, που υπενθύμιζε την αντίσταση του γερμανικού λαού κατά του Χίτλερ. Ο κ. Ford όμως ακολούθως προέβη σε παρατηρήσεις τελείως ατυχείς, κατά τη γνώμη μου, και άτοπες: είπε δηλαδή ότι δεν τον εξέπλησσε το ότι συμβαίνουν τέτοιου είδους πράξεις πολιτικού βανδαλισμού, από τη στιγμή που μέλη του ίδιου του Κοινοβουλίου είναι άτομα όπως η Roberta Anfelilli, δηλαδή η υποφαινομένη, που στην Ιταλία έχει κατηγορηθεί για φιλοναζιστικές δραστηριότητες και πρωτοβουλίες.
<P>
Δεν ξέρω ειλικρινά τι ακριβώς ενέπνευσε αυτές τις κατηγορίες, αυτούς τους υπαινιγμούς, αυτούς τους συνειρμούς. Πιθανόν ο κ. Ford, πολύ γνωστός κοινοβουλευτικός, για να κερδίσει κάποιο χειροκρότημα στην Ολομέλεια χρησιμοποίησε μέσα της χειρότερης και πιο συκοφαντικής πολιτικής δημαγωγίας, καρπό της χειρότερης μισαλλοδοξίας.
<P>
Θα ήθελα να τονίσω μόνο ένα πράγμα: τουλάχιστον στην Ιταλία, αυτού του είδους οι αβάσιμοι υπαινιγμοί διώκονται ποινικά και μία τέτοια ενέργεια ονομάζεται δυσφήμιση. Καλώ συνεπώς τον κ. Ford να ενημερώνεται καλύτερα πριν να προχωρεί σε αβάσιμους υπαινιγμούς, και σε κάθε πρίπτωση καλώ τον Πρόεδρο ή όποιον έχει αρμοδιότητα να φωτίσει πλήρως το συμβάν. Από την πλευρά μου, προτίθεμαι να προχωρήσω ακόμη και σε ποινική διαδικασία ώστε να φωτισθεί πλήρως το γεγονός.

<SPEAKER ID=5 NAME="Πρόεδρος">
Κυρία Angelilli, επιτρέψτε μου να σας υπενθυμίσω δύο πράγματα:
<P>
Πρώτον, ότι οι παρατηρήσεις επί προσωπικού θέματος πρέπει να γίνονται την ίδια ημέρα ή την επομένη που θίγεται το προσωπικό θέμα.
<P>
Δεύτερον, ότι οποιοσδήποτε βουλευτής είναι ελεύθερος να εκφράζεται στην Ολομέλεια, και ούτε ο Πρόεδρος ούτε καμιά άλλη αρχή μπορούν να τον λογοκρίνουν στην Ολομέλεια. Αυτό, όπως γνωρίζετε, λέγεται ανευθυνότητα. Κανείς δεν μπορεί να λογοκρίνει έναν άλλο βουλευτή και δεν υπάρχει δυνατότητα ποινικής δίωξης ούτε στην Ιταλία ούτε σε καμία άλλη χώρα γύρω μας λόγω εκφράσεων που εκστομίζονται στην Ολομέλεια. Για αυτό υπάρχει η διαδικασία επί προσωπικού θέματος, και σε αυτήν πρέπει κανείς να καταφεύγει αμέσως για να διορθώσει κάποιο πραγματικό λάθος ή για να διαμαρτυρηθεί και να διευκρινίσει οποιαδήποτε περίσταση όπως αυτή που εσείς θελήσατε να διευκρινίσετε σήμερα.
<P>
Θα δώσω τώρα το λόγο στον κ. Ford, δεν ενδείκνυται όμως να συνεχίσουμε τη συζήτηση σχετικά με αυτό το θέμα. Εσείς, μιλώντας επί προσωπικού θέματος, αναφερθήκατε στον κ. Ford.
<P>
Δεν μπορώ παρά να του δώσω το λόγο, αλλά θα του ζητήσω να ολοκληρώσουμε αυτό το θέμα χωρίς άλλο, διότι έχουμε πολλά σημαντικά ζητήματα τη σημερινή ημέρα.

<SPEAKER ID=6 NAME="Ford">
 Κύριε Πρόεδρε, η κ. Angelilli έκανε σχόλια επάνω σε αυτά που είπα τη Δευτέρα. Ήταν βασισμένα σε ένα δημοσίευμα εφημερίδας στο Ηνωμένο Βασίλειο. Θα της προμηθεύσω ένα αντίγραφο του δημοσιεύματος σχετικά με αυτό που ισχυριζόταν ότι είχε κάνει. Προφανώς αναμένω να ενεργήσει δικαστικώς και, αν δεν το πράξει, μπορεί κανείς να συναγάγει τα ανάλογα συμπεράσματα.

<SPEAKER ID=7 LANGUAGE="FR" NAME="Antony">
Κύριε Πρόεδρε, θα ήθελα επίσης να πάρω το λόγο επί προσωπικού ζητήματος. Δεν είμουν εδώ τη Δευτέρα, αλλά δεν μπορώ να αφήσω ασχολίαστα τα λόγια του κ. Ford που έκανε, σύμφωνα με τις προκλητικές συνήθειές του, ένα σκανδαλώδες αμάλγαμα κατηγορώντας με, για άλλη μια φορά, για ρατσισμό.
<P>
Θα ήθελα να πω στον κ. Ford ότι γνωρίζω τη Γαλλία και το ρατσισμό του οποίου θύμα υπήρξε ο βοηθός μου: ο κ. Stιphane Durbeck, αυτό είναι το όνομά του, είναι μαύρης φυλής και από τις Αντίλες, και τον χτύπησαν και τον έβρισαν «γενετικό ελάττωμα» επειδή μου κάνει την τιμή και έχει την ευγένεια να με συνοδεύει σε όλες τις δράσεις μου. Τα βαφτισιμιά μου από το Βιετνάμ τα οποία ανατρέφω δέχτηκαν επιθέσεις και προσβολές επειδή είναι βαφτισιμιά μου, και τα μεταχειρίζομαι όπως τα άλλα παιδιά μου. 'Οσο για τα μικρά ορφανά του Λιβάνου, τρεις χιλιάδες τον αριθμό, που τα έθρεψα για χρόνια, και αυτά στιγματίζονται, δέχονται επιθέσεις, καταδικάζονται επειδή είναι χριστιανοί.
<P>
Εάν υπάρχει πράγματι ένας ρατσισμός που κυριαρχεί, είναι ο ρατσισμός του κ. Ford, του οποίου οι καθοδηγητές της σκέψης δολοφόνησαν 200 εκατομμύρια άτομα στον κόσμο επειδή ήταν χωρικοί, αστοί, ή χριστιανοί. Επομένως, οι σταλινικές κατηγορίες του κ. Ford δεν μας εντυπωσιάζουν!
<P>
Κύριε Ford, είστε ένας προβοκάτορας!
<P>
(Διάφορες αντιδράσεις)

<SPEAKER ID=8 NAME="Πρόεδρος">
Κύριε Antony, επιτρέψτε μου να σας υπενθυμίσω τον κανονισμό σχετικά με τα προσωπικά ζητήματα.
<P>
Ο ομιλητής δεν μπορεί να ομιλήσει για την ουσία της συζήτησης. Μπορεί μόνο να απορρίψει είτε λόγους που διατυπώθηκαν στη διάρκεια της συζήτησης και τον αφορούν προσωπικά, είτε απόψεις που του αποδίδονται και/ή ακόμη να διορθώσει τις δηλώσεις του.
<P>
Διορθώσατε τα λόγια που σας αφορούσαν, αλλά δεν είναι η ευκαιρία για να αρχίσετε μία συζήτηση που δεν έχει καμία απολύτως θέση εδώ, ούτε να διατυπώσετε σε επιθέσεις εναντίον κάποιου άλλου.
<P>
'Ηθελα να σας υπενθυμίσω τον Κανονισμό διότι δεν θα επιτρέψω πλέον τέτοιες παρεμβάσεις.
<P>
(Τα συνοτπικά πρακτικά εγκρίνονται)

<SPEAKER ID=9 LANGUAGE="EN" NAME="Green">
Κύριε Πρόεδρε, θα ήθελα να αλλάξω το θέμα. Εγώ, όπως γνωρίζετε, τη Δευτέρα διαφώνησα πολύ έντονα στον καθορισμό της ημερήσιας διάταξης για την επέκταση της προθεσμίας των τροπολογιών για τη ΔΔ. Αντιλαμβάνομαι ότι έγινε μια υπεράνθρωπη προσπάθεια εκ μέρους των υπηρεσιών σας και θεωρώ σωστό ότι το γνωστοποιούμε εδώ σήμερα. Κκάποιοι άνθρωποι δούλεψαν όλη νύχτα για να μπορέσουμε να ψηφίσουμε εμείς σήμερα. Συνειδητοποιούμε ασφαλώς ότι μπορεί να υπάρξουν εκνευρισμοί και ενοχλήσεις στην ψηφοφορία, και θα αντιμετωπίσουμε με συμπάθεια τυχόν σφάλματα, αλλά πρέπει και πρόκειται να τιμήσουμε τις υπηρεσίες τους και να τους ευχαριστήσουμε για την εργασία τους.
<P>
(Χειροκροτήματα)

<SPEAKER ID=10 NAME="Πρόεδρος">
Σας ευχαριστούμε κυρία Green, έχετε δίκιο γιατί κάποιοι άνθρωποι δούλεψαν σκληρά όλη τη νύχτα και πάλι από τις 8 σήμερα το πρωί για να γίνει δυνατή η ψηφοφορία. Πιστεύω ότι όλοι θα δείξουν κατανόηση για τυχόν σφάλματα και ζητώ τη συνεργασία όλων προκειμένου να έχουμε μια ομαλή ψηφοφορία γι' αυτό το κρίσιμο θέμα. Κατανοούμε ότι αποτελεί μοναδική εξαίρεση, δεν μπορούμε να το κάνουμε αυτό σε κάθε συνεδρίαση. Αυτό γίνεται για μία και μόνο μία περίπτωση.

<CHAPTER ID=2>
Προπαρασκευαστικές εργασίες της συνόδου του Ευρωπαϊκού Συμβουλίου στις 16 και 17 Ιουνίου 1997
<SPEAKER ID=11 NAME="Πρόεδρος">
Η ημερήσια διάταξη προβλέπει τις δηλώσεις του Συμβουλίου και της Επιτροπής σχετικά με τις προπαρασκευαστικές εργασίες της συνόδου του Ευρωπαϊκού Συμβουλίου στις 16 και 17 Ιουνίου στο Αμστερνταμ, συμπεριλαμβανομένου του σχεδίου δράσης της Επιτροπής για την εσωτερική αγορά.
<P>
Το λόγο έχει ο Ασκών την Προεδρία του Συμβουλίου, κ. van Mierlo.

<SPEAKER ID=12 NAME="Van Mierlo">
Κύριε Πρόεδρε, αξιότιμοι Ευρωβουλευτές, θεωρώ πλεονέκτημα - είναι επίσης υποχρέωση, αλλά σε ορισμένες περιπτώσεις η εκπλήρωση μίας υποχρέωσης αποτελεί πλεονέκτημα, το γεγονός ότι είμαι σε θέση να σας ενημερώσω σχετικά με την ημερήσια διάταξη και τα βασικά σημεία τα οποία θα συζητηθούν στην Ευρωπαϊκή Σύνοδο Κορυφής στην αρχή της προσεχούς εβδομάδας στο 'Αμστερνταμ. Αυτή η σύνοδος κορυφής, όπως το γνωρίζετε όλοι, πραγματοποιείται υπό την επιρροή κατά το μάλλον ή ήττον συγκεχυμένων καταστάσεων όσον αφορά το ευρώ, οι οποίες προέκυψαν από τις πρόσφατες εκλογές. Αυτές θα επηρεάσουν σίγουρα τη σύνοδο κορυφής, αλλά - και πρόκειται σύντομα σε απάντηση των ερωτήσεων που πιθανότατα θα μου θέσετε να αναφερθώ περαιτέρω - έχω την πεποίθηση ότι υπάρχουν πολλές πιθανότητες, ακόμη και κάτω από αυτές τις συνθήκες, η σύνοδος κορυφής να έχει ένα αίσιο και παραγωγικό τέλος. Επ'αυτού θα αναφερθώ σε λίγο.
<P>
Το Ευρωπαϊκό Συμβούλιο πρόκειται φυσικά να ασχοληθεί με την ολοκλήρωση των διαπραγματεύσεων της ΔΔ. Επιπλέον, υπάρχουν και άλλα ιδιαίτερα σημαντικά θέματα στην ημερήσια διάταξη, όπως η απασχόληση, η ΟΝΕ, το σχέδιο δράσης για την καταπολέμηση της οργανωμένης εγκληματικότητας και το σχέδιο δράσης για την εσωτερική αγορά. Η συζήτηση για εξωτερικές υποθέσεις, μεταξύ των οποίων και σύγχρονα εξωτερικά πολιτικά θέματα, εξαιτίας της φύσης της ημερήσιας διάταξης θα είναι περιορισμένη. Εν προκειμένω, αναφέρομαι στην ειρηνευτική διαδικασία για τη Μέση Ανατολή, στην κατάσταση στη Δημοκρατία του Κογκό και στην ειρηνευτική διαδικασία για την πρώην Γιουγκοσλαβία. Επισήμως, τα θέματα αυτά υπάρχουν στην ημερήσια διάταξη. Είναι όμως πιθανό, εξαιτίας της πορείας της συνόδου κορυφής, να χρειαστεί να αναφερθούμε σ'αυτά ιδιαίτερα σύντομα.
<P>
Κατ'αρχήν, θα ήθελα να αναφερθώ στα θέματα της απασχόλησης και της ΟΝΕ και, στη συνέχεια, να αναφερθώ περισσότερο εκτεταμένα στην ολοκλήρωση των διαπραγματεύσεων της ΔΔ.
<P>
Η προώθηση της απασχόλησης αποτελεί θέμα υψηλής σημασίας. Κατ'αρχήν, δόθηκε στο θέμα αυτό ιδιαίτερα μεγάλη προσοχή στο πλαίσιο της ΔΔ. Αλλά στο θέμα αυτό θα αναφερθώ περαιτέρω. Κατά τη διάρκεια του Ευρωπαϊκού Συμβουλίου, πρόκειται να συζητηθούν η εξαμηνιαία έκθεση του Συμβουλίου Κοινωνικών Υποθέσεων, του Συμβολίου ECOFIN και της επιτροπής για την κατάσταση της απασχόλησης στην Ευρωπαϊκή Ένωση. Επίσης η Επιτροπή πρόκειται να εκθέσει την πρόοδο του συμφώνου εμπιστοσύνης για την απασχόληση. Επί ολλανδικής προεδρίας άρχισε ενεργά τη δράση της και η επιτροπή για την απασχόληση και την αγορά εργασίας. Μεταξύ άλλων, η επιτροπή αυτή ανέπτυξε σε συνεργασία με την επιτροπή οικονομικής πολιτικής τους δείκτες απασχόλησης για την προώθηση των προτεραιοτήτων που τέθηκαν στη σύνοδο κορυφής του Essen.
<P>
Όσον αφορά την καταλληλότητα της στιγμής έναρξης ισχύος της ΟΝΕ συμφωνήθηκε ότι το Ευρωπαϊκό Συμβούλιο επρόκειτο να λάβει μία σειρά αποφάσεων, αλλά το ερώτημα που τίθεται επί του παρόντος είναι κατά πόσο θα πρέπει να ληφθούν αποφάσεις οι οποίες δεν χρειάζονται προς στιγμή για την έναρξη ισχύος της ΟΝΕ. Αλλά επ'αυτού πιθανότατα θα αναφερθώ περαιτέρω στη δευτερολογία μου. Στόχος ήταν να εγκριθεί το σύμφωνο σταθερότητας. Στη δεύτερη θέση έρχεται η έκδοση ενός ψηφίσματος για το μηχανισμό συναλλαγματικών ισοτιμιών μεταξύ των χωρών που συγκαταλέγονται στην πρώτη ομάδα και των κρατών μελών, τα οποία δεν θα μπορέσουν να λάβουν αμέσως μέρος σ'αυτόν το 1999. Τρίτο στόχο του Ευρωπαϊκού Συμβουλίου αποτελεί η έγκριση της συμφωνίας, στην οποία κατέληξε το Συμβούλιο ECOFIN για το νομικό καθεστώς του ευρώ.
<P>
Τέλος, στο Αμστερνταμ πρόκειται να γίνει γνωστή η μορφή που θα έχουν τα νομίσματα του ευρώ. Είναι πολύ πιθανόν ότι θα μπορέσουμε να εξετάσουμε όλα αυτά τα θέματα, τα οποία απαιτούν ελάχιστο χρόνο επειδή υφίστανται ήδη πολιτικές συμφωνίες γι'αυτά, αλλά αυτό και πάλι δεν είναι σίγουρο. Εξάλλου, κατά τη χθεσινή επίσκεψή μας στη Γαλλία, στον Πρόεδρο Σιράκ και στον Πρωθυπουργό Ζοσπέν, μας καθησύχασαν επ'αυτού του σημείου, ότι δηλαδή πρόκειται να καταβληθεί προσπάθεια για να εξευρεθεί μία λύση όσον αφορά το πρόβλημα ότι, αφενός, το Σύμφωνο Σταθερότητας δεν θα πρέπει να απορριφθεί - και αυτό δεν το επιθυμεί ούτε η νέα κυβέρνηση; - και, αφετέρου, ότι η νέα κυβέρνηση θεωρεί ότι αυτό είναι ανεπαρκές, καθώς δίνεται ελάχιστη βαρύτητα στις πτυχές της απασχόλησης, και ότι γι'αυτό θα πρέπει να προβλεφθεί ένα είδος προσθήκης. Τα ανωτέρω δεν αποτελούν μόνο επιθυμία της νέας γαλλικής κυβέρνησης, καθώς υπάρχουν πολλά κράτη μέλη, τα οποία μπορεί να το υποστηρίξουν, και επί του παρόντος ασχολούμαστε με αυτό. Η ολοκλήρωση αυτού του θέματος εξαρτάται, κατά ένα μέρος, από το αποτέλεσμα της εργασίας μας και δεν αποκλείεται να υιοθετηθεί η άποψη: είτε εγκρίνουμε τη συνολική υπόθεση είτε όχι, επειδή δεν είναι δυνατόν να ολοκληρώσουμε ένα μέρος αυτής. Αυτή είναι, επί του παρόντος, η κατάσταση των πραγμάτων.
<P>
Τώρα θα ήθελα να αναφερθώ στο κύριο θέμα: την αναθεώρηση της Συνθήκης του Μάαστριχτ. Μετά το Ευρωπαϊκό Συμβούλιο του Δουβλίνου, η Προεδρία κατέβαλε όλες τις δυνατές προσπάθειες για την ολοκλήρωση των κειμένων του σχεδίου Συνθήκης. Αυτό έμοιαζε με τεράστιο κατόρθωμα. Η πρόταση της ιρλανδικής προεδρίας παρουσίαζε εξαιρετικά πλεονεκτήματα, και κυρίως τη χάραξη ενός πλαισίου - και είναι ιδιαίτερα σημαντικό το ότι διαθέταμε αυτό, αλλά όσον αφορά τα μεγάλα πολιτικά θέματα εξακολουθούσαν να υπάρχουν πολλά κενά και επ'αυτών εντείναμε τον τελευταίο καιρό τις συζητήσεις μέχρι και σήμερα.
<P>
Και επ'ευκαιρία θα ήθελα να εκφράσω τις ευχαριστίες μου για την εποικοδομητική συμβολή του Ευρωπαϊκού Κοινοβουλίου σε αυτή τη διαδικασία. Η προοπτική, η οποία εμφανίζεται επί του παρόντος, είναι αυτή μίας Ευρωπαϊκής Ένωσης που δίνει ιδιαίτερη σημασία σ'αυτά που απασχολούν τους πολίτες. Πρόκειται για την ασφάλεια, την ευημερία, την υγεία και την κινητικότητα. Πέραν αυτών, η Ευρωπαϊκή Ένωση θα πρέπει να είναι έτοιμη, από θεσμικής άποψης, για την ένταξη των νέων κρατών μελών. Επί του παρόντος, θα ήθελα να εξετάσω μία σειρά ειδικών θεμάτων της ΔΔ.
<P>
Καταρχήν, την ύπαρξη ενός χώρου ελευθερίας, ασφάλειας και δικαιοσύνης. Οι διαπραγματεύσεις δείχνουν σχετικά ότι η εν λόγω ΔΔ πρόκειται να καταλήξει σε μία ενίσχυση των αρχών του δημοκρατικού κράτους δικαίου και των θεμελιωδών δικαιωμάτων στην Ένωση. Πρόκειται να ενισχυθεί ο δικαστικός έλεγχος της πολιτικής της Ευρωπαϊκής Ένωσης όσον αφορά τα θεμελιώδη δικαιώματα, όπως ορίζεται στην EVRM. Καταρχήν, η ΔΔ είναι διατεθειμένη να περιλάβει στη Συνθήκη μία διάταξη για τη μη ύπαρξη διακρίσεων με την ευρύτερη έννοια. Μεγάλη σημασία έχει η πρόθεση να δοθεί ώθηση προς την ορθή κατεύθυνση της ελεύθερης κυκλοφορίας των ατόμων. Σε σχέση με αυτό, έχει υποβληθεί η πρόταση για την ενσωμάτωση του κεκτημένου του Schengen στην Ευρωπαϊκή Ένωση. Επιπλέον, κατ'αυτόν τον τρόπο, μπορεί να βελτιωθεί η δημοκρατική και νομοθετική νομιμότητα της συνεργασίας του Schengen μέσω της χρησιμοποίησης του θεσμικού πλαισίου της Ευρωπαϊκής Ένωσης, συμπεριλαμβανομένου δηλαδή του Ευρωπαϊκού Κοινοβουλίου, της Επιτροπής και του Ευρωπαϊκού Δικαστηρίου.
<P>
Τώρα θα ήθελα να αναφερθώ στην Ευρωπαϊκή Ένωση και στους πολίτες. Καταρχήν, θα αναφερθώ στην κοινωνική πτυχή, στην οποία δόθηκε ιδιαίτερη προσοχή στην εν λόγω ΔΔ. Επί του παρόντος, υφίσταται ομοφωνία για τη συμπερίληψη του Κοινωνικού Πρωτοκόλλου στη Συνθήκη. Επίσης, θα ήθελα να αναφερθώ στη συμπερίληψη ενός νέου κεφαλαίου για την απασχόληση. Η πολιτική για την απασχόληση παραμένει, καταρχήν, στην αρμοδιότητα των ίδιων των κρατών μελών, αλλά η Ένωση μπορεί, εν προκειμένω, να διαδραματίσει ένα ενισχυτικό ρόλο, μέσω, για παράδειγμα, της ενίσχυσης του συντονισμού και της ανταλλαγής εμπειριών μεταξύ των κρατών μελών.
<P>
Καταβάλλεται ιδιαίτερη προσπάθεια για τη βελτίωση της ποιότητας και της διαφάνειας της διοίκησης στους κόλπους της Ευρωπαϊκής Ένωσης. Είμαι ιδιαίτερα ικανοποιημένος, επειδή φαίνεται ότι υπάρχει ευρεία συναίνεση για την πρόβλεψη μίας διάταξης, η οποία θα δίνει στους πολίτες το δικαίωμα να έχουν πρόσβαση στα έγγραφα του Συμβουλίου, της Επιτροπής και του Ευρωπαϊκού Κοινοβουλίου.
<P>
Ένα σημαντικό στόχο της ΔΔ αποτελεί η επεξεργασία μίας πραγματικά κοινής εξωτερικής πολιτικής και πολιτικής ασφάλειας. Για την επίτευξή της, πιθανά μέσα αποτελούν η λήψη αποφάσεων με πλειοψηφία και η έννοια της εποικοδομητικής αποχής. Όσον αφορά τις ακριβείς λεπτομέρειες, δεν είμαι σε θέση να σας δώσω επί του παρόντος ακριβείς πληροφορίες. Όπως συμβαίνει άλλωστε και με μία σειρά άλλων θεμάτων, αλλά μπορείτε να διαπιστώσετε ότι έχει δημιουργηθεί η δυνατότητα να εξευρεθεί μία λύση, μέσω της επιθυμίας ουσιαστικά όλων των κρατών μελών να καταστεί δυνατό να αποδεσμευτούμε από το ενοχλητικό εμπόδιο του απόλυτου δικαιώματος βέτο, το οποίο όσον αφορά το δεύτερο πυλώνα μέχρι και σήμερα κυριαρχούσε. Η λύση, η οποία έχει εξεταστεί, είναι η δυνατότητα λήψης μίας βασικής απόφασης, μέσω συναίνεσης στο Ευρωπαϊκό Συμβούλιο, βάσει της οποίας μπορεί να αποφασιστεί μία στρατηγική για μία χώρα ή μία περιοχή όσον αφορά ένα συγκεκριμένο θέμα. Η βασική απόφαση λαμβάνεται στο Συμβούλιο Γενικών Υποθέσεων, και σε αυτήν την περίπτωση παρατηρείται αλλαγή σε σχέση με τη μέχρι τώρα διαδικασία, οπότε ήταν το Ευρωπαϊκό Συμβούλιο που κατέληγε σε μία ορθά μελετημένη και επεξεργασμένη βασική απόφαση; στη συνέχεια είναι δυνατό στο Γενικό Συμβούλιο να ληφθούν, με ειδική πλειοψηφία, άλλες αποφάσεις, στο πλαίσιο της βασικής απόφασης, και θα υφίσταται και πάλι η δυνατότητα ένα κράτος μέλος, όταν θεωρεί ότι θίγεται ένα σημαντικό εθνικό συμφέρον του, να υποβάλει ένσταση; αλλά για να αποφευχθεί αυτό να συμβαίνει συχνά, έχει προβλεφθεί μία δευτεροβάθμια διαδικασία στο Συμβούλιο, οπότε, εάν αυτό θεωρεί ότι η ένσταση έχει υποβληθεί αδίκως, μπορεί να απευθυνθεί στο Ευρωπαϊκό Συμβούλιο ώστε αυτό να λάβει την τελική απόφαση. Μπορείτε να υποστηρίξετε ότι τα ανωτέρω είναι ιδιαίτερα περίπλοκα και αυτό είναι αλήθεια, αλλά ολόκληρη η Ευρωπαϊκή Ένωση είναι φυσικά μία περίπλοκη υπόθεση και, επί του παρόντος, δεν έχει εξευρεθεί συναίνεση για τέτοιου είδους θέματα και με τα ανωτέρω, εν πάση περιπτώσει επιτυγχάνονται δύο στόχοι. Αφενός, κατ'αυτόν τον τρόπο, δεν είναι δυνατόν ένα κράτος μέλος να παραγκωνιστεί από τα λοιπά κράτη μέλη, όταν για το εν λόγω κράτος μέλος πρόκειται πραγματικά για ένα θέμα μεγάλης εθνικής σημασίας και, αφετέρου, αποτελεί πλεονέκτημα της πολυπλοκότητας της διαδικασίας ότι, εφόσον κάποιος δεν έχει βάσιμους λόγους, δεν πρόκειται να εξεταστεί η περίπτωσή του. Κατά αυτόν τον τρόπο θα πρέπει κάποιος δύο και τρεις φορές να αποδείξει στους συναδέλφους του ότι θίγεται πραγματικά η έννοια του εθνικού συμφέροντος.
<P>
Γνωρίζουμε όλοι μας τις αδυναμίες των διαδικασιών, αλλά, τουλάχιστον επί του παρόντος, έχουμε κάτι περισσότερο από ό, τι είχαμε μέχρι στιγμής. Διαθέτουμε κάτι το οποίο προηγουμένως δεν διαθέταμε. Επ'αυτού, μπορούμε να διαπιστώσουμε ότι πραγματικά η Ένωση προχωρά βήμα προς βήμα και πολλοί μεταξύ σας όπως και πολλά κράτη μέλη ελπίζουν ότι κατ'αυτόν τον τρόπο βρισκόμαστε καθοδόν προς μία αποτελεσματικότερη μορφή ειδικής πλειοψηφίας. Θεωρώ αυτό ιδιαίτερα σημαντικό κέρδος, όταν σκέφτομαι ότι πριν από δύο έτη είχε αποκλειστεί το ενδεχόμενο να καταλήξουμε σε έναν τέτοιου είδους διακανονισμό. Επί του παρόντος, καταλήξαμε τουλάχιστον σε κάτι, βάσει του οποίου είναι δυνατόν να αποφασίζουμε. Οι προοπτικές είναι θετικές.
<P>
Όσον αφορά τη χρηματοδότηση των δραστηριοτήτων ΚΕΠΠΑ είστε αναμφίβολα ενήμεροι για την πρόθεση να συναφθεί μία διοργανική συμφωνία μεταξύ του Ευρωπαϊκού Κοινοβουλίου, του Συμβουλίου και της Επιτροπής. Κατ'αυτόν τον τρόπο, εξακολουθούν να διασφαλίζονται ουσιαστικά οι υφιστάμενες αρμοδιότητες του Ευρωπαϊκού Κοινοβουλίου όσον αφορά τον προϋπολογισμό. Βλέπω ορισμένα κεφάλια - δικαίως - να κουνιούνται, αλλά - και αυτό θα το πω τώρα αν και περιμένω μία θύελλα παρατηρήσεων εκ μέρους σας - η κατάσταση είχε φθάσει πραγματικά στο σημείο, ώστε στο Συμβούλιο να υπάρχει η αίσθηση ότι δεν είναι δυνατόν αυτό να συνεχιστεί επειδή εξαιτίας των διαδικασιών υπήρξαν πολλές καθυστερήσεις. Πρόθεση πραγματικά αποτελούσε - και θα θυμάστε τις πρώτες ιδέες - να χωρίσουμε το σύνολο σε τομείς και να υφίστανται επ'αυτών υποχρεωτικές δαπάνες; καταλήξαμε, μετά την εποικοδομητική συνεργασία τοθ Προέδρου σας, ο οποίος αξίζει κάθε επαίνου, σε μία διοργανική συμφωνία, βάσει της οποίας διαθέτετε δικαιώματα στο σύνολο των εξωτερικών δαπανών. Φυσικά αυτό είναι λιγότερο από ό, τι είχατε μέχρι στιγμής, αλλά είναι πολύ περισσότερο από αυτό που το Συμβούλιο σχεδίαζε να σας παραχωρήσει.
<P>
Επί του παρόντος, είναι δύσκολο να προβλεφθεί ο τρόπος με τον οποίο η Δυτικοευρωπαϊκή Ένωση θα ενσωματωθεί στην Ευρωπαϊκή Ένωση. Πραγματοποιήθηκε σημαντική πρόοδος, γνωρίζετε την κατάσταση. Υπάρχει μία μικρή ομάδα χωρών, η οποία επιθυμεί την απλή συνεργασία μεταξύ των δύο, και υπάρχει μία μεγαλύτερη ομάδα, αποτελούμενη από 8 κράτη μέλη, η οποία επιθυμεί την πλήρη σύνδεση. Οι δύο αυτές απόψεις είναι διαμετρικά αντίθετες, όσον αφορά την προοπτική, η μία ομάδα να καταφέρει να πείσει την άλλη να υιοθετήσει τη θέση της. Κατά συνέπεια, η πρόταση της Προεδρίας βρίσκεται μεταξύ των δύο απόψεων και ελπίζουμε να καταστεί δυνατό και οι δύο πλευρές να προσεγγίσουν την πρόταση της Προεδρίας. Εν προκειμένω, χρειάζεται διαπραγμάτευση και ο καθένας θα πρέπει να παραχωρήσει κάτι και έτσι υπάρχει μία δυνατότητα; σχετικά θα πρέπει να υπάρξει απόφαση στη σύνοδο κορυφής, επειδή το θέμα αυτό ανήκει στα αποκαλούμενα σημαντικά ζητήματα.
<P>
Τέλος και όσον αφορά την εξωτερική οικονομική πολιτική της Ένωσης, θα ήθελα να σας ανακοινώσω τη θέση μας προκειμένου η Ένωση να αποκτήσει μία φωνή όσον αφορά τους τομείς των υπηρεσιών και της πνευματικής ιδιοκτησίας. Και σε αυτόν τον τομέα οι διαπραγματεύσεις συνεχίζονται και δεν είμαι σε θέση, επί του παρόντος, να σας ανακοινώσω σε ποιο σημείο βρίσκονται, αλλά καταβάλλονται προσπάθειες ώστε αυτό να επιτευχθεί με τον ένα ή τον άλλο τρόπο.
<P>
Και εν προκειμένω τίθεται ένα άλλο βασικό σημείο: τα θεσμικά θέματα. Κυρίως μετά το άτυπο Ευρωπαϊκό Συμβούλιο του Noordwijk, η συζήτηση επ'αυτών εντάθηκε. Από πολιτικής απόψεως, είναι το δυσκολότερο σημείο. Το θέμα αυτό έλαβε σε όλες τις χώρες πολιτική διάσταση, στο πλαίσιο συζήτησης μεταξύ των κυβερνήσεων και των Κοινοβουλίων. Και αυτό φυσικά σημαίνει ότι είναι σχεδόν αδύνατο να εξευρεθεί μία λύση, η οποία να ικανοποιεί όλους. Εντούτοις, και στο σημείο αυτό κάτι θα πρέπει να πράξουμε. Η διεύρυνση μας υποχρεώνει να τοποθετηθούμε καλύτερα όσον αφορά αυτό το σημείο.
<P>
Η σύνθεση και η λειτουργία της Επιτροπής αποτελεί θέμα εκτεταμένων συζητήσεων. Υπάρχει μία αποδεκτή συμφωνία για την ενίσχυση της θέσης του Προέδρου της Επιτροπής. Όσον αφορά την προσαρμογή του αριθμού των Επιτρόπων, εξακολουθούν να πραγματοποιούνται συζητήσεις. Αλλά όσον αφορά το θέμα της ενίσχυσης της θέσης του Προέδρου της Επιτροπής, αυτό σημαίνει την ταυτόχρονη ενίσχυση της θέσης του Ευρωπαϊκού Κοινοβουλίου σε δύο σημεία της διαδικασίας για τη σύνθεση της Επιτροπής. Κατά πρώτον, όταν παρουσιάζεται ενώπιόν σας ο προτεινόμενος από το Συμβούλιο Πρόεδρος και συζητά μαζί σας προκειμένου να τον εγκρίνετε και, κατά δεύτερο, όταν αυτός, σε συμφωνία με τα κράτη μέλη, έχει επιλέξει τους Επιτρόπους του και παρουσιάζεται με το σύνολο της ομάδας του ενώπιόν σας προκειμένου να συμφωνήσετε για αυτήν. Επομένως, πρόκειται για μία πραγματική ενίσχυση της θέσης του Ευρωπαϊκού Κοινοβουλίου, εφόσον αυτό πραγματοποιηθεί.
<P>
Η προσαρμογή του αριθμού των Επιτρόπων αποτελεί φυσικά το σημαντικότερο θέμα συζήτησης. Η ΔΔ έχει επίγνωση ότι με μία μεγάλη διεύρυνση της Ένωσης δεν είναι δυνατόν να αντιμετωπιστεί το θέμα με την απλή επέκταση ενός συστήματος, το οποίο αρχικά σχεδιάστηκε για 6 κράτη μέλη. Θα πρέπει να εξετάσουμε προσεκτικά τον τρόπο, με τον οποίο είναι δυνατόν να διατηρηθούν οι ισορροπίες δυνάμεων. Μέχρι τώρα σε κάθε διεύρυνση πραγματοποιούσαμε μία επέκταση του συστήματος σαν να επρόκειτο για μία σταδιακή αλλαγή, ενώ στην πραγματικότητα επρόκειτο για μία διαρθρωτική αλλαγή. Επ'αυτού, μέχρι στιγμής, έχουμε εξετάσει τη βασική ιδέα κάθε κράτος μέλος να διαθέτει έναν Επίτροπο, αλλά βάσει αυτής μία δεδομένη στιγμή και μετά από μία διεύρυνση θα αναγκαστούν τα μεγάλα κράτη μέλη να παραχωρήσουν το δεύτερο Επίτροπό τους. Σε αντιστάθμιση αυτού, θα πρέπει να υπάρξει μία νέα στάθμιση των ψήφων και, όταν θα υπάρχουν περισσότερα από 20 κράτη μέλη, θα πρέπει να υπάρξει μία διαρθρωτική μεταρρύθμιση όλου του συστήματος. Και στην περίπτωση αυτή θα πρέπει να εξετάσουμε τον τρόπο με τον οποίο θα είναι δυνατή η καλύτερη διοίκηση της Κοινότητας που οικοδομούμε επί του παρόντος. Αλλά για να το πράξουμε αυτό διαθέτουμε πολύ χρόνο, επειδή θα περάσει πολύς καιρός μέχρι να διαθέτουμε περισσότερα από 20 κράτη μέλη. Εντούτοις, θα πρέπει να χρησιμοποιήσουμε με ορθό τρόπο το χρόνο που διαθέτουμε. Θα πρέπει, μακροπρόθεσμα, να δημιουργήσουμε μία ομάδα μελέτης, η οποία θα εξετάσει το θέμα, και θα πρέπει ακόμη, να δώσουμε νέο προσανατολισμό στη διοίκηση της Κοινότητας. Σε σχέση μ'αυτή τη βασική σκέψη, η οποία επί του παρόντος συζητείται, οι αντιδράσεις είναι θετικές. Αλλά γνωρίζετε ότι the devil is in the detail , στο παρακάτω θέμα: τον τρόπο με τον οποίο θα πρέπει να γίνει αυτή η νέα στάθμιση. Δεν βρισκόμαστε ακόμη σε αυτό το σημείο, αλλά εντούτοις βρισκόμαστε σε καλό δρόμο. Γενικά διαπιστώνουμε συμπάθεια έναντι των βάσεων αυτού του σκεπτικού, βάσει του οποίου, αφενός, προβλέπεται μία διαρθρωτική μεταρρύθμιση και, αφετέρου, δεν θα πρέπει να αναμένουμε τη διεύρυνση για να λάβουμε μία σειρά πιθανώς δύσκολων αποφάσεων, έτσι ώστε να μπορέσουμε να προετοιμαστούμε και να ζητήσουμε το ίδιο και από τα υποψήφια κράτη μέλη.
<P>
Το τελευταίο θέμα, για το οποίο θα ήθελα την προσοχή σας, είναι το θέμα της ευελιξίας. Ενόψει της διεύρυνσης της Ένωσης και της εξαιτίας αυτής αυξανόμενης ετερογένειας, φαίνεται ότι πολλοί είναι πεπεισμένοι ότι θα πρέπει να ενισχυθεί η συνεργασία. Προϋπόθεση γι'αυτό αποτελεί η διασφάλιση της ενότητας της Ένωσης. Εντούτοις, η ευελιξία φαίνεται να συγκεντρώνει τις προϋποθέσεις όσον αφορά τον πυλώνα Δικαιοσύνης και Εσωτερικών Υποθέσεων, με τη διατήρηση του διακυβερνητικού χαρακτήρα του. Όσον αφορά τον πυλώνα για την ΕΚ, απαιτείται, μεγάλη σύνεση και αυτό διακρίνεται σαφώς στα εξεταζόμενα κείμενα. Επί του παρόντος, θα πρέπει να γίνουν σε βάθος συνομιλίες σχετικά με το σύστημα, το οποίο θα επιλέξουμε, και, εφόσον επιλέξουμε, να εργαστούμε βάσει ενός αρνητικού καταλόγου, γεγονός που είναι το πιθανότερο, με σκοπό να καταλήξουμε σε γενικούς όρους, κατά τρόπο, ώστε να είναι δυνατή η ευελιξία στον πρώτο πυλώνα. Για να γίνει κάτι τέτοιο απαιτούνται σημαντικά εχέγγυα και αυτά διατίθενται για τον πρώτο πυλώνα. Η συζήτηση αφορά κατά ένα μέρος και το θέμα του ακριβούς τρόπου.
<P>
Η θέση του Ευρωπαϊκού Κοινοβουλίου. Έχω εκ των προτέρων επίγνωση, αξιότιμοι Ευρωβουλευτές, ότι επ'αυτού δεν είμαι στο ύψος των προσδοκιών σας. Τουλάχιστον μπορώ να αναφέρω ότι θεωρώ ότι επήλθε πρόοδος όσον αφορά μία σειρά σημείων, βάσει της θέσης της Προεδρίας για την ενίσχυση της θέσης του Ευρωπαϊκού Κοινοβουλίου. Και αναφέρομαι στην απλούστευση της διαδικασίας συναπόφασης, η οποία εξυπηρετεί τόσο την αποτελεσματικότητα όσο και το δημοκρατικό χαρακτήρα της λήψης αποφάσεων. Πέραν της διαδικασίας συναπόφασης, αυτό ισχύει και για τη διαδικασία συνεργασίας. Αυτό σημαίνει, κατά τη γνώμη μου μία σημαντική ενίσχυση του Ευρωπαϊκού Κοινοβουλίου και έχω αναφερθεί ήδη στη σημαντική ενίσχυση της επιρροής του Ευρωπαϊκού Κοινοβουλίου όσον αφορά τη σύνθεση της Επιτροπής.
<P>
Μετά από αυτές τις ιδιαίτερα σφαιρικές θεωρήσεις για τη ΔΔ, θα ήθελα να καταστήσω σαφές ότι η Προεδρία έχει την πρόθεση να οδηγήσει σε αίσιο τέλος τις διαπραγματεύσεις στο 'Αμστερνταμ. Η Προεδρία έχει καταβάλει γι'αυτό κάθε προσπάθεια μέχρι στιγμής και πρόκειται να συνεχίσει. Όχι επειδή επιθυμεί να συνδέσει το όνομα της πρωτεύουσάς της με αυτή τη Συνθήκη - εντούτοις, το βρίσκω αυτό σπουδαίο εφόσον κάποιος κατοικεί αυτήν την πόλη, όμως αυτός σίγουρα δεν είναι ο λόγος - αλλά επειδή έχει φθάσει η στιγμή
<P>
(ψίθυροι και γέλια) να καταστεί η Ένωση μαχητικότερη και αποτελεσματικότερη, προετοιμασμένη για την επόμενη διεύρυνση και περισσότερο απτή για τους πολίτες.
<P>
Όσον αφορά το τελευταίο σημείο θα ήθελα να προσθέσω κάτι ακόμα. Το να καταστεί η Ένωση περισσότερο απτή για τους πολίτες έχει ιδιαίτερα μεγάλη σημασία. Αυτός είναι άλλωστε και ο πραγματικός στόχος. Αλλά δεν θα πρέπει να συγχέουμε τα πράγματα μεταξύ τους. Και αυτό το έχω εκφράσει επανειλημμένα τις τελευταίες ημέρες. Ασχολούμαστε με τα έργα διαμόρφωσης της κουζίνας. Οι πολίτες, εντούτοις, ενδιαφέρονται, κατά κύριο λόγο, και για τα εδέσματα. Είναι υπέροχο να χρησιμοποιήσουμε τη νέα κουζίνα, αλλά είναι σημαντικότερο να ετοιμάσουμε σε αυτή νόστιμα εδέσματα,
<P>
(Χειροκροτήματα) θέσεις απασχόλησης, μέτρα για το περιβάλλον, κ.ο.κ. Είναι παράλογο να πιστεύουμε ότι οι πολίτες ενδιαφέρονται εξαρχής για την ακριβή διαμόρφωση της κουζίνας και για την τεχνική και τα υλικά που θα χρησιμοποιήσουμε. Αυτό είναι ιδιαίτερα περίπλοκο. Όταν πηγαίνω σε ένα συνεργείο αυτοκινήτων δεν καταλαβαίνω πολλά πράγματα, αλλά αυτό που επιθυμώ είναι το αυτοκινητό μου να επισκευαστεί καλά και να μπορώ να οδηγώ και να έχω εμπιστοσύνη στον επισκευαστή του συνεργείου.
<P>
(Χειροκροτήματα και γέλια) Κατά συνέπεια, ζητώ από εσάς να σχετικοποιήσετε κατά κάποιο τρόπο, τα πράγματα. Δεν είναι δυνατόν κάθε λεπτομέρεια της εργασίας μας να γίνει κατανοητή. Εφόσον το προϊόν είναι καλό. Αυτό αποτελεί και το στόχο.
<P>
Πρόεδρε, η δημόσια αποδοχή της νέας Συνθήκης βρίσκεται στα χέρια σας. Πέραν αυτού, η Προεδρία εκφράζει ελπίδες και για τα άλλα σημαντικά θέματα. Αναφέρθηκα στην αρχή στην ΟΝΕ, την απασχόληση, την εσωτερική αγορά και την καταπολέμηση της εγκληματικότητας. Ελπίζω ότι στο 'Αμστερνταμ θα πραγματοποιηθεί ουσιαστική πρόοδος. Η Προεδρία είναι πεπεισμένη ότι στα τέλη αυτού του μήνα θα είναι σε θέση να ανακοινώσει στο 'Αμστερνταμ συγκεκριμένα θετικά αποτελέσματα.
<P>
(Χειροκροτήματα)
<SPEAKER ID=13 NAME="Πρόεδρος">
Ευχαριστώ πολύ, κύριε Προεδρεύοντα του Συμβουλίου.
<P>
Το λόγο έχει τώρα ο Πρόεδρος της Ευρωπαϊκής Επιτροπής, κ. Santer.

<SPEAKER ID=14 NAME="Santer">
Kύριε Πρόεδρε, κυρίες και κύριοι βουλευτές, σε λιγότερο από μία εβδομάδα, το Ευρωπαϊκό Συμβούλιο του 'Αμστερνταμ θα κληθεί να υπερπηδήσει τα τελευταία εμπόδια στο δρόμο της μεταρρύθμισης της Συνθήκης. θα δούμε τότε εάν η Ευρωπαϊκή 'Ενωση κέρδισε το τριπλό στοίχημά της: να καλύψει το χάσμα ανάμεσα στο ευρωπαϊκό σχέδιο και τους πολίτες, να αποκτήσει τα μέσα για να υπάρξει στη διεθνή σκηνή και, τέλος, να αναθεωρήσει τα θεσμικά της όργανα για να πραγματοποιήσει με καλές προϋποθέσεις τη διεύρυνση.
<P>
Τέσσερις διαδοχικές προεδρίες διαδέχθηκαν η μία την άλλη για να προωθηθεί το σχέδιο αυτό. 'Ηρθε η στιγμή της κατάληξης. Περισσότερη αναμονή, στην καλύτερη περίπτωση δεν θα άλλαζε τίποτε, στη χειρότερη περίπτωση θα οδηγούσε σε οπισθοχώρηση. Το σημερινό κείμενο που εκπόνησε η ολλανδική προεδρία συνιστά ένα σημείο εξισορρόπισης και, ελπίζω, συνάντησης. Ασφαλώς, θα προτιμούσα περισσότερη τόλμη σε κάποια σημεία, αλλά αντιλαμβάνομαι τη δυσκολία να συνδυασθεί η φιλοδοξία και ο ρεαλισμός και πιστεύω ότι η ομάδα της ολλανδικής προεδρίας κατάφερε σε μεγάλο βαθμό να αντιμετωπίσει την πρόκληση αυτή.
<P>
Εάν παραμένω ανήσυχος σήμερα, είναι επειδή υπάρχουν πάρα πολλές απόπειρες να διαλυθεί την τελευταία στιγμή η εργασία που με τόση υπομονή επιτελέσθηκε. Θα ήθελα να πω σε όλους όσοι, ανησυχώντας για το χάσμα ανάμεσα στην πολιτική και τους πολίτες, μπαίνουν στον πειρασμό να περιβάλλονται με χιλιάδες προφυλάξεις: »Τολμείστε επιτέλους! Τολμείστε, διότι υπάρχουν στην Ευρώπη περισσότεροι άνθρωποι ανικανοποίητοι από τις αργοπορίες μας παρά εχθρικοί προς τις προόδους της ολοκλήρωσης». Και απευθύνω επίσης έκκληση στους αρχηγούς κρατών και κυβερνήσεων να αντισταθούν στον πειρασμό να επωφεληθούν από την τελική κούρσα προς το στόχο για να ρυθμίσουν, μέσω πρωτοκόλλων με διάφορες τροποποιήσεις, προβλήματα που δύσκολα προσφέρονται για συνταγματικούς αυτοσχεδιασμούς. Περιμένω μάλλον από αυτούς να επωφεληθούν από τις τελικές διαπραγματεύσεις για να δημιουργηθεί μία συνεκτική και φιλόδοξη συνταγματική δέσμη.
<P>
Πράγματι, σε αυτό το επίπεδο το περίγραμμα μίας τελικής λύσης παραμένει ασαφές, ενώ είναι απαραίτητο ακριβώς ένα καλό αποτέλεσμα. Και επαναλαμβάνω αυτό που έχω πει συχνά: μία διεύρυνση χωρίς ορθή προετοιμασία θα ισοδυναμούσε με μετατροπή σε εφιάλτη αυτού που θεωρώ στην πραγματικότητα ως μία ιστορική ευκαιρία για την Ευρώπη.
<P>
(Χειροκροτήματα) Τώρα, κύριε Πρόεδρε, μερικά σύντομα σχόλια για τα κεντρικά σημεία της διαπραγμάτευσης και, καταρχή, η 'Ενωση για τους πολίτες. Η νέα Συνθήκη μας προσφέρει τη δυνατότητα να δημιουργήσουμε ένα πραγματικό χώρο ελευθερίας, ασφάλειας και δικαιοσύνης. Στον τομέα αυτό, η εργασία που πραγματοποιήθηκε είναι αξιοσημείωτη και το κείμενο της προεδρίας φιλόδοξο. Οι πολίτες δεν περιμένουν τίποτε λιγότερο από αυτό, κουρασμένοι να βλέπουν ότι το σημερινό σύστημα είναι ελλειμματικό και ότι, μέχρι σήμερα, καμία, και το επαναλαμβάνω, καμία σύμβαση δεν τέθηκε σε ισχύ.
<P>
Δεν μπορούμε παρά να εκφράσουμε την ικανοποίησή μας για την ευρεία κοινοτικοποίηση που προβλέπεται για τον τρίτο πυλώνα. Μετά από μία μεταβατική περίοδο τριών ετών, θα πρέπει πράγματι να περάσουμε στην ειδική πλειοψηφία και στο αποκλειστικό δικαίωμα πρωτοβουλίας της Επιτροπής. Αλλά θα πρέπει επίσης να προχωρήσουμε μέχρι το τέρμα της κοινοτικής λογικής, δηλαδή να εισάγουμε τη διαδικασία της συναπόφασης.
<P>
(Χειροκροτήματα) 'Οσον αφορά την ποινική και αστυνομική συνεργασία, είναι θεμιτό, στο στάδιο αυτό, να παραμείνουμε στο διακυβερνητικό πλαίσιο, υπό τον όρο να αυξηθεί η αποτελεσματικότητα και ο δημοκρατικός χαρακτήρας της. Και η ενσωμάτωση στη Συνθήκη του κεκτημένου του Σέγκεν είναι θετική. Η κατανομή ανάμεσα στους πυλώνες πρέπει να είναι σαφής για να διασφαλισθεί μεγαλύτερη συνεκτικότητα της δράσης της 'Ενωσης στους τομείς που συνδέονται με την ελεύθερη κυκλοφορία των ατόμων. Ορισμένα κράτη μέλη έχουν ειδικές δυσκολίες σχετικά με αυτό, το αναγνωρίζω. Ας βρούμε για τα κράτη αυτά ειδικές λύσεις αλλά όχι με τίμημα την παράλυση κάθε πραγματικής προόδου.
<P>
Είναι στο εξής κεκτημένο ότι η Συνθήκη θα περιλαμβάνει ένα κεφάλαιο σχετικά με την απασχόληση. Προφανώς, δεν μπορούμε να περιμένουμε από ένα τέτοιο μέτρο να απορροφήσει απευθείας την ανεργία - θα επανέλθω αργότερα στην ευρύτερη προβληματική της ανεργίας - αλλά το κεφάλαιο αυτό είναι απαραίτητο για δύο τουλάχιστον λόγους. Πρώτο, επειδή δείχνει ότι ο ενδημικός χαρακτήρας της ανεργίας ώθησε στο επίκεντρο του ευρωπαϊκού σχεδίου ένα μέρος από τις ανησυχίες, και επίσης από τις ελπίδες, των Ευρωπαίων. 'Επειτα, επειδή οι διατάξεις που προβλέπονται στο κεφάλαιο αυτό είναι χρήσιμες. Από τη στιγμή που τα κράτη μας επέλεξαν ως στόχο μία ευρεία σύγκλιση των οικονομικών πολιτικών τους, τους χρειάζεται επίσης μία συνεκτική και συντονισμένη στρατηγική για την απασχόληση. Είναι απαραίτητο, για το λόγο αυτό, να θεσπισθεί ένας μηχανισμός συνεννόησης και η δυνατότητα μέτρων ενθάρρυνσης. Αυτό προτείνει το σχέδιο της ολλανδικής προεδρίας.
<P>
Η ενσωμάτωση του κοινωνικού πρωτοκόλλου στη Συνθήκη θα επιτρέψει να αποκατασταθεί η ενότητα και η συνεκτικότητα της κοινωνικής πολιτικής. Αλλά θα πρέπει να αδράξουμε την ευκαιρία που μας προσφέρεται για να βελτιώσουμε και να ενισχύσουμε τις διατάξεις του, διαφορετικά διατρέχουμε τον κίνδυνο να αντικαταστήσουμε μία δράση ήδη δύσκολη μεταξύ δεκατεσάρων χωρών με μία διαπίστωση αδυναμίας μεταξύ δεκαπέντε χωρών.
<P>
Επιπλέον, πρέπει να ενισχύσουμε την προστασία της υγείας των καταναλωτών για να ανταποκριθούμε στις ανησυχίες των πολιτών. Αντίθετα από το 1992, κανείς σήμερα δεν αμφισβητεί τις προτάσεις της Επιτροπής. Επιτρέπουν στο εξής, και δικαιολογημένα, την πλήρη συμμετοχή του Ευρωπαϊκού Κοινοβουλίου στην έγκριση των μέτρων που αναφέρονται στο άρθρο 129 το οποίο επεκτάθηκε στον κτηνιατρικό και φυτοϋγειονομικό τομέα.
<P>
(Χειροκροτήματα) Εμείς, δηλαδή το Ευρωπαϊκό Κοινοβούλιο, το Συμβούλιο, η Επιτροπή, θα πρέπει στη συνέχεια να αποδείξουμε ότι είμαστε ικανοί να δράσουμε προς το συμφέρον των καταναλωτών, με βάση τις διατάξεις που μας δόθηκαν.
<P>
Κύριε Πρόεδρε, ο δεύτερος μεγάλος στόχος της Διακυβερνητικής Διάσκεψης συνοψίζεται σε τέσσερις λέξεις: παρουσία στη διεθνή σκηνή. Είναι κάποτε ο καιρός να θρηνήσουμε για τη συλλογική αδυναμία μας, αλλά έρχεται επίσης κάποτε η στιγμή να αντιδράσουμε και επιθυμώ το 'Αμστερνταμ να αποτελέσει την ευκαιρία για μία προσπάθεια πολιτικής βούλησης. Καταρχήν, όσον αφορά αυτή καθεαυτή την ΚΕΠΠΑ.
<P>
Ο μηχανισμός που προτείνεται από την προεδρία συνιστά ένα σημαντικό βήμα μπροστά. Προβλέπει την προσφυγή στην ειδική πλειοψηφία για την εφαρμογή των στρατηγικών αποφάσεων που λαμβάνονται στο επίπεδο του Ευρωπαϊκού Συμβουλίου. Η περιορισμένη δυνατότητα να γίνει επίκληση του εθνικού συμφέροντος (σε εξαιρετικές περιπτώσεις) - προτιμώ εξάλλου να μιλώ για συμφέρον της ασφάλειας - είναι το τίμημα που πρέπει να καταβληθεί για αυτή την πρόοδο. Η νέα τρόικα, που θα αποτελείται από την προεδρία, την Επιτροπή και το Γενικό Γραμματέα του Συμβουλίου που θα είναι επιφορτισμένος με την ΚΕΠΠΑ, είναι ένα πολλά υποσχόμενο μέσο στο βαθμό που συγκεντρώνει όλες τις πτυχές μίας εξωτερικής πολιτικής και συνδυάζει την περιοδική ανανέωση με τη συνέχεια. Κατά τη γνώμη μου, θα πρέπει να διαδραματίσει ένα ρόλο συντονισμού και παράγοντα συνεκτικότητας στη διάρκεια της διαδικασίας, στηριζόμενη στη νέα μονάδα ανάλυσης. Εκφράζω την ικανοποίησή μου επίσης για τη συμφωνία σχετικά με τη χρηματοδότηση της ΚΕΠΠΑ. Αλλά πέρα από τα μέσα, είναι ουσιώδες να έχουμε μία πραγματική πολιτική βούληση και να τη χρησιμοποιήσουμε αποτελεσματικά για να αναπτύξουμε μία κοινή πολιτική.
<P>
Δυο τελευταία λόγια σχετικά με την ΚΕΠΠΑ, κυρίες και κύριοι: δεν καταλαβαίνω πώς μπορεί η Ευρώπη να επιδιώκει να γίνει ένας βαρύνων πρωταγωνιστής χωρίς να αποκτήσει ένα στρατιωτικό ρόλο. Αυτό σημαίνει ότι θα πρέπει να τεθεί μία προθεσμία για την ενσωμάτωση της Δυτικοευρωπαϊκής 'Ενωσης στην Ευρωπαϊκή 'Ενωση, όπως προτείνουν έξι από τα κράτη μέλη μας σε μία κοινή θέση.
<P>
(Χειροκροτήματα) Στη σύγχρονη ζωή, οι οικονομικοί, χρηματοοικονομικοί και νομισματικοί παράγοντες διαδραματίζουν έναν αυξανόμενο ρόλο στις εξωτερικές σχέσεις. Είναι σαφές ότι η άφιξη του εύρω θα αλλάξει τα δεδομένα και θα οδηγήσει σε μία επανεξισορρόπιση των διεθνών χρηματοοικονομικών και νομισματικών σχέσεων. Στο εμπορικό επίπεδο, η Επιτροπή ζητάει την προσαρμογή της Συνθήκης στις σημερινές πραγματικότητες. Είναι μία απλή θέση ευθυκρισίας, μία ευθυκρισία που εξαφανίζεται κάποτε στις διπλωματικές διαμάχες και τις γραφειοκρατικές αντιδράσεις. Το λέω ξεκάθαρα: αρνούμενοι να πραγματοποιήσουμε προόδους στο πεδίο των υπηρεσιών και της πνευματικής ιδιοκτησίας, υπάρχει σοβαρός κίνδυνος να οπισθοχωρήσει η προστασία των συμφερόντων της 'Ενωσης, των κρατών μελών και των επιχειρήσεων.
<P>
(Χειροκροτήματα) Πρέπει ο καθένας να αναλάβει τις ευθύνες του. Το κείμενο που προτείνει η ολλανδική προεδρία αποτελεί μία πρόοδο, διότι προβλέπει μία επέκταση, ασφαλώς περιορισμένη, του άρθρου 113 στις υπηρεσίες. Αλλά υπάρχουν αντιπροσωπείες που θέλουν να το εξασθενίσουν ή να προσθέσουν, ακόμη και σε άλλα άρθρα, συμπληρωματικές προϋποθέσεις, με κίνδυνο να χάσει η πρόοδος αυτή κάθε περιεχόμενο, ή ακόμη και να καταλήξει σε μία οπισθοχώρηση σε σχέση με την παρούσα κατάσταση. Θα αντιταχθώ σε αυτό.
<P>
Τώρα, κύριε Πρόεδρε, περνάω στα θεσμικά ζητήματα, που είναι ουσιώδη, εφόσον από αυτά εξαρτάται τόσο η υποστήριξη των Ευρωπαίων όσο και το μέλλον της 'Ενωσης, στις παραμονές της διεύρυνσής της. Το κείμενο της προεδρίας προβλέπει, όπως ζητούσε πάντα η Επιτροπή, μία ενίσχυση του ρόλου του Ευρωπαϊκού Κοινοβουλίου ως συννομοθέτη. Είναι ένα μήνυμα εμπιστοσύνης που αντιστοιχεί σε μία εξέλιξη του θεσμικού σας οργάνου. Μόνο το Ευρωπαϊκό Κοινοβούλιο μπορεί να εξασφαλίσει το δημοκρατικό έλεγχο τον οποίο χρειάζεται η 'Ενωση στο στάδιο ανάπτυξης στο οποίο έφτασε. Αρκεί εξάλλου να υπενθυμίσω τις συστάσεις του Συνταγματικού Δικαστηρίου της Καρλσρούης για να το συνειδητοποιήσουμε, και η προσέγγιση της προεδρίας αντιπροσωπεύει μία πραγματική πρόοδο, διότι επιδιώκει να καλύψει ένα μεγάλο μέρος των τομέων που έχουν κατ'ουσία νομοθετικό χαρακτήρα. Επιπλέον, η απλούστευση της διαδικασίας συναπόφασης, με την κατάργηση της τρίτης ανάγνωσης, θα θέσει σε ισότιμη βάση τα δύο νομοθετικά σκέλη. Πρέπει να αντισταθούμε στις απόπειρες της τελευταίας στιγμής για επανεξέταση του θέματος αυτού.
<P>
(Χειροκροτήματα) Στο πλαίσιο αυτό, πιστεύω ότι ήρθε επίσης η στιγμή να καθορίσουμε ένα εκλογικό σύστημα που να φέρνει τους αιρετούς αντιπροσώπους κοντά στους εκλογείς και ένα ευρωπαϊκό κοινοβουλευτικό καθεστώς. Πιστεύω μάλιστα ότι είναι ένας ουσιώδης παράγοντας για την ενίσχυση της νομιμοποίησης του κοινοτικού θεσμικού συστήματος.
<P>
(Χειροκροτήματα) 'Οσον αφορά τη λειτουργία του Συμβουλίου, το ουσιώδες σημείο είναι η επέκταση της ψηφοφορίας με ειδική πλειοψηφία. Η προεδρία εξέτασε αυτό το ζήτημα με την αναγκαία ευρύτητα πνεύματος, που αντανακλάται σε μία σημαντική πρόοδο στο δεύτερο πυλώνα και στο σημερινό τρίτο πυλώνα και με μία ενίσχυση στον κοινοτικό τομέα. Θα μπορούσε να γίνει μία συμπληρωματική προσπάθεια για να προβλεφθεί η έγκριση με ειδική πλειοψηφία των κοινωνικών ρυθμίσεων καθώς και ενός μέρους των μέτρων για φορολογικά θέματα, αλλά για να είμαστε ειλικρινείς οι στάσεις των κρατών μελών αφήνουν ελάχιστη ελπίδα στο σημείο αυτό. Είναι κρίμα, διότι η ομφωνία, σε μία 'Ενωση άνω των δεκαπέντε μελών, θα είναι πηγή αδιεξόδων ή ακόμη και παράλυσης.
<P>
'Οσον αφορά την εκ νέου στάθμιση των ψήφων, η Επιτροπή είναι ανοιχτή στις εναλλακτικές προτάσεις της προεδρίας, υπό τον όρο ότι η λύση που θα επιλεγεί δεν θα καθιστά τη λήψη αποφάσεων δυσκολότερη και θα ανοίγει το δρόμο σε μεγαλύτερο βαθμό ειδικής πλειοψηφίας.
<P>
Περνάω τέλος στη συνθεση της Επιτροπής. Η λύση στην οποία θα καταλήξουμε δεν θα είναι, όπως φαίνεται, πολύ μακρυά από αυτή που είχαμε προτείνει για να προετοιμάσουμε το θεσμικό μας όργανο για τη διεύρυνση. Ο διορισμένος πρόεδρος θα πρέπει να εγκρίνεται από το Ευρωπαϊκό Κοινοβούλιο. Επιπλέον, ο ρόλος του, ελπίζω, θα ενισχυθεί, ιδίως σε θέματα διορισμού των άλλων επιτρόπων. Ως προς τον αριθμό των επιτρόπων, τα πράγματα δεν έχουν ακόμη οριστικοποιηθεί, έχω την εντύπωση. Η Επιτροπή εξακολουθεί να πιστεύει ότι θα έπρεπε να καθορισθεί ένας μέγιστος αριθμός επιτρόπων. Εξάλλου, όσον αφορά εμάς, θα κάνουμε αυτά που αναγγείλαμε σχετικά με τις εσωτερικές μεταρρυθμίσεις, συμπεριλαμβανομένων των συνενώσεων καθηκόντων.
<P>
Κύριε Πρόεδρε, επιτρέψτε μου να ολοκληρώσω σχετικά με τη διακυβερνητική διάσκεψη. Σας το είπα εξ αρχής, το σχέδιο Συνθήκης το οποίο συζητάμε σήμερα ανταποκρίνεται, σε πολλά σημεία, στις προσδοκίες που είχε διατυπώσει η Επιτροπή στη γνωμοδότησή της το Φεβρουάριο του 1996. Ο καθένας θα κρίνει το τελικό αποτέλεσμα με βάση τις προσδοκίες του. Είναι καρπός μίας μακράς εργασίας. Εάν μπορούμε να το βελτιώσουμε, ας το πράξουμε, αλλά ας αποφύγουμε να θέσουμε εκ νέου σε αμφισβήτηση το επίπεδο του σχεδίου με αιτήσεις της τελευταίας στιγμής που θα αλλοιώσουν την επιτευχθείσα ισορροπία. Δεν είναι εύκολο να συναφθεί από δεκαπέντε χώρες μία Συνθήκη ποιότητας. Θα είναι ακόμη πιο δύσκολο μετά τη διεύρυνση.
<P>
Κύριε Πρόεδρε, εάν υπάρχει ένα ζήτημα που απασχολεί όλους τους Ευρωπαίους, είναι το ζήτημα της απασχόλησης. Οι πολίτες περιμένουν από την Ευρωπαϊκή 'Ενωση να προσφέρει απαντήσεις για την πρώτη ανησυχία τους. Η εγγραφή ενός κεφαλαίου «απασχόληση» στη Συνθήκη θα συμβάλει σε αυτό. Αλλά το θέμα είναι κατεπείγον. Γιατί να μην αρχίσουμε νωρίτερα την εφαρμογή του προβλεπόμενου μηχανισμού; 'Οχι, αύριο, σήμερα πρέπει να μάθουμε οι μεν από τους δε ή να επεξεργασθούμε μία συντονισμένη στρατηγική για την απασχόληση. Σήμερα. Σήμερα πρέπει να διατυπώσουμε σε σε συστάσεις τις καλύτερες πρακτικές.
<P>
Σε λιγότερο από ένα χρόνο, θα λάβουμε την απόφαση σχετικά με την είσοδο στην τρίτη φάση της ΟΝΕ. Η εφαρμογή ενός σταθερού μακροοικονομικού πλαισίου προόδευσε σημαντικά αυτό τον τελευταίο καιρό. Ο πληθωρισμός και τα επιτόκια βρίσκονται σε πολύ χαμηλά επίπεδα, τα δημόσια ελλείμματα έχουν σαφώς μειωθεί. Στο 'Αμστερνταμ, θα πρέπει να ολοκληρώσουμε τις τελευταίες προτοιμασίες του εύρω, το νέο συναλλαγματικό μηχανισμό, το νομικό καθεστώς του εύρω και το σύμφωνο σταθερότητας και ανάπτυξης. Αυτό το τελευταίο είναι σημαντικό για να διασφαλισθεί μία διαρκής ανάπτυξη. Πρέπει επίσης η ανάπτυξη αυτή να είναι πλούσια σε θέσεις εργασίας.
<P>
Με χαρά διαπιστώνω ότι το Συμβούλιο Ecofin, πριν δύο ημέρες, αναγνώρισε την ανάγκη να προχωρήσει η ΟΝΕ στα δύο σκέλη της, στο νομισματικό και το οικονομικό. Εάν η νομισματική πτυχή έχει καθορισθεί σαφώς, απομένει να γίνει μία προσπάθεια για να χρησιμοποιηθεί πλήρως όλο το δυναμικό των διαδικασιών που προβλέπονται στο άρθρο 103 της συνθήκης που αφορά το συντονισμό των οικονομικών πολιτικών. Μία φιλόδοξη νομισματική πολιτική δεν έχει νόημα παρά μόνο εάν συμβαδίζει με μία ισχυρή πολιτική για την απασχόληση που θα την κατανοούν όλοι.
<P>
(Χειροκροτήματα) Θα ήθελα και πάλι να υπογραμμίσω ότι το σύμφωνο σταθερότητας, όπως άλλωστε υποδεικνύει και το όνομά του, είναι επίσης ένα σύμφωνο ανάπτυξης, επομένως ένα σύμφωνο που δημιουργεί θέσεις απασχόλησης. 'Ολα τα κράτη μέλη το θέλησαν έτσι. Και χωρίς να αμφισβητηθεί το σύμφωνο σταθερότητας στην ουσία και στους όρους του, είναι επομένως απολύτως δυνατό να θέσουμε την απασχόληση ακόμη περισσότερο στο προσκήνιο και να υπερβούμε έτσι μία ανησυχία που εξέφρασε ένα κράτος μέλος στο τελευταίο Συμβούλιο Ecofin. Αυτή η ανησυχία είναι επίσης, και υπήρξε πάντα, και δική μας. Εύχομαι ζωηρά οι υπό εξέλιξη επαφές να επιτρέψουν να βάλουμε στο ενεργητικό μας, στο 'Αμστερνταμ, μία πλήρη επιτυχία, συμπεριλαμβανομένης μίας συμφωνίας σχετικά με το σύμφωνο σταθερότητας και ανάπτυξης.
<P>
Εύχομαι επίσης το Ευρωπαϊκό Συμβούλιο να δώσει, πριν το τέλος του αιώνα, ένα ισχυρό μήνυμα για την ολοκλήρωση της εσωτερικής αγοράς. Το δυναμικό της εσωτερικής αγοράς για την ανταγωνιστικότητα, την ανάπτυξη και την απασχόληση είναι τεράστιο. Το σχέδιο δράσης που προτείνεται από την Επιτροπή καθορίζει τέσσερις άξονες για να μεγιστοποιηθεί αυτό το δυναμικό: ενίσχυση της αποτελεσματικότητας των κανόνων, κατάργηση των στρεβλώσεων του ανταγωνισμού και της φορολογίας, εξάλειψη των τομεακών εμποδίων και θέση της ενιαίας αγοράς στην υπηρεσία όλων των πολιτών. Θα πρέπει να αναλάβουμε συγκεκριμένες δεσμεύσεις και να καθορίσουμε σαφείς προθεσμίες.
<P>
Η μεταρρύθμιση και ο εκσυγχρονισμός των αγορών εργασίας αποτελεί τον τρίτο άξονα μίας συνεκτικής και ολοκληρωμένης στρατηγικής για την απασχόληση. Ο ρόλος των κοινωνικών εταίρων είναι στο σημείο αυτό ιδιαίτερα σημαντικός. Επομένως, εκφράζω την ικανοποίησή μου για τη συμφωνία που υπογράφηκε μετά την τελευταία διάσκεψη κορυφής του κοινωνικού διαλόγου, την περασμένη Παρασκευή στη Χάγη, σχετικά με την εργασία μερικής απασχόλησης. Πρόκειται για ένα ενθαρρυντικό σημάδι που αποδεικνύει ότι η ευελιξία και η προστασία των νόμιμων επιδιώξεων των εργαζομένων δεν είναι καθόλου αντινομικές.
<P>
Τέλος, η πολύ θετική αντίδραση των κρατών μελών, όλων των κρατών μελών, στην ιδέα των περιφερειακών συμφώνων για την απασχόληση συνιστά έναν άλλο λόγο ικανοποίησης. Μία νέα μορφή εταιρικής σχέσης γεννιέται επί του πεδίου και θα συγκεκριμενοποιηθεί με την έναρξη περίπου 90 συμφώνων, που θα είναι ισάριρμα εργαστήρια για την δημιουργία θέσεων απασχόλησης.
<P>
Κύριε Πρόεδρε, κυρίες και κύριοι βουλευτές, το Ευρωπαϊκό Συμβούλιο του 'Αμστερνταμ θα σημαδέψει το μέλλον της Ευρωπαϊκής 'Ενωσης. Θα είναι, ελπίζω, ένα ιστορικό ραντεβού που θα αποδείξει τη βούληση των δεκαπέντε κρατών μελών μας να προχωρήσουν στο δρόμο της ενοποίησης, με σεβασμό για τις διάφορες ταυτότητες. Μία καλή συμφωνία σχετικά με τη ΔΔ θα δώσει μία νέα ορμή στην Ευρώπη που θα της επιτρέψει να ασχοληθεί με τους στόχους της ΟΝΕ και της διεύρυνσης σε καλές συνθήκες. Δεν πρέπει να χάσουμε αυτό το ραντεβού.
<P>
(Χειροκροτήματα)
<SPEAKER ID=15 NAME="Πρόεδρος">
Ευχαριστώ πολύ, κύριε Πρόεδρε της Επιτροπής.
<P>
Το λόγο έχει τώρα η κ. Green.

<SPEAKER ID=16 NAME="Green">
Kύριε Πρόεδρε, θα ήθελα κατ' αρχήν να ευχαριστήσω τον Πρoεδρεύοντα και τον Πρόεδρο της Επιτροπής για την ειλικρινή συνεισφορά τους εδώ σήμερα το πρωί. Βρισκόμαστε σε αυτή τη διαδικασία εδώ και δύο χρόνια και όταν ξεκινήσαμε, για το κόμμα μου η ουσία ήταν ότι θα έπρεπε να προσπαθήσουμε να κάνουμε το καλύτερο δυνατό γι' αυτή τη Συνθήκη επανασύνδεσης της Ευρωπαϊκής Ένωσης με τους πολίτες της και δεύτερον, ότι θα έπρεπε να προετοιμάσουμε την Ένωση για διεύρυνση. Αυτές είναι οι δύο βασικές προϋποθέσεις αυτού του γύρου της Διακυβερνητικής Διάσκεψης.
<P>
Η ομάδα μου πιστεύει ότι οι αλλαγές της Συνθήκης έπρεπε να βασίζονται σε τέσσερις έννοιες: ειλικρίνεια, δημοκρατία, διαφάνεια και αποτελεσματικότητα, και αυτοί ήταν οι στόχοι που θέσαμε για τους εαυτούς μας για αυτό το γύρο της Συνθήκης και που έπρεπε να πετύχουμε. Πολλοί από τους συναδέλφους μου θα αναφερθούν λεπτομερώς σε ορισμένα από τα θέματα που έθεσαν οι κύριοι Van Mierlo και Santer. Θέλω και έλαβα την εντολή από την ομάδα μου να δώσω ένα σύντομο πολιτικό μήνυμα στη διάρκεια της Διάσκεψης Κορυφής του Αμστερνταμ προκειμένου να είναι απολύτως σαφής η θέση της ομάδας μου. Παρέδωσα αυτό το μήνυμα με μεγάλη σαφήνεια στη διάσκεψη του πολιτικού μου κόμματος, το Κόμμα των Ευρωπαίων Σοσιαλιστών, στη συνάντηση της προηγούμενης εβδομάδας στο Μάλμε και, πιο συγκεκριμένα, στους εννέα πρωθυπουργούς του Συμβουλίου που προέρχονται από τη δική μας πολιτική οικογένεια και που ήταν όλοι παρόντες στο Μάλμε.
<P>
Το μήνυμα είναι ότι αναγνωρίζουμε όλες τις περιπλοκές της Συνθήκης, αλλά τώρα μέσα σε λίγες ημέρες τρεις είναι οι σημαντικοί τομείς για τους οποίους η ομάδα μου αισθάνεται ότι θα πρέπει να γίνει μεγαλύτερη πρόοδος και, λέγοντας αυτό, αναγνωρίζουμε και ήμασταν αρκετά σαφείς όταν αναγνωρίζαμε την πρόοδο που έχει γίνει στη Συνθήκη. Δεν είμαστε υπερβολικά κυνικοί και βλέπουμε ότι έγιναν ορισμένες θετικές αλλαγές που ανταποκρίνονται στις απαιτήσεις μας. Αλλά θέλουμε περισσότερα και περιμένουμε να δούμε πόσα περισσότερα μπορούν να αποκτηθούν τις τελευταίες ώρες ακόμα και του Αμστερνταμ.
<P>
Οι τρεις προτεραιότητές μας είναι οι εξής: πρώτον, θέλουμε να δούμε την ενίσχυση του σχεδίου του τίτλου για την απασχόληση στη Συμφωνία για την Ευρωπαϊκή Ένωση. Δεν είναι αρκετά καλό και είναι απλά ευλαβική ρητορεία. Πρέπει να περικλείει τη συνεργασία οικονομικών πολιτικών και πολιτικών για την απασχόληση. Δεύτερον, θέλουμε να συμπεριληφθούν στη Συνθήκη θεμελιώδη κοινωνικά δικαιώματα και η ενίσχυση του κοινωνικού κεφαλαίου, και όχι μόνο η ενσωμάτωση της κοινωνικής πολιτικής στη Συνθήκη. Τρίτον, πιστεύουμε ότι η βελτίωση της δημοκρατίας στην Ευρώπη είναι κρίσιμη και περιμένουμε την επέκταση της ειδικής πλειοψηφίας και της συναπόφασης στο νομοθετικό πεδίο, στον πρώτο πυλώνα.
<P>
Ο κύριος Van Mierlo ανέφερε το άρθρο κατά των διακρίσεων. Το καλωσορίζουμε αλλά δεν είναι αρκετό αφού είναι βασισμένο στην ομοφωνία. Πρέπει να βασίζεται στην ειδική πλειοψηφία και στην συναπόφαση με το Κοινοβούλιο αυτό. Τέλος, έγινε σαφές από την ομάδα μας ότι θέλουμε αυτά τα θέματα να μεταφερθούν, και ελπίζουμε ότι θα γίνει, από την τρίτη στην πρώτη στήλη και πρέπει επίσης να υπόκεινται στην ειδική πλειοψηφία και σε συναπόφαση όπως έχει ήδη καταστήσει σαφές ο κ. Santer για την Επιτροπή. Δεν μπορεί αυτά τα θέματα να μεταφερθούν χωρίς την κατάλληλη κοινοβουλευτική έρευνα. Μόνο η πρόοδος σε αυτά τα θέματα θα εξασφαλίσει ότι η Ένωση θα είναι έτοιμη να επεκταθεί και ότι θα έχει να πει κάτι σοβαρό στους ανθρώπους της.
<P>
(Χειροκροτήματα)

<SPEAKER ID=17 LANGUAGE="NL" NAME="Martens">
Κύριε Πρόεδρε, κύριε Πρόεδρε του Συμβουλίου, κύριε Πρόεδρε της Επιτροπής, αμφότεροι μας προσφέρατε πολύ αξιόλογες και σημαντικές πληροφορίες και σας ευχαριστώ θερμά γι'αυτό, καθώς και για την εργασία που πραγματοποιήσατε.
<P>
Αυτή η Διακυβερνητική Διάσκεψη προετοιμαζόταν επί περισσότερους από 18 μήνες. Η Ευρωπαϊκή Πράξη προετοιμαζόταν επί πέντες μήνες; ενώ η Συνθήκη του Μάαστριχτ προετοιμαζόταν επί ένα έτος.
<P>
Πάντοτε λάβαμε μία θετική στάση. Αναφερθήκατε, κύριε Υπουργέ, σε δυσχερείς συνθήκες και ας μην το κρύβουμε, επί του παρόντος, βρισκόμαστε ενώπιον ενός πολιτικού προβλήματος στο 'Αμστερνταμ, στο οποίο θα ήθελα καταρχήν να αναφερθώ και μετά τη συνάντηση των έξι επικεφαλής κυβερνήσεων του Ευρωπαϊκού Λαϊκού Κόμματος, η οποία πραγματοποιήθηκε εχθές στο Στρασβούργο. Η γαλλική κυβέρνηση ζήτησε μία περίοδο αξιολόγησης του Συμφώνου Σταθερότητας και προτείνει την επανασυζήτηση του χρονοδιαγράμματος πριν την υπογραφή του στο 'Αμστερνταμ. Ποια είναι η θέση μας; Η θέση μας είναι: »Pacta sunt servanda» , η δέσμευση του Δουβλίνου όσον αφορά το Σύμφωνο Σταθερότητας θα πρέπει να τηρηθεί. Δεν αποδεχόμαστε οποιαδήποτε τροποποίηση του Συμφώνου Σταθερότητας, καθώς αυτό αποτελεί ένα σύμφωνο και για την οικονομική ανάπτυξη. Τα κριτήρια και το χρονοδιάγραμμα για τη Νομισματική Ένωση θα πρέπει επίσης να γίνουν σεβαστά και να εφαρμοστούν και επιθυμούμε επίσης η ΔΔ να αποτελέσει στο Αμστερνταμ μία επιτυχία. Αλλά είμαστε επίσης σύμφωνοι ότι το εν λόγω Σύμφωνο Σταθερότητας θα πρέπει να τηρηθεί. Εχθές, ο κ. Lamfaloussy εξέθεσε τη θεμελιώδη επανάσταση, την οποία έχει επιφέρει η Νομισματική Ένωση στην Ευρώπη. Η πτώση του πληθωρισμού σε λιγότερο από 2 %, η μείωση του δημοσιονομικού ελλείμματος. Αυτά αποτελούν μία ουσιαστική βάση και για τη δημιουργία, επίσης, οικονομικής προόδου και απασχόλησης. Αλλά έχουμε χάσει 10 έτη. Θα μπορούσα πιθανόν να αναφέρω ότι ως Πρόεδρος του Ευρωπαϊκού Συμβουλίου το 1987 από κοινού με τον Jacques Delors επιχείρησαμε να δημιουργήσουμε μία κοινή κοινωνική βάση, να εγκαθιδρύσουμε διάλογο μεταξύ των ευρωπαίων κοινωνικών εταίρων και να δημιουργήσουμε ευρωπαϊκές συλλογικές συμβάσεις εργασίας. Αυτό δεν συνέβη. Χάσαμε 10 έτη και στη Σύνοδο Κορυφής του Μάαστριχτ δεν κατορθώσαμε να περιλάβουμε στη Συνθήκη το κοινωνικό κεφάλαιο. Αυτό θα συμβεί βέβαια τώρα και αυτό θα πρέπει να ενισχυθεί και γι'αυτό είμαστε σύμφωνοι. Αλλά είναι εξίσου μεγάλης σημασίας το να καταστεί η απασχόληση ένας στόχος της Ευρωπαϊκής Κοινότητας και είμαστε επ'αυτού σύμφωνοι με την ολλανδική πρόταση να συμπεριληφθεί ένας νέος τίτλος με έξι σημεία - ο αριθμός των σημείων δεν έχει τόσο μεγάλη σημασία - όσον αφορά τη συνεργασία μεταξύ των κρατών μελών, η οποία ενθαρρύνεται, υποστηρίζεται και συμπληρώνεται επαρκώς.
<P>
Η ολλανδική προεδρία επισημαίνει ότι η σύσταση μίας επιτροπής για την απασχόληση τώρα φαίνεται να γίνεται αποδεκτή και για το λόγο αυτό εκφράζουμε την ικανοποίησή μας. Όπως αναμένουμε πάντα ότι το Σύμφωνο Εμπιστοσύνης του Jacques Santer θα εφαρμοστεί επιτέλους. Το Σύμφωνο Σταθερότητας, κατά τη γνώμη μας, δεν θα πρέπει να απορριφθεί, αλλά θα πρέπει να συμπληρωθεί. Αυτό μπορεί να συμπληρωθεί και ο Jacques Delors ανέφερε αυτές τις μέρες ότι αυτό μπορεί να γίνει εν ισχύ του άρθρου 103 της Συνθήκης. Τονίζουμε τον επείγοντα χαρακτήρα αυτού και ελπίζουμε ότι υπό τις συνθήκες αυτές ακόμη και στο Αμστερνταμ είναι δυνατόν να υπογραφεί το Σύμφωνο Σταθερότητας, όπως αποφάσισαν εχθές οι επικεφαλής κυβερνήσεων του EΛΚ. Εν πάση περιπτώσει αυτή είναι η άποψή μας.
<P>
Επί του παρόντος, θα αναφερθώ στη ΔΔ. Οι προτάσεις της ολλανδικής προεδρίας είναι, κατά τη γνώμη μας, ένα αξιοσημείωτο έγγραφο. Θα ήθελα αυτό να το ονομάσω ως εξής: ένα αξιόλογο ελάχιστο όριο, κύριε Πρόεδρε του Συμβουλίου. Αλλά δεν αποδεχόμαστε, και αυτό το δηλώνουν όλοι, ακόμη και ο Πρόεδρος της Ευρωπαϊκής Επιτροπής το ανέφερε, να αναλαμβάνουν όλες τις πρωτοβουλίες οι μεγάλες χώρες, ακόμη και τις διπλωματικές πρωτοβουλίες, προκειμένου να τις υπονομεύουν. Αυτό μας φαίνεται απλά ένα αξιόλογο ελάχιστο όριο, εφόσον δεν περιοριστεί περαιτέρω. Και έχετε τονίσει τα σημεία: κοινοτικοποίηση των βασικών σημείων του τρίτου πυλώνα, προκειμένου αυτός να καταστεί κοινοτικός. Να συμπεριληφθεί στη Συνθήκη το κεκτημένο του Schengen και να καταστεί η Europol λειτουργική είναι κατά τη γνώμη μας όσον αφορά τον τομέα της ελευθερίας, της ασφάλειας και της δικαιοσύνης σημαντικά στοιχεία. Όσον αφορά τον δεύτερο πυλώνα, είμαστε υπέρμαχοι της ενσωμάτωσης της Δυτικοευρωπαϊκής Ένωσης, όπως έχουν προτείνει 6 κράτη μέλη, και συμφωνούμε με την προσπάθειά σας για τη δημιουργία ενός συστήματος λήψης αποφάσεων με πλειοψηφία για τον δεύτερο πυλώνα όσον αφορά τις κοινές δράσεις και θέσεις και, όπως το έχετε δηλώσει, βάσει μίας κοινής στρατηγικής.
<P>
Τρίτο σημαντικό σημείο: η ενσωμάτωση ενός τίτλου «Απασχόληση» στη Συνθήκη. Τέταρτο σημαντικό σημείο: τροποποίηση του άρθρου 113 της Συνθήκης όσον αφορά τις υπηρεσίες και την πνευματική ιδιοκτησία, καθώς και τα θεσμικά όργανα.
<P>
Είμαι σύμφωνος με αυτό που είπε ο Πρόεδρος της Επιτροπής; αντιλαμβάνομαι τις τεράστιες δυσκολίες ενώπιον των οποίων βρίσκεσται, αλλά διαπιστώνω ότι η ολλανδική προεδρία επιδεικνύει μεγάλη πολιτική βούληση ώστε να μην αφήσει να βουλιάξει την Ευρωπαϊκή Ένωση, η οποία βρίσκεται ενώπιον μίας πρόκλησης, μίας ιστορικής πρόκλησης, δηλαδή της διεύρυνσης της από 15 σε πιθανόν 25 κράτη μέλη. Για το λόγο αυτό, είναι τόσο σημαντική η μεταρρύθμιση των θεσμικών οργάνων. Για να διαθέτει κανείς ένα καλό όχημα, κ. Van Mierlo, χρειάζεται ένα καλό συνεργείο. Δεν με ενδιαφέρει ο τρόπος που είναι βαμμένο το συνεργείο, αυτό που με ενδιαφέρει είναι να είναι ένα καλό συνεργείο. Γιατί έτσι θα διαθέτουμε ένα καλό όχημα και το όχημα αυτό είναι δυνατόν να επισκευαστεί κατάλληλα, επειδή σήμερα αυτό παρουσιάζει προβλήματα. Και, κατά τη γνώμη μας, είναι ουσιώδους σημασίας το θέμα της λήψης αποφάσεων με πλειοψηφία στο Συμβούλιο, καθώς, και στους τομείς αυτούς η διαδικασία συναπόφασης του Κοινοβουλίου. Πιστεύουμε ακόμη ότι η στενότερη συνεργασία δεν θα πρέπει να αποφασισθεί ομόφωνα, αλλά με πλειοψηφία.
<P>
Αξιότιμοι συνάδελφοι, θα ήθελα να καταλήξω: δεν είναι δυνατόν να συμφωνούμε, δεν είναι δυνατόν ποτέ να συμμεριζόμαστε τις αντιλήψεις της κ. Θάτσερ, η οποία ήθελε να καταστήσει την Ευρώπη μία μεγάλη ζώνη ελεύθερων συναλλαγών αποκλειστικά μέσω της διακυβερνητικής συνεργασίας. Επί 12 έτη έχω ταχθεί μαζί με πολλούς άλλους στο Ευρωπαϊκό Συμβούλιο εναντίον αυτών των αντιλήψεων. Δεν είναι δυνατόν να συμφωνήσουμε με μία οπορτουνιστική απόφαση της σουηδικής κυβέρνησης, η οποία δεν είχε ζητήσει το opting out για τη Νομισματική Ένωση και η οποία για οπορτουνιστικούς λόγους, επειδή το ενιαίο νόμισμα δεν είναι δημοφιλές στη Σουηδία, αποφάσισε να μην ενταχθεί σε αυτό. Αυτή αποτελεί μία οπορτουνιστική απόφαση. Κατά αυτόν τον τρόπο δεν προοδεύουμε. Και ελπίζω ότι οι μεγάλοι πολιτικοί, όπως ο Μιτεράν και ο Ντελόρ και η κ. Guigou, και πολλοί άλλοι με τους οποίους επί 10 έτη πολεμήσαμε για αυτήν την Ευρώπη, ότι και σήμερα θα συνεχίσουν την πορεία τους. Και ότι, μέσω της σημαντικής επιρροής τους επί της γαλλικής κυβέρνησης, πρόκειται να καταστήσουν δυνατό η Σύνοδος Κορυφής του Αμστερνταμ να είναι επιτυχής και το Σύμφωνο Σταθερότητας να υπογραφεί και κυρίως οι πολίτες να αποκτήσουν φωνή σε αυτήν την Ευρώπη. Κατά αυτόν τον τρόπο, η Ευρώπη θα γίνει κοινωνική και ανθρώπινη. Ελπίζω ότι αυτό θα καταστεί δυνατό μέσω της συγκέντρωσης των δυνάμεων.
<P>
(Χειροκροτήματα)

<SPEAKER ID=18 LANGUAGE="FR" NAME="Pasty">
Κύριε Πρόεδρε, αγαπητοί συνάδελφοι, η προσεχής Σύνοδος Κορυφής του 'Αμστερνταμ θα είναι η πρώτη από μία σειρά συναντήσεων που θα διαμορφώσουν την αρχιτεκτονική της Ευρώπης του 21oυ αιώνα.
<P>
Θα επακολουθήσει, ελπίζουμε, η εφαρμογή, κατά την προβλεπόμενη ημερομηνία, των διευρύνσεων προς την ανατολή και προς το νότο, που θα σχεδιάσουν το περίγραμμα μίας επιτέλους επανενωμένης Ευρώπης, και η επιβεβαίωση της ευρωπαϊκής ταυτότητας στη διεθνή σκηνή, μόνη προοπτική που θα επιτρέψει στους ευρωπαίους πολίτες να αντιμετωπίσουν την παγκοσμιοποίηση η οποία, δικαιολογημένα, τους ανησυχεί. Πρέπει λοιπόν να γίνει αντιληπτή ως ένα στάδιο μίας μακράς διαδρομής και όχι ως κατάληξη. Υπό το φως αυτών των διακυβευμάτων πρέπει να κριθούν τα αποτελέσματά της.
<P>
Η Ευρώπη έχει καταρχή ανάγκη από αποτελεσματικούς θεσμούς, δηλαδή ικανούς να λαμβάνουν τις αποφάσεις που επιβάλλονται, στην κατάλληλη στιγμή, και από δημοκρατικές και διαφανείς διαδικασίες στις οποίες θα συμμετέχουν τα εθνικά κοινοβούλια και το Ευρωπαϊκό Κοινοβούλιο με την ιδιότητά τους των από κοινού κατόχων της δημοκρατικής νομιμοποίησης.
<P>
Αυτοί που αρνούνται, δικαιολογημένα, τη γραφειοκρατική και δημοκρατική Ευρώπη, πρέπει να της δώσουν τα μέσα της πολιτικής νομιμοποίησής της. Το κοινοτικό κεκτημένο πρέπει να ενισχυθεί, είτε πρόκειται για την εσωτερική αγορά, είτε για την εξωτερική εμπορική πολιτική - όπως πρότεινε ο κ. Santer - που πρέπει να είναι πιο επιθετική, ή για τις κοινές πολιτικές της γεωργίας και της αλιείας που πρέπει ταυτόχρονα να καταστούν πιο αποτελεσματικές αλλά και πιο δίκαιες.
<P>
Η κοινωνική συνοχή πρέπει επίσης να ενισχυθεί σημαντικά, ιδίως με τη συμπερίληψη στη Συνθήκη ενός βελτιωμένου κοινωνικού πρωτοκόλλου, όπως ζήτησε το Μάρτιο του 1996 η γαλλική κυβέρνηση σε ένα μνημόνιο σχετικά με το ευρωπαϊκό κοινωνικό πρότυπο, και με την ένταξη ενός κεφαλαίου ή ενός νέου τίτλου που θα μεταβάλει την απασχόληση προς όφελος όλων σε έναν από τους μείζονες στόχους της ευρωπαϊκής οικοδόμησης, όπως και την εγγύηση της εσωτερικής και εξωτερικής ασφάλειάς μας, χωρίς τις οποίες δεν θα ήταν δυνατό να υπάρξει πραγματική δημοκρατία.
<P>
Η Ευρώπη επικρίνεται συχνά, αγαπητοί συνάδελφοι, λιγότερο για όσα κάνει, που συχνά παραγνωρίζονται, και περισσότερο για όσα δεν κάνει, και που θα έπρεπε να κάνει. Υπάρχει μία σοβαρή αντίφαση όταν καταγγέλλουμε την παράλυση που οφείλεται στη διατήρηση του κανόνα της ομοφωνίας, τον οποίο ορισμένα κράτη επιθυμούν θεμιτά να έχουν την ικανότητα να επικαλούνται όταν κρίνουν ότι δικυβεύονται τα ανώτερα εθνικά συμφέροντά τους, και αρνούμαστε ταυτόχρονα τη δυνατότητα να αναπτυχθούν ενισχυμένες συνεργασίες μεταξύ των κρατών που επιθυμούν να προχωρήσουν.
<P>
Ας αποφύγουμε, αγαπητοί συνάδελφοι, να περισφίξουμε την άσκηση αυτής της ευελιξίας ή ενισχυμένης συνεργασίας με τόσο περιοριστικούς κανόνες που θα την καθιστούσαν σχεδόν ανενεργή. Εάν θέλουμε η ευρωπαϊκή οικοδόμηση να εξακολουθήσει να προοδεύει, ας διατηρήσουμε το ρεαλισμό και την ευελιξία που της επέτρεψαν, μέχρι σήμερα, να αναπτυχθεί και που θα είναι περισσότερο παρά ποτέ αναγκαίοι σε μία Ευρώπη διευρυμένη σε όλη την ήπειρό μας.
<P>
Αυτό που περιμένουμε από τους αρχηγούς κρατών και κυβερνήσεων, είναι η πολιτική βούληση να προχωρήσουμε αποφασιστικά, ώστε η Ευρωπαϊκή 'Ενωση να αποκτήσει επιτέλους την πολιτική ταυτότητα που αντιστοιχεί στο οικονομικό βάρος της και στην πολιτιστική επιρροή τοης. Εάν η Ευρώπη προκαλεί σήμερα φόβους σε έναν αυξανόμενο αριθμό συμπολιτών μας, είναι επειδή οι θεσμοί της δεν έλαβαν μέχρι τώρα επαρκώς υπόψη τις ανησυχίες τους μπροστά σε ένα μέλλον που το θεωρούν αβέβαιο και απειλητικό.
<P>
Το 'Αμστερνταμ, κύριε Πρόεδρε του Συμβουλίου, δεν πρέπει να είναι μόνο ο ωραίος τίτλος ενός τραγουδιού του Ζακ Μπρελ, αλλά μία επιτυχία. Πρέπει λοιπόν τα αποτελέσματά του να επιτρέψουν να επανέλθει η ελπίδα στους Ευρωπαίους που περιμένουν συγκεκριμένες απαντήσεις απέναντι στις αγωνίες τους που αφορούν κυρίως την απασχόληση και την ασφάλεια. Αυτό είναι το μήνυμα που περιμένουμε. Ας ελπίσουμε ότι αυτή η προσδοκία δεν θα διαψευσθεί.
<P>
Για να ολοκληρώσω, κύριε Πρόεδρε του Συμβουλίου, θα σας πω ότι εκτίμησα ιδιαίτερα τον εισαγωγικό λόγο σας που ήταν διαποτισμένος από ρεαλισμό και πραγματισμό. Πιστεύω ότι προσπαθήσατε να γεμίσετε το πιάτο - μιλήσατε προηγουμένως για κουζίνα -, ας ελπίσουμε ότι οι συνάδελφοί σας στο Συμβούλιο δεν θα είναι πολύ φανατικοί οπαδοί της «νέας κουζίνας», και σας λέω, κλείνοντας, κύριε Πρόεδρε του Συμβουλίου, ευχαριστώ για τα αποτελέσματα που έχετε ήδη αποθηκεύσει. Καλή δύναμη και καλή τύχη!

<SPEAKER ID=19 LANGUAGE="FR" NAME="Spaak">
Κύριε Πρόεδρε, αντί να επειμείνω στην κάπως πεζή παρομοίωση του γκαράζ και του γκαραζιέρη, θα ήθελα να υπενθυμίσω τον ορισμό που έδωσε το 1950 ο Ρομπέρ Σουμάν για τους κοινοτικούς κανόνες: »Η Ευρώπη δεν θα γίνει με μιας, ούτε με ένα οικοδόμημα συνόλου, αλλά με συγκεκριμένες υλοποιήσεις που δημιουργούν πραγματική αλληλεγγύη.»
<P>
Με αυτό το πνεύμα δημιουργήθηκαν ισχυροί θεσμοί και κανόνες δικαίου που επιτρέπουν στα κράτη να ζουν μαζί, να αποκτούν ένα κοινό πνεύμα και να εγγυώνται την αποτελεσματικότητα. Αυτό είναι που αποκαλούμε πιο πεζά μέθοδο της αποθήκευσης και των μικρών βημάτων.
<P>
Αναφερόμενος σε αυτές τις αρχές, που παραμένουν θεμελιώδεις για τις προόδους της 'Ενωσης, θα ήθελα να αξιολογήσω το σχέδιο Συνθήκης σε τρεις τομείς. 'Οσον αφορά την απασχόληση και το κοινωνικό επίπεδο, το σχέδιο κειμένου της ολλανδικής προεδρίας λαμβάνει υπόψη την απαίτηση των ευρωπαίων πολιτών εισάγοντας στη Συνθήκη την καταπολέμηση της ανεργίας, τη δημιουργία νέων θέσεων απασχόλησης, τη διατήρηση ενός συστήματος κοινωνικής ασφάλισης σύμφωνου με το ευρωπαϊκό μοντέλο. Ακόμη κι αν ορισμένοι κρίνουν ανεπαρκείς τις δεσμεύσεις, η πόρτα είναι ανοιχτή για άλλες αναπτύξεις: είναι η μέθοδος των μικρών βημάτων και της αποθήκευσης.
<P>
Εντελώς διαφορετικό είναι το αποτέλεσμα όσον αφορά την κοινή εξωτερική πολιτική και πολιτική ασφαλείας, την οποία επίσης οι πολίτες αντιλαμβάνονται ως εκδήλωση της ύπαρξης της Ευρώπης. Στο σημείο αυτό δεν υπάρχουν ούτε μικρά βήματα ούτε αποθήκευση και τα εργαλεία που δημιουργούνται - λυπάμαι κύριε Υπουργέ - είναι διακυβερνητικής φύσης. Η ομοφωνία, δηλαδή το δικαίωμα της αρνησηκυρίας βρίσκεται πριν και μετά τις αποφάσεις. Η εξουσία του Συμβουλίου ενισχύεται εις βάρος της εξουσίας της Επιτροπής. Η εποικοδομητική αποχή καθίσταται εύθραυστη με το δικαίωμα αρνησηκυρίας, έστω και από κακή διάθεση, ενός από τα δεκαέντε κράτη, και μιλώ μόνο για δεκαπέντε κράτη!
<P>
Ως προς την ενισχυμένη συνεργασία, είναι προφανές ότι οι όροι της εφαρμογής της θα είναι ουσιώδεις για την αξιολόγηση συνόλου που θα γίνει σχετικά με τα αποτελέσματα της Διάσκεψης, μ'άλλα λόγια σχετικά με το μέλλον της ευρωπαϊκής οικοδόμησης. Ο όρος της ομοφωνίας για την ΚΕΠΠΑ είναι ένας πραγματικός παραλογισμός που δεν μπορεί να δικαιολογηθεί από κανένα επιχείρημα.
<P>
Μπροστά στα πενιχρά προβλέψιμα αποτελέσματα της Διακυβερνητικής Διάσκεψης, η τήρηση της προθεσμίας της Οικονομικής και Νομισματικής 'Ενωσης και το Σύμφωνο Σταθερότητας εμφανίζονται ως μία απόλυτη επιταγή. Κάθε αναβολή, κάθε αμφισβήτηση των όρων και του χρονοδιαγράμματος θα μας επανέφεραν στις πιο σκοτεινές στιγμές της ιστορίας της 'Ενωσης. Φτάσαμε λοιπόν σε ώρες μεγάλης πρόκλησης και μεγάλου κινδύνου. Ευχόμαστε πολύ θάρρος στην ολλανδική προεδρία.

<SPEAKER ID=20 LANGUAGE="FR" NAME="Herzog">
Κύριε Πρόεδρε, η Διακυβερνητικκή Διάσκεψη έπρεπε να προκαλέσει μία νέα προσχώρηση των πολιτών αντιμετωπίζοντας τρεις προκλήσεις: να ξαναδώσει ένα νόημα στην ευρωπαϊκή οικοδόμηση, να εκδημοκρατίσει τους θεσμούς, να κατανείμει με σαφήνεια τις ευθύνες. Την παραμονή της Συνόδου Κορυφής του 'Αμστερνταμ, απέχουμε πολύ από την επίτευξη αυτών των στόχων.
<P>
Είμαι ρεαλιστής και δεν ζητώ το φεγγάρι, αλλά πιστεύω ότι μπορούμε να κάνουμε περισσότερα και πρέπει να προσπαθήσουμε να κάνουμε περισσότερα, πριν το ενιαίο νόμισμα και πριν τη διεύρυνση που, προσωπικά, τα θεωρώ και τα δύο αναγκαία. Δεν είναι δυνατό να αρκεσθούμε σε ένα τόσο ασθενές θεσμικό πλαίσιο. Εάν δεν προοδεύσουμε αρκετά μέσα σε οκτώ μέρες, ας εργασθούμε δύο ή τρεις επιπλέον μήνες αυτό το καλοκαίρι για να επιλύσουμε καλύτερα τα τρία ή τέσσερα κρίσιμα ζητήματα. Στο τέλος αυτής της περιόδου θα μπορούσε να υπογραφεί μία πιο σοβαρή Συνθήκη. Με την Ομάδα μου, ζητώ η κατάληξη να αναβληθεί για το φθινόπωρο εάν δεν επέλθουν από σήμερα μέχρι το 'Αμστερνταμ ορισμένες επιτακτικές βελτιώσεις.
<P>
Τί πρέπει να βελτιωθεί; Πρώτο, πρέπει να διασαφηνισθεί η εντολή που πρέπει να τηρήσουν τα κράτη και η 'Ενωση σχετικά με το στόχο «απασχόληση». Διότι υπερβολικά πολλές ασάφειες παρεμποδίζουν την εφαρμογή μίας σαφούς δράσης. Η γαλλική πρωτοβουλία που οδεύει προς την κατεύθυνση νέων όρων ανάπτυξης και απασχόλησης, χωρίς ασφαλώς να αρνείται τις προκλήσεις της ανταγωνιστικότητας και της σταθερότητας, είαναι ιδιαίτερα επίκαιρη και θαρραλέα. Αλλά πώς να υλοποιηθεί; 'Ενα συμπληρωματικό πρωτόκολλο προθέσεων στο σύμφωνο σταθερότητας δεν θα ήταν αρκετό. Η Συνθήκη πρέπει να προβλέπει σαφείς δεσμύσεις και επιχειρησιακά εργαλεία ώστε ο συντονισμός των οικονομικών πολιτικών να συμπεριλάβει πραγματικά την απαίτηση της συνεργασίας για την απασχόληση. Για το στόχο αυτό, πράγματι, η λήψη αποφάσεων σχετικά με ορισμένα φορολογικά, χρηματοοικονομικά και βιομηχανικά ζητήματα δεν πρέπει πλέον να παρεμποδίζεται από τον κανόνα της ομοφωνίας. Εάν κάθε κράτος μπορεί να αντιτάξει το βέτο του, δεν θα υπάρξει ποτέ κοινή πολιτική ανάπτυξης και απασχόλησης. Ας μην αρκεσθούμε λοιπόν σε μία καλλωπισμένη συμφωνία με υπόβαθρο το αδιέξοδο.
<P>
Δεύτερο, ο εκδημοκρατισμός των θεσμών απαιτεί περισσότερες προσπάθειες και στο σημείο αυτό επιδοκιμάζω τις προτάσεις του Ευρωπαϊκού Κοινοβουλίου που οδεύουν προς την κατεύθυνση της συναπόφασης, του ελέγχου της εκτελεστικής εξουσίας και ιδίως της διαφάνειας.
<P>
Τρίτο, όσον αφορά την έντιμη κατανομή των ευθυνών και την ενίσχυση της 'Ενωσης κατά την παραμονή της διεύρυνσης, το σχέδιο της Συνθήκης επιδεικνύει στο σημείο αυτό ιδιαίτερα σοβαρές ελλείψεις. Κάθε κράτος επιμένει στα προνόμιά του. Προχωράει η διακυβερνητική Ευρώπη και όχι η Κοινότητα. Η νομιμοποίηση και η αποτελεσματικότητα της κοινής λήψης αποφάσεων δεν θα ενισχυθούν. Τα κράτη διαθέτουν αναγκαία μέσα αλλά αρνούνται να δεσμευθούν στους στόχους και αρνούνται το δημοκρατικό έλεγχο.
<P>
Δεν πρέπει να αναμένουμε από αυτή τη ΔΔ να άρει πλήρως όλα αυτά τα εμπόδια. Επομένως η φρόνηση επιβάλλει να προβλέψουμε από αυτή τη Συνθήκη κιόλας ένα νέο ραντεβού για τις θεσμικές μεταρρυθμίσεις για το έτος 2000. Θα πρέπει τότε να προβλέψουμε μία διαδικασία συντακτικού χαρακτήρα που θα είναι αναγκαία.
<P>
Αγαπητοί συνάδελφοι, επιθυμώ να χαιρετίσω την εργασία που επιτελέσθηκε από τη θεσμική επιτροπή υπό τη διεύθυνση του Biagio de Giovanni. Παραμένει ένας δισταγμός ως προς την πολιτική κατάληξη. Ας τον υπερβούμε, ας ζητήσουμε από τις κυβερνήσεις να συνεχίσουν ακόμη τις προσπάθειές τους.

<SPEAKER ID=21 LANGUAGE="DE" NAME="Roth">
Κυρία Πρόεδρε, αγαπητοί συνάδελφοι! ?Οπως είναι γνωστό, από την ιστορία μπορεί κανείς να διδαχθεί πολλά και αυτός είναι και ο λόγος που θα σας πως απόψε μια ιστορία. Ο ευνοούμενος της Τσαρίνας Κατερίνας, πρίγκιπας Gregor Potjomkin, είχε καταλάβει την Κριμαία. ?Οταν λοιπόν η Τσαρίνα επισκέφθηκε την νεοκαταληφθείσα περιοχή, ο Potjomkin δημιούργησε μια απατηλή εικόνα της κατάστασης με την ταχεία ανέγερση χωριών, με διάφορα προκαλύμματα, και με στρατιωτικά θεάματα. Αυτό συνέβη το 1787. Σήμερα, μετά από 210 χρόνια ο πρίγκιπας Potjomkin και οι τσάροι δεν υπάρχουν πια, παρ' όλα αυτά εξακολουθούν να χτίζονται χωριά όπως το Potjomkin. Το μεγαλύτερο από αυτά θα εγκαινιασθεί την προσεχή εβδομάδα στο ?Αμστερνταμ με την συνθήκη Μάαστριχτ ΙΙ.
<P>
Η πρόσοψη διατηρήθηκε φιλική και ευχάριστη - ελευθερία, ασφάλεια, δίκαιο, Ευρώπη των Πολιτών - ο κ. van Mierlo το περιγράφει χρησιμοποιώντας τα ωραιότερα χρώματα, ωστόσο προσωπικά διερωτώμαι εάν πιστεύει αυτά που λέει! Τι κρύβεται πίσω από όλα αυτά; ?Ενα αριστούργημα ασαφών παραγράφων, όπως συμβαίνει με την περίπτωση του άρθρου κατά των διακρίσεων, ένα δαιδαλώδες κατασκεύασμα, όπως συμβαίνει στην περίπτωση της διαφάνειας, ένα αριστούργημα λεκτικών παραχωρήσεων, όπως συμβαίνει με το αποκαλούμενο κεφάλαιο για την απασχόληση, εν ολίγοις, ένα σωρό λόγια για το τίποτα. Με τη Συνθήκη Μάαστριχτ ΙΙ πρέπει να επέλθουν οι απαραίτητες διορθώσεις, προκειμένου να επιτραπεί στην Ευρωπαϊκή ?Ενωση να αποκτήσει μια πανευρωπαϊκή προοπτική, και για την προαγωγή της δημοκρατίας και της κοινωνικής οικολογίας. Οι προτάσεις που παρουσιάζονται αυτή τη στιγμή δεν είναι μόνο ανεπαρκείς, αλλά δεν ανταποκρίνονται καν στις ελπίδες, τα αιτήματα και τις δικαιολογημένες προσδοκίες που εκφράσαμε.
<P>
Με τη Συνθήκη Μάαστριχτ ΙΙ μπαίνουμε οριστικά στο δρόμο της αποδημοκρατικοποίησης προς όφελος της περαιτέρω ενδυνάμωσης της εκτελεστικής εξουσίας. Το ίδιο ισχύει και για την εικονική κοινοτικοποίηση τμημάτων του τρίτου πυλώνα, με την έναρξη της διάβρωσης των θεμελιωδών δικαιωμάτων και των αρχών του κράτους δικαίου, όπως το δικαίωμα στο άσυλο ή η προστασία των δεδομένων προσωπικού χαρακτήρα! Και όλα αυτά αντί να δοθεί επιτέλους στην Ευρωπαϊκή ?Ενωση ένα κοινωνικοπολιτικό θεμέλιο όπου η έννοια της ασφάλειας σημαίνει νομική ασφάλεια και όχι νόμος και τάξις! Στο προοίμιο γίνεται αναφορά στην αειφορία, έννοια η οποία παραμένει αιχμάλωτη της λογικής της ανάπτυξης που κυριαρχεί στο υπόλοιπο κείμενο, και που ως γνωστό είναι το αντίθετο της υπεύθυνης διασύνδεσης της οικολογίας με την οικονομία.
<P>
Αντί να εκπολιτιστεί η εξωτερική πολιτική στρατιωτικοποιείται η Ευρωπαϊκή ?Ενωση. Αποστολή μας πρέπει να είναι να άρουμε αυτό το προσωπείο. Αναφερόμαστε με τόση προθυμία στη διαφάνεια και την αξιοπιστία. Λοιπόν, στην περίπτωση αυτή δεν μπορούμε να επιτρέπουμε να μας εξαπατούν και να μας παρουσιάζουν ως επιτυχία και πρόοδο κάτι το οποίο δεν μπορεί να χαρακτηρισθεί ως τέτοιο! Δεν είμαστε οι μάρτυρες κατηγορίας των σύγχρονων Potjomkin, που ονομάζονται Helmut Kohl ή Jacques ή Ηans van Mierlo ή όπως αλλιώς.
<P>
Αποστολή μας είναι να διασαφηνίσουμε στις κυβερνήσεις ότι η δημοκρατία δεν συνιστά εμπόδιο αλλά προϋπόθεση της ευρωπαϊκής ολοκλήρωσης! Πρέπει να καταστήσουμε σαφές ότι αυτό που επιθυμούμε είναι μια αλλαγή του προσανατολισμού της οικονομικής, κοινωνικής, περιβαλλοντικής και οικολογικής πολιτικής. Κύριε van Mierlo, οι πολίτες δεν επιθυμούν μόνον άρτον και θεάματα, αλλά επιθυμούν να γνωρίζουν ποιος, με ποιο τρόπο και με ποια σύνεργα μαγειρεύει στην κουζίνα καθώς και τι μαγειρεύει. Και μάλιστα θέλουν να συμμετάσχουν και οι ίδιοι στη διαδικασία αυτή. Αυτό είναι συμμετοχή, αυτό είναι δημοκρατία και στην Ευρώπη!
<P>
(Χειροκροτήματα)

<SPEAKER ID=22 LANGUAGE="FR" NAME="Lalumiθre">
Κυρία Πρόεδρε, κύριε Πρόεδρε του Συμβουλίου - σας συγχαίρω για την ειλικρίνειά σας -, κύριε Πρόεδρε της Επιτροπής, η πολλαπλότητα των πολιτικών αλλαγών στην Ευρώπη και η συντομία των προθεσμιών που μας χωρίζουν από τη Σύνοδο Κορυφής του 'Αμστερνταμ, καθιστούν ιδιαίτερα δύσκολη την επιτυχία του εγχειρήματος. Για την Ομάδα μας, είναι σαφές ότι τίποτε δεν πρέπει να παρεμποδίσει τη διαδικσία ευρωπαϊκής ολοκλήρωσης και ότι η αναγκαία συμπερίληψη των κοινωνικών απαιτήσεων και της απασχόλησης δε συνιστά τροχοπέδη για την ολοκλήρωση αλλά, το αντίθετο, ένα πρόσθετο επιχείρημα υπέρ της ενίσχυσης της 'Ενωσης.
<P>
'Οσον αφορά τα ζητήματα της ημερήσιας διάταξης της Συνόδου Κορυφής, πέρα από αυτή καθεαυτή τη μεταρρύθμιση των θεσμών, η Ομάδα μας υποστηρίζει το συμβιβαστικό ψήφισμα που θα ψηφισθεί σε λίγο, τόσο σχετικά με την οικονομική και νομισματική ένωση, όσο και με το κοινωνικό επίπεδο και την απασχόληση, την ενιαία αγορά και το σχέδιο δράσης που προτείνει η Επιτροπή, και με τα άλλα ζητήματα.
<P>
Δυο λόγια σχετικά με το σύμφωνο σταθερότητας, αντικείμενο συζήτησης εδώ και μερικές ημέρες. Θεωρούμε ότι το σύμφωνο αυτό είναι η απόρροια της δημιουργίας του ενιαίου νομίσματος και ότι η έγκρισή του δεν πρέπει να αναβληθεί, διαφορετικά θα κινδυνεύσουμε να καθυστερήσουμε τη δημιουργία του εύρω, πράγμα που θα ήταν ένα σοβαρό πολιτικό λάθος. Γι'αυτό, κατανοούμε την ανάγκη να συμπληρωθεί το σύμφωνο αυτό με οικονομικές και κοινωνικές διατάξεις με στόχο την απασχόληση. Ελπίζουμε ότι, μέχρι το 'Αμστερνταμ, θα εξευρεθεί ένας συμβιβασμός ώστε τίποτε να μην σταματήσει την εφαρμογή του εύρω. Για να γίνει αυτό, ίσως δεν είναι απαραίτητο αυτές οι οικονομικές και κοινωνικές διατάξεις να συμπεριληφθούν στο σύμφωνο. Θα μπορούσαν να περιλαμβάνονται σε ένα άλλο έγγραφο, συμπληρωματικό.
<P>
'Οσον αφορά τους ίδιους τους θεσμούς, με λύπη διαπιστώνουμε ότι μερικές ημέρες πριν τη Σύνοδο Κορυφής παραμένουν ακόμη αβεβαιότητες για σημαντικά σημεία. Ο κύριος Πρόεδρος του Συμβουλίου το επιβεβαίωσε. Είμαστε λοιπόν αναγκασμένοι να αποφανθούμε επί μίας πρότασης που κατέθεσε η θεσμική επιτροπή μας. Η πρώτη έκδοση αυτής της πρότασης, που συνέταξε ο κ. De Giovanni, ήταν απαιτητική και αρκετά αυστηρή. Η δεύτερη έκδοση που υπέβαλε η ίδια η Επιτροπή είναι πιο αισιόδοξη και λιγότερο απαιτητική.
<P>
Από την πλευρά μας, λυπούμαστε για την εξέλιξη αυτή διότι επιθυμούμε η Σύνοδος Κορυφής να προχωρήσει όσο το δυνατό περισσότερο στη μεταρρύθμιση των θεσμών και στην οδό της ολοκλήρωσης, είτε πρόκειται για τους όρους ψηφοφορίας στο εσωτερικό του Συμβουλίου, είτε για τη σύνθεση, το ρόλο και την ενίσχυση της Επιτροπής, είτε για τα προνόμια του Ευρωπαϊκού Κοινοβουλίου, ιδίως για τη γενίκευση της συναπόφασης, είτε πρόκειται για την καθοδήγηση μίας πραγματικής εξωτερικής πολιτικής και πολιτικής ασφαλείας, ή της επεξεργασίας καθώς και της εφαρμογής μίας οικονομικής και κοινωνικής πολιτικής της 'Ενωσης, αυτό που ορισμένοι αποκαλούν οικονομική κυβέρνηση της 'Ενωσης, δίπλα σε αυτό που θα είναι η Κεντρική Τράπεζα.
<P>
'Ολα αυτά ελέχθησαν από το Κοινοβούλιό μας εδώ και δύο χρόνια. Εάν το Κοινοβούλιό μας δεν είχε εισακουσθεί, θα χρειαζόταν, όπως πρότεινε ο κύριος Πρόεδρος του Συμβουλίου, μία νέα ΔΔ.

<SPEAKER ID=23 LANGUAGE="FR" NAME="Berthu">
Κυρία Πρόεδρε, η προετοιμασία του Συμβουλίου του 'Αμστερνταμ κυριαρχείται από μία τεχνητή πολεμική σχετικά με το σύμφωνο σταθερότητας, που καταλήγει να αποκρύπτει τα ζητήματα που πραγματικά διακυβεύονται σε αυτή τη σύνοδο.
<P>
Τεχνητή πολεμική, διότι γνωρίζουμε καλά ότι η πτυχή «απασχόληση», την οποία διεκδικούν οι γάλλοι σοσιαλιστές για να επανεξισορροπηθεί το σύμφωνο, βρίσκεται ήδη στο σχέδιο Συνθήκης που έχει προετοιμασθεί από τη διακυβερνητική διάσκεψη και ότι δεν θα είναι δυνατό να γίνει τίποτε πολύ καλύτερο. Τεχνητή πολεμική επίσης διότι το ενιαίο νόμισμα, από τη στιγμή που δεν υπάρχει βέλτιστη οικονομική ζώνη στην Ευρώπη, δεν μπορεί παρά να είναι δυσμενές για την απασχόληση και, δίπλα σε αυτή τη μεγάλη πραγματικότητα, όλα τα άλλα είναι απλώς φλυαρίες ή πολιτικά προπετάσματα. Τέλος, τεχνητή πολεμική επειδή η πρώτη και πραγματική πολιτική για την απασχόληση στο ευρωπαϊκό επίπεδο ήταν η κοινή εμπορική πολιτική, την οποία η Ευρώπη ενταφίασε παραδιδόμενη σε ένα πνεύμα ελεύθερων συναλλαγών προς όλες τις κατευθύνσεις.
<P>
Αλλά αυτή η τεχνητή πολεμική σχετικά με το σύμφωνο σταθερότητας αποστρέφει την προσοχή από τα ζητήματα που πραγματικά διακυβεύονται στο 'Αμστερνταμ. Καταρχήν, η πολύ ισχυρή πρόοδος του φεντεραλισμού στο σχέδιο της Συνθήκης, που θα καθυποτάξει ακόμη περισσότερο τα έθνη και θα επιδεινώσει το δημοκρατικό έλλειμμα.
<P>
'Επειτα, η αποφυγή της πιο άμεσης συζήτησης σχετικά με το ενιαίο νόμισμα, αυτής που αφορά τις ριζικές συνταγματικές αλλαγές που πρέπει να αποφασισθούν ώστε να λειτουργήσει πραγματικά αυτό, αλλά που κανείς δεν τολμά να εξετάσει ανοιχτά από φόβο μήπως εγερθούν ανεξέλεγκτα προβλήματα.
<P>
'Οταν βλέπουμε τις προφυλάξεις και τις πρόνοιες, που στην πραγματικότητα είναι αρκετά αστείες, του σχεδίου Συνθήκης, για να αποφευχθεί αυτό το θεμελιώδες ζήτημα της βιωσιμότητας του ενιαίου νομίσματος, δεν μπορούμε να μη σκεφθούμε τη φράση του Ζαν-Ζακ Ρουσό: » Πρέπει ν'αφήσουμε το σίδερο στην πληγή, από φόβο μήπως αποσπώντας το εκπνεύσει ο τραυματίας.»

<SPEAKER ID=24 LANGUAGE="IT" NAME="Muscardini">
Κυρία Πρόεδρε, δυστυχώς, στο Αμστερνταμ δεν θα μπορέσουμε να γιορτάσουμε το τελικό σχήμα της Ευρωπαϊκής Ένωσης. Οι εργασίες της ΔΔ δεν έχουν ακόμη πετύχει την παγίωση της πολιτικής ένωσης, ούτε τα πράγματα θα μπορούσαν να είναι διαφορετικά, διότι η Ένωση δεν διαθέτει ακόμη ένα δημοκρταικό και λειτουργικό θεσμικό σχήμα, ικανό να κυβερνήσει τις τύχες της διευρυμένης Ευρώπης. Πώς είναι δυνατό να υποτεθεί μία πολιτική Ένωση, μία κοινή εξωτερική πολιτική, μία κοινή πολιτική άμυνας που να εγγυάται την ειρήνη, μία πολιτική που να πραγματοποιεί μέσα στην Ένωση, και έξω από αυτή με τις χώρες εταίρους, μία πολιτική σεβασμού και προάσπισης των πολιτικών δικαιωμάτων όταν απουσιάζει ένα σταθερό και αποτελεσματικό πολιτικό σχήμα; Ποια αρχή θα αναλάβει ένα μέρος της κυριαρχίας των κρατών μελών για να μπορέσει να επιλύσει με κύρος τα προβλήματα που προανέφερα;
<P>
Η έλλειψη μιας πολιτικής ένωσης οδηγεί τις χώρες μας σε τεράστιες και αμέτρητες δυσκολίες σχετικά με την οικονομική και νομισματική ένωση εξαιτίας του ότι, όπως ένα καινούργιο σπίτι κτίζεται από τα θεμέλια, έτσι και η συμπλήρωση της οικονομικής ένωσης με τη νομισματική ένωση θα έπρεπε να είναι το άμεσο αποτέλεσμα μιας πολιτικής ένωσης, και όχι το αντίθετο.
<P>
Γι αυτούς τους λόγους η Εθνική Συμμαχία θεωρεί ότι η ΔΔ δεν θα πρέπει να λήξει στο Αμστερνταμ, αλλά ότι χρειάζεται να επεκτείνει τις εργασίες της μέχρι την επίτευξη ενός σταθερού πολιτικού και θεσμικού στόχου που θα έχει σχεδιασθεί συστηματικά. Το πρόβλημα της διεύρυνσης, συνεπώς, θα πρέπει να αντιμετωπισθεί και από αυτή την οπτική σκοπιά. Η ανομοιογένεια μεταξύ των υποψηφίων χωρών και των 15 χωρών της Ένωσης είναι πολύ μεγάλη, και σε ορισμένους τομείς φαίνεται μάλιστα ανυπέρβλητη. Γι αυτό το λόγο, εκτός από τη νόμιμη ανησυχία μας για τη λειτουργικότητα και την αποτελεσματικότητα της μελλοντικής Ένωσης, θεωρούμε ότι είναι απαραίτητη μία μεταβατική περίοδος που θα πρέπει να συζητηθεί σοβαρά στο πλαίσιο των διαπραγματεύσεων. Από αυτή την άποψη, η αναβολή των αποφάσεων της ΔΔ για μερικούς μήνες δεν αποτελεί σοβαρό κίνδυνο για το μέλλον της διευρυμένης Ευρώπης, αλλά αντίθετα τη μοναδική λύση για την επίτευξη μιας διεύρυνσης με επωφελή αποτελέσματα, στόχο για τον οποίο πρέπει να δημιουργηθεί επιτέλους η πολιτική Ευρώπη.

<SPEAKER ID=25 NAME="David">
Κυρία Πρόεδρε, καλωσορίζω την πρόοδο στη σχεδίαση της νέας Ευρωπαϊκής Συνθήκης και της συμφωνίας που επιτεύχθηκε, η οποία απέχει από τις προτεινόμενες γραμμές. Αυτό θα είναι ένα ταπεινό αλλά σημαντικό βήμα προς την Ευρωπαϊκή Ένωση. Αλλά ακόμα και σ' αυτό το σχετικά προχωρημένο στάδιο θα προέτρεπα την Ολλανδική Προεδρία να κάνει ό, τι είναι δυνατόν να ενδυναμώσει το κείμενο, ιδιαιτέρως το κεφάλαιο σχετικά με την απασχόληση και με επιλεγμένα θέματα περιορισμένης πλειοψηφικής ψηφοφορίας.
<P>
Τώρα, το κείμενο είναι αρκετά ασαφές και χρειαζόμαστε περισσότερη ακρίβεια και έμφαση. Αλλά η Διάσκεψη του Αμστερνταμ θα εξετάσει και άλλα θέματα, κυρίως τις κινήσεις προς την οικονομική και νομισματική ένωση, το σύμφωνο σταθερότητας και το πρόγραμμα ενιαίας αγοράς της Επιτροπής.
<P>
Αυτό στο οποίο θέλω να καταλήξω σήμερα είναι ότι η δημιουργία θέσεων εργασίας θα πρέπει να αποτελεί τη βασική προτεραιότητα. Υπάρχουν σήμερα στην Ευρώπη 18 εκατομμύρια άνεργοι, 21 % των οποίων είναι νέοι. Αυτό είναι ντροπή και χρειάζεται συντονισμένη προσπάθεια για να αντιμετωπίσουμε το πρόβλημα. Χρειαζόμαστε ένα σύμφωνο ανάπτυξης και σταθερότητας. Όταν μιλάμε για στήριξη της βιομηχανίας θα έπρεπε να κάνουμε τα πάντα για να ενθαρρύνουμε τις μικρές και μικρομεσαίες επιχειρήσεις. Πρέπει να ενεργοποιήσουμε τις προτάσεις του Έσσεν, να ολοκληρώσουμε την ενιαία αγορά και να κάνουμε την Ευρώπη πραγματικά ανταγωνιστική.
<P>
Όλα αυτά είναι σημαντικά θέματα που πρέπει να εξεταστούν στη Διάσκεψη του Αμστερνταμ παράλληλα με τις θεσμικές αλλαγές. Πιστεύω ότι αν γίνει αυτό, η Διάσκεψη του Αμστερνταμ θα θεωρηθεί ορόσημο για την ανάπτυξη της Ευρώπης, όχι μόνο λόγω της Ευρωπαϊκής Συνθήκης αλλά και γιατί βάζει την εργασία στην κορυφή της ημερήσιας διάταξης της Ευρώπης.

<SPEAKER ID=26 LANGUAGE="ES" NAME="Mιndez de Vigo">
Κυρία Πρόεδρε, κύριε Προεδρεύοντα του Συμβουλίου, κύριε Πρόεδρε της Επιτροπής, ευχαριστώ πολύ για τις παρεμβάσεις σας. Πιστεύω ότι αποτελούν καλό οιωνό σχετικά με αυτό που μπορεί να είναι το Ευρωπαϊκό Συμβούλιο του Αμστερνταμ αν τελικά επιτύχει. Και θεωρώ ότι το έργο αυτού του Κοινοβουλίου πρέπει να είναι, αυτή τη στιγμή, να προσπαθήσει να πετύχετε εσείς, να πετύχουν οι Κυβερνήσεις.
<P>
Η λαμπρή παρέμβαση του κυρίου Martens, Προέδρου της Ομάδας του ΕΛΚ, βοηθά στο να μπορώ εγώ να επικεντρωθώ σε θέματα πιο συγκεκριμένα. Το πρώτο από αυτά, που περιλαμβάνεται στην πρόταση ψηφίσματος που θα υποβληθεί σε ψηφοφορία σε αυτό το Κοινοβούλιο στη διάρκεια του πρωινού, αφορά κάτι που θεωρώ βασικό: τη διαφύλαξη της κοινοτικής μεθόδου. Εκείνο που χαρακτηρίζει αυτό το τόσο σπάνιο και περίπλοκο «πράγμα» -όπως είπε ο κ. Van Mierlo- που είναι η Κοινότητα ή η Ευρωπαϊκή Ένωση, είναι η κοινοτική μέθοδος, είναι το να κάνουμε πράγματα μαζί, μέσω ενός υπερεθνικού οργάνου που λέει την κάθε στιγμή ποιο είναι το κοινοτικό συμφέρον. Συνεπώς, θεωρώ σημαντικότατο το έργο της Επιτροπής να διαφυλαχτεί πλήρως, διότι, χωρίς την Επιτροπή, αυτό που δημιουργήσαμε θα ήταν ένας διακυβερνητικός οργανισμός συνεργασίας, θα του έλειπε όμως αυτός ο παράγοντας ολοκλήρωσης που το χαρακτηρίζει. Θεωρώ επίσης σημαντικό να διατηρηθούν οι δικαιοδοτικές αρμοδιότητες του Δικαστηρίου των Ευρωπαϊκών Κοινοτήτων, που έχει εκπληρώσει σημαντικό έργο και αποτελεί αποτελεσματική δημοκρατική εγγύηση. Και κατ' αυτήν την έννοια, πιστεύω ότι οφείλουμε επίσης να αναζητήσουμε το ρόλο που πρέπει να αντιστοιχεί στο Κοινοβούλιο.
<P>
Πιστεύω, κύριε Van Mierlo, ότι αν εξετάσετε την πρόταση ψηφίσματος που θα ψηφίσουμε σήμερα, θα διαπιστώσετε ότι υπάρχει μια αλλαγή φύσεως αυτού του Κοινοβουλίου. Αυτό το Κοινοβούλιο υπήρξε για πολλά χρόνια ένα Κοινοβούλιο που προωθούσε, το οποίο, εφόσον δεν είχε ίδιες αρμοδιότητες, αυτό που έκανε ήταν να προωθεί, να διεκπεραιώνει. Αυτό το Κοινοβούλιο, μετά τη Συνθήκη για την Ευρωπαϊκή Ένωση, είναι ένα Κοινοβούλιο που αποφασίζει σε ορισμένα θέματα. Και πιστεύω ότι αυτή η πρόταση ψηφίσματος που πρόκειται να ψηφίσουμε σήμερα δείχνει τον νέο αυτό χαρακτήρα του Κοινοβουλίου: Ένα Κοινοβούλιο που αποφασίζει, ένα Κοινοβούλιο που ερευνά, την κάθε στιγμή, προς τα πού πρέπει να βαδίσει η Κοινότητα. Και γι' αυτό, στην πρόταση ψηφίσματός μας -η οποία, όπως θα μπορέσετε να παρατηρήσετε αν κοιτάξετε πίσω, παρουσιάζει μεγάλες διαφορές με άλλα ψηφίσματα της προηγούμενης δεκαετίας- αυτό το Κοινοβούλιο δίνει έμφαση σε αυτά που θεωρεί θετικά στο ολλανδικό σχέδιο, και είναι πολλά, και επιθυμούμε να σας υποστηρίξουμε σε εκείνα τα θέματα όπου θεωρούμε ότι η ολλανδική Προεδρία, όπως και οι προηγούμενες Προεδρίες, βαίνουν προς τη σωστή κατεύθυνση.
<P>
Θα επιθυμούσαμε επίσης να καθορίσουμε εκείνα τα θέματα όπου πιστεύουμε πως πρέπει να καταβληθεί μια προσπάθεια της τελευταίας ώρας. Διότι πιστεύω πως, αν καταβάλουμε αυτήν την προσπάθεια, θα μπορέσουμε να επιτύχουμε ένα καλό αποτέλεσμα. Και νομίζω πως αυτή η προσπάθεια θα πρέπει να επικεντρωθεί σε δύο σημεία:
<P>
Πρώτον, στον τρίτο πυλώνα. Αν και υπάρχουν σίγουρα άλλοι συνάδελφοι σε αυτό το Σώμα που πιστεύουν ότι πρέπει να πάμε μακρύτερα, εγώ πιστεύω ότι η πρόταση της ολλανδικής Προεδρίας να ενσωματωθεί ο τρίτος πυλώνας στον πρώτο σχετικά με ορισμένα ζητήματα, βαίνει προς τη σωστή κατεύθυνση, αν και αυτό θα γίνει με προθεσμίες, και εμείς, για το λόγο αυτόν, θα την υποστηρίξουμε.
<P>
Στο κοινωνικό κεφάλαιο, πιστεύω πως πρέπει να δράσουμε. Αναμφισβήτητα, η καλύτερη κοινωνική πολιτική, η καλύτερη πολιτική απασχόλησης, είναι μια καλή εθνική οικονομική πολιτική -χαίρομαι πολύ που μπορώ να το πω, εφόσον στη χώρα μου, η Κυβέρνησή μου βρίσκεται, αυτή τη στιγμή, σε έξοχη κατάσταση- πιστεύω όμως ότι πρέπει επίσης να μεταδώσουμε ένα σαφές μήνυμα στους πολίτες για το ότι την Ένωση την απασχολούν αυτά τα θέματα. Και αυτό το σαφές μήνυμα, κύριε Προεδρεύοντα του Συμβουλίου, είναι κάτι που θα πρέπει να εξετάζεται στη Συνθήκη.
<P>
Τέλος, θα ήθελα επίσης να επισημάνω ότι σε αυτήν την τελική ευθεία προς το Ευρωπαϊκό Συμβούλιο του Αμστερνταμ, αν ξέρουμε να αντιμετωπίσουμε αυτές τις προκλήσεις, αν έχουμε επίσης τόλμη - νομίζω πως η τόλμη είναι απαραίτητη- και αν έχουμε φιλοδοξία, πιστεύω ότι θα φτιάξουμε μια καλή Συνθήκη που θα χρησιμεύσει για τη διεύρυνση. Δεν θα πρέπει να ξεχνάμε ότι αν δεν επιτύχουμε μια Συνθήκη σωστή στη λειτουργία της, η διεύρυνση δεν θα μπορέσει να πραγματοποιηθεί.

<SPEAKER ID=27 NAME="Collins, Gerard">
Κυρία Πρόεδρε, επιθυμώ να εκφράσω τις ευχαριστίες μου στον Προεδρεύοντα και στον Πρόεδρο της Επιτροπής για τη συνεισφορά τους στη συζήτηση αυτή εδώ σήμερα το πρωί.
<P>
Οι τρέχουσες διαπραγματεύσεις για μια αναθεώρηση των Ευρωπαϊκών Συνθηκών λαμβάνουν χώρα παράλληλα με την προετοιμασία για τη δημιουργία ενός ενιαίου νομίσματος. Είναι ίσως κατανοητό ότι οι προετοιμασίες για το ενιαίο νόμισμα έχουν προσελκύσει πολύ περισσότερο την προσοχή του κοινού από τη ΔΔ ενόψει της άμεσης και εμφανούς επίπτωσης που θα έχει το εύρω στην καθημερινή μας ζωή.
<P>
Παρόλ' αυτά, η ΔΔ και η νέα Συνθήκη η οποία θα προκύψει από τις διαπραγματεύσεις αυτές θα μπορούσαν να έχουν πολύ μεγαλύτερες επιπτώσεις στη ζωή των πολιτών μας, αφού οι κυβερνήσεις των κρατών μελών εστιάζουν αυστηρά τις διαπραγματεύσεις αυτές στην αντιμετώπιση θεμάτων που ανησυχούν το κοινό. Οι εκλογές που έγιναν πρόσφατα σε αρκετά κράτη μέλη επιβεβαιώνουν ακριβώς αυτό.
<P>
Το θέμα που ανησυχεί περισσότερο είναι η απασχόληση, και η παροχή ευκαιριών απασχόλησης γι' αυτούς που δεν έχουν εργασία και η βελτίωση της εξασφάλισης της εργασίας αυτών που ήδη εργάζονται. Το ποσοστό ανεργίας στην Ευρωπαϊκή Ένωση είναι διπλάσιο από το επίπεδο των Ηνωμένων Πολιτειών και τριπλάσιο από αυτό της Ιαπωνίας. Αυτό είναι απαράδεκτα υψηλό, και οι κυβερνήσεις πρέπει να συγκεντρώσουν την προσοχή τους στα μέτρα για τη δημιουργία θέσεων εργασίας, κυρίως για τους νέους ανθρώπους μας. Η εξασφάλιση της απασχόλησης στο μέλλον γι΄ αυτούς που έχουν την τύχη να εργάζονται σήμερα είναι ένα εξίσου σημαντικό θέμα.
<P>
Η Ένωση πρέπει να εξασφαλίσει ότι οι ευρωπαϊκές εταιρείες θα παραμείνουν ανταγωνιστικές στη διεθνή αγορά και ότι οι χώρες μας θα παραμείνουν ελκυστικοί προορισμοί για κινητές επενδύσεις και για σχέδια δημιουργίας θέσεων εργασίας από υπερπόντιες εταιρείες.
<P>
Η καλύτερη διαθέσιμη μέθοδος για την εξασφάλιση της εργασίας για τους εργαζόμενους είναι η διατήρηση και, σε πολλές περιπτώσεις, η βελτίωση των ανταγωνιστικών πλεονεκτημάτων των βιομηχανιών που έχουν βάση την Ευρώπη. Πρέπει να μην υιοθετήσουμε την τάση εφαρμογής νέας νομοθεσίας, ιδιαιτέρως σε ευρωπαϊκό επίπεδο, η οποία αυξάνει το συνολικό κόστος παραγωγής στη βιομηχανία μας και απειλεί την ασφάλεια της εργασίας όλων όσοι προσελήφθησαν πρόσφατα στη βιομηχανία.
<P>
Η Ένωση θα πρέπει να στοχεύει στην ελαχιστοποίηση του γραφειοκρατικού και διοικητικού βάρους που έχει πέσει στη βιομηχανία μας, κυρίως από οδηγίες και κανονισμούς της Ένωσης. Θα έπρεπε να βοηθά στη βελτίωση της ανταγωνιστικότητας μέσω των επενδύσεων και στη βελτίωση της εκπαίδευσης για τους εργαζόμενούς μας και τους προσωρινά άνεργους.
<P>
Τέλος, πρέπει να υπερασπιστούμε έντονα τα συμφέροντά μας στη διεθνή αγορά βασίζοντας την πολιτική για το εμπόριο στη λογική ότι οι υπερπόντιες εταιρείες θα έχουν μόνο πρόσβαση στις αγορές μας αρκεί να έχουμε εξίσου καλή πρόσβαση στις δικές τους αγορές. Δεν έχει καθόλου, ή σχεδόν καθόλου νόημα να αναπτύξει η Ευρωπαϊκή Ένωση μια πολιτική εμπορίου με βάση τις φιλελεύθερες αρχές της ελεύθερης αγοράς αν οι ανταγωνιστές μας συνεχίσουν να εφαρμόζουν περιοριστικές πρακτικές στις δικές τους αγορές.
<P>
Η Διακυβερνητική Διάσκεψη θα πρέπει να αντιμετωπίσει τα θέματα σχετικά με τη δημιουργία νέων θέσεων εργασίας και την εξασφάλιση της εργασίας εξασφαλίζοντας ότι οι προτάσεις για αναθεώρηση της Συνθήκης θα περιλαμβάνουν συγκεκριμένες δεσμεύσεις που θα δώσουν άμεση προτεραιότητα στα μέτρα για τη βελτίωση της ανταγωνιστικής θέσης της βιομηχανίας της ΕΕ στη διεθνή αγορά.

<SPEAKER ID=28 LANGUAGE="SV" NAME="Sjφstedt">
Κυρία Πρόεδρε, η Διακυβερνητική Διάσκεψη που θα λήξει τώρα έχει ιδιαίτερo ενδιαφέρον για τα νέα κράτη μέλη. Τώρα θα μπορέσουμε να δούμε εάν η ένταξη στην ΕΕ ήταν αυτό που είπαν ότι θα είναι και αυτό το οποίο υποσχέθηκαν αυτοί που πρεσβεύουν την ένταξη. Θα ήθελα να υποστηρίξω ότι υπάρχουν πολύ μεγάλες διαφορές μεταξύ αυτού που τώρα προτείνεται και των υποσχέσεων π.χ. που δίνονταν στο σουηδικό λαό πριν από το δημοψήφισμα.
<P>
Πριν από το δημοψήφισμα ένα βασικό επιχείρημα ήταν η δυνατότητά μας να επηρρεάζουμε την Ένωση. Μπορούμε τώρα να δούμε πως κατά πάσα πιθανότητα οδηγούμαστε προς λιγότερες ψήφους στο Υπουργικό Συμβούλιο και αφαίρεση του δικαιώματος αρνησικυρίας σε μια σειρά διαφόρων ζητημάτων. Ένα άλλο επιχείρημα ήταν ότι θα εξακολουθούσαν να υπάρχουν οι σουηδικοί συνοριακοί έλεγχοι. Στην νέα πρόταση για την Συνθήκη αυτό στην πράξη θα απαγορευτεί. Πέραν τούτου θα γίνει μία εις βάθος εναρμόνιση των νομικών ζητημάτων και της πολιτικής για τους πρόσφυγγες. Ένα περαιτέρω επιχείρημα ήταν ότι θα εξακολουθούσε να υπάρχει η σουηδική στρατιωτική ουδετερότητα. Ωστόσο τώρα γίνονται πολλά βήματα προς την κατεύθυνση μιας κοινής άμυνας. Το κόμμα μου, με τις μεγάλες μεταβολές που τώρα προτείνονται θα καταψηφίσει αφενός τις τροποποιήσεις της Συνθήκης, θα προτείνει αφετέρου ένα δημοψήφισμα γι&#x02BC;αυτές στη Σουηδία.

<SPEAKER ID=29 LANGUAGE="DE" NAME="Voggenhuber">
Κυρία Πρόεδρε! Μετά τις δηλώσεις Επιτροπής και του Συμβουλίου δεν έχει κανείς αμέσως τη διάθεση να πιστέψει στο όραμα της ενότητας της Ευρώπης. Τόσο πολύ απέχουν οι δηλώσεις αυτές, ο τυφλός, μικροπρεπής πραγματισμός, η μικροψυχία και τεχνοκρατικός τρόπος σκέψης από την ιστορική αποστολή της ευρωπαϊκής ολοκλήρωσης. Παρ' όλα αυτά πιστεύω ότι το έργο της Διακυβερνητικής Διάσκεψης θα πρέπει να εκτιμηθεί με βάση αυτή την ιστορική διάσταση. Το ίδιο πιστεύω ότι ισχύει και για εμάς, το Κοινοβούλιο.
<P>
Εφόσον συμφωνούμε ότι επιθυμούμε να οικοδομήσουμε την Ευρώπη πάνω στα θεμέλια της δημοκρατίας και των δικαιωμάτων των πολιτών, είμαστε υποχρεωμένοι να διαπιστώσουμε ότι αυτή η Διακυβερνητική Διάσκεψη δεν ενίσχυσε τα θεμέλια της Ευρώπης αλλά αντιθέτως τα υπονόμευσε, αρχής γενομένης με τα δικαιώματα της Europol, τις ελλείψεις της διαδικασίας συναπόφασης, την απουσία των θεμελιωδών δικαιωμάτων, έως την αντιδημοκρατική διάρθρωση αυτού του τεχνοκρατικού οικοδομήματος. Εφόσον συμφωνούμε ότι η στατική του μελέτη στηρίζεται στην κοινωνική συνοχή, στη δίκαια κατανομή του πλούτου, τότε πρέπει να συμπεράνουμε ότι η Διακυβερνητική Διάσκεψη δεν ενισχύει το οικοδόμημα. Ενόψει της μαζικής ανεργίας, της αυξανόμενης φτώχιας, της εμβάθυνσης του χάσματος μεταξύ φτωχών και πλουσίων, τα μέσα που προσφέρονται από αυτή τη Διακυβερνητική Διάσκεψη είναι ακατάλληλα για να ενισχύσουν τη στατική αυτή. Εφόσον συμφωνούμε ότι ο πυλώνας ασφάλειας αυτού του ευρωπαϊκού οικοδομήματος είναι η ειρηνική ευρωπαϊκή διάρθρωση και όχι ένα στρατιωτικό σύμφωνο, τότε, οι απόψεις που προβλήθηκαν από τον Πρόεδρο της Επιτροπής είναι λανθασμένες. Κύριε Πρόεδρε, ίσως να μην μπορείτε να φαντασθείτε, όπως είπατε εδώ, ότι η Ευρώπη θα διαδραματίσει ηγετικό ρόλο στον παγκόσμιο χώρο χωρίς τη στρατιωτική της παρουσία. Ωστόσο, δεν θα πρέπει να λησμονείτε ότι η Ευρώπη αυτή οικοδομήθηκε από την εποχή της ΕΚΑΧ με βάση αυτή την ιδέα, χωρίς στρατιωτική παρουσία και κατόρθωσε να διαμορφώσει μια ειρηνική διάταξη. Και εφόσον συμφωνούμε ότι οι αρχιτέκτονες της Ευρώπης δεν είναι μια πολιτική ελίτ, αλλά οι ίδιοι οι πολίτες, τότε σας ερωτώ το εξής: εάν ληφθούν υπόψη τα αποτελέσματα της διακυβερνητικής διάσκεψης, που θα πρέπει να στηρίξουν οι πολίτες τον ενθουσιασμό τους όσον αφορά την Ευρώπη;
<P>
Εφόσον το Κοινοβούλιο είναι ο συνήγορος των αρχιτεκτόνων της Ευρώπης, ο συνήγορος των πολιτών, τότε πρέπει σήμερα να αναλάβει με ενεργητικότητα δράση ενάντια στη μικροψυχία, ενάντια στον πραγματισμό της διάσκεψης αυτής.

<SPEAKER ID=30 LANGUAGE="FR" NAME="Saint-Pierre">
Κυρία Πρόεδρε, επιτρέψτε μου να εξετάσω ένα θέμα που θεωρώ ουσιώδες για το ευρωπαϊκό μοντέλο που οικοδομούμε στις παραμονές του 20ού αιώνα, και μιλάω για τον κοινοβουλευτικό και δημοκρατικό έλεγχο των θεσμών.
<P>
Δεν νομίζω ότι κάνω λάθος εάν δηλώσω ότι οι αρμοδιότητες της 'Ενωσης θα εξέλθουν ενισχυμένες από τη ΔΔ, όσον αφορά τουλάχιστον την καταπολέμηση του οργανωμένου εγκλήματος και της τρομοκρατίας, τις ικανότητες εμπορικών διαπραγματεύσεων με τους εταίρους μας, την καταπολέμηση κάθε μορφής διάκρισης, τη δημόσια υγεία και την προστασία των καταναλωτών.
<P>
Πρέπει ωστόσο να διαπιστώσουμε ότι αυτή η εξέλιξη, θετική καταρχήν, πραγματοποιείται εις βάρος του αναγκαίου δημοκρατικού ελέγχου, είτε στο επίπεδο του Ευρωπαϊκού Κοινοβουλίου είτε των κοινοβουλίων των κρατών μελών. Ορισμένες προτάσεις που περιέχει το σχέδιο Συνθήκης της 30ής Μαίου είναι ιδιαίτερα σημαντικές σχετικά με αυτό. Πρόκειται για μία επικίνδυνη παρέκκλιση, που υπάρχει κίνδυνος όχι μόνο να προκαλέσει μία ισχυρή ανισορροπία στο εσωτερικό της 'Ενωσης υπέρ του Συμβουλίου και του Ευρωπαϊκού Συμβουλίου, αλλά ακόμη και να απομακρύνει τον πολίτη από μία ευρωπαϊκή οικοδόμηση που θα τη θεωρήσει ως κάτι ασαφές, απόμακρο και ακατανόητο, έως και ανεξέλεγκτο. Ας προσθέσουμε τις όλο και πιο πραγματικές απειλές για έναν περιορισμό των αποκλειστικών δικαιωμάτων του Δικαστηρίου στον τομέα της δικαιοσύνης και των εσωτερικών υποθέσεων, περιορισμός που υπάρχει κίνδυνος να θίξει τα ατομικά δικαιώματα όλων των ευρωπαίων πολιτών.
<P>
Κύριε Προεδρεύοντα του Συμβουλίου, κύριε Πρόεδρε της Επιτροπής, κάνω έκκληση στο αίσθημα ευθύνης σας το οποίο γνωρίζουμε. Επειδή πιστεύουμε στην Ευρώπη, επειδή είμαστε πεπεισμένοι ότι το μέλλον όλων μας εξαρτάται από το μέλλον αυτής της 'Ενωσης την οποία οικοδομούμε, προς Θεού, μην προσφέρετε σε αργυρό δίσκο στους αντιπάλους της Ευρώπης μία συνθήκη που μπορεί να θεωρηθεί ως ένα βήμα προς τα πίσω στο επίπεδο της δημοκρατίας και του δικαιοδοτικού ελέγχου.

<SPEAKER ID=31 NAME="Nicholson">
Κυρία Πρόεδρε, άκουσα σήμερα το πρωί με μεγάλο ενδιαφέρον, με την ελπίδα ότι θα προέκυπτε μια ρεαλιστική απάντηση στις ανησυχίες των πολιτών της Ευρώπης. Δυστυχώς δεν προέκυψε καμία. Και το Συμβούλιο και η Επιτροπή φαίνονται αποφασισμένες να προχωρήσουν με την πεποίθηση ότι μόνο αυτοί γνωρίζουν τι είναι καλύτερο.
<P>
Υπάρχουν σαφώς πολλές ανησυχίες που απασχολούν τα εκατομμύρια των πολιτών για το μέλλον της ΟΝΕ. Ανησυχούν για τον ρυθμό και την ταχύτητα με την οποία κινούμαστε και παρατηρούν τους χειρισμούς και τη διαχείριση των εθνικών αποθεμάτων καθώς γίνονται προσπάθειες να εφαρμοστούν τα κριτήρια του Μάαστριχτ. Οι πολίτες της Ευρώπης πληρώνουν το ύστατο τίμημα από την άποψη της υψηλής ανεργίας και έχουν πολύ μικρές ελπίδες όσον αφορά τη βελτίωσή της για το άμεσο μέλλον. Εάν διοχετεύαμε την ίδια ενέργεια στη δημιουργία θέσεων εργασίας, νέας εξασφάλισης, τότε πιστεύω ότι οι πολίτες μας θα μας είχαν περισσότερη εμπιστοσύνη. Το θέμα του εθνικού συμφέροντος και της πλειοψηφικής ψηφοφορίας πρέπει να επιλυθούν με σαφήνεια. Φοβούμαι ότι πορευόμαστε προς τη δημιουργία μιας νέας «επιπλοκής» δημιουργώντας ακόμα περισσότερες γκρίζες περιοχές. Ο ρόλος των εθνικών κοινοβουλίων πρέπει να αυξηθεί, όχι να μειωθεί.
<P>
Δεν πιστεύω ότι μπορούμε να προχωρήσουμε σε οποιαδήποτε διεύρυνση πριν καταστήσουμε σαφές τι ακριβώς θέλουμε για τον εαυτό μας. Εάν δεν έχουμε πιο αυστηρά καθιερωμένες δομές πριν από τη διεύρυνση, καλά δοκιμασμένες, δεν υπάρχει καμία περίπτωση να πετύχει η διεύρυνση. Πρέπει να προσέξετε στο Αμστερνταμ να μην καταστρέψετε ό, τι έχουμε επιτύχει και ό, τι έχει δημιουργηθεί μέχρι σήμερα.

<SPEAKER ID=32 LANGUAGE="DE" NAME="Schδfer">
Κυρία Πρόεδρε! Η αξιολόγηση του σχεδίου της τροποποιημένης συνθήκης πρέπει να στηριχθεί στις απόψεις του Ευρωπαϊκού Κοινοβουλίου.
<P>
Πρώτον, προτεραιότητα για τη λήψη ενεργών μέτρων για την προαγωγή της απασχόλησης και της κοινωνικής δικαιοσύνης. Δεύτερον ευέλικτη κοινή εξωτερική πολιτική και πολιτική ασφάλειας, τρίτον κοινά μέτρα στον τομέα της εσωτερικής ασφάλειας και τη δικαιοσύνης, τέταρτον εκδημοκρατισμός των διαρθρώσεων με τη θεσμική αναδιοργάνωση και, πέμπτον, καταβολή κάθε δυνατής προσπάθειας για την ουσιαστική προώθηση της δυνατότητας διεύρυνσης της Ευρωπαϊκής ?Ενωσης. Οι προτάσεις της ολλανδικής προεδρίας του Συμβουλίου αποτελούν εν γένει σημαντικά βήματα προς την κατεύθυνση που επιθυμεί το Ευρωπαϊκό Κοινοβούλιο. Ωστόσο, η σύνοδος του ?Αμστερνταμ πρέπει να συνεχίσει στο δρόμο αυτό, επειδή επιθυμούμε και χρειαζόμαστε την επιτυχία της Διακυβερνητικής Διάσκεψης. Στα πλαίσια αυτά, το Ευρωπαϊκό Κοινοβούλιο καλείται να διαδραματίσει έναν ιδιαίτερο ρόλο.
<P>
Υπενθυμίζω ότι το νομοσχέδιο Spinelli ήταν ο πρόδρομος της Ενιαίας Ευρωπαϊκής Πράξης του 1986, ότι η Συνθήκη του Μάαστριχτ του 1992 επηρεάσθηκε από σημαντικές προτάσεις του Σώματος και ότι σήμερα συμμετέχουμε στις διαβουλεύσεις με δύο εκπροσώπους μας. Σήμερα ήδη δεν είναι δυνατόν να αμφισβητηθεί ότι πολλές προτάσεις, οι οποίες έχουν κατατεθεί στην τράπεζα των διαπραγματεύσεων, προέρχονται από το Ευρωπαϊκό Κοινοβούλιο. Είμαστε η κινητήρια δύναμη αυτής της διάσκεψης και στην περίπτωση όλων των άλλων μεταρρυθμίσεων οι οποίες πρόκειται να επακολουθήσουν μετά την αλλαγή του αιώνα το Ευρωπαϊκό Κοινοβούλιο πρέπει να συμμετέχει επί ίσοις όροις στις διαπραγματεύσεις και στην κύρωση αυτών. Η σχετική αρμοδιότητα ανήκει σήμερα στους αρχηγούς των κρατών και των κυβερνήσεων. Κάθε Κυριακή, στους λόγους που εκφωνούν τάσσονται υπέρ της διεύρυνσης της Ευρωπαϊκής ?Ενωσης. Τώρα που είναι Δευτέρα πρέπει να λάβουν συγκεκριμένες αποφάσεις προκειμένου να συμβάλουν στη βελτίωση των συνθηκών διαβίωσης των πολιτών μας!

<SPEAKER ID=33 LANGUAGE="DE" NAME="Brok">
Κυρία Πρόεδρε, ένα από τα σημαντικότερα καθήκοντα της διακυβερνητικής διάσκεψης ήταν να ασχοληθεί με την ικανότητα δράσης της Ευρωπαϊκής ?Ενωσης και, κατ' αυτόν τον τρόπο, με τη δυνατότητα διεύρυνσης. Η ολλανδική προεδρία - όπως και η προηγούμενη προεδρία - κατέβαλε κάθε δυνατή προσπάθεια για να προωθήσει τις εξελίξεις στους τομείς αυτούς! Δυστυχώς όμως, η δυσπιστία που επικρατεί μεταξύ των κυβερνήσεων των κρατών μελών σε πολλούς τομείς είναι τόσο μεγάλη, ώστε η πρόοδος που σημειώθηκε είναι περιορισμένη; επί τη ευκαιρία θα ήθελα να ευχαριστήσω τον Πρόεδρο Santer για την παραπομπή που έκανε στο άρθρο 113.
<P>
?Οταν στην περίπτωση του τομέα των υπηρεσιών - που είναι μόνο ένα παράδειγμα πολλών τομέων - συμπεριλαμβάνουμε τρεις σελίδες με εξαιρέσεις σε ένα πρωτόκολλο για το δικαίωμα εκμετάλλευσης και τις άμεσες επενδύσεις, εξουδετερώνουμε σε τελευταία ανάλυση την αναθεώρηση του άρθρου. Θα ήθελα να παροτρύνω την ολλανδική προεδρία του Συμβουλίου, με βάση το παράδειγμα αυτό, να μεριμνήσει ώστε να δημιουργηθεί ένα άνοιγμα στο ?Αμστερνταμ, ώστε να μην διατηρηθεί το Status quo, ώστε να μην υπάρχουν κυβερνήσεις που υπερασπίζονται θέσεις οι οποίες εάν εξετασθούν με αντικειμενικότητα αποκαλύπτονται ως αντιπαραγωγικές στην περίπτωση των διαπραγματεύσεων που διεξάγονται στα πλαίσια του ΠΟΕ.
<P>
Το ίδιο ισχύει και για την εσωτερική πολιτική και την πολιτική ασφάλειας. Πιστεύω ότι επιβάλλεται να εισακουσθεί η πρόταση της ολλανδικής προεδρίας του Συμβουλίου για τη μεταφορά των τομέων αυτών από τον τρίτο στον πρώτο πυλώνα, προκειμένου να αυξηθεί η ικανότητα δράσης της Ευρωπαϊκής ?Ενωσης. Η εν λόγω ικανότητα δράσης πρέπει να ενισχυθεί με την αυτόματη μετάβαση από το σύστημα της ομοφωνίας στο σύστημα των πλειοψηφικών αποφάσεων, προκειμένου να σημειωθεί πραγματικά πρόοδος. ?Εχω βαρεθεί να ακούω τους πολιτικούς να δηλώνουν ότι η Ευρώπη επιθυμεί να καταπολεμήσει τη διεθνή εγκληματικότητα, ενώ παράλληλα αρνούνται στην Ευρώπη τα μέσα που χρειάζονται για το σκοπό αυτό, όπως συνέβη! Η μόνη λύση είναι αυτή η αυτόματη μετάβαση, η οποία θα πρέπει να ισχύσει στον πρώτο πυλώνα. Θα ήθελα παρεμπιπτόντως να αναφέρω ότι με την υπόθεση αυτή διασυνδέονται και τα δικαιώματα του Κοινοβουλίου. Το ίδιο ισχύει και για την εξωτερική πολιτική και την πολιτική ασφάλειας. Στους τομείς αυτούς έχουν επινοηθεί θαυμαστές διαρθρώσεις, δεν είμαι σίγουρος κατά πόσον θα οδηγήσουν σε αύξηση της ικανότητας δράσης της Κοινότητας στην πράξη, είμαι όμως σίγουρος αυτό θα μελετηθεί.
<P>
Το δεύτερο σημείο αφορούσε τον περαιτέρω εκδημοκρατισμό και την προσέγγιση του πολίτη εκ μέρους της Κοινότητας. Κύριε Πρόεδρε, πιστεύω οτι θα συνεχίσετε τις προσπάθειες που καταβάλατε με την υποστήριξη του Κοινοβουλίου προκειμένου να σημειωθεί πρόοδος στον τομέα της συναπόφασης. Ελπίζω ότι την ερχόμενη Τετάρτη θα είμαστε σε θέση να σας ευχαριστήσουμε για την επιτυχία σας.
<P>
Πρέπει να επέλθουν ακόμη ορισμένες βελτιώσεις στην περίπτωση της ρήτρας κατά των διακρίσεων και σε ορισμένους άλλους τομείς. ?Ισως τη Δευτέρα ή την Τρίτη οι αρμόδιοι δείξουν την απαιτούμενη μεγαλοψυχία, έτσι ώστε να επέλθουν ορισμένες βελτιώσεις στους τομείς αυτούς. Κατ' αυτόν τον τρόπο θα μπορούσε να συζητηθεί και το δικαίωμα του Κοινοβουλίου να συμμετέχει στις διαβουλεύσεις για την τροποποίηση συνθηκών, όπως ανάφερε πριν λίγο ο συνάδελφος Schδfer.
<P>
Πιστεύω ότι το Ευρωπαϊκό Κοινοβούλιο επέτυχε κάτι στο τρίτο σημείο με την σοβαρή πίεση που άσκησε τα τελευταία χρόνια βελτιώνοντας την ισορροπία της κοινωνικής πολιτικής. Το κοινωνικό πρωτόκολλο και το πρωτόκολλο για την απασχόληση θα ενσωματωθούν στη συνθήκη. Ελπίζω ότι θα μπορέσουμε και σε αυτό τον τομέα να βελτιώσουμε τους μηχανισμούς λήψης αποφάσεων και να συνεργασθούμε με καλύτερο τρόπο απ' ότι μέχρι στιγμής, παραδείγματος χάριν μέσω των διαδικασιών συναπόφασης, εφόσον είναι δυνατόν να συνεχίσει να εφαρμόζεται η ίδια στρατηγική.
<P>
Πιστεύω επίσης ότι χρειαζόμαστε ένα κεφάλαιο για την απασχόληση το οποίο θα συμβάλλει στον πραγματικό συντονισμό των εθνικών πολιτικών που εφαρμόζονται στον ίδιο τομέα. Δεν χρειαζόμαστε νέες ευρωπαϊκές αρμοδιότητες αλλά καλύτερο συντονισμό, δεδομένου ότι οι διαφορετικές ή ακόμη και αντίθετες πολιτικές στον τομέα της απασχόλησης εξουδετερώνουν η μια την άλλη λόγω της αλληλεξάρτησης που υφίσταται στους κόλπους της ενιαίας αγοράς. Αυτό συμφέρει τους πάντες. Το πρόβλημα δεν είναι τα νέα χρηματοδοτικά προγράμματα, που από την άποψη αυτή δεν έχουν σημασία, δεδομένου ότι μπορούμε κάλλιστα να χρησιμοποιήσουμε τα διαρθρωτικά ταμεία. Αυτό που έχει σημασία είναι να προωθηθούν οι μηχανισμοί και η απασχόληση. Αυτό είναι το ζητούμενο. Η προαγωγή της απασχόλησης είναι άλλος ένας μακροοικονομικός στόχος. Κατ' αυτόν τον τρόπο μπορούμε επίσης να λύσουμε τα προβλήματα τα οποία σχετίζονται με....
<P>
(Ο ομιλητής διακόπτεται από την Πρόεδρο)

<SPEAKER ID=34 LANGUAGE="NL" NAME="Van Bladel">
Πρόεδρε, η Ολλανδία υπέβαλε συνεπείς, πραγματιστικές και ρεαλιστικές αλλά με μία δόση ιδεαλισμού προτάσεις. Ο κ. Van Mierlo αναφέρεται σε μία μαχητική και αποτελεσματική Ένωση η οποία θα είναι απτή για τους πολίτες και θα διαθέτει μία κουζίνα στην οποία θα ετοιμάζονται καλύτερα εδέσματα. Αλλά σε τι χρειαζόμαστε μία καλά εξοπλισμένη κουζίνα με νόστιμα εδέσματα, όταν ο χώρος για τον οποίο προορίζεται είναι ερείπια. Πίσω από τις πόρτες αυτού του μη κατάλληλα προσαρμοσμένου σπιτιού, το Συμβούλιο εξακολουθεί να πραγματοποιεί μυστικές συνεδριάσεις. Δεν υπάρχουν ανοικτές πόρτες, δεν υπάρχει δημοκρατική διαφάνεια, αλλά στα σκοτεινά δωμάτια αυτού του σπιτιού πέφτουν οι Επίτροποι ο ένας πάνω στον άλλον, τη στιγμή που ο Πρόεδρος ετοιμάζει στην κουζίνα νόστιμα εδέσματα. Οι πολίτες επιθυμούν έργα, θέσεις εργασίας και ασφάλεια. Η απασχόληση, όπως είπε ο Πρόεδρος, δεν είναι δυνατόν να διασφαλιστεί από τη Συνθήκη. Είναι δυνατόν αυτό να οδηγήσει και πάλι σε αντιευρωπαϊκά αισθήματα, όταν το όνειρο της απασχόλησης, το οποίο έχει περιληφθεί στη Συνθήκη, δεν επαληθευτεί.
<P>
Όσον αφορά την ασφάλεια, οι ενέργειες για την προώθησή της δεν μου είναι εμφανείς. Αλλά και η ίδια η Ολλανδία λαμβάνει μέτρα, τα οποία έρχονται σε αντίθεση με αυτήν, όπως η απενεργοποίηση του εισαγγελέα Van Der Voort, ο οποίος συγκέντρωσε όλες τις αποδείξεις για το εμπόρο κοκκαΐνης από το Suriname μέσω της Ολλανδίας. Αυτό δεν αποτελεί καλό οιωνό, Πρόεδρε. Ένα άλλο παράδειγμα: οι μεθυσμένοι οδηγοί και οι οδηγοί που παραβιάζουν το όριο ταχύτητας διαφεύγουν την επιβολή κυρώσεων, επειδή λησμονήθηκε να ανακοινωθούν στις Βρυξέλλες οι τεχνικές προδιαγραφές. Πού βρίσκεται η ασφάλεια, την οποία έχουμε υποσχεθεί στους πολίτες;
<P>
Οι ολλανδοί Ευρωβουλευτές στην Ένωση για την Ευρώπη δεν επιθυμούν άρτο και θεάματα, δεν επιθυμούν window dressing , αλλά έργα. Τουλάχιστον, το Αμστερνταμ δεν έχει χαθεί ακόμη και ελπίζω σε μία καλή Συνθήκη.

<SPEAKER ID=35 NAME="Παπαγιαννάκης">
Κυρία Πρόεδρε, νομίζω ότι είναι φανερό πως δεν μπορεί να συνεχιστεί η διάκριση ανάμεσα στην ΟΝΕ, από τη μια μεριά, και τη Διακυβερνητική Διάσκεψη, από την άλλη.
<P>
Και, βεβαίως, είναι απαραίτητο να προχωρήσει η ΟΝΕ. Αλλά η Διακυβερνητική Διάσκεψη πρέπει να αποκαταστήσει τις ισορροπίες. Πρέπει να αποκαταστήσει τον ρόλο της οικονομικής ένωσης, καθώς επίσης και τον ρόλο μιας κάποιας οικονομικής κυβέρνησης απέναντι στην ΟΝΕ. Γι'αυτό πρέπει να αποκαταστήσει συνθήκες πολιτικής δημοκρατίας.
<P>
Κανείς δεν θα εκχωρήσει δικαιώματα σε οργανισμούς που θα παίρνουν σημαντικές αποφάσεις, εάν δεν έχει την πεποίθηση ότι θα μπορούν να ασκηθούν πολιτικές στην 'Ενωση: πολιτικές κοινωνικές, για την απασχόληση, για την οικολογία. Αυτό θα εξαρτηθεί, φυσικά, από το πολιτικό χρώμα των ηγεσιών μας στο μέλλον. Αλλά, σε κάθε περίπτωση, οι πολιτικοί και οι πολίτες πρέπει να ξαναβρούν τον ρόλο τους και το βάρος τους. Δεν μπορεί να τα αφήσουμε αυτά σε έναν οργανισμό που θα ασκεί τα καθήκοντά του εν κενώ και θα πειραματίζεται σε συνθήκες έλλειψης βαρύτητας, όπως η Κεντρική Τράπεζα.

<SPEAKER ID=36 LANGUAGE="SV" NAME="Schφrling">
Κυρία Πρόεδρε, οι επίσημοι λόγοι που εκφωνούνταν, πριν γραφτεί το κείμενο της πρότασης, ότι η νέα Συνθήκη θα περιείχε ένα μεταρρυθμιστικό πρόγραμμα που θα αποτελούσε τη βάση της νέας Ευρώπης για το μέλλον και το οποίο θα έκανε τους πολίτες να υπερνικήσουν το σκεπτικισμό τους προς την ΕΕ απέτυχε, κατά την άποψή μου, παταγωδώς. Από την πρόταση προκύπτει ότι το βάρος δεν έχει επ&#x02BC;ουδενί δοθεί σ&#x02BC;αυτό που ελέχθη ότι θα δωθεί, συγκεκριμένα στη δημοκρατία, την διαφάνεια, τη κοινωνική ασφάλεια και τη βιώσιμη ανάπτυξη. Εκτός αυτού - το πιο σημαντικό - οι προετοιμασίες ενόψη της ένταξης νέων μελών έχουν μετατεθεί στο μέλλον. Θεωρώ ότι η πρόταση αντιθέτως δυσχεραίνει την διεύρυνση και μπορεί ως εκ τούτου να μονιμοποιήσει τη διαίρεση της Ευρώπης, κάτι που είναι μια μεγάλη απογοήτευση.
<P>
Ακούσαμε επίσης τον κ. Van Mierlo να επαινεί την ΔΔ για την επίτευξη δημοκρατίας και διαφάνειας καθώς και την ικανοποίηση, μέσω της απασχόλησης των αιτημάτων των πολιτών, αλλά δυστυχώς αυτά είναι μόνο διακοσμητικά. Και οι πολίτες επίσης θα ανακαλύψουν ότι η σούπα που σερβίρεται από την κουζίνα της ΕΕ είναι πάρα, πάρα πολύ αραιή.
<P>
Θέλω να δώσω κάποια παραδείγματα: Όσον αφορά τα αιτήματα για διαφάνεια, επίβλεψη και την αρχή της δημοσιότητας αυτό που έχει επιτευχθεί είναι εντελώς απαράδεκτο. Πρώτα λένε ότι οι πολίτες θα έχουν δικαίωμα πρόσβασης σε όλα τα έγγραφα, αλλά μετά το αναιρούν αυτό με το να δίνουν στο Συμβούλιο Υπουργών δικαίωμα να περιορίσει αυτό το δικαίωμα. Εκτός αυτού κάθε θεσμικό όργανο θα αποφασίζει το ίδιο ποιοί κανόνες θα ισχύουν για την διαφάνεια. Τι σημαίνει αυτό; Εάν προσθέσει κανείς σ&#x02BC;αυτό τον κανονισμό αρχείου της ΕΕ γίνεται κατανοητό ότι δεν μένει τίποτε απ&#x02BC;αυτήν την διαφάνεια. Μένουν μόνο οι ωραίες διατυπώσεις και ευσεβείς ελπίδες. Το ίδιο ισχύει δυστυχώς για την περιβαλλοντική εγγύηση που δίνει την εντύπωση ότι έχει ενισχυθεί μέσω κάποιων διασαφηνήσεων. Αλλά ένα κράτος μέλος που θέλει να διατηρήσει ή να εφαρμόσει αυστηρότερες περιβαλλοντικές προϋποθέσεις πρέπει να δηλώσει τους λόγους του στην Επιτροπή η οποία μπορεί τότε να τους απορρίψει με το να παραπέμψει σε εμπορικά εμπόδια. Συνεπώς, το θέμα της βιώσιμης ανάπτυξης και του περιβάλλοντος δυστυχώς αγνοείται.

<SPEAKER ID=37 LANGUAGE="NL" NAME="Dankert">
Καταρχήν, θα ήθελα να ευχαριστήσω τον Πρόεδρο του Συμβουλίου, ο οποίος αυτές τις ιδιαίτερα φορτωμένες ημέρες βρήκε το χρόνο και ήρθε να εκθέσει τις υποθέσεις εδώ υπεύθυνα, επειδή νομίζω ότι αυτός εδώ ο χώρος αποτελεί τη μόνη θέση, όπου ένας Πρόεδρος του Συμβουλίου μπορεί να πράξει αυτό.
<P>
Μία σειρά παρατηρήσεων. Όσον αφορά τη ΔΔ, την κουζίνα και την Ευρώπη των πολιτών. Πιθανόν, πράγματι οι πολίτες να μην ενδιαφέρονται για την κατασκευή της κουζίνας, αλλά θέλουν να γνωρίζουν εάν θα υπάρξει περισσότερη Ευρώπη των πολιτών. Και εδώ τίθεται το ερώτημα πώς κατασκευάζεται αυτή η κουζίνα και εάν είναι δυνατόν να υπάρχουν μάγειρες οι οποίοι μπορούν να μαγειρέψουν κατά συνεπή τρόπο. Επομένως, η βάση υπάρχει αλλά αναμένουμε τα αποτελέσματα. Αυτά βέβαια δεν θα καταστούν φανερά αμέσως.
<P>
Ένα δεύτερο σημείο. Νομίζω ότι όσον αφορά τη ΔΔ είμαστε σύμφωνοι ότι αυτή θα πρέπει να καταστήσει δυνατή τη διεύρυνση. Θα πρέπει, εντούτοις, να αποφύγουμε καταστάσεις, όπως στη Σύνοδο Κορυφής των Ιωαννίνων - και αυτό ήταν πολύ απλό σχετικά - και θα πρέπει ακόμη να αποφύγουμε ώστε με τη διεύρυνση να οπισθοδρομήσουμε, αντί να προοδεύσουμε. Νομίζω ότι θα πρέπει να συμφωνήσουμε με τον γερμανό υφυπουργό Hoyer, ο οποίος δήλωσε στην Επιτροπή Θεσμικών Υποθέσεων ότι το σχέδιο Συνθήκης, επί του παρόντος, είναι ανεπαρκές για να καταστήσει δυνατή τη διεύρυνση. Και δεν θα πρέπει να ελπίζουμε ότι όταν αρχίσουν οι διαπραγματεύσεις για τη διεύρυνση η κατάσταση θα είναι ευκολότερη. Επομένως, τίθεται ένα τεράστιο πρόβλημα, το οποίο δεν πρόκειται να επιλυθεί στο Αμστερνταμ και εξακολουθεί να ισχύει η ερώτησή μου, παρά τα λεχθέντα από τον κ. Van Mierlo, προς ποια κατεύθυνση θα πρέπει να στραφούμε.
<P>
Τρίτο σημείο: ο εκδημοκρατισμός. Παραδέχομαι ότι όσον αφορά το Ευρωπαϊκό Κοινοβούλιο έχει επέλθει πρόοδος στο κείμενο σχετικά με ορισμένα σημεία. Αλλά σε άλλα σημεία παρατηρείται οπισθοδρόμηση. Αλλά αυτό που με ενδιαφέρει περισσότερο είναι η συνολική κατάσταση της κοινοβουλευτικής δημοκρατίας, όσον αφορά το σχέδιο Συνθήκης. Και βάσει αυτού επέρχεται μία φανερή οπισθοδρόμηση, κατά τη γνώμη μου, όσον αφορά τα εθνικά κοινοβούλια, η οποία δεν αντισταθμίζεται μέσω αυτών που παραχωρούνται σε ευρωπαϊκό επίπεδο.
<P>
Τέλος, το ίδιο το σύστημα της ΔΔ. Νομίζω ότι οι παρούσες μακροχρόνιες διαπραγματεύσεις κατέδειξαν ότι αυτό το σύστημα στην παρούσα μεγάλη Κοινότητα, στην πραγματικότητα δεν λειτουργεί. Αυτό μοιάζει όλο και περισσότερο με ένα είδος στρατηγικής Von Mόnchhausen, σύμφωνα με την οποία κανείς τραβάει τα μαλλιά του για να βγει από το τέλμα. Δεν θα ήταν δυνατόν να εξετάσουμε το ενδεχόμενο ενός νέου συστήματος;

<SPEAKER ID=38 LANGUAGE="NL" NAME="Maij-Weggen">
Πρόεδρε, εξετάζοντας το σχέδιο Συνθήκης του Αμστερνταμ το οποίο μας υποβλήθηκε, έχουμε πολλοί την εντύπωση ότι ζούμε μεταξύ ελπίδας και φόβου. Ελπίδας, επειδή η περιορισμένη πρόοδος, η οποία έχει επιτευχθεί, πρόκειται να οδηγήσει σε περιορισμένη βελτίωση της παλιάς Συνθήκης. Και φόβου, επειδή υπάρχει μία σειρά άλλων θεμάτων, στα οποία δεν υπήρξε πρόοδος και προφανώς έχουμε να κάνουμε με μία ελλιπή συνθήκη και αυτό μάλιστα λίγο πριν τη διεύρυνση με νέα κράτη μέλη από την Κεντρική και Ανατολική Ευρώπη.
<P>
Όσον αφορά την περιορισμένη πρόοδο, θα είμαι σύντομη. Δεν είναι μηδαμινή, αλλά εντούτοις δεν είναι και σπουδαία. Είμαστε, εντούτοις, ικανοποιημένοι, γιατί η απασχόληση και τα θέματα του περιβάλλοντος αντιμετωπίζονται καλύτερα; επίσης στον τομέα της καταπολέμησης της διεθνούς εγκληματικότητας πραγματοποιούνται κάποια βήματα; οι διαδικασίες λήψης αποφάσεων πρόκειται να απλουστευθούν; και επίσης το Ευρωκοινοβούλιο θα διαδραματίζει κάπως σπουδαιότερο ρόλο, όσον αφορά το νομοθετικό έργο. Αλλά η ανησυχία είναι μεγαλύτερη όσον αφορά τα θέματα στα οποία δεν επιτεύχθηκε συμφωνία. Εννοώ, για παράδειγμα, τη διαφάνεια της διοίκησης, το δημοκρατικό περιεχόμενο της Ένωσης, την εξωτερική πολιτική και επίσης τη στάθμιση των ψήφων.
<P>
Όσον αφορά τη διαφάνεια της διοίκησης, είναι θετικό το γεγονός ότι τα έγγραφα του νομοθετικού έργου της Ένωσης προσεχώς πρόκειται να είναι περισσότερο διαθέσιμα. Αυτό είναι πολύ σημαντικό για τους πολίτες, για τα εθνικά κοινοβούλια και για εμάς. Αυτό που είναι λυπηρό είναι το γεγονός ότι δεν φαίνεται να επέρχεται πρόοδος, όσον αφορά τη διαφάνεια στο Συμβούλιο. Και όσον αφορά τη συμπεριφορά του Συμβουλίου ως νομοθέτου, αυτό θα εξακολουθήσει, πίσω από κλεισμένες πόρτες, να νομοθετεί. Αυτό αποτελεί στην πραγματικότητα προσβολή για την κοινοβουλευτική δημοκρατία και θεωρώ ότι δεν είναι δυνατόν το Συμβούλιο να πρέπει να λειτουργεί κατ'αυτόν τον τρόπο.
<P>
Δυστυχώς, θα πρέπει να διαπιστώσουμε ότι και άλλοι τομείς, και ο συνάδελφος Dankert αναφέρθηκε σε ορισμένα από αυτά τα θέματα, δεν συμβιβάζονται με αυτήν την κοινοβουλευτική δημοκρατία. Όταν εξετάζω, τόσο όσον αφορά το θέμα της εσωτερικής ασφάλειας όσο και αυτό της εξωτερικής πολιτικής, τις αρμοδιότητες, οι οποίες αφαιρούνται από τα εθνικά κοινοβούλια, χωρίς να μεταφέρονται στο Ευρωπαϊκό Κοινοβούλιο, τότε διερωτώμαι κατά πόσο αυτό δεν αποτελεί οπισθοδρόμηση. Και όταν εξετάζω το πρόβλημα του προϋπολογισμού, καθώς το σύνολο του προϋπολογισμού δεν βρίσκεται υπό την αρμοδιότητά μας, και αυτό αφορά 50 δισεκατ., τότε θα μπορούσαμε να αναφερθούμε σε δημοκρατικό έλλειμμα. Και αυτό το σημείο με ανησυχεί περισσότερο, παρά το γεγονός ότι γνωρίζω ότι ο κ. Van Mierlo έχει καλές προθέσεις. Η έκκλησή μου είναι: συνεχίστε να προσπαθείτε. Επειδή δεν είναι δυνατόν η κοινοβουλευτική δημοκρατία να υπονομεύεται σε ευρωπαϊκό επίπεδο.
<P>
Ακόμη, θα ήθελα να επισύρω την προσοχή στη στάθμιση των ψήφων. Έχω διαπιστώσει ότι στις προτάσεις παραχωρούνται περισσότεροι ψήφοι στις μεγάλες χώρες από ό, τι στις μικρότερες. Εντούτοις, όσον αφορά την Ολλανδία αυτό δεν είναι τόσο αρνητικό. Αλλά διερωτώμαι κατά πόσον αυτό δεν θα αποτελέσει ένα αρνητικό σημείο για τα διάφορα δημοψηφίσματα και τα εθνικά κοινοβούλια. Θεωρώ ότι ο συμβιβασμός της Συνόδου Κορυφής των Ιωαννίνων ήταν πολύ καλός και δεν νομίζετε ότι δεν γίνεται κατανοητό γιατί δεν θα πρέπει να διατηρήσουμε αυτή την προσέγγιση ακόμη και στη νέα στάθμιση των ψήφων;
<P>
Στην πραγματικότητα, έχουμε μία σειρά θεμάτων, στα οποία παρατηρείται πρόοδος, αλλά και μία σειρά θεμάτων, στα οποία αυτό δεν συμβαίνει. Εύχομαι στην ολλανδική προεδρία πολύ δύναμη και σύνεση καθώς και λίγη τύχη.

<SPEAKER ID=39 LANGUAGE="FR" NAME="Fayot">
Κυρία Πρόεδρε, το νέσο σχέδιο Συνθήκης, παρά τις ατέλειές του, περιλαμβάνει πολλούς νέους δρόμους. Πιστεύω ότι η διαπραγμάτευση έλαβε υπόψη νέες διεκδικήσεις.
<P>
Τί μπορούμε λοιπόν να κάνουμε σε αυτό το στάδιο της συζήτησης; Μπορούμε το πολύ-πολύ να επιτύχουμε ακόμη συμπληρωματικές βελτιώσεις τις τελευταίες ημέρες της διαπραγμάτευσης, διότι θα διευκόλυναν την αποδοχή των νέων διατάξεων από την κοινή γνώμη.
<P>
Δίνω τρία παραδείγματα. Το πρώτο, είναι το κεφάλαιο της απασχόλησης. Είναι το θέμα που απασχολεί όλο τον κόσμο. Οι άνθρωποι είναι έτοιμοι να κατέβουν στο δρόμο. Είναι λοιπόν ορθό η πολιτική της απασχόλησης να αναφέρεται στη Συνθήκη. Ωστόσο, εάν δεν διευκρινίσουμε ποια συγκεκριμένα μέσα, σε θέματα οικονομικής πολιτικής, θα αποκτήσει η Ευρώπη για να συμβάλει σε μία πολιτική της απασχόλησης, το κεφάλαιο αυτό θα δημιουργήσει περισσότερους απογοητευμένους παρά ικανοποιημένους. Πρέπει λοιπόν να χαιρετίσουμε την επιμονή της Επιτροπής, του Προέδρου Σαντέρ, της γαλλικής κυβέρνησης επίσης, προκειμένου να διευκρινισθεί στο σημείο αυτό το σύμφωνο ανάπτυξης και σταθερότητας.
<P>
Δεύτερο παράδειγμα: η δημόσια υπηρεσία. Το νέο άρθρο 7Δ παραμένει σχετικά αόριστο. Και εδώ, η προσδοκία όχι μόνο των μισθωτών των δημόσιων υπηρεσιών αλλά επίσης και των χρηστών είναι μεγάλη. Δεν θα έπρεπε να συνεχίσουμε να εξαρθρώνουμε τη δημόσια υπηρεσία ενώ ταυτόχρονα επαναλαμβάνουμε μεγάλα λόγια για την κοινωνική σημασία της. Είναι λοιπόν προτιμότερο να το διευκρινίσουμε, όπως ζητάει το Ευρωπαϊκό Κοινοβούλιο.
<P>
Τρίτο παράδειγμα: η σοβαρή κρίση που οφείλεται στην ασθένεια της τρελής αγελάδας εξακολουθεί να μας απασχολεί. Βγαίνω ακριβώς από μία συνεδρίαση - γι'αυτό χρειάστηκε να απουσιάσω, και ζητώ συγνώμη - με τον Επίτροπο κ. Oreja, σχετικά με τις θεσμικές διατάξεις που αφορούν τον κτηνιατρικό τομέα και τη δημόσια υγεία. Αυτή η κρίση μπορεί, εάν δεν αντιδράσουν ενεργά η Επιτροπή και το Συμβούλιο, να οδηγήσει σε μία μείζονα θεσμική κρίση. Πρέπει λοιπόν, και στο θέμα αυτό, να είμαστε πιο συγκεκριμένοι, πιο ακριβείς.

<SPEAKER ID=40 NAME="Αναστασόπουλος">
Κυρία Πρόεδρε, ο κ. van Mierlo μας έδωσε την εικόνα που διαγράφεται για την κατάληξη της Διακυβερνητικής, πέντε ημέρες πριν από την συνάντηση στο 'Αμστερνταμ, και αναφέρθηκε στις προσπάθειες της ολλανδικής Προεδρίας. Θα δείχναμε άδικοι αν δεν τις αναγνωρίζαμε.
<P>
Αλλά δεν είμαστε στον αθλητικό στίβο, όπου αρκεί μονάχα η προσπάθεια. Είμαστε στην πολιτική, όπου εκείνο που μετράει κυρίως είναι το αποτέλεσμα. Και το αποτέλεσμα του 'Αμστερνταμ διαφαίνεται στην καλύτερη περίπτωση μια συμφωνία σ'ένα μέτριο κοινό παρανομαστή, εάν προηγηθεί κάποιος συμβιβασμός με τους γάλλους σοσιαλιστές, που υποσχέθηκαν προεκλογικά πολλά και μετράνε σήμερα το άμετρο των επαγγελιών τους. 'Ενας λόγος παραπάνω για να μετρήσουμε και εμείς προσεκτικά τα λόγια μας.
<P>
Είναι πραγματικά ιστορικές οι προκλήσεις, καθώς οι πολίτες της Ευρώπης αγωνιούν για την απασχόληση, την ασφάλειά τους και την ειρήνη. Αλλά είναι, δυστυχώς, πολύ πενιχρή, Πρόεδρε, η πολιτική μας βούληση για να τις αντιμετωπίσουμε. Και σπεύδουμε με βήμα σημειωτόν προς νέους ημιτελείς συμβιβασμούς για να συναντήσουμε την Ευρώπη του 21ου αιώνα. Πολύς ο λόγος και σήμερα για τον καινούριο τίτλο για την απασχόληση. Θα είναι ασφαλώς χρήσιμος. Αλλά ας μη δημιουργούμε στους συμπολίτες μας την ψευδαίσθηση ότι οι τίτλοι αυτοί θα αρκέσουν για να καταπολεμήσουμε τη μάστιγα της ανεργίας. Χρειάζονται γι'αυτό μεγάλες πολιτικές. Και δείχνουμε αδύναμοι και να τις συλλάβουμε και να τις εφαρμόσουμε.
<P>
Χρειάζεται ακόμη ιδιαίτερα να προσέξουμε στα θέματα της θεσμικής ισορροπίας, που δεν πρέπει την τελευταία στιγμή να ανατραπεί σε βάρος των μικροτέρων. Η 'Ενωση είναι μια 'Ενωση ισότιμων κρατών μελών. Αυτή η ισοτιμία πρέπει να διατηρηθεί στο 'Αμστερνταμ για να παραμείνει πραγματικά μια Ευρωπαϊκή 'Ενωση που δεν θα απογοητεύει τους πολίτες της. Περιμένουμε φυσικά πάντοτε την Οικονομική και Νομισματική 'Ενωση, που θα αποτελέσει ειλικρινά μια επαναστατική εξέλιξη. Ας μην της φράξουμε στο 'Αμστερναμ τον δρόμο. Ο Πρόεδρος Martens είπε ότι χάσαμε ήδη 10 χρόνια. Ας μην απωλέσουμε ακόμη πολλά περισσότερα, κυρία Πρόεδρε.

<SPEAKER ID=41 LANGUAGE="IT" NAME="De Giovanni">
Κυρία Πρόεδρε, κύριε προεδρεύοντα του Συμβουλίου, αναμφίβολα στο σχέδιο συνθήκης της 30ης Μαϊου υπάρχει ακόμη ένα αρκετά σοβαρό κενό επί των θεσμικών θεμάτων. Όλες οι ευρωπαϊκές ισορροπίες που διαμορφώνονται, ακόμη και το πρόβλημα που ετέθη της εξισορρόπησης μεταξύ της νομισματικής ένωσης και της οικονομικής και κοινωνικής ένωσης, δεν θα λειτουργήσουν, δεν θα καταστούν δυνατές χωρίς εκείνες τις σε βάθος θεσμικές μεταρρυθμίσεις που απαιτούνται και που εξάλου υπήρχαν στην εντολή της Διακυβερνητικής Διάσκεψης.
<P>
Θα ήθελα να υπογραμμίσω δύο σημεία. Το πρώτο έχει ήδη υπογραμμισθεί από άλλους συναδέλφους: η διεύρυνση στο κέντρο της εντολής της Διακυβερνητικής Διάσκεψης. Ο πρόεδρος της Επιτροπής Santer έχει πει: »Εάν δεν προετοιμάσουμε καλά τη διεύρυνση μπορεί να προχωρήσουμε σε μία αρκετά αρνητική κατάσταση». Ερωτώ, συνεπώς, τον ασκούντα την Προεδρία του Συμβουλίου: στο θέμα αυτό, τι το συγκεκριμένο έχει γίνει, τι ελπίδες υπάρχουν να μπορέσουμε να κάνουμε κάτι;
<P>
Σημείωσα ότι το ζήτημα της ειδικής πλειοψηφίας ούτε καν μνημονεύθηκε στην παρέμβαση του ασκούντος την προεδρία του Συμβουλίου, εκτός για την ΚΕΠΠΑ όπου στην ουσία δημιουργεί αυταπάτες. Στο θέμα της Επιτροπής, όλοι γνωρίζουμε ότι υπήρξε μία αναβολή των αποφάσεων, αλλά στα θέματα αυτά προφανώς το ουσιαστικό είναι να προχωρήσουμε με στόχο τη διεύρυνση.
<P>
Το άλλο θέμα είναι το ζήτημα της δημοκρατίας, ο κ. Dankert έχει παρέμβει επ' αυτού. Εμείς εκτιμούμε τη λήψη ορισμένων επιπλέον συναποφάσεων, αλλά ζητάμε επίσης να είναι συναποφάσεις για τις νέες πολιτικές. Το όλο το ζήτημα του τρίτου πυλώνα και του περάσματος από τον τρίτο στον πρώτο πυλώνα δεν θα πρέπει σε καμία περίπτωση να λυθεί με την αποδυνάμωση του κοινοτικού πυλώνα, διότι θα αποτελούσε μία μορφή οπισθοχώρησης παρά προόδου.
<P>
Εάν μου επιτρέπετε, κυρία Πρόεδρε, θα ήθελα να κάνω μία τελευταία παρατήρηση για το άρθρο 113. Είναι αλήθεια ότι το άρθρο 113 έχει αυξήσει τις αρμοδιότητες της Κοινότητας, αλλά συγχρόνως έχει μειώσει τις εξουσίες του Κοινοβουλίου, και η μείωση των εξουσιών του Κοινοβουλίου στο σημείο αυτό μας φαίνεται αρκετά επικίνδυνη.

<SPEAKER ID=42 LANGUAGE="DE" NAME="Rack">
Κυρία Πρόεδρε, ακριβώς πριν από τρία χρόνια, στις 12 Ιουνίου 1994, πραγματοποιήθηκε στην Αυστρία δημοψήφισμα για την προσχώρηση της χώρας μας στην Ευρωπαϊκή ?Ενωση. Τότε, υπήρξαν πολίτες οι οποίοι δεν ήταν εντελώς ικανοποιημένοι, ενώ άλλοι δεν είχαν ενημερωθεί πλήρως για τις λεπτομέρειες της προσχώρησης. Ωστόσο, η απάντηση των πολιτών στην Ευρώπη ήταν κατά βάση «ναι» και μάλιστα τη στιγμή που είχαν επίγνωση του γεγονότος ότι η Ευρώπη δεν είχε ακόμη ολοκληρωθεί, αλλά ότι θα έπρεπε να προσφέρουμε όλοι τη συνεργασία μας για να προωθήσουμε την προσπάθεια για την εμβάθυνση και τη διεύρυνσή της.
<P>
Τις ημέρες αυτές θα ληφθούν νέες και σημαντικές αποφάσεις. Το θέμα μας αφορά όλους. Η καθιέρωση του κοινού ευρωπαϊκού νομίσματος υποχρέωσε και θα συνεχίσει να υποχρεώνει αρκετό καιρό το πολιτικό μας σύστημα, τους πολίτες και τους πολιτικούς, να προβούν σε περαιτέρω σημαντικά βήματα για την ολοκλήρωση της Ευρώπης. Το εν λόγω σύμφωνο σταθερότητας θα πρέπει επίσης να θεωρηθεί στα πλαίσια της οικονομικής πολιτικής!
<P>
Σήμερα, το Ευρωπαϊκό Κοινοβούλιο καλείται να προσφέρει τη συμβολή του στη Διακυβερνητική Διάσκεψη. Μετά το Σαββατοκύριακο, οι αρχηγοί των κρατών και των κυβερνήσεων θα κληθούν να ολοκληρώσουν το έργο που έχει επιτελεσθεί μέχρι σήμερα. Τα όσα επιτύχαμε δεν είναι καθόλου αμελητέα. Υπάρχουν πράγματα που καταφέραμε ήδη και άλλα που πρέπει ακόμα να γίνουν. Ας προσπαθήσουμε από κοινού να αντιμετωπίσουμε τις προκλήσεις αυτές! Ας αγωνιστούμε για την εμβάθυνση και τη διεύρυνση της Ευρώπης, ώστε να ανταποκριθούμε στις προσδοκίες των πολιτών!
<P>
Το ερώτημα που επιθυμούσε να απευθύνει ο Elmar Brok στον Πρόεδρο του Συμβουλίου είναι το εξής: σε περίπτωση που η Συνθήκη του ?Αμστερνταμ δεν θα είναι επαρκής για την προσχώρηση 11 κρατών, θα συμπεριληφθεί ένα νέο άρθρο Ν στα πλαίσια της Διακυβερνητικής Διάσκεψης;

<SPEAKER ID=43 LANGUAGE="NL" NAME="Van Velzen, Wim">
Υποθέτω ότι ο Πρόεδρος του Συμβουλίου, αυτή τη στιγμή, περισσότερο σκέφτεται το συμβιβασμό, τον οποίο θα πρέπει να εξεύρει μεταξύ των κυρίων Kohl και Jospin, και νομίζω ορθώς πράττει, επειδή πράγματι ο πυρήνας της όλης συζήτησης αφορά ακριβώς αυτό. Και όχι επειδή αυτό αποτελεί ένα πολιτικό πρόβλημα πρώτης τάξεως, αλλά επειδή αμφότεροι εκφράζουν δύο σημαντικές μέριμνες της Ευρωπαϊκής Ένωσης. Ο ένας, ο Kohl, ο οποίος κυρίως υπερασπίζεται την καθαρότητα της ΟΝΕ, ένα ισχυρό Σύμφωνο Σταθερότητας, βάσει του οποίου πρόκειται να ενισχυθούν η απασχόληση και η ανάπτυξη, και ο άλλος, ο Jospin, ο οποίος δηλώνει: είναι πολύ ωραίο αυτό, αλλά θα πρέπει, εντούτοις, να υπάρξει μία αποτελεσματική πολιτική για τα 18, 3 εκατ. ανέργων και τα 57 εκατ. φτωχών. Και νομίζω ότι αυτές ακριβώς είναι οι θέσεις, οι οποίες βρίσκονται στις δύο άκρες της ίδιας ευθείας, αλλά αμφότερες αφορούν τον πυρήνα της πολιτικής υπευθυνότητας της Ένωσης, και ένα από τα μεγαλύτερα προβλήματά μας είναι ότι κατά τα παρελθόντα έτη συγκεντρώσαμε το ενδιαφέρον μας ιδιαίτερα στη μία πλευρά της ευθείας, στο ένα σημείο της συζήτησης, το οποίο αποκρυσταλλώνεται στην πολιτική των Kohl και Waigel.
<P>
Ζητώ από τον Πρόεδρο να επιδιωχθεί κυρίως μία ουσιαστική συναίνεση και όχι μία τυπική λύση, όχι ένα window dressing , βάσει της οποίας θα είναι δυνατόν να διορθωθεί η μονόπλευρη πολιτική. Αυτό μου φαίνεται να αποτελεί ένα βασικό στόχο και η επίτευξή του το μοναδικό τρόπο για την κατάκτηση της εμπιστοσύνης των πολιτών. Επειδή, κατά τη γνώμη μου, αυτό αποτελεί το βασικό στόχο της παρούσας ΔΔ. Δεν είναι η προετοιμασία της διεύρυνσης, ούτε ο επαναπροσδιορισμός για πολλοστή φορά της ΟΝΕ, αλλά η επανάκτηση της εμπιστοσύνης των πολιτών, η οποία τα τελευταία χρόνια δοκιμάστηκε έντονα. Το γεγονός ότι για πρώτη φορά παρατηρήθηκε ένα συνδικαλιστικό κίνημα κατά της απόλυσης εκατοντάδων εργαζομένων, αποτελεί ένα μήνυμα, το οποίο θα πρέπει να ληφθεί σοβαρά υπόψη.

<SPEAKER ID=44 LANGUAGE="PT" NAME="Lucas Pires">
Κύριε Πρόεδρε, αγαπητοί συνάδελφοι, συγχαίρω την εποικοδομητική προσπάθεια της ολλανδικής Προεδρίας. Διαπιστώνω, ωστόσο, ότι οι Διακυβερνητικές Διασκέψεις καθυστερούν όλο και περισσότερο για να καταλήξουν σε όλο και λιγότερα πράγματα, αποδεικνύοντας τελικά ότι το πολύ μαγείρεμα δεν κάνει το καλό φαγητό. 'Ισως να είναι ένας από τους λόγους που στην πορεία αυτής της ΔΔ έπεσαν ήδη τρεις κυβερνήσεις που, ωστόσο, παρουσίαζαν καλά αποτελέσματα στο οικονομικό πεδίο.
<P>
Συμπτωματικά, είναι επίσης η πρώτη φορά που στις εθνικές εκλογές η Ευρώπη και το ενιαίο νόμισμα είναι το κύριο θέμα. Αυτά τα γεγονότα δείχνουν ότι η πρώτη ευθύνη των σημερινών ηγετών είναι τώρα να βρούν μία διέξοδο για το νέο ευρωπαϊκό ζήτημα που τίθεται μπροστά στις νέες ιστορικές προκλήσεις οι οποίες δεν είναι δυνατό να επιλυθούν με μεθόδους του παρελθόντος. Ιδίως, να καταστεί βιώσιμη η διεύρυνση, να νομιμοποιηθεί και να εξισορροπηθεί το ενιαίο νόμισμα, να διαπραγματευτούμε την παγκοσμιοποίηση σε ισότιμη θέση με τις μεγάλες δυνάμεις, όπως οι Αμερικάνοι. Οι πρόοδοι που έχουν ήδη γίνει στη Διακυβερνητική Διάσκεψη ανταποκρίνονται στους στόχους αυτούς. 'Ισως προχωράμε προς τη σωστή κατεύθυνση. Αλλά δεν βρισκόμαστε στο ύψος του ιστορικού νοήματος για μία πολιτική ένωση και μία πανευρωπαϊκή ένωση στις παραμονές της αλλαγής του αιώνα. Υπάρχουν μάλιστα φόβοι μήπως το σχέδιο συνθήκης που ήδη παρουσιάσθηκε από την ολλανδική προεδρία επιδεινώνει την παλιά περιπλοκότητα αντί να ενισχύει μία νέα συνοχή. Τελικά, δεν μπορούμε να έχουμε μία Ευρώπη ενωμένη νομισματικά και οικονομικά αλλά διαιρεμένη σε όλους τους άλλους τομείς, ιδιως στους τομείς της εσωτερικής και εξωτερικής ασφάλειας, εκείνους από τους οποίους καταρχή εξαρτάται η ίδια η οικονομική εμπιστοσύνη.
<P>
Πρέπει να γίνει κατανοητό ότι όσο περισσότερο επιμένουμε στην ομοφωνία, τόσο περισσότερο θα ανοίγει ο δρόμος για τη ντε φάκτο ή ντε γιούρε ευελιξία. 'Οσο περισσότερο αρνούμαστε τον εκδημοκρατισμό των θεσμών, τόσο περισσότερο θα απειλείται η κοινωνική και πολιτική συνοχή. Επαναλαμβάνω, το πολύ μαγείρεμα δεν κάνει το καλό φαγητό. Από το Μάαστριχτ ως το 'Αμστερνταμ, όπως φαίνεται, δεν είναι πολύ μακρυά. Ελπίζω ότι θα αντιληφθούμε ωστόσο ότι στο δρόμο βρίσκεται ένας νέος αιώνας και μία νέα εποχή.

<SPEAKER ID=45 LANGUAGE="DE" NAME="Schulz">
Κυρία Πρόεδρε, συνάδελφοι! Θα ήθελα να επισημάνω στο Συμβούλιο και την Επιτροπή δύο πράγματα για το ?Αμστερνταμ. ?Οσον αφορά την ελεύθερη κυκλοφορία, το σημερινό σχέδιο συνθήκης συνιστά οπισθοδρόμηση. Δεν γίνεται πλέον λόγος περί ελεύθερης κυκλοφορίας παρά μόνο περί ελεύθερης διακίνησης προσώπων και εκτός αυτού γίνεται μια διάκριση μεταξύ της ελεύθερης διακίνησης πολιτών της Ευρωπαϊκής ?Ενωσης και τρίτων κρατών, δηλαδή αυτών που διαμένουν μονίμως στην Ευρώπη αλλά δεν κατέχουν την ιθαγένεια ενός κράτους μέλους.
<P>
Σε περίπτωση που επαληθευτεί αυτό που φοβόμαστε, σε περίπτωση δηλαδή που γίνει μια διάκριση μεταξύ των πολιτών της ?Ενωσης, οι οποίοι μπορούν να κυκλοφορούν ελεύθερα, και των πολιτών τρίτων κρατών που διαμένουν νομίμως στην Ευρώπη με περιορισμένη ελευθερία κίνησης, υπάρχει κίνδυνος να δημιουργηθεί κατ' αυτόν τον τρόπο μια νέα ταξική διχοτόμηση της Ευρωπαϊκής ?Ενωσης στον τομέα των πολιτικών δικαιωμάτων, κατάσταση η οποία είναι επικίνδυνη. Για το λόγο αυτό θα ήθελα να απευθύνω έκκληση να διατηρηθεί η πολιτική που εφαρμόζεται μέχρι σήμερα με βάση τη συνθήκη, προκειμένου να διασφαλισθεί η ελεύθερη κυκλοφορία την οποία εγγυάται η τελευταία συνθήκη από 1.1.93.
<P>
Δεύτερο σημείο: η πολιτική θεωρήσεων διαβατηρίων, η τελωνειακή πολιτική, η τελωνειακή συνεργασία, η πολιτική του ασύλου, η μετανάστευση είναι θέματα που θα πρέπει να κοινοτικοποιηθούν χωρίς να δοθούν πλήρεις αρμοδιότητες στο Ευρωπαϊκό Κοινοβούλιο. Ωστόσο, με την κατάργηση των αρμοδιοτήτων των εθνικών κοινοβουλίων δημιουργείται ένα δημοκρατικό κενό σε διάφορους βασικούς πολιτικούς τομείς στην Ευρωπαϊκή ?Ενωση. Κυρίες και κύριοι, σας παρακαλώ να μην επιτρέψετε να συμβεί αυτό γιατί θα αποτελούσε πραγματική τραγωδία!
<P>
Κυρία Πρόεδρε, δεν θα τολμούσα να ασκήσω ποτέ κριτική στην προεδρία σας, επιτρέψτε μου ωστόσο μια μικρή υπόδειξη. Μαζί με την αναθεώρηση την συνθήκης του Μάαστριχτ και τις σχετικές συζητήσεις θα πρέπει να μεταρρυθμιστεί και το Κοινοβούλιο. Σε περίπτωση που, όπως ελπίζω, αυξηθούν οι αρμοδιότητές μας, πρέπει να αλλάξουμε τον τρόπο εργασίας μας. Δεν είναι δυνατόν ένας άνδρας όπως ο κ. Brok, που εκπροσώπησε το Κοινοβούλιο για περισσότερα από δύο χρόνια στη Διακυβερνητική Διάσκεψη, ή όπως ο κ. Dankert, πρώην Πρόεδρος του Κοινοβουλίου, να μην μπορούν να ολοκληρώσουν την παρέμβασή τους και να διακόπτονται με την επισήμανση ότι στις 12 το μεσημέρι θα αρχίσει το όργιο των ψηφοφοριών του Σώματος. Αυτό είναι κάτι που δεν μπορώ να αποδεχθώ. Πρέπει να είμασθε σε θέση να διεξάγουμε παρόμοιες συζητήσεις με ευέλικτο τρόπο.

<SPEAKER ID=46 NAME="Πρόεδρος">
Σας ευχαριστώ, αγαπητέ συνάδελφε, για αυτή την παρέμβαση επειδή αυτό μου δίνει την ευκαιρία να εξηγηθώ.
<P>
Δεν θεωρώ πράγματι ότι έχω τη δυνατότητα να δείξω εύνοια έναντι οποιουδήποτε συναδέλφου. 'Ομως, υπήρχαν 42 αγορητές. Εάν κάθε αγορητής είχε υπερβεί το χρόνο της ομιλίας του έστω και κατά 30 δευτερόλεπτα, κάντε τον υπολογισμό, η συζήτηση θα τελείωνε γύρω στις 12 και μισή. Το προεδρείο δεν μπορούσε να αναλάβει αυτή την ευθύνη.
<P>
Καθένας από εσάς που με έχει παρακολουθήσει γνωρίζει καλά ότι όταν έχουμε χρόνο αφήνω πραγματικά στους συναδέλφους όσο το δυνατό περισσότερο χρόνο για να εκφρασθούν αλλά, εν προκειμένω, δεν είχα άλλη δυνατότητα και δεν θεώρησα, ειλκρινά, ότι θα ήταν δικαιολογημένο να κάνω μία εξαίρεση για τον κ. Brok.
<P>
Θα προτιμούσαμε να έχουμε πολύ περισσότερο χρόνο για αυτή τη συζήτηση, και πιστέψτε με, αγαπητέ συνάδελφε, θα είμουν ο πρώτος που θα το ευχόταν.
<P>
Δίνω λοιπόν τώρα το λόγο στον κ. Bourlanges. Ο κ. Bourlanges, πιστεύω, κατανόησε το μήνυμα. 'Εχει δύο λεπτά και όχι περισσότερο.

<SPEAKER ID=47 LANGUAGE="FR" NAME="Bourlanges">
Κυρία Πρόεδρε, αγαπητοί συνάδελφοι, είμαστε ανήσυχοι. Πιστεύω ότι η άσκηση που διαγράφεται στο 'Αμστερνταμ είναι γεμάτη κινδύνους και μας θυμίζει το περίφημο παραμύθι του 'Αντερσεν όπου ο βασιλιάς είναι γυμνός, αλλά όπου κανείς δεν τολμάει στην πραγματικότητα να ομολογήσει ότι είναι γυμνός.
<P>
Μιλήσαμε για απασχόληση, αλλά καθώς δεν έχουμε τη δυνατότητα να εφαρμόσουμε μία πολιτική για την απασχόληση, αποφασίζουμε να εισάγουμε ένα κεφάλαιο για την απασχόλοηση στη Συνθήκη. Πολύ καλά, αλλά αυτό δεν επέχει θέση πολιτικής. Είναι η προτίμηση για το ονομαστικό, όπως λένε οι οικονομολόγοι. Μιλήσαμε για θεμελιώδη δικαιώματα, αλλά οι κυρώσεις που προβλέπονται για να εφαρμοσθούν τα θεμελιώδη δικαιώματα είναι ανύπαρκτες. Μιλήσαμε για εξωτερική πολιτική αλλά ο βυζαντινισμός των διαδικασιών είναι τέτοιος που ακόμη και ο Πρόεδρος του Συμβουλίου, σήμερα το πρωί, έκρινε ότι οι διαδικασίες είναι υπερβολικά περίπλοκες για να γίνουν κατανοητές από ένα ακροατήριο που είναι ωστόσο ειδικευμένο, όπως το δικό μας. Μιλήσαμε για πολιτική άμυνας, αλλά είμαστε εκτεθειμένοι σε αντιφάσεις όταν δηλώνουμε ότι θέλουμε να κάνουμε μία πολιτική άμυνας με δεκαπέντε κράτη, ότι έχουμε στους κόλπους μας κράτη που είναι στο ΝΑΤΟ και κράτη που δεν είναι, και ότι στο ΝΑΤΟ θα κάνουμε αυτή την πολιτική μεταξύ των δεκαπέντε. 'Οποιος μπορεί, ας καταλάβει. Μας μιλούν για οικονομική κυβέρνηση, αλλά οι περισσότεροι από αυτούς που την υποστηρίζουν δεν είναι καθόλου έτοιμοι να κάνουν τις αντίστοιχες μεταφορές αρμοδιοτήτων. Μας μιλούν τέλος για διεύρυνση αλλά τα αντίστοιχα μέτρα, οι αναγκαίες θεσμικές μεταρρυθμίσεις, δεν λαμβάνονται με την αναγκαία δύναμη και, ιδιαίτερα, το πρόβλημα της Επιτροπής παραμένει ακέραιο.
<P>
Η Επιτροπή είναι η μεγάλη εστία συνεκτικότητας της 'Ενωσης. Κανείς, εκτός από την ίδια και δειλά, δεν την υπερασπίστηκε κατά την προετοιμασία της ΔΔ. Φοβάμαι ότι η Επιτροπή, διαιρεμένη, κατακερματισμένη, βαρυφορτωμένη, χάνοντας το δεύτερο επίτροπό της για τα μεγάλα διακυβερνητικοποιημένα κράτη, θα είναι ο μεγάλος χαμένος του συστήματος. Δεν μπορώ να το αποδεχθώ και απευθύνω, αγαπητοί συνάδελφοι, μία κραυγή προειδοποίησης, και τελειώνω σε 2 λεπτά και 2 δευτερόλεπτα.

<SPEAKER ID=48 NAME="Titley">
Κυρία Πρόεδρε, θέλω να στρέψω το θέμα στην ΚΕΠΠΑ. Η προεδρία θα εκπλαγεί ακούγοντάς με να λέω ότι αναγνωρίζω τις δυσκολίες που έχει σ' αυτόν τον τόσο ευαίσθητο τομέα της εθνικής κυριαρχίας. Συμπιέζεται ανάμεσα σ' αυτούς που λένε, όπως κι εγώ, ότι πρέπει να μάθει κανείς πρώτα να περπατάει και ύστερα να τρέχει και σ' αυτούς που πιστεύουν ότι πρέπει κανείς να πέσει στα βαθιά για να μάθει να κολυμπάει. Έτσι, εγώ επιθυμώ να αποτίσω φόρο τιμής στις προσπάθειες της Ολλανδικής προεδρίας να πετύχει συμφωνία στο ζήτημα αυτό.
<P>
Ας έρθω κατευθείαν στο πιο σημαντικό θέμα: η Ομάδα μου αποδίδει μεγάλη σημασία στη συμφωνία μεταξύ των θεσμικών οργάνων για τη χρηματοδότηση της ΚΕΠΠΑ. Θέλουμε να τη δούμε βαθιά ριζωμένη στη Συνθήκη του Αμστερνταμ. Αν δε γίνει αυτό, υποθέτω ότι η Ομάδα μου θα το θεωρήσει πολύ δύσκολο να υποστηρίξει τα συμπεράσματα της Διάσκεψης του Αμστερνταμ. Ελπίζω ότι η προεδρία θα μεταφέρει αυτό το μήνυμα σε όλα τα κράτη μέλη που έχουν αμφιβολίες γι' αυτό το θέμα.
<P>
Από τις άλλες πλευρές, υπάρχουν πολλά θετικά σημεία στην ΚΕΠΠΑ: τα καθήκοντα της Πετρούπολης, οι νέες διευθετήσεις για την Τρόικα, η μονάδα πολιτικής και σχεδιασμού - όλα μας παρέχουν μια ευκαιρία μεγαλύτερης συνοχής. Η θετική αποχή και το μεγαλύτερο πλαίσιο για την περιορισμένη κε ειδική πλειοψηφία ψηφοφορία θα ανοίξει το δρόμο στην ανάπτυξη της ΚΕΠΠΑ, παρόλο που, ασφαλώς, η παράγραφος για την περιορισμένη πλειοψηφική ψηφοφορία δεν είναι στην πραγματικότητα τίποτα άλλο παρά μια ελαφρώς πιο φιλόδοξη έκδοση αυτού που έχουμε ήδη στη Συμφωνία του Μάαστριχτ και, τελικά, η επίτευξή του θα εξαρτάται από την πολιτική βούληση.
<P>
Οι επιφυλάξεις αφορούν το ότι το Κοινοβούλιο δεν παίζει σχεδόν κανένα ρόλο στην ΚΕΠΠΑ. Δεν υπάρχει πρόβλεψη που να υποχρεώνει το Συμβούλιο να απαντήσει επισήμως στις συστάσεις μας και, παρόλο που η Επιτροπή μπορεί να διατυπώνει συστάσεις στη μονάδα πολιτικής και σχεδιασμού, το Κοινοβούλιο δεν μπορεί. Θα ήθελα να δω το Κοινοβούλιο να έχει τη δυνατότητα να ασχοληθεί περισσότερο.
<P>
Στη ΔΕΕ: σαφώς, έχουμε πολλά να κάνουμε ακόμα γι' αυτή τη σχέση. Θα ήθελα να ρωτήσω το Συμβούλιο αν το Αρθρο 7 (3) σημαίνει ότι τα εκτός ΕΕ κράτη μέλη μπορούν να συμμετέχουν στις δραστηριότητες και στη λήψη αποφάσεων της ΕΕ.
<P>
Δεν έχουμε μία μόνο Συνθήκη, αλλά κάνουμε προχειροδουλειές. Ας ελπίσουμε ότι αργότερα θα μπορέσουν να αποδώσουν αυτές οι προχειροδουλειές.

<SPEAKER ID=49 LANGUAGE="IT" NAME="D'Andrea">
Κυρία Πρόεδρε, κύριοι συνάδελφοι, νομίζω ότι ανακεφαλαιώνοντας μπορούμε να επιβεβαιώσουμε πως από το θεσμικό ζήτημα, σε αυτή τη φάση της Ευρωπαϊκής Ένωσης, δημιουργούνται όλα τα άλλα ζητήματα. Είναι ίσως αλήθεια ότι όσον αφορά τα πιο πολύπλοκα στοιχεία και τις πιο εξεζητημένες λεπτομέριες το πρόβλημα δεν γίνεται κατανοητό από την κοινή γνώμη, αλλά όπως οι κυβερνήσεις, που οφείλουν να οδηγούν τους λαούς σε μια όλο και πιο υψηλή και με τάξη ανάπτυξη, και εμείς, που έχουμε εκλεγεί για να αντιπροσωπεύουμε τους λαούς, το γνωρίζουμε πολύ καλά και δεν μπορούμε να παριστάνουμε ότι δεν το ξέρουμε.
<P>
Αγαπητέ προεδρεύοντα του Συμβουλίου, βεβαίως το προϊόν είναι που μετράει και δεν υπάρχει αμφιβολία ότι τους πολίτες δεν ενδιαφέρει τόσο το πώς, όσο η διαπίστωση ότι η ζωή τους βελτιώνεται με την προώθηση της Ευρωπαϊκής Ένωσης όσον αφορά την ευημερία τους, την προσωπική και συλλογική ασφάλεια, τις ευκαιρίες απασχόλησης, την κοινωνική προστασία, τη διεύρυνση της διάστασης των ελευθεριών, της έκφρασης, της διακίνησης, της πρωτοβουλίας και ούτω καθεξής. Σε αυτό το πλαίσιο θα ήθελα να σημειώσω και εγώ ότι αποτελεί θετικό σημείο η ομόφωνη σύγκλιση σχετικά με την ένταξη στη συνθήκη του κοινωνικού πρωτοκόλου και των νέων διατάξεων για την απασχόληση.
<P>
Η σύγκλιση αυτή, ίσως, θα επιτρέψει την επαναπροώθηση σε ένα άλλο θεσμικό πλαίσιο και με μία άλλη προοπτική εκείνου του συμφώνου εμπιστοσύνης που ο πρόεδρος Santer πρότεινε στη Φλωρεντία, χωρίς όμως να τύχει της επιδιωκόμενης συναίνεσης. Σε μία Ευρώπη που αναπτύσσεται σφαιρικά με πιο αργούς από τους προβλεπόμενους ρυθμούς και δεν κατορθώνει ακόμη να καταπολεμήσει αποτελεσματικά την ανεργία, ούτε σε εθνικό επίπεδο, αυτή η στροφή είναι σημαντική. Ξέρουμε όμως ότι χωρίς μία πραγματική ευρωπαϊκή δημοκρατία, χωρίς διαφανείς διαδικασίες για τη λήψη αποφάσεων, χωρίς την αξιοποίηση των διαδικασιών και της μεθόδου των κοινοτικών θεσμικών οργάνων που να είναι σε θέση να εξουδετερώνει την, όπως πολύ σωστά ονομάστηκε, επανεθνικοποίηση των νοοτροπιών, δεν θα υπάρξει η Ευρώπη που επιθυμούμε.

<SPEAKER ID=50 LANGUAGE="DE" NAME="Berger">
Κυρία Πρόεδρε! Υπάρχουν δύο υποθέσεις που έχουν ιδιαίτερη σημασία για τους πολίτες της Ευρώπης και που δεν ρυθμίζονται με καθόλου ικανοποιητικό τρόπο στο σχέδιο συνθήκης. Πρόκειται, αφενός, για το νέο άρθρο κατά των διακρίσεων και, αφετέρου, για τη διαδικασία που θα εφαρμόζεται στο εξής στους τομείς του ασύλου, και της νομοθεσίας που ισχύει για τους αλλοδαπούς και τη μετανάστευση.
<P>
Το άρθρο κατά των διακρίσεων έχει διαμορφωθεί με τέτοιο τρόπο ώστε τίθεται σε εφαρμογή μόνο σε περίπτωση που ληφθούν ομόφωνα σχετικές αποφάσεις εκ μέρους του Συμβουλίου. Το Ευρωπαϊκό Κοινοβούλιο δεν διαθέτει παρά μόνο δικαίωμα ακρόασης. Κατ' αυτόν τον τρόπο, το άρθρο αυτό αποδυναμώνεται. Παράλληλα παρατηρείται μια αποδημοκρατικοποίηση στις περιπτώσεις ορισμένων άλλων θεμάτων και συγκεκριμένα εκείνων που μεταφέρονται από τον τρίτο στον πρώτο πυλώνα. Τα εθνικά κοινοβούλια τίθενται εκτός μάχης, χωρίς να αντικαθίστανται από το Ευρωπαϊκό Κοινοβούλιο. Πρόκειται για μια διαδικασία αποδημοκρατικοποίησης επί της οποίας μας επέστησαν την προσοχή οι συνάδελφοι μας από τα εθνικά κοινοβούλια. Πρέπει να υπάρξει μέριμνα όχι μόνο για τα δημοκρατικά πρότυπα αλλά και για την τήρηση των βασικών αρχών του κράτους δικαίου, στις οποίες συμπεριλαμβάνεται η παραχώρηση πλήρων αρμοδιοτήτων στο Δικαστήριο των Ευρωπαϊκών Κοινοτήτων σε όλους τους τομείς που αναφέρθηκαν.
<P>
Θα ήθελα όμως να αναφερθώ και σε ένα θετικό σημείο: οι νέες διατάξεις, ιδιαιτέρως το άρθρο 119, για την ίση μεταχείριση των γυναικών ρυθμίζονται με πολύ καλύτερο τρόπο στο σχέδιο συνθήκης σε σύγκριση με το σχέδιο της ολλανδικής προεδρίας.

<SPEAKER ID=51 LANGUAGE="DE" NAME="von Wogau">
Κυρία Πρόεδρε, αξιότιμοι κύριοι συνάδελφοι! Επιτρέψτε μου να λάβω θέση επί δύο σημαντικών θεμάτων και συγκεκριμένα επί του συμφώνου σταθερότητας και του προγράμματος δράσης του καθηγητή Monti.
<P>
Θα αναφερθώ καταρχάς στο σύμφωνο σταθερότητας. Θα θυμόσαστε ότι διεξήχθησαν εντατικές διαπραγματεύσεις μεταξύ του Ευρωπαϊκού Κοινοβουλίου, της Επιτροπής και του Συμβουλίου. Κύριοι Πρόεδροι, θα ήθελα να παρατηρήσω ότι επί του θέματος αυτού πραγματοποιήσαμε ένα εξαιρετικά αποδοτικό διάλογο. Το Κοινοβούλιο είχε καταθέσει ορισμένες τροπολογίες και θα ήθελα άλλη μια φορά να υπενθυμίσω τα σημαντικότερα σημεία που περιλαμβάνονταν σε αυτές. Καταρχάς θα ήθελα να αναφερθώ στην άποψη μας ότι, κατά τη διαμόρφωση του συμφώνου σταθερότητας, πρέπει να ληφθεί υπόψη ο χρυσός κανόνας σύμφωνα με τον οποίο οι επενδύσεις πρέπει να είναι υψηλότερες του καθαρού χρέους. Εν τω μεταξύ, ο κανόνας αυτός έχει ενσωματωθεί στα συντάγματα ορισμένων κρατών μελών, αλλά όχι όλων. Τα κράτη μέλη τα οποία έχουν συμπεριλάβει τον κανόνα αυτό στο σύνταγμά τους αντιμετωπίζουν σήμερα δυσκολίες, γεγονός το οποίο αποδεικνύει ότι πρόκειται για ένα αυστηρό κανόνα. Πιστεύω ότι θα ήταν σκόπιμο να ενσωματωθεί ο κανόνας αυτός στο σύμφωνο σταθερότητας. Θα επιδοκίμαζα επίσης τη σταδιακή ενσωμάτωσή του στη νομοθεσία των κρατών μελών δεδομένου ότι κατ' αυτόν τον τρόπο τηρείται, αφενός, η αρχή της επικουρικότητας και, αφετέρου, προσφέρεται μια πρόσθετη εγγύηση για τον προσανατολισμό όλων των κρατών μελών προς τη σταθερότητα.
<P>
Αυτό είναι το πρώτο σημείο στο οποίο ήθελα να αναφερθώ, δηλαδή ένα αίτημα του Κοινοβουλίου και πρέπει να αναφέρω ότι ο Προεδρεύων του Συμβουλίου, κ. Zalm, το αντιμετώπισε με ιδιαίτερα θετικό τρόπο. Θα χαιρόμουνα ιδιαιτέρως σε περίπτωση που θα πετυχαίναμε κάποιο αποτέλεσμα επί του θέματος αυτού.
<P>
Το δεύτερο σημείο που αποτελεί αντικείμενο διαπραγματεύσεων αφορά την αποψή μας ότι οι κυρώσεις, τα ποσά, που καταβάλλονται πρέπει να εξετάζονται με βάση τις γενικές δημοσιονομικές αρχές, δηλαδή πρέπει να εισρέουν στον προϋπολογισμό της Ευρωπαϊκής ?Ενωσης. Γνωρίζω ότι οι Υπουργοί Οικονομικών αναζητούν μια ρύθμιση εκτός των πλαισίων του προϋπολογισμού. Ωστόσο, κύριοι Πρόεδροι, έχω την εντύπωση ότι αυτό που αναζητείτε εξακολουθεί να είναι μια νομική βάση. Δεν γνωρίζω κατά πόσον το Συμβούλιο κατόρθωσε εν τω μεταξύ να βρει μια νομική βάση για την επίλυση του θέματος εκτός των πλαισίων του ευρωπαϊκού προϋπολογισμού. Το Κοινοβούλιο είναι της άποψης ότι πρέπει να αναζητηθεί μια λύση εντός του ευρωπαϊκού προϋπολογισμού. Αυτό επιβεβαιώθηκε για άλλη μια φορά ρητώς εκ μέρους της Επιτροπής Προϋπολογισμών του Ευρωπαϊκού Κοινοβουλίου. Ο τρόπος κατανομής των ποσών αυτών αποτελεί cura posterior . Αυτό μπορούμε να το συζητήσουμε και το Ευρωπαϊκό Κοινοβούλιο είναι διατεθειμένο να προσφέρει την εποικοδομητική συνεργασία του. Στις διαπραγματεύσεις συμμετείχαν συνάδελφοι όπως ο κ. Χριστοδούλου, που έχει ήδη ενσκήψει στο προσκήνιο ως επινοητής του αρνητικού αποθεματικού. Η περίπτωση απαιτεί δημιουργική σκέψη. Θα χαιρόμουν ιδιαιτέρως αν κατορθώναμε να πετύχουμε κάποιο αποτέλεσμα.

<SPEAKER ID=52 NAME="Paasilinna">
 Αξιότιμη κυρία Πρόεδρε, η διακυβερνητική διάσκεψη εξακολουθεί να ασχολείται με την απασχόληση για λόγους, αποκλειστικά και μόνο, δημιουργίας εντυπώσεων, ο κοινωνικός τομέας στερείται συστήματος και η ομαλή πορεία της δημοκρατίας επιβραδύνεται από την γραφειοκρατία. Ως εκ τούτων, η Ένωση δεν πρόκειται ποτέ να κερδίσει την εμπιστοσύνη των πολιτών και να εξασφαλίσει τις απαραίτητες για μια περαιτέρω διεύρυνση προϋποθέσεις. Εάν η ΟΝΕ στηριχθεί στη μαζική ανεργία και την άνιση μεταχείριση, η τιμή του ευρώ δεν αναμένεται να είναι ποτέ σταθερή. Απαραίτητη, κατά συνέπεια, προϋπόθεση είναι να ασκείται κοινωνικοοικονομικός έλεγχος σε ό, τι αφορά τις δραστηριότητες της - ούτως ή άλλως - »τυφλής» Ευρωπαϊκής Κεντρικής Τράπεζας. Το Κοινοβούλιο, του οποίου οι εξουσίες είναι δυστυχώς περιορισμένες, αποτελεί το μοναδικό όργανο εκπροσώπησης των πολιτών του οποίου την δραστηριότητα μπορούν να παρακολουθούν οι πολίτες ελεύθερα και να ταυτίζονται με αυτό. Τις ίδιες δυνατότητες πρέπει να έχουν οι πολίτες και σε ό, τι αφορά την Επιτροπή. Εάν καταργηθεί το δικαίωμα των μικρών κρατών μελών να ορίζουν ένα μέλος στην Επιτροπή, η εμπιστοσύνη των πολιτών προς την ΕΕ αναμένεται να μειωθεί και περαιτέρω. Το «ευρωπαϊκό όνειρο» θα πάψει να υφίσταται.
<P>
Η εντατικοποίηση της συνεργασίας μεταξύ ΔΕΕ και ΕΕ αναμένεται να συμβάλει στην αποτελεσματικοποίηση της κοινής εξωτερικής πολιτικής και πολιτικής ασφάλειας. Οι Φινλανδοί, όμως, σοσιαλδημοκράτες δεν συμφωνούν με την ενοποίηση ΔΕΕ και ΝΑΤΟ στο εγγύς μέλλον. Στο παρελθόν έχει αποδειχθεί αδιαμφισβήτητα ότι όσον τουλάχιστον αφορά την περίπτωση της Φινλανδίας, η τήρηση μιας γραμμής στρατιωτικής ουδετερότητας και δημιουργία ενός ικανού αμυντικού συστήματος αποτελούν έναν αν όχι αποτελεσματικότερο, τουλάχιστον εξίσου αποτελεσματικό τρόπο με αυτόν της στρατιωτικής εξάρτησης για την διασφάλιση της εδαφικής ακεραιότητας μιας χώρας. Την εποχή αυτή καταβάλλονται προσπάθειες προκειμένου να πεισθούν οι Χώρες του Βορρά να ενταχθούν σε διάφορες στρατιωτικές συμμαχίες. Με την ενδεχόμενη, όμως, ένταξη αυτή και δεδομένων των επικρατουσών εκεί συνθηκών, θα δημιουργηθεί ένα κλίμα αβεβαιότητας.

<SPEAKER ID=53 LANGUAGE="FR" NAME="Dury">
Κυρία Πρόεδρε, για λόγους αρχής και στο όνομα της ισότητας μεταξύ ανδρών και γυναικών, δεν θα κάνω καμία αναφορά στους εξοπλισμούς της κουζίνας, στα μαγειρικά σκεύη και στα γεύματα, το αφήνω αυτό στους άνδρες.
<P>
Στις τριάντα και πλέον παρεμβάσεις που μόλις ακούσαμε, στην ουσία ακούσατε λίγο-πολύ το ίδιο πράγμα. Καθώς δεν έχουμε εξουσία κύρωσης, θα μπορούσατε να σκεφθείτε ότι σε τελική ανάλυση δεν θα τις λάβετε υπόψη. Θα έλεγα ότι υπάρχουν δύο λόγοι για να ληφθούν αυτές υπόψη. Ο πρώτος είναι ότι βρισκόμαστε πολύ συχνά σε επαφή με τους πολίτες και πιστεύω ότι αυτά που αναφέρθηκαν εδώ αντανακλούν καλά αυτό που αυτοί θέλουν. 'Εχουν βαρεθεί μία Ευρώπη που τους δίνει την εντύπωση ότι τα καθημερινά προβλήματά τους δεν λαμβάνονται υπόψη.
<P>
Ο δεύτερος λόγος είναι ότι εάν δεν έχουμε εξουσία κύρωσης για τη Διακυβερνητική Διάσκεψη, έχουμε τη σύμφωνη γνώμη για τη διεύρυνση. Επιπλέον, τα εθνικά κοινοβούλια θα πρέπει επίσης να κυρώσουν τις διευρύνσεις. Ελικρινέστατα, εάν οι διευρύνσεις δεν προετοιμασθούν σε καλές συνθήκες, δεν είμαι βέβαιη ότι θα συμφωνήσει με αυτές η κοινή γνώμη μας.
<P>
Για αυτούς τους δύο λόγους, πιστεύω ότι αυτή η τελευταία συζήτηση στο Ευρωπαϊκό Κοινοβούλιο πρέπει να σας είναι χρήσιμη. Θα τελειώσω λέγοντας ότι είμαστε βαθύτατα προσηλωμένοι στη δημοκρατία και στις εξουσίες του Ευρωπαϊκού Κοινοβουλίου. Εάν έγιναν σαράντα δύο παρεμβάσεις στη συζήτηση αυτή, υπάρχει ένας λόγος γι'αυτό και θα ήθελα να τον πω: δεν έχουμε αρκετή νομιμοποίηση. Ελικρινέστατα, εάν όταν κατεβαίνω στις εκλογές οι πολίτες είχαν την εντύπωση ότι έχω μία αληθινή νομοθετική εξουσία και μία πραγματική επιρροή στις ευρωπαϊκές αποφάσεις, δεν θα είχα ζητήσει να παρέμβω προσωπικά σήμερα. Θα σκεφτόμουν ότι αφεαυτού το Κοινοβούλιο αντιπροσωπεύει κάτι σημαντικό για τους πολίτες.

<SPEAKER ID=54 LANGUAGE="ES" NAME="Izquierdo Rojo">
Κυρία Πρόεδρε, τα όσα προτείνονται είναι πολύ ανεπαρκή και δεν καλύπτουν ούτε τα ελάχιστα επιθυμητά. Δεν ενδείκνυται, βεβαίως, να καταδικαστεί στο αιώνιο πάγωμα της ομοφωνίας η μη διάκριση εναντίον της Ευρωπαίας γυναίκας. Και σε ό, τι αφορά τη μεταχείριση του ασύλου μεταξύ των Κρατών μελών, στη Ισπανία ελέχθη ότι ο Αθνάρ τα είχε ήδη καταφέρει όλα: μια μεγαλοστομία που ξεφουσκώνει σήμερα όταν βλέπουμε τις προτάσεις και τα κείμενα.
<P>
Καθώς δεν του βάζουμε λίγη ουσία από τη νέα γαλλική Κυβέρνηση -από καλή γαλλική κουζίνα- είναι ένα φαλλοκρατικό φαγητό, πολύ φαλλοκρατικό, κύριε Προεδρεύοντα του Συμβουλίου. Τι υποκρισία να λέτε ύστερα ότι υπερασπίζεστε την Ευρωπαία γυναίκα: Είναι απαράδεκτο: τα κείμενά σας καταδικάζουν στην ομοφωνία και στο πάγωμα όλα αυτά τα θέματα.
<P>
Είναι πολύ απογοητευτικό, και ας ελπίσουμε ότι την επόμενη εβδομάδα θα βελτιωθεί αυτό το κείμενο, διότι διαφορετικά οι Ευρωπαίοι πολίτες θα υποστούν μεγάλη απογοήτευση.

<SPEAKER ID=55 LANGUAGE="FR" NAME="Caudron">
Κυρία Πρόεδρε, κύριοι Πρόεδροι, αγαπητοί συνάδελφοι, θέλω στο τέλος αυτής της συζήτησης να δηλώσω ξεκάθαρα, εξ ονόματος των γάλλων σοσιαλιστών, την προσήλωσή μας στην ευρωπαϊκή οικοδόμηση, την επιθυμία μας να δούμε το 'Αμστερνταμ να της δίνει μία νέα πνοή και την ελπίδα μας ότι οι προσπάθειες όλων μας θα επιτρέψουν να τηρήσουμε τα προβλεπόμενα χρονοδιαγράμματα.
<P>
Πράγματι, είναι απολύτως απαραίτητο να δώσουμε ένα ισχυρό και σαφές μήνυμα στους ευρωπαίους πολίτες, απαραίτητο να συμπεριλάβουμε την κοινωνική πτυχή στη Συνθήκη, απαραίτητο να εγγράψουμε πράγματι, και αμέσως, την προτεραιότητά μας για την απασχόληση και την καταπολέμηση της ανεργίας. Απαραίτητο, τέλος, να εξισορροπίσουμε τη νομισματική σταθερότητα με την οικονομική ανάπτυξη.
<P>
Η ολλανδική προεδρία - και την ευχαριστώ γι'αυτό - καταβάλλει πολύ σημαντικές προσπάθειες και ελπίζω ότι μέχρι τις 16 και 17 Ιουνίου θα υπερβούμε τις τελευταίες δυσκολίες για να ανταποκριθούμε καλύτερα στις προσδοκίες των πολιτών. Ξέρω και λέω ότι η γαλλική κυβέρνηση θα κάνει τα πάντα γι'αυτό.
<P>
Δυο τελευταία λόγια, κυρία Πρόεδρε, για να εκφράσω την ικανοποίησή μου για τη συμπερίληψη των δημοσίων υπηρεσιών στη Συνθήκη, εκφράζοντας ωστόσο τη λύπη μου, στο παρόν στάδιο, που βλέπω ότι παραμένουν εξαρτημένες από τον ανταγωνισμό. Μία τροποποίηση στον τομέα αυτό θα ήταν ευπρόσδεκτη. Μακάρι τώρα, κυρία Πρόεδρε, το 'Αμστερνταμ να επιτύχει και να αντικαταστήσει στην καρδιά και στο μυαλό των Ευρωπαίων την ξεθωριασμένη εικόνα του Μάαστριχτ.

<SPEAKER ID=56 NAME="Κατηφόρης">
Κύριε Πρόεδρε, επιτρέψτε μου να χρησιμοποιήσω μια ιστορική φράση: »'Ενα φάντασμα πλανάται πάνω από την Ευρώπη», το φάντασμα της αλλαγής της οικονομικής πολιτικής.
<P>
Ποιά μπορεί να είναι η νέα οικονομική πολιτική, στη νέα φάση της Ευρώπης που άρχισε με τις αγγλικές και τις γαλλικές εκλογές; Εμείς υποστηρίζουμε ότι πρέπει να έχει τα εξής χαρακτηριστικά: πρέπει να διατηρήσει τα θετικά επιτεύγματα της μέχρι σήμερα πολιτικής, γιατί ασφαλώς υπάρχουν τέτοια, όπως ο έλεγχος του πληθωρισμού και η αποκατάσταση της κερδοφορίας των επιχειρήσεων, θετικά πράγματα που πρέπει να διατηρηθούν. Ταυτόχρονα όμως, πρέπει να απορρίψει τη μονομέρεια που μας έχει οδηγήσει στα σημερινά ποσοστά ανεργίας, φτώχειας και κοινωνικού αποκλεισμού. Για να γίνει αυτό, πρέπει να εγκαταλείψουμε την ειδωλολατρία της παντοδυναμίας της αγοράς και να αποκαταστήσουμε την ισορροπία ανάμεσα στην αγορά και την κρατική παρέμβαση. Σκοπός της κρατικής παρέμβασης στη νέα εποχή που αρχίζει δεν μπορεί να είναι η πλήρης απασχόληση με καταναλωτικές σπατάλες, ούτε με το μέσο της διόγκωσης άχρηστων θέσεων εργασίας στο δημόσιο τομέα. Σκοπός μας δεν είναι η δημοσιοϋπαλληλοποίηση του πληθυσμού, δεν αποτελεί αυτό ιδανικό μας. Το πρόγραμμά μας είναι η νέα άνθιση της παραγωγικότητας, που όμως προϋποθέτει ενδιαφέρον για τον εργαζόμενο και μεγαλύτερη δικαιοσύνη στη διανομή του προϊόντος.

<SPEAKER ID=57 LANGUAGE="IT" NAME="Moretti">
Κυρία Πρόεδρε, προβλέπεται ότι θα χρειασθεί να διαπραγματευθούμε ένα από τα επόμενα πέντε έτη. Πράγματι, το κείμενο που έχουμε εμπρός μας αποτελεί μόνο ένα αξιοθρήνητο κάλυμμα ορισμένων ασυνεπειών και αδυναμιών της Συνθήκης του Μάαστριχτ. Τα μεγαλύτερα προβλήματα παραμένουν ακόμη άλυτα. Δεν υπάρχει ακόμη μία πολιτική δομή σε θέση να ελέγχει και να προσανατολίζει το καθεστώς της μελλοντικής Κεντρικής Τράπεζας: το να βεβαιώνουμε ότι το Ευρωπαϊκό Συμβούλιο θα διαδραματίσει αυτό το ρόλο, αποτελεί, κατά την άποψή μου, μία εσφαλμένη απάντηση. δεν αλληλοσυμπληρώνονται με ουσιαστικό τρόπο, σε επίπεδο Κοινότητας, η οικονομική με τη νομισματική πολιτική: μία επιπλέον δήλωση και ένα επιπλέον πρωτόκολο δεν θα κάνουν να ορθοποδήσει η σημερινή ευρωπαϊκή οικοδόμηση.
<P>
Παρά τις αντίθετες δηλώσεις, θα συνεχίσουμε να μην έχουμε μία αληθινή κοινή εξωτερική πολιτική. Η ιδέα της ανάθεσης στο γενικό γραμματέα του Συμβουλίου αρμοδιοτήτων στο πεδίο αυτό αποτελεί όχι μόνο μία αντιδημοκρατική λύση -τουλάχιστον ο γενικός γραμματέας των Ηνωμένων Εθνών δίνει λογαριασμό στη Γενική Συνέλευση- αλλά είναι και αμφίβολης αποτελεσματικότητας. Δεν υπάρχει καμία πραγματική πρόθεση αναθεώρησης των αρμοδιοτήτων της Ένωσης.
<P>
Το πρωτόκολο για την επικουρικότητα μας φαίνεται ένας ωραίος κατάλογος αρχών αλλά, παρά τις αναληφθείσες υποχρεώσεις, τα κράτη μέλη δεν έχουν αναθεωρήσει τις ρυθμίσεις στο θέμα της επιτροπολογίας, πράγμα που σημαίνει ότι θα συνεχίσουμε κάθε χρόνο να κατακλυζόμαστε από χιλιάδες λεπτομερτείς και ασήμαντες αποφάσεις.
<P>
Μπορούσε να εξευρεθεί μία λύση στά προβλήματα; Θεωρητικά ναι, στην πραγματικότητα οι εθνικές διπλωματίες, ακόμη και το Ευρωπαϊκό Κοινοβούλιο, δεν το έχουν ποτέ πιστέψει.
<P>
Θα ήθελα να καταλήξω με μία αισιόδοξη παρατήρηση: καλά νέα φαίνεται ότι μας έρχονται από την κοινωνική Ευρώπη, αν κρίνει κανείς από τις διαδηλώσεις των τελευταίων ημερών. Θα ήθελα, Πρόεδρε, να προτείνω να προσκληθεί στο Αμστερνταμ ο προεδρεύων σύμβουλος της Ρενώ, δεδομένου ότι κατόρθωσε, σε αντίθεση με το Ευρωπαϊκό Κοινοβούλιο, να υιοθετηθούν από τη Συνθήκη οι διατάξεις της κοινωνικής συμφωνίας.

<SPEAKER ID=58 NAME="Donnelly, Alan">
Κυρία Πρόεδρε, θα βοηθούσε πολύ αν ο Πρόεδρος της Επιτροπής μπορούσε να ακούσει αυτά που έχω να πω. Αυτή είναι μια εξαιρετικά σημαντική περίοδος για την Ευρωπαϊκή Ένωση. Τα δύο τελευταία χρόνια οι πολίτες της Ευρωπαϊκής Ένωσης...

<SPEAKER ID=59 NAME="Πρόεδρος">
Αγαπητοί συνάδελφοι, θα ήθελα να ακούσουμε τον τελευταίο αγορητή μας, τον κ. Alan John Donnelly, με την αξιοπρέπεια που αρμόζει στο Κοινοβούλιό μας και, έπειτα, τις απαντήσεις του Συμβουλίου και της Επιτροπής.
<P>
(Χειροκροτήματα) Εάν μου επιτρέπετε, θα ήθελα να προτείνω στη Διάσκεψη των Προέδρων να εξετάσει την ανάγκη, στο μέλλον, να δίδεται περισσότερος χρόνος σε τόσο σημαντικές συζητήσεις. Πράγματι, πρέπει να ξέρετε, αγαπητοί συνάδελφοι, ότι εάν δεν ήταν ευχάριστο για σας να σας διακόπτουν στην παρέμβασή σας όταν υπερβαίνατε το χρόνο σας, δεν ήταν καθόλου ευχάριστο για το προεδρείο της συνεδρίασης να πρέπει να σας αφαιρέσει το λόγο.
<P>
(Χειροκροτήματα) Πιστεύω πραγματικά ότι πρέπει να το λάβετε υπόψη και τώρα να καθήσετε όλοι στις θέσεις σας, ήσυχα, χωρίς κουβέντες, και να ακούσουμε καταρχή τον κ. Donnelly και, έπειτα, το Συμβούλιο και την Επιτροπή.

<SPEAKER ID=60 NAME="Donnelly, Alan">
Κυρία Πρόεδρε, καλωσορίζουμε όλοι αυτήν τη δήλωση και ελπίζουμε ότι η Διάσκεψη των Προέδρων θα εξετάσει το θέμα.
<P>
Οι πολίτες της Ευρωπαϊκής Ένωσης ασφαλώς αισθάνονται ότι η Ευρώπη έχει απομακρυνθεί από αυτούς τα τελευταία χρόνια. Γι' αυτό η ΔΔ στο Αμστερνταμ είναι εξαιρετικά κρίσιμη προκειμένου να μπορέσουμε να επιστρέψουμε στην ημερήσια διάταξη που καταλαβαίνει ο κόσμος. Γι' αυτό λέω στο Συμβούλιο ότι το κεφάλαιο στη Συνθήκη που αφορά την πολιτική για την απασχόληση δεν πρέπει να είναι ένα διακοσμητικό κεφάλαιο. Πρέπει να αναπτύσσει λεπτομερώς το είδος των μέσων που η Επιτροπή και το Συμβούλιο πρέπει να χρησιμοποιήσει για να αντιμετωπίσουν τα απαράδεκτα επίπεδα της ανεργίας στην Ευρωπαϊκή Ένωση. Μαζί μ' αυτό πρέπει να εξασφαλίσουμε ότι αν πρόκειται να υπάρξει μια συμφωνία για την ανάπτυξη και τη σταθερότητα, όπως είπε ο κ. Caudron, θα πρέπει να είναι μια ισορροπημένη συμφωνία που να περιέχει στοιχεία για τη σταθερότητα, αλλά, ακόμα πιο σημαντικό, στοιχεία για την ανάπτυξη.
<P>
Έχοντας περάσει από τη διάσκεψη του Αμστερνταμ πρέπει το Συμβούλιο να δώσει εντολή στην Επιτροπή να προωθήσει μέτρα που θα ενεργοποιήσουν τις πολιτικές που θα έχουν τη δυνατότητα να μειώσουν τα επίπεδα της ανεργίας. Το Σώμα αυτό είναι βαθιά απογοητευμένο που δεν έχει γίνει τίποτα μετά από τη συνάντηση στη Διάσκεψη του Έσσεν για την αντιμετώπιση των προβλημάτων της ανεργίας και ενώ ο κ. Σαντέρ είπε ότι πρέπει να κάνουμε λιγότερο καλά, το μόνο που δεν μπορούμε να παρατήσουμε είναι τα μέτρα που θα μειώσουν τα επίπεδα της ανεργίας.
<P>
Θα παρότρυνα το Συμβούλιο να δώσει εντολή στην Επιτροπή στο Αμστερνταμ, όταν θα έχουμε το κεφάλαιο για την ανεργία και όταν θα έχουμε ένα σύμφωνο που θα εξισορροπεί τη σταθερότητα και την ανάπτυξη, να προωθήσει ένα νέο μοντέλο ανάπτυξης που να εξασφαλίζει ότι θα μπορούμε να αντιμετωπίσουμε το πρόβλημα της ανεργίας και του κοινωνικού αποκλεισμού και να προσπαθήσει να κάνει μια Ευρώπη αντάξια των πολιτών μας.

<SPEAKER ID=61 NAME="Van Mierlo">
Κυρία Πρόεδρε, θα ήθελα να σας ευχαριστήσω για τη γενναιοδωρία με την οποία διευθύνεται αυτή τη συνεδρίαση, καθώς και για το χρόνο που μου διαθέτετε. Είμαι πεπεισμένος, και από την πλευρά μου, ότι μετά από αυτή τη συζήτηση θα κυριαρχήσει και πάλι η διακριτικότητα. Γνωρίζω, επίσης, την ημερήσια διάταξή σας. Είμαι ιδιαίτερα ευγνώμων για τη συμβολή του Ευρωπαϊκού Κοινοβουλίου, και αυτό για δύο λόγους. Καταρχήν, επειδή αυτό που ανέφερε η κ. Dury νομίζω είναι αληθές, ότι δηλαδή το Ευρωπαϊκό Κοινοβούλιο βρίσκεται κοντά στους πολίτες. Φυσικά είναι δυνατόν, ως θεσμικό όργανο, να τους προσεγγίσει ακόμη περισσότερο, αλλά τα ίδια τα μέλη του βρίσκονται πολύ πλησιέστερα στους πολίτες από ό, τι τα μέλη του Συμβουλίου. Για το λόγο αυτό, άκουσα με μεγάλη προσοχή αυτά που ειπώθηκαν. Δυστυχώς, μου είναι αδύνατο να απαντήσω σε όλους τους ομιλήσαντες και σίγουρα όχι στα περιθώρια του χρόνου που διαθέτω. Αλλά αυτό δεν χρειάζεται κιόλας. Σας είπα από καρδίας αυτά που ήθελα να σας πω και εσείς πράξατε το ίδιο.
<P>
Και τώρα θα ήθελα να αναφερθώ στο δεύτερο λόγο, για τον οποίο είμαι ευγνώμων, και αυτός είναι ότι η Προεδρία θα πρέπει να διαπιστώσει ότι υποστηρίχθηκε σε μία σειρά ουσιωδών θεμάτων από το Ευρωπαϊκό Κοινοβούλιο, όπως το θέμα της επέκτασης της διαδικασίας συναπόφασης, της επέκτασης της διαδικασίας λήψης αποφάσεων με πλειοψηφία, της μεταφοράς του τρίτου πυλώνα στον πρώτο, της ενίσχυσης του ρόλου του Ευρωπαϊκού Δικαστηρίου, της ιδιαίτερης βαρύτητας για τα θεμελιώδη δικαιώματα, της εργασίας για το περιβάλλον, για να ονομάσω μία σειρά από αυτά; όλα αυτά τα θέματα προβλήθηκαν πραγματικά από εσάς. Φυσικά, το Ευρωπαϊκό Κοινοβούλιο επιθυμεί περισσότερα. Επί μία τριακονταετία, έχω διατελέσει και ο ίδιος κοινοβουλευτικός και αντιλαμβάνομαι ότι εσείς ως Ευρωπαϊκό Κοινοβούλιο στο πλαίσιο της διαδικασίας για την υπό οικοδόμηση Ευρώπη αισθάνεστε ένα είδος επαγγελματικής έλλειψης ικανοποίησης, κυρίως όσον αφορά την πρόοδο αυτής της διαδικασίας. Ευτυχώς, έχετε επίσης το σθένος να αναφέρετε ότι παρατηρείται και πρόοδος, αλλά και πάλι θα πρέπει να είσθε ανικανοποίητοι, επειδή στην πραγματικότητα βρισκόμαστε σε μία διαδικασία ολοκλήρωσης και χρειαζόμαστε την πίεση του Ευρωπαϊκού Κοινοβουλίου για να υπερπηδήσουμε τα δύσκολα προβλήματα που υφίστανται μεταξύ των κρατών μελών, των οποίων επί του παρόντος έχω την τιμή να είμαι Πρόεδρος, αλλά και εγώ ο ίδιος συχνά βασανίζομαι, εξαιτίας αυτών των προβλημάτων. Θα πρέπει να υπερασπιστούμε τον κοινοτισμό και στην ιστορία των ίδιων των κρατών μας και σ'αυτό το έργο ένα πολύ σημαντικό ρόλο διαδραματίζει το Ευρωπαϊκό Κοινοβούλιο και αυτό όχι μόνο σήμερα. Εν προκειμένω, θα πρέπει να αναφερθώ στο ρόλο του Προέδρου σας και των δύο αντιπροσώπων σας, οι οποίοι ήταν διαρκώς παρόντες κατά τη διάρκεια της όλης διαδικασίας και μας βοήθησαν πάρα πολύ στις συζητήσεις.
<P>
Επομένως θα περιοριστώ σε μία σειρά γενικών παρατηρήσεων. Εάν καταλήξουμε στο Αμστερνταμ σε μία συμφωνία - και μέχρι στιγμής οι οιωνοί δεν είναι αρνητικοί - τότε θα πρόκειται για μία εξέλιξη ταπεινότερη των προσδοκιών. Αλλά θα ήθελα να προσθέσω: ότι αυτή θα είναι υψηλότερη των αναμενόμενων. Ταπεινότερη των προσδοκιών, αλλά υψηλότερη των αναμενομένων. Όταν πριν από μισό χρόνο βρισκόμασταν και πάλι εδώ, ο τόνος του Κοινοβουλίου όσον αφορά τα αναμενόμενα ήταν πολύ αρνητικότερος; τότε άκουσα αυτά που είπατε με την ταπεινότητα ενός προσωρινού διαχειριστή, αλλά αυτά έδιναν μία αρνητική εικόνα. Σήμερα, όταν σας ακούω, αισθάνομαι υπερήφανος για τα πολλά ενθαρρυντικά σας λόγια, καθώς και για την υποστήριξή σας σε πολλά σημεία των προτάσεων που σας υποβλήθηκαν.
<P>
Αντιδράσατε, κυρίως, όσον αφορά μία σειρά σημείων. Και αναφέρομαι στα θέματα τα σχετικά με την ΟΝΕ. Μπορώ πιθανόν να επαναλάβω ότι είναι αλήθεια το γεγονός ότι δίνεται ιδιαίτερη βαρύτητα στα πλαίσια της ΟΝΕ στα νομισματικά θέματα, αλλά αυτό είναι αυτονόητο και θα μου επιτρέψετε να σας υπενθυμίσω ότι πριν από δύο έτη, όταν άρχισε η συζήτηση για την απασχόληση, περισσότερα από τα μισά κράτη μέλη έβρισκαν γελοίο το γεγονός να υπάρχει μία πραγματική ευρωπαϊκή πολιτική για την απασχόληση. Από το σημείο αυτό αρχίσαμε και τώρα έχουμε προχωρήσει πολύ περισσότερο, καθώς γίνεται μεγάλη συζήτηση για συναίνεση; αυτό προέρχεται φυσικά από τα φοβερά ποσοστά ανεργίας στην Ευρώπη, τα οποία μας βοηθούν να διαπιστώσουμε ότι δεν είναι δυνατόν, παρά να ασχοληθούμε με το θέμα αυτό.
<P>
Το ερώτημα που τίθεται είναι ο βαθμός εφικτότητας της ευρωπαϊκής πολιτικής όσον αφορά τα αποτελέσματα στον τομέα της απασχόλησης. Θα ήταν μεγάλο λάθος να νομίσει κανείς ότι η Ευρωπαϊκή Κοινότητα ευθύνεται για την υψηλή ανεργία στην Ευρώπη. Θα ήθελα να υπενθυμίσω, ότι, κατά κύριο λόγο, ανήκει στην αρμοδιότητα των εθνικών αρχών η καταπολέμηση των προβλημάτων απασχόλησης, αλλά ότι η Κοινότητα μπορεί να βοηθήσει σε αυτό. Θα ήθελα, για άλλη μια φορά ακόμη, να αναφέρω ότι εάν είμαστε απογοητευμένοι με την Ευρώπη, καλό θα ήταν να σκεφτόμαστε ότι η κρίση που αντιμετωπίζει η Ευρώπη αποτελεί το άθροισμα των κρίσεων στα κράτη μέλη. Και με τον όρο «κρίση», εννοώ τη δυνατότητα επίλυσης των ιδίων προβλημάτων και δεν αναφέρομαι στα προβλήματα, τα οποία υπερβαίνουν τα εθνικά σύνορα. Επειδή οι δημοκρατίες της Δυτικής Ευρώπης αντιμετωπίζουν πρόβλημα κυριαρχίας. Στα πλαίσια της διαδικασίας για την υλοποίηση της Ευρώπης, μέσω της αρχής «πάρε-δώσε», απαιτείται ισχυρή κυριαρχία στα εθνικά κράτη και σε όλα τα κράτη μέλη μας η εξουσία των εθνικών κυβερνήσεων αμφισβητείται και δεν λαμβάνονται υπόψη όσο θα έπρεπε στην πραγματικότητα; γι'αυτό θα πρέπει να υπερασπίσουμε τις θέσεις μας ενώπιον των πολιτών. Αυτό είναι το πρόβλημα, το οποίο αντιμετωπίζουμε επί του παρόντος, στο δρόμο μας για τη Σύνοδο Κορυφής και επιχειρούμε να πραγματοποιήσουμε ορισμένα βήματα προόδου.
<P>
Εξαιτίας των γαλλικών εκλογών, τέθηκε το θέμα της δέσμης μέτρων για την ΟΝΕ. Επαναλαμβάνω ότι δεν είναι μόνο οι Γάλλοι που θεωρούν ότι κάτι θα πρέπει να γίνει όσον αφορά την απασχόληση, αλλά το άκουσα αυτό σήμερα από όλες τις πλευρές του Κοινοβουλίου. Και τις περασμένες ημέρες, όταν εγώ και ο Πρωθυπουργός Kok περιοδεύαμε στην Ευρώπη, παρατήρησα ότι και πολλά άλλα κράτη μέλη θεωρούν ορθό να δοθεί βαρύτητα στα θέματα της απασχόλησης. Σχετικά, συμφωνήσαμε εχθές ρητώς με τη γαλλική κυβέρνηση και με τον Πρόεδρο ότι δεν θα πρέπει να απορριφθεί η δέσμη μέτρων για την ΟΝΕ, και συγκεκριμένα το Σύμφωνο Σταθερότητας, επειδή εάν συμβεί αυτό θα επέλθει σύγχυση. Αλλά εάν η Γαλλία δεν το πράξει αυτό, είναι δυνατόν να το πράξουν άλλες χώρες. Θα πρέπει, κατά συνέπεια, να εξευρεθεί μία αντιστάθμιση στη δέσμη μέτρων όσον αφορά την απασχόληση και αυτό δεν θα πρέπει να πραγματοποιηθεί κατά μεμονωμένο τρόπο, αλλά να συνδεθεί με το Σύμφωνο Σταθερότητας. Επ'αυτού, παρατηρείται συμφωνία και ελπίζω ότι θα καταστεί δυνατό το σύνολο της δέσμης των μέτρων, στο οποίο αναφέρθηκα, να ολοκληρωθεί εντός έξι μηνών, στην περίπτωση που δεν καταστεί δυνατόν να γίνει αυτό στο Αμστερνταμ. Εάν αυτό επιτευχθεί στο Αμστερνταμ, τότε πρόκειται για μία σημαντική ψυχολογική ενίσχυση. Εάν αυτό δεν κατορθωθεί, δεν θα πρέπει να θεωρείται ως αποτυχία, επειδή θα διαθέτουμε ακόμη το διάστημα των έξι μηνών. Αξίζει πραγματικά τον κόπο να αγωνιστούμε για αυτό και έχω διαπιστώσει ότι όλοι είναι διαθέσιμοι.
<P>
Και τώρα ορισμένες παρατηρήσεις για τη διαφάνεια στην οποία αναφέρθηκαν όλοι ως το σημαντικότερο σημείο. Η πρόσβαση στα έγγραφα θα είναι δυνατή για όλους τους πολίτες, σύμφωνα με τους κανόνες που αποφάσισαν από κοινού το Συμβούλιο και το Ευρωπαϊκό Κοινοβούλιο. Για την εφαρμογή της διαφάνειας το Ευρωπαϊκό Κοινοβούλιο διαδραματίζει ένα σημαντικό ρόλο. Όλοι θα επιθυμούσαν περισσότερη διαφάνεια και όσον αφορά τις συνεδριάσεις του Συμβουλίου; επ'αυτού δεν επήλθε συμβιβασμός, αλλά εν πάση περιπτώσει πρόκειται να δημοσιοποιούνται τα αποτελέσματα των ψηφοφοριών, οι αιτιολογήσεις των ψήφων, καθώς και άλλες δηλώσεις, και αυτό προστιθέμενο και στα προηγούμενα αποτελεί ένα σαφές βήμα προς περισσότερη διαφάνεια.
<P>
Σε ορισμένες περιπτώσεις, έλαβε αυτή η συζήτηση ένα γαστρονομικό χαρακτήρα, επειδή χρησιμοποίησα την εικόνα της κουζίνας. Θα πρέπει κανείς πάντοτε να προσέχει όταν χρησιμοποιεί εικόνες, επειδή είναι δυνατόν οι άλλοι να οδηγηθούν σε συμπεράσματα και να σου τα αποδώσουν χωρίς να σε αντιπροσωπεύουν: εγώ δεν χρησιμοποίησα την εικόνα, κατ'αυτόν τον τρόπο. Η κ. Roth είπε: όλοι οι πολίτες επιθυμούν να συμμαγειρεύουν. Αυτό πιθανόν να αποτελεί μία βαθιά επιθυμία, αλλά το φαγητό δεν πρόκειται να γίνει καλύτερο, νομίζω. Αλλά κατανοώ αυτό που θέλησε να πει η κ. Roth όταν δήλωσε: οι πολίτες επιθυμούν να κατανοούν τον τρόπο λειτουργίας της Κοινότητας, στην οποία συμμετέχουν. Ελπίζω ότι και σ'αυτόν τον τομέα θα συμβάλουμε κατά κάποιο τρόπο, αλλά πιθανόν όχι κατά τις προσδοκίες όλων; αλλά και σ'αυτόν τον τομέα πρόκειται να πραγματοποιηθεί πρόοδος.
<P>
Μία τελευταία παρατήρηση για τη δημοκρατία, στην οποία αναφέρθηκαν πολλοί. Δήλωσα ήδη ότι, κατά τη γνώμη μου, έχει πραγματοποιηθεί πρόοδος; και αυτό αναγνωρίστηκε από πολλούς. Πρόκειται για μία διαδικασία στην οποία μπορεί να προχωρήσει κανείς μόνο βήμα προς βήμα. Εν συντομία το πεδίο, στο οποίο ενισχύθηκαν οι αρμοδιότητες της Ένωσης, αφορά την επέκταση της χρησιμοποίησης της διαδικασίας συναπόφασης. Αυτό σημαίνει περισσότερη δημοκρατία. Οι τομείς, στους οποίους δεν αυξήθηκαν οι αρμοδιότητες του Ευρωπαϊκού Κοινοβουλίου, σχετίζονται με τα εθνικά κοινοβούλια - και αυτό το λέω προς τον κ. Dankert. Επίσης μία κυρία είπε: ο δεύτερος πυλώνας, με τη διαδικασία της λήψης αποφάσεων με πλειοψηφία, δεν εμπίπτει στην αρμοδιότητα του Ευρωπαϊκού Κοινοβουλίου. Αλλά στον δεύτερο πυλώνα εξακολουθεί να υφίσταται το δικαίωμα της χρήσης του βέτο, τόσο στο Ευρωπαϊκό Συμβούλιο όσο και στο Γενικό Συμβούλιο. Και όταν κάποιος δεν κάνει χρήση του δικαιώματος του βέτο, μπορεί να αποτελέσει αντικείμενο κοινοβουλευτικής κριτικής και συζήτησης. Κατά αυτόν τον τρόπο, πρόκειται για έναν κοινοβουλευτικό έλεγχο. Όσον αφορά τα θέματα τα οποία μεταφέρονται από τον τρίτο στον πρώτο πυλώνα, και συγκεκριμένα τα θέματα του ασύλου, της μετανάστευσης και της θεώρησης διαβατηρίου, για αυτά ισχύει μία μεταβατική κατάσταση με την ευθύνη των εθνικών κοινοβουλίων, σε πρώτο στάδιο βάσει συναίνεσης, και, στη συνέχεια, με τη μεταφορά τους προς το Ευρωπαϊκό Κοινοβούλιο, καθώς και σε δεύτερο στάδιο με τη χρησιμοποίηση της διαδικασίας λήψης αποφάσεων με πλειοψηφία. Κατά τη γνώμη μου, αυτό είναι μία μεταφορά ελέγχου, αλλά όχι περιορισμός.
<P>
Κύριε Πρόεδρε, θα μπορούσα να κάνω και άλλες παρατηρήσεις για ακόμη μισή ώρα αν αυτό το εκτιμούσατε, αλλά γνωρίζω ότι δεν είστε σύμφωνος με αυτό. Και γι'αυτό το λόγο θα ήθελα εδώ να ολοκληρώσω.
<P>
(Χειροκροτήματα)

<SPEAKER ID=62 NAME="Πρόεδρος">
Ευχαριστώ πολύ, κύριε van Mierlo. Ερμηνεύσατε πολύ σωστά το ενδιαφέρον μας.
<P>
Το λόγο έχει τώρα ο κ. Santer.

<SPEAKER ID=63 NAME="Santer">
Kύριε Πρόεδρε, μετά την παρέμβαση και τις απαντήσεις που έδωσε ο Προεδρεύων, θα μπορέσω να είμαι πολύ σύντομος. Καταρχήν, θα ήθελα να ευχαριστήσω όλους τους αγορητές που έδειξαν ότι, στο ζήτημα που αφορά τη Διακυβερνητική Διάσκεψη, η Επιτροπή και το Ευρωπαϊκό Κοινοβούλιο έχουν κοινά συμφέροντα. Διαπίστωσα εξάλλου ότι στις παρεμβάσεις του Ευρωπαϊκού Κοινοβουλίου και στα ψηφίσματά του, τα περισσότερα στοιχεία της θέσης του συμπίπτουν με τη θέση που έλαβε η Επιτροπή, στη γνωμοδότησή της, από το Φεβρουάριο του 1996.
<P>
Από την άλλη πλευρά, θα ήθελα να εκφράσω την εκτίμησή μου προς εσάς, κύριε Πρόεδρε, και προς τον προκάτοχό σας, τον Πρόεδρο Hδnsch, καθώς και προς τους αντιπροσώπους σας, τον κ. Elmar Brok και την κ. Guigou, που επηρέασαν κατά τρόπο σημαντικό τη συζήτηση και, ελπίζω, τα συμπεράσματα της Διακυβερνητικής Διάσκεψης, πρώτα στο υπουργικό επίπεδο αλλά, κυρίως, στο επίπεδο των προσωπικών αντιπροσώπων. Εάν, σήμερα, διαθέτουμε ένα αρκετά ισόρροπο σύνολο, ασφαλώς το έργο αυτό έγινε δυνατό να πραγματοποιηθεί χάρη στην επιμονή και τη συνεργασία των βουλευτών, των αντιπροσώπων σας στα διάφορα επίπεδα.
<P>
Τώρα, κύριε Πρόεδρε, κυρίες και κύριοι, θα ήθελα απλώς να επικεντρωθώ σε δύο ουσιώδεις πτυχές που, έχω την εντύπωση, αποτέλεσαν επίσης αντικείμενο των παρεμβάσεών σας.
<P>
Καταρχήν, τα ζητήματα που αφορούν την ΟΝΕ και την απασχόληση. Είπα σήμερα το πρωί στην εισαγωγή μου ότι η ΟΝΕ, η Οικονομική και Νομισματική 'Ενωση, όπως άλλωστε το υποδηλώνει το όνομά της, περιλαμβάνει δύο πτυχές: τη νομισματική πτυχή και την οικονομική πτυχή. Είναι σημαντικό η ΟΝΕ να βαδίζει και στα δύο πόδια της. Η νομισματική πτυχή, το ξέρουμε και άλλωστε το εκτιμούμε, έχει αναπτυχθεί πολύ, και αυτό για προφανείς λόγους. Είναι επίσης συγκεντρωμένη και το σύμφωνο σταθερότητας και ανάπτυξης τη συμπληρώνει με τρόπο χρήσιμο, με στόχο να διασφαλισθεί η δημοσιονομική πειθαρχία κατά τρόπο διαρκή.
<P>
Δικαιολογημένα ο Πρόεδρος Wilfried Martens, και προηγουμένως ο Προεδρεύων του Συμβουλίου, είπαν: pacta sunt servanta . Το σύμφωνο σταθερότητας και ανάπτυξης εγκρίθηκε στην ουσία του, στα ουσιώδη στοιχεία του, από το τελευταίο Ευρωπαϊκό Συμβούλιο του Δουβλίνου. Ξέρετε ότι οι διαπραγματεύσεις σχετικά με το θέμα δεν ήταν εύκολες και οδήγησαν σε συμβιβασμούς. Επομένως και οι όροι, όχι μόνο οι στόχοι, αλλά και οι όροι και η ουσία του συμφώνου σταθερότητας εγκρίθηκαν. Συνεπώς, δεν τίθεται θέμα να τροποποιηθεί αυτό το σύμφωνο σταθερότητας. Εξάλλου, από κάτι τέτοιο θα προέκυπτε ένα πρόβλημα αξιοπιστίας και εμπιστοσύνης, που θα είχε σοβαρές επιπτώσεις στην εμπιστοσύνη μεταξύ κρατών μελών και θα πρόσθετα επίσης, αναμφίβολα, στις διεθνείς χρηματοοικονομικές αγορές. θα ήταν επίσης αντιπαραγωγικό, διότι μία αυστηρή πολιτική και η δημοσιονομική πειθαρχία αποτελούν εγγυήσεις για μία βιώσιμη ανάπτυξη.
<P>
Αντίθετα, η οικονομική πτυχή πρέπει να είναι αποκεντρωμένη. Ασφαλώς, η διαχείριση των οικονομικών πολιτικών παραμένει στη σφαίρα των κρατών μελών, αλλά αυτά δεσμεύθηκαν να συντονίζουν τις οικονομικές πολιτικές τους στους κόλπους τους Συμβουλίου, με βάση το άρθρο 102 Α και 103 της Συνθήκης και βέβαια μπορούμε και πρέπει να εκφράσουμε τη λύπη μας για το γεγονός ότι δεν έχει ακόμη εφαρμοσθεί, όπως η νομισματική πτυχή, και ο συντονισμός των οικονομικών πολιτικών μας. Πρέπει λοιπόν να αξιοποιηθεί πλήρως το μέσο του άρθρου 103, όπως άλλωστε το έδειξε η Επιτροπή στην έκθεσή της για την Ευρώπη ως οικονομική οντότητα μετά την πρωτοβουλία Rasmussen. Πρέπει από κοινού να εκμεταλλευθούμε καλύτερα το δυναμικό ανάπτυξης της ευρωπαϊκής οικονομίας και τη μεγάλη εσωτερική αγορά της.
<P>
Το Συμβούλιο θα πρέπει να χρησιμοποιήσει πλήρως τη δυνατότητα να απευθύνει ειδικές συστάσεις στα κράτη μέλη. Δεν αρκεί να έχουμε ανάπτυξη, πρέπει ακόμη η ανάπτυξη αυτή να είναι φορέας και δημιουργός θέσεων απασχόλησης. Οι οικονομικές πολιτικές πρέπει, επομένως, να έχουν ως άξονα την πρώτη προτεραιότητά μας και όλοι, χωρίς καμία εξαίρεση, το υπογραμμίσατε σήμερα το πρωί ως στόχο κάθε πολιτικής σας. Η δημιουργία θέσεων απασχόλησης είναι η πρώτη προτεραιότητα. Εάν καταφέρουμε να συμπληρώσουμε το σύμφωνο σταθερότητας και ανάπτυξης με μία νέα διάσταση, χωρίς να τροποποιήσουμε την ουσία του, αλλά παράλληλα με όσα έγιναν με βάση τα άρθρα 102 Α και 103 της Συνθήκης, τότε πράγματι θα έχουμε ένα σύνολο και η Οικονομική και Νομισματική 'Ενωση θα μπορέσει να λειτουργήσει αποτελεσματικά.
<P>
Η αξία της ένταξης του κεφαλαίου «απασχόληση» στη Συνθήκη δεν πρέπει να υποτιμάται, υπό τον όρο, ασφαλώς, ότι θα προβλέπει τα αναγκαία μέσα για να καταστεί δυνατό να καθορισθεί και να εφαρμοσθεί μία κοινή στρατηγική για την απασχόληση. Βέβαια, το επανέλαβα συχνά ενώπιόν σας, η κοινωνική πολιτική παραμένει στην ιδιαίτερη αρμοδιότητα των κρατών μελών μας. Αλλά από την άλλη πλευρά, κανείς δεν μπορεί να φαντασθεί σήμερα ότι η Ευρώπη των δεκαπέντε κρατών μελών, με 370 εκατομμύρια κατοίκους, η πρώτη εμπορική δύναμη του κόσμου, είναι δυνατό να παραμείνει ουδέτερη απέναντι στην πρώτη ανησυχία των πολιτών, δηλαδή την ανεργία.
<P>
Με αυτό το πνεύμα προώθησα, με βάση τη Λευκή Βίβλο του 1993 του Ζακ Ντελόρ, ως συμπλήρωμα αυτής και για την εκτέλεσή της, το σύμφωνο εμπιστοσύνης για την απασχόληση και είμαι ικανοποιημένος σήμερα που διαπιστώνω ότι όλα τα κράτη μέλη, χωρίς καμία εξαίρεση αυτή τη στιγμή, συναντώνται τώρα σε αυτή την κατεύθυνση που είχα διατυπώσει. Πράγματι, είχα με μεγάλη σαφήνεια την αντίληψη, πριν ένα χρόνο ήδη, στις 31 Ιανουαρίου του 1996, όταν εμφανίσθηκα ενώπιόν σας, ότι έπρεπε να αγωνισθούμε σε δύο μέτωπα: το μέτωπο της Οικονομικής και Νομισματικής 'Ενωσης, που δεν είναι αυτοσκοπός - το ενιαίο νόμισμα είναι μόνο το μέσο για την ανάπτυξη μίας οικονομικής και κοινωνικής πολιτικής - και, αφετέρου, το μέτωπο της απασχόλησης, εναντίον της ανεργίας. Αυτοί είναι οι δύο άξονες της δραστηριότητάς μας, της στρατηγικής μας, και ελπίζω, κύριε Προεδρεύοντα, η στρατηγική αυτή να βρει υλοποίηση στο Ευρωπαϊκό Συμβούλιο του 'Αμστερνταμ, με την υπογραφή του συμφώνου μέσα στο πνεύμα το οποίο ανέφερα.
<P>
Δεύτερη παρατήρηση: πρέπει να είμαστε σε θέση να προετοιμάσουμε τη διεύρυνση. Πάρα πολύ λίγες παρεμβάσεις έγιναν σχετικά με την προοπτική της διεύρυνσης. 'Ομως, πρέπει να ξέρουμε ότι η διεύρυνση προς τις χώρες της κεντρικής και ανατολικής Ευρώπης είναι μία μοναδική ευκαιρία και, το είπα σήμερα το πρωί, μία ιστορική ευκαιρία, για να συμφιλιωθεί, για πρώτη φορά εδώ και πάνω από 500 χρόνια, η ήπειρός μας με τον εαυτό της, με ειρήνη και ελευθερία. Αυτή την ιστορική ευκαιρία δεν πρέπει να τη χάσουμε. Για το λόγο αυτό η διεύρυνση πρέπει να αποτελέσει μία επιτυχία, αλλά δεν μπορεί να είναι επιτυχία παρά μόνο εάν προετοιμασθούμε για αυτή, εάν προβούμε σε μία μεταρρύθμιση των θεσμών μας για να μπορέσουμε να προχωρήσουμε στη διεύρυνση.
<P>
Για το λόγο αυτό φρονώ ότι, μετά το 'Αμστερνταμ, θα έχουμε το αναγκαίο ισχυρό μήνυμα ώστε η Επιτροπή να μπορέσει να συνεχίσει, σύμφωνα με τη στρατηγική που είχαμε υιοθετήσει στο τελευταίο Ευρωπαϊκό Συμβούλιο, προς τη διεύρυνση. Εάν συμβεί αυτό, και εάν αυτή η αξιολόγηση λάβει την έγκρισή σας, τότε η Επιτροπή θα είναι έτοιμη. Σας το λέω σήμερα, η Επιτροπή θα είναι έτοιμη να σας παρουσιάσει, στις 15 ή στις 16 του προσεχούς Ιουλίου, όλη την απαιτούμενη τεκμηρίωση, τις γνωμοδοτήσεις για τα διάφορα κράτη μέλη, τις χρηματοοικονομικές προοπτικές μετά το 1999, την αναγκαία μεταρρύθμιση των πολιτικών: κοινή γεωργική πολιτική, Διαρθρωτικά Ταμεία, Ταμείο Συνοχής, με τις επιπτώσεις τους για τη μελλοντική διεύρυνση. Θα είμαστε έτοιμοι, αλλά υπό τον όρο ότι το 'Αμστερνταμ θα πετύχει. Αυτό είναι το ζήτημα που διακυβεύεται στο 'Αμστερνταμ και πιστεύω ότι πρέπει να επαγρυπνούμε ώστε αυτό το διακύβευμα να ανταποκρίνεται επίσης στις προσδοκίες και στις επιδιώξεις μας.

<SPEAKER ID=64 NAME="Πρόεδρος">
Ευχαριστώ πολύ, κύριε Santer.
<P>
Έλαβα εννέα προτάσεις ψηφίσματος που κατατέθηκαν σύμφωνα με το άρθρο 37, παράγραφος 2 του Κανονισμού.
<P>
Η συζήτηση έληξε.
<P>
Η ψηφοφορία θα διεξαχθεί αμέσως.

<CHAPTER ID=3>
Ψηφοφορίες
<SPEAKER ID=65 LANGUAGE="SV" NAME="Thors">
Η τροπολογία υπ&#x02BC;αριθ. 47 είναι σημειωμένη και στον κατάλογο μας της ψηφοφορίας και στη σουηδική μετάφραση ως τροπολογία στο άρθρο 4γ και όχι στο άρθρο 1 για το οποίο τώρα μιλούσαμε. Ζητώ συγγνώμη και παρακαλώ τον Πρόεδρο να επαναλάβει την ψηφοφορία σ&#x02BC;αυτό το άρθρο ή να ελέγξει το που θεώρησε η Ομάδα του ΕΛΚ ότι θα έπρεπε να είναι η πρόταση.

<SPEAKER ID=66 NAME="Πρόεδρος">
Κυρία Thors, διαπιστώθηκε πράγματι ότι αν και υπήρχε μια λανθασμένη ένδειξη στην τροπολογία, η ψηφοφορία διεξήχθη σύμφωνα με το κείμενο στο οποίο αντιστοιχούσε. Εξάλλου, εφόσον έχει διεξαχθεί η ψηφοφορία, το αποτέλεσμα είναι αμετάβλητο.

<SPEAKER ID=67 LANGUAGE="FR" NAME="Fabre-Aubrespy">
Κύριε Πρόεδρε, συγχωρείστε με που παρεμβαίνω, αλλά νομίζω ότι, για την καλή διεξαγωγή των συζητήσεων, θα έπρεπε να ακολουθήσουμε τη σειρά των τροπολογιών. Η τροπολογία 47 που μόλις υποβάλατε σε ψηφοφορία δεν σχετίζεται με την αιτιολογική σκέψη Γ αλλά με την παράγραφο 4, εδάφιο Γ, εάν είδα καλά τα κείμενα. Καθώς, όπως φαίνεται, κανείς δεν παρακολουθεί, θα μπορούσαμε ίσως να ακολουθήσουμε το ψήφισμα, ακόμη κι αν όπως φαίνεται δεν έχει καμία σημασία για τους συναδέλφους μας. Και καθώς η ψηφοφορία διεξήχθη, αλλά διεξήχθη σε μία στιγμή που είναι φανερό ότι δεν έπρεπε να διεξαχθεί, μπορείτε χωρίς κανένα πρόβλημα να την επαναλάβετε.

<SPEAKER ID=68 NAME="Πρόεδρος">
Κύριε Fabre-Aubrespy, λυπάμαι, επαληθεύθηκε με κάθε δυνατή προσοχή ότι αυτή η τροπολογία δεν αφορούσε την παράγραφο που αναφερόταν καταρχή, αλλά ότι ήταν μία άλλη τροπολογία. Για το λόγο αυτό προχωρήσαμε στην ψηφοφορία επί του κειμένου στο οποίο αναφερόταν η τροπολογία.

<SPEAKER ID=69 LANGUAGE="ES" NAME="Mιndez de Vigo">
Κύριε Πρόεδρε, ως συντάκτης αυτής της τροπολογίας, μαζί με τους κ.κ. Αναστασόπουλο και Lucas Pires, πιστεύω ότι δημιουργήθηκε μια σύγχυση στο Σώμα διότι κατ' αρχήν οι υπηρεσίες του Κοινοβουλίου έκαναν την τροπολογία αυτή να ψηφιστεί σε σχέση με την παράγραφο 4 γ.
<P>
Αν και οι υπηρεσίες του Κοινοβουλίου το διόρθωσαν, πιστεύω, κύριε Πρόεδρε, ότι υπάρχουν διάφορες Ομάδες που δεν ενημερώθηκαν σχετικά. Συνεπώς, κύριε Πρόεδρε, θα πρέπει ίσως να ξαναψηφίσουμε σχετικά με αυτό το θέμα. Θεωρώ ότι πρόκειται για απλή κοινή λογική.

<SPEAKER ID=70 NAME="Green">
Κύριε Πρόεδρε, υπήρξε σύγχυση. Το δέχομαι γιατί το είχα εκτός διατάξεως στον κατάλογο ψηφοφορίας μου, αλλά το βρήκαμε και το ψηφίσαμε σύμφωνα με τον τρόπο που ήθελε η ομάδα μου να ψηφίσει. Δεν πιστεύω ότι χρειαζόμαστε κι άλλη ψηφοφορία. Το επισημάναμε εγκαίρως χάρις σε σας που μας δώσατε λίγα δευτερόλεπτα για να το κάνουμε.

<SPEAKER ID=71 NAME="Πρόεδρος">
Όπως δήλωσε μόλις η κ. Green, δεν υπήρξε σύγχυση σχετικά με αυτό. Η ψηφοφορία της εν λόγω τροπολογίας διεξήχθη χωρίς οι συντάκτες της να εκφράσουν την παραμικρή διαμαρτυρία τη στιγμή εκείνη, και εφόσον έχει διεξαχθεί η ψηφοφορία, το αποτέλεσμά της δεν μπορεί να αλλάξει.
<P>
Σχετικά με την τροπολογία Αριθ. 50

<SPEAKER ID=72 NAME="de Vries">
Κύριε Πρόεδρε, ερχόμαστε τώρα στην παράγραφο 8. Περιέχει μια σημαντική απαίτηση του Ευρωπαϊκού Κοινοβουλίου, δηλαδή την απαίτηση να υπάρχει ένα κοινό εκλογικό σύστημα εγκαίρως για τις ευρωπαϊκές εκλογές.
<P>
Η τροπολογία αριθ. 50 της Ομάδας των Σοσιαλιστών προσπαθεί να μειώσει το αίτημά μας για κοινό εκλογικό σύστημα. Θα σημείωνα στο Κοινοβούλιο ότι χθες, στη Βουλή των Κοινοτήτων, ο νέος βρετανός Υπουργός Εξωτερικών, κ. Cook, είπε τα εξής: »Είναι επιθυμία μας και πρόθεσή μας να εφαρμόσουμε ένα νέο εκλογικό σύστημα βασισμένο σε λίστα και αναλογική εκπροσώπηση για τις επόμενες ευρωπαϊκές εκλογές.».
<P>
(Χειροκροτήματα) Ενόψει αυτής της σημαντικής αλλαγής στάσης της Βρετανικής Κυβέρνησης, θα συμφωνήσει η Ομάδα των Σοσιαλιστών να αποσύρει την Τροπολογία αριθ. 50 προκειμένου να υιοθετήσουμε αμιγώς την παράγραφο 8;
<P>
(Δυνατά χειροκροτήματα)
<SPEAKER ID=73 NAME="Green">
Κύριε Πρόεδρε, νομίζω ότι ο κ. de Vries έπρεπε να καταλάβει ακριβώς γιατί η Ομάδα των Σοσιαλιστών έχει καταθέσει αυτή την τροπολογία. Κάθε μέλος του Βρετανικού Εργατικού Κόμματος γνωρίζει την πολιτική του Εργατικού Κόμματος. Αυτό δεν είναι πρόβλημα για μας. Μπορεί να είναι πρόβλημα για τους Βρετανούς Συντηρητικούς αλλά όχι για μας. Είμαστε πολύ ευτυχείς με αυτή τη θέση. Οφείλω να σας πω ότι ο λόγος που καταθέσαμε την πρόταση αυτή είναι γιατί η λέξη «βασικός», σύμφωνα με όλη την ομάδα, σημαίνει ότι αν αυτά τα θέματα δεν καλύπτονται από τη Συνθήκη, δεν θα έπρεπε να υποστηρίζουμε τη Συνθήκη. Θέλουμε να διατηρήσουμε λίγο μεγαλύτερη αμφιβολία για το θέμα αυτό και αυτή είναι η θέση που πάντοτε δεχόταν ο κ. de Vries, και όχι να απειλήσουμε.

<SPEAKER ID=74 LANGUAGE="EN" NAME="McMillan-Scott">
Κύριε Πρόεδρε, στη Βουλή των Κοινοτήτων μία μέρα πριν ο κ. Jack Straw, ο Υπουργός Εσωτερικών, και ως εκ τούτου υπεύθυνος για τον εκλογικό νόμο, είπε ότι δεν υπήρχε καμία δέσμευση μανιφέστο για καθιέρωση της απλής αναλογικής ή του συστήματος περιφερειακού ψηφοδελτίου ως τις ευρωπαϊκές εκλογές του 1999. Έτσι, από τις απόψεις των Εργατικών, διαλέγετε και παίρνετε.

<SPEAKER ID=75 NAME="Πρόεδρος">
Καλώς. Ενημερωθήκατε για το τι συμβαίνει στη Βουλή των Κοινοτήτων. Βρισκόμαστε όμως στο Ευρωπαϊκό Κοινοβούλιο και πρέπει να συνεχίσουμε την ψηφοφορία.
<P>
(Το Σώμα εγκρίνει το ψήφισμα)

<SPEAKER ID=76 NAME="Titley">
Κύριε Πρόεδρε, φοβάμαι ότι ο αρχηγός της Ομάδας του Ευρωπαϊκού Κόμματος των Φιλελευθέρων Δημοκρατικών και Μεταρρυθμιστών στo Σώμα αυτό επιχείρησε να διαστρεβλώσει τη θέση της Βρετανικής Κυβέρνησης στη διάρκεια της συζήτησης αυτής. Το Υπουργείο Εσωτερικών δεν είπε ότι θα έχουμε εγκαίρως αναλογική εκπροσώπηση για τις εκλογές του 1999, είπε: »Είναι επιθυμία μας και πρόθεσή μας να εφαρμόσουμε ένα νέο εκλογικό σύστημα, βασισμένο στη λίστα και την αναλογική εκπροσώπηση για τις επόμενες ευρωπαϊκές εκλογές.» Ωστόσο, είπε: »Είπα τότε ότι το χρονοδιάγραμμα είναι πολύ στενό και θα εξετάσουμε αν αυτό είναι εφικτό. Σίγουρα δεν το έχουμε αποκλείσει.» Γι' αυτό έπρεπε να είστε σαφής για το τι είπε ο Υπουργός Εσωτερικών.

<SPEAKER ID=77 NAME="Πρόεδρος">
Κύριε Titley, αυτό δεν είναι παρατήρηση επί της εφαρμογής του κανονισμού: είναι παρατήρηση επί της εφαρμογής του κανονισμού της πολιτικής σας ομάδας και όχι παρατήρηση επί του Κανονισμού του Κοινοβουλίου.

<SPEAKER ID=78 NAME="Bernardini">
To Koινοβούλιό μας πρέπει να αποφανθεί σήμερα, σε δεύτερη ανάγνωση, σχετικά με την κοινή θέση για την όγδοη οδηγία «θερινή ώρα». Πρόκειται για μία σημαντική πράξη για τους συμπολίτες μας, απόδειξη της συγκεκριμένης οικοδόμησης της Ευρώπης των πολιτών.
<P>
Κατά τη γνώμη μου, δύο σημεία πρέπει να εξεταστούν: η εφαρμογή της αρχής της επικουρικότητας και οι συνέπειες αυτής της αλλαγής ώρας. Ο ομολογημένος στόχος αυτής της όγδοης οδηγίας είναι ασφαλώς η εναρμόνιση της περιόδου εφαρμογής της θερινής ώρας, και συμφωνώ με αυτό, αλλά επίσης η αξιολόγηση των χρονικών αποκλίσεων μεταξύ των κρατών μελών. Στο επίπεδο αυτό η αρχή της επικουρικότητας αποκτάει όλη τη σημασία της. Το Συμβούλιο και η Επιτροπή πρέπει να υποταχθούν σε αυτή και να αφήσουν τα κράτη μέλη να αποφασίσουν για τη χρησιμότητα των αλλαγών ώρας.
<P>
Περνάω στο δεύτερο σημείο: οι συνέπειες της αλλαγής ώρας. Ως αιρετοί βουλευτές και αντιπρόσωποι ευρωπαίων πολιτών, λαμβάνουμε αναφορές, παρατηρήσεις, σχόλια και εισηγήσεις σχετικά με τη σκοπιμότητα αυτής της αλλαγής ώρας. Για να αξιολογήσουμε αυτή τη σκοπιμότητα, ιδίως στην προοπτική μίας διεύρυνσης της Ευρωπαϊκής 'Ενωσης προς ανατολάς, που θα πρέπει να συνοδεύεται από μία διεύρυνση των χρονικών ζωνών, είναι επείγον να συνταχθεί μία λεπτομερής έκθεση μετά από διαβούλευση με όλα τα ενδιαφερόμενα μέρη. 'Ολες οι πτυχές πρέπει να αναλυθούν σε βάθος υπό το φως της εμπειρίας.
<P>
Πιστεύω ότι, πριν επιβάλουμε οποιαδήποτε υποχρέωση, πρέπει να ακούσουμε, να μελετήσουμε τη σχέση πλεονεκτήματα/μειονεκτήματτα. Μέχρι να γίνει αυτό, ας παραμείνουμε υπέρ της εναρμόνισης των ημερομηνιών έναρξης και τέλους της θερινής ώρας.

<SPEAKER ID=79 NAME="Caudron">
Εξετάζουμε σε δεύτερη ανάγνωση την έκθεση του συναδέλφου μας κ. Bellerι σχετικά με τη θερινή ώρα.
<P>
Θα ήθελα να υπενθυμίσω εδώ ορισμένα ουσιώδη στοιχεία: μέχρι τώρα, η Επιτροπή παρουσίαζε πάντα την εφαρμογή της θερινής ώρας ως ελεύθερη επιλογή κάθε κράτους μέλους, τέλεια υλοποίηση της αρχής της επικουρικότητας.
<P>
'Ομως, οι τελευταίες αναπτύξεις της συζήτησης σχετικά με τη θερινή ώρα, που ξεκίνησε εκ νέου από την πρώην γαλλική κυβέρνηση, υποδεικνύουν όπως φαίνεται ότι η Επιτροπή δεν αρκείται πλέον μόνο να υποδεικνύει τις ημερομηνίες και ώρες μετάβασης στη θερινή ώρα, αλλά κρίνει ακόμη και τη σκοπιμότητα της εφαρμογής της για το σύνολο της 'Ενωσης.
<P>
Η Επιτροπή προβάλλει ως επιχείρημα τη δυσκολία να εννοηθεί μία ενιαία αγορά όπου οι ώρες θα ήταν διαφορετικές από το ένα κράτος στοάλλο. Το επιχείρημα αυτό, ωστόσο, δεν είναι αποδεκτό για τη Μεγάλη Βρετανία, την Ιρλανδία και την Πορτογαλία!
<P>
Επίσης, εφόσον σήμερα η Επιτροπή μας λέει ότι χρειάζεται μία ενιαία ώρα για την Ευρωπαϊκή 'Ενωση και ότι πολλές εκθέσεις εμπειρογνωμόνων απέδειξαν ότι τα πλεονεκτήματα της μετάβασης στη θερινή ώρα είναι περιθωριακά και τα μειονεκτήματα σημαντικά, καλώ την Επιτροπή και το Συμβούλιο να εξετάσουν απλώς και μόνο την κατάργηση σε όλη την 'Ενωση της αρχής της μετάβασης στη θερινή ώρα.
<P>
Έκθεση Read (A4-0171/97)
<SPEAKER ID=80 NAME="Kirsten Jensen, Blak, Sindal και Iversen">
Οι δανοί σοσιαλδημοκράτες ψήφισαν σήμερα υπέρ της έκθεσης της κας Read. Η εξασφάλιση της πρόσβασης των πολιτών σε τηλεπικοινωνιακές υπηρεσίες υψηλής ποιότητας και σε λογικές τιμές έχει για εμάς καθοριστική σημασία.
<P>
Ωστόσο, ανησυχούμε για τον τρόπο με τον οποίο θα ερμηνευθεί το άρθρο 7, παράγραφος 2, της πρότασης οδηγίας, που είναι διατυπωμένο με ασαφή τρόπο.
<P>
Εάν οι καθιερωμένοι τηλεπικοινωνιακοί οργανισμοί έχουν μια «ισχυρή θέση στην αγορά» (βλέπε άρθρο 7, παράγραφος 2), επιβάλλονται σε αυτούς ορισμένοι περιορισμοί και υποχρεώσεις που διευκολύνουν την πρόσβαση στην αγορά δυνητικών τηλεπικοινωνιακών οργανισμών.
<P>
Στη Δανία μπορεί να λεχθεί ότι ορισμένοι καθιερωμένοι τηλεπικοινωνιακοί οργανισμοί έχουν «ισχυρή θέση στην αγορά», εάν το σταθερό δίκτυο και το κινητό δίκτυο θεωρηθούν ως χωριστές αγορές. Εάν αντίθετα τα δίκτυα θεωρηθούν ως μια ενιαία αγορά, οι οργανισμοί αυτοί δεν μπορεί να λεχθεί ότι έχουν «ισχυρή θέση στην αγορά», οπότε δεν θα τους επιβληθούν οι εν λόγω περιορισμοί και υποχρεώσεις που μπορούν να συμβάλουν στην εξάλειψη μονοπωλιακών καταστάσεων στην αγορά τηλεπικοινωνιών.
<P>
Συνεπώς, είναι σημαντικό να ερμηνευθεί το άρθρο 7, παράγραφος 2 με τρόπο ώστε το σταθερό δίκτυο και το κινητό δίκτυο να θεωρούνται ως χωριστές αγορές.

<SPEAKER ID=81 NAME="Titley">
Είμαι ευτυχής να υποστηρίξω την έκκληση του συναδέλφου Mel Read του Εργατικού Κόμματος να εγκριθεί αυτή η συμφωνία συνδιαλλαγής με το Συμβούλιο Υπουργών. Ενώ θα πρέπει όλοι να αναμένουμε τα προσωπικά και επιχειρηματικά οφέλη που θα αποφέρει μια πιο φιλελεύθερη αγορά των τηλεπικοινωνιών, θα πρέπει επίσης να είμαστε προσεκτικοί να διασφαλίσουμε και τα συμφέροντα των καταναλωτών.
<P>
Το να εξασφαλιστεί ότι η καθολική υπηρεσία θα είναι προσιτή σε όλους τους πολίτες και ότι θα τους δίνεται η ευκαιρία να παίρνουν μαζί τον αριθμό τους σε μια νέα διεύθυνση, είναι πρακτικά οφέλη για το κοινό. Σε τελική ανάλυση, τα δυνητικά μεγάλα κέρδη που θα επέλθουν στις εταιρείες τηλεπικοινωνιών θα χρηματοδοτούνται από τους καταναλωτές που θα πληρώνουν τους λογαριασμούς τους.
<P>
Επίσης, η ιδέα ότι μεγάλες εταιρείες τηλεπικοινωνιών δεν θα πρέπει να μπορούν να καταχρώνται μια μονοπωλιακή θέση είναι καίρια. Αν επιτραπεί στις εταιρείες να συναγωνίζονται στη νέα αγορά, είναι σωστό σε αντάλλαγμα να επωμίζονται τις ευθύνες τους απέναντι στους πελάτες τους που πληρώνουν. Είναι καλό να βλέπουμε την προσέγγιση της νέας Κυβέρνησης του Βρετανικού Εργατικού Κόμματος σε αγορές και καταναλωτές να χαίρει αποδοχής σε επίπεδο ΕΕ, κάτι που αποτελεί ένα ακόμη δείγμα των δυνατοτήτων για εποικοδομητική βρετανική εμπλοκή στην ΕΕ.
<P>
Ευρωπαϊκό Συμβούλιο
<SPEAKER ID=82 LANGUAGE="SV" NAME="Cederschiφld">
Το άρθρο 4γ στην πρόταση ψηφίσματος για το Αμστερνταμ εγκρίθηκε με πολύ μικρή πλειοψηφία. Ήταν ευτυχές το ότι εγκρίθηκε, αλλά η επίγνωση για το περί τίνος πρόκειται πρέπει να διευρυνθεί, και εδώ στο Κοινοβούλιο και αλλού. Το σημαντικότερο που μπορεί να κάνει η Ένωση για να δημιουργήσει μια στέρεη, σταθερή πολιτική για περισσότερες και νέες θέσεις εργασίας είναι μέτρα για την αύξηση της ανταγωνιστικότητας. Αφορά την απελευθέρωση και την αυξημένη ευελιξία στην αγορά εργασίας. Μέτρα που βλάπτουν το κλίμα επενδύσεων στα κράτη μέλη θα ήταν καταστροφικά. Η Ευρώπη πρέπει να γίνει ισχυρή σε παγκόσμιο επίπεδο και να τελειώνει με την καθυστερημένη και απηρχαιωμένη πολιτική.
<P>
Η Μεγάλη Βρεττανία είχε πρόσφατα εκλογές μ&#x02BC;αυτό το ζήτημα. Συζητήθηκαν τότε ευέλικτοι κανόνες στην αγορά εργασίας. Αυτό που ισχύει τώρα είναι να ανταποκριθούμε σ&#x02BC;αυτό σε ευρωπαϊκό επίπεδο. Απαιτούνται σθεναρά κοινά μέτρα, ενισχυμένη ανταγωνιστικότητα και απελευθέρωση, αλλά επίσης εθνικά μέτρα για την αύξηση της ευελιξίας στην αγορά εργασίας.

<SPEAKER ID=83 NAME="Berthu">
Οι δύο κύριοι φάκελοι του Συμβουλίου του 'Αμστερνταμ, δηλαδή το σύμφωνο δημοσιονομικής σταθερότητας στο καθεστώς του ενιαίου νομίσματος και το σχέδιο Συνθήκης που θα προκύψει από τη Διακυβερνητική Διάσκεψη, αφορούν διαφορετικούς τομείς, αλλά συνδυάζονται θαυμάσια στην επιδίωξη του ίδιου στόχου: να καθυποταχθούν τα έθνη, να φιμωθούν τα κοινοβούλιά τους, να περιορισθούν τα κράτη στο επίπεδο των απλών τοπικών κοινοτήτων. 'Ετσι συνεχίζει να παίζει η φεντεραλιστική ορχήστρα, χωρίς σταματημό, ενώ το πλοίο βουλιάζει.
<P>
Η φεντεραλιστική ορχήστρα συνεχίζει να παίζει: βρίσκουμε στο σχέδιο Συνθήκης μία νέα αύξηση του αριθμού των ψηφοφοριών με πλειοψηφία στο Συμβούλιο, μία ενίσχυση της συναπόφασης με το Ευρωπαϊκό Κοινοβούλιο, μία μεταφορά στο κεντρικό επίπεδο πολυάριθμων εθνικών αρμοδιοτήτων που μέχρι τώρα θεωρούνταν ουσιώδεις - ιδίως σε θέματα μετανάστευσης και ασφάλειας -, την κατάργηση όλων των ελέγχων των προσώπων στα εσωτερικά σύνορα, την επέκταση της εξουσίας ερμηνείας χωρίς έλεγχο που παραχωρείται στο Δικαστήριο.
<P>
Σε αυτό το κλείδωμα από επάνω, προστίθενται οι προσβλητικές τιμωρίες που προβλέπει το σύμφωνο σταθερότητας, το οποίο επιβάλλει μία στρατιωτική αντίληψη της Ευρώπης και την οποία ωστόσο παλαιά και υπεύθυνα εθνικά κράτη δέχονται αδιαμαρτύρητα. Θα νόμιζε κανείς ότι ονειρευόμαστε.
<P>
Αλλά ταυτόχρονα το πλοίο βουλιάζει, επειδή οι κοινωνίες μας στρέφουν την πλάτη σε αυτή την Ευρώπη. Γιατί; 'Ολα τα φεντεραλιστικά μέτρα που μόλις απαριθμήθηκαν εντάσσονται σε μία λογική της συνεκτικότητας, στην οποία άλλωστε ο Πρόεδρος Σαντέρ επέμεινε πολύ σήμερα το πρωί: όλο και περισσότερη συνεκτικότητα, όλο και περισσότερη σύγκλιση, όλο και περισσότερη ενιαία διάσταση, για να είναι πιο ισχυρή η Ευρώπη. Αυτή η έκκληση για συνεκτικότητα έχει τη λογική της, αλλά είναι μία λογική δραματικά αποσπασματική, επειδή δεν λαμβάνει υπόψη την πραγματικότητα των χωρών μας, την ποικιλία τους, που αποτελεί ακριβώς τη δύναμή τους, χωρίς να χρειάζονται όλους τους μηχανισμούς γραφειοκρατικής ευθυγράμμισης που θέλουν να τους επιβάλουν.
<P>
Ακόμη χειρότερο, αντιλαμβανόμαστε ότι αυτοί οι μηχανισμοί, από μόνοι τους, απομακρύνουν την Ευρώπη από τις αληθινές ανησυχίες των ανθρώπων. Και, τελικά, η Ευρώπη χάνει σε υποστήριξη των πολιτών αυτό που κερδίζει φαινομενικά σε τεχνητή συνεκτικότητα.

<SPEAKER ID=84 NAME="Gahrton, Holm και Schφrling">
 - (SV) Η Διακυβερνητική Διάσκεψη έδειξε ότι η πλειοψηφία της ΕΕ δεν ενδιαφέρεται για τα συγκεκριμένα καθημερινά ζητήματα - για τους ιδεολόγους της ΕΕ αυτό που μετράει είναι να μετατρέψουν την ΕΕ σε ένα εργαλείο για πολιτική ισχύος. Λέγονται βέβαια κάποια ωραία λόγια για ισότητα, απασχόληση, βιώσιμη ανάπτυξη και διαφάνεια. Αλλά κάτι περισσότερο από τα ωραία λόγια δεν γίνεται.
<P>
Δεν υπάρχει κάποιος νομικά αποτελεσματικός στόχος απασχόλησης σαν αντιστάθμισμα στις οικονομικές απαιτήσεις λιτότητας της ΟΝΕ.
<P>
Δεν υπάρχει καμία αυστηρή διατύπωση για να γίνει η περιβαλλοντική εγγύηση πραγματικά μια εγγύηση που μπορεί να χρησιμοποιηθεί έτσι ώστε ένα κράτος μέλος να μπορεί να έχει αυστηρότερους περιβαλλοντικούς κανόνες από την ΕΕ. Η Επιτροπή εξακολουθεί να μπορεί να εμποδίζει χώρες που θέλουν αυστηρότερες περιβαλλοντικές προϋποθέσεις.
<P>
Η Europol γίνεται μία «επιχειρησιακή συνεργασία μεταξύ αστυνομικών δυνάμεων _ - δηλαδή όχι μόνο μία διοικητική συνεργασία μεταξύ αστυνομικών αρχών . Οι αστυνομικοί της Europol θα μπορούν επίσης να δρούν στο «έδαφος ενός άλλου κράτους μέλους» (και να απολαμβάνουν τότε διπλωματικής ασυλίας). Επομένως γίνεται ένα μεγάλο βήμα προς μια Ομοσπονδιακή Κοινοτική Αστυνομία, ένα «FBI της ΕΕ».
<P>
Η Συνθήκη Σέγκεν εισάγεται στην ΕΕ και ολόκληρη αυτή η νομική συνεργασία μετατίθεται από τον διακρατικό τομέα στον υπερεθνικό. Θα είναι αντ΄ αυτού η ΕΕ που θα αποφασίζει για όλα όσα αφορούν την μετανάστευση, το άσυλο, τα σύνορα, διαβατήρια και άδειες εισόδου.
<P>
Κατά ισπανική απαίτηση ενσωματώνεται ένα πρωτόκολλο ότι δεν θα μπορεί να χορηγείται άσυλο σε πολίτες άλλου κράτους της ΕΕ. Αλλά δεν μπορεί μια δημοκρατία να καταπιέζει κάποιες ομάδες; Είναι λογικό, και σε συμφωνία με την Συνθήκη της Γενεύης του 1951, να δεσμευτούν όλα τα κράτη της ΕΕ να μην χορηγήσουν ποτέ άσυλο σε βασκικά, ιρλανδικά ή κορσικανικά απελευθερωτικά κινήματα; Δεν είναι μια τέτοια διάταξη το ίδιο με το να λέμε ότι η ΕΕ είναι ένα κράτος;
<P>
Η ΕΕ θα «ενισχύσει και αναπτύξει την αμοιβαία πολιτική αλληλεγγύη της», δηλαδή να μιλά με μια φωνή στην εξωτερική πολιτική. Η ΕΕ θα αποκτήσει έναν Υπουργό Εξωτερικών που θα αποκαλείται Γενικός Γραμματέας και ένα Υπουργείο Εξωτερικών που θα αποκαλείται «Μονάδα Πολιτικού Σχεδιασμού και Έγκαιρης Προειδοποίησης». Αυτό συνεπάγεται επομένως ένα οριστικό τέλος της δυνατότητας των μικρών χωρών να μιλούν με δυνατή φωνή στην παγκόσμια πολιτική υπερασπιζόμενες τα ανθρώπινα δικαιώματα από την εμπορικοπολιτική απραξία των μεγάλων δυνάμεων.
<P>
Ο στόχος της ΕΕ για μια «σταδιακή διαμόρφωση μιας κοινής αμυντικής πολιτικής ενόψη της προοπτικής μιας κοινής άμυνας» γίνεται τώρα αυστηρότερος. Η στρατιωτική συμμαχία ΔΕΕ θα «ενσωματωθεί σταδιακά στην Ένωση», και τα κράτη της ΕΕ « μέσω της συνεργασίας στον τομέα των εξοπλισμών θα στηρίξουν την σταδιακή διαμόρφωση μιας κοινής αμυντικής πολιτικής». Πως μπορεί μια χώρα που θέλει να διατηρήσει μια αξιόπιστη πολιτική ουδετερότητας να συμφωνήσει μ&#x02BC;αυτό; Ως Σουηδός θεωρώ ότι αυτό είναι απαράδεκτο!
<P>
Υποστηρίζεται ότι με την νέα Συνθήκη αυξάνεται η διαφάνεια, αφού όλοι οι πολίτες θα έχουν δικαίωμα σε όλα τα έγγραφα. Αλλά αυτό το δικαίωμα μετά αναιρείται, διότι επαφίεται σε κάθε θεσμικό όργανο της ΕΕ να αποφασίσει ποιά έγγγραφα και σε ποιόν θα παραδίδονται. Καθώς ταυτόχρονα υπάρχει έλλειψη ημερήσιας καταχώρησης του εισερχόμενου ταχυδρομείου, είναι αδύνατον να αναζητήσει κανείς έγγραφα - δεν γνωρίζουν τι υπάρχει.
<P>
Παραπέμποντας στα προαναφερθέντα αναρωτιώμαστε που πήγε η αρχή της επικουρικότητας και η μέριμνα για τους πολίτες της ΕΕ. Γι&#x02BC;αυτό καταψηφίζουμε ολόκληρη την πρόταση ψηφίσματος και θα κάνουμε έκκληση στον σουηδικό λαό να μην επικυρώσει τα αποτελέσματα της Διακυβρνητικής Διάσκεψης.

<SPEAKER ID=85 NAME="Lindqvist">
Η πρόταση ψηφίσματος περιέχει μία σωρεία προτάσεων που αυξάνουν την εξουσία της ΕΕ εις βάρος των εθνικών κοινοβουλίων. Πρόκειται για την ΟΝΕ η οποία θα συγκεντρωτικοποιούσε έντονα την οικονομική πολιτική στην Ευρωπαϊκή Κεντρική Τράπεζα της Φρανκφούρτης υπό ασθενή δημοκρατικό έλεγχο. Πρόκειται για την ενισχυμένη ΚΕΠΠΑ με πλειοψηφικές αποφάσεις και την ενσωμάτωση της ΔΕΕ στην Συνθήκη της ΕΕ. Πρόκειται για την ενσωμάτωση της Συνθήκης Σένγκεν στην Συνθήκη της ΕΕ και την μεταφορά των αποφάσεων στα ζητήματα του ασύλου, των προσφύγων και των αδειών εισόδου κ.ά. από τον τρίτο στον πρώτο πυλώνα.
<P>
Θα έπρεπε αντιθέτως να δωθεί περισσότερο βάρος στη διεύρυνση και την δημοκρατική διαδικασία ως την πανευρωπαϊκή συνεργασία, την απασχόληση, το περιβάλλον και την μακροπρόθεσμη βιώσιμη ανάπτυξη. Αν η αλλαγή είχε προσανατολιστεί περισσότερο προς αυτούς τους τομείς θα είχε διευκολύνει επίσης τη σχέση με τους πολίτες.
<P>
Με αυτό το σκεπτικό καταψήφισα την πρόταση ψηφίσματος.

<SPEAKER ID=86 NAME="Mann, Thomas">
Μήπως είναι ήδη πάρα πολύ αργά για να παρακινήσουμε το Ευρωπαϊκό Συμβούλιο να αντιμετωπίσει με την πρέπουσα ευαισθησία τις ανάγκες των πολιτών της Ευρωπαϊκής ?Ενωσης; Σε μια περίοδο που υπάρχουν 18, 5 εκατομμύρια άνεργοι στην Ευρωπαϊκή ?Ενωση, τα κράτη μέλη πρέπει να αναλάβουν από κοινού την ευθύνη να δημιουργήσουν περισσότερες θέσεις απασχόλησης. Εμείς οι χριστιανοδημοκράτες, ως υπέρμαχοι της κοινωνικής οικονομίας της αγοράς, δεν θα επιτρέψουμε να προκύψουν εμπόδια για την κοινωνική πρόοδο, ούτε για τη βιώσιμη οικονομική ανάπτυξη.
<P>
Συνεπώς, ένα από τα ουσιαστικότερα στοιχεία της συνθήκης Μάαστριχτ ΙΙ θα είναι το κεφάλαιο για την απασχόληση. Το κεφάλαιο αυτό θα είναι άξιο του ονόματός του μόνο εφόσον δεν έχει το χαρακτήρα μιας μη δεσμευτικής δήλωσης, και δεν οδηγεί στη σπατάλη εκατομμυρίων για την εκτέλεση προγραμμάτων για τη δημιουργία θέσεων απασχόλησης που δεν είναι δυνατόν να χρηματοδοτηθούν. Πρέπει να υποδεικνύει δρόμους για την επίλυση της κρίσης που επικρατεί στον τομέα της απασχόλησης σε όλη την Κοινότητα, χωρίς να θίγεται η αρχή σύμφωνα με την οποία τα κράτη μέλη έχουν την κύρια ευθύνη για την καταπολέμηση της ανεργίας και για την αναδιάρθρωση των περιφερειών.
<P>
Η Ευρωπαϊκή ?Ενωση προσφέρει μια πρόσθετη αξία συντονίζοντας τα μέτρα που λαμβάνονται από τα κράτη μέλη, διευκολύνοντας την τακτική και εντατική ανταλλαγή απόψεων και υποστηρίζοντας την εφαρμογή πρότυπων προγραμμάτων. Προϋπόθεση για την αποτελεσματικότητα των δράσεων αυτών είναι η επίτευξη συμφωνίας μεταξύ των κρατών μελών όσον αφορά την εξασφάλιση ενός υψηλού επιπέδου απασχόλησης και την τακτική αξιολόγηση των δράσεων για την επίτευξη αυτού του κοινού στόχου. Κάθε χρόνο πρέπει να υποβάλλεται έκθεση των πεπραγμένων η οποία θα χρησιμοποιείται ως βάση για τη διεξαγωγή δημόσιας συζήτησης - και στους κόλπους του Ευρωπαϊκού Κοινοβουλίου - σχετικά με τα όσα έχουν επιτευχθεί και με τα όσα εναπομένουν.
<P>
Το Ευρωπαϊκό Συμβούλιο χάραξε το ίδιο τον δρόμο για την από κοινού καταπολέμηση της ανεργίας. Στη Διάσκεψη Κορυφής του ?Εσσεν αποφασίσθηκε η χάραξη μιας ολοκληρωμένης στρατηγικής για τη συνεργασία των κρατών μελών στον τομέα της πολιτικής στο χώρο της αγοράς εργασίας. Πρέπει να συνεχισθεί η συγκέντρωση των μέτρων σε τομείς υψηλής έντασης απασχόλησης - από τις επενδύσεις στην επαγγελματική κατάρτιση και την υποστήριξη προβληματικών ομάδων έως την αύξηση της απασχόληση.
<P>
Αυτή η συγκεκριμένη πολιτική προσφέρει μια προοπτική στους πολίτες της Ευρωπαϊκής ?Ενωσης και περιλαμβάνει την υποχρέωση των κρατών μελών να επενδύουν διαρκώς στο σημαντικότερο κεφάλαιο που διαθέτει η Ευρώπη, το ανθρώπινο κεφάλαιο.

<SPEAKER ID=87 NAME="Miranda">
Αυτή θα μπορούσε και θα έπρεπε να είναι η σύνοδος κορυφής της αναγκαίας στροφής που θα συντόνιζε την πορεία της Ευρωπαϊκής 'Ενωσης με τη θέληση των λαών και με τις πραγματικές ανάγκες των ημερών μας.
<P>
Η γνώμη μας είναι ότι η καταπολέμηση της ανεργίας θα πρέπει να αναχθεί αναμφίβολα σε προτεραιότητα των προτεραιοτήτων. Καταπολεμώντας τις βαθύτερες αιτίες της και όχι μόνο με την διατύπωση ορισμένων αόριστων προθέσεων, ακόμη και εγγεγραμμένων στη Συνθήκη.
<P>
Επομένως, είναι απαραίτητη η οριστικη εγκατάληψη των σημερινών μονεταριστικών και νεοφιλελεύθερων προσανατολισμών - ιδίως, των κριτηρίων ονομαστικής σύγκλισης -, η αντικατάστασή τους από προσανατολισμούς επικεντρωμένους στην οικονομική ανάπτυξη, στη δημιουργία θέσεων εργασίας και στον κοινωνικό διάλογο, στην υλοποίηση της συνοχής, στην καταπολέμηση των κερδοσκοπικών κινήσεων κεφαλαίων, στην υποστήριξη των δημοσίων υπηρεσιών, στην προστασία του περιβάλλοντος.
<P>
'Εχουμε ωστόσο υπόψη την αναμφίβολη σημασία της διεύρυνσης και τις αναληφθείσες δεσμεύσεις σε αυτό τον τομέα, ιδίως όσον αφορά την έναρξη των διαπραγματεύσεων.
<P>
Αλλά αυτή όχι μόνο δεν πρέπει να θέσει σε κίνδυνο την απαραίτητη προσαρμογή που προαναφέρθηκε, αλλά απαιτεί και η ίδια τη μέγιστη προσοχή.
<P>
Απορρίπτουμε, καταρχήν και πριν απ'όλα, με το πρόσχημα της υλοποίησής της, να εισαχθούν στη Συνθήκη τροποποιήσεις στο θεσμικό τομέα που θα είναι επιζήμιες για τα συμφέροντα των χωρών με μικρότερη διάσταση. Και απαιτούμε, επίσης, να ληφθούν δεόντως υπόψη οι οικονομικές συνέπειες που μπορεί να προκύψουν από αυτή για τις χώρες αυτές.
<P>
Οι εκλογικές αναμετρήσεις που πραγματοποιήθηκαν σε ορισμένες χώρες τον τελευταίο καιρό και, ιδιαίτερα, οι πρόσφατες εκλογές στη Γαλλία, αποδεικνύουν χωρίς περιθώριο για αμφιβολίες τη βαθειά επιθυμία για αλλαγή των διαφορων λαών της Ευρώπης.
<P>
Αυτή είναι η στιγμή να ικανοποιηθεί η επιθυμία αυτή.
<P>
Επειδή δεν οδεύει προς αυτή την κατεύθυνση το συμβιβαστικό ψήφισμα που υιοθετήθηκε από ορισμένες Ομάδες του Ευρωπαϊκού Κοινοβουλίου, διαχωρίζουμε τη θέση μας από αυτό.

<SPEAKER ID=88 NAME="Wolf">
Η Διάσκεψη Κορυφής του ?Αμστερνταμ αποτελεί το ναδίρ των πρόσφατων προσπαθειών για την ευρωπαϊκή ολοκλήρωση. Το λέω αυτό επειδή η Ευρωπαϊκή ?Ενωση δεν ανταποκρίνεται ούτε καν καταρχήν σε κάποια από τις μεγάλες αποστολές που ανέλαβε: η εκπλήρωση των δεσμεύσεων που αναλήφθηκαν στο Ρίο, η καταπολέμηση της μαζικής ανεργίας, η προετοιμασία της υποσχεθείσας διεύρυνσης προς ανατολάς και προς νότο, ο εκδημοκρατισμός της Ευρωπαϊκής ?Ενωσης, η κοινωνικοοικολογική ρύθμιση της ενιαίας αγοράς - τίποτα από όλα αυτά δεν μπορεί να επιτευχθεί με βάση το σημερινό επίπεδο εξέλιξης των πραγμάτων. Παρ' όλα αυτά, το Ευρωπαϊκό Κοινοβούλιο εξακολουθεί να δικαιολογεί την ολοένα και περισσότερο κρίσιμη κατάσταση στην οποία έχει οδηγηθεί η Ευρωπαϊκή ?Ενωση υπό την ηγεμονία των νεοφιλελευθέρων - αντί να εκμεταλλευτεί την ιστορική δυνατότητα που παρουσιάζεται μετά το αποτέλεσμα των εκλογών στο Ηνωμένο Βασίλειο και τη Γαλλία. Κατ' αυτόν τον τρόπο το Σώμα υπονομεύει ακόμη περισσότερο την αξιοπιστία του!
<P>
Σχέδιο Συνθήκης
<SPEAKER ID=89 NAME="Bonde">
(DA ) Κύριε Πρόεδρε, η Συνθήκη του Μάαστριχτ ΙΙ, που θα εγκριθεί από το Σώμα στις 17 του μηνός, εάν βέβαια τηρηθεί το χρονοδιάγραμμα, δεν είναι το σύνταγμα ενός νέου κράτους, αλλά κάτι παρόμοιο. Η Συνθήκη του Μάαστριχτ ΙΙ δεν είναι ένα «εποικοδόμημα» ανεξάρτητων κρατών, αλλά ένα ανεξάρτητο «οικοδόμημα». Ένα ανεξάρτητο οικοδόμημα με δημοκρατικά θεμέλια όπου μπορεί κανείς να επιβάλει κυρώσεις στις χώρες που δεν είναι δημοκρατικές. Δεν πρέπει κανείς να εισάγει διακρίσεις όσον αφορά τις ελευθερίες και τα ανθρώπινα δικαίωματα λόγω φύλου, ηλικίας, σεξουαλικών προτιμήσεων; τα πράγματα αυτά προβλέπονται συνήθως σε ένα σύνταγμα. Πρόκειται για ένα γενικό πληρεξούσιο με το οποίο μπορεί κανείς να εξασφαλίσει στον εαυτό του νέες αρμοδιότητες. Οι διάφορες χώρες έχουν τη δυνατότητα να ρυθμίζουν θέματα όπως οι συλλογικές συμβάσεις, ο πολιτισμός, η εκπαίδευση και η νοσοκομειακή περίθαλψη, όπως γίνεται στα συνήθη ομοσπονδιακά συντάγματα, καθώς επίσης και θέματα όπως τα μέσα μαζικής ενημέρωσης, οι δημόσιες υπηρεσίες και η ελευθερία έκφρασης. Υπάρχει ένα πρωτόκολλο επικουρικότητας, όπου ορίζεται η αρχή της προτεραιότητας. Προβλέπεται μια εξωτερική πολιτική με αποφάσεις λαμβανόμενες κατά πλειοψηφία, πράγμα που αποτελεί ένα είδος αφετηρίας για ένα κοινό Υπουργείο Εξωτερικών, ενώ η άμυνα σχετίζεται με τη δικαστική πολιτική και την αστυνομία, τα δε κράτη δεν έχουν πλέον τον έλεγχο της επικράτειάς τους. Υπάρχουν επίσης μέσα εξουσίας όπως το νόμισμα, ο στρατός και η αστυνομία. Το μόνο που λείπει είναι η δημοκρατία και για το λόγο αυτό ψήφισε σήμερα κατά του παρόντος εγγράφου.

<SPEAKER ID=90 NAME="Εφραιμίδης">
Κύριε Πρόεδρε, καταψήφισα γιατί αυτό το κείμενο της ολλανδικής Προεδρίας, πάνω στο οποίο θα αποφασίσει τελικά η Διάσκεψη Κορυφής στο 'Αμστερνταμ. Είναι ένα κείμενο, ένα κατασκεύασμα, με το οποίο οι λαοί της Ευρώπης δεν έχουν καμία σχέση. Δεν είναι πληροφορημένοι. Σύμφωνα με το EUROSTAT, οι κάπως πληροφορημένοι πολίτες είναι γύρω στο 2 %.
<P>
Εξ άλλου, το κείμενο δεν προσφέρει τίποτε απολύτως. 'Εχει μόνο λόγια, λόγια, λόγια, ενώ χαλκεύει δεσμά, χαλκεύει στερήσεις, βλέπε και ανεργία. Οι εκπρόσωποι του Συμβουλίου και της Επιτροπής έκλιναν τη λέξη απασχόληση εκατό φορές, και μόλις και μετά βίας συμπεριέλαβαν στη Συνθήκη κάποιο πρωτόκολλο, κάποια διάταξη για την ανεργία. Σαν τα 20 εκατομμύρια άνεργοι να έχουν δημιουργηθεί επειδή δεν υπήρχε αυτή η λέξη στη Συνθήκη, ενώ είναι άλλες οι αιτίες, είναι το σύστημα το κοινωνικοπολιτικό που διέπει την Κοινότητα. Στρώνει, κύριε Πρόεδρε, αυτό το κείμενο, αυτό το κατασκεύασμα, ένα πλούσιο τραπέζι για πλούσιο φαγοπότι στα πολυεθνικά μονοπώλια και τα ψηφίσματα όλα κάνουν τον τραπεζοκόμο στην υπόθεση αυτή, γι'αυτό τα καταψήφισα και αυτά.

<SPEAKER ID=91 LANGUAGE="DE" NAME="Telkδmper">
Κύριε Πρόεδρε, καταψήφισα το κείμενο επειδή δεν πιστεύω ότι συμβάλλει στην ανάπτυξη μιας δημοκρατικής Ευρώπης αλλά ενός αυταρχικού συγκεντρωτικού κράτους. Στο κείμενο της Συνθήκης του Μάαστριχτ επαναλαμβάνονται συνεχώς οι έννοιες της ελευθερίας, της ασφάλειας και του δικαίου. Ωστόσο, δεν προσφέρονται δυνατότητες για την προαγωγή της διαφάνειας της λειτουργίας του Δημοσίου. Δεν θεσπίσθηκαν περαιτέρω μηχανισμού άσκησης δημοκρατικού ελέγχου, αντίθετα μάλιστα αυτοί που υπήρχαν αποδυναμώθηκαν. Η γλώσσα που χρησιμοποιείται είναι πολύ ενδιαφέρουσα. Αυτό που στο παρελθόν αποκαλείτο στα πλαίσια της ευρωπαϊκής πολιτικής «ελευθερία», μετατράπηκε σήμερα στην έννοια της ασφάλειας, της ασφάλειας στους τομείς της εσωτερικής και της εξωτερικής πολιτικής.
<P>
Ωστόσο, η ασφάλεια δεν προωθείται με τον περαιτέρω εκδημοκρατισμό, με την πολιτική για την προαγωγή της απασχόλησης ή με την κοινωνική ασφάλιση, αλλά στο εσωτερικό της Ευρωπαϊκής ?Ενωσης με τη σύμβαση Σέγκεν και την Europol που ελέγχονται από τις κυβερνήσεις, και στο εξωτερικό με μια νέα εξωτερική και στρατιωτική πολιτική. Ο άνθρωπος Χ δεν ελέγχεται από το Κοινοβούλιο, αλλά από διακυβερνητικές διαρθρώσεις, διαδικασίες οι οποίες εξελίσσονται ερήμην των πολιτών και των βουλευτών του Κοινοβουλίου.
<P>
Το όνειρο της δημιουργίας μιας υπερδύναμης με την προαγωγή αυτής της ολοκλήρωσης φθάνει στο αποκορύφωμά του με την ενσωμάτωση της Δυτικοευρωπαϊκής ?Ενωσης, χωρίς να υπόκειται σε δημοκρατικό έλεγχο. Για τον λόγο αυτό, ένας δημοκράτης δεν μπορεί να συμφωνήσει με ένα παρόμοιο κείμενο.

<SPEAKER ID=92 NAME="Berthu">
Ενώπιον του σχεδίου Συνθήκης που υποβάλλεται στο Συμβούλιο του 'Αμστερνταμ, το Ευρωπαϊκό Κοινοβούλιο υποδύεται ότι λυπάται επειδή δήθεν από το κείμενο αυτό απουσιάζει η φεντεραλιστική φιλοδοξία. Στην πραγματικότητα, το Κοινοβούλιο χρησιμοποιεί απλώς για άλλη μια φορά την παλιά τακτική του που συνίσταται στο να ζητάει όσο το δυνατό περισσότερα για να ενδώσει έπειτα, διαμαρτυρόμενο, σε συμβιβασμούς που αντιπροσωπεύουν ωστόσο σημαντικές φεντεραλιστικές προόδους και που το ικανοποιούν πλήρως.
<P>
Οι εθνικές κυβερνήσεις, από την πλευρά τους, πέφτουν συνήθως στην παγίδα με μία τόσο απίστευτη ευκολία που δεν μπορεί παρά να κρύβει ηθελημένες παραχωρήσεις.
<P>
Εδώ, βρισκόμαστε ακριβώς σε αυτή την περίπτωση. Ας πάρουμε για παράδειγμα τις προτάσεις του σχεδίου Συνθήκης στους τομείς της ασφάλειας, της δικαιοσύνης και της μετανάστευσης. Το ψήφισμα του Ευρωπαϊκού Κοινοβουλίου δηλώνει ότι το σχέδιο Συνθήκης είναι ανεπαρκές επειδή δεν προβλέπει δυνατότητα προσφυγής στο Διακστήριο από τα άτομα. Αλλά αυτή η διαμαρτυρία χρησιμεύει κυρίως για να αποστραφεί η προσοχή από τη φεντεραλιστική πραγματικότητα αυτού του κειμένου. Εάν εγκριθεί αυτό, τα ζητήματα κυκλοφορίας των προσώπων, ασύλου, μετανάστευσης, θα αποσπασθούν στο εξής από τις εθνικές αρμοδιότητες και θα πέσουν στο κοινοτικό πλαίσιο, με μονοπώλιο πρωτοβουλίας από την Επιτροπή, εξουσία ερμηνείας από το Δικαστήριο, απόφαση με πλειοψηφία στο Συμβούλιο (εκτός κι αν πρόκειται για ομοφωνία με συναπόφαση του Ευρωπαϊκού Κοινοβουλίου).
<P>
Αυτές οι προτάσεις αντιπροσωπεύουν ένα εξαιρετικό φεντεραλιστικό άλμα εφόσον, στο εξής, για παράδειγμα, τα ζητήματα μετανάστευσης θα επιλύονται στις Βρυξέλλες. Ο γαλλικός λαός δεν θα μπορεί πια να αποφασίζει μόνος του για την πολιτική του στον τομέα αυτό, και τα κόμματα δεν θα μπορούν πλέον παρά να διαγράψουν το κεφάλαιο «μετανάστευση» από το πρόγραμμά τους, ενόψει των εθνικών βουλευτικών εκλογών. Μπορούμε εξάλλου να διερωτηθούμε σε ποιο βαθμό όλα αυτά είναι σύμφωνα με το γαλλικό σύνταγμα;
<P>
Για να μας κάνει να καταπιούμε ευκολότερα αυτό το τεράστιο χάπι, η ολλανδική προεδρία χρησιμοποιεί μία εντελώς υποκριτική στρατηγική, αλλά η οποία, πολύ συχνά στο παρελθόν, αποδείχθηκε αποδοτική: εγγράφουν στη Συνθήκη μία αρχή, αλλά αναβάλλουν για μερικά χρόνια την εφαρμογή της για να δώσουν την εντύπωση στους πολίτες ότι θα μπορούσαν ενδεχομένως να επωφεληθούν, στο μεσοδιάστημα, από ένα δικαίωμα μεταμέλειας, γεγονός που στην πραγματικότητα δεν συμβαίνει καθόλου.
<P>
'Ετσι, το σημερινό σχέδιο προβλέπει ότι το Συμβούλιο, για τα θέματα κυκλοφορίας, ασύλου και μετανάστευσης που θα κοινοτικοποιηθούν, θα συνεχίσει να αποφασίζει με ομοφωνία, επί τρία έτη μετά τη θέση σε ισχύ της Συνθήκης. Οι έλεγχοι προσώπων στα σύνορα θα διατηρηθούν, αλλά επί πέντε έτη κατ'ανώτατο όριο. Η Europol θα λάβει επιχειρησιακές αρμοδιότητες στα εδάφη των κρατών μελών, αλλά μόνο μετά από πέντε χρόνια.
<P>
'Ετσι, στους θρήνους του Ευρωπαϊκού Κοινοβουλίου που στοχεύουν να αποστρέψουν την προσοχή από τα ουσιώδη σημεία, προστίθενται οι χειραγωγήσεις της προεδρίας με προορισμό να υιοθετηθούν επικίνδυνες αρχές, δίνοντας την εντύπωση ότι οι συνέπειές τους είναι μακρινές ή υποθετικές. Η μεγάλη φεντεραλιστική στρατηγική βρίσκεται σε λειτουργία, για να κοροϊδέψουν τους λαούς!

<SPEAKER ID=93 NAME="Kirsten Jensen, Blak, Sindal και Iversen">
Έχουμε ορισμένες αντιρρήσεις κατά του ψηφίσματος. Στο σημείο Γ, 1, εδάφιο γ) και στο σημείο 12 αναφέρεται ότι ορισμένοι επιθυμούν να αναβληθεί η διεύρυνση, εμείς όμως υποστηρίζουμε την τήρηση του καθορισθέντος χρονοδιαγράμματος. Οι πραγματικές δυσκολίες είναι ο προϋπολογισμός και η γεωργία, παρά τα θεσμικά θέματα.
<P>
Το σημείο 1, εδάφιο α) είναι τελείως λανθασμένο, ενώ το εδάφιο β) είναι μεροληπτικό, το δε εδάφιο γ), όπως προαναφέρθηκε, συνιστά πιθανή απειλή κατά της διεύρυνσης.
<P>
Δεν μπορούμε να ψηφίσουμε υπέρ του σημείου 3, λόγω των επιφυλάξεων της Δανίας. Ψηφίζουμε κατά του σημείου 5, επειδή εμπίπτει στα πλαίσια των επιφυλάξεων της Δανίας. Δεν μπορούμε να ψηφίσουμε υπέρ του σημείου 6 επειδή αναφέρεται στον τρίτο πυλώνα και κάνει νύξη για τη σύνθεση της Επιτροπής.
<P>
Παρόλα αυτά, ψηφίζουμε υπέρ του ψηφίσματος, επειδή υποστηρίζει τους τομείς που είναι σημαντικούς για εμάς, δηλαδή τη διαφάνεια, τη δημοκρατία, τα ανθρώπινα δικαιώματα, το περιβάλλον, την προστασία των καταναλωτών και την απασχόληση, και επειδή δεν έχουμε μια στείρα στάση όσον αφορά την αλλαγή στην ΕΕ, η οποία χρειάζεται πραγματικά έλεγχο από καιρού εις καιρόν.

<SPEAKER ID=94 NAME="Lulling">
Δεν υπερψήφισα το ψήφισμα διότι θεωρώ ότι δεν υπάρχει λόγος να καταργηθεί ο κανόνας της ομοφωνίας και να συμμετέχει το Κοινοβούλιο στον καθορισμό της έδρας, δεδομένης της κατάστασης στο θέμα αυτό.

<SPEAKER ID=95 NAME="Thors">
 - (SV) Καθώς ο Πρόεδρος της συνεδρίασης παρέκλινε από τον κατάλογο ψηφοφοριών που μου ήταν προσιτός, δεν γνώριζα, και μαζί με μένα πολλοί άλλοι στην αίθουσα, για τι πραγματικά ψηφίζαμε όταν η τροπολογία υπ. αριθμ. 47 ξαφνικά εμφανίστηκε προς επεξεργασία. Γι&#x02BC;αυτό δεν προέκυψε στην ψηφοφορία ότι υποστήριζα την τροπολογία υπ. αριθμ. 47, όπου τονιζόταν ότι είναι σημαντικό να διατηρηθεί η ισορροπία μεταξύ μεγαλύτερων και μικρότερων χωρών, κάτι που ήθελα να κάνω. Θέλω επίσης να τονίσω ότι η πρόταση ψηφίσματος που τώρα εγκρίθηκε πρέπει κατά την άποψή μου να οδηγήσει στο να δεί το Κοινοβούλιο θετικά τις επερχόμενες διαπραγματεύσεις διεύρυνσης.

<SPEAKER ID=96 NAME="Voggenhuber">
Η Συνθήκη του ?Αμστερνταμ δεν προάγει σε καμμία περίπτωση τον εκδημοκρατισμό της Ευρώπης. Αντίθετα μάλιστα: η αναθεώρηση της Συνθήκης του Μάαστριχτ προβλέπει τον πολλαπλασιασμό των διακυβερνητικών διαδικασιών χωρίς να ασκείται παράλληλα επαρκής κοινοβουλευτικός και δικαστικός έλεγχος. Κατ' αυτόν τον τρόπο η αρχή της διάκρισης των εξουσιών εξωθείται στο άκρον άωτον. Χωρίς δικαίωμα συναπόφασης, η κατά τα άλλα σκόπιμη διεύρυνση του αριθμού των περιπτώσεων που το Συμβούλιο αποφασίζει κατά πλειοψηφία εγκυμονεί σοβαρούς κινδύνους.
<P>
Η συνθήκη δεν καθιερώνει τη διαφάνεια της νομοθεσίας, ούτε περιλαμβάνει το δικαίωμα συναπόφασης του Ευρωπαϊκού Κοινοβουλίου και την υποχρέωση κατάρτισης εκθέσεων αξιολόγησης για θέματα βασικής σημασίας, όπως είναι η νομισματική ένωση.
<P>
Με τη νέα Συνθήκη δεν επιτυγχάνεται η εξισορρόπηση της πολιτικής και οικονομικής ολοκλήρωσης της Ευρωπαϊκής ?Ενωσης. Παρά τις δηλώσεις περί προαγωγής της αειφόρου ανάπτυξης, η Ευρωπαϊκή ?Ενωση παραμένει αιχμάλωτος της λογικής του άκρατου ανταγωνισμού. Η Συνθήκη Μάαστριχτ ΙΙ δεν εξασφαλίζει την τήρηση ή καθιέρωση υψηλότερων περιβαλλοντικών προτύπων εκ μέρους των κρατών μελών. Στο σχέδιο της Συνθήκης δεν γίνεται αναφορά στην καθιέρωση οικολογικών φόρων.
<P>
Το κεφάλαιο για την απασχόληση είναι άνευ περιεχομένου. Δεν γίνεται καμία αναφορά στο στόχο της πλήρους απασχόλησης. Η Συνθήκη του ?Αμστερνταμ δεν προβλέπει τη θέσπιση χρηματοδοτικών και θεσμικών μέτρων για την εφαρμογή μιας ενεργούς πολιτικής για την προαγωγή της απασχόλησης σε επίπεδο Ευρωπαϊκής ?Ενωσης. Γίνεται λόγος περί συντονισμού της πολιτικής απασχόλησης που ασκούν τα κράτη μέλη, τα οποία όμως έχουν χάσει προ πολλού τα δημοσιονομικά περιθώρια για την άσκηση μιας παρόμοιας πολιτικής λόγω των αυστηρών περικοπών στις οποίες είναι είναι υποχρεωμένα να προβούν για την κάλυψη των κριτηρίων σύγκρισης.
<P>
?Οπως φαίνεται μέχρι στιγμής, η νέα συνθήκη υπονομεύει τη δημοκρατία και τα πολιτικά δικαιώματα, που είναι τα ουσιαστικά θεμέλια της ευρωπαϊκής ολοκλήρωσης.
<P>
Εναπομένει πλέον στο Ευρωπαϊκό Κοινοβούλιο και στα εθνικά κοινοβούλια να συσπειρώσουν τις δυνάμεις τους για την προαγωγή της δημοκρατίας στην Ευρώπη και για την αναβολή της Διακυβερνητικής Διάσκεψης. Στη σημερινή της μορφή, η συνθήκη είναι απαράδεκτη. Το αποτέλεσμα πρέπει να είναι σημαντικότερο από την τήρηση του χρονοδιαγράμματος.

<SPEAKER ID=97 NAME="Willockx">
Η Ευρώπη βρίσκεται μπροστά σε ένα σταυροδρόμι. Η ολοκλήρωση της Διακυβερνητικής Διάσκεψης αποτελεί ένα πρώτο και σημαντικό σταθμό. Προκειμένου να εμβαθυνθεί περισσότερο η Ευρωπαϊκή Ένωση και να προετοιμαστεί για τον προσεχή αιώνα, θα πρέπει οι συνθήκες, οι κανόνες του παιχνιδιού και τα θεσμικά όργανα να προσαρμοστούν.
<P>
Η κρίση όσον αφορά τα αποτελέσματα της Διακυβερνητικής Διάσκεψης πρόκειται να εξαρτηθεί από τρία κριτήρια:
<P>
1.Ο κανόνας της ομοφωνίας, ο οποίος παραλύει τις διαδικασίες, θα πρέπει το συντομότερο δυνατό να καταργηθεί. Μία αποτελεσματική δράση της Ευρωπαϊκής Ένωσης παραμένει αδύνατη, εφόσον ένα και μόνο κράτος μέλος μπορεί να θέτει τα εθνικά του συμφέρονται υπεράνω του γενικού συμφέροντος των κατοίκων της Ένωσης.2.Θα πρέπει να ενισχυθεί η κοινωνική πτυχή. Οι κάτοικοι της Ευρωπαϊκής Ένωσης πρέπει να εισακούονται από αυτήν και αυτή ακόμη θα πρέπει να ανταποκριθεί στην έκκληση για εργασία και ανθρώπινη διαβίωση για όλους. Για το λόγο αυτό, θα πρέπει να βελτιωθεί το κοινωνικό κεφάλαιο. Γι'αυτό, συνηγορούμε υπέρ της περίληψης ενός αποτελεσματικού κεφαλαίου για την απασχόληση στη Συνθήκη. Θα πρέπει να αποκατασταθεί η ισορροπία μεταξύ της νομισματικής πολιτικής αφενός, και της κοινωνικοοικονομικής πολιτικής αφετέρου.3.Θα πρέπει να βελτιωθεί η δημοκρατική συμμετοχή του Ευρωπαϊκού Κοινοβουλίου στο δεύτερο και τρίτο πυλώνα. Η Ευρωπαϊκή Ένωση θα πρέπει να είναι σε θέση να διασφαλίζει τη διατήρηση της ειρήνης και της ασφάλειας τόσο στο εσωτερικό της όσο και στο εξωτερικό της. Το Ευρωπαϊκό Κοινοβούλιο θα πρέπει να βελτιώσει τη συμμετοχή του στην πολιτική αυτή και θα πρέπει να μπορέσει να αναλάβει μία σειρά σημαντικών τομέων δημοκρατικών προνομίων, τα οποία χάνουν τα εθνικά κοινοβούλια.Οι προτάσεις της ολλανδικής προεδρίας - όσο τις γνωρίζουμε πραγματικά - προσφέρουν όσον αφορά τα τρία αυτά κριτήρια, ελάχιστες προοπτικές. Εξ ονόματος της αντιπροσωπείας του σοσιαλιστικού κόμματος, ζητώ με έμφαση στο Αμστερνταμ να καταβληθούν σημαντικές προσπάθειες για τη βελτίωση των κειμένων και για την πραγματοποίηση προόδου προς την κατεύθυνση των θέσεων, τις οποίες επανειλημμένα έλαβε το Ευρωπαϊκό Κοινοβούλιο. Όπως και στο ψήφισμα που εγκρίναμε μόλις πριν λίγο.
<P>
Όταν φαίνεται ότι λείπει ο χρόνος ή ο πολιτικός χώρος για την πραγματοποίηση μίας σημαντικής προόδου, είναι προτιμότερη μία σύντομη καθυστέρηση, παρά ένα άδειο δοχείο.
<P>
(Η συνεδρίαση, διακοπείσα στη 1.35 μ.μ., επαναλαμβάνεται στις 3 μ.μ.)

<CHAPTER ID=4>
Πρόοδος της ΚΕΠΠΑ 1996
<SPEAKER ID=98 NAME="Πρόεδρος">
Σύμφωνα με την ημερήσια διάταξη, ακολουθεί η συζήτηση επί της έκθεσης (Α4-0193/97) του κ. Spencer εξ ονόματος της Επιτροπής Εξωτερικών Υποθέσεων, Ασφάλειας και ?Αμυνας σχετικά με την πρόοδο της ΚΕΠΠΑ (Ιανουάριος - Δεκέμβριος 1996).
<P>
Χαιρόμαστε ιδιαιτέρως που ο Υπουργός van Mierlo παραμένει στην αίθουσα και θα αξιοποιήσουμε μετά χαράς τη δυνατότητα που προσφέρεται για να ακούσουμε την εξ ονόματος του Συμβουλίου παρέμβασή του επί της έκθεσης του κ. Spencer.

<SPEAKER ID=99 NAME="Van Mierlo">
Κυρία Πρόεδρε, θέλω να ευχαριστήσω τον κ. Spencer, ο οποίος φιλικά μου παραχώρησε τη θέση του. Λογικό θα ήταν να μιλήσει πρώτα εκείνος, αλλά τις τελευταίες ημέρες πριν από τη διεξαγωγή μίας Συνόδου Κορυφής, η λογική παραχωρεί τη θέση της στα γεγονότα και θα πρέπει επειγόντως να ταξιδέψω στη Βόννη για μία πολύ σημαντική συνάντηση με έναν από τους σημαντικότερους παράγοντες του προβλήματος, το οποίο εξετάζουμε επί του παρόντος, και, επομένως, θα κάνω χρήση της γενναιόδωρης προσφοράς.
<P>
Ενόψει της ολοκλήρωσης της Διακυβερνητικής Διάσκεψης, στην οποία επιχειρήθηκε να προετοιμαστεί η Ένωση για τις προκλήσεις του μέλλοντος, είναι ιδιαίτερα σημαντικό να μην λησμονούμε τη θέση στην οποία βρισκόμαστε καθώς και αυτά που επιτύχαμε την περασμένη περίοδο. Και αυτό όχι μόνο όσον αφορά την ευρωπαϊκή ολοκλήρωση γενικότερα, αλλά και τον τομέα της κοινής εξωτερικής πολιτικής και πολιτικής ασφάλειας. Στην έκθεση, την οποία συνέταξε ο αξιότιμος κ. Spencer για το έτος 1996, καθώς και στο σχετικό σχέδιο ψηφίσματος, δίνεται για τον τομέα αυτό μία συγκεχυμένη εικόνα. Διαπιστώνεται επίσης ότι η ΚΕΠΠΑ θα πρέπει να καταστεί αποτελεσματική και συνεκτική. Αυτό κρίνει ορθό το Συμβούλιο και τονίζει την προσπάθεια που θα πρέπει να καταβληθεί για τη διαρθρωτική βελτίωση της λειτουργίας του μέρους της ΚΕΠΠΑ της ΔΔ.
<P>
Αλλά δεν θα πρέπει να λησμονούμε ότι η Ένωση βρίσκεται ακόμη στην αρχή μίας μακράς πορείας, για την οποία, κατά τα παρελθόντα έτη, πραγματοποιήθηκε σημαντική πρόοδος. Βάσει αυτού του πλαισίου, θα πρέπει να διαμορφώσουμε τις προσδοκίες και τις κρίσεις μας.
<P>
Όπως γνωρίζετε, στη Συνθήκη του Μάαστριχτ τέθηκε η βάση για μία κοινή εξωτερική πολιτική και πολιτική ασφάλειας της Ευρωπαϊκής Ένωσης. Αυτός ο τομέας πολιτικής βρίσκεται στα όρια της παραδοσιακά αυξημένης αρμοδιότητας των εθνικών κρατών, αφενός, και της πραγματικότητας της ευρωπαϊκής ολοκλήρωσης, αφετέρου. Ο τρόπος διαμόρφωσης της ΚΕΠΠΑ θα πρέπει να εκφράζει τα ανωτέρω. Η δύναμη μίας ισχυρής ΚΕΠΠΑ βρίσκεται επομένως στην ομοφωνία των κρατών μελών της Ένωσης. Η διαμόρφωση επομένως κοινής πολιτικής σ'αυτόν τον τομέα σημαίνει στην πραγματικότητα τη συνειδητοποίηση των κοινών συμφερόντων, τα οποία θα πρέπει να εκφράζονται. Σε ορισμένους τομείς, αυτή η συνειδητοποίηση είχε αναπτυχθεί περισσότερο από ότι σε άλλους, αλλά, εν πάση περιπτώσει, είναι προφανές ότι αυτή αποτελεί μία διαδικασία σταδιακής ανάπτυξης.
<P>
Αυτή η ανάπτυξη αντικατοπτρίζεται, σε διαρθρωτικό επίπεδο, στη μετάβαση από την ευρωπαϊκή πολιτική συνεργασία των τελευταίων 25 ετών στην πρακτική της ΚΕΠΠΑ μετά το Μάαστριχτ. Οι θεσμικές μεταρρυθμίσεις στον τομέα της ΚΕΠΠΑ οι οποίες τώρα αναλαμβάνονται στο πλαίσιο της Διακυβερνητικής Διάσκεψης, αποτελούν ένα περαιτέρω βήμα αυτής της διαδικασίας και θα πρέπει να θεωρούνται κατ'αυτόν τον τρόπο. Μόλις πριν από 10 έτη, ήταν αυτονόητο ότι ο οικονομικός γίγαντας, που αποτελούσε η Ευρωπαϊκή Κοινότητα, στον τομέα της εξωτερικής πολιτικής και της πολιτικής ασφάλειας ήταν ένας γίγαντας με πήλινα πόδια και ότι αυτός ο τομέας δεν αποτελούσε παράγοντα ενδιαφέροντος.
<P>
Στην πραγματικότητα, αυτή η κατάσταση, την οποία επέβαλαν οι γεωπολιτικές συνθήκες, ήταν αφύσικη. Αλλά η πτώση του τείχους του Βερολίνου και το κύμα του εκδημοκρατισμού στην Κεντρική και Ανατολική Ευρώπη έθεσε την Κοινότητα απρόσμενα και βεβιασμένα ενώπιον νέων προκλήσεων. Η Ευρώπη θα έπρεπε, περισσότερο από ό, τι στο παρελθόν, να προβάλει την πολιτική της ταυτότητα και βάρος. Και ο τρόπος, με τον οποίο θα συμβεί αυτό, άρχισε σιγά σιγά να διαφαίνεται και επίσης είναι προφανές ότι αυτή η διαδικασία θα χρειαστεί ακόμη τον απαιτούμενο χρόνο.
<P>
Στη ΔΔ εξετάζουμε τις διατάξεις της Συνθήκης του Μάαστριχτ για την ΚΕΠΠΑ υπό το φως των εμπειριών, τις οποίες είχαμε κατά τα παρελθόντα έτη, καθώς και τις ανάγκες που εντοπίσαμε για το μέλλον. Είναι αλήθεια ότι ο εμπειρίες μας όσον αφορά το διευθυντήριο της ΚΕΠΠΑ, είναι ακόμη περιορισμένες, καθώς και ότι η κοινή γνώμη έχει την εντύπωση ότι η Ένωση δεν είναι ακόμη σε θέση να λειτουργήσει σχετικά με αποτελεσματικό τρόπο. Αλλά θα πρέπει να είμαστε πραγματιστές. Το πρόβλημα αφορά το διευθυντήριο ή την ετοιμότητα των κρατών μελών να εργαστούν γι'αυτό; Μία αποτελεσματική και αποδοτική κοινή πολιτική σ'αυτόν τον τομέα προϋποθέτει την επιθυμία και την ετοιμότητα για συνεργασία, βασισμένη στη συνειδητοποίηση των κοινών συμφερόντων.
<P>
Η Ένωση αναπτύσσεται και ετοιμάζεται για το μέλλον και στον τομέα της ΚΕΠΠΑ. Οι σχέσεις μας με τις συνδεδεμένες χώρες της Κεντρικής και Ανατολικής Ευρώπης, καθώς και της Μεσογείου γίνονται διαρκώς στενότερες. Επιπλέον, εργαζόμαστε για τη διαμόρφωση διαρκών σχέσεων με τις περιβάλλουσες χώρες της Ανατολικής Ευρώπης και της Μεσογείου. Στις περιοχές της ηπείρου μας, στις οποίες υπάρχουν προβλήματα, όπως στη Λευκορρωσία, την πρώην Γιουγκοσλαβία και την Αλβανία, αρχίζει η Ένωση με αυξανόμενο ρυθμό να διαδραματίζει το μελλοντικό και επιδιωκόμενο ρόλο της. Επιχειρεί να διαδραματίσει αυτόν τον ρόλο σε στενή συνεργασία με οργανώσεις, όπως τα Ηνωμένα Έθνη, το Συμβούλιο της Ευρώπης και τη ΔΑΣΕ, καθώς και με τη χρησιμοποίηση όλων των διαθέσιμων μέσων. Αυτό δεν σημαίνει ότι η Ένωση θα είναι σε θέση σε σύντομο χρονικό διάστημα να εξευρίσκει ή να επιβάλει λύσεις, αλλά ότι ασκεί επιρροή στον τομέα της εξωτερικής πολιτικής, σύμφωνη με τα συμφέροντά της, καθώς και υπό το φως του μεγέθους των οικονομικών σχέσεών της με τις εν λόγω χώρες. Είναι σαφές ότι η αποκατάσταση και η ενίσχυση της πολιτικής και οικονομικής σταθερότητας συμβαδίζουν και ότι αυτές είναι ιδιαίτερα μεγάλης σημασίας για την Ένωση και τα κράτη μέλη της. Μέσα, όπως η προενταξιακή στρατηγική, το PHARE και το TACIS, είναι εν προκειμένω ιδιαίτερα σημαντικά.
<P>
Επίσης και όσον αφορά τις σχέσεις με τους λοιπούς γείτονές της, η Ευρωπαϊκή Ένωση κατά την παρελθούσα περίοδο υπήρξε ιδιαίτερα δραστήρια. Η περαιτέρω ανάπτυξη του ευρωμεσογειακού διαλόγου είναι σχετικά ένα σημαντικό παράδειγμα. Η διαδικασία, η οποία άρχισε με τη διάσκεψη της Βαρκελώνης, έχει αναπτυχθεί σε μία βάση στενότερων οικονομικών δεσμών και εντατικότερου πολιτικού διαλόγου, οι οποίοι είναι στρατηγικής σημασίας για την Ένωση, τα κράτη μέλη της και τους νότιους γείτονές της.
<P>
Και με τους γείτονες στην Ανατολική Ευρώπη έχουν συσφιχθεί οι δεσμοί. Η Ένωση επιχειρεί μέσω της ανάπτυξης ορθά διαρθρωμένων σχεδίων δράσης να οδηγήσει, για παράδειγμα, τη Ρωσική Ομοσπονδία και την Ουκρανία σε μία διαρκή και σημαντική εταιρική σχέση. Κατά αυτόν τον τρόπο, συμβάλλει στην αποκατάσταση μίας σταθερής ευρωπαϊκής δομής ασφάλειας.
<P>
Όσον αφορά τα γεγονότα στη Μέση Ανατολή και στην περιοχή των Μεγάλων Λιμνών στην Αφρική, η Ένωση κατέβαλε προσπάθειες. Για αμφότερες τις περιοχές ορίστηκαν ειδικοί αντιπρόσωποι, ο κ. Moratinos και ο κ. Ajello αντίστοιχα, με σκοπό να προβληθεί η συμμετοχή της Ένωσης και να καταστεί η πολιτική αποτελεσματικότερη. Είναι προφανές ότι σ'αυτές τις περιοχές η Ένωση μπόρεσε να διαδραματίσει μόνο ένα ρόλο υποστήριξης. Τα προβλήματα που βρίσκονται στη βάση των διαφορών θα πρέπει, κατά κύριο λόγο, να αντιμετωπιστούν από τους ίδιους του εμπλεκόμενους. Αλλά η Ένωση μπορεί να διαδραματίσει έναν ενισχυτικό ρόλο. Η διαμεσολάβηση και η προληπτική διπλωματία συμπληρώνουν, κατ'αυτόν τον τρόπο, την ανθρωπιστική και άλλη βοήθεια. Παρατήρησα ο ίδιος πόσο σημαντική ήταν η τοποθέτηση του κ. Moratinos στη Μέση Ανατολή, επειδή, και γι'αυτό η Προεδρία συνέβαλε σημαντικά, είναι η πρώτη φορά που η Ευρώπη διαδραματίζει ένα πλήρη πολιτικό και όχι μόνο οικονομικό ρόλο στην ειρηνευτική διαδικασία της Μέσης Ανατολής. Είναι ιδιαίτερα σημαντικό το γεγονός ότι για πρώτη φορά υπερβαίνουμε την κατάσταση, κατά την οποία επιχειρούσαμε να λειτουργούμε συμπληρωματικά προς τις αμερικανικές προσπάθειες. Για μεγάλο χρονικό διάστημα, αυτή η αφελής στάση όσον αφορά την αρμοδιότητα - ποιος είναι σε θέση να πράξει κάτι για τη Μέση Ανατολή - διαδραμάτισε ένα ρόλο. Η Μέση Ανατολή είναι ζωτικής σημασίας για την Ευρώπη. Έχω μάλιστα την εντύπωση, ότι και η αμερικανική διπλωματία αποτυγχάνει, όταν δεν συμπληρώνεται από την ευρωπαϊκή. Κατά τη γνώμη μου, μέχρι στιγμής διαμορφώσαμε αυτή τη στάση μεθοδικά και εναρμονισμένα. Από τώρα, είναι δυνατόν να ενεργοποιηθούμε με μεγαλύτερη συνοχή.
<P>
Οι σχέσεις μεταξύ της Ένωσης και των υπερατλαντικών εταίρων της αναπτύχθηκαν σημαντικά κατά την παρελθούσα περίοδο. Είναι αλήθεια ότι οι γνώμες διαφέρουν όσον αφορά τη χρησιμοποίηση των μέσων - έχουμε για παράδειγμα διαφορετικές αντιλήψεις όσον αφορά τη χρησιμότητα και την αποτελεσματικότητα της απομόνωσης ή του αποκλεισμού - αλλά συμμεριζόμαστε σε υψηλό βαθμό τους ίδιους στόχους, κανόνες και αξίες. Αυτή η συμφωνία φαίνεται στο εύρος της συνεργασίας στο πλαίσιο του διατλαντικού διαλόγου. Πρόσφατα επιτύχαμε στη Διάσκεψη Κορυφής μεταξύ της Ευρωπαϊκής Ένωσης και των Ηνωμένων Πολιτειών θετικά αποτελέσματα. Όπως ανέφερα και στην περίπτωση της Μέσης Ανατολής, και εν προκειμένω υφίσταται αναγκαιότητα για συνεργασία. Αυτό ήταν επίσης σημαντικό και στην περίπτωση του ατυχούς ιστορικού για την έκδοση ενός κοινού ψηφίσματος όσον αφορά τα ανθρώπινα δικαιώματα στην Κίνα, αλλά εν πάση περιπτώσει η περίπτωση αυτή αποτέλεσε για την Ευρώπη και τις Ηνωμένες Πολιτείες μία θετική συνεργασία. Εν προκειμένω, η συνεργασία στο εσωτερικό της Ευρώπης ήταν λιγότερο αυτονόητη.
<P>
Μία στενή συνεργασία και στον τομέα του πολιτικού διαλόγου συμπληρώνει τις οικονομικές μας σχέσεις με τις χώρες της Λατινικής Αμερικής καθώς και με τους σημαντικούς εταίρους στην Ασία. Η Διάσκεψη Κορυφής της Ευρωπαϊκής Ένωσης με το ASEAN αποτελεί ένα παράδειγμα ανοιχτού και εποικοδομητικού τρόπου ανταλλαγής ιδεών. Κανείς δεν μπορούσε να σκεφτεί ότι ήταν δυνατόν σε μία Διάσκεψη Κορυφής με τος ASEAN, όπως το πράξαμε, να συζητηθεί επί 2, 5 ώρες ανοιχτά η κατάσταση στη Βιρμανία. Αυτό το κατορθώσαμε με τρόπο ώστε να μην είναι ενοχλητικό. Ούτως, κατά τη γνώμη μου, με λίγη προμελετημένη διπλωματία μπορεί κανείς να πράξει πολύ περισσότερα από ό, τι νόμιζε.
<P>
Η Ένωση, κατ'αυτόν τον τρόπο, δεν είναι πλέον καταρχήν μόνο ένας εμπορικός εταίρος αλλά και σε αυξανόμενο βαθμό ένας σημαντικός εταίρος στα πλαίσια του διαλόγου για την εξωτερική πολιτική. Το γεγονός ότι είναι μεγάλης σημασίας η ύπαρξη συμφωνίας στο εσωτερικό της Ένωσης είναι αυτονόητο. Θα εισακουόμαστε μόνο εάν ομιλούμε με μία φωνή. Η ομοφωνία, βασιζόμενη στη συνειδητοποίηση των κοινών συμφερόντων, δεν επιτρέπεται να διασπάται από θεσμικές δομές. Για το λόγο αυτό, είναι σημαντικό το γεγονός στο πλαίσιο του Συμβουλίου, όπως και στο πλαίσιο του διαλόγου με εσάς που είστε εκπρόσωποι των λαών της Ένωσης, να ανταλλάσσονται απόψεις και να επιχειρείται η συμφωνία όσον αφορά τις προκλήσεις της εξωτερικής πολιτικής, τις οποίες αντιμετωπίζει η Ευρώπη. Αυτό επιτυγχάνεται φυσικά καλύτερα εάν ενισχύεται κάπως και από τις υφιστάμενες δομές. Μέχρι στιγμής, δημιουργήσαμε τις περισσότερο δυνατόν ελεύθερες δομές, τις διακυβερνητικές συναντήσεις και τη συναίνεση. Καθένας μπορεί την τελευταία στιγμή να πράξει ό, τι επιθυμεί και να εμποδίσει μία απόφαση. Κατά συνέπεια, θα πρέπει να καταστήσουμε αυτό δυσκολότερο στο πλαίσιο της Συνθήκης.
<P>
Παραδέχομαι ότι οι δομές δεν αποτελούν αποφασιστικό παράγοντα. Αλλά όπου η σάρξ είναι αδύνατος, μία σωστή δομή μπορεί να βοηθήσει στην ενδυνάμωσή της. Και μ'αυτό ασχολούμαστε επί του παρόντος. Προς αυτήν την κατεύθυνση στρέφονται οι προσπάθειές μας και εδώ με το θέμα αυτό θα ήθελα να ολοκληρώσω. Σας ευχαριστώ που μου δώσατε την ευκαιρία να ομιλήσω κατ'αυτόν τον τρόπο στο Κοινοβούλιο.

<SPEAKER ID=100 NAME="Πρόεδρος">
Ευχαριστώ πολύ την προεδρία του Συμβουλίου για τις δηλώσεις της σχετικά με την ΚΕΠΠΑ.

<SPEAKER ID=101 NAME="Spencer">
, εισηγητής. (ΕΝ) Κυρία Πρόεδρε, ευχαριστώ τον Προεδρεύοντα του Συμβουλίου για τις παρατηρήσεις σχόλιά του. Χαίρομαι πάντα όταν εξυπηρετούμε την προεδρία με την ελπίδα ότι θα βλέπουμε και την Ολλανδική Προεδρία και άλλες προεδρίες λίγο πιο συχνά ίσως στην Επιτροπή Εξωτερικών Υποθέσεων, Ασφάλειας και Αμυντικής Πολιτικής.
<P>
Όπως έχετε σημειώσει, αυτή είναι η ετήσια έκθεση για την εφαρμογή της κοινής εξωτερικής πολιτικής και πολιτικής ασφάλειας που καθορίζεται στη Συνθήκη. Καθώς αυτή είναι η τρίτη τέτοια συζήτηση, φέτος έχω δώσει συγκριτικούς πίνακες που δείχνουν τις τάσεις - και σε ορισμένες περιπτώσεις την έλλειψη τάσεων - στα όργανα της πολιτικής. Είμαι ευγνώμων στην εξαιρετική γραμματεία μας για την ακρίβεια αυτών των πολύπλοκων δεδομένων. Το τρίτο μέρος της έκθεσής μου απεικονίζει, για πρώτη φορά, τα δεδομένα αυτά σε γεωγραφική βάση, που ανεβαίνουν σπειροειδώς από χώρες στην υπόλοιπη Ευρώπη και σχεδόν σε κάθε άλλη περιοχή του κόσμου.
<P>
Περιμένω την ώρα που θα μπορούμε να σηκώσουμε τα μάτια μας από τη θεσμική ανάπτυξη της ΚΕΠΠΑ σε μια απερίσπαστη συζήτηση για την ουσία των σχέσεων της Ευρώπης με τον κόσμο. Μια συζήτηση για την κατάσταση του κόσμου ισότιμη με την πετυχημένη συζήτηση για την κατάσταση της Ένωσης. Ακουσα με ευχαρίστηση και περιέργεια την αναφορά του Προεδρεύοντος για τις κουζίνες και τα πιάτα στην πρωινή συζήτηση. Αυτό είναι απολύτως σωστό. Στην εξωτερική πολιτική χρειάζεται να πάμε στο ψητό και να σταματήσουμε να ανησυχούμε για τα περιττά.
<P>
Δυστυχώς, δεν είμαστε ακόμα σ' αυτή την ευχάριστη θέση κι έτσι το δεύτερο μέρος της έκθεσής μου καταγράφει, άλλη μια φορά, τις επικρίσεις μας για το πώς η ΚΕΠΠΑ απέτυχε να αναπτυχθεί όπως αναμενόταν στο Μάαστριχτ. Είναι θέμα θεσμικής ατολμίας και περιστασιακής αποτυχίας της ευρωπαϊκής αλληλεγγύης κάτω από εμπορικές πιέσεις.
<P>
Δεν θα ήθελα να επικεντρωθώ αποκλειστικά στις αδυναμίες και τις αποτυχίες της πολιτικής γιατί κάνουμε προόδους. Είκοσι χρόνια πριν, η ανικανότητά μας να δράσουμε μαζί σε θέματα εξωτερικής πολιτικής δεν θεωρείτο ούτε αξιοπρόσεκτη ούτε αξιόμεμπτη. Δέκα χρόνια πριν νοιώθαμε ένοχοι για την αποτυχία μας. Πέντε χρόνια πριν είχαμε αναπτύξει φιλοδοξίες και ρητορείες αλλά δεν είχαμε ούτε θεσμικούς ούτε θεμελιώδεις κανόνες. Μετά από το Μάαστριχτ είχαμε κάποιους μηχανισμούς αλλά δεν τους χρησιμοποιήσαμε καλά. Παίξαμε μ' αυτούς στο περιθώριο αλλά δεν τους χρησιμοποιήσαμε ώστε να προχωρήσουμε μπροστά στα σημαντικά θέματα που αντιμετωπίζει η Ένωση.
<P>
Ανησυχώ ιδιαιτέρως για την επίδραση αυτής της αποτυχίας στο κοινό μας και, πιο συγκεκριμένα, για την επίδραση αυτής της αποτυχίας, πολιτικής και τεχνικής, στους πολέμους της γιουγκοσλαβικής διαδοχής, όπου το κοινό μας περίμενε να σώσουμε ζωές αλλά αποτύχαμε. Το μάθημα της Βοσνίας, μου φαίνεται, είναι ότι σε τελευταία ανάγκη, η Ένωση πρέπει να έχει την ικανότητα να επεμβαίνει στρατιωτικά. Αν απομακρυνόμαστε από την ευθύνη αυτή είμαστε καταδικασμένοι να είμαστε απλώς οι ταμίες των μη ευρωπαϊκών δυνάμεων στις προσπάθειές τους για την επίτευξη της ειρήνης. Σ' αυτό το πλαίσιο χρειάζεται να επιχειρήσουμε να φέρουμε πιο κοντά την Ευρωπαϊκή Ένωση και τη Δυτικοευρωπαϊκή Ένωση.
<P>
Η έκθεσή μου περιέχει ένα κεφάλαιο, πάλι για πρώτη φορά, για το ρόλο αυτού του Κοινοβουλίου, του Προέδρου του, των επιτροπών του και των αντιπροσωπειών του. Είμαι ένας χωρίς μεταμέλεια θιασώτης της κοινοβουλευτικής ανάμιξης, και εθνικής και Ευρωπαϊκής στην ΚΕΠΠΑ. Δεν δέχομαι το δόγμα ότι οι εξωτερικές υποθέσεις είναι το προνόμιο της εκτελεστικής εξουσίας. Κατά τη γνώμη μου, οι εκτελεστικοί της Ευρώπης είναι ήδη πολύ ισχυροί και οι κοινοβουλευτικοί πολύ αδύναμοι. Η προσέγγιση αυτή φαίνεται να βασίζεται σε θεωρίες για την πρωτοκαθεδρία του Στέμματος στις εξωτερικές υποθέσεις, ένα επιχείρημα που απέρριψε η Γερουσία των ΗΠΑ από τα πρώτα χρόνια αυτής της σπουδαίας δημοκρατίας. Μου φαίνεται σωστό να αποβλέπει κανείς σε μια τέτοια επιρροή, αλλά απαιτείται από μας να κάνουμε αυτοκριτική για τη δική μας απόδοση σαν θεσμός, και για την τάση μας να καταλήγουμε σε επείγοντα ψηφίσματα στην ολομέλεια αυτή.
<P>
Επαναλαμβάνω τις ανησυχίες που είχε σήμερα το πρωί ο Πρόεδρος Santer για τις προσπάθειες περιορισμού της συνοχής του ρόλου της Επιτροπής στις διαπραγματεύσεις εξ ονόματος της Ένωσης στα Αρθρα 113 και 238. Υπάρχει σοβαρή εξωτερική πολιτική στον πρώτο πυλώνα και δε θα πρέπει να απορρίψουμε τη χρησιμότητά της. Για μένα, η εξωτερική πολιτική, όπως την κατανοούν τα εκλογικά σώματα της Ευρώπης, δεν περιορίζεται στην κλασσική διπλωματία του είδους ποιος απορροφά την προσοχή αυτών που αναμιγνύονται καθημερινώς στην ΚΕΠΠΑ. Για οποιαδήποτε δύναμη, αλλά κυρίως για μία βασικά αστική υπερδύναμη όπως αυτή η Ένωση, η εξωτερική πολιτική πρέπει να είναι ένα μίγμα εμπορίου και οικονομικών, περιβάλλοντος και ανάπτυξης, ασφάλειας και ανθρώπινων δικαιωμάτων. Πρέπει να αναπτύσσεται και να στηρίζεται στους γνήσιους φόβους και τις αντιλήψεις των πολιτών μας. Δεν είναι απλά η ολοκλήρωση της τεχνικής διαδικασίας της αναθεώρησης της Συνθήκης. Δεν είναι απλά ένα παιχνίδι για διπλωμάτες. Αφορά το εμπόριο, την εργασία, την ξηρασία και τους τυφώνες. Αφορά τουλάχιστον τόσο το τι συμβαίνει στο Κυότο και τη Γενεύη όσο και τι συμβαίνει στη Μόσχα και την Ουάσινγκτον.
<P>
Έχουμε ελπίδες για πρόοδο στο Αμστερνταμ. Ας μην είμαστε όμως και πολύ αισιόδοξοι. Θα είμαστε όμως έτοιμοι να φτιάξουμε μια πολιτική πραγματικότητα που να ζει στο μυαλό των ανθρώπων της Ευρώπης οτιδήποτε προκύψει από τα κράτη μέλη σαν μια αναθεωρημένη και βελτιωμένη ΚΕΠΠΑ μετά τη Διάσκεψη του Αμστερνταμ.

<SPEAKER ID=102 LANGUAGE="NL" NAME="Wiersma">
Κυρία Πρόεδρε, εξ ονόματος της ομάδας μου θα ήθελα να ευχαριστήσω τον εισηγητή κ. Spencer, για την έκθεσή του. Νομίζω ότι αυτός, τόσο στην έκθεση όσο και στο σχετικό ψήφισμα, πρόβαλε τα ορθά σημεία. Θα ήθελα να ευχαριστήσω επίσης τον υπουργό Van Mierlo για την εμπεριστατωμένη απολογία του για την ΚΕΠΠΑ, κατά τη διάρκεια του 1996. Αυτή ήταν πολύ καλή. Επιπλέον, διαπίστωσα ότι στο Κοινοβούλιο αυτό, σήμερα, πραγματοποιήθηκε μία αναγκαστική συζήτηση, της οποίας τα συμπεράσματα είχαν ήδη εξαχθεί. Η κατάσταση δεν είναι όπως θα έπρεπε με την ΚΕΠΠΑ και θα εξυπηρετούσε περισσότερο το Ευρωπαϊκό Κοινοβούλιο να μπορεί να ασκεί την επιρροή του κατά τη διάρκεια της ανάπτυξης της ΚΕΠΠΑ, παρά στις μετέπειτα συζητήσεις. Το Κοινοβούλιο δεν αμφιβάλλει για τη σημασία της κοινής εξωτερικής πολιτικής. Σήμερα είμαστε σε θέση απλά να την αξιολογούμε. Μέλη της ομάδας μου πρόκειται να αναφερθούν σε διάφορα μέρη της πολιτικής αυτής.
<P>
Θα πρέπει να ειπωθεί ότι η Ένωση, κατά το 1996 και όσον αφορά τον τομέα της εξωτερικής πολιτικής, δεν ικανοποίησε τις προσδοκίες της. Σε μία σειρά τομέων πιθανόν να πραγματοποιήθηκε και πρόοδος και αυτό όσον αφορά κυρίως τομείς, οι οποίοι εμπίπτουν στον πρώτο πυλώνα, και συγκεκριμένα αναφέρομαι στην ανθρωπιστική βοήθεια και την εντατικοποίηση των σχέσεων με την Κεντρική και Ανατολική Ευρώπη, καθώς και την πρώην Σοβιετική Ένωση. Σε πολλές άλλες περιπτώσεις, η ΕΕ απέτυχε ή δεν ήταν σε θέση να συμβάλει αποφασιστικά στην εξεύρεση λύσεων σε διαμάχες ή τεταμένες καταστάσεις. Σε πολλές περιπτώσεις, δεν έγινε λόγος για μία κοινή πολιτική των ανθρωπίνων δικαιωμάτων, επειδή τα μεγάλα κράτη μέλη διατήρησαν, σε σημαντικές περιπτώσεις, τη δική τους συμπεριφορά και προσανατολισμούς. Και επίσης, και αυτό έχει ήδη ειπωθεί, τα ΗΕ επενέβησαν σε ορισμένες περιπτώσεις σε προβλήματα, τα οποία έπρεπε εμείς οι ίδιοι να επιλύσουμε. Και αυτό είναι λυπηρό, επειδή η Ευρωπαϊκή Ένωση είναι ένας σημαντικός παράγοντας και είναι επίσης ένας σημαντικός χορηγός πολλών διεθνών δραστηριοτήτων, αποκομίζοντας ελάχιστα και χωρίς να υπάρχουν απτά αποτελέσματα για τους πολίτες. Σκέπτομαι για παράδειγμα το ρόλο της Ευρωπαϊκής Ένωσης στα ΗΕ. Όσον αφορά την ασφάλεια, θα πρέπει να αναμένουμε τα αποτελέσματα του Αμστερνταμ και θεωρώ ότι η εικόνα για την Ευρωπαϊκή Ένωση δεν είναι αισιόδοξη, ενώ διαπιστώνω ότι κατά τα τελευταία έτη το ΝΑΤΟ δραστηριοποιείται κατάλληλα, εις βάρος της ανάπτυξης του ρόλου της Ευρωπαϊκής Ένωσης.
<P>
Η έκθεση Spencer αναφέρεται σαφώς στα σημεία που θα πρέπει να άλλάξουν. Υποστηρίζουμε απόλυτα αυτό. Θα πρέπει να δημιουργηθούν καλύτερες θεσμικές προϋποθέσεις για την εξωτερική πολιτική της Ένωσης, και συγκεκριμένα την πρόληψη των συγκρούσεων. Αλλά αυτό έχει νόημα και πρόκειται να λειτουργήσει, μόνο εάν τα ίδια τα κράτη μέλη γίνουν πιο φιλόδοξα όσον αφορά τη συνεργασία στον τομέα της εξωτερικής πολιτικής.

<SPEAKER ID=103 NAME="Cushnahan">
Κυρία Πρόεδρε, καλωσορίζω θερμά τη δημοσίευση αυτής της έκθεσης. Φωτίζει την αναποτελεσματικότητα της πολιτικής της Ευρωπαϊκής Ένωσης σ' αυτόν το συγκεκριμένο τομέα. Μου φαίνεται κάπως ειρωνικό να αναφερόμαστε στην κοινή εξωτερική πολιτική και την πολιτική ασφάλειας. Σε πολλά θέματα δεν έχουμε πολιτική και όταν έχουμε είναι σπανίως κοινή πολιτική. Η έκθεση αυτή φωτίζει αρκετούς κρίσιμους τομείς στους οποίους αποτύχαμε. Αναφέρεται στην αποτυχία να ανταποκριθούμε στα συνεχιζόμενα προβλήματα στη Βοσνία-Ερζεγοβίνη ή στη λήψη πρωτοβουλιών στο Κόσοβο, στην έλλειψη αποτελεσματικής ανταπόκρισης στο συνεχιζόμενο πρόβλημα της Κύπρου και των σχέσεών μας με την Τουρκία και στην απουσία μίας μακροπρόθεσμης πολιτικής για τη Μέση Ανατολή ή την Αφρική.
<P>
Πρέπει επίσης να παραδεχτούμε με όνειδος ότι η ανταπόκρισή μας στην πρόσφατη αλβανική κρίση ήταν κάπως ελλιπής. Έχουν υποδειχθεί πολλοί λόγοι γι' αυτό. Κρυβόμαστε συχνά πίσω από διαρθρωτικές ελλείψεις και θα αναγνώριζα σαφώς ότι υπάρχουν διαρθρωτικές ελλείψεις, όπως η απαίτηση για ομοφωνία. Ωστόσο, αυτό δε δικαιολογεί τα πάντα. Δείτε, για παράδειγμα, την αποτυχία της Ευρωπαϊκής Ένωσης να ενεργήσει ενιαία όσον αφορά τη συνεχή παραβίαση των ανθρωπίνων δικαιωμάτων στην ηπειρωτική Κίνα - ένα θέμα που θα συζητηθεί αργότερα. Εκεί, τα οικονομικά συμφέροντα έχουν καταλάβει τη θέση των πολιτικής αρχών και αν δεν καταφέρουμε να ενεργήσουμε ενωμένοι, κυρίως εκεί όπου το θέμα αφορά τις αρχές, τότε δε θα παίζουμε κανένα σημαντικό ρόλο στο γεωπολιτικό κόσμο. Γι' αυτό αφήστε μας να αντιμετωπίσουμε το πρόβλημα των διαρθρωτικών ελλείψεων αλλά αφήστε μας επίσης να αναγνωρίσουμε ότι υπάρχει έλλειψη αρχών σε κάποιους από τους τρόπους που χαράζουμε την πολιτική μας.
<P>
Ελπίζω ότι αυτή η ΔΔ θα ασχοληθεί με τις διαρθρωτικές ελλείψεις, ότι θα βάλουμε τέλος στην ομοφωνία και θα την αντικαταστήσουμε με ειδική πλειοψηφία, ότι θα ενδυναμώσουμε τη σχέση μεταξύ της Επιτροπής και του Κοινοβουλίου σ' αυτόν τον τομέα και ότι θα απομακρυνθούμε από τον διακυβερνητισμό και ότι θα υποσχεθούμε ότι θα ξεκινήσουμε μία αληθινή συζήτηση για το πλαίσιο μιας αμυντικής πολιτικής, συγχωνεύοντας ελπίζω τη στήλη της ΔΕΕ και της ΕΕ.
<P>
Τιμώ για άλλη μια φορά τον εισηγητή. Μας δείχνει πού είμαστε αδύναμοι και ας ελπίσουμε ότι, κυρίως την υπόλοιπη εβδομάδα και στο Αμστερνταμ, θα κάνουμε μια αρχή διορθώνοντάς τα.

<SPEAKER ID=104 NAME="Δασκαλάκη">
Κυρία Πρόεδρε, όπως είναι γνωστό, η ΚΕΠΠΑ αποτελεί σημείο αιχμής στην Ευρωπαϊκή 'Ενωση, όχι τόσο με την ύπαρξή της, όσο με την απουσία της. Επανειλημμένως έχει υπογραμμισθεί στην αίθουσα αυτή η αδυναμία της Ευρώπης να ασκήσει πραγματική κοινή εξωτερική πολιτική και πολιτική ασφάλειας, με αποτέλεσμα να είναι μονίμως εκείνη που πληρώνει μεν, πλην όμως δεν μπορεί να παίξει ουσιαστικό ρόλο σε διεθνές επίπεδο.
<P>
Η έκθεση του κ. Spencer, προσεκτική, ειλικρινής και διορατική, υπογραμμίζει την πραγματικότητα αυτή σε πολλά της σημεία. Παράλληλα, όμως, δίνει και τις κατευθυντήριες εκείνες γραμμές που είναι απαραίτητες, προκειμένου κάποτε η 'Ενωση να αναλάβει και εδώ τον ρόλο της. Ζητεί ενίσχυση του ρόλου του Ευρωπαϊκού Κοινοβουλίου για την υιοθέτηση των κοινών δράσεων και θέσεων και τη συμμετοχή του στις διεθνείς διαπραγματεύσεις. Υπογραμμίζει την έννοια μιας κοινής ασφάλειας που θα αντικατοπτρίζεται, κυρίως, στην οικονομική και κοινωνική σταθερότητα, στην εκτόνωση εθνοτικών εντάσεων και την προώθηση της συνεχούς ολοκλήρωσης, δηλαδή μιας ασφάλειας που θα πρέπει να ορίζει το πλαίσιο του 21ου αιώνα, πέρα από στρατιωτικές συγκρούσεις και αντιπαραθέσεις.
<P>
Στην έκθεση Spencer προτείνεται, επίσης, και κοινοβουλευτικός έλεγχος στην χρηματοδότηση της ΚΕΠΠΑ, για τον οποίο είναι γνωστό ότι δεν συμφωνούν όλα τα κράτη μέλη. Εν τούτοις, πρόκειται και εδώ για ένα σημαντικό και γενικότερο ζήτημα που παραμένει πάντοτε ανοικτό.

<SPEAKER ID=105 LANGUAGE="FR" NAME="Andrι-Lιonard">
 Κυρία Πρόεδρε, θα ήθελα να συγχαρώ τον κ. Spencer για την έξοχη εργασία του. Δυστυχώς, ο απολογισμός της ΚΕΠΠΑ είναι αρκετά απογοητευτικός και η επικαιρότητα δεν διαψεύδει αυτή την κατάσταση πραγμάτων. Ο κ. Spencer εξάγει συμπεράσματα από την ευρωπαϊκή αδυναμία, από την πλήρη απουσία της Ευρώπης από τη διεθνή διπλωματική σκηνή. Η κρίση της πρώην Γιουγκοσλαβίας αποκάλυψε την ανικανότητα της Ευρωπαϊκής 'Ενωσης να δράσει. Σήμερα, δυστυχώς, η διαπίστωση είναι η ίδια απέναντι στην αλβανική κατάσταση.
<P>
Ελλείψει μίας αληθινής κοινής εξωτερικής πολιτικής και πολιτικής ασφαλείας, η Ευρώπη δεν μπορεί να διαδραματίσει το ρόλο που θα έπρεπε να της ανήκει, μεταξύ άλλων το ρόλο της αποκατάστασης της ειρήνης. Πώς θα μπορούσε να γίνει διαφορετικά εάν η ΚΕΠΠΑ παραμένει η έκφραση των κρατών μελών στο διακυβερνητικό επίπεδο; Η ΔΔ πρέπει να μπορέσει να διορθώσει την κατάσταση ενισχύοντας την αρχή της πολιτικής αλληλεγγύης, και επιτρέποντας παράλληλα στα κράτη μέλη να μην συμμετέχουν ενεργά σε ορισμένες κοινοτικές δράσεις. Το Συμβούλιο μέχρι τώρα προσέφυγε ελάχιστα στις κοινές δράσεις και θέσεις και επέδειξε προφανή βραδύτητα. Λυπάμαι για την αδυναμία της κοινοτικής διπλωματικής δράσης στην περίπτωση της Κύπρου και της Τουρκίας, για παράδειγμα. Εκφράζω επίσης τη λύπη μου για την παραλυσία μας όσον αφορά την Αλγερία. Η απουσία κοινής πολιτικής μας σε σχέση με την Αφρική είναι δραματική, και πολύ φοβάμαι για όσα διαγράφονται στον ορίζοντα στην κεντρική Αφρική. Μετά την αποτυχία της Ευρωπαϊκής Κοινότητας 'Αμυνας το 1954, για πρώτη φορά, κυρία Πρόεδρε, συγκεντρώνονται σήμερα, όπως φαίνεται, οι βασικές προϋποθέσεις για την εμφάνιση μία ευρωπαϊκής πολιτικής ασφαλείας. Ας μη χάσουμε αυτή την ευκαιρία.

<SPEAKER ID=106 LANGUAGE="ES" NAME="Carnero Gonzαlez">
Κυρία Πρόεδρε, ο απολογισμός της ΚΕΠΠΑ αυτού του έτους δείχνει, όπως και σε προηγούμενες περιπτώσεις, ότι η διεθνής δράση της Ευρωπαϊκής Ένωσης χαρακτηρίζεται από έλλειψη πολιτικής βούλησης, έλλειψη κοινών στόχων και ανεπάρκεια θεσμικών μηχανισμών.
<P>
Τα όσα συνέβησαν στο παρελθόν στη Βοσνία, και πριν λίγο καιρό στην Αλβανία, τροφοδοτούν τη δυσαρέσκεια της μεγαλύτερης μερίδας της κοινής γνώμης σε αυτόν τον τομέα, και αυτό παρά τις πραγματικά θετικές προσπάθειες όπως εκείνες που αναπτύχθηκαν, για παράδειγμα, από τον ειδικό απεσταλμένο Moratinos στη Μέση Ανατολή. Το άμεσο μέλλον όμως δεν προοιωνίζεται ακριβώς ότι η κατάσταση θα βελτιωθεί.
<P>
Είδαμε πώς το ΝΑΤΟ και η Ρωσία υπέγραψαν μια συμφωνία σχετικά με την οποία η Ευρώπη περιορίστηκε να χειροκροτά και να κοιτάζει. Θα δούμε στις αρχές Ιουλίου στη Μαδρίτη πώς το ΝΑΤΟ, ένας οργανισμός που προέρχεται από τον ψυχρό πόλεμο, θα διευρυνθεί σε βάρος ποιου; Σε βάρος των ικανοτήτων της ίδιας της Ευρωπαϊκής Ένωσης, στο πεδίο της ασφάλειας. Ακόμη και αυτά που προτείνονται για τη Διακυβερνητική Διάσκεψη, παρά ορισμένες θετικές πτυχές, είναι σαφώς ανεπαρκή.
<P>
Θα πρέπει να κάνουμε στροφή ταχέως. Χρειάζεται μια εξωτερική πολιτική αυτόνομη, εξοπλισμένη με επαρκή μέσα, έναν ευρωπαϊκό φορέα ασφάλειας και άμυνας δικό μας και ανεξάρτητο, ικανότητα για την πρόληψη διενέξεων και αποφασιστική δράση για τον περιορισμό του χάσματος που υπάρχει μεταξύ Βορρά και Νότου. Διαφορετικά, θα βρεθούμε και πάλι υποχρεωμένοι να προφέρουμε φράσεις αλαζονικές και ανεδαφικές, που θα μπορούσαν μάλιστα να χαρακτηριστούν και χαριτωμένες, όπως εκείνη που ανέφερε ο κ. Van Mierlo, ότι η βορειοαμερικανική διπλωματία μερικές φορές τελματώνει αν δεν δρα η Ευρώπη. Αυτό δεν είναι αλήθεια.

<SPEAKER ID=107 LANGUAGE="FR" NAME="Dupuis">
Κυρία Πρόεδρε, θα ήθελα να υπογραμμίσω μία πτυχή που θεωρώ ότι κάπως την ξεχνάμε. Πράγματι, μας υποβάλλεται μία πολύ καλή έκθεση του κ. Spencer σχετικά με την ΚΕΠΠΑ, αλλά πριν από λιγότερο από δύο ώρες, εγκρίναμε ένα απολύτως φρικτό έγγραφο που επιβεβαιώνει την απουσία κάθε ελπίδας στον ίδιο αυτό τομέα στη σύνοδο κορυφής του 'Αμστερνταμ.
<P>
Ξέρουμε ήδη όλοι, και δεν συμφωνώ με τη συνάδελφό μου και φίλη Anne Andrι-Lιonard σχετικά με αυτό, ότι δεν θα συμβεί τίποτε στο επίπεδο της κοινής εξωτερικής πολιτικής και πολιτικής ασφαλείας στο 'Αμστερνταμ. Ξέρουμε όλοι ότι η πρόταση Συνθήκης όπως μας παρουσιάσθηκε θα εγκριθεί και ότι δεν περιέχει καμία σημαντική πρόοδο της εξωτερικής πολιτικής μας. Αυτό πρέπει να δείξουμε.
<P>
Γίναμε ένα Κοινοβούλιο που γκρινιάζει, που ασφαλώς γκρινιάζει κατά τρόπο επαγγελματικό, όπως θα έλεγε ο κ. van Mierlo, αλλά που δεν έχει πια καμία αποτελεσματικότητα απέναντι στα δύο άλλα θεσμικά όργανα, και ιδίως απέναντι στο Συμβούλιο. Γκρινιάζουμε για τις δυσαρέσκειές μας, γκρινιάζουμε για τις επιθυμίες μας, αλλά δεν έχουμε καν την πεποίθηση του τί θα θέλαμε. Πιστεύω ότι αυτό είναι ιδιαίτερα σοβαρό.
<P>
Η απογοήτευση είναι πολύ μεγάλη σήμερα. 'Εχουμε αυτή την έκθεση που προτείνει πολύ σαφή πράγματα. Προτείνει πολιτικές κατευθύνσεις για μία σειρά από περιοχές του κόσμου. Υποδεικνύει μία σειρά από ειδικές μεταρρυθμίσεις της κοινής εξωτερικής πολιτικής και πολιτικής ασφαλείας. Προτείνει να χρησιμοποιήσουμε τις αντιπροσωπείες της Επιτροπής για να μετατραπούν σε διπλωματικές αντιπροσωπείες για τα κράτη μέλη που δεν έχουν διπλωματική εκπροσώπηση σε πάνω από τα μισά κράτη του κόσμου. Είναι συγκεκριμένες οδοί. Θα μπορούσαμε να τις εξερευνήσουμε.
<P>
Εξάλλου, ψηφίσαμε τον περασμένο μήνα μία πρόταση της έκθεσης Tindemans που ζητούσε τη δημιουργία ενός ευρωπαϊκού σώματος για τις αποστολές του Petersberg. Και δεν παύουμε να θρηνούμε για τη Βοσνία, τη Ρουάντα, την Αλβανία. Θα έπρεπε να αρχίσουμε με συγκεκριμένες πράξεις και όχι πια να κλαιγόμαστε επειδή δεν καταφέρνουμε να ενσωματώσουμε τη ΔΕΕ. Ας αρχίσουμε από αυτά στα οποία συμφωνούμε. Ξέρουμε ότι υπάρχει στο εσωτερικό του Κοινοβουλίου μας μία πολύ ισχυρή πλειοψηφία προς αυτή την κατεύθυνση. Ας σταματήσει πια να γκρινιάζει και ας προτείνει θετικά πράγματα!

<SPEAKER ID=108 LANGUAGE="FR" NAME="Souchet">
Κυρία Πρόεδρε, η ετήσια έκθεση σχετικά με την πρόοδο της ΚΕΠΠΑ αποτελεί δυστυχώς, και για αυτό εκφράζει τη λύπη της η Ομάδα μου, περισσότερο την ευκαιρία για έναν τελετουργικό εορτασμό της ακεραιοφροσύνης της ολοκλήρωσης, παρά ένα σε βάθος προβληματισμό που ενδιαφέρεται να αντιπαραθέσει τους στόχους με τις πραγματικότητες.
<P>
Η παρούσα έκθεση, πίσω από την αναμφισβήτηση ποιότητα της τεκμηρίωσής της και τον πλούτο των αριθμητικών στοιχείων της, δεν παρεκκλίνει από τον κανόνα. Πρόκειται για την ίδια ιδεολογική προσέγγιση με αυτή, ιδίως, του προηγούμενου έτους, που αναπτύσσει μία αντίληψη της ΚΕΠΠΑ με προορισμό να απορροφήσει το σύνολο των εξωτερικών μέσων δράσης των εθνών μας, συνεπώς που γίνεται συνεχώς αντιληπτή σε αντίθεση με τις εθνικές διπλωματίες, ως εάν μία επιτυχής πρωτοβουλία ενός ή περισσότερων κρατών μελών να μη μπορεί, από τη φύση της, να είναι επωφελής για ολόκληρη την Ευρώπη. Αντίθετα, οι αρμόδιες και αποτελεσματικές εθνικές διπλωματικές υπηρεσίες στις οποίες στηρίζονται αυτές οι δράσεις παρουσιάζονται σαν ένα εμπόδιο για την ανάπτυξη της ΚΕΠΠΑ και εξετάσθηκε σοβαρά στη διάρκεια των συζητήσεων η ανακύκλωσή τους, για να μην πω η επανεκπαίδευσή τους.
<P>
Η σημερινή έλλειψη συνοχής της ΚΕΠΠΑ αποδίδεται, παραθέτω «στη διατήρηση μίας διακυβερνητικής δυναμικής που αντικατοπτρίζει το φόβο των κρατών μελών να παραιτηθούν από τη χίμαιρα της εθνικής εξουσίας.» Μετά το άδειο κέλυφος του κ. Lamers, ιδού τώρα η χίμαιρα του κ. Spencer. Το εθνικό κράτος έρχεται λοιπόν να παίξει στη νέα κυρίαρχη ιδεολογία το ρόλο που στο παρελθόν, στην αμέσως προηγούμενη ιδεολογία, είχε ανατεθεί στον ταξικό εχθρό.
<P>
Αυτή η αντίθεση της ΚΕΠΠΑ προς τις εθνικές εξωτερικές πολιτικές την καταδικάζει στη στειρότητα. Η ΚΕΠΠΑ δεν θα είναι αποτελεσμαική παρά μόνο εάν διαδραματίσει ένα ρόλο συμπληρώματος και όχι υποκατάστατου για τις εθνικές διπλωματίες. 'Οταν έχουμε πραγματικά κοινά συμφέροντα, που έχουν εντοπισθεί σωστά, η από κοινού δράση για την επικράτησή τους προσφέρει αναμφίβολα μία προστιθέμενη αξία.
<P>
Σε άλλους τομείς, οι στάσεις μας διαφέρουν. Η διαδικασία της ΚΕΠΠΑ μπορεί τότε να επιτρέψει με τη συνεννόηση να συμφιλιωθεί όσο το δυνατό περισσότερο η διαφορά των προσεγγίσεών μας. Αλλά πρέπει επίσης να αναγνωρίσουμε την ύπαρξη αποκλινουσών πολιτικών που συνδέονται, σε ορισμένους ουσιώδεις τομείς, με την προστασία ζωτικών εθνικών συμφερόντων που είναι απολύτως θεμιτά και ανταποκρίνονται στις επιθυμίες των πολιτών.
<P>
Το να θέλουμε, στο όνομα της ΚΕΠΠΑ, να αρνηθούμε αυτές τις πραγματικότητες δε μπορεί παρά να προσφέρει κακή υπηρεσία στο στόχο που επιδιώκουμε: να επιβεβαιωθεί η θέση της Ευρώπης στη νέα διεθνή σκηνή. Λυπάμαι που η έκθεση Spencer δεν υιοθέτησε αυτή τη ρεαλιστική προσέγγιση της ΚΕΠΠΑ που είναι ωστόσο η αναγκαία προϋπόθεση για την επιτυχία της. Για το λόγο αυτό η Ομάδα μας δεν θα μπορέσει να ψηφίσει υπέρ της έγκρισής της.

<SPEAKER ID=109 LANGUAGE="FR" NAME="Antony">
Κυρία Πρόεδρε, αγαπητοί συνάδελφοι, κάθε χρόνο από τη θέση σε ισχύ της Συνθήκης του Μάαστριχτ, την 1η Νοεμβρίου, το Κοινοβούλιό μας κάνει έναν απολογισμό των προόδων που επτιελέσθηκαν στην επεξεργασία της κοινής εξωτερικής πολιτικής και πολιτικής ασφαλείας, που καθορίζεται στο άρθρο Ι7 της Συνθήκης. Και κάθε χρόνο, το Κοινοβούλιο εκφράζει τη λύπη του για τον απογοητευτικό απολογισμό, την απουσία κοινής πολιτικής στις διεθνείς κρίσεις.
<P>
Η έκθεση του κ. Spencer δεν ξεφεύγει από αυτό τον κανόνα. Σύμφωνα με τον συντάκτη της, τα πρώτα βήματα της ΚΕΠΠΑ παραμένουν ελάχιστα πειστικά για τον ευρωπαίο πολίτη. Κάνοντας μία επισκόπηση των κρίσεων του έτους 1996, η έκθεση εκφράζει ιδίως τη λύπη της για την απουσία κοινών προτάσεων και πρωτοβουλιών της 'Ενωσης για την πρώην Γιουγκοσλαβία, τη διεύρυνση του ΝΑΤΟ και τις σχέσεις με τη Ρωσία, την αναποτελεσματικότητά της στην Αλβανία, τη διπλωματική αδυναμία της όσον αφορά την Κύπρο και την Τουρκία, και τις διαιρέσεις της σχετικά με την Κίνα.
<P>
Περιέργως, η έκθεση κρίνει θετική τη δράση του ειδικού απεσταλμένου της 'Ενωσης στην Εγγύς Ανατολή, και θεωρεί ότι απομένουν δυνατότητες προς εκμετάλλευση στην κεντρική Αφρική, στο Ζαίρ ή στην περιοχή των Μεγάλων Λιμνών. Αυτό πρέπει να καταγραφεί, και δεν θέλω να κάνω άλλα σχόλια.
<P>
Τα προτεινόμενα μέτρα, ως συνήθως, για τη διόρθωση αυτών των κενών είναι τα ακόλουθα: η ενσωμάτωση της Δυτικοευρωπαϊκής 'Ενωσης στην 'Ενωση, η εγγραφή στον κοινοτικό προϋπολογισμό των δαπανών λειτουργίας της ΚΕΠΠΑ, ως μη υποχρεωτικές δαπάνες, πράγμα που επιτρέπει έλεγχο του Κοινοβουλίου, και τέλος η συστηματική διαβούλευση εκ μέρους του Συμβουλίου με το Ευρωπαϊκό Κοινοβούλιο πριν την έγκριση των κοινών θέσεων.
<P>
Η Επιτροπή Εξωτερικών Σχέσεων υπολογίζει στη Διακυβερνητική Διάσκεψη για την εφαρμογή των μεταρρυθμίσεων αυτών. Εάν αυτή εξαρθρώνει όλο και περισσότερο την κυριαρχία των κρατών μελών σε θέματα εξωτερικής πολιτικής, δυστυχώς δεν θα προσφέρει ούτε περισσότερη αρμονία ούτε περισσότερη ειρήνη μεταξύ των εθνών, και για το λόγο αυτό δεν θα ψηφίσουμε την έκθεση.

<SPEAKER ID=110 NAME="Paasio">
 Αξιότιμη κυρία Πρόεδρε, με την προσχώρηση, από τις αρχές του 1995, στην Ευρωπαϊκή Ένωση των τριών νέων κρατών μελών, αυξήθηκε, σε σύγκριση με το παρελθόν, ο αριθμός των συμμετεχόντων σε αυτήν κρατών τα οποία χαρακτηρίζονται από μακρά παράδοση στην τήρηση μιας γραμμής στρατιωτικής ουδετερότητας. Σε αντίθεση με τις απόψεις που ορισμένοι εκφράζουν ιδιαίτερα συχνά, η παράδοση είναι αυτή που επιβάλλει την τήρηση μιας ουδέτερης γραμμής, όχι η ανικανότητα στον αμυντικό τομέα. Στην μεταπολεμική Ευρώπη έχει αποδειχθεί ότι η στρατιωτική ουδετερότητα είναι τουλάχιστον εξίσου αποτελεσματική με την ένταξη σε στρατιωτικές συμμαχίες. Το γεγονός αυτό δεν πρέπει να λησμονείται.
<P>
Θα ήθελα να σας επισημάνω ότι η Φινλανδία, π.χ., δεν επιθυμεί να είναι πολιτικά ουδέτερη. Επιθυμούμε να υποστηρίξουμε και να ενισχύσουμε την κοινή εξωτερική πολιτική και πολιτική ασφάλειας της Ευρωπαϊκής Ένωσης. Πρόσφατα τόσο η Φινλανδία όσο και η Σουηδία έχουν αποδείξει, με την προσφάτως ιδιαίτερα ενεργό συμμετοχή τους στις σχετικές δραστηριότητες, την επιθυμία τους αυτή. Παρ' όλο αυτό, όμως, η χώρα μου έχει ενσυνείδητα επιλέξει τη γραμμή της ουδετερότητας από στρατιωτική άποψη δεδομένου ότι λόγω των εμπειριών μας έχουμε καταλήξει στο συμπέρασμα ότι η τήρηση μιας τέτοιας γραμμής θα συμβάλει αποτελεσματικότερα στη διασφάλιση της σταθερότητας και ειρηνικής ανάπτυξης στο βόρειο τμήμα της Ευρώπης. Εάν η Φινλανδία και η Σουηδία δήλωναν ότι επιθυμούν να εγκαταλείψουν την γραμμή της στρατιωτικής ουδετερότητας, αυτό θα είχε, κατά πάσα πιθανότητα, ως συνέπεια την κατακόρυφη αύξηση της έντασης στον στρατιωτικό τομέα τόσο σε ολόκληρο το βόρειο τμήμα της Ευρώπης όσο και - ιδίως - στα μήκους 1.300 χλμ. κοινά σύνορα μεταξύ Ευρωπαϊκής Ένωσης και Ρωσίας. Γιατί πρέπει υποχρεωτικά να υιοθετήσουμε μία πολιτική η οποία αναμένεται να αυξήσει την ένταση; Λόγω της έντασης αυτής θα καθίστατο δυσχερέστερη η τόσο εποικοδομητική ειρηνική διασυνοριακή συνεργασία.
<P>
Ως εκ τούτου, παρακολουθούμε με κάποια ανησυχία τις απαιτήσεις ορισμένων για ενοποίηση ΕΕ και ΔΕΕ. Με την ενδεχόμενη αυτή ενοποίηση, θα αναγκαζόμασταν να εγκαταλείψουμε τη γραμμή της στρατιωτικής ουδετερότητας την οποία ανέκαθεν ακολουθούσαμε. Κατανοούμε βεβαίως την επιθυμία της πλειονότητας των κρατών μελών της Ευρωπαϊκής Ένωσης να επιλύσουν το πρόβλημα της ασφάλειάς τους δημιουργώντας μία στρατιωτική συμμαχία. Σεβόμεθα τις απόψεις αυτές αλλά απαιτούμε, εις ανταπόδοσιν, να γίνονται και οι δικές μας απόψεις εξίσου σεβαστές από τους άλλους. Ο δρόμος της πρώην διχοτομημένης Ευρώπης προς μία πιο ειρηνική ανάπτυξη εξασφαλίσθηκε, ακριβώς, μέσω της αποτελεσματικής συνεργασίας μεταξύ των στρατιωτικά ουδετέρων χωρών και αυτών οι οποίες ανήκουν σε συμμαχίες.

<SPEAKER ID=111 LANGUAGE="PT" NAME="de Melo">
Κυρία Πρόεδρε, κυρίες και κύριοι βουλευτές, είναι όλο και πιο αξιοσημείωτη η διαφορά αξιοπιστίας ανάμεσα στο κύρος και τη δύναμη της οικονομίας της Ευρωπαϊκής 'Ενωσης και την αδυναμία και ανικανότητα στην εξωτερική πολιτική ασφάλειας και άμυνας. Και αυτή η ανισότητα υπάρχει επειδή δεν έχει εφαρμοσθεί η Συνθήκη για την 'Ενωση. Οι μικρές πρόοδοι στην εκτέλεση της εξωτερικής πολιτικής ασφάλειας και άμυνας είναι απογοητευτικές, όπως αναφέρεται στην έξοχη έκθεση του συναδέλφου μας κ. Spencer, που έπρεπε να υποστηρίξουμε και να υπερψηφίσουμε.
<P>
Κυρία Πρόεδρε, δεν διαθέτουμε στην Ευρωπαϊκή 'Ενωση υπηρεσίες στρατηγικών πληροφοριών που να καθιστούν δυνατή την ανάλυση των προβλέψεων της πολιτικής εξέλιξης στον κόσμο. Δεν έχουμε στην Ευρώπη, και έγκαιρα, εξουσία λήψης αποφάσεων στην εξωτερική πολιτική. Είναι γνωστή, στο πλαίσιο του ευρωπαϊκού σύμπαντος, η επιχειρησιακή αδυναμία και η αδυναμία μέσων στο πλαίσιο της ασφάλειας και της άμυνας.
<P>
Η επείγουσα εφαρμογή αυτών των μέτρων επιβάλλει τη δημιουργία ενός στέρεου καοι συνεκτικού θεσμικού πλαισίου, όπως το Κοινοβούλιο αυτό έχει συστήσει και συνεχίζει να συστήνει στην έκθεση αυτή, αλλά που έλαβε εκ μέρους το Συμβουλίου ελάχιστη προσοχή. Περιμένουμε με αγωνία τη δειλή πρόοδο στο θέμα αυτό, επαναλαμβάνω, τη δειλή πρόοδο στο θέμα αυτό που πρότεινε η Διακυβερνητική Διάσκεψη.
<P>
Κυρία Πρόεδρε, όλοι ξέρουμε ότι η πρόβλεψη με θεμελίωση και γνώση, η λήψη αποφάσεων με ταχύτητα και η δράση με αποτελεσματικότητα είναι η τριλογία που θα μπορέσει να δώσει αξιοπιστία σε μία εξωτερική πολιτική που θα στηρίζεται και θα εντάσσεται σε μία κοινή πολιτική ασφάλειας και άμυνας στην Ευρωπαϊκή 'Ενωση.
<P>
Χωρίς αυτές τις διαρθρωτικές προϋποθέσεις, η θέση της Ευρωπαϊκής 'Ενωσης στην εξωτερική πολιτική εξακολουθεί να είναι υποτιμητική - ο χαρακτηρισμός είναι σκληρός αλλά αληθινός - και δεν θα προσφέρει μεσοπρόθεσμα την κατάλληλη υποστήριξη για την ανάπτυξη της οικονομικής και δημοσιονομικής πολιτικής και την αντίστοιχη κοινωνική πρόοδο.
<P>
Ωστόσο, ελπίζω ότι η πλήρης λειτουργία της Οικονομικής και Νομισματικής 'Ενωσης, μία Ευρωπαϊκή Κεντρική Τράπεζα που θα λειτουργήσει, ένα ενιαίο νόμισμα ως θετικός παράγονας και συντελεστής μεγαλύτερης συνοχής θα χρησιμεύσουν για να προωθήσουμε μία Ευρωπαϊκή 'Ενωση (αλλά θα είναι ασφαλώς έργο μίας νέας γενιάς ευρωπαίων πολιτικών ηγετών - αυτή έχει εξαντληθεί - και ενδεχομένως σε ένα νέο θεσμικό πλαίσιο - αυτό εξαντλήθηκε ήδη) στην οποία οι στόχοι θα είναι, μαζί με την άνετη διαβίωση, λίγο περισσότερη υπερηφάνεια της ζωής για τον ευρωπαίο πολίτη.

<SPEAKER ID=112 LANGUAGE="IT" NAME="Caccavale">
Κυρία Πρόεδρε, και εγώ θέλω να συγχαρώ τον κ. Spencer για την εξαιρετική έκθεση, αλλά επίσης θέλω να εκφράσω και την απογοήτευσή μου γιατί το Ευρωπαϊκό Κοινοβούλιο ετοιμάζεται, άλλη μία φορά ακόμη, να αντιμετωπίσει το θέμα με μία ωραία κουβέντα: θα πούμε, άλλη μία φορά, ότι χρειάζεται μία κοινή εξωτερική πολιτική, αλλά στην πραγματικότητα δεν θα κάνουμε καμία συγκεκριμένη ενέργεια για να πετύχουμε το στόχο.
<P>
Αναρωτιέμαι -και σας ερωτώ- εάν, όπως σωστά λέει ο κ. Spencer στην έκθεσή του, υπάρχουν ακόμη κάποιοι που να τρέφουν την αυταπάτη ότι τα απηρχαιωμένα πλέον εθνικά κράτη μπορούν να διαδραματίσουν ένα ρόλο πρωταγωνιστή σε ένα διεθνές σενάριο που εξελίσσεται με σαφή και σταθερό τρόπο. Αναρωτιέμαι εάν η Ευρώπη, που έχει εντούτοις σε εμπορικό και οικονομικό επίπεδο ένα ρόλο πρωταρχικό σε παγκόσμιο επίπεδο, δεν θέλει να συνεχίσει να απαγγέλει ακόμη το ρόλο των δεκαπέντε νάνων, των δεκαπέντε πολιτικών καλικάτζαρων που συνεχίζουν να μαλώνουν για κάθε σημαντικό πολιτικό ζήτημα που τίθεται σε διεθνές επίπεδο. Είναι συγκλονιστική η υπόθεση της πρώην Γιουγκοσλαβίας, αλλά θα μπορούσαμε να αναφέρουμε και πολλές άλλες, όπως την πολιτική έναντι της Ρωσίας, έναντι της Κίνας, για την οποία θα μιλήσουμε αργότερα, όπως και την πολιτική σχετικά με τη μεσογειακή πολιτική. Στην πραγματικότητα κοινές ενέργειες και θέσεις μετριούνται στα δάχτυλα του ενός χεριού. Πιστεύω εντούτοις ότι μία ακριβής και αποφασιστική θέση θα πρέπει να υιοθετηθεί μετά την παρούσα συζήτηση με την ακριβή παρέμβαση του Κοινοβουλίου.

<SPEAKER ID=113 LANGUAGE="DE" NAME="Frischenschlager">
Κυρία Πρόεδρε! Πρέπει να ευχαριστήσουμε το συνάδελφο Spencer για την εργασία που επιτέλεσε, δεδομένου ότι η έκθεσή του καθιστά σαφές ότι η εξέταση της κοινής εξωτερικής πολιτικής και πολιτικής ασφάλειας της Ευρωπαϊκής ?Ενωσης οδηγεί αναπόφευκτα σε μια απαρίθμηση χαμένων ευκαιριών και αποτυχιών. Και πολύ φοβάμαι ότι, μετά τη διαπίστωση ότι η Διακυβερνητική Διάσκεψη δεν επέτυχε να σημειώσει καμία ουσιαστική πρόοδο στον τομέα αυτό, οι εκθέσεις που θα κατατεθούν στο μέλλον επί του τομέα αυτού θα παρουσιάζουν την ίδια εικόνα.
<P>
Προκειμένου να βρούμε πρακτικά παραδείγματα αποτυχίας δεν χρειάζεται να ταξιδεύσουμε και τόσο μακριά, στο κόσμο, αλλά να κοιτάξουμε απλώς τι συμβαίνει στα κράτη μέλη της Ευρωπαϊκής ?Ενωσης ή αντιστοίχως στις χώρες που επιθυμούν να προσχωρήσουν σε αυτήν όπου εξαπολύονται ανοικτά απειλές για στρατιωτική επέμβαση. Θεωρώ ασυγχώρητη αποτυχία της Ευρωπαϊκής ?Ενωσης το γεγονός ότι δεν κατόρθωσε να συμβάλει στη λύση της κρίσης μεταξύ Ελλάδας, Τουρκίας και Κύπρου. Αντίθετα, αυτό που κάνουμε είναι να κοιτάζουμε άπραγοι οικονομικά ασθενείς χώρες να εξοπλίζονται σε υπερβολικό βαθμό χρησιμοποιώντας οικονομικούς πόρους τους οποίους χρειάζονται επειγόντως σε άλλους τομείς.
<P>
Πιστεύω ότι η κατάσταση θα πρέπει να αποτελέσει το επίκεντρο των ενεργειών όλων των ευρωπαϊκών οργάνων, ούτως ώστε να τεθεί υπό έλεγχο αυτό το πραγματικά ευρωπαϊκό σκάνδαλο.

<SPEAKER ID=114 NAME="Αλαβάνος">
Κυρία Πρόεδρε, έχει ασφαλώς εύστοχες παρατηρήσεις η έκθεση του κ. Spencer, εγώ όμως θα ήθελα να είμαι λίγο πιο αυστηρός. Ασφαλώς υπάρχει ένα θεσμικό έλλειμμα που εμποδίζει την ανάπτυξη της Κοινής Εξωτερικής Πολιτικής και Πολιτικής Ασφάλειας, αλλά υπάρχουν και άλλα ελλείμματα, λείπει η αλληλεγγύη. Και αυτό το είδαμε το 1996 με την κρίση στα νησιά 'Ιμια και την ουδέτερη στάση που κράτησε ουσιαστικά η Ευρωπαϊκή 'Ενωση, ενώ ήταν εμπλεκόμενη μια χώρα μέλος της. Δεύτερον, λείπει η αρχή της ίσης μεταχείρισης. Αλλιώς αντιμετωπίζει η Ευρωπαϊκή 'Ενωση τα δικαιώματα των Τσετσένων, αλλιώς αντιμετωπίζει και αυτή τη στιγμή τα δικαιώματα των Κούρδων, σιωπώντας απέναντι σε εισβολές σε ξένες χώρες που γίνονται σήμερα από τον τουρκικό στρατό. Τρίτον, λείπει μια αίσθηση εμπιστοσύνης στον εαυτό της. Η εξωτερική πολιτική της Ευρωπαϊκής 'Ενωσης έχει ένα μόνιμο σύνδρομο κατωτερότητας και έχει συμφιλιωθεί με την ιδέα ότι είναι βαγόνι πίσω από την ατμομηχανή που σέρνουν οι Ηνωμένες Πολιτείες. Είναι χαρακτηριστική η υπόθεση του Κυπριακού, όπου η Ευρωπαϊκή 'Ενωση έκανε ό, τι μπορούσε για να υποβαθμίσει τον ειδικό της απεσταλμένο απέναντι στις Ηνωμένες Πολιτείες που πρίν από λίγο είχαν ορίσει τον κ. Holbrooke ως ειδικό τους απεσταλμένο για το Κυπριακό. Νομίζω επίσης ότι η τραγωδία της εξωτερικής πολιτικής της Ευρωπαϊκής 'Ενωσης το 1996 φάνηκε στην υπόθεση της Αλβανίας.

<SPEAKER ID=115 LANGUAGE="DE" NAME="Sichrovsky">
Αξιότιμη κυρία Πρόεδρε, κυρίες και κύριοι! Επικροτούμε την έκθεση αυτή επειδή είμαστε υπέρ της ταχείας ολοκλήρωσης της ΚΕΠΠΑ ενόψει της προσχώρησης της Αυστρίας στη Δυτικοευρωπαϊκή ?Ενωση και στο ΝΑΤΟ. Ιδιαίτερα σημαντική θεωρούμε τη βελτίωση της συνεργασίας της Δυτικοευρωπαϊκής ?Ενωσης και της Ευρωπαϊκής ?Ενωσης καθώς και την ανάπτυξη ενός ευρωπαϊκού συστήματος ασφάλειας ανεξάρτητου από τις Ηνωμένες Πολιτείες. Παρ' όλα αυτά, ο κατά προτεραιότητα στόχος και η αποστολή ενός ευρωπαϊκού συστήματος ασφάλειας πρέπει να είναι η πρόληψη στρατιωτικών συγκρούσεων και μόνο κατά δεύτερο λόγο πρέπει να επιτρέπεται η χρήση στρατιωτικών μέσων, εφόσον αυτό είναι απαραίτητο, για την επίλυση διενέξεων.
<P>
Μετά απ' όσα συνέβησαν στην επικράτειά της τον τελευταίο αιώνα, η Ευρώπη φέρει μια ιδιαίτερη ευθύνη όσον αφορά την άσκηση μιας ενεργούς πολιτικής ασφάλειας. Η πολιτική αυτή δεν πρέπει να εκτεθεί σε κίνδυνο με την άσκηση μιας απλοϊκής μορφής πασιφισμού, δεδομένου ότι υπάρχει κάτι που δεν θα πρέπει να λησμονεί κανείς από εμάς: με βάση τις αρχές του μονομερούς πασιφισμού, του αντιμιλιταρισμού και της στρατιωτικής ουδετερότητας το ?Αουσβιτς δεν θα είχε απελευθερωθεί ποτέ.

<SPEAKER ID=116 LANGUAGE="SV" NAME="Theorin">
Κυρία Πρόεδρε, θέλω, όπως όλοι οι άλλοι εδώ, να πώ ότι αυτή είναι μία πολύ καλή έκθεση. Έχει μία διευρυμένη και καλή αντίληψη της πολιτικής της ασφάλειας και δεν περιορίζεται σε στενά στρατιωτικούς τομείς και στρατιωτικά θέματα. Καλωσορίζω επίσης αυτό που ο ίδιος ο κος Spencer είπε, ότι χρειάζεται μια μακροπρόθεσμη στρατηγική για να αντιμετωπιστούν τα μεγάλα παγκόσμια προβλήματα, συμπεριλαμβανομένης της φτώχειας, του περιβάλλοντος, των εθνοτικών και κοινωνικών συγκρούσεων. Πιστεύω ότι αυτό είναι πολύ καλό.
<P>
Βλέπω στο υπόβαθρο κυρίως της έκθεσης μία καλή περιγραφή για το πως θα μπορούσε να διαμορφωθεί μία κοινή πολιτική ασφάλειας. είναι μία ανάλυση των ελλείψεων, αλλά είναι επίσης μία περιγραφή του τι θα μπορούσε να γίνει. Είναι μια καλή εγκυκλοπαίδεια για τους ενδιαφερόμενους.
<P>
Ωστόσο και ο ήλιος έχει κηλίδες. Και αυτή η έκθεση έχει σε κάποια σημεία. Θέλω να παραπέμψω σ&#x02BC;ότι ο κος Paasio είπε για την κατάσταση των αδέσμευτων και ουδέτερων κρατών. Αυτές οι κηλίδες υπάρχουν στα άρθρα 15 και 19. Ελπίζω ότι θα εξαφανιστούν κατά την ψηφοφορία όταν υποστηριχτούν οι τροπολογίες υπ. αριθμ. 1 και 2. Κατά τα άλλα: Συγχαρητήρια για μία καλή έκθεση.

<SPEAKER ID=117 NAME="Λαμπρίας">
Κυρία Πρόεδρε, συγχαρητήρια οφείλονται και στον κ. Spencer για την έκθεσή του. Μεγάλος απών, μεγάλος άγνωστος, μεγάλος ένοχος έχει κατά καιρούς χαρακτηρισθεί η τιτλοφορούμενη αλλά ανύπαρκτη Κοινή Εξωτερική Πολιτική, όχι αδικαιολόγητα. Ενώ θα έπρεπε μετά τον κοσμοϊστορικό σεισμό του 1989 να είναι το πρώτο και κυρίαρχο μέλημα της 'Ενωσής μας, παραμένει έως σήμερα, παραμονή της αναθεώρησης της Συνθήκης, ξέμακρο, αν μη και ανεπιθύμητο, όπως φάνηκε και εδώ μέσα από ορισμένους, όνειρο.
<P>
Η οδυνηρή ωστόσο εμπειρία όφειλε να μας είχε διδάξει αρχικά με την κρίση του Κόλπου, κατόπιν με την διάλυση της Γιουγκοσλαβίας, το δράμα της Βοσνίας-Ερζεγοβίνης, με τις τραγωδίες στην Αφρική - ας μη μιλήσω για το κομφούζιο απέναντι στην Τουρκία- ότι έρχεται, καταδεικνύεται περισσότερο μία τάση επανεθνικοποίησης παρά κοινοτικοποίησης της Ευρωπαϊκής Εξωτερικής Πολιτικής.
<P>
Η μεγαλύτερη εμπορική δύναμη του κόσμου, όπως κλασαυχενίζεται να αποκαλείται η 'Ενωσή μας, μοιάζει να επιβεβαιώνει όσους την ειρωνεύονται ως κουφό διπλωμάτη, τυφλό στρατηγό και κουτσό στρατιώτη. Το ευχολόγιο βέβαια για την ΚΕΠΠΑ δεν λείπει ούτε από το Μάαστριχτ, ούτε θα λείψει και μεθαύριο από το 'Αμστερνταμ. Εκείνο που λείπει είναι η ομόθυμη πολιτική βούληση για μία αποτελεσματική εξωτερική πολιτική.
<P>
Αναζητούνται διάφορες τεχνικές λύσεις. Υπάρχει πράγματι η προθυμία, μέσα στη διάχυτη οικονομίστικη αντίληψη που μας διακατέχει, να υποκαθιστούμε με χρήμα την πολιτική και την στρατηγική απουσία μας. 'Οπως προσφυώς έλεγε χθες ο Επίτροπος κ. Van Der Broek, σε όλες τις εστίες κρίσεων από το Σαράγεβο έως την Παλαιστίνη, οι Ευρωπαίοι είναι οι εκταμιεύοντες και οι άλλοι οι ενεργούντες. Εάν θέλουμε να βρούμε την ρίζα αυτής της αδυναμίας, πρέπει να ανατρέξουμε σε ό, τι τα τελευταία χρόνια επιμελώς αποσιωπούμε: την εγκατάλειψη της ομοσπονδιακής ιδέας.

<SPEAKER ID=118 NAME="Truscott">
Κυρία Πρόεδρε, θέλω κι εγώ να συγχαρώ τον κ. Spencer για την έκθεσή του. Συμφωνώ μαζί του ότι η πρόοδος για την κοινή εξωτερική πολιτική και την πολιτική ασφάλειας ήταν απογοητευτική. Είναι αλήθεια ότι η ΕΕ δεν κατόρθωσε να εφαρμόσει ανθρώπινα δικαιώματα και δημοκρατικούς όρους στις συμφωνίες της. Η Επιτροπή, όπως υπογράμμισε ο κ. Spencer, δεν κατάφερε να κάνει προτάσεις όπως θα μπορούσε σύμφωνα με το Αρθρο Ι.8. Καλωσορίζω ιδιαιτέρως την αναφορά του για τη μονάδα αναλύσεων, η οποία θα μπορούσε να βοηθήσει την ΕΕ στη χάραξη μίας πιο αποτελεσματικής κοινής εξωτερικής πολιτικής και πολιτικής ασφάλειας και να βοηθήσει στην αποφυγή συγκρούσεων.
<P>
Είναι αλήθεια ότι χρειαζόμαστε μία πιο στενή σχέση μεταξύ της ΕΕ και της ΔΕΕ. Ωστόσο, όπως και η κυρία Theorin, διαφωνώ με τις παραγράφους 15 και 19, για την ενσωμάτωση της ΔΕΕ στην ΕΕ και την επέκταση της ειδικής πλειοψηφίας στην κοινή εξωτερική πολιτική και την πολιτική ασφάλειας.
<P>
Όπως είπε ο κύριος Λαμπρίας, η κοινή εξωτερική πολιτική και η πολιτική ασφάλειας έχει σαφώς αποτύχει σε ορισμένες περιοχές, όπως στην πρώην Γιουγκοσλαβία, στην Αλβανία και σε άλλες περιοχές του κόσμου.
<P>
Τέλος, θα ήθελα να συγχαρώ τον κύριο Spencer που συμπεριέλαβε μία αναφορά στις νάρκες κατά ανθρώπων και να διαβεβαιώσω ότι θα εργαστούμε όλοι μαζί προκειμένου να εξαφανιστούν από το πρόσωπο της γης, γιατί προκαλούν πολύ μεγάλη ζημιά και πόνο στους ανθρώπους σε όλο τον κόσμο.

<SPEAKER ID=119 LANGUAGE="DE" NAME="Stenzel">
Κυρία Πρόεδρε! Οποιοδήποτε και αν είναι το αποτέλεσμα της Διακυβερνητικής Διάσκεψης, ένα είναι βέβαιο: οι εκδηλώσεις επιδοκιμασίας θα είναι πολύ συγκρατημένες. ?Οσο σημαντικό είναι να δώσουμε στους πολίτες της αίσθηση ότι ζουν σε ένα χώρο ελεύθερο και ασφαλή, και διαθέτουν κοινωνική ασφάλιση και δικαίωμα στην εργασία, έτσι είναι απαραίτητο να προαχθεί και η εξωτερική ασφάλεια. Ιδιαιτέρως χώρες όπως η Αυστρία, που ευρίσκονται στην περιφέρεια της Ευρωπαϊκής ?Ενωσης, ενδιαφέρονται πολύ να προωθηθεί η παρουσία της Ευρωπαϊκής ?Ενωσης στον τομέα της εξωτερικής πολιτικής και πολιτικής ασφάλειας προκειμένου να προωθηθεί η σταθερότητα στην Ευρώπη. Μέχρι στιγμής προβάλλονταν μόνο οι ελλείψεις της ΚΕΠΠΑ, όπως συνέβη στη Βοσνία καθώς και στην Αλβανία και την εγγύς Ανατολή. Αυτό καθίσταται οδυνηρά σαφές με την έκθεση Spencer.
<P>
Ας μην τρέφουμε αυταπάτες: χωρίς την παρέμβαση των Ηνωμένων Πολιτειών σε αυτές τις περιοχές δεν είχε γίνει τίποτα απολύτως. Η κατάσταση καθιστά προφανή την αποτυχία της Ευρωπαϊκής ?Ενωσης. Για το λόγο αυτό έχει κατά τη γνώμη μας ιδιαίτερη σημασία να διευκολυνθεί η ικανότητα δράσης της Ευρωπαϊκής ?Ενωσης με την λήψη πλειοψηφικών αποφάσεων στον τομέα της ΚΕΠΠΑ. ?Ενα θετικό βήμα είναι η ανάληψη εκ μέρους της Ευρωπαϊκής ?Ενωσης των καθηκόντων Petersberg, δηλαδή η εκτέλεση αποστολών για την προστασία και την επιβολή της ειρήνης. Αρνητικό είναι το γεγονός ότι μέχρι στιγμής δεν έχει καθορισθεί προθεσμία για την ενσωμάτωση της Δυτικοευρωπαϊκής ?Ενωσης, με αποτέλεσμα να μην έχουμε στη διάθεσή μας το στρατιωτικό πυλώνα. Ο σαφής προσανατολισμός της ΚΕΠΠΑ θα διευκόλυνε και τις συζητήσεις που διεξάγονται σε ουδέτερα κράτη όπως η Αυστρία. ?Οσο εξακολουθούν να υπάρχουν ασάφειες στο χώρο της ΚΕΠΠΑ, όλο και πιο εύκολο θα είναι να κρύβονται οι χώρες πίσω από το προκάλυμμα της ουδετερότητας, η οποία έχει χάσει το νόημά της με την αλλαγή της πολιτικής συγκυρίας στην Ευρώπη και θα πρέπει να αντικατασταθεί από την αλληλεγγύη για την άσκηση μιας κοινής πολιτικής ασφάλειας.

<SPEAKER ID=120 NAME="Titley">
Κυρία Πρόεδρε, συνηθίζεται στις περιπτώσεις αυτές να δέχεται συγχαρητήρια ο εισηγητής. Αυτό που ίσως δεn συνηθίζεται είναι ότι όταν μιλάω για συγχαρητήρια πραγματικά το εννοώ, γιατί οι προηγούμενοι πρόεδροι της Επιτροπής Εξωτερικών Υποθέσεων, Ασφάλειας και Αμυντικής Πολιτικής συνήθιζαν να συντάσσουν την ετήσια έκθεση με μία πολύ μονοδιάστατη οπτική: μιλούσαν πιο πολύ για τον κόσμο που θα ήθελαν να δουν και λιγότερο για τον κόσμο που υπάρχει.
<P>
Η έκθεση του κ. Spencer, ωστόσο, είναι πρακτική και συγκεκριμένη, και αυτή είναι ακριβώς η βάση με την οποία θα πρέπει να αντιμετωπίσουμε το θέμα αυτό. Αλλωστε έχουμε μία κοινή εξωτερική πολιτική και πολιτική ασφάλειας όχι γιατί θέλουμε ένα είδος συμβόλου κοινωνικής θέσης για να αποδείξουμε στον υπόλοιπο κόσμο ότι έχουμε ωριμάσει σαν οργάνωση, αλλά γιατί πιστεύουμε ότι η οικονομική και πολιτική μας δύναμη μπορεί, μέσω της ΚΕΠΠΑ, να ωφελήσει όχι μόνο τους πολίτες της ΕΕ αλλά και τους πολίτες της ευρύτερης Ευρώπης και, πράγματι, του κόσμου, και είναι γι΄ αυτά τα οφέλη που πρέπει να κριθούμε.
<P>
Σήμερα η ΚΕΠΠΑ προχωράει με αργά βήματα: χρωστάει πολύ περισσότερα στην έμπνευση του Heath Robinson παρά στη σύγχρονη, τεχνολογική εποχή των υπολογιστών. Αυτό που χρειαζόμαστε είναι ένας πιο σαφής ορισμός αυτού που θέλουμε! Τι σημαίνει κοινή εξωτερική πολιτική και τι προσπαθεί να πετύχει; Δεν έχουμε καμία γνώμη για το τι ορίζουμε σαν κοινή δυσκολία, κοινή πρόκληση, και δεν έχουμε ιδέα τι σημαίνει κοινή προσέγγιση. Πώς μπορεί να αποφασίσει κανείς για μια στρατηγική για την Αλβανία όταν το Συμβούλιο των Υπουργών είχε 15 διαφορετικά ενημερωτικά έγγραφα; Δεν μπορούμε ούτε να αγγίξουμε το πρόβλημα. Ενώ οι εθνικές κυβερνήσεις ακόμα ενημερώνουν τους κρατικούς υπαλλήλους τους, δεν μπορούμε να έχουμε μία κοινή εξωτερική πολιτική ασφάλειας.
<P>
Γι΄ αυτό χρειαζόμαστε μία μονάδα αναλύσεων, την οποία ελπίζω ότι θα δούμε στο Αμστερνταμ. Γι' αυτό επίσης χρειαζόμαστε μεγαλύτερη συνοχή για να θεμελιώσουμε την ΚΕΠΠΑ. Το να πετάμε το μπαλάκι στους άλλους και να πηγαίνουμε από τον Αννα στον Καϊάφα, δεν είναι ο καλύτερος τρόπος αντιμετώπισης των πραγμάτων. Ελπίζω ότι η συμφωνία θεμελίωσης της ΚΕΠΠΑ μεταξύ των θεσμών έχει σταθερές βάσεις στη Συμφωνία του Αμστερνταμ και όχι πρόωρα!
<P>
Χρειαζόμαστε μία διάρθρωση για τη λήψη αποφάσεων που να σέβεται την ευαισθησία της εθνικής κυριαρχίας και την ευαισθησία των Κρατών Μελών σε ορισμένα από αυτά τα θέματα, αλλά και που να μας επιτρέπει να κάνουμε πρόοδο. Η ιδέα της εποικοδομητικής αποχής και της πλειοψηφικής ψηφοφορίας στα πλαίσια μίας κοινής συμφωνημένης στρατηγικής είναι ένας νέος τρόπος να κινεί κανείς τα πράγματα.
<P>
Η ΔΔ θα αντιμετωπίσει ορισμένα από αυτά τα θέματα. Αυτό που δεν μπορεί να αντιμετωπίσει είναι η έλλειψη πολιτικής βούλησης. Η μεγαλύτερη ντροπή της κοινής εξωτερικής πολιτικής και της πολιτικής ασφάλειας είναι αυτό που συνέβη στο Μοστάρ και αυτό που συνέβη στον κύριο Koschnick, το διοικητή μας στο Μοστάρ. Το Συμβούλιο των Υπουργών τον πρόδωσε, κι αυτό έγινε λόγω έλλειψης πολιτικής βούλησης. Αυτό που πρέπει να οικοδομήσουμε είναι μία πολιτική βούληση. Πρέπει να βελτιώσουμε το ρόλο του Κοινοβουλίου σε μία κοινή εξωτερική πολιτική και πολιτική ασφάλειας.
<P>
Αφού τα είπα αυτά, είμαι ενθουσιασμένος που ο κύριος Spencer ήταν επικριτικός προς το Κοινοβούλιο. Πώς μπορεί να μας εμπιστευτεί το Συμβούλιο και να μας πάρει στα σοβαρά αν είμαστε ανίκανοι να κάνουμε συστάσεις με συνοχή και δημιουργούμε επείγουσες ανάγκες που είναι ανακριβείς και αντικρουόμενες; Πρέπει να κοιτάξουμε καλά μέσα μας εάν πρόκειται να παίξουμε σημαντικό ρόλο στην ανάπτυξη της εξωτερικής πολιτικής και της πολιτικής ασφάλειας.

<SPEAKER ID=121 NAME="Van de Broek">
Κυρία Πρόεδρε, ελπίζω ότι προσθέτοντας τα συγχαρητήριά μου σε αυτά πολλών ομιλητών για την έκθεση του κ. Spencer θα είναι δυνατόν να θεωρηθούν αυτά ειλικρινή, μετά την εισαγωγή του κ. Titley. Πιστεύω ότι ο κ. Spencer στην εμπεριστατωμένη έκθεσή του πραγματοποίησε μία πλήρη ανάλυση των ελλείψεων, όσον αφορά την εξωτερική πολιτική της Ευρωπαϊκής Ένωσης, καθώς και ότι εξέτασε τους τρόπους, με τους οποίους μπορεί αυτή να βελτιωθεί. Από την άποψη αυτή και στα πλαίσια επίσης της σημερινής συζήτησης για τη Διακυβερνητική Διάσκεψη, θα ήταν δυνατόν να διαπιστώσει κανείς ότι υπάρχει σαφώς μία αυξανόμενη συναίνεση όσον αφορά τον τρόπο με τον οποίο είναι δυνατόν να βελτιωθεί το διευθυντήριο για την κοινή εξωτερική πολιτική. Όσον αφορά αυτήν, νομίζω, ότι το παρόν Κοινοβούλιο αναμένει με αγωνία τα αποτελέσματα της Συνόδου Κορυφής του Αμστερνταμ, από τα οποία θα διαφανεί κατά πόσο η Συνθήκη θα μας προσφέρει ένα σύνολο μέσων και βελτιώσεων όσον αφορά τη διαδικασία και τις διαρθρώσεις, βάσει των οποίων είναι δυνατόν να επιτευχθεί μία περισσότερο αποτελεσματική, περισσότερο επιτυχής και περισσότερο εύστοχη εξωτερική πολιτική και πολιτική ασφάλειας, στην οποία σήμερα έγινε τόσο εκτενής αναφορά.
<P>
Χωρίς να θέλω σε καμία περίπτωση να απορρίψω την κριτική η οποία ορθά ασκήθηκε για την κοινή εξωτερική πολιτική, θα ήθελα να προειδοποιήσω έναντι της πιθανότητας να αποδίδονται όλες οι διεθνείς συγκρούσεις, οι οποίες εξακολουθούν να υπάρχουν, και όλες οι διαμάχες στον κόσμο κατά το μάλλον ή ήττον στην αδυναμία βοήθειας εκ μέρους της Ευρωπαϊκής Ένωσης ή στην αδυναμία της σε εύλογο χρονικό διάστημα να συμβάλλει στην εξάλειψή τους.
<P>
Δυστυχώς, υπάρχουν πολυάριθμα παραδείγματα, σύμφωνα με τα οποία μεγάλες χώρες, παγκόσμιες δυνάμεις με ιδιαίτερα σημαντικό διπλωματικό, στρατιωτικό και οικονομικό δυναμικό δεν ήταν σε θέση να θέσουν ένα τέρμα σε διαμάχες, είτε επρόκειτο για τη διαμάχη στη Μέση Ανατολή ή για τις συγκρούσεις στην Κεντρική Αφρική. Επ'αυτού, θα ήθελα να προσθέσω όσον αφορά την εξωτερική πολιτική της Ένωσης ότι ευτυχώς υπάρχει δυνατότητα να παρατεθούν ακόμη πολλά θετικά σημεία. Και δεν είναι μόνο ότι εμείς εξακολουθούμε να είμαστε ο μεγαλύτερος δωρητής παγκοσμίως ούτε ότι η Ευρώπη είναι διεθνώς αλληλέγγυα με χώρες και ανθρώπους, οι οποίοι αντιμετωπίζουν δυσχερείς καταστάσεις στον κόσμο; ούτε ακόμη ότι είμαστε διαθέσιμοι έναντι των πολιτών μας να εξηγούμε το λόγο για τον οποίο χρειάζεται να καταβληθεί μία τεράστια διεθνής προσπάθεια για την αποκατάσταση και την ανοικοδόμηση στην πρώην Γιουγκοσλαβία, όπου παρά την πολιτική και διπλωματική καθυστέρησή μας, επιχειρούμε εν πάση περιπτώσει να παγιώσουμε στην πράξη τις ειρηνευτικές συμφωνίες του Dayton. Επίσης και όσον αφορά το σύνολο της στρατηγικής μας περιοχής, την Ανατολική Ευρώπη, την πρώην Σοβιετική Ένωση, τη Μεσόγειο και τη Μέση Ανατολή, επαναξετάσαμε τις σχέσεις μας με κάθε μία από τις χώρες αυτές ξεχωριστά και ενισχύσαμε τους δεσμούς μας.
<P>
Το ίδιο ισχύει και όσον αφορά τη χώρα, η οποία συζητήθηκε πολύ σ'αυτό το Κοινοβούλιο, την Τουρκία, με την οποία πριν από δύο έτη συνάψαμε μία Τελωνειακή Ένωση και με την οποία συνεχίζουμε να επιχειρούμε τη βελτίωση των σχέσεών μας, αλλά καθιστώντας της σαφές ότι θα πρέπει να πραγματοποιήσει συγκεκριμένα βήματα προόδου και ότι δεν επιτρέπεται η καταδίκη σε 21 έτη φυλάκισης ενός πολιτικά δραστήριου ατόμου, το οποίο κατέβασε τη σημαία από ένα κτίριο.
<P>
Εν συντομία, υπάρχουν και θετικές κρίσεις που μπορούν να εκφραστούν όσον αφορά την εξωτερική πολιτική της Ένωσης. Αλλά θα ήθελα να επιστρέψω στο τελικό σημείο, το οποίο αποτελεί και στην πραγματικότητα και τον πυρήνα της έκθεσης του κ. Spencer και το οποίο είναι - όπως άλλωστε το επισήμανε για άλλη μία φορά και ο κ. Titley - το γεγονός ότι οι διαρθρώσεις ή διαδικασίες, οι οποίες πρόκειται πιθανόν να συμφωνηθούν στο Αμστερνταμ, δεν είναι δυνατόν να αντικαταστήσουν την απτή πολιτική βούληση για την προάσπιση των κοινών συμφερόντων πραγματικά από κοινού. Και όσον αφορά αυτό, πραγματικά παρατηρείται καθυστέρηση.
<P>
Τέλος, κυρία Πρόεδρε, θα επιθυμούσα να απευθύνω την παρακάτω έκκληση. Νομίζω ότι θα ήταν καλό όλα τα κράτη μέλη μας να διαβάσουν κατά γράμμα τις ισχύουσες Συνθήκες της Ένωσης όσον αφορά την κοινή εξωτερική πολιτική και την πολιτική ασφάλειας και νομίζω ότι σε αυτό θα αναφέρεται και η εισήγηση σήμερα το βράδυ του Προέδρου της Επιτροπής κ. Santer, ότι δηλαδή pacta sunt servanda , ότι στο Μάαστριχτ το 1991 συμφωνήθηκε με την απλή υποστήριξη όλων των κρατών μελών ότι δεν θα πρέπει να επιχειρηθεί μόνο η χάραξη μίας κοινής εξωτερικής πολιτικής αλλά και μίας πολιτικής ασφάλειας και μακροπρόθεσμα μίας κοινής αμυντικής πολιτικής, καθώς και ότι θα δημιουργηθούν όλα τα όργανα, τα οποία χρειάζονται γι'αυτό; καθώς και τις παρατηρήσεις που πραγματοποιούνται από την άποψη αυτή για την ενίσχυση της Δυτικοευρωπαϊκής Ένωσης, καθώς και για τη δημιουργία ενός οργάνου, το οποίο θα μπορεί να χρησιμοποιηθεί και να ασκήσει πίεση, σε περίπτωση που η διπλωματία δεν είναι σε θέση να εξεύρει λύσεις, και νομίζω ότι σε όλα τα ανωτέρω θα πρέπει να δοθεί μεγάλη προσοχή.
<P>
Πρόεδρε, καταλήγοντας θα ήθελα για άλλη μία φορά να εκφράσω τη μεγάλη εκτίμησή μου για τον κ. Spencer, καθώς και την ελπίδα ότι και κατά τα προσεχή έτη θα έχουμε πολλές φορές την ευκαιρία τόσο στην επιτροπή εξωτερικών υποθέσεων, ασφάλειας και αμυντικής πολιτικής όσο και στη σύνοδο ολομέλειας να ανταλλάσσουμε απόψεις όσον αφορά την κοινή εξωτερική πολιτική και την πολιτική ασφάλειας της Ευρωπαϊκής Ένωσης.

<SPEAKER ID=122 NAME="Πρόεδρος">
Ευχαριστώ πολύ κύριε Επίτροπε!
<P>
Η συζήτηση έληξε.
<P>
Η ψηφοφορία θα διεξαχθεί αύριο στις 12.00 το μεσημέρι.

<CHAPTER ID=5>
Σχέσεις ΕΚ - εθνικών κοινοβουλίων
<SPEAKER ID=123 NAME="Πρόεδρος">
Σύμφωνα με την ημερήσια διάταξη, ακολουθεί συζήτηση επί της έκθεσης (Α4-0179/97) της κ. Neyts-Uyttebroeck, εξ ονόματος της Επιτροπής Θεσμικών Θεμάτων, με αντικείμενο τις σχέσεις ΕΚ-Εθνικών Κοινοβουλίων.

<SPEAKER ID=124 NAME="Neyts-Uyttebroeck">
Με τη σύνθηκη του Μάαστριχτ, η Ευρωπαϊκή Ένωση χάραξε ένα πραγματικό πολιτικό δρόμο. Οι διαδικασίες επικύρωσής της, οι οποίες ακολούθησαν, κατέδειξαν πόσο ισχυρό είναι το αίτημα για μία κατάλληλη υποχρέωση υπευθυνότητας. Αυτό το αίτημα έκτοτε δεν αποσύρθηκε και οι εξεταζόμενες τροποποιήσεις της Συνθήκης πρόκειται απλά να το ενισχύσουν. Επειδή είναι εκλεγμένοι αντιπρόσωποι των λαών της Ένωσης, τα εθνικά κοινοβούλια και το Ευρωπαϊκό Κοινοβούλιο διαδραματίζουν ένα σημαντικό ρόλο στην άσκηση του δημοκρατικού ελέγχου επί της νομοθετικής και των άλλων δραστηριοτήτων της Ένωσης. Η ποιότητα των σχέσεων μεταξύ του Ευρωπαϊκού Κοινοβουλίου και των εθνικών κοινοβουλίων είναι επομένως ζωτικής σημασίας για το δημοκρατικό περιεχόμενο της Ένωσης. Εάν καταστούν αντίπαλοι, τότε πλήττεται η δημοκρατία. Εάν αναγνωρίζουν πραγματικά ότι έχουν να εκπληρώσουν ένα κοινό έργο, τότε η δημοκρατία θριαμβεύει. Αυτή η πεποίθηση, συνάδελφοι, αποτελεί την κατευθυντήρια γραμμή μου κατά τη διάρκεια του έτους που μεσολάβησε μεταξύ του ορισμού μου ως εισηγητή για τις σχέσεις μεταξύ του Ευρωπαϊκού Κοινοβουλίου και των εθνικών κοινοβουλίων σήμερα. Το να σας πείσω δεν ήταν τόσο δύσκολο. Το να επιτύχω, εντούτοις, το ίδιο και με τα εθνικά κοινοβούλια ήταν και παραμένει λιγότερο προφανές. Πάντα, όπως διαπίστωσε το φινλανδικό κοινοβούλιο, οι σχέσεις μας είναι ταυτόχρονα εν μέρει ανταγωνιστικές και εν μέρει συμπληρωματικές. Η συμπληρωματικότητα συνίσταται, εν προκειμένω, στο γεγονός ότι εμείς, το Ευρωπαϊκό Κοινοβούλιο, εποπτεύουμε τις πράξεις της Επιτροπής και του Συμβουλίου και ότι τα εθνικά κοινοβούλια εποπτεύουν τις εθνικές κυβερνήσεις τους και τις ελέγχουν όταν αυτές ασχολούνται με θέματα της ΕΕ.
<P>
Αυτό φαίνεται προφανές, αλλά δεν συμβαίνει, επειδή ολόκληρα μέρη της νομοθεσίας της ΕΕ, και σχεδόν το ήμισυ του προϋπολογισμού, εκτελούνται χωρίς τον κατάλληλο κοινοβουλευτικό έλεγχο, για να μην αναφερθούμε και στο δεύτερο και τρίτο πυλώνα, όπου μέχρι σήμερα είναι δυνατόν να πραγματοποιηθεί ελάχιστος μόνο κοινοβουλευτικός και επομένως δημοκρατικός έλεγχος.
<P>
Στην τελική ευθεία πριν την ολοκλήρωση της ΔΔ, το ψήφισμά μου διατυπώνει ορισμένα ζωτικά αιτήματα και πρώτον: τη συμπερίληψη του ανοικτού πνεύματος και της διαφάνειας ως γενικής αρχής για όλα τα θεσμικά όργανα της Ένωσης. Μόνο κατ'αυτόν τον τρόπο, συνάδελφοι, πρόκειται να αμβλυνθεί η έλλειψη εμπιστοσύνης της κοινής γνώμης, αν όχι σταδιακά να αποκατασταθεί. Δεύτερον: η ενίσχυση των αρμοδιοτήτων του Ευρωπαϊκού Κοινοβουλίου και οπωσδήποτε η θέσπιση της διαδικασίας συναπόφασης για όλες τις αποφάσεις του Συμβουλίου, οι οποίες λαμβάνονται με ειδική πλειοψηφία. Τρίτον: η νόμιμη υποχρέωση βάσει της Συνθήκης για την κοινοποίηση όλων των προνομοθετικών και νομοθετικών κειμένων εγκαίρως στα εθνικά κοινοβούλια, έτσι ώστε αυτά να διαθέτουν τουλάχιστον τέσσερις εβδομάδες για να εκφράσουν τη γνώμη τους πριν τη λήψη απόφασης από το Συμβούλιο. Τέταρτον: η ενίσχυση της συνεργασίας μεταξύ των κοινοβουλίων της Ένωσης, μέσω της βελτίωσης της δυνατότητας επικοινωνίας μεταξύ τους, μέσω της εγκαίρου κοινοποίησης στα κοινονοβούλια του νομοθετικού προγράμματος της Επιτροπής, μέσω της παραχώρησης προς όλες τις πλευρές διευκολύνσεων και μέσω της διοργάνωσης και της εγκαθίδρυσης ηλεκτρονικής πολυμερούς επικοινωνίας.
<P>
Οι εξεταζόμενες προτάσεις της ΔΔ συνάδουν εν μέρει με το αίτημα αυτό. Ελπίζω ότι, την τελευταία στιγμή, οι προτάσεις αυτές δεν πρόκειται να αποδυναμωθούν, αλλά αντίθετα ότι θα ενισχυθούν. Συνειδητοποιώ επίσης, Πρόεδρε, συνάδελφοι, ότι η έκθεσή μου και το ψήφισμα αποτελούν μόνο ένα βήμα για τη βελτίωση των σχέσεων μεταξύ του Ευρωπαϊκού Κοινοβουλίου και των εθνικών κοινοβουλίων, επειδή αυτές θα παραμείνουν για πάντα κάπως δύσκολες. Γι'αυτό, ελπίζω ότι δεν θα τα απορρίψουμε, αλλά θα τα ενστερνιστούμε.
<P>
Τέλος, Πρόεδρε, συνάδελφοι, θα ήθελα να χρησιμοποιήσω τα τελευταία 30 δευτερόλεπτά μου για να ευχαριστήσω εκείνους που με βοήθησαν και μου συμπαραστάθηκαν για τη σύνταξη αυτής της έκθεσης, επειδή φυσικά δεν την συνέταξα μόνος μου. Θεωρώ τον εαυτό μου τυχερό, επειδή μπορώ να υπολογίζω στην υποστήριξη των υπαλλήλων της επιτροπής θεσμικών υποθέσεων, στους δικούς μου συνεργάτες και σε έναν αριθμό συναδέλφων.

<SPEAKER ID=125 LANGUAGE="EN" NAME="Corbett">
Κυρία Πρόδρε, εκ μέρους της Ομάδας των Σοσιαλιστών συγχαίρω τον εισηγητή. Είχαμε μία έξοχη συνεργασία στην επιτροπή και η Σοσιαλιστική Ομάδα θα υποστηρίξει την κίνησή της για το ψήφισμα όταν το θέμα έρθει προς ψήφιση.
<P>
Οι ρόλοι των εθνικών κοινοβουλίων και του Ευρωπαικού Κοινοβουλίου είναι και πρέπει να είναι αλληλοσυμπληρούμενοι. Οι προσπάθειες των Ευρωσκεπτικιστών και των άλλων εθνικιστών της άκρας δεξιάς να θέσουν τα εθνικά κοινοβούλια και το Ευρωπαικό Κοινοβούλιο εναντίον αλλήλων πρέπει να εμποδιστούν. Οι ρόλοι είναι αλληλοσυμπληρούμενοι διότι τα εθνικά κοινοβούλια έχουν ένα ρόλο στις πρωτεύουσές τους, ελέγχοντας, εξετάζοντας προσεκτικά και καθοδηγώντας τις δραστηριότητες των υπουργών οι οποίοι εκπροσωπούν τη χώρα τους στις συνεδριάσεις του Συμβουλίου στις Βρυξέλλες.
<P>
Ολοι έχουν διαφορετικούς τρόπους για να πετύχουν, τους οποίους έχουν αναπτύξει σύμφωνα με τις δικές τους συνταγματικές παραδόσεις. Δεν έχω καμία αμφιβολία ότι κάποιοι από τους τρόπους αυτούς θα μπορούσαν να βελτιωθούν. Αυτό εξαρτάται από αυτούς. Αλλά όσο καλό και αν είναι - ας είναι το σκανδιναυικό πρότυπο όπου ο υπουργός εμφανίζεται πριν από την αρμόδια κοινοβουλευτική επιτροπή στο δρόμο του ή στο δρόμο της προς το αεροδρόμιο όταν πηγαίνει σε μια συνεδρίαση του Συμβουλίου και στην επιστροφή του ή την επιστροφή της από το αεροδρόμιο γυρίζοντας από μια συνεδρίαση του Συμβουλίου, μια πολύ έντονη μορφή σχολαστικότητας - ή μια από τις άλλες μεθόδους οι οποίες έχουν αναπτυχθεί, το γεγονός παραμένει ότι, όσο καλή κι αν είναι η εθνική κοινοβουλευτική σχολαστικότητα, αυτή παραμένει απλή σχολαστικότητα δεκαπέντε διαφορετικών εθνικών κοινοβουλίων, τα οποία είναι το κάθε ένα μέλος του Συμβουλίου.
<P>
Εδώ είναι που υπεισέρχεται ο ρόλος του Ευρωπαικού Κοινοβουλίου. Κάποιος πρέπει να θεωρήσει το Συμβούλιο σαν ένα συλλογικό σώμα, σαν ένα θεσμό που λαμβάνει αποφάσεις σε ευρωπαικό επίπεδο σαν ένα ευρωπαικό θεσμό. Και αυτή είναι η σημασία της διαδικασίας λήψεως αποφάσεων από κοινού - να υπάρχει ένα κοινοβουλευτικό σώμα απ' ευθείας εκλεγμένο σε ευρωπαικό επίπεδο για να αποφασίζει από κοινού με το Συμβούλιο. Οι δύο ρόλοι είναι ως εκ τούτου αλληλοσυμπληρούμενοι και θα πρέπει να δοθεί ιδιαίτερη σημασία στη Συνθήκη για να ξεχωρίσουμε τους δύο αυτούς ρόλους. Μπορούμε να υποστηρίξουμε τους συμβιβασμούς οι οποίοι φαίνεται να αναδύονται στο I.G.C για να λάβουμε μέτρα τα οποία θα διευκολύνουν τον εθνικό έλεγχο - τον οποίο τα εθνικά κοινοβούλια πρέπει να ασκούν υπολογίζοντας καλύτερα τα χρονικά περιθώρια και την καλύτερη διεκπεραίωση των εγγράφων, λαμβάνοντας υπ' όψη και το χρόνο κατά τον οποίο θα κολλησιεργήσουν σε διάφορα θέματα.
<P>
Σημαντικότερο από αυτό για το I.G.C. είναι ένα ανάλογο θέμα, η επέκταση της ψηφοφορίας με πλειοψηφικό σύστημα. Αν οι αποφάσεις λαμβάνονται με σύστημα ομόφωνης λήψης αποφάσεων στα πλαίσια μιας διευρυμένης Ευρωπαικής Ενωσης 20 ή περισσοτέρων κρατών μελών, δεν θα λαμβάνεται καμία απόφαση την οποία θα εξετάζουμε προσεκτικά ή θα ελέγχουμε. Δεν θα υπάρχει τίποτα να ασχοληθούν ούτε τα εθνικά κοινοβούλια, ούτε το Ευρωπαικό Κοινοβούλιο διότι θα υπάρχει παράλυσης. Εάν δεν επεκταθεί η ψηφοφορία με πλειοψηφικό σύστημα στη νέα Συνθήκη σε όλο το βασίλειο τοης κοινοτικής νομοθεσίας τουλάχιστον, τότε δε θα υπάρχει κανένας λόγος να αναζητάμε καλύτερους τρόπους για να προωθήσουμε την εθνική ή ευρωπαική κοινοβουλευτική διαδικασία λεπτομερούς εξέτασης των θεμάτων. Το ζήτημα αυτό πρέπει να εξεταστεί σε αυτό το I.G.C.

<SPEAKER ID=126 LANGUAGE="ES" NAME="Mιndez de Vigo">
Κυρία Πρόεδρε, πιστεύω ότι η επιτυχία της έκθεσης της κ. NeytsUyttebroeck, που εγκρίθηκε με μεγάλη πλειοψηφία στην επιτροπή, οφείλεται στο ότι πραγματοποιεί την κατάλληλη προσέγγιση. Γιατί; Διότι ξεκινά από μια διαπίστωσηστωση: Ευρωπαϊκό Κοινοβούλιο και εθνικά Κοινοβούλια εκπροσωπούμε τους Ευρωπαίους πολίτες, και όπως είπε και ο κ. Corbett, δεν χρειάζεται να αγωνιζόμαστε για τίποτε, χρειάζεται να πηγαίνουμε προς την ίδια κατεύθυνση όσον αφορά τον έλεγχο και τη νομοθετική δραστηριότητα. Συνεπώς, η έκθεση αυτή, όπου αναφέρεται η υποστήριξη των εθνικών Κοινοβουλίων -όπως ανάφερε η COSAC στη συνάντησή της στο Δουβλίνοστην επέκταση της συναπόφασης του Ευρωπαϊκού Κοινοβουλίου για τις κανονιστικές πράξεις νομοθετικής φύσεως, βαίνει προς τη σωστή κατεύθυνση.
<P>
Γι' αυτό, τι μπορούμε εμείς να κάνουμε προκειμένου να προοδεύσουμε σε αυτήν τη σωστή κατεύθυνση; Πιστεύω λοιπόν ότι η έκθεση της κ. Neyts-Uyttebroeck περιέχει προτάσεις συγκεκριμένες, προτάσεις που βελτιώνουν τον πολιτικό έλεγχο που ασκούν τα εθνικά Κοινοβούλια επί της κοινοτικής νομοθεσίας στον τομέα της αρμοδιότητάς τους, που είναι ο τομέας των εθνικών Κοινοβουλίων, και τον κυβερνητικό έλεγχο που ασκούν επί της κυβέρνησης η οποία, όπως γνωρίζουμε, έχει τη θέση της στο Συμβούλιο Υπουργών.
<P>
Η κ. Neyts-Uyttebroeck διατυπώνει επίσης πολύ συγκεκριμένες προτάσεις σχετικά με το πώς μπορεί να βελτιωθεί ο έλεγχος από πλευράς του Ευρωπαϊκού Κοινοβουλίου, και τέλος, σχετικά με τη συνεργασία μεταξύ του Ευρωπαϊκού Κοινοβουλίου και των εθνικών Κοινοβουλίων.
<P>
Η ίδια η εισηγήτρια αναγνωρίζει στην έκθεσή της, κυρία Πρόεδρε, ότι οι προτάσεις δεν είναι θεαματικές. Είναι αλήθεια, δεν είναι, διέπονται όμως από την κοινή λογική, βαίνουν προς τη σωστή κατεύθυνση, επισημαίνουν ότι τα εθνικά Κοινοβούλια, μαζί με την εκπροσώπηση του Ευρωπαϊκού Κοινοβουλίου -και θα ήθελα να αποτίσω φόρο τιμής στους Αντιπροέδρους Fontaine και Imbeni, που μας εκπροσωπούν σε αυτό το φόρουμ- συμφώνησαν στην COSAC. Και συνεπώς, βαίνουν προς την κατεύθυνση στην οποία αναφέρθηκα προηγουμένως, που είναι η σωστή.
<P>
Επίσης, θα ήθελα να συγχαρώ την εισηγήτρια για τη λαμπρή εργασία της, για τις συγκεκριμένες της προτάσεις στις οποίες περιέλαβε το πνεύμα των εθνικών Κοινοβουλίων, όπως εκφράστηκε στην ακρόαση που διεξήχθη πριν μερικές εβδομάδες στις Βρυξέλλες. Με κείμενα όπως αυτό, που δεν είναι θεαματικά, προοδεύουμε πραγματικά, βήμα το βήμα, στην ευρωπαϊκή οικοδόμηση.

<SPEAKER ID=127 LANGUAGE="IT" NAME="Garosci">
Κυρία Πρόεδρε, η σημερινή μας ανάλυση δεν αποτελεί βεβαίως μία πρόταση για την αφαίρεση αρμοδιοτήτων ή εξουσιών από τα εθνικά κοινοβούλια, υπέρ του Ευρωπαϊκού Κοινοβουλίου, αντίθετα μάλιστα! Εμπνέεται ακριβώς από τη λογική της ανάπτυξης καλύτερων σχέσεων και συνεργιών μεταξύ των δύο αυτών κοινοβουλευτικών οργάνων, με έναν ακριβή στόχο: να βελτιωθεί η αντιπροσωπευτικότητα των πολιτών, που θα πρέπει να αισθάνονται περισσότερο ευρωπαίοι. Αναπόφευκτα ο δρόμος των αποφάσεων θα περνάει περισσότερο από το Στρασβούργο και τις Βρυξέλλες, αλλά θα γίνεται με συμπληρωματικό τρόπο και παράλληλα με τις αποφάσεις που θα λαμβάνει κάθε κράτος μέλος. Θέλουμε συνεπώς να συνεργάζονται τα δύο θεσμικά όργανα, το κοινοτικό και το εθνικό, στις εκτιμήσεις, στις αναλύσεις, στην επιλογή των στόχων και κυρίως όταν προκύπτουν κατεπείγοντα ζητήματα.
<P>
Σε αυτό το πλαίσιο ένα σημαντικό ρόλο θα πρέπει να αναλάβουν οι περιφέρειες, δηλαδή η περιοχή, και μέσω μιας καλύτερης προσέγγισης του ειδικού θεσμού, της Επιτροπής δηλαδή Περιφερειών.
<P>
Το Ευρωπαίκό Κοινοβούλιο είναι διατεθειμένο να εργασθεί σε στενή συνεργασία με τα εθνικά κοινοβούλια. Ευχόμαστε να υπάρξει αμοιβαιότητα. Αντίθετα, για να πραγματοποιηθεί σε πραγματικό χρόνο, θα ήταν χρήσιμο, όπως ζητά η έκθεση, και η εισήγητρια την οποία ευχαριστούμε, να δημιουργηθεί ηλεκτρονική σύνδεση μεταξύ των εθνικών και κοινοτικών εδρών κάθε πολιτικής ομάδας και κάθε βουλευτή, με τις αντίστοιχες επιτροπές. Εργαζόμαστε μαζί για την απλοποίηση των νομοθετικών διαδικασιών, εργαζόμαστε μαζί για τις κατεπείγουσες κοινές παρεμβάσεις, εργαζόμαστε μαζί, κυρίως, για να κατανοούν οι πολίτες γιατί υπάρχουν και πώς λειτουργούν τα δύο μεγαλύτερα θεσμικά όργανα που τους αντιπροσωπεύουν.

<SPEAKER ID=128 LANGUAGE="FR" NAME="Goerens">
Κυρία Πρόεδρε, κατέθεσα μόλις μία τροπολογία που περιλαμβάνει τη βασική εισήγηση την οποία είχα διατυπώσει σε μία έκθεση που αφορούσε τα ίδια προβλήματα και προοριζόταν για τον πρωθυπουργό του Λουξεμβούργου, δηλαδή την παραχώρηση στα εθνικά κοινοβούλια ενός δικαιώματος προσφυγής για την ακύρωση κοινοτικών πράξεων για κατάχρηση εξουσίας ή άλλο σοβαρό λόγο, σύμφωνα με τις διατάξεις του άρθρου 173, παράγραφος 2 της Συνθήκης.
<P>
Πράγματι, είναι ανάγκη να διαπιστώσουμε ότι τα εθνικά κοινοβούλια είναι σε μεγάλο βαθμό παραμερισμένα από οτιδήποτε εξυφαίνεται στο ευρωπαϊκό νομοθετικό επίπεδο, συμπεριλαμβανομένων των τομέων που υπάγονται στις πρωταρχικές αρμοδιότητές τους ως συντακτική εξουσία, γεγονός που θέτει σοβαρά προβλήματα στο κλίμα δυσπιστίας εναντίον της υπόθεσης της ευρωπαϊκής οικοδόμησης που επικρατεί στα περισσότερα κράτη μέλη. Η πρόθεσή μου είναι λοιπόν να προτείνω αυτό που αποκαλείται στα γερμανικά ein Vorschlag zur Gόte , επομένως μία ιδέα ικανή να εξομαλύνει τις δυσκολίες, να εξαλείψει το αίσθημα απογοήτευσης και αδυναμίας που συχνά αισθάνονται οι εθνικοί βουλευτές σε σχέση με την ευρωπαϊκή οικοδόμηση.
<P>
Στο βαθμό που βρισκόμαστε σε ένα σύστημα εκχώρησης αρμοδιότητας, δεν είναι παρά δίκαιη εξισορρόπιση των πραγμάτων αυτοί που εκχωρούν αρμοδιότητα να έχουν επίσης τα μέσα να ελέγχουν εάν, ναι ή όχι, οι εξουσίες που έχουν αναθέσει κατ'αυτό τον τρόπο σε κοινοτικά όργανα χρησιμοποιούνται πράγματι ορθά και στο πλαίσιο της παραχωρηθείσας εξουσιοδότησης. Επομένως, για να αποφύγουμε κυρίως το δυσάρεστο πληθωρισμό μίας εν λευκώ επιταγής, προτείνω τα εθνικά κοινοβούλια να συμμετέχουν στο δικαιοδοτικό της Ευρωπαϊκής 'Ενωσης, όπως οι εθνικές κυβερνήσεις και τα θεσμικά όργανα της 'Ενωσης.

<SPEAKER ID=129 LANGUAGE="PT" NAME="Miranda">
Κυρία Πρόεδρε, εκτιμούμε και εμείς την εργασία που πραγματοποιήθηκε για την εκπόνηση αυτής της έκθεσης και συμφωνούμε με πολλά από αυτά που αναφέρθηκαν ήδη μέχρι τώρα.
<P>
Εν πάση περιπτώσει, θα ήθελα να υπογραμμίσω τα ακόλουθα: πιστεύω ότι στην έκθεση αυτή δεν αναπτύχθηκαν όσο θα χρειαζόταν ιδίως δύο πτυχές τις οποίες θεωρώ κεντρικές και που κάποια ημέρα θα πρέπει να επιλύσουμε. Πρώτη πτυχή: με τη μεταφορά αρμοδιοτήτων από το εθνικό πλαίσιο στο κοινοτικό πλαίσιο αντιστράφηκε μία κατάσταση που είναι εκείνη της παραδοσιακής εξάρτησης της εκτελεστικής εξουσίας σε σχέση με τη νομοθετική εξουσία. Η νομοθετική εξουσία συγκεντρώθηκε στην εκτελεστική. Η κατάσταση αυτή πρέπει να επιλυθεί. Το δεύτερο ζήτημα, που είναι υπαρκτό, αφορά την ουσιαστική απομάκρυνση των πολιτών σε σχέση με τους χώρους όπου λαμβάνονται οι αποφάσεις.
<P>
Επομένως, αυτά τα δύο ζητήματα, που έχουν ιδιαίτερη σχέση με αυτό που αποκαλούμε συνήθως «δημοκρατικά ελλείμματα», πρέπει να αντιμετωπιστούν κατά μέτωπο και, κατά τη γνώμη μου, θα πρέπει να διέλθει αυτό από την ενίσχυση του ρόλου των εθνικών κοινοβουλίων. Σε συμπληρωματικότητα, όπως αναφέρθηκε εδώ και είναι προφανές, με το Ευρωπαϊκό Κοινοβούλιο. Πρέπει να διέλθει από μία ενίσχυση των εθνικών κοινοβουλίων, ιδίως σε τομείς που δεν είναι μόνο ο έλεγχος της εκτελεστικής εξουσίας αλλά επίσης στο νομοθετικό επίπεδο. Πιστεύω ότι το ζήτημα της συμμετοχής των εθνικών κοινοβουλίων στο επίπεδο της κοινοτικής διαδικασίας λήψης αποφάσεων είναι ένα ζήτημα ιδιαίτερης σημασίας σχετικά με το οποίο πρέπει να προβληματιστούμε.

<SPEAKER ID=130 LANGUAGE="NL" NAME="Van der Waal">
Η αξία της έκθεσης της κ. Neyts συνίσταται κυρίως στην προσοχή που δίνεται στη σημαντική λειτουργία, την οποία επιτελούν τα εθνικά κοινοβούλια στο εσωτερικό της Ευρωπαϊκής Ένωσης. Ως Ευρωβουλευτές, θα πρέπει να αναγνωρίσουμε ότι οι πολίτες αισθάνονται περισσότερο συνδεδεμένοι με τα εθνικά κοινοβούλιά τους, επειδή αυτά βρίσκονται πλησιέστερα και είναι ριζωμένα στην ιστορία και την παράδοση των χωρών τους. Γι'αυτό στο πλαίσιο της ενίσχυσης της δημοκρατίας στην Ένωση θα πρέπει, κατά κύριο λόγο, να επιδιωχθεί η επαναξιοποίηση του ρόλου των εθνικών κοινοβουλίων εντός της ευρωπαϊκής δομής.
<P>
Αν και η ενίσχυση του ελέγχου των εθνικών κοινοβουλίων επί της ευρωπαϊκής νομοθεσίας αποτελεί υπόθεση των ίδιων των βουλευτών, σε ευρωπαϊκό επίπεδο θα ήταν δυνατόν να ληφθεί μία σειρά μέτρων για την ενίσχυση της συμμετοχής τους. Η έκθεση Neyts περιλαμβάνει σχετικά ένα μεγάλο αριθμό αξιόλογων ιδεών. Είναι ευχάριστο το γεγονός ότι οι προτάσεις, όπως αυτή για την καλύτερη ενημέρωση των εθνικών κοινοβουλίων όσον αφορά τις ευρωπαϊκές υποθέσεις, περιλαμβάνονται στο πρωτόκολλο για το ρόλο των εθνικών κοινοβουλίων, το οποίο προτείνει η ολλανδική προεδρία ενόψει της Συνόδου Κορυφής του Αμστερνταμ.
<P>
Παράλληλα, διαπιστώνουμε ότι η έκθεση αναφέρεται ελάχιστα στην ανεπαρκή δημοκρατική νομιμότητα του Ευρωπαϊκού Κοινοβουλίου. Αναμένονται πολλά όσον αφορά την ενίσχυση των αρμοδιοτήτων του ΕΚ. Πιθανόν το Ευρωπαϊκό Κοινοβούλιο να εκλέγεται άμεσα από τους πολίτες, αλλά η παραχώρηση σ'αυτό ενός σημαντικότερου ρόλου δεν πρόκειται να μειώσει την απόσταση μεταξύ της Ένωσης και των πολιτών. Οι πολίτες μπορούν δύσκολα να ταυτιστούν με ένα Κοινοβούλιο, το οποίο δύσκολα πείθει για τον εθνικό-πολιτικό πλουραλιστικό χαρακτήρα του και στο οποίο ήδη το εμπόδιο της γλώσσας καθιστά αδύνατη μία πραγματικά πολιτική συζήτηση. Επομένως, μία καλώς λειτουργούσα δημοκρατική εκπροσώπηση ενός τόσο μεγάλου αριθμού πολιτών, γλωσσών και πολιτισμών από το Ευρωπαϊκό Κοινοβούλιο των Βρυξελλών και του Στρασβούργου πρόκειται εξ ορισμού να παραμείνει προβληματική.
<P>
Για το λόγο αυτό, θα πρέπει η πολιτική αντζέντα της Ευρωπαϊκής Ένωσης να παραμείνει περιορισμένη σε υποθέσεις, οι οποίες, από την άποψη της εθνικής προσέγγισης, έχουν μία σαφή προστιθέμενη αξία. Αυτή θα είναι η καλύτερη συμβολή για τον περιορισμό της απόστασης μεταξύ των πολιτών και της ευρωπαϊκής πολιτικής, καθώς και τη μείωση του δημοκρατικού ελλείμματος.

<SPEAKER ID=131 LANGUAGE="NL" NAME="Vanhecke">
Κυρία Πρόεδρε, η εισηγήτρια, η αξιότιμη συνάδελφος κ. Neyts, την οποία από την αντίθετη πλευρά του τείχους συγχαίρω θερμά για την έκθεσή της, με την οποία δεν είμαι σύμφωνος, κατά τη γνώμη μου, κάνει λάθος πιστεύοντας ότι το λεγόμενο δημοκρατικό έλλειμμα μπορεί να καλυφθεί, μεταξύ άλλων, μέσω της παραχώρησης μεγαλύτερης δύναμης στο εν λόγω θεσμικό όργανο, το Ευρωπαϊκό Κοινοβούλιο.
<P>
Κατά τη γνώμη μου, οι ευρωπαϊκές διαφορές όσον αφορά τους λαούς, τις γλώσσες, τους πολιτισμούς και τις πολιτικές απόψεις είναι τόσο σημαντικές - και θεωρώ αυτές τις διαφορές πλούτο, τον οποίο θα πρέπει να υπερασπιστούμε - ώστε η παραχώρηση μεγαλύτερης δύναμης σ'αυτό, όπως και σε οποιοδήποτε άλλο ομοσπονδιακό θεσμικό όργανο, θα σημαίνει ένα βήμα προς λάθος κατεύθυνση. Διαπιστώνω, για παράδειγμα, ότι στην ίδια μου τη χώρα, τη Φλάνδρα, όλα τα πολιτικά κόμματα του Φλαμανδικού Κοινοβουλίου είναι εναντίον της θέσπισης του ευρωπαϊκού δικαιώματος ψήφου.
<P>
Βεβαίως, αυτή η εκδήλωση απόψεων ενός ολόκληρου λαού δεν εισακούεται και δεν γίνεται σεβαστή από το Ευρωπαϊκό Κοινοβούλιο. Και πιστεύω ότι, όταν κάποιος αναφέρεται σε δημοκρατικό έλλειμμα εν προκειμένω διαθέτει ένα σημαντικό παράδειγμα.
<P>
Για το λόγο αυτό, υπερασπίζομαι, μεταξύ άλλων τη σημασία της διατήρησης του δικαιώματος βέτο όλων των κρατών μελών, με την ελπίδα ότι και η δική μου χώρα, η Φλάνδρα, το συντομότερο δυνατό θα καταστεί μέλος της Ευρωπαϊκής Ένωσης.

<SPEAKER ID=132 LANGUAGE="FR" NAME="Fayot">
Κυρία Πρόεδρε, υπάρχει, το ξέρουμε, κάποια δυσφορία ανάμεσα στα εθνικά κοινοβούλια και το Ευρωπαϊκό Κοινοβούλιο. Τα πρώτα παραπονιούνται ότι υποβαθμίζονται σε Βουλές καταγραφής αποφάσεων που λαμβάνονται αλλού, μεταξύ άλλων ιδίως στο Ευρωπαϊκό Κοινοβούλιο. 'Οσο γι'αυτό το τελευταίο, θέλει να διατηρήσει, εάν όχι να αυξήσει, τις δημοκρατικές εξουσίες του, κάτι που τα εθνικά κοινοβούλια βλέπουν κάποτε με κακό μάτι, φοβούμενα ότι θα χάσουν ακόμη περισσότερα.
<P>
Μπροστά σε αυτή τη δυσφορία, πιστεύω ότι η έκθεση της κ. Neyts αποτελεί μία εξαίρετη διασαφήνιση του προβλήματος και δείχνει ότι το Ευρωπαϊκό Κοινοβούλιο και τα εθνικά κοινοβούλια πρέπει να δώσουν την ίδια μάχη: τη μάχη του εκδημοκρατισμού της Ευρώπης. Η έκθεση αυτή δείχνει κυρίως ότι αντί για αντιζηλία, πρέπει να μιλάμε για συμπληρωματικότητα, εφόσον τα εθνικά κοινοβούλια διαθέτουν ένα τεράστιο χώρο που έχει παραμεληθεί και μπορούν να το καλλιεργήσουν. Αυτός ο χώρος περιλαμβάνει όλη τη νομοθετική δραστηριότητα του Συμβουλίου, των εθνικών κυβερνήσεων καθώς και όλο τον τομέα της διακυβερνητικής συνεργασίας.
<P>
Καθώς γνώρισα κι εγώ ο ίδιος το εθνικό κοινοβούλιο πριν το Ευρωπαϊκό Κοινοβούλιο, μπορώ να μαρτυρήσω για τη δυσκολία των εθνικών κοινοβουλίων να ενεργοποιηθούν στο πεδίο της ευρωπαϊκής πολιτικής. Καταρχή, δίπλα σε ένα μικρό αριθμό βουλευτών που είναι πολύ στρατευμένοι στην ευρωπαϊκή πολιτική, η μεγάλη μάζα των εθνικών βουλευτών ενδιαφέρεται σχετικά λίγο γι'αυτή, όχι από έλλειψη πολιτικής βούλησης αλλά για μία ολόκληρη σειρά από πρακτικούς λόγους. Συχνά, επίσης, τα εθνικά κοινοβούλια δεν έχουν ούτε το χρόνο, ούτε τα μέσα να παρακολουθήσουν την εξέλιξη των ευρωπαϊκών φακέλων. Πολλά πράγματα είναι περίπλοκα, γραφειοκρατικά, στην Ευρώπη, και η απλούστευση της Συνθήκης, μπορούμε να το προβλέψουμε, δεν είναι για αύριο. Η διαφάνεια δεν ήταν ποτέ το σύνθημα της ευρωπαϊκής οικοδόμησης.
<P>
Πρέπει λοιπόν να γίνει κάθε τι που μπορεί να διευκολύνει την εργασία των εθνικών κοινοβουλίων αλλά θα ήθελα ωστόσο να επαγρυπνούμε εναντίον κάθε τάσης που εμφανίζεται σε ορισμένες χώρες, σε ορισμένα εθνικά κοινοβούλια, η οποία συνίσταται στην θέληση να δημιουργηθεί ένας νέος θεσμός με προέλευση τα εθνικά κοινοβούλια. Ο πολλαπλασιασμός των Συνελεύσεων αποτέλεσε πάντα μία οπισθοχώρηση παρά μία δημοκρατική πρόοδο, καθώς κάθε Συνέλευση τείνει να αναπτύσσει τη δική της ζωή και να θέλει να επιβεβαιωθεί εις βάρος των άλλων.
<P>
Ας επιδιώξουμε λοιπόν, κύριε Πρόεδρε, να συνεννοηθούμε, να συνεργασθούμε, να σεβασθούμε τις αρμοδιότητες του καθένα, να διευκολύνουμε το αμοιβαίο έργο μας. Για άλλη μια φορά, η έξοχη έκθεση της κ. Neyts συμβάλλει σημαντικά σε αυτό.

<SPEAKER ID=133 NAME="Kristoffersen">
(DA ) Κύριε Πρόεδρε, πρέπει να αναφέρω ότι, όταν περιφέρομαι σε διάφορους χώρους, εξακολουθώ να έχω την εντύπωση ότι υπάρχουν δύο Ευρώπες. Η Ευρώπη των Οργάνων, δηλαδή της Επιτροπής, του Συμβουλίου των Υπουργών και του Κοινοβουλίου, από τη μία πλευρά, και η Ευρώπη των λαών από την άλλη. Αυτό αισθάνομαι και εδώ, λίγο πριν από τη λήξη της Διακυβερνητικής Διάσκεψης στην Ολλανδία. Υπάρχει δηλαδή, εξακολουθεί να υπάρχει πρόβλημα κατανόησης του γενικού δημόσιου συμφέροντος. Ακόμη και η γνωστή ως ορολογία της ΕΕ αποτελεί τώρα, όπως και πριν, εμπόδιο για τους λαούς. Η γλώσσα της ΕΕ είναι ελάχιστα ζωντανή και χαρακτηρίζεται σε πολύ μεγάλο βαθμό από κάθε είδους συντομογραφίες. Έχει μερικές φορές κανείς την εντύπωση ότι τα Όργανα βρίσκονται σε ορισμένα διαστημόπλοια πάνω από τον πλανήτη μας και επικοινωνούν μεταξύ τους με μια ειδική κωδική γλώσσα. Βέβαια μπορεί κανείς να «πιάσει» τη γλώσσα αυτή στη γη, αλλά δεν μπορεί να καταλάβει περί τίνος πρόκεται. Διότι βρίθει με όρους όπως η επικουρικότητα, η μεταβλητή γεωμετρία και η επιτροπολογία και άλλα πολλά. Το αποτέλεσμα είναι να βρίσκει κανείς τη γλώσσα αυτή μη ενδιαφέρουσα και μερικές φορές απλώς ανιαρή. Συνεπώς, είναι σημαντικό στο πλαίσιο αυτό να τονιστεί ο ρόλος των εθνικών κοινοβουλίων, έτσι ώστε τα τελευταία να «ανακαλύψουν» την Ευρώπη. Τα εθνικά κοινοβούλια είναι παρόλα αυτά πιο κοντά στο λαό από ό, τι το Ευρωπαϊκό Κοινοβούλιο, οπότε πρέπει να χρησιμοποιηθούν ώστε να αντιλαμβάνονται περισσότερο οι πολίτες τα όσα συμβαίνουν. Αυτό είναι, όπως επισημάνθηκε τόσο έντονα σήμερα στην αίθουσα αυτή, αναγκαίο. Όλα αυτά τα αναφέρω αναγνωρίζοντας ότι εκείνο που θεωρούμε ως εθνική εσωτερική πολιτική έχει εξελιχθεί σε μεγάλο βαθμό σε ευρωπαϊκή εσωτερική πολιτική, οπότε είναι κατ΄επέκταση σημαντικό να ενταχθούν τα εθνικά κοινοβούλια στο ευρωπαϊκό πλαίσιο, ώστε να μην είναι απλώς «δορυφορικοί σταθμοί». Για το λόγο αυτό υποστηρίζω την παρούσα έκθεση που αποτελεί μια ικανοποιητική και πρακτική συμβολή στην ενίσχυση του ρόλου των εθνικών κοινοβουλίων ακόμη και σε σχέση με το Ευρωπαϊκό Κοινοβούλιο.

<SPEAKER ID=134 LANGUAGE="FR" NAME="Fιret">
Κύριε Πρόεδρε, από μία έκθεση που θέλει να καταγραφεί στο μεγαλεπήβολο έργο της ευρωπαϊκής οικοδόμησης, περιμέναμε έναν ύμνο στη χαρά. Αλλά αναγκασθήκαμε να ανεχθούμε ένα τραγουδάκι για μοδιστρούλες, με το ρεφρέν της μόδας, που το έχουμε ακούσει δεκάδες φορές, για το δημοκρατικό έλλειμμα!
<P>
Τα παλαιά κόμματα μόλις ανακάλυψαν το «σουξέ» του καλοκαιριού 1977, όπως είχαν ανακαλύψει πέρισυ, στο Βέλγιο, αφού έθαψαν τη θανατική ποινή, κι έπειτα παρακολούθησαν την εκταφή των πτωμάτων τεσάρων μικρών κοριτσιών, το «σουξέ» του 1996, τη δυσλειτουργία της δικαιοσύνης και των θεσμών.
<P>
Αγαπητέ φιλελεύθερε και συμπατριώτη συνάδελφε, γνωρίζετε καλά ότι είναι μάλλον γελοίο να μιλάμε σήμερα για δημοκρατικό έλλειμμα. 'Οταν, για παράδειγμα, η πλειοψηφία των ευρωβουλευτών και των ομοσπονδιακών βουλευτών του Βελγίου ανέχονται, στη χώρα μας, οι εκλογές, είτε είναι εθνικές είτε ευρωπαϊκές, να νοθεύονται από τα χρήματα των φορολογουμένων που λαμβάνουν όλα τα κόμματα, εκτός από το δικό μου, το Εθνικό Μέτωπο, από τα μέσα επικοινωνίας σε ένα Βέλγιο όπου ο τύπος είναι ελεύθερος αλλά επιχορηγούμενος, από τη δικαιοσύνη που αποκλείει χωρίς λόγο το ψηφοδέλτιο του Εθνικού Μετώπου για τη Γερουσία και, αύριο, γιατί όχι, για το Ευρωπαϊκό Κοινοβούλιο, από την εξουσία που, τακτικά, ρίχνει στη φυλακή τους οπαδούς του κόμματός μου επειδή έχουν τη φιλοδοξία να σαρώσουν μία διεφθαρμένη πολιτική τάξη και, τέλος, να αποδώσουν το λόγο στο λαό.
<P>
Παρόλα αυτά, θα ψηφίσω ίσως την έκθεση της κ. Neyts επειδή είναι ακόμη πιο ωραία επειδή είναι άχρηστη.

<SPEAKER ID=135 LANGUAGE="DE" NAME="Hager">
Κύριε Πρόεδρε, αξιότιμοι συνάδελφοι! Το ceterum censio μου αφήνει ανέπαφη την Καρχηδόνα! Αντ' αυτού, κατευθύνεται πολύ περισσότερο ενάντια στην ελλιπή διαφάνεια, την ελλιπή προσέγγιση του πολίτη εκ μέρους της ?Ενωσης και το υφιστάμενο δημοκρατικό έλλειμμα. Θα ήθελα να συγχαρώ την εισηγήτρια για το έργο της. Παρά το γεγονός ότι δεν συμφωνώ με όλα τα σημεία της έκθεσής της, θαύμασα στην επιτροπή τον προσεκτικό τρόπο με τον οποίο αντιμετώπισε την έκθεση, την οξυδέρκειά της όσον αφορά την ουσία του προβλήματος καθώς και τον ιδιαίτερο ζήλο που έδειξε.
<P>
Κατά τη γνώμη μου, η μελλοντική αποδοχή της ευρωπαϊκής ιδέας, επί της οποίας ο καθένας μπορεί να έχει διαφορετική άποψη, θα εξαρτηθεί σε σημαντικό βαθμό από την επίλυση των προβλημάτων που παρατίθενται στη έκθεση αυτή. Μόνο με την ενίσχυση του δημοκρατικού ελέγχου και κυρίως με την λειτουργική συμμετοχή των εθνικών κοινοβουλίων μπορούν να μεταφερθούν οι ιδέες αυτές στους πολίτες των κρατών μελών. Χωρίς αυτές τις βελτιώσεις θα αυξηθεί ο ευρωσκεπτικισμός και μάλιστα ίσως από συνήθεια και χωρίς την παρέμβαση του κ. Corbett.

<SPEAKER ID=136 NAME="Van de Broek">
Πρόεδρε, η Ευρωπαϊκή Επιτροπή κρίνει και το έχει εκφράσει επανειλημμένα, ότι τα εθνικά κοινοβούλια έχουν να διαδραματίσουν ένα σημαντικό ρόλο στον εκδημοκρατισμό της Κοινότητας. Για το λόγο αυτό, η έκθεση της κ. Neyts είναι ζωτικής σημασίας. Ο ρόλος των εθνικών κοινοβουλίων είναι σημαντικός, κατά πρώτον, επειδή αυτά θα πρέπει να επικυρώσουν τις τροποποιήσεις της Συνθήκης και στη συνέχεια να εγκρίνουν τις σημαντικές αποφάσεις που θα λάβει το Συμβούλιο. Κατά δεύτερον, είναι δυνατόν τα εθνικά κοινοβούλια να συμβάλουν στη μείωση του δημοκρατικού ελλείμματος, μέσω της δημοκρατικής εποπτείας, την οποία ασκούν επί των κυβερνήσεών τους. Αυτή η εποπτεία είναι σημαντική για τομείς για τους οποίους η λήψη αποφάσεων παραμένει κατά κύριο λόγο διακυβερνητική υπόθεση, όπως, για παράδειγμα, στον τομέα της κοινής εξωτερικής πολιτικής και της πολιτικής ασφάλειας, καθώς και στον τομέα της δικαιοσύνης και των εσωτερικών υποθέσεων, όπου ο ρόλος του Ευρωπαϊκού Κοινοβουλίου, σύμφωνα με τη κρίση της Ευρωπαϊκής Επιτροπής, εξακολουθεί να είναι περιορισμένος.
<P>
Τα καλά ενημερωμένα εθνικά κοινοβούλια μπορούν να διαδραματίσουν ένα σημαντικό και χρήσιμο ρόλο κατά την παρούσα αποφασιστικής σημασίας συζήτηση για την ευρωπαϊκή ολοκλήρωση. Δεν είναι δυνατόν να τονισθεί επαρκώς η σημασία της μεγαλύτερης συμμετοχής σε αυτή των εθνικών κοινοβουλίων και σίγουρα όχι ο αποκλεισμός τους, καθώς και το να καταστούν αυτά αξιολόγοι και σεβαστοί εταίροι στο πλαίσιο αυτής της διαδικασίας. Αυτό φυσικά δεν σημαίνει ότι θα πρέπει να καταστήσουμε τη διαδικασία λήψης αποφάσεων περισσότερο περίπλοκη και να την καθυστερήσουμε περισσότερο με τη δημιουργία νέων οργάνων και διαρθρώσεων.
<P>
Για όλους αυτούς του λόγους, μπορώ να συμφωνήσω απόλυτα με το πολιτικό μήνυμα το οποίο περιλαμβάνεται στην έκθεση της κ. Neyts και βάσει του οποίου φαίνεται να προτείνεται η λήψη από τη Διακυβερνητική Διάσκεψη και τα λοιπά όργανα μέτρων για την ενίσχυση του ρόλου των κοινοβουλίων των κρατών μελών της Ένωσης και τη μεγιστοποίηση της συλλογικής επιρροής τους, με τον παράλληλο σεβασμό του ενιαίου θεσμικού πλαισίου, χωρίς τη δημιουργία νέων επίσημων δομών ή την απόρριψη των εθνικών συνταγματικών υποχρεώσεων ή κοινοβουλευτικών παραδόσεων. Και είμαι απόλυτα σύμφωνος με αυτό.
<P>
Αποφάσισα, επίσης, να αναφερθώ εν συντομία και στη Διακυβερνητική Διάσκεψη.
<P>
Σ'αυτήν φαίνεται ότι πρόκειται να διευρυνθεί ο ρόλος των εθνικών κοινοβουλίων μέσω ενός πρωτοκόλλου, στο οποίο έχουν κεντρική σημασία δύο πτυχές. Καταρχήν, θα πρέπει τα εθνικά κοινοβούλια να ενημερώνονται καλύτερα για τις δραστηριότητες της Ένωσης, μέσω της διασφάλισης - και η κ. Neyts αναφέρθηκε επίσης σ'αυτήν - της κοινοποίησης εντός προθεσμίας τεσσάρων εβδομάδων των πράσινων και λευκών βιβλίων της Επιτροπής, καθώς και των νομοθετικών προτάσεων. Η δεύτερη από αυτές τις πτυχές αφορά το συμβουλευτικό ρόλο, και σ'αυτό έγινε προηγουμένως αναφορά, το COSAC. Ο ρόλος αυτός θα πρέπει να ενισχυθεί, και κυρίως όσον αφορά την επικουρικότητα, καθώς και τους τομείς δικαιοσύνης και εσωτερικών υποθέσεων.
<P>
Έχουμε τη γνώμη ότι τα μέτρα για την ενίσχυση του ελέγχου των εθνικών κοινοβουλίων θα πρέπει να αποτελούν καταρχήν υπόθεση των ίδιων των εθνικών κοινοβουλίων και ότι τα μέτρα αυτά μπορούν να βοηθήσουν τα εθνικά κοινοβούλια να εκπληρώνουν το ρόλο τους στην Ένωση περισσότερο αποτελεσματικά.

<SPEAKER ID=137 NAME="Πρόεδρος">
Ευχαριστώ πολύ, Επίτροπε κύριε Van den Broek.
<P>
Η συζήτηση έληξε.
<P>
Η ψηφοφορία θα διεξαχθεί αύριο, στις 12.00.

<CHAPTER ID=6>
Ευρωπαϊκός νομικός και δικαιοδοτικός χώρος 
για την προστασία των οικονομικών συμφερόντων 
της ΕΚ έναντι της εγκληματικότητας
<SPEAKER ID=138 NAME="Πρόεδρος">
Η ημερήσια διάταξη προβλέπει τη συζήτηση των προφορικών ερωτήσεων Β4-0168/97 - Ο-0056/97, προς το Συμβούλιο, και Β4-0169/97 - Ο-0057/97, προς την Επιτροπή, της κ. Theato, εξ ονόματος της Επιτροπής Πολιτικών Ελευθεριών και Εσωτερικών Υποθέσεων, σχετικά με τη δημιουργία ενός ευρωπαϊκού νομικού και δικαιοδοτικού χώρου για την προστασία των οικονομικών συμφερόντων της Ευρωπαϊκής 'Ενωσης έναντι της διεθνούς εγκληματικότητας.

<SPEAKER ID=139 LANGUAGE="DE" NAME="Theato">
Κύριε Πρόεδρε, κυρία Υπουργέ, κυρία Επίτροπε! Με τις δύο προφορικές ερωτήσεις που υποβάλαμε, παραπέμπουμε στις υποσχέσεις που αποσπάσαμε κατά τη διάρκεια της ακρόασης που πραγματοποιήθηκε τον Απρίλιο σχετικά με τη νομική προστασία του προϋπολογισμού της Ευρωπαϊκής ?Ενωσης και, κατ' αυτόν τον τρόπο, των χρημάτων των φορολογουμένων. Ταυτόχρονα, απευθύνουμε επείγουσα έκκληση στη Διακυβερνητική Διάσκεψη να λάβει αποφάσεις για την αποτελεσματική καταπολέμηση της απάτης. Τα αποτελέσματα της ακρόασης ήταν διφορούμενα. Αφενός, υπάρχει ήδη μια σειρά μέσων για την καταπολέμηση της απάτης, της διαφθοράς και της διεθνούς εγκληματικότητας. Υπενθυμίζω τη συμφωνία για την προστασία των κοινοτικών οικονομικών συμφερόντων, το πρώτο πρωτόκολλο που επισυνάφθηκε σε αυτή σχετικά με τη διαφθορά υπαλλήλων της Ευρωπαϊκής ?Ενωσης και το δεύτερο για το πλύσιμο παράνομου χρήματος.
<P>
?Εχουν κατατεθεί περαιτέρω προτάσεις, όπως αυτές της υψηλού επιπέδου ομάδας εμπειρογνωμόνων για την καταπολέμηση της διεθνούς εγκληματικότητας και η προβλεπόμενη κοινή δράση της Επιτροπής ενάντια στην οργανωμένη εγκληματικότητα και τη διαφθορά εν γένει. Υπενθυμίζω τις εκθέσεις των κρατών μελών σχετικά με τις εθνικές νομοθετικές διατάξεις και την καταπολέμηση της απάτης και τέλος, τις αξιοσημείωτες μελέτες για την κατάρτιση ενός corpus juris για το ποινικό δίκαιο και τις ποινικές διαδικασίες, που πραγματοποιήθηκε με πρωτοβουλία του Ευρωπαϊκού Κοινοβουλίου. Εδώ καθίσταται σαφές ότι η πλέον κατάλληλη μέθοδος για την αποτελεσματική προστασία του προϋπολογισμού της Ευρωπαϊκής ?Ενωσης προσφέρεται από τη σύσταση μιας ευρωπαϊκής εισαγγελίας, η οποία θα μπορούσε να άρει τα εμπόδια για τη συνεργασία των εθνικών δικαστικών αρχών χωρίς να θίγονται κυριαρχικά δικαιώματα.
<P>
?Ολα αυτά τα κείμενα, οι προτάσεις και οι μελέτες αποτελούν απόδειξη της ιδιαίτερης ευαισθησίας της κοινής γνώμης όσον αφορά την κατάχρηση κοινοτικών πόρων και τη διεθνή απάτη. Τώρα όμως ερχόμαστε αντιμέτωποι με την πραγματικότητα η οποία είναι αντιφατική και απογοητευτική. Στο διοικητικό δίκαιο πετύχαμε ένα κάποιο επίπεδο προστασίας με τον κανονισμό με την επιβολή διοικητικών κυρώσεων και την άσκηση επιτόπου ελέγχων. Ωστόσο, στον τομέα του ποινικού δικαίου υπάρχει μεγάλη καθυστέρηση.
<P>
Η προαναφερθείσα συμφωνία, που υπογράφτηκε ήδη το 1995, και τα δύο σχετικά πρωτόκολλα εξακολουθούν να μην έχουν κυρωθεί. Πολύ φοβάμαι μάλιστα ότι η κύρωση εκ μέρους όλων των κρατών μελών καθίσταται ολοένα και περισσότερο απίθανη. Κατ' αυτόν τον τρόπο, τα κείμενα παραμένουν κενό γράμμα. Ακόμη και στην περίπτωση που κυρωθούν από όλα τα κράτη μέλη, δεν είναι δυνατόν να επιτευχθεί αυτομάτως μια ισορροπημένη προστασία των οικονομικών συμφερόντων της Ευρωπαϊκής ?Ενωσης. Ορισμένα κράτη μέλη μας πληροφόρησαν ότι οι νομοθετικές τους διατάξεις είναι ήδη εναρμονισμένες με τη συμφωνία. ?Οτι αυτό δεν αληθεύει αποδεικνύεται από τις ίδιες τις εκθέσεις τους. Ακόμη και αν υποτεθεί ότι η συμφωνία θα εφαρμοζόταν με τον ορθόν τρόπο, τα θεμέλια της εναρμόνισης θα ήταν σαθρά, επειδή, μια σειρά από πτυχές δεν λαμβάνεται υπόψη, όπως συμβαίνει στην περίπτωση των διαδικασιών σύγκρισης, της παραγραφής, της διαβίβασης πληροφοριών από τις διοικητικές και δικαστικές αρχές.
<P>
Είναι σαφές ότι δεν μπορούμε να περιμένουμε τηρώντας παθητική στάση την ενδεχόμενη κύρωση ενός χωρίς άλλο ασθενούς κειμένου. Πρέπει να αναληφθούν πρωτοβουλίες που να υπερβαίνουν τα σημερινά πλαίσια. Για λόγο αυτό προβάλλουμε τις ακόλουθες απαιτήσεις: πρώτον, τα κράτη μέλη πρέπει να ανταποκριθούν στις ευθύνες που έχουν αναλάβει και να κυρώσουν τη συμφωνία και τα δύο πρωτόκολλα έως το προσεχές έτος. Δεύτερον, σε περίπτωση που η κύρωση δεν λάβει χώρα, η Επιτροπή πρέπει να προτείνει περισσότερο αποτελεσματικές δράσεις. Τρίτον, όπως συμφωνήθηκε ήδη στο Δουβλίνο, η διακυβερνητική διάσκεψη θα πρέπει να ενισχύσει το άρθρο 209 της συνθήκης ΕΚ, με το οποίο παραχωρείται στο Κοινοβούλιο το δικαίωμα συναπόφασης. Τέταρτον, το κείμενο του corpus juris θα πρέπει να επιτρέπει στην Επιτροπή να υποβάλει σταδιακά προτάσεις στο χώρο του ποινικού δικαίου, στις οποίες θα συνεκτιμώνται οι συνταγματικές διατάξεις που ισχύουν στα κράτη μέλη.
<P>
Ολοκληρώνοντας θα ήθελα να απευθύνω επίμονη έκκληση στην Επιτροπή και τα κράτη μέλη να εφαρμόσουν κατά γράμμα τις υφιστάμενες ρυθμίσεις για την καταπολέμηση της απάτης, ώστε να πάψουν οι περιπτώσεις που το κοινό και το Κοινοβούλιο θα αιφνιδιάζονται από πραγματικά ή υποθετικά οικονομικά σκάνδαλα.

<SPEAKER ID=140 LANGUAGE="IT" NAME="Bontempi">
Κυρία υπουργέ, κυρία επίτροπε, η παρούσα συζήτηση που προκαλέσαμε με τις δύο ερωτήσεις, στην πραγματικότητα, μας χρησιμεύει σαν ένα σήμα συναγερμού, για άλλη μια φορά, από την πλευρά του Ευρωπαϊκού Κοινοβουλίου για μία προτεραιότητα, την καταπολέμηση του οργανωμένου εγκλήματος, που όλοι διακηρύσσουν με λόγια αλλά που ελάχιστα ή άσχημα εφαρμόζεται στην πράξη. Νομίζω ότι η ανάλυση αυτής της εκπληκτικής αντίφασης ανάμεσα στα λόγια και στα έργα είναι πλέον αυτονόητη. Με λίγα λόγια, βρισκόμαστε μπροστά σε μία εγκληματική πραγματικότητα, κυρίως διεθνή, που έχει καταστήσει απηρχαιωμένο το νομικό, διοικητικό και θεσμικό πλαίσιο για την αντιμετώπισή της. Εμπρός σε αυτή την εγκληματικότητα ανακαλύπτουμε μία στατική, επικίνδυνη κατάσταση: δεκαπέντε εθνικά συστήματα ανομοιογενή σε επίπεδο βασικού και διαδικαστικού δικαίου, που δεν κατορθώνουν να δρομολογήσουν μεταξύ τους έναν αποτελεσματικό και ταχύ διάλογο. Και δεν έχει καμία αξία το ότι έχει υπογραφεί μία ευρεία σειρά συμφωνιών, συμβάσεων διοικητικής και δικαστικής συνεργασίας, όταν αυτά τα συστήματα πολύ συχνά, όπως κατήγγειλε η κ. Theato, παραμένουν νεκρό γράμμα.
<P>
Επομένως, εάν από τη μία πλευρά έχουμε ταχύτητα και αποτελεσματικότητα -δυστυχώς από την πλευρά της εγκληματικότητας- από την άλλη διαπιστώνεται βραδύτητα, ασυνέχεια και αναποτελεσματικότητα. Πιστεύω συνεπώς ότι, μετά την ακρόαση που είχαμε, μετά από το σήμα κινδύνου που μας έστειλαν οι επτά ευρωπαίοι δικαστές που προέβησαν στην έκκληση της Γενεύης, μόλις πριν από έναν χρόνο, είναι πλέον σαφές ότι μπροστά σε αυτή τη δυσκολία ή σε αυτή την αδυναμία, θα πρέπει να σκεφτούμε νέα όργανα για μια Ευρώπη της δικαιοσύνης, νέα όργανα για τον ευρωπαίο πολίτη και φορολογούμενο -στην περίπτωση των απατών- αλλά και tout court για τον ευρωπαίο πολίτη που υφίσταται τα προβλήματα της ασφάλειας, όργανα για την αντιμετώπιση του οργανωμένου εγκλήματος.
<P>
Μας έγιναν υποδείξεις, μας υποβλήθηκαν σκέψεις. Νομίζω ότι μερικές θα πρέπει σε κάθε περίπτωση να ληφθούν υπόψη και χρειάζεται να μελετήσουμε με ποιο τρόπο θα μεταφρασθούν σε πράξεις, σε συγκεκριμένα μέτρα: αναφέρομαι στην κατάργηση του τραπεζικού απορρήτου στην περίπτωση αίτησης διεθνούς συνεργασίας. αναφέρομαι στην υιοθέτηση μέτρων που θα επέτρεπαν στον ευρωπαίο δικαστή να απευθύνεται απευθείας στους συναδέλφους του, χωρίς να περνά από σκολιές, μακροχρόνιες και εξαντλητικές διαδικασίες, αναφέρομαι στη σημασία των νέων μορφών αδικήματος, κυρίως στον τομέα του οικονομικού εγκλήματος.
<P>
Είναι αλήθεια ότι κατά τα τελευταία έτη έχουμε υιοθετήσει αρκετά μέτρα. Θέλω να υπενθυμίσω, πέρα από τα δημοσιονομικά συμφέροντα, ότι υπήρξαν ενδιαφέρουσες κινήσεις: στο πεδίο της διαφθοράς έχει εγκριθεί μία σύμβαση, υπάρχει η ανακοίνωση της Επιτροπής για την πολιτική κατά της διαφθοράς γενικότερα, υπάρχουν οι σημαντικές προσπάθειες του Συμβουλίου κατά του οργανωμένου εγκλήματος. μεταξύ άλλων συζητείται και μία σύμβαση αμοιβαίας δικαστικής συνεργασίας.
<P>
Εμείς δεν υποτιμούμε ούτε το περιεχόμενο, ούτε την πολιτική σημασία αυτών των ενεργειών, αλλά - θέλω να το τονίσω- χωρίς μία επανάσταση, μία πολιτιστική επανάσταση, που να προχωρά πέρα από τα παραδοσιακά μέτρα διεθνούς δικαίου αλλά και από τις ιστορικές εθνικιστικές αδράνειες που χαρακτηρίζουν τα δικαστικά συστήματα, πολύ δύσκολα τα, ακόμη και καλά, μέτρα θα έχουν ικανοποιητικά αποτελέσματα. Η περίπτωση των συμβάσεων αποτελεί μία ανησυχητική προειδοποίηση: έχουμε πολλές, υπάρχουν, υφίστανται, περιμένουν να επικυρωθούν, δεν λειτουργούν. Πιστεύω συνεπώς ότι με την παρούσα ερώτηση, με την παρούσα συζήτηση, αλλά κυρίως με τα ραντεβού που μας περιμένουν -την επικύρωση των συμβάσεων, αλλά πριν από όλα τη Διακυβερνητική Διάσκεψη και ακολούθως με την ευκαιρία που μας προσφέρει το corpus juris - έχει φθάσει η στιγμή ενός μεγάλου ποιοτικού άλματος, η στιγμή να περάσουμε από τις δηλώσεις και τις διακηρύξεις στη δράση.
<P>
Ακριβώς οι λόγοι νομιμότητας και προαστασίας του πολίτη, εκτός από εκείνους που αφορούν το φορολογούμενο, μας υποδεικνύουν τους δρόμους που πρέπει να ακολουθήσουμε. Έχουμε τέσσερις προοπτικές εργασίας, που στην πρόταση ψηφίσματος εκθέτονται με σαφήνεια. Η πρώτη είναι η μεταρρύθμιση του τρίτου πυλώνα, ο οποίος είναι ελάχιστα δημοκρατικός και ελάχιστα αποτελεσματικός. στο θέμα αυτό περιμένουμε σημαντικά αποτελέσματα από το Αμστερνταμ, έστω κι αν το κείμενο που έχουμε δει δεν μας ικανοποιεί καθόλου. Η δεύτερη είναι η πρωτοβουλία, ακόμη και έκτακτη, που το Ευρωπαϊκό Κοινοβούλιο είναι διατεθειμένο να αναλάβει για να πετύχει την επικύρωση των υπαρχουσών συμβάσεων. Η τρίτη είναι η οδός των πειραματισμών, τουλάχιστον σε ζητήματα δημοσιονομικών συμφερόντων της Κοινότητας, όσον αφορά το πρόγραμμα κοινών νομικών ρυθμίσεων και ποινικών διαδικασιών που περιέχεται στο corpus juris. και στην περίπτωση αυτή -πρέπει να τονισθεί- χρειάζεται να ενεργήσουμε με όλες τις δημοκρατικές εγγυήσεις, εγγυήσεις ισοτιμίας της κατηγορίας και του κατηγορουμένου, αλλά βεβαίως κάτι θα πρέπει να γίνει προς την κατεύθυνση των κοινών ρυθμίσεων. Η τέταρτη είναι ανέθεση στην UCLAF της εντολής συντονισμού και τεχνικής στήριξης των εθνικών νομικών αρχών.
<P>
Είναι τέσσερις δρόμοι που υποδεικνύει το Ευρωπαϊκό Κοινοβούλιο. Δεν είμαστε μόνο το κοινοβούλιο των παραπόνων. είμαστε, στα θέματα αυτά, ένα κοινοβούλιο που πιστεύει ότι μπορεί να κάνει εφαρμόσιμες προτάσεις. Σας παρακαλούμε ειλικρινά, κυρία υπουργέ και κυρία επίτροπε, να ληφθεί σοβαρά υπόψη το συμπέρασμα της συζήτησης και το αποτέλεσμα της ψηφοφορίας.

<SPEAKER ID=141 NAME="Sorgdrager">
Στην επιτροπή δημοσιονομικού ελέγχου και την επιτροπή για τις δημόσιες ελευθερίες και εσωτερικές υποθέσεις πραγματοποιήθηκαν συζητήσεις για την εγκαθίδρυση ενός αποκαλούμενου δικαιοδοτικού χώρου για την προστασία των οικονομικών συμφερόντων της Ευρωπαϊκής Ένωσης έναντι της διεθνούς εγκληματικότητας.
<P>
Τα μέλη, η κ. Theato και ο κ. Bontempi, έθεσαν σχετικά μία σειρά ερωτήσεων. Πιστεύω ότι δίκαια συμφωνείτε για τη σημασία της καταπολέμησης της απάτης στο εσωτερικό της Ένωσης. Είμαι σύμφωνος μαζί σας. Η απάτη, η οποία κοστίζει στα κράτη μέλη και στους πολίτες της Ένωσης ετησίως πολλά εκατ. ECU. Το Συμβούλιο και το Ευρωπαϊκό Κοινοβούλιο, επομένως, συμμαχούν για την καταπολέμηση της απάτης και της εγκληματικότητας. Το Συμβούλιο θεωρεί επίσης ιδιαίτερα σημαντική την παρούσα ανταλλαγή απόψεων μεταξύ του Συμβουλίου και του Ευρωπαϊκού Κοινοβουλίου. Εν πάση περιπτώσει, αυτή ενισχύει αμφότερα τα θεσμικά όργανα.
<P>
Κατά τη διάρκεια της ολλανδικής προεδρίας, αυτή η ανταλλαγή απόψεων υπήρξε επίσης καρποφόρα. Σε διάφορες ευκαιρίες, είχα το προνόμιο να συνομιλήσω με τις αρμόδιες επιτροπές του Κοινοβουλίου για την πρόοδο των διαπραγματεύσεων στον τρίτο πυλώνα και συγκεκριμένα στον τομέα της καταπολέμησης της απάτης. Και είμαι επίσης ευτυχής γιατί μπορώ να διαπιστώσω ότι το Κοινοβούλιό σας εκτιμά, επίσης, αυτή την ενημέρωση και την ανταλλαγή απόψεων. Σήμερα, επομένως, είμαι ιδιαίτερα ευτυχής να συζητώ αυτό το θέμα στη Σύνοδο Ολομέλειάς σας.
<P>
Πρόκειται να απαντήσω με ευχαρίστηση στα συγκεκριμένα ερωτήματα που έθεσαν τα μέλη Theato και Bontempi. Επιπλέον, στα πλαίσια της απάντησής μου πρόκειται να αναφερθώ στις αποφάσεις, οι οποίες ελήφθησαν κατά την ολλανδική προεδρία στο Συμβούλιο στους τομείς της καταπολέμησης της απάτης και γενικότερα της καταπολέμησης του οργανωμένου εγκλήματος.
<P>
Η οργανωμένη εγκληματικότητα αποτελεί σε αυξανόμενο βαθμό απειλή για την κοινωνία μας. Και καθίσταται όλο και δυσκολότερη η διατήρηση μίας αξίας, την οποία όλοι θεωρούμε σημαντική. Η διατήρηση αυτής της αξίας καθίσταται δυσκολότερη, επειδή η εγκληματικότητα - και αυτό το γνωρίζουμε όλοι μας - περιορίζεται όλο και λιγότερο από τα σύνορα της νομικής δικαιοδοσίας των κρατών μελών. Οι εγκληματίες βοηθούνται όσον αφορά αυτό από τις νέες τεχνολογίες. Η ελεύθερη κυκλοφορία των ατόμων, υπηρεσιών και αγαθών καθιστά επείγουσα την ανάγκη τα κράτη μέλη να αναπτύξουν καλύτερες μεθόδους για την καταπολέμηση της αυξανόμενης εγκληματικότητας, η οποία δεν γνωρίζει σύνορα. Επίσης, έχουμε όλοι την εντύπωση - τόσο εσείς όσο και εγώ - ότι διαρκώς καθυστερούμε. Προκειμένου η Ευρώπη να καταστεί μία περιοχή ελευθερίας, ασφάλειας και δικαιοσύνης, θα πρέπει όλοι να βελτιώσουμε την πρόληψη και την καταπολέμηση της οργανωμένης εγκληματικότητας. Τόσο το Συμβούλιο όσο και το Ευρωπαϊκό Κοινοβούλιο θα πρέπει να δεσμευτούν πλήρως στο πλαίσιο αυτού του σκοπού.
<P>
Στο πλαίσιο του ανωτέρω, και μετά από αίτημα του Ευρωπαϊκού Συμβουλίου του Δουβλίνου, αναπτύχθηκε κατά την ολλανδική προεδρία ένα σχέδιο δράσης για μία ευρωπαϊκή προσέγγιση όσον αφορά την καταπολέμηση της οργανωμένης εγκληματικότητας. Αυτό το σχέδιο δράσης πρόκειται να υποβληθεί προς έγκριση στο Ευρωπαϊκό Συμβούλιο του Αμστερνταμ. Στις 28 Απριλίου, το Συμβούλιο Δικαιοσύνης και Εσωτερικών Υποθέσεων συζήτησε αυτό το σχέδιο δράσης στο πλαίσιο μίας έκτακτης συνεδρίασής του. Αυτή η συζήτηση οδήγησε στην ομόφωνη υποστήριξη του περιεχομένου αυτού του σχεδίου από τους αρμόδιους υπουργούς δικαιοσύνης και εσωτερικών υποθέσεων των κρατών μελών της Ένωσης. Κατά τη διάρκεια της συνεδρίασης αυτού του συμβουλίου, κατέδειξα στους συναδέλφους μου τη σημασία ενός ορθού κοινοβουλευτικού και νομοθετικού ελέγχου της εκπόνησης των μέτρων για την καταπολέμηση του οργανωμένου εγκλήματος. Σας διαβίβασα το κείμενο του σχεδίου δράσης και - όπως θα θυμάστε - συζήτησα με την επιτροπή δημοσίων ελευθεριών και εσωτερικών υποθέσεων εποικοδομητικά για τα προτεινόμενα μέτρα στο πλαίσιο αυτού του σχεδίου δράσης. Είναι ενισχυτικό για το Συμβούλιο η επεξεργασία αυτών των σημείων δράσης να πραγματοποιηθεί σε καλή συνεργασία με το Ευρωπαϊκό Κοινοβούλιο.
<P>
Όπως γνωρίζετε, το εν λόγω σχέδιο δράσης περιλαμβάνει ένα μεγάλο αριθμό μέτρων τα οποία από κοινού θα συμβάλουν στην αποτελεσματικότερη καταπολέμηση του οργανωμένου εγκλήματος στην Ευρώπη. Ότι απαιτείται μία ευρωπαϊκή προσέγγιση είναι αναμφίβολο. Έχετε επισημάνει επανειλημμένα ότι είναι επείγουσας ανάγκης να καταστεί η Europol επιχειρησιακή. Είμαι απόλυτα σύμφωνος μαζί σας.
<P>
Δεν πρόκειται να αναφερθώ περαιτέρω στο περιεχόμενο του σχεδίου δράσης. Νομίζω ότι το γνωρίζετε επαρκώς. Αλλά θα ήθελα να επισημάνω τη σημασία αυτού του σχεδίου. Αυτό προσφέρει ένα πλαίσιο, εντός του οποίου πρέπει να καταπολεμηθεί η απάτη με τα οικονομικά μέσα της Ένωσης, και ως εκ τούτου προσφέρει τα θεμέλια για τον ευρωπαϊκό νομικό χώρο εντός του οποίου τα κράτη μέλη μπορούν να συνεργαστούν με βέλτιστο τρόπο για την κοινή πολιτική καταπολέμησης της οργανωμένης εγκληματικότητας.
<P>
Φυσικά τα κράτη μέλη θα πρέπει να βοηθηθούν από μία αποτελεσματική Europol. Κατά τη γνώμη μου, αυτό είναι το πλαίσιο με τα συναφή μέτρα του, στο οποίο αναφέρθηκαν οι δύο ερωτήσαντες. Και θα πρέπει να αναφέρω ότι στο σημείο αυτό, όντως, υφίστανται περιορισμοί, εξαιτίας της τρέχουσας δομής του τρίτου πυλώνα. Αυτό σημαίνει, επίσης, ότι το Συμβούλιο και το Ευρωπαϊκό Κοινοβούλιο θα πρέπει να συνομιλήσουν πολλές φορές για τα ιδιαίτερα μέτρα, τα οποία θα επεξεργαστεί το Συμβούλιο, και είμαι πεπεισμένος ότι θα συνεχίσει να υπάρχει μία εποικοδομητική συνεργασία μεταξύ του Συμβουλίου και του Κοινοβουλίου.
<P>
Εν προκειμένω, θα ήθελα να προσθέσω, απαντώντας σε αυτά που είπαν η κ. Theato και ο κ. Bontempi σχετικά με την πρακτική εφαρμογή των μέτρων, και δηλώνω για άλλη μία φορά: πρόκειται για ωραία κείμενα, φυσικά, αλλά σε τελευταία ανάλυση τα κείμενα αυτά θα πρέπει να εφαρμοστούν. Οι Συνθήκες θα πρέπει να επικυρωθούν και τα μέτρα θα πρέπει να εφαρμοστούν. Τα κράτη θα πρέπει να χρησιμοποιήσουν πλήρως αυτά τα μέσα.
<P>
Οι ερωτήσεις, οι οποίες τέθηκαν προς το Συμβούλιο, αναφέρονται ειδικά στην καταπολέμηση της απάτης με κοινοτικούς πόρους. Το Συμβούλιο, εδώ και χρόνια, δίνει ιδιαίτερη σημασία στη δημιουργία αποτελεσματικών μέσων. Η σημασία αυτή καταδείχτηκε, για παράδειγμα, στο πολυετές πρόγραμμα εργασίας για τη συνεργασία στον τομέα της δικαιοσύνης και των εσωτερικών υποθέσεων. Επομένως, φαίνεται ότι το Συμβούλιο αντιμετωπίζει το θέμα με σοβαρότητα. Και αυτό φαίνεται ακόμη από το γεγονός ότι, στο πλαίσιο της υφιστάμενης διάρθρωσης της Συνθήκης της Ένωσης, επιλέχθηκε, ως το πλέον δεσμευτικό μέσο, η σύναψη συνθηκών. Το γεγονός αυτό αποτελεί ένα σημαντικό πλεονέκτημα για τη νομική πρακτική και για τις αρμόδιες υπηρεσίες στα κράτη μέλη. Η σαφήνεια που αυτές δημιουργούν όσον αφορά τις αμοιβαίες υποχρεώσεις οδηγεί πάντα σε αποτελεσματικότερη συνεργασία.
<P>
Εντούτοις, υφίσταται φυσικά ένα σημαντικό μειονέκτημα, το οποίο ορθά επισήμαναν οι δύο ερωτήσαντες. Και επαναλαμβάνω: η έναρξη ισχύος των συνθηκών εξαρτάται από την ολοκλήρωση των εθνικών διαδικασιών επικύρωσης. Φυσικά, είναι σίγουρο ότι αυτές οι συνταγματικές διαδικασίες αποτελούν τη σπονδυλική στήλη των κοινοβουλευτικών δημοκρατιών μας. Αυτό αποτελεί ένα δεδομένο. Αλλά το γεγονός ότι οι εν λόγω επικυρώσεις θα πρέπει να πραγματοποιηθούν το συντομότερο δυνατό είναι προφανές.
<P>
Εν προκειμένω, έχει ζητηθεί από τα κράτη μέλη να επισπεύσουν την επικύρωση της Συνθήκης όσον αφορά την προστασία των οικονομικών συμφερόντων της Κοινότητας στο πλαίσιο του πρώτου πρωτοκόλλου. Το Συμβούλιο ανταποκρίθηκε στο αίτημα αυτό μέσω της πλήρους έγκρισης των συστάσεων του σχεδίου δράσης. Και σ'αυτές περιλαμβάνεται συγκεκριμένα ότι τα εν λόγω μέσα θα πρέπει οπωσδήποτε μέχρι τα μέσα του 1998 να είναι σε λειτουργία.
<P>
Το δεύτερο πρωτόκολλο της Συνθήκης συζητήθηκε κατά τη διάρκεια μίας συνεδρίασης του Συμβουλίου Δικαιοσύνης και Εσωτερικών Υποθέσεων, στις 26 και 27 του παρελθόντος Μαΐου. Στη συνεδρίαση αυτή καταλήξαμε σε μία πολιτική συμφωνία όσον αφορά όλα τα υφιστάμενα θέματα. Αυτό το δεύτερο πρωτόκολλο, στο οποίο αναφέρομαι, περιλαμβάνει κανονισμούς για την αστική ευθύνη των νομικών προσώπων, ποινικές και διοικητικές κυρώσεις για διαφθορά ή απάτη, την πάταξη της νομιμοποίησης παράνομων χρημάτων, την κατάσχεση παράνομα αποκτηθέντος κέρδους από απάτη ή διαφθορά και, τέλος, την ενίσχυση της συνεργασίας μεταξύ της Επιτροπής και του Συμβουλίου στον τομέα αυτό. Θα ήθελα να επισημάνω, ιδιαίτερα, την αστική ευθύνη των νομικών προσώπων, η οποία αποτελεί καινοτομία για τους κανονισμούς της Ευρωπαϊκής Ένωσης. Αυτό είχε ως αποτέλεσμα αυτή τη στιγμή το κείμενο να έχει υποβληθεί προς έγκριση και αναμένω ότι αυτή η έγκριση θα πραγματοποιηθεί υπό την ολλανδική προεδρία.
<P>
Ο δικαιοδοτικός χώρος δεν πρόκειται να πραγματοποιηθεί μόνο μ'αυτές τις συνθήκες. Και αυτό παραδέχονται και οι ερωτήσαντες. Το Συμβούλιο έχει την ίδια γνώμη και αυτό φαίνεται και στο σχέδιο δράσης.
<P>
Δεν θα σας ενημέρωνα πλήρως εάν δεν σας ανέφερα και άλλα αποτελέσματα, τα οποία επιτεύχθηκαν κατά την ολλανδική προεδρία. Κατά τη διάρκεια του Συμβουλίου Δικαιοσύνης και Εσωτερικών Υποθέσεων εγκρίθηκε η συμφωνία για την καταπολέμηση της διαφθοράς των υπαλλήλων των Ευρωπαϊκών Κοινοτήτων και των υπαλλήλων των κρατών μελών της Ευρωπαϊκής Ένωσης. Και σ'αυτό το μέσο θα πρέπει να δώσουμε ιδιαίτερη αξία στο πλαίσιο της καταπολέμησης της απάτης και της διαφθοράς. Δεν κατορθώσαμε ακόμη να ολοκληρώσουμε τισ εργασίες για το σχέδιο συμφωνίας όσον αφορά την αμοιβαία δικαστική βοήθεια για ποινικές υποθέσεις - και αυτό αποτελεί επίσης ένα ιδιαίτερα σημαντικό θέμα -, αλλά και σ'αυτές πραγματοποιήθηκε ουσιαστική πρόοδος.
<P>
Επιπλέον, έχει ολοκληρωθεί μία σειρά ενημερωτικών εκθέσεων, για παράδειγμα, όσον αφορά τη Συνθήκη για την προστασία των οικονομικών συμφερόντων της Κοινότητας και τη συμφωνία για τις απελάσεις, μέσω των οποίων οι εθνικές διαδικασίες επικύρωσης, εν πάση περιπτώσει, μπορούν να επιταχυνθούν.
<P>
Όλα τα μέσα στα οποία αναφέρθηκα, αποτελούν από κοινού με το πλαίσιο που δημιουργείται μέσω του σχεδίου δράσης τον καλύτερο δρόμο για την επίτευξη μίας αποτελεσματικής προστασίας των οικονομικών συμφερόντων της Ένωσης. Επιπλέον, τα μέτρα εναντίον της διαφθοράς και της απάτης συμβαδίζουν με άλλα μέσα για την καταπολέμηση της οργανωμένης εγκληματικότητας. Έχουμε να πράξουμε πολλά και, κατά τη γνώμη μου, το Ευρωπαϊκό Κοινοβούλιο θα πρέπει να συνεχίσει να διαδραματίζει ένα ρόλο.

<SPEAKER ID=142 NAME="Gradin">
 μέλος της Επιτροπής. (SV) Κύριε Πρόεδρε, κυρία Υπουργέ, αξιότιμοι βουλευτές, πολύ δουλειά έχει γίνει τα τελευταία χρόνια για την βελτίωση της προστασίας των οικονομικών συμφερόντων της ΕΕ. Το ότι ο αγώνας κατά της απάτης στην ΕΕ θεωρείται σήμερα σαν ένα αυτονόητο και υψηλής προτεραιότητας καθήκον δείχνει ότι αυτή η δουλειά έχει αποτελέσματα. Δεν υφίσταται κάποιο ενιαίο νομικό πλαίσιο στην Ευρώπη που ρυθμίζει όλα τα ζητήματα που σχετίζονται με την απάτη. Αυτό είναι βέβαια φυσικό. Πολλές φορές πρόκειται για τομείς όπου προηγουμένως δεν υπήρχε ιδιαίτερα μεγάλη συνεργασία. Συμφωνώ μ&#x02BC;αυτούς που λένε ότι πολλά μπορούν να γίνουν για να βελτιωθεί η συνεργασία μεταξύ των υπαρκτών νομικών συστημάτων, αλλά είμαι επίσης πεπεισμένη ότι πρέπει να είμαστε ανοικτοί σε αλλαγές όταν αυτό απαιτείται.
<P>
Οι συμφωνίες που συνήφθησαν κατά τα τελευταία έτη πρέπει να ειδωθούν σαν ένα μεγάλο βήμα προς τα μπρός σ&#x02BC;αυτόν τον τομέα. Σκέφτομαι, πέραν των άλλων, την Συνθήκη για την προστασία των οικονομικών συμφερόντων της Κοινότητας. Απαιτήθηκαν πολύ μεγάλες προσπάθειες για να επιτευχθεί ομοφωνία σ&#x02BC;αυτό το ζήτημα. Με προβληματίζει τόσο όσο και τους κ.κ. Theato και Bontenpi το ότι αυτή η Συνθήκη δεν έχει επικυρωθεί ακόμα. Έχουν παρόλ&#x02BC;αυτά περάσει δυό χρόνια αφότου υπεγράφη. Μπορώ να διαβεβαιώσω τη Βουλή ότι εκμεταλεύομαι κάθε ευκαιρία που μου δίνεται για να υπενθυμίσω στα κράτη μέλη πόσο σημαντικό είναι αυτό. Δεν το κάνω μόνο στις συναντήσεις του Συμβουλίου, αλλά σε γενικές γραμμές κάθε φορά που δίνω μία συνέντευξη, γράφω ένα άρθρο ή βγάζω έναν λόγο όταν επισκέπτομαι ένα κράτος μέλος. Θα ήταν φυσικά μεγάλη βοήθεια εάν και εσείς επίσης, αξιότιμοι βουλευτές του Κοινοβουλίου, θέλατε να πιέσετε όσο μπορείτε στις επαφές σας με τις εθνικές Κυβερνήσεις και Κοινοβούλια.
<P>
Ως γνωστόν, η αργή διαδικασία επικύρωσης είναι ένα πρόβλημα και σε άλλους τομείς επίσης. Π.χ. μέχρι τώρα μόνο η Μεγάλη Βρεττανία και η Δανία έχουν επικυρώσει την Συνθήκη της Europol και μόνον η Μεγάλη Βρεττανία έχει επικυρώσει την Συνθήκη απέλασης. Όλοι καταννοούμε ότι και τα δύο αυτά εργαλεία θα παίξουν στο μέλλον έναν σημαντικό ρόλο στον αγώνα κατά της διεθνώς οργανωμένης εγκληματικότητας στην Ευρώπη. Γι&#x02BC;αυτό είναι πολύ δύσκολο να εξηγήσουμε στους ανθρώπους γιατί πρέπει να υπάρχει τόσο μεγάλη καθυστέρηση πριν να μπορεί να τεθεί σε ισχύ η Συνθήκη. Το συμπέρασμά μου είναι ότι οι μέθοδοι εργασίας που έχουμε στη διάθεσή μας δεν είναι αρκετά αποτελεσματικές. Αυτό επίσης είναι το υπόβαθρο της πρότασης της Επιτροπής να μεταφέρει τα πάντα εκτός της αστυνομικής συνεργασίας και του ποινικού δικαίου από τον τρίτο πυλώνα στον πρώτο στις διακυβερνητικές διαπραγματεύσεις που διεξάγονται τώρα. Εκτός αυτού η συνεργασία στους τομείς που θα παραμείνουν στον τρίτο πυλώνα πρέπει να γίνει σημαντικά αποτελεσματικότερη. Έχω επίσης δεί, όπως ακριβώς ανέφερε η κ. Theato, ότι το άρθρο 209α υπάρχει επίσης σαν πρόταση στην Διακυβερνητική Διάσκεψη για να δοθεί περαιτέρω ισχύς. Προσδοκώ και ελπίζω, ακριβώς όπως και εσείς εδώ στη Βουλή, ότι η Διάσκεψη κορυφής στο Αμστερνταμ την επόμενη εβδομάδα πραγματικά θα μας δώσει τα εργαλεία που χρειαζόμαστε.
<P>
Καλωσορίζω επίσης το ότι η ομάδα υψηλού επιπέδου κατέστησε σαφές στο σχέδιο δράσης της για την διεθνώς οργανωμένη εγκληματικότητα πόσο σημαντικό είναι να ολοκληρωθεί η διαδικασία επικύρωσης το συντομότερο δυνατό και ότι και εκεί επίσης προτάθηκε ένα χρονοδιάγραμμα. Αφορά πέραν των άλλων τα τρία συμπληρωματικά πρωτόκολλα της Συνθήκης κατά της απάτης για τα οποία τώρα επικρατεί ομοφωνία και που αφορούν τη διαφθορά, την έγκαιρη ειδοποίηση και την νομική βοήθεια. Το τελευταίο πρωτόκολλο αποφασίστηκε, όπως είπε ο υπουργός κ. Sorgdrager, κατά την συνάντηση των Υπουργών Εσωτερικών και Δικαιοσύνης στις 26-27 Μαϊου. Αφορά μεταξύ άλλων το ξέπλυμα του χρήματος, τη νομική βοήθεια και τη δυνατότητα απόδωσης ευθύνης σε νομικά πρόσωπα. Αυτό συνεπάγεται ότι για πρώτη φορά η Επιτροπή θα παίξει έναν ρόλο σε διαδικασίες ποινικού δικαίου. Παρ&#x02BC;ότι πρόκειται, για έναν περιορισμένο ρόλο, εγώ το βλέπω αυτό σαν ένα μεγάλο βήμα προς τα εμπρός.
<P>
Από πλευράς Επιτροπής θα συνεχίσουμε φυσικά να εξελίσσουμε τέτοια εργαλεία που απαιτούνται για να μπορούμε να προστατεύσουμε με τον καλύτερο δυνατό τρόπο τα οικονομικά συμφέροντα της ΕΕ. Έχουμε ήδη προτείνει κανόνες για αμοιβαία αναγνώριση αποδεικτικών στοιχείων, άμεση συνεργασία μεταξύ των δικαστικών αρχών, συγκεντρωποίηση της εκδίκασης των υποθέσεων απάτης καθώς και την εισαγωγή αρχείου με διαπραχθέντα εγκλήματα απάτης. Όλες αυτές οι προτάσεις θα τεθούν προς συζήτηση κατά τη διάρκεια του φθινοπώρου.
<P>
Η έκθεση για την απάτη του έτους 1996 προς το Συμβούλιο Υπουργών και το Ευρωκοινοβούλιο δείχνει σαφώς πόσο δύσκολο είναι να εκδικαστούν διασυνοριακές απάτες. Υπάρχει ένας εμφανής κίνδυνος να οδηγήσει η έλλειψη ενός πραγματικού συντονισμού, και σε εθνικό επίπεδο και μεταξύ των κρατών μελών σε μία τέτοια διάσπαση ώστε μία εκδίκαση στο δικαστήριο να καταστεί αδύνατη στη πράξη, ή σε κάθε περίπτωση αναποτελεσματική. Όσον αφορά λοιπόν ακριβώς διασυνοριακές υποθέσεις απάτης χρειάζεται η UCLAF να ενισχύσει την αρμοδιότητά της στο ποινικό δίκαιο μέσω της σύστασης μιας νομικής συντονιστικής μονάδας αυτό που αποκαλούμε judicial interface , αποτελούμενη από δικαστές, εισαγγελείς και άλλους νομικούς ειδικούς. η UCLAF, εκτός του υάρχοντος αποτελεσματικού συντονιστικού ρόλου, θα μπορούσε επίσης να έχει μία υποστηρηκτική και συμβουλευτική λειτουργία έναντι των κρατών μελών.
<P>
Κύριε Πρόεδρε, η Επιτροπή φυσικά θα εξετάσει τα θέματα που συμπεριλαμβάνονται στο corpus juris δηλαδή στην μελέτη που έχει υλοποιηθεί κατ&#x02BC;απαίτηση του Κοινοβουλίου και όπου η Επιτροπή συμμετείχε ενεργητικά. Η σύσταση μιας ευρωπαϊκής δημόσιας εισαγγελικής λειτουργίας με δικαίωμα να άσκησης δίωξης σε ποινικές υποθέσεις που αφορούν την προστασία των οικονομικών συμφερόντων της Ένωσης είναι μία προκλητική σκέψη. Είναι αυτονόητο ότι υπάρχει περιθώριο για περαιτέρω προσπάθειες όσον αφορά τη βελτίωση των προϋποθέσεων νομικής βοήθειας καθώς και την ανταλλαγή πληροφοριών σε ποινικές υποθέσεις.

<SPEAKER ID=143 LANGUAGE="DE" NAME="Theato">
Κύριε Πρόεδρε, σας ευχαριστώ πολύ που μου δίνετε για άλλη μια φορά το λόγο. Καταρχάς, θα ήθελα για άλλη μια φορά να ευχαριστήσω θερμά την Επίτροπο Gradin! Η κ. Gradin γνωρίζει ότι εκτιμούμε ιδιαιτέρως την υποστήριξη που μας προσφέρει καθώς και το θαρραλέο τρόπο με τον οποίο ενεργεί. Ωστόσο, οι στόχοι που τίθενται δεν επιτυγχάνονται πάντοτε στον ίδιο βαθμό.
<P>
Θα ήθελα να υποβάλω μια συγκεκριμένη ερώτηση στην κ. Υπουργό. Καταρχάς, σας ευχαριστώ θερμά για τις διευκρινίσεις που προσφέρετε. ?Ισως να μην σας κατάλαβα καλά. Θα μπορούσατε να μας υποσχεθείτε ότι, από την πλευρά σας, η κύρωση του πρωτοκόλλου και της σύμβασης θα έχει ολοκληρωθεί έως τα μέσα του 1998, ή αναφερθήκατε μόνο στα πρωτόκολλα; Στην περίπτωση αυτή, θα προέκυπτε μια κάπως ανισόρροπη κατάσταση, δεδομένου ότι η βάση είναι η συνθήκη και τα πρωτόκολλα αποτελούν το συμπλήρωμα αυτής. ?Ισως μπορείτε να μου απαντήσετε στο ερώτημα αυτό.

<SPEAKER ID=144 NAME="Sorgdrager">
Πρόδρε, συμφωνήσαμε στα πλαίσια του σχεδίου δράσης, ότι θα φροντίσουμε οι Συνθήκες και τα πρωτόκολλα να έχουν επικυρωθεί μέχρι τα μέσα του 1988. Εάν είναι δυνατόν να το εγγυηθώ αυτό; Θα πρέπει να πω: όχι, γιατί δεν εξαρτάται καθόλου από εμένα η πορεία των διαδικασιών στα άλλα κράτη μέλη, αλλά το συμφωνήσαμε αυτό από κοινού και επομένως πιστεύω ότι ο καθένας θα τηρήσει το λόγο του.

<SPEAKER ID=145 LANGUAGE="DE" NAME="Bφsch">
Κύριε Πρόεδρε, αξιότιμοι συνάδελφοι! Θα ήθελα να ευχαριστήσω θερμά την κ. Υπουργό για την ειλικρινή απάντηση που μας έδωσε ότι δε μπορεί να προσφέρει εγγυήσεις για την εφαρμογή του προγράμματός της. Κατ' αυτόν τον τρόπο επιβεβαιώνονται τα όσα δήλωσαν επί της γενικής προβληματικής οι προηγούμενοι ομιλητές, η πρόεδρος της Επιτροπής Προϋπολογισμών του Κοινοβουλίου και ο κ. Bontempi.
<P>
Αγαπητή κ. Επίτροπος, δεν πρέπει να ανησυχείτε. Το θέμα αυτό θα το συζητάμε σε κάθε ευκαιρία που θα μας παρουσιάζεται, επειδή θεωρούμε τους εαυτούς μας εκπροσώπους των ευρωπαίων φορολογούμενων και μας ξενίζει ιδιαιτέρως η βραδύτητα και η αναποφασιστικότητα που δείχνουν τα ευρωπαϊκά όργανα στην προσπάθεια για την κατάρτιση ενός ευρωπαϊκού νομοθετικού πλαισίου.
<P>
Το πρόγραμμα της Ευρωπαϊκής Επιτροπής του 97-98 για την καταπολέμηση της απάτης αναφέρεται με ιδιαίτερα προσεκτικό τρόπο στην πρόταση του Ευρωπαϊκού Κοινοβουλίου για τη διεξαγωγή μελέτης με αντικείμενο τη δημιουργία ενός ευρωπαϊκού νομοθετικού πλαισίου, ενός corpus juris , το οποίο θα εξέταζε ποια συγκεκριμένα συμπεράσματα θα προκύψουν από αυτή την πρωτοβουλία για τη συνεργασία με τις δικαστικές αρχές.
<P>
Από την εποχή των ανακρίσεων της εξεταστικής επιτροπής για το κοινοτικό καθεστώς διαμετακόμισης, το Ευρωπαϊκό Κοινοβούλιο γνωρίζει ποια συμπεράσματα θα επιθυμούσε, συγκεκριμένα ένα νομοθετικό σύστημα το οποίο ανταποκρίνεται επιτέλους στις απαιτήσεις της ενιαίας ευρωπαϊκής αγοράς. ?Ακουσα να λέγονται πάρα πολλά για την Europol και τις συνθήκες οι οποίες πρόκειται να συναφθούν και ελπίζω ότι θα συναφθούν, καθώς και τις συμφωνίες μεταξύ των κρατών μελών της Ευρωπαϊκής ?Ενωσης. Θα ήθελα να παραθέσω ένα κάπως απλό παράδειγμα από την έκθεση της εξεταστικής επιτροπής, που αναφέρθηκε το Μάρτιο του περασμένου χρόνου και είναι κατά συνέπεια επίκαιρο. ?Οπως περιγράφεται στην έκθεση αυτή, δεν είναι δυνατόν να μην μπορούν να παραπεμφθούν στη δικαιοσύνη μεγαλοαπατεώνες - στην περίπτωση αυτή το αντίστοιχο ποσό ανερχόταν σε 8 εκατομμύρια λίρες - επειδή δεν έχει ρυθμισθεί το θέμα της αμοιβαίας αναγνώρισης των αποδείξεων.
<P>
Επειδή υπάρχει περίπτωση να παρευρίσκονται στα θεωρεία ακροατές και πολίτες της Ευρωπαϊκής ?Ενωσης που ενδιαφέρονται για το θέαμα και επειδή πιστεύω ότι ίσως θα ήταν σκόπιμο να αποσαφηνισθεί κατά κάποιο τρόπο το corpus juris , θα ήθελα να παραθέσω ορισμένα σύντομα αποσπάσματα από την έκθεση: »τα δύο πρώτα σημεία της κατηγορίας απορρίφθηκαν επειδή ο δικαστής δεν έκρινε παραδεκτή ως αποδεικτικό στοιχείο την ορκωτή μετάφραση της ισπανικής νομοθεσίας η οποία επροβάλετο ως επιχείρημα για να αποδειχθεί ότι ο κατηγορούμενος ήταν υπεύθυνος σοβαρής παραβίασης της ισπανικής νομοθεσίας, ισχυρισμός ο οποίος όμως δεν ήταν προφανής για το δικαστή». ?Ολα αυτά διαδραματίζονται σε ένα επίπεδο το οποίο είναι σήμερα εντελώς απρόσιτο για πολλούς πολίτες. Οι άνθρωποι αυτοί φαίνεται ότι δεν μπορούν να φανταστούν ότι στην ενιαία αγορά το τέλος του 20ου αιώνα επιχειρείται η προστασία των παραγόντων της αγοράς και των φορολογουμένων κατά τέτοιο τρόπο ώστε οι αιτήσεις για τη χορήγηση νομικής βοήθειας στην περίπτωση που απευθυνθεί κάποια κατηγορία, να διαβιβάζονται από τη μία διπλωματική υπηρεσία στην άλλη, όπως συνέβαινε πριν από 100 χρόνια.
<P>
Κατά τη γνώμη μου, τα κράτη μέλη της Ευρωπαϊκής ?Ενωσης παρατηρούσαν στο παρελθόν με μια σχετική απάθεια την ευρωπαϊκή αγορά να εξελίσσεται σε μια ενιαία αγορά απατεωνών. Τα ίδια κράτη μέλη απορούν σήμερα, τη στιγμή που η ενιαία αγορά φθάνει στο αποκορύφωμά της με την καθιέρωση ενός κοινού νομίσματος, που οι πολίτες δεν πιστεύουν ότι αυτά τα ευρωπαϊκά όργανα έχουν την ικανότητα που απαιτείται για να λύσουν τα συγκεκριμένα προβλήματα που υφίστανται.
<P>
Ως εκπρόσωποι των ευρωπαίων φορολογούμενων δεν έχουμε την πρόθεση να σταματήσουμε να καταγγέλουμε τις παραλείψεις των διαφόρων θεσμικών οργάνων και των κρατών μελών. Και μην νομίζετε ότι θα αρκεσθούμε σε υποσχέσεις που δεν συνοδεύονται από καμία απολύτως δέσμευση. ?Οποιος αποδέχεται την ενιαία αγορά πρέπει να αποδεχθεί και αυτού του είδους την προστασία!

<SPEAKER ID=146 LANGUAGE="DE" NAME="Nassauer">
Κύριε Πρόεδρε! Η καταπολέμηση της οργανωμένης απάτης με τις κοινοτικές ενισχύσεις είναι οργανωμένη με ένα τέτοιο τρόπο που θα μπορούσε να συγκριθεί με την προσπάθεια του Michael Schumachers να κερδίσει έναν αγώνα Φόρμουλα-1 οδηγώντας ταχυδρομική άμαξα. Η ευθύνη δεν βαρύνει το Ευρωπαϊκό Κοινοβούλιο. Υπάρχουν πολλά ικανά μέλη του Σώματος, ιδιατέρως οι συνάδελφοι Theato και Bontempi, που επιμένουν να κρούουν τον κώδωνα του κινδύνου. Συνεπώς, η ευθύνη βαρύνει το Συμβούλιο. Είναι, βεβαίως, πάρα πολύ καλό να αναφέρεται η Υπουργός Sorgdrager στην εκατέρωθεν ανταλλαγή απόψεων μεταξύ του Κοινοβουλίου και του Συμβουλίου, πολύ φοβάμαι όμως ότι η δήλωση αυτή δεν ενδιαφέρει καθόλου το οργανωμένο έγκλημα και ότι, όπως και να έχουν τα πράγματα, δεν παρεμποδίζει τις δραστηριότητές του. Και αποτελεί βεβαίως περιττολογία να γίνεται διαρκώς αναφορά στην Europol με κάθε ευκαιρία που παρουσιάζεται, ιδιαιτέρως αφ' ης στιγμής η σύμβαση με βάση την οποία θα λειτουργήσει το όργανο αυτό δεν έχει ακόμη επικυρωθεί. Το γεγονός ότι η οργάνωση του τομέα αυτού παρουσιάζει τόσες ελλείψεις, με αποτέλεσμα να δυσφημίζει την Ευρωπαϊκή ?Ενωση, οφείλεται σε κάποιο συστηματικό λάθος.
<P>
Εκχωρήσαμε στην Ευρωπαϊκή Κοινότητα δημοσιονομικές αρμοδιότητες. Ωστόσο, δεν την καταστήσαμε αρμόδια να διασφαλίσει τις εξουσίες που διαθέτει ενάντια σε περιπτώσεις κατάχρησης, προσφεύγοντας εν ανάγκη στη δικαιοσύνη. Τα πράγματα έχουν αλλιώς στα κράτη μέλη. ?Οποιος διαθέτει κονδύλια, είναι σε θέση να προσφύγει στη δικαιοσύνη και να ζητήσει την καταδίκη των υπεύθυνων απάτης. Η Ευρωπαϊκή Κοινότητα δεν μπορεί να το κάνει αυτό, αντίθετα, είναι εξαρτημένη από τις πράξεις του Συμβουλίου και των κρατών μελών. Εδώ ακριβώς εντοπίζεται το κενό του συστήματος.
<P>
Προφανώς, σε περίπτωση που η Κοινότητα αναλάβει δράση στον τομέα του ποινικού δικαίου, θίγεται η εθνική κυριαρχία των κρατών μελών. Δεδομένου ότι το ουσιαστικό τμήμα των κρατικών αρμοδιοτήτων, η κατανομή των πόρων, έχει ήδη διαβιβασθεί στην Κοινότητα, θα ήταν λογικό να αναγνωρισθεί σ' αυτήν η αρμοδιότητα να λαμβάνει μέτρα στα πλαίσια της νομικής προστασίας. Αυτή είναι η μόνη λύση, όπως αποδεικνύεται από την πείρα και από το εξαιρετικά κωμικό παράδειγμα στο οποίο αναφέρθηκε πριν από λίγο ο συνάδελφος Bφsch.
<P>
Εφόσον λοιπόν δεν είμαστε διατεθειμένοι να παραχωρήσουμε στην Κοινότητα ποινικές αρμοδιότητες σε τομείς στους οποίους είναι αρμόδια, δεν θα μπορέσουμε να καταπολεμήσουμε με επιτυχία την εγκληματικότητα. Πρόκειται για μια κατάσταση την οποία δεν μπορεί να δικαιολογήσει κανείς.

<SPEAKER ID=147 LANGUAGE="FR" NAME="Giansily">
Κύριε Πρόεδρε, αγαπητοί συνάδελφοι, για άλλη μια φορά εξετάζουμε το ζήτημα, τί λέω, τη μάστιγα της απάτης. Χίλιες φορές στη δουλειά αυτή ξαναρχίζουμε το ίδιο έργο αλλά, πρέπει να το ομολογήσουμε, με ελάχιστα αποτελέσματα σε σχέση με την έκταση του προβλήματος. Θα έλεγα μάλιστα, με κάποια ειρωνεία, ότι το πρόβλημα είναι τόσο σημαντικό που δεν μπορούμε καν να αξιολογήσουμε την έκτασή του με ακρίβεια.
<P>
Τί αντιπροσωπεύει η απάτη; Υπολογίζεται από 5 ως 10 % του προϋπολογισμού της Ευρωπαϊκής 'Ενωσης, ή και ακόμη περισσότερο. Δισεκατομμύρια ECU εν πάση περιπτώσει, που κάθε χρόνο υπεξαιρούνται από τον προϋπολογισμό της Ευρωπαϊκής 'Ενωσης. Ξέρουμε ότι η απάτη βρίσκεται λίγο-πολύ παντού, ότι αποτελεί μία γάγγραινα για τις κοινοτικές πολιτικές, το ΕΓΤΠΑ ασφαλώς, αλλά επίσης τις διαρθρωτικές πολιτικές, τις εσωτερικές πολιτικές της 'Ενωσης, όπως ο τουρισμός. Η προσωρινή εξεταστική επιτροπή του Ευρωπαϊκού Κοινοβουλίου για την κοινοτική διαμετακόμιση, που πραγματοποίησε μία αξιόλογη εργασία, αποκάλυψε ότι έτσι όπως λειτουργεί η ενοποιημένη αγορά της Ευρωπαϊκής 'Ενωσης είχε γίνει η περιοχή που προτιμάει η διεθνής εγκληματικότητα.
<P>
Λοιπόν, θα μου πείτε, ποιος φταίει; Εάν είναι συχνά δύσκολο να στοιχειοθετηθούν ευθύνες, που είναι άλλωστε διάχυτες, αντίθετα θεωρώ σημαντικό ένα γεγονός. Η ευρωπαϊκή σύμβαση για την προστασία των οικονομικών συμφερόντων της Κοινότητας, που υπογράφηκε τον Ιούλιο του 1995, δεν έχει ακόμη κυρωθεί από τα κοινοβούλια των κρατών μελών. Είναι λοιπόν ανενεργή, έως και περιττή. Και στην καλύτερη περίπτωση ελπίζουμε ότι θα κυρωθεί το προσεχές έτος. Είναι σοβαρά πράγματα; Το φιλόδοξο σχέδιο καταπολέμησης της απάτης, το οποίο ακούραστα διεκδικεί το Ευρωπαϊκό Κοινοβούλιο και ορθά καθόρισε η Επιτροπή, δεν λειτουργεί επειδή το Συμβούλιο, με τη στάση του της βαθειάς αδράνειας, αντιτίθεται σε κάθε πρόοδο. Σε θέματα απάτης, το Συμβούλιο και τα κράτη μέλη ενδιαφέρονται περισσότερο να προστατευθούν από τα προνόμια της Επιτροπής παρά από το θράσος των απατεώνων. Κάνουν λάθος αντίπαλο και το λάθος αυτό κοστίζει ακριβά στα δημόσια οικονομικά της Ευρωπαϊκής 'Ενωσης.
<P>
Η αληθινή ενόχληση είναι η απουσία πολιτικής βούλησης του Συμβουλίου. Τα κράτη μέλη διαχειρίζονται στο έδαφός τους την εκτέλεση σχεδόν του 80 % των κοινοτικών δαπανών και ανήκει σε αυτά να αναγνωρίσουν στα θεσμικά όργανα της 'Ενωσης, κυρίως στην Επιτροπή, ένα πραγματικό και αναμφισβήτητο δικαίωμα ελέγχου και παρέμβασης στη διαχείριση των ιδίων πόρων της 'Ενωσης, από τη στιγμή που γίνεται κατάχρηση χρημάτων της Κοινότητας.
<P>
Κύριε Πρόεδρε, αγαπητοί συνάδελφοι, επιτρέψτε μου να ελπίζω σήμερα, μια φορά δεν είναι συνήθειο, μία ρητή και θαρραλέα δέσμευση του Συμβουλίου. Από αυτό εξαρτάται η αξιοπιστία της Ευρώπης ενώπιον των πολιτών. Θέλουμε πραγματικά να δώσουμε την εικόνα μιας Ευρώπης όπου όλα επιτρέπονται;

<SPEAKER ID=148 NAME="Kjer Hansen">
(DA ) Κύριε Πρόεδρε, η συζήτηση γίνεται σιγά-σιγά κουραστική, επειδή δεν αφορά κάτι το καινούργιο. Νομίζω ότι είναι καταθλιπτικό να ακούμε κάθε φορά ότι ελπίζουμε, ότι νομίζουμε ίσως, ότι αναμένουμε. Η απάντηση της κας Υπουργού είναι σήμερα ότι ίσως στα μέσα του 1998, δηλαδή τρία χρόνια μετά την επίτευξη συμφωνίας σχετικά με τη σύμβαση για την καταπολέμηση της απάτης, θα επικυρωθεί η εν λόγω σύμβαση. Μου φαίνεται, συγγνώμη για την έκφραση κα Υπουργέ, ότι για μια ακόμη φορά προβάλλουν δικαιολογίες όλα τα μέλη του Συμβουλίου, συμπεριλαμβανομένου και του δικού σας, αλλά και η ίδια η χώρα μου, η οποία δεν έκανε τίποτα για να επικυρώσει τις συμβάσεις. Το θέμα είναι ότι οι κυβερνήσεις χρονοτριβούν με την επικύρωση, πράγμα που αποτελεί έλλειψη σεβασμού προς αυτό που οι ίδιες αποφάσισαν. Μπορεί κανείς κάλλιστα να κάθεται σε ένα τραπέζι και να συμφωνεί, χωρίς ωστόσο στη συνέχεια να ενσωματώνει το κείμενο στη νομοθεσία του. Νομίζω ότι αυτό που πράττουν τα κράτη μέλη συνιστά περιφρόνηση στα προβλήματα που αντιμετωπίζουν. Η συμπεριφορά αυτή είναι, κατά τη γνώμη μου, απογοητευτική, εκείνο δε που μπορούμε να διαπιστώσουμε τη στιγμή αυτή είναι ότι ούτε κατά τη διεξαγόμενη Διακυβερνητική Διάσκεψη δεν θα ληφθούν σοβαρά μέτρα ώστε να γίνει κάτι στον τομέα αυτό.
<P>
Πρέπει να τροποποιηθούν οι διαδικασίες. Μπορεί βέβαια, όπως αναφέρατε, κα Υπουργέ, να διαδραματίζει το Κοινοβούλιο σημαντικό ρόλο, αλλά το πρόβλημά μας είναι ότι δεν έχουμε καμμία αρμοδιότητα λήψης αποφάσεων. Εάν είχαμε θα φροντίζαμε φυσικά με σοβαρότητα να καταβληθούν οι δέουσες προσπάθειες για την καταπολέμηση της απάτης. Όμως, η κατάσταση αυτή είναι απαράδεκτη. Τέλος, θα ήθελα, κ. Πρόεδρε να καλέσω τους συναδέλφους των εθνικών κοινοβουλίων να ενδιαφερθούν και αυτοί περισσότερο για το θέμα και να ασκήσουν πιέσεις στις κυβερνήσεις τους.

<SPEAKER ID=149 LANGUAGE="SV" NAME="Holm">
Κύριε Πρόεδρε, οι συνάδελφοί μου έθεσαν ήδη τις πιο αναγκαίες ερωτήσεις. Γι&#x02BC;αυτό θα αναφερθώ μόνο σε μια μικρή λεπτομέρεια.
<P>
Το βασικό πρόβλημα είναι βέβαια οι απάτες. Ποιά είναι λοιπόν η αιτία γι&#x02BC;αυτό; Πιστεύω ότι μια σημαντική αιτία είναι ότι δεν υπάρχει κάποια αίσθηση για την ΕΕ και τα χρήματα. Αν μιλάει κανείς έξω με τους ανθρώπους στις χώρες της ΕΕ έχει την εντύπωση ότι αυτό για το οποίο κυρίως πρόκειται είναι το «άρμεγμα» των χρημάτων της ΕΕ και ποιές επιδοτήσεις της ΕΕ υπάρχουν για να πάρουν. Αυτό δημιουργεί μία αίσθηση ότι όλα τα μέσα επιτρέπονται για την απόκτηση των κοινοτικών επιδοτήσεων. Πολύ σύντομα ανακαλύπτουν επίσης ότι υπάρχουν παραθυράκια. Αυτό δεν πρέπει φυσικά να συνεχιστεί.
<P>
Αλλά είναι τότε η συνταγή να αποκτήσει η ΕΕ τόσο μεγάλη εξουσία επ&#x02BC;αυτού, όταν η αξιοπιστία για την ΕΕ, την Europol, τις Συνθήκες κ.λ.π. είναι τόσο χαμηλή; Αντ&#x02BC;αυτού πιστεύω ότι ένας από τους τρόπους είναι να «ξεσκαρταριστεί» ένα μέρος της ζούγκλας των επιδοτήσεων που υπάρχουν, να κάνουμε ξεκάθαρους κανόνες για την έγκριση των κοινοτικών επιδοτήσεων και να φροντίσουμε να μην εγκρίνονται τόσες πολλές. Πιστεύω ότι σ&#x02BC;αυτή τη περίπτωση πρέπει να είναι κανείς αυστηρός.
<P>
Πρέπει να ευχηθώ στην κ. Anita Gradin καλή τύχη - η δουλειά της στην ΕΕ είναι να προσπαθήσει να διορθώσει τα προβλήματα, έστω και αν προχωράει αργά.

<SPEAKER ID=150 LANGUAGE="IT" NAME="Amadeo">
Κύριε Πρόεδρε, οι συζητούμενες σήμερα προτάσεις προεικονίζουν την ένταξη στη συνθήκη μιας νομικής βάσης που θα επιτρέψει την υιοθέτηση ρυθμίσεων κατά της απάτης, ώστε να υλοποιηθεί αποτελεσματικά η πολιτική βούληση για την καταπολέμηση των απατών που διαπράττονται σε βάρος του κοινοτικού προϋπολογισμού με τρόπο πράγματι εντυπωσιακό. Εναρμονίζοντας όμως τις υπάρχουσες ρυθμίσεις και την κοινοτική συνεργασία θέλουμε να είμαστε ρεαλιστές πατώντας στερεά στη γη και να ρωτήσουμε εάν η ίδια η Επιτροπή πιστεύει πραγματικά στην επικύρωση της σύμβασης του 1995, δεδομένου ότι στις δυσκολίες για το συντονισμό της πολιτικής βούλησης των δεκαπέντε κρατών μελών προστίθεται και το γεγονός ότι η επικύρωση συνδέεται με τα δύο επιπρόσθετα πρωτόκολλα, τα οποία δεν αφορούν μόνο τις ευθύνες των υπαλλήλων αλλά περιλαμβάνουν και τις ευθύνες των κυβερνήσεων, βουλευτών και θεσμικών οργάνων.

<SPEAKER ID=151 LANGUAGE="IT" NAME="Caccavale">
Κύριε Πρόεδρε, εκφράζοντας την ικανοποίησή μου για την πρωτοβουλία της κ. Theato και του κ. Bontempi επιθυμώ να υπογραμμίσω ορισμένα βασικά σημεία: πρώτο, το γεγονός ότι πλέον τα εσωτερικά σύνορά μας είναι τελείως ανεπαρκή για την αντιμετώπιση του φαινομένου της κοινοτικής απάτης και του φαινομένου της μικρής και μεγάλης εγκληματικότητας που διαθέτουν αξιόλογα τεχνικά και οικονομικά μέσα για να μπορούν να τα διέρχονται εύκολα. η πρωτοβουλία συνεπώς, από αυτή την άποψη, είναι ιδιαίτερα σημαντική. Δεύτερο, η νομική συνεργασία και η ίδια η κοινοτικοποίηση, ίσως, έχουν πλέον ξεπερασθεί σε σχέση με τις υπάρχουσες προβληματικές, σε σχέση με τις ουσιαστικές διαφορές που υπάρχουν στα δικαστικά και νομολογικά συστήματα των κρατών μελών. χρειάζεται συνεπώς ένα ευρωπαϊκό corpus juris , ένας ευρωπαϊκός νομικός χώρος.
<P>
Από την πλευρά μου όμως ζητώ να μπορούν να καθορίζονται με σαφήνεια κριτήρια και ευθύνες για την άσκηση μιας ποινικής δράσης και να εφαρμόζεται σε κάθε περίπτωση η αρχή της ισορροπίας των εξουσιών μεταξύ κατηγορίας και υπεράσπισης. Εάν ο ευρωπαϊκός νομικός χώρος επιτευχθεί, θα δημιουργήσουμε μία πραγματική Magna Carta δικαιωμάτων και ελευθεριών και, βέβαια, ασφάλειας των πολιτών.

<SPEAKER ID=152 NAME="Sorgdrager">
Πρόεδρε, η κ. Kjer Hansen δηλώνει: στο Κοινοβούλιο αυτό πραγματοποιούμε εδώ και καιρό το ίδιο είδος συζητήσεων και αυτό αρχίζει να καταντά καταθλιπτικό. Έχω, κατά κάποιο τρόπο, την εντύπωση ότι είμαι σύμφωνη μαζί της, επειδή αισθάνομαι ότι ο τρόπος με τον οποίο συζητείται στο Κοινοβούλιο αυτό το θέμα της καταπολέμησης του εγκλήματος είναι εντελώς διαφορετικός από τον τρόπο με τον οποίο συζητούμε αυτό στο Ευρωπαϊκό Συμβούλιο, χωρίς να εννοώ ότι αμφότεροι οι τρόποι είναι λανθασμένοι ή ορθοί. Θα πρέπει, επομένως, να προσπαθήσουμε να βρούμε ένα τρόπο για την ανάπτυξη κατάλληλων μέσων για την καταπολέμηση της οργανωμένης εγκληματικότητας. Και κατάλληλος δεν σημαίνει κατά τη γνώμη μου, εξ ορισμού ότι όλα θα πρέπει να ρυθμιστούν σε ευρωπαϊκό επίπεδο, αλλά ότι όλα όσα έχουμε συμφωνήσει - και τα οποία φυσικά είναι δυνατόν να βελτιωθούν και αυτό το επαναλαμβάνω για άλλη μία φορά - θα πραγματοποιηθούν. Και, κατ'αυτήν την έννοια θέλω να αναφέρω στον εαυατό μου όπως και σε όλους τους άλλους, οι οποίοι ασχολούνται μ'αυτό το πρόβλημα: ας προσπαθήσουμε να παραμείνουμε πραγματιστές.
<P>
Κατά τη γνώμη μου, κατά πρώτον είναι σημαντικό - και αυτό το αποδίδω στη δομή που έχει επί του παρόντος ο τρίτος πυλώνας - να επικυρωθούν από όλους αυτές οι συμφωνίες, αυτές οι νέες δράσεις, στις οποίες αναφερόμαστε, και να καταστεί δυνατόν να εφαρμοστούν, αν και όπως ειπώθηκε εδώ αυτό γίνεται με αργό ρυθμό. Επ'αυτού, θέλω να αναφέρω: είμαι απόλυτα σύμφωνη. Προσπαθώ, στα πλαίσια των δυνατοτήτων μου, αυτό να γίνει το συντομότερο δυνατό στην ίδια τη χώρα μου. Γνωρίζω ακόμη ότι δεν είμαστε οι πρώτοι που θα ολοκληρώσουμε την υπόθεση. Αλλά προβλέπω και ελπίζω ότι και τα άλλα κράτη μέλη θα το πράξουν. Και στη συνέχεια δεν θα διαθέτουμε παρά ένα κείμενο. Θα διαθέτουμε μία σύμβαση. Θα διαθέτουμε μία συνθήκη, αλλά αυτή θα πρέπει να ακολουθηθεί από πράξεις. Θα πρέπει να εφαρμοστεί και επομένως να μετατραπεί - και αυτό είναι το έργο της αστυνομίας - σε πράξη, από κοινού, βάσει των νομικών δυνατοτήτων, οι οποίες δημιουργούνται γι'αυτό. Αυτό είναι το σύστημα, το οποίο προς το παρόν διαθέτουμε. Ελπίζω, εντούτοις, ότι αυτό θα λειτουργήσει. Θα πρέπει όμως να είμαστε πραγματιστές. Οι εργασίες όσον αφορά τον τρίτο πυλώνα δεν έχουν μεγάλη παράδοση. Από την αρχή του τρίτου πυλώνα μέχρι σήμερα, και πρόκειται για τρία με τέσσερα έτη, έχει πραγματοποιηθεί σημαντική πρόοδος. Όχι επαρκής, και σ'αυτό είμαι σύμφωνη. Αλλά θα πρέπει να διαπιστώσουμε ότι κάναμε σημαντικά βήματα.
<P>
Αυτό το οποίο με ενοχλεί είναι ότι έχουν ληφθεί μέχρι στιγμής περισσότερες από 200 αποφάσεις και ένα μεγάλο μέρος από αυτές δεν έχει ακόμη εφαρμοστεί. Θα επιθυμούσα την ύπαρξη ενός συστήματος παρακολούθησης, το οποίο από μία ανεξάρτητη οπτική γωνία θα μπορεί να διαπιστώνει κατά πόσον τα κράτη μέλη εφαρμόζουν τα συμφωνηθέντα. Αυτό, κατά τη γνώμη μου, είναι ιδιαίτερα μεγάλης σημασίας.
<P>
Καθώς πρόκειται εν προκειμένω για την καταπολέμηση της απάτης, έχουμε να αντιμετωπίσουμε ένα ιδιαίτερο δύσκολο θέμα. Η απάτη με χρήματα της ΕΕ είναι σχετικά εύκολη και, εν προκειμένω, κάνω μνεία στην ποιότητα της νομοθεσίας. Αλλά δεν πρόκειται μόνο για την πραγματική απάτη, αλλά και για την καταχρηστική και παράτυπη χρησιμοποίηση των επιδοτήσεων, των χρημάτων του ευρωπαίου φορολογούμενου, τα οποία δεν χρησιμοποιούνται για τους σκοπούς που προορίζονται. Και, εν προκειμένω, πρόκειται για θέματα, στα οποία θα πρέπει να επιβάλουμε έλεγχο και να προσπαθήσουμε να εφαρμόσουμε αυτά τα οποία συμφωνήσαμε.
<P>
Έχει δίκιο ο κ. Bφsch όταν δηλώνει: για την καταπολέμηση της απάτης υφίσταται ένα πρόβλημα, το οποίο είναι εύκολο να επιλυθεί με την αμοιβαία αναγνώριση των αποδεικτικών στοιχείων. Αυτό είναι πραγματικά ένα πρόβλημα, το οποίο δεν επιτρέπεται να υφίσταται στην Ευρώπη. Και είμαι απόλυτα σύμφωνος. Πρόκειται για προβλήματα, τα οποία πρέπει να εξαλειφθούν. Το ίδιο ισχύει - και αυτό δεν αναφέρθηκε τώρα, αλλά στην εισαγωγή μου - για την αμοιβαία δικαστική βοήθεια όσον αφορά τις ποινικές υποθέσεις. Είναι παράλογο να υφίστανται στην Ευρώπη διαδικαστικά προβλήματα όσον αφορά τις ποινικές υποθέσεις. Στον τομέα αυτό εργάστηκα σκληρά. Δυστυχώς, ήλπιζα ότι ήταν δυνατόν να καταλήξουμε σε οριστικές αποφάσεις; αυτό δεν επιτεύχθηκε, αλλά έχουμε φθάσει σε ένα σημείο βάσει του οποίου μπορώ να προβλέψω και να πω ότι στα μέσα του επόμενου έτους θα καταλήξουμε σε συμφωνία.
<P>
Ο κ. Giansily ερωτά: πόσο μεγάλο είναι το μέγεθος της απάτης; Αυτό δεν το γνωρίζουμε. Πρόκειται για ένα μέγεθος στα πλαίσια της παρανομίας. Φυσικά δεν είναι δυνατόν να το γνωρίζουμε ακριβώς. Αλλά αυτό που έχει σημασία είναι να εξετάσουμε προσεκτικά τι συμβαίνει και πώς.

<SPEAKER ID=153 LANGUAGE="IT" NAME="Bontempi">
Κύριε Πρόεδρε, θέτω μία συμπληρωματική ερώτηση στον υπουργό διότι τους φόβους ρεαλισμού -εγώ είμαι ρεαλιστής- τους κατανοώ, όχι όμως όταν καθίστανται άλλοθι για τη διατήρηση του status quo . Θέλω να υπενθυμίσω ότι σε άλλους τομείς χρειάστηκαν σκάνδαλα με μεγάλη λαϊκή απήχηση, παραδείγματος χάρη, η περίπτωση Dutroux στο Βέλγιο, για να επιταχυνθεί με γοργούς ρυθμούς μία διαδικασία συμφωνίας, συνεργασίας σε ευρωπαϊκό επίπεδο για την καταπολέμηση της παιδοφιλίας ή του εμπορίου ανθρωπίνων υπαρξεων. Δεν θα πρέπει να περιμένουμε να ξεσπάσει ένα άλλο σκάνδαλο: το σκάνδαλο των απατών υπάρχει ήδη. Εγώ αναρωτιέμαι πράγματι εάν δεν είναι μία ευκαιρία για ένα ποιοτικό άλμα. Όλοι οι συνάδελφοι το είπαν. Σε ένα σύστημα που θέλει να προστατεύσει τους πόρους μας, ερωτώ την υπουργό εάν δεν είναι ρεαλιστικό να αντιμετωπισθεί το πρόβλημα όπως ακριβώς έχει, και όχι όπως πιστεύουμε πως θα πρέπει να είναι, δηλαδή με μεθόδους που δεν έχουν κανένα αποτέλεσμα.

<SPEAKER ID=154 NAME="Sorgdrager">
Δεν νομίζω ότι έχω συνηγορήσει υπέρ της διατήρησης του status quo. Δήλωσα μόνο ότι εμείς έχουμε συμφωνήσει όσον αφορά έναν αριθμό υποθέσεων, έχουμε συνάψει συνθήκες και έχουμε λάβει αποφάσεις, οι οποίες θα πρέπει να εφαρμοστούν. Δήλωσα, επίσης, ότι δεν είμαι απόλυτα ικανοποιημένη σχετικά. Και αυτό το εννοώ. Έχουμε μία συμφωνία για την παιδεραστία. Έχουμε συμφωνίες για την απάτη. Εν προκειμένω, πρόκειται για τη μετατροπή τους σε πράξη.

<SPEAKER ID=155 NAME="Πρόεδρος">
Ευχαριστώ πολύ, κυρία Υπουργέ.
<P>
Σας ανακοινώνω ότι έλαβα μία πρόταση ψηφίσματος, που υποβλήθηκε σύμφωνα με την παράγραφο 5 του άρθρου 40 του Κανονισμού.
<P>
Η συζήτηση έληξε.
<P>
Η ψηφοφορία θα διεξαχθεί αύριο, στις 12.00.

<CHAPTER ID=7>
Ωρα των Ερωτήσεων (Συμβούλιο)
<SPEAKER ID=156 NAME="Πρόεδρος">
Η ημερήσια διάταξη προβλέπει την Ώρα των Ερωτήσεων (Β4-0170/97). Θα εξετάσουμε ερωτήσεις που απευθύνονται στο Συμβούλιο.
<P>
Εφόσον πρόκειται για παρεμφερή ζητήματα, οι ερωτήσεις Αριθ. 1 και 2 θα απαντηθούν από κοινού.
<P>
Ερώτηση Αριθ. 1 που υπέβαλε ο κ. Jan Bertens (H-0379/97):
<P>
Θέμα: Πολιτική της ΕΕ προς την Κίνα
<P>
Έχοντας υπόψη το γεγονός ότι η κατάσταση των ανθρωπίνων δικαιωμάτων στην Κίνα έχει σαφώς επιδεινωθεί κατά τον περασμένο χρόνο, και ότι η ΕΕ παρά το γεγονός αυτό δεν υποστήριξε σχέδιο ψηφίσματος για την κατάσταση των ανθρωπίνων δικαιωμάτων στην Κίνα κατά την 53η σύνοδο της Επιτροπής για τα Ανθρώπινα Δικαιώματα στη Γενεύη, αφήνοντας, με τον τρόπο αυτό, την ΕΕ χωρίς κοινή πολιτική για την Κίνα για πρώτη φορά μετά τη σφαγή στην Πλατεία Τιενανμέν το 1989.
<P>
Με ποιό τρόπο προτίθεται το Συμβούλιο να αντιδράσει στα αντίποινα της Κινεζικής κυβέρνησης σε βάρος της Ολλανδίας και της Δανίας;
<P>
Ποιά μέτρα προτίθεται να λάβει το Συμβούλιο για να εξασφαλίσει στο μέλλον ισχυρή και συνεπή πολιτική της Ένωσης, και να αποτρέψει την επανάληψη των γεγονότων της Γενεύης;
<P>
Συμφωνεί το Συμβούλιο ότι πρέπει να αντισταθούμε στις προσπάθειες της Κίνας για την άρση του αποκλεισμού για τα όπλα; Ερώτηση Αριθ. 2 που υπέβαλε ο κ. Per Gahrton (H-0380/97):
<P>
Θέμα: Η πολιτική της ΕΕ για την Κίνα
<P>
Η ΕΕ δεν κατόρθωσε να συμφωνήσει σε σχέδιο κοινού ψηφίσματος σχετικά με τις παραβιάσεις των ανθρωπίνων δικαιωμάτων στην Κίνα στην πρόσφατη συνεδρίαση της Επιτροπής για τα Δικαιώματα του Ανθρώπου του ΟΗΕ στη Γενεύη. Τέσσερα από τα μεγαλύτερα κράτη της ΕΕ επέλεξαν να καθορίσουν τις δράσεις τους βάσει εμπορικών συμφερόντων. Τα κράτη αυτά αποτελούν ως σύνολο μια δεσμευτική μειοψηφία στο Συμβούλιο. Εάν η ΕΕ είχε περισσότερο ενιαία εξωτερική πολιτική, τα κράτη αυτά θα μπορούσαν να εμποδίσουν μια πρόταση ψηφίσματος. Ωστόσο, η Δανία, με τη στήριξη της ασκούσας της προεδρίας της ΕΕ Ολλανδίας, υπέβαλε την πρόταση ψηφίσματος, και για το λόγο αυτόν και οι δύο χώρες υπέστησαν κυρώσεις από την Κίνα. Τί συμπεράσματα συνάγει το Συμβούλιο από το γεγονός αυτό; Εάν η ΕΕ πρόκειται να μιλά σε μεγαλύτερο βαθμό με «μία φωνή», πώς προβλέπεται να αποφευχθεί να εμποδίζουν τα μεγάλα κράτη στο μέλλον τις δράσεις των μικρών κρατών υπέρ των ανθρωπίνων δικαιωμάτων; Πώς θα αποφευχθεί τα μεγάλα κράτη να ενδιαφέρονται μόνο για το εμπορικό συμφέρον τους ενώ τα μικρά κράτη που λαμβάνουν σοβαρά τα δημοκρατικά ιδεώδη να απειλούνται με διπλωματικά και οικονομικά αντίποινα;
<SPEAKER ID=157 NAME="Van Dok-Van Weele">
Όσον αφορά αυτές τις δύο ερωτήσεις, θα ήθελα να απαντήσω τα εξής. Σε συνέχεια της συνεδρίασης της επιτροπής ανθρωπίνων δικαιωμάτων των ΗΕ στη Γενεύη, η Ευρωπαϊκή Ένωση πρόκειται να πραγματοποιήσει μία εμπεριστατωμένη έρευνα των υφιστάμενων πηγών πληροφοριών που διαθέτει όσον αφορά την κατάσταση των ανθρωπίνων δικαιωμάτων στην Κίνα, με σκοπό την υιοθέτηση μιας συναφούς προσέγγισης για τη μελλοντική πολιτική λαμβάνοντας υπόψη τις διαφορετικές απόψεις των κρατών μελών. Αυτή η διαδικασία αξιολόγησης της πολιτικής πρόκειται να πραγματοποιηθεί τις ερχόμενες εβδομάδες και ίσως τους ερχόμενους μήνες στα υφιστάμενα για το σκοπό αυτό fora του Συμβουλίου των υπουργών της Ένωσης, όπως για παράδειγμα την περιφερεική ομάδα εργασίας του Συμβουλίου, την ομάδα εργασίας του Συμβουλίου για τα Ανθρώπινα Δικαιώματα, την πολιτική επιτροπή, κ.ο.κ.
<P>
Τα θέματα, τα οποία έθεσαν οι αξιότιμοι Ευρωβουλευτές, πρόκειται να εξεταστούν κατά τη διάρκεια αυτών των συζητήσεων. Το Ευρωπαϊκό Κοινοβούλιο πρόκειται να ενημερωθεί μία δεδομένη στιγμή όσον αφορά την πορεία αυτών των συζητήσεων στο πλαίσιο του Συμβουλίου σε σχέση με την αξιολόγηση και την ανάπτυξη μίας συναφούς ευρωπαϊκής πολιτικής έναντι της Κίνας στον τομέα των ανθρωπίνων δικαιωμάτων.

<SPEAKER ID=158 LANGUAGE="NL" NAME="Bertens">
Κυρία υπουργέ, θα ήθελα να σας καλωσορίσω θερμά σε αυτό το βήμα και να σας ευχαριστήσω επίσης για την επίσημη απάντησή σας. Θα ήθελα, εντούτοις, να θέσω μία συμπληρωματική ερώτηση: ποια πραγματικά μέσα πρόκειται να εγκαθιδρύσει το Συμβούλιο προκειμένου, στο πλαίσιο του αποκαλούμενου διαλόγου με την Κίνα, να δώσει μία περισσότερο αποτελεσματική απάντηση στην κινεζική οικονομική πίεση, στην πραγματική πίεση; Διαθέτετε και άλλα μέσα εκτός από τη σύσταση μίας σειράς επιτροπών, ομάδων εργασίας, και ομάδων μελέτης, επειδή νομίζω ότι ήδη έχει μελετηθεί αρκετά η κατάσταση που επικρατεί στην Κίνα.

<SPEAKER ID=159 LANGUAGE="NL" NAME="Van Dok-Van Weele">
Νομίζω ότι θα πρέπει να απαντήσω στον κ. Bertens ότι όταν κανείς αναφέρεται στην αξιολόγηση μίας πολιτικής θα πρέπει να αναφέρεται συνολικά σ'αυτήν. Δεν θα ήθελα, κάτω από αυτές τις συνθήκες, να πραγματοποιήσω προβλέψεις για τα συμπεράσματα της αξιολόγησης, στην οποία αναφέρθηκα.

<SPEAKER ID=160 LANGUAGE="SV" NAME="Gahrton">
Δεν ήταν απάντηση πραγματικά αυτή από πλευράς Συμβουλίου. Κατ&#x02BC;αρχάς πρέπει παρ&#x02BC;όλ' αυτά να μπορεί να δοθεί μια κανονική απάντηση σ&#x02BC;αυτήν την ερώτηση, δηλαδή τι σκέφτεστε να κάνετε για το γεγονός ότι πολλές χώρες της ΕΕ, μεταξύ άλλων η χώρα του ίδιου του Προέδρου, υπόκεινται σε αντίποινα από την Κίνα. Αλλιώς ποιό είναι το νόημα της αποκαλούμενης αλληλεγγύης αν δεν μπορεί να δοθεί απάντηση σ&#x02BC;αυτό;
<P>
Δεύτερον θέλω να έχω μια απάντηση στην βασική μου ερώτηση τι θα γίνει όταν έχουμε μια περισσότερο κοινή εξωτερική πολιτική. Τι θα γίνει με τις δυνατότητες των μικρών χωρών να κάνουν αυτό που έκανε η Δανία και η Ολλανδία όσον αφορά την Κίνα σε σχέση με την Επιτροπή για τα Ανθρώπινα Δικαιώματα του ΟΗΕ; Οι μεγάλες χώρες θα μπορούσαν σίγουρα σ&#x02BC;αυτή την περίπτωση να καταψηφίσουν τις μικρές χώρες. Έχετε κάποια πολιτική γι&#x02BC;αυτό; Θα πρέπει παρ&#x02BC;όλα αυτά να το έχετε συλλογιστεί κρίνοντας από την εξαιρετικά ισχνή και χωρίς περιεχόμενο απάντηση που λάβαμε εδώ. πρέπει να πώ ότι δεν φαίνεται να έχει σκεφτεί ο εκπρόσωπος του Συμβουλίου αυτά τα πράγματα.

<SPEAKER ID=161 LANGUAGE="NL" NAME="Van Dok-Van Weele">
Νομίζω ότι στο πρώτο μέρος της απάντησής μου βρίσκεται ήδη η ουσία. Είπα κατά λέξη «λαμβάνοντας υπόψη τις διαφορετικές απόψεις των κρατών μελών». Επομένως, είναι πρωτεύουσας σημασίας να δοθεί στο εσωτερικό της Ευρώπης, με τον τρόπο που κατέδειξα, απάντηση στις διαφορετικές απόψεις οι οποίες υπάρχουν επί του παρόντος. Επομένως, δεν είναι σωστό ήδη να αναφερόμαστε σε μία τέτοιου είδους συναίνεση επί όλων των δυνατών δράσεων και σημείων πολιτικής, τη στιγμή που δεν υπάρχει ακόμη σχετική συμφωνία.

<SPEAKER ID=162 LANGUAGE="DE" NAME="von Habsburg">
Θα ήθελα πολύ να ρωτήσω κάτι την κ. εκπρόσωπο του Συμβουλίου: αποτελεί το σχέδιο που υποβάλατε μια σοβαρή μελέτη της κατάστασης των ανθρωπίνων δικαιωμάτων και περιλαμβάνονται σε αυτό γενικές αρχές που θα εφαρμόζονται εξίσου σε όλες τις περιπτώσεις; Το λέω αυτό επειδή έχω την εντύπωση ότι στην περίπτωση ορισμένων κρατών, όπως για παράδειγμα στην περίπτωση της Κίνας, τα οποία δεν είναι δημοφιλή στην Ευρώπη, επιβάλλονται κυρώσεις που δεν ισχύουν σε άλλες περιπτώσεις. Αυτό που χρειαζόμαστε είναι μια κοινή ευρωπαϊκή πολιτική. Είστε διατεθειμένη να χαράξετε μια παρόμοια πολιτική, η οποία θα ισχύει για όλες τις χώρες και όχι μόνο για μια συγκεκριμένη;

<SPEAKER ID=163 LANGUAGE="NL" NAME="Van Dok-Van Weele">
Προκειμένου να καταλήξουμε σε μία κοινή πολιτική, μία κοινή θέση, η οποία θα πρέπει πραγματικά να συγκεντρώνει όλα τα στοιχεία, όλα τα επιχειρήματα βάσει των οποίων είναι δυνατόν να επιτευχθεί μία συναίνεση, και αυτός είναι ο λόγος για τον οποίο απάντησα κατ'αυτόν τον τρόπο. Δεν έχει νόημα να συνεχίσουμε μία τέτοιου είδους έρευνα και μία παρόμοια συζήτηση, επειδή, κατ'αυτόν τον τρόπο, δεν είναι δυνατόν να βρεθεί λύση όσον αφορά μία κοινή πολιτική.

<SPEAKER ID=164 LANGUAGE="ES" NAME="Colom i Naval">
Κυρία Προεδρεύουσα του Συμβουλίου, οι σχέσεις της Ευρωπαϊκής Ένωσης με τη Λαϊκή Δημοκρατία της Κίνας είναι περίπλοκες.
<P>
Υπάρχει ένα θέμα εξαιρετικά επίκαιρο, που είναι η επικείμενη επιστροφή της κυριαρχίας του ΧονγκΚονγκ στη Λαϊκή Κίνα. Η κατάσταση αυτή είναι πολύ παράδοξη διότι οι κινεζικές αρχές τηρούν τις σινοβρετανικές συμφωνίες του 84, ενώ οι βρετανικές αρχές δεν τις τήρησαν, ακριβώς διότι ανέπτυξαν τη δημοκρατία, που δεν υπήρχε πριν το 84.
<P>
Συνεπώς, οι νέες αποφάσεις των κινεζικών αρχών μπορεί να σημαίνουν μια δημοκρατική οπισθοδρόμηση και μια οπισθοδρόμηση στο σεβασμό των ανθρωπίνων δικαιωμάτων στο Χονγκ-Κονγκ από την 1η Ιουλίου, αν εφαρμοστούν κατά γράμμα οι προϋπάρχουσες συμφωνίες.
<P>
Σκέφτεται το Συμβούλιο να υιοθετήσει κάποια στάση σχετικά με αυτό; Έχει ήδη ξεκινήσει κάποια πρωτοβουλία ενώπιον των αποφάσεων που έλαβε η Λαϊκή Εθνοσυνέλευση της Κίνας σχετικά με τους ισχύοντες κανόνες στο Χονγκ-Κονγκ;

<SPEAKER ID=165 LANGUAGE="NL" NAME="Van Dok-Van Weele">
Θα ήθελα πολύ να απαντήσω, Πρόεδρε, αλλά προς το παρόν δεν είμαι σε θέση να απαντήσω. Πρόκειται για μία ενδιαφέρουσα ερώτηση. Θα ήθελα να δώσω αργότερα μία απάντηση, είτε στο πλαίσιο αυτής της ώρας συζητήσεων, είτε αργότερα γραπτώς.

<SPEAKER ID=166 NAME="Πρόεδρος">
Ερώτηση Αριθ. 3 που υπέβαλε η κ. Marνa Izquierdo Rojo (H-0384/97):
<P>
Θέμα: Προστασία της απασχόλησης στο πλαίσιο της πρότασης κανονισμού για την ΚΟΑ του ακατέργαστου καπνού
<P>
Θα δώσει το Συμβούλιο προτεραιότητα στην προστασία της απασχόλησης στο πλαίσιο του νέου ακατέργαστου καπνού; Ποιές συγκεκριμένες βελτιώσεις προβλέπονται υπέρ των καπνοκαλλιεργητών της Γρανάδας, της Εξτρεμαδούρας και άλλων ιδιαίτερα μειονεκτικών ζωνών στις περιοχές του Στόχου 1;
<P>
Πέραν από το έκδηλο ενδιαφέρον για την καπνοκαλλιέργεια στην Αυστρία, θέμα που προσελκύει την ιδιαίτερη προσοχή ορισμένων κοινοτικών οργάνων, θα υπάρξει μια δίκαιη μεταχείριση των μεσογειακών χωρών;

<SPEAKER ID=167 NAME="Van Dok-Van Weele">
Σε απάντηση της ερώτησης του αγαπητού Ευρωβουλευτή για την Κοινή Οργάνωση Αγοράς στον τομέα του ανεπεξέργαστου καπνού, θα ηθελα να επενθυμίσω ότι το Συμβούλιο στις αρχές του τρέχοντος έτους, συζήτησε την έκθεση της Επιτροπής για την Κοινή Οργάνωση Αγοράς στον τομέα του ανεπεξέργαστου καπνού. Αυτή η έκθεση περιλαμβάνει μία ανάλυση, καταρχήν της κοινωνικοοικονομικής κατάστασης στη σχετική αγορά και, κατά δεύτερον, τα αποτελέσματα της μεταρρύθμισης αυτής της ΚΟΑ που πραγματοποιήθηκε το 1992.
<P>
Ταυτόχρονα, παρουσιάζεται μία σειρά πιθανών σεναρίων για μία νέα κοινοτική πολιτική για αυτόν τον τομέα. Υπό το φως των διαβουλεύσεων του Συμβουλίου, θα ήθελα να διαπιστώσω κυρίως τα ακόλουθα. Κατά πρώτον, όλες οι αντιπροσωπείες εξέφρασαν την εκτίμησή τους για την έκθεση της Επιτροπής και την περιλαμβανόμενη σ'αυτήν ανάλυση της κατάστασης στην αγορά καπνού. Όσον αφορά τη μελλοντική πορεία, τους στόχους και τα βασικά στοιχεία μίας μεταρρύθμισης της ΚΟΑ για τον καπνό, φάνηκε ότι υπήρξε σημαντική ομοφωνία, αν και εκφράστηκαν διαφορετικές απόψεις όσον αφορά το περιεχόμενο της μεταρρύθμισης και τη φύση των ειδικών προς λήψη μέτρων.
<P>
Τέλος, Πρόεδρε, η Επιτροπή εξέφρασε την εκτίμησή της για τα σχόλια των αντιπροσωπειών. Δήλωσε ότι θα εξετάσει προσεκτικά αυτές τις παρατηρήσεις στο πλαίσιο της επεξεργασίας των επισήμων προτάσεών της. Τέλος, το Συμβούλιο ζήτησε από την Επιτροπή να ετοιμάσει, το συντομότερο δυνατόν, αυτές τις προτάσεις και, αμέσως μετά, τη συγκέντρωση όλων των απαιτούμενων πληροφοριών, μεταξύ των οποίων και την άποψή του Κοινοβουλίου για την έκθεση. Όταν αυτές οι προτάσεις υποβληθούν, το Συμβούλιο πρόκειται να λάβει υπόψη του τη γνώμη που θα εκφράσει σχετικά το Κοινοβούλιο.

<SPEAKER ID=168 LANGUAGE="ES" NAME="Izquierdo Rojo">
Κυρία Προεδρεύουσα του Συμβουλίου, η απάντησή σας ήταν ανάρμοστη. Είναι ανάρμοστο το Συμβούλιο να απαντά με αυτό τον γραφειοκρατικό-περιγραφικό τρόπο σε μια ερώτηση που δεν αναφέρεται στην έκθεση που παρουσίασε η Επιτροπή αλλά που ερωτά για την απασχόληση .
<P>
Ερωτώ το Συμβούλιο: Τι θα κάνουμε με τους γεωργούς του Νότου, αν δεν μπορούν να παράγουν ούτε καπνό ούτε ελαιόλαδο; Αυτή είναι η κοινοβουλευτική μου ερώτηση: η απασχόληση· αυτό που εσείς στις ομιλίες σας αποκαλείτε «πρώτη προτεραιότητα των πολιτικών μας»· η απασχόληση. Και όταν μπροστά σε μια μεταρρύθμιση διαστάσεων εκείνης του καπνού ερωτάμε τι αντίκτυπο θα έχει η μεταρρύθμιση αυτή επί της απασχόλησης, η απάντηση είναι «μπλα, μπλα, μπλα...»
<P>
Δεν πιστεύετε, κυρία Προεδρεύουσα του Συμβουλίου, ότι η διατήρηση της απασχόλησης θα πρέπει να είναι η προϋπόθεση, η βασική αρχή όσων δράσεων προβλέπει ο Κανονισμός που πρέπει να εγκρίνει το Συμβούλιο; Απαντήστε μου, κυρία Προεδρεύουσα. Δεσμευτείτε με την απασχόληση. Τι αντίκτυπος θα υπάρξει; Έχετε μελέτες; Τις κάνατε; Τι κοινωνικοοικονομικές συνέπειες θα υπάρξουν;
<P>
Μπορώ να σας πω ότι στη Γρανάδα περισσότερες από 2.000 οικογένειες ζουν από αυτό. Επιπλέον όμως δεν ζουν με υπερβολική πολυτέλεια, αλλά πρόκειται για τα βασικά υλικά που διαθέτουν για να εξακολουθήσουν να ζουν. Πώς μπορεί να μου απαντά το Συμβούλιο λέγοντας ότι αν η έκθεση της Επιτροπής είναι «μπλα, μπλα, μπλα»; Δεσμευτείτε, εσείς που κατέχετε τη διακυβέρνηση της Ευρωπαϊκής Ένωσης, και που, βεβαίως, δεν αφήνετε το Κοινοβούλιο να επεκτείνει τις εξουσίες του.

<SPEAKER ID=169 LANGUAGE="NL" NAME="Van Dok-Van Weele">
Εκφράζω την εκτίμησή μου για τη θερμή συνηγορία της Ευρωβουλευτού για το αντικείμενο, το οποίο πραγματικά αξίζει ιδιαίτερης σημασίας εκ μέρους της Ένωσης, και ελπίζω ότι και η ίδια θα αναγνωρίσει την προσοχή που δόθηκε κατά τη συζήτηση που θα κάνουμε για τη ΔΔ. Αλλά προς το παρόν, θα περιοριστώ στο αντικείμενο, το οποίο έθεσε. Σε όλα τα οποία πράττουμε η απασχόληση βρίσκεται σε υψηλή θέση. Πιστεύω ότι την πολιτική για την απασχόληση δεν θα πρέπει να την προσεγγίζουμε κατά θέμα, αλλά να την αντιμετωπίζουμε υπό το φως της συνολικής πολιτικής, επειδή κάθε φορά θα υπάρχουν επιχειρήματα, όταν αυτή για παράδειγμα αφορά τη γεωργία, τα διαθέσιμα μέσα, αλλά επίσης τις δυνατότητες στην αγορά, τα οποία θα πρέπει να εξετάζονται όσον αφορά την απασχόληση στο πλαίσιο που αντιμετωπίζουμε τη δεδομένη στιγμή, και, σ'αυτήν την περίπτωση, δημιουργούνται οι προϋποθέσεις για μία έντονη ανταγωνιστική θέση, καθώς και τη σχετιζόμενη μ'αυτή δυσχερή θέση άλλων στην αγορά, όταν αυτό σχετίζεται με τις τιμές.
<P>
Επομένως, είμαι σύμφωνη μαζί σας όσον αφορά τη θερμή ερώτηση για την απασχόληση, αλλά δεν συμφωνώ όταν υποστηρίζετε ότι το θέμα αυτό συζητείται εδώ κατά τρόπο φλύαρο. Γιατί, κατ'αυτόν τον τρόπο, δεν αναγνωρίζεται η φροντίδα με την οποία αντιμετωπίζεται αυτό το θέμα και επίσης δεν αναγνωρίζονται οι πληροφορίες τις οποίες σας δίνω στα πλαίσια της απάντησής μου.

<SPEAKER ID=170 LANGUAGE="ES" NAME="Camisσn Asensio">
Κυρία Προεδρεύουσα του Συμβουλίου, αν και το θέμα της εξαιρετικής σημασίας της απασχόλησης σε σχέση με το μέλλον που περιμένει την καπνοκαλλιέργεια στις μεσογειακές χώρες της Ένωσης είναι ένα θέμα που διαρκώς επανέρχεται σε αυτό το Κοινοβούλιο -εγώ ο ίδιος είχα την ευκαιρία να το θέσω στο παρελθόν, τόσο στην Επιτροπή όσο και στο Συμβούλιο- θα ήθελα σήμερα να επιμείνω και πάλι σε αυτό το ζήτημα, ακριβώς, λόγω της ευκαιρίας που έχουμε τώρα σε αυτό το Σώμα να μπορέσουμε να συζητήσουμε την ΚΟΑ του ακατέργαστου καπνού.
<P>
Το ζήτημα είναι ανησυχητικό για πολλές ταπεινές οικογένειες, για παράδειγμα στις ισπανικές επαρχίες της Γρανάδας και του Κάθερες, που βρίσκονται εν αναμονή των αποφάσεων που θα ληφθούν στα ευρωπαϊκά θεσμικά όργανα.
<P>
Εμείς πιστεύουμε ότι η λύση έγκειται στην απόρριψη των μέσων για την εγκατάλειψη της καλλιέργειας, για τον απλούστατο λόγο ότι αυτό θα συνεπέφερε όχι μείωση της κατανάλωσης αλλά αύξηση της εισαγωγής καπνού, με τρομερές συνέπειες και με αύξηση της ανεργίας στις ευρωπαϊκές παραγωγούς ζώνες.
<P>
Συνεπώς, πιστεύουμε ότι είναι απαράδεκτο να διαμορφωθεί η πριμοδότηση και παρόμοια μέτρα. Ωστόσο, θα ήταν απολύτως ενδεδειγμένο να αυξηθεί από 1 έως 2 % το ποσοστό για τα ταμεία έρευνας.
<P>
Εφόσον εσείς, κυρία Van Dok, μιλήσατε για μέτρα που εκκρεμούν από πλευράς του Συμβουλίου, τι μπορείτε να μας πείτε σχετικά με αυτά τα μέτρα;

<SPEAKER ID=171 LANGUAGE="NL" NAME="Van Dok-Van Weele">
Δεν θα ήθελα να παραβιάσω τη διαδικασία, την οποία σας εξήγησα πριν από λίγο. Σας είπα ότι το Συμβούλιο ζήτησε από την Επιτροπή να υποβάλει τις προτάσεις το συντομότερο δυνατόν και εφόσον προηγουμένως έχει συγκεντρώσει τις απαιτούμενες πληροφορίες και, μόλις οι προτάσεις αυτές υποβληθούν, το Συμβούλιο πρόκειται να λάβει σοβαρά υπόψη του την άποψη την οποία θα εκφράσει το Κοινοβούλιο επ'αυτών. Επομένως, δεν μου φαίνεται ορθό να επεκταθώ περισσότερο από όσο επεκτάθηκα στο πλαίσιο της απάντησης μου όσον αφορά τη συνήθη και λεπτομερή διαδικασία.

<SPEAKER ID=172 LANGUAGE="ES" NAME="Frutos Gama">
Κυρία Προεδρεύουσα του Συμβουλίου, ο καπνός, στην Αυτόνομη Κοινότητα της Εξτρεμαδούρας από όπου προέρχομαι, έχει, εδώ και πάνω από μισό αιώνα, μεγάλη οικονομική και κοινωνική σημασία. Πρόκειται για μια περιφέρεια του στόχου 1, με κατά κεφαλήν ΑΕγχΠ 7.322 Ecu, και ο καπνός παρέχει στους ανθρώπους του ένα υψηλό επίπεδο απασχόλησης, εφόσον δημιουργεί εντατική εργασία για το μεγαλύτερο μέρος του έτους, τόσο στο στάδιο της καλλιέργειας και του στεγνώματος, όσο και στο στάδιο της μεταποίησης. Μόνο στο στάδιο της καλλιέργειας και του στεγνώματος -για να πάρουμε μια ιδέα- δημιουργούνται 1.600.000 άμεσα μεροκάματα· και αυτό ανεξάρτητα από τα έμμεσα που δημιουργούν οι συμπληρωματικές δραστηριότητες.
<P>
Συνεπώς, η ερώτησή μου προς το Συμβούλιο -αν και απάντησε ήδη και πιστεύω ότι η απάντηση θα είναι επανάληψη, αλλά δεν θέλω να μην τη διατυπώσω- είναι: δεν πιστεύετε, κυρία Προεδρεύουσα του Συμβουλίου, ότι η μείωση των πριμοδοτήσεων, ακριβώς όπως προτείνει το έγγραφο της Επιτροπής, θα συνεπιφέρει την παύση δραστηριοτήτων πολλών μικρών γεωργικών εκμεταλλεύσεων των περιφερειών του Νότου της Ένωσης, ευνοώντας, συνεπώς, την εισαγωγή καπνού, και θα έχει πολύ αρνητικές συνέπειες για τους καλλιεργητές, που δεν έχουν άλλη εναλλακτική λύση καλλιέργειας ή οικονομικής δραστηριότητας;

<SPEAKER ID=173 LANGUAGE="NL" NAME="Van Dok-Van Weele">
Πρόκειται, εν προκειμένω, για μία επιτροπή, η οποία θα ασχοληθεί με την οργάνωση της αγοράς και η οποία θα πρέπει να εξετάσει τη θέση, την οποία κατέχει το συγκεκριμένο προϊόν, καθώς και τον τρόπο παραγωγής αυτού του προϊόντος στη γενική αγορά και τον τρόπο που επενεργούν οι πριμοδοτήσεις όσον αφορά τις διαφορές. Επιπλέον εξετάζεται, και αυτό το έχω ήδη δηλώσει, και η πτυχή της απασχόλησης. Θα ήθελα επίσης να ταχθώ υπέρ μίας συζήτησης, η οποία θα πρέπει να πραγματοποιηθεί βάσει μίας καλής ανάλυσης και προτάσεων, και όχι ανεπαρκών στοιχείων. Σας εξήγησα σαφώς περί τίνος πρόκειται και μπορώ να καταλάβω τις ανησυχίες σας όσον αφορά ορισμένες πτυχές των πιθανών αποτελεσμάτων, αλλά θα ήθελα να σας παρακαλέσω να αρκεστείτε με την παρούσα απάντησή μου όσον αφορά τη διαδικασία.

<SPEAKER ID=174 NAME="Πρόεδρος">
Εφόσον πρόκειται για παρεμφερή ζητήματα, οι ερωτήσεις Αριθ. 4 και 5 θα απαντηθούν από κοινού.
<P>
Ερώτηση Αριθ. 4 που υπέβαλε ο κ. Hans Lindqvist (H-0386/97):
<P>
Θέμα: Η διακοπή λειτουργίας του εργοστασίου Ericsson στο Norrkφpping
<P>
Συνεχίζονται στη Σουηδία, όπως και στο Βέλγιο, οι συζητήσεις σχετικά με την κοινωνική ευθύνη των μεγάλων εταιριών. Η εταιρία Ericsson, η οποία μεταξύ άλλων παράγει κινητά τηλέφωνα, σχεδιάζει να περιορίσει την παραγωγή στο Norrkφpping και να μεταφέρει την παραγωγή καρτών τυπωμένου κυκλώματος σε δύο πολυεθνικές εταιρίες, τη SCI System και τη Solectron στη Σκωτία. Σχεδόν 1.400 θέσεις θα πληγούν εκ των οποίων οι 700 απειλούνται άμεσα από τη μεταφορά αυτή. Σύμφωνα με πληροφορίες του Τύπου, συμπεριλαμβανομένης της ΤΤ στη Σουηδία, τα εργοστάσια στη Σκωτία κατασκευάστηκαν με περιφερειακές ενισχύσεις της ΕΕ.
<P>
Μπορεί το Συμβούλιο να επισημάνει εάν οι εταιρίες αυτές στη Σκοτία έλαβαν οικονομική ή άλλη ενίσχυση από την ΕΕ; Εάν ναι, για ποιό λόγο, υπό ποιά μορφή και ποιό ήταν το ύψος της χρηματοδότησης; Ερώτηση Αριθ. 5 που υπέβαλε ο κ. Jan Andersson (H-0400/97):
<P>
Θέμα: Οι ενισχύσεις στο πλαίσιο της περιφερειακής πολιτικής ως αιτία μεταφοράς επιχειρήσεων
<P>
Οι εργαζόμενοι της εταιρίας Ericsson ανησυχούν δικαιολογημένα για το μέλλον των θέσεων εργασίας τους, μετά τη γνωστοποίηση των σχεδίων της επιχείρησης να μεταφέρει το εργοστάσιο κατασκευής ολοκληρωμένων κυκλωμάτων της στη Σκωτία. Οι εκπρόσωποι των εργαζομένων μας βρήκαν στη σουηδική σοσιαλδημοκρατική αντιπροσωπεία και ζήτησαν βοήθεια προκειμένου να διευκρινίσουν αν οι ενισχύσεις στο πλαίσιο της περιφερειακής πολιτικής της ΕΕ διευκολύνουν τη μεταφορά οικονομικών δραστηριοτήτων από το Norrkφping στη Σκωτία.
<P>
Μπορεί η ενίσχυση στο πλαίσιο της περιφερειακής πολιτικής, ή οποιαδήποτε άλλη μορφή κοινοτικής ενίσχυσης, να διευκολύνει την εγκατάσταση της Ericsson στην Σκωτία, και αν ναι, ποια διδάγματα θεωρεί το Συμβούλιο ότι πρέπει να αποκομισθούν για τις μελλοντικές ενισχύσεις;
<SPEAKER ID=175 NAME="Van Dok-Van Weele">
Οι ερωτήσεις των κ. Andersson και Lindqvist αφορούν τις πιθανές συνέπειες της κοινοτικής ενίσχυσης υπό τα κεφάλαια για την περιφερειακή πολιτική για το κλείσιμο επιχειρήσεων, γενικά, και του εργοστασίου Ericsson ειδικότερα, προκειμένου να μετεγκατασταθούν σε άλλη περιοχή. Όπως γνωρίζουν οι αξιότιμοι Ευρωβουλευτές, τα Διαρθρωτικά Ταμεία διέπονται από κανονισμό, τον οποίο θέσπισε το Συμβούλιο τον Ιούλιο του 1993. Δυνάμει αυτού του κανονισμού, το Συμβούλιο παραχώρησε τη διαχείριση των Διαρθρωτικών Ταμείων στην Επιτροπή. Ως εκ τούτου, ανήκει στην αρμοδιότητα της Επιτροπής να απαντήσει σ'αυτά τα ερωτήματα. Αλλά γενικότερα θα ήθελα να σας αναφέρω ότι η δανική αντιπροσωπεία στο Συμβούλιο με ένα σημείωμα ζήτησε να δοθεί περισσότερη προσοχή στις συνέπειες της διαρθρωτικής πολιτικής και της πολιτικής των περιφερειακών δημόσιων επιδοτήσεων, προκειμένου να αποφευχθεί ο ανταγωνισμός στο εσωτερικό της Κοινότητας. Ούτως θα πρέπει να διαπιστωθεί πως είναι δυνατόν να βοηθηθούν περιοχές της Κοινότητας που παρουσιάζουν καθυστέρηση ανάπτυξης, μέσω της διαρθρωτικής πολιτικής, χωρίς αυτό να έχει αρνητικές συνέπειες σε άλλες περιοχές της Κοινότητας. Για παράδειγμα, το κλείσιμο επιχειρήσεων. Αυτό το θέμα τέθηκε στο Συμβούλιο Βιομηχανίας της 24ης Απριλίου 1997. Το Συμβούλιο ζήτησε από την Επιτροπή να εκπονήσει μία επείγουσα έκθεση και νομίζω ότι με αυτήν θα αρχίσει η συζήτηση. Αυτό θα συμβεί κατά το δεύτερο ήμισυ του τρέχοντος έτους, δηλαδή με άλλα λόγια η ερώτησή σας βρίσκεται στην ημερήσια διάταξη.

<SPEAKER ID=176 LANGUAGE="SV" NAME="Lindqvist">
Ευχαριστώ πολύ για την απάντηση, έστω και αν δεν έγινα ίσως πολύ σοφότερος.Μπορώ να καταλάβω το να υπάρχει καταμερισμός εργασίας μεταξύ Επιτροπής και Συμβουλίου, αλλά δεν μπορώ να καταλάβω γιατί το Συμβούλιο δεν προσπαθεί να μάθει σε τι κατέληξε, ίσως, η Επιτροπή κατά τη διάρκεια του ενός μηνός και κάτι που πέρασε αφότου ετέθη η ερώτηση. Θα ήθελα ευχαρίστως να μάθω γιατί δεν μπορούμε να έχουμε μια συγκεκριμένη απάντηση στο αν επιχειρήσεις στη Σκωτία έχουν λάβει ενίσχυση περιφερειακής πολιτικής ή άλλου είδους από την ΕΕ. Αυτό έχει πάρα πολύ μεγάλη σημασία για τον σουηδικό εμποροβιομηχανικό τομέα και για χιλιάδες άτομα που είναι υπάλληλοι της Ericsson.
<P>
Εάν καταβάλλεται ενίσχυση περιφερειακής πολιτικής σε μία επιχείρηση στην Ευρώπη η οποία προσελκύει εργατική δύναμη, ενώ ταυτόχρονα αυτό συνεπάγεται ότι δημιουργείται ανεργία σ&#x02BC;ένα άλλο μέρος, θα ήθελα να έχω μια γενική απάντηση σε μια γενική ερώτηση: Θεωρεί το Συμβούλιο ότι αυτό είναι λάθος και εν τοιαύτη περιπτώσει με ποιόν τρόπο θα προσπαθήσει το Συμβούλιο να αποτρέψει να συμβεί κάτι τέτοιο στο μέλλον;
<P>
Θέλω πολύ επίσης να έχω μία συγκεκριμένη απάντηση στην πρώτη ερώτηση, διότι είναι αποφασιστικής σημασίας για εμάς.

<SPEAKER ID=177 LANGUAGE="NL" NAME="Van Dok-Van Weele">
Εδώ, απαντώ στις ερωτήσεις με την αρμοδιότητά μου ως Προέδρου του Συμβουλίου και, από αυτήν την άποψη, θα πρέπει να απαντήσω ότι αυτό το θέμα συζητήθηκε στο Συμβούλιο Βιομηχανίας και αυτό - όπως είναι η συνήθης διαδικασία - ζήτησε από την Επιτροπή να πραγματοποιήσει μία ανάλυση και να συντάξει μία έκθεση, βάσει της οποίας θα μπορεί να εξερευθεί κάποια λύση. Αυτό δεν είναι κάτι που θα πράξει μόνο του το Συμβούλιο, γιατί σύμφωνα με τη συνήθη διαδικασία υποβάλαμε στην Επιτροπή ένα σχετικό αίτημα και η συνέχεια που θα δοθεί μπορεί να θεωρηθεί από το Συμβούλιο ως θέμα επείγουσας προτεραιότητας. Νομίζω ότι το θέμα θα μπορούσε να τεθεί επίσης εξαιτίας της παρέμβασης της Δανίας, αλλά στην πραγματικότητα το ερώτημα που έθεσε η Δανία συμπεριλήφθηκε, για άλλη μία φορά, στην ημερήσια διάταξη, μέσω της συνήθους διαδικασίας.

<SPEAKER ID=178 LANGUAGE="SV" NAME="Andersson">
Και εγώ επίσης ευχαριστώ για την απάντηση. Είναι καλό το ότι η ερώτηση βρίσκεται τώρα στην ημερησία διάταξη, αλλά δεν βοηθάει τους εργαζόμενους στο Norrkοping - μία πόλη που είχε μια πολύ μεγάλη δομική αναδιάρθωση και έχει υψηλή ανεργία - αν δεν μπορούν να λάβουν απάντηση στην ερώτηση που μας έθεσαν, και στην οποία εμείς προσπαθήσαμε να λάβουμε απάντηση, δηλαδή αν έχει καταβληθεί ενίσχυση περιφερειακής πολιτικής σ&#x02BC;αυτήν ακριβώς την περίπτωση.
<P>
Τυχαίνει να γνωρίζω ότι η επιχείρηση στη Σκωτία είχε λάβει νωρίτερα ενίσχυση περιφερειακής πολιτικής από την επιλεγμένη περιφερειακή βοήθεια, 10 εκατομμυρίων, το 1994. Η ερώτησή μου είναι: Έχει πρόσφατα επίσης καταβληθεί ενίσχυση, και εν τοιαύτη περιπτώσει έχει συνεισφέρει στην μετακόμιση; Σ&#x02BC;αυτή την περίπτωση θα ήταν πολύ σοβαρό. Είναι μια απάντηση που εγώ καθώς και οι εργαζόμενοι στο Norrkοping θα θέλαμε να έχουμε.

<SPEAKER ID=179 LANGUAGE="NL" NAME="Van Dok-Van Weele">
Εν προκειμένω, υπάρχει, μία μεγάλη παρεξήγηση, όχι μόνο όσον αφορά τη διαδικασία και τις αρμοδιότητες, αλλά και όσον αφορά τις αναλύσεις. Είναι γεγονός ότι στην Ευρώπη δίνεται ενίσχυση στο πλαίσιο της διαρθρωτικής πολιτικής για τις περιφέρειες, σε περιφέρειες οι οποίες σε σύγκριση με άλλες είναι ασθενέστερες. Αλλά αυτό δεν σημαίνει ότι υφίσταται άμεση σχέση μεταξύ των λόγων για τους οποίους μία επιχείρηση μετεγκαθίσταται και του γεγονότος ότι δίνονται επιδοτήσεις. Οι επιδοτήσεις αυτές έχουν ως στόχο την αντιστάθμιση άλλων αδύναμων παραγόντων σε μία συγκεκριμένη περιφέρεια και αυτός είναι ο λόγος για τον οποίο δεν είναι δυνατόν κάθε φορά και σε κάθε περίπτωση να ισχυρίζεται κανείς: πρέπει να κάνετε κάτι για τη μετεγκατάσταση των επιχειρήσεων εξαιτίας των επιδοτήσεων, αλλά θα πρέπει να εξετάζεται σε ποιο βαθμό τίθεται πραγματικά θέμα αθέμιτου ανταγωνισμού εξαιτίας των επιδοτήσεων, επειδή στην πραγματικότητα οι περιφέρειες, οι οποίες λαμβάνουν επιδοτήσεις, τις λαμβάνουν λόγω της καθυστέρησής που παρουσιάζουν. Επομένως, δεν είναι δυνατόν να σχετιστεί άμεσα μία επιδότηση με την εξαφάνιση μίας επιχείρησης. Γνωρίζω ότι αυτό είναι ενοχλητικό. Και στην Ολλανδία αντιμετωπίσαμε αυτό το πρόβλημα, αλλά δεν εξετάζω κατά πόσο αυτό προέκυψε από τις επιδοτήσεις. Γνωρίζετε σε ποιον ανήκει η αρμοδιότητα. Περισσότερο ενδιαφέρον είναι το ερώτημα σε ποιο βαθμό οι αναλύσεις μπορούν να συμβάλλουν ώστε να είναι δυνατόν να εξαχθούν συμπεράσματα και πραγματικά να γίνει λόγος για στρέβλωση του ανταγωνισμού στον τομέα στον οποίο αναφερόμαστε.

<SPEAKER ID=180 LANGUAGE="EN" NAME="McMahon">
Ακουσα την απάντηση του Συμβουλίου με ξεχωριστό ενδιαφέρον. Ο κύριος Smith και εγώ ενδιαφερόμαστε γι' αυτό, ιδιαίτερα ο κύριος Smith και οι εκλογείς του. Το ότι συμβαίνει αυτό δεν είναι καινούργιο. Οσον δε το θέμα αφορά εμένα, τη στιγμή που οι κομμισάριοι Flynn και Wulf-Mathies χασομερούν με τους κανονισμούς, οι θλιβερές ουρές στη Σουηδία και αλλού γίνονται όλο και μεγαλύτερες. Αποτελεί λίγη παρηγοριά για τους άνεργους στη Σουηδία να ξέρουν ότι οι κομμισάριοι μελετούν το πρόβλημα. Δεν νομίζω ότι αυτό είναι αρκετό.
<P>
Πρόκειται η γερμανική προεδρία να εξετάσει τις αλλαγές στη διαρθρωτική πολιτική που αφορά τα ταμεία όταν θα αναμορφώνουν τους κανονισμούς, ή θα συμπράξει με το Λουξεμβούργο και το Ηνωμένο Βασίλειο, προσφέροντας κάποιου είδους γραπτή εγγύηση στα διαρθρωτικά ταμεία για να αποφύγει ένα μέρος της εξέλιξης αυτής και να προσπαθήσει και να εξασφαλίσει ότι θα υπάρχει κατάλληλος προσανατολισμός όσον αφορά την εργασία και την προοπτική ευρέσεως εργασίας; Πρέπει να εξασφαλίζονται βασικά ελάχιστα δοδομένα σχετικά με τις επιχειρήσεις και συνθήκες εργασίας. Μία από τις επιχειρήσεις αυτές, η ICI, έχει πολύ άσχημο ιστορικό στο ότι δεν τα σέβεται αυτά.

<SPEAKER ID=181 LANGUAGE="NL" NAME="Van Dok-Van Weele">
Καταρχήν, θα ήθελα να επαναλάβω ότι είναι πάντοτε σοβαρό πρόβλημα η εξαφάνιση μίας επιχείρησης, η οποία προσφέρει θέσεις απασχόλησης στην περιφέρειά σας. Γενικά η τάση είναι να εξετάζεται για ποιους λόγους μία άλλη περιφέρεια προσέλκυσε την επένδυση. Ήδη ανέφερα στην πρώτη απάντησή μου ότι αποτελεί βιαστικό συμπέρασμα το να κατηγορείται η διαρθρωτική πολιτική. Θεωρώ τη προσέγγιση του Συμβουλίου Βιομηχανίας περισσότερο ισορροπημένη, δηλαδή βάσει ενός δεδομένου στοιχείου να αναληφθεί μία εμπεριστατωμένη έρευνα για κατά πόσο υφίστανται στοιχεία στρέβλωσης του ανταγωνισμού και ποια είναι η σχέση τους με τις επιδοτήσεις. Νομίζω ότι όταν θα διαθέτουμε μία εμπεριστατωμένη έκθεση, θα είναι δυνατόν να εντοπίσουμε τους λόγους, σε περίπτωση που διαπιστώνονται στρεβλώσεις του ανταγωνισμού. Επομένως, μου ζητάτε να συνεχίσω μία συζήτηση η οποία θα πρέπει να πραγματοποιηθεί, ενώ η συζήτηση αυτή έχει μόλις πραγματοποιηθεί και έχει αποδώσει αποτελέσματα όσον αφορά την εργασία της Επιτροπής και του Συμβουλίου Βιομηχανίας.

<SPEAKER ID=182 LANGUAGE="EN" NAME="Crowley">
Σε συνέχεια όσον ήδη είπε η υπουργός, θα ήθελα να της επισημάνω δύο πράγματα.
<P>
Πρώτα από όλα, ο κύριος λόγος για τον οποίο οι επιχειρήσεις μεταφέρουν αλλού την έδρα τους στα όρια της Ευρωπαικής Ενωσης δεν είναι μόνο εξαιτίας των διαρθρωτικών ταμείων ή άλλων κινήτρων αλλά ίσως διότι ο κόσμος στις περιοχές αυτές έχει την ικανότητα να δουλεύει πιο σκληρά και πιο αποτελεσματικά και ίσως διότι σε αυτά τα κράτη μέλη να υπάρχει χαμηλότερη φορολογία.
<P>
Δεύτερον, μελετώντας το θέμα της χρήσης των διαρθρωτικών ταμείων με τον τρόπο ο οποίος ήδη έχει αναφερθεί, εχθές εξετάζοντας στην Επιτροπή την κατάργηση των αφορολογήτων, υποστηρίξαμε ότι θα δοθεί άδεια επιδότησης σε ορισμένους τοπικούς φορείς μεταφορών για να εξασφαλιστεί το ό, τι δεν θα είναι σε μειονεκτική θέση. Γνωρίζουμε όμως όλοι στο Κοινοβούλιο αυτό ότι κάθε είδους επιδότηση, είτε προέρχεται από τα διαρθρωτικά ταμεία είτε από τα κρατικά ταμεία επιδότησης, δεν μπορεί να διαιωνίζεται επ' άπειρο στο εγγύς μέλλον. Ισως το Συμβούλιο να πρέπει να επανεξετάσει κάποιες από τις δικές του αποφάσεις, ιδαίτερα μελετώντας τις περιοχές όπως τα αφορολόγητα είδη, και άλλες αποφάσεις με σκοπό να εξαιρέσει τις περιοχές αυτές από επιθέσεις τέτοιου είδους.

<SPEAKER ID=183 LANGUAGE="NL" NAME="Van Dok-Van Weele">
Νομίζω ότι ο αξιότιμος Ευρωβουλευτής, πράγματι, επισήμανε ένα σημαντικό σημείο, το οποίο, επίσης, σε πρώτο επίπεδο στηρίζει την απάντησή μου και σύμφωνα με το οποίο θα πρέπει να εργαστούμε με πολύ αναλυτικότερο τρόπο εάν θέσουμε στην ημερήσια διάταξη αυτά τα θέματα. Είμαι σύμφωνη μαζί του ότι οι επιδοτήσεις που χορηγούνται στις αναπτυξιακά καθυστερημένες περιοχές θα πρέπει να θεωρούνται ως καταλύτης, προκειμένου να επιτύχουμε μία Ευρώπη στην οποία δεν υφίστανται πλέον περιοχές με σημαντική διαρθρωτική καθυστέρηση. Από την άποψη αυτή, έχει δίκιο όταν ισχυρίζετε ότι η εν λόγω πολιτική δεν θα πρέπει να διαιωνιστεί. Ελπίζω ότι δεν θα συμβεί αυτό. Ελπίζω ότι θα δημιουργηθούν οι καταστάσεις, από τις οποίες ο ανταγωνισμός θα πραγματοποιείται σε ένα level playing field .

<SPEAKER ID=184 LANGUAGE="EN" NAME="Smith">
Ευχαριστώ την κυρία πρόεδρο για την απάντησή της.
<P>
Εδώ υπάρχει μια μικρή παρεξήγηση. Η τοπική επιλεκτική βοήθεια - ίσως το Συμβούλιο μπορεί να το επιβεβαιώσει αυτό - δεν αντλείται από κανένα ταμείο της Ευρωπαικής Ενωσης. Πρόκειται αρχικά για χρήματα της κυβέρνησης του Ηνωμένου Βασιλείου. Αυτό δεν έχει να κάνει με το γεγονός. Δεν είναι αλήθεια ότι δεν μπορείτε να εμποδίζετε παρόμοια περιστατικά να συμβαίνουν; Ο λόγος για τον οποίο δεν μπορούμε να τα εμποδίσουμε είναι το οικονομικό σύστημα κάτω από το οποίο ζούμε. Γνωρίζουμε γιατί συμβαίνει. Γνωρίζουμε, για παράδειγμα, πως η περιοχή μου υποτίθεται ότι εποφελείται από την απόφαση της Ericsson. Είμαστε όμως απολύτως πεπεισμένοι ότι η Ericsson δε θα έρθει στη Σκωτία διότι θεωρεί ότι μπορεί έτσι μπορεί να μας κάνει καλό. Το κάνει διότι τα κίνητρα για κέρδος της Ericsson αυτό απαιτούν.
<P>
Γενικά, τί κέρδος επιφέρει στο καθένα από εμάς στην Ευρωπαική Ενωση εάν αντιμετωπίζουμε την ανεργεία σε μία περιοχή δημιουργώντας ανεργεία κάπου αλλού; Αυτή σίγουρα δεν είναι η λύση στο πρόβλημα.

<SPEAKER ID=185 LANGUAGE="NL" NAME="Van Dok-Van Weele">
Η ερώτηση του κυρίου Ευρωβουλευτή είναι στην πραγματικότητα: πώς είναι δυνατόν να αποφύγουμε να επιλύσουμε το πρόβλημα της ανεργίας δημιουργώντας σε μία περιοχή θέσεις εργασίας, οι οποίες εγκατέλειψαν μία άλλη περιοχή. Και παραδέχεται, ορθά, ότι, κατ'αυτόν τον τρόπο, δεν τίθεται θέμα επικουρικότητας στην Ευρώπη; θα ήθελα να με συγχωρήσει εάν έδωσα αυτήν την εντύπωση, γνωρίζω καλύτερα ότι τίθεται θέμα επιδοτήσεων από τα κράτη μόνο μέχρι ένα ορισμένο όριο, το οποίο ορίζεται από το καθεστώς των Βρυξελλών. Όταν το όριο αυτό ξεπερνιέται, τότε τίθεται θέμα αθέμιτων δημόσιων επιδοτήσεων. Το θέμα το οποίο μας απασχολεί δεόντως, είναι οι νόμιμες επιδοτήσεις, οι οποίες είναι δυνατόν να χορηγούνται σε μία σειρά περιφερειών. Κάθε φορά πραγματοποιείται μία αξιολόγηση κατά πόσο συγκεντρώνονται οι λόγοι για να συνεχισθεί η υποστήριξη προς αυτές τις περιφέρειες. Και αυτό πραγματοποιείται με κανονικό τρόπο, βάσει αυστηρών κριτηρίων στους τομείς της απασχόλησης και των βασικών δεδομένων, τα οποία διαδραματίζουν ένα ρόλο για την καθυστέρηση. Νομίζω ότι και χωρίς το σύστημα των ενισχύσεων θα συνεχιζόταν η μετεγκατάσταση της απασχόλησης. Αυτό το διαπιστώνουμε στο εσωτερικό της Ευρώπης, αλλά και σε μεγαλύτερο βαθμό παγκοσμίως. Ορισμένοι εξετάζουν μόνο τα άμεσα αποτελέσματα μετά τη μετεγκατάσταση και αυτά είναι θλιβερά για μία περιφέρεια. Αφετέρου, διαπιστώνουμε στην Ολλανδία ότι η παγκοσμιοποίηση των επιχειρήσεών μας προκάλεσε την επιστροφή της ευημερίας και πολλών θέσεων απασχόλησης. Εν συντομία, δεν θα πρέπει κανείς να συνδέει άμεσα με την πολιτική της χορήγησης επιδοτήσεων τη μετεγκατάσταση των θέσεων απασχόλησης. Κατά δεύτερον, θα πρέπει κανείς να εξετάζει τα αποτελέσματα των μετεγκαταστάσεων, όχι μόνο σε ευρωπαϊκό πλαίσιο, αλλά και υπό το φως της παγκοσμιοποίησης της οικονομίας.

<SPEAKER ID=186 LANGUAGE="SV" NAME="Carlsson">
Συμφωνώ με τον εκπρόσωπο ότι διαρκώς σημειώνεται μετακίνηση επιχειρήσεων. Επιχειρήσεις μετακομίζουν και μία ταχεία αλλαγή λαμβάνει χώρα. Δεν υπάρχει φυσικά μία αυτόματη σύνδεση, παρά ότι οι εδραιώσεις των επιχειρήσεων εξαρτώνται από το επιχειρηματικό κλίμα γενικότερα.
<P>
Διερωτώμαι πώς μπορεί κανείς να μάθει στοιχεία για την περίπτωση του αν όντως έχει καταβληθεί επιδότηση στην εν λόγω επιχείρηση. Ένα από τα σημαντικότερα καθήκοντα της ΕΕ όντως είναι να διαφυλάττει τον επί ίσοις όροις ανταγωνισμό. Αν τώρα καταδειχθεί στην έρευνα που θα γίνει ότι η διαρθρωτική πολιτική στην ΕΕ σήμερα στρεβλώνει τον ανταγωνισμό, και αν καταδειχθεί σ&#x02BC;αυτήν ακριβώς την περίπτωση ότι ο ανταγωνισμός έχει στρεβλωθεί, είστε τότε έτοιμοι να κάνετε περικοπές στη διαρθρωτική πολιτική και να έχετε λιγότερους τομείς και λιγότερα χρήματα να κινείστε, για να περιοριστεί ακριβώς η βλαβερή στρέβλωση και να περιοριστεί η παγίωση παλαιών δομικών προβλημάτων στην Ευρώπη;

<SPEAKER ID=187 LANGUAGE="NL" NAME="Van Dok-Van Weele">
Είμαι απόλυτα σύμφωνη με την κ. Carlsson όταν αυτή δηλώνει ότι θα πρέπει να θέσουμε τον δάκτυλο επί των τύπων των ήλων, όταν πρόκειται για τα αποτελέσματα των επιδοτήσεων που χορηγούμε σε περιοχές με σημαντική καθυστέρηση και όταν αυτές οι επιδοτήσεις δεν συμβάλλουν κατά επαρκή τρόπο σ'αυτό που αποκαλούμε ανταγωνισμό με ένα level playing field . Αυτό φυσικά που θα πρέπει κανείς να εξετάσει είναι σε ποια χρονική στιγμή οι επιδοτήσεις είναι αναλογικές, κατάλληλες και επιτρεπόμενες και μέχρι ποιας χρονικής στιγμής στην πραγματικότητα υφίσταται ισορροπία και θα πρέπει να δηλώσει ότι, από εδώ και πέρα, οι επιδοτήσεις πρόκειται να έχουν στρεβλωτικές συνέπειες. Αυτοί είναι ακριβώς οι λόγοι, και, εν προκειμένω, αναφέρομαι και στην πολιτική της Επιτροπής, για τους οποίους θα πρέπει να πραγματοποιούνται συχνά αξιολογήσεις της επιλογής των περιοχών και αυτό θα πρέπει να γίνεται με αυστηρά κριτήρια, μεταξύ των οποίων και το κριτήριο της ανεργίας και των ελλιπών οικονομικών διαρθρώσεων.

<SPEAKER ID=188 NAME="Πρόεδρος">
Εφόσον πρόκειται για παρεμφερή ζητήματα, οι ερωτήσεις Αριθ. 6, 7, 8 και95 θα απαντηθούν από κοινού.
<P>
Ερώτηση Αριθ. 6 που υπέβαλε ο κ. Tony Cunningham (H-0388/97):
<P>
Θέμα: Η κοινή δράση της 1ης Οκτωβρίου 1996 που ενέκρινε το Συμβούλιο βάσει του άρθρου Ι.3 της Συνθήκης για την Ευρωπαϊκή Ένωση
<P>
Τι μέτρα έλαβε το Συμβούλιο προκειμένου να διασφαλίσει την εφαρμογή της κοινής δράσης της 1ης Οκτωβρίου 1996;
<P>
Τι δράσεις θα αναλάβει το Συμβούλιο εάν διαπιστωθεί παραβίαση της κοινής δράσης; Ερώτηση Αριθ. 7 που υπέβαλε ο κ. Wilfried Telkδmper (H-0399/97):
<P>
Θέμα: Νάρκες
<P>
Ποία είναι η θέση του Συμβουλίου σχετικά με τη σύνοδο διαπραγματεύσεων των Βρυξελλών στο πλαίσιο της Διεργασίας της Οτάβα;
<P>
Είναι διατεθειμένο να προσυπογράψει τη δήλωση των Βρυξελλών; Ερώτηση Αριθ. 8 που υπέβαλε ο κ. Joan Colom i Naval (H-0432/97):
<P>
Θέμα: Απαγόρευση των ναρκών κατά προσωπικού στην ΕΕ
<P>
Στη λεγόμενη διαδικασία της Οτάβα συμμετέχουν 50 χώρες με στόχο να υπογράψουν συνθήκη που να εγγυάται την απαγόρευση των ναρκών κατά προσωπικού.
<P>
Έχει αναλάβει το Συμβούλιο κάποιο είδος πρωτοβουλίας με σκοπό να συμβάλει σε αυτή την διαδικασία; Έχει αναλάβει, ή σκέφτεται να αναλάβει, συγκεκριμένη δράση στο επίπεδο της Ένωσης για να επιτύχει την απαγόρευση της κατασκευής, εξαγωγής, εισαγωγής ή της μεταφοράς ναρκών κατά προσωπικού; Ερώτηση Αριθ. 9 που υπέβαλε ο κ. John Iversen (H-0433/97):
<P>
Θέμα: Νάρκες ξηράς
<P>
Ύστερα από την απαγόρευση της χρήσης ναρκών ξηράς που ενέκρινε η βρετανική κυβέρνηση, ποιά δράση αναλαμβάνει το Συμβούλιο για να επιβληθεί πλήρης απαγόρευση σε όλη την Ευρώπη;
<P>
Ποιές είναι οι ενέργειες του Συμβουλίου προκειμένου να επιτευχθεί, έως το Δεκέμβριο στην Οτάβα, κοινή θέση όσον αφορά την παγκόσμια απαγόρευση;
<SPEAKER ID=189 NAME="Van Dok-Van Weele">
Όπως οι αξιότιμοι Ευρωβουλευτές ίσως γνωρίζουν, υπάρχει κοινή θέση για τις νάρκες κατά προσωπικού, η οποία υιοθετήθηκε από το Συμβούλιο την 1η Οκτωβρίου 1996. Αυτή αποτελείται από τρία μέρη και πρόκειται να αναφερθώ και στα τρία.
<P>
Το πρώτο μέρος προσανατολίζεται στην πλήρη εξάλειψη των ναρκών κατά προσωπικού και στην ενεργό συμβολή για τη συντομότερη δυνατή σύναψη μίας διεθνούς συμφωνίας. Αυτή η συμφωνία θα πρέπει να οδηγήσει όχι μόνο στην εξάλειψη, αλλά και στην απαγόρευση.
<P>
Το δεύτερο μέρος αυτής της στρατηγικής αφορά την ιδέα της επέκτασης του υφιστάμενου moratorium της Ευρωπαϊκής Ένωσης για τις εξαγωγές ναρκών κατά προσωπικού στην απαγόρευση εξαγωγής προς όλες τις κατευθύνσεις.
<P>
Το τελευταίο μέρος, και αυτό είναι ένα ιδιαίτερα δύσκολο μέρος, που προσανατολίζεται προς την κατεύθυνση απενεργοποίησης των ήδη υφιστάμενων ναρκών κατά προσωπικού; επιθυμούμε αυτό να συμβεί σε διεθνές επίπεδο και διατίθενται για αυτό 7 εκατ. ECU. Στόχο αποτελεί η καταβολή αυτού του ποσού μέχρι το τέλος του 1997.
<P>
Από την απόφαση για την κοινή θέση και μετά, η Ευρωπαϊκή Ένωση ενήργησε δραστήρια για την εφαρμογή της και, αμέσως μετά τη λήψη της, όλα τα κράτη μέλη σε μία διάσκεψη στην Οτάβα αποφάσισαν, και με την απόφαση αυτή συμφώνησαν και 50 άλλες χώρες, να συνεργαστούν για τη σύναψη το συντομότερο δυνατόν μίας δεσμευτικής διεθνούς συμφωνίας για την απαγόρευση των ναρκών κατά προσωπικού. Έκτοτε διοργανώθηκαν και άλλες διασκέψεις από την Αυστρία και τη Γερμανία στο πλαίσιο της διαδικασίας της Οτάβα. Η διάσκεψη των Βρυξελλών, η οποία προβλέπεται για τα τέλη Ιουνίου, είναι το σημαντικότερο βήμα της παρακολούθησης της διάσκεψης της Οτάβα μέχρι σήμερα. Η Ευρωπαϊκή Ένωση θεωρεί ιδιαίτερα σημαντική την παρουσία της στη διάσκεψη των Βρυξελλών, η οποία αποτελεί ενα σημαντικό βήμα για την ανάπτυξη των εργασιών βάσει της δήλωσης της Διάσκεψης της Οττάβα, την οποία ενστερνίζεται πλήρως η Ευρωπαϊκή Ένωση.
<P>
Ταυτόχρονα με τις προσπάθειες αυτές, η Ευρωπαϊκή Ένωση προσπαθεί να ανατεθεί στη διάσκεψη για τον αφοπλισμό η αποστολή για την πραγματοποίηση διαπραγματεύσεων στο πλαίσιό της, προκειμένου να συναφθεί το συντομότερο δυνατό μία δεσμευτική διεθνής συμφωνία, η οποία θα ισχύει για όλο τον κόσμο και η οποία θα απαγορεύει τη χρησιμοποίηση, την αποθήκευση, την παραγωγή και την προμήθεια ναρκών κατά προσωπικού; κατ'αυτόν τον τρόπο, θα έχουμε μία ολοκληρωμένη δέσμη μέτρων.
<P>
Επίσης, όσον αφορά τη συμβολή μας για την απενεργοποίηση και τη συγκέντρωση των ναρκών σε διεθνές επίπεδο. Επ'αυτού, η Ευρωπαϊκή Ένωση έλαβε απόφαση για τη χορήγηση 3, 5 εκατ. ECU στο πλαίσιο της κοινής θέσης για τη συμβολή στο εθελοντικό ταμείο για την απενεργοποίηση των ναρκών των Ηνωμένων Εθνών. Αυτό το ποσό πρόκειται να χρησιμοποιηθεί για τη χρηματοδότηση σχεδίων στην Αγκόλα, στη Μοζαμβίκη, τη Βοσνία, την Κροατία, τη Σομαλία και το Τατζικιστάν και προβλέπεται επίσης, βάσει της κοινής θέσης, η χορήγηση άλλων 3, 5 εκατ. ECU για την ανταπόκριση στις αιτήσεις περιφερειακών οργανώσεων ή των αρχών τρίτων χωρών.
<P>
Συμφωνήθηκε, από το ποσό αυτό, 2, 07 εκατ. ECU να διατεθούν για μία περιφερειακή πρωτοβουλία όσον αφορά τις νάρκες της αναπτυξιακής κοινότητας της μεσημβρινής Αφρικής. Η χορήγηση των υπόλοιπων 1, 3 εκατ. ECU μελετάται επί του παρόντος.
<P>
Τέλος, όσον αφορά τις υποχρεώσεις των κρατών μελών έναντι της κοινής θέσης, οι αξιότιμοι Ευρωβουλευτές γνωρίζουν ότι δυνάμει του άρθρου Ι.3 της Συνθήκης για την Ευρωπαϊκή Ένωση, μεταξύ άλλων, προβλέπεται ότι η κοινή θέση δεσμεύει τα κράτη μέλη όσον αφορά τις θέσεις τους και τη συμπεριφορά τους. Στο άρθρο Ι.3 προβλέπονται τα εξής: σε περίπτωση σοβαρών δυσχερειών για την εφαρμογή μίας κοινής θέσης, το κράτος μέλος θέτει το πρόβλημα στο Συμβούλιο, το οποίο συνεδριάζει και επιδιώκει την εξεύρεση κατάλληλης λύσης.

<SPEAKER ID=190 LANGUAGE="EN" NAME="Cunningham">
Η ώρα των ερωτήσεων έχει αρχίσει εδώ και μια περίπου ώρα τώρα και στο διάστημα αυτό τέσσερις άνθρωποι έχουν ήδη σκοτωθεί ή ακρωτηριαστεί σε κάποια ναρκωθετημένη περιοχή κάπου στον κόσμο. Η κατάσταση είναι τόσο απελπιστικά σοβαρή.
<P>
Αναφερόμαστε σε μια εκκαθάριση των ναρκών η οποία είναι πάρα πολύ σημαντική, και εκτιμώ όλη τη δουλειά η οποία γίνεται από την Ευρωπαική Ενωση. Ομως 100.000 νάρκες εκκαθαρίστηκαν τον περασμένο χρόνο και 2 εκατομμύρια νέες τοποθετήθηκαν. Δε χρειάζεται να είναι κανείς καλός στα μαθηματικά για να καταλάβει ότι, εάν δεν υπάρξει μια γενική απαγόρευση, το πρόβλημα δε θα επιλυθεί ποτέ. Οι πιο σημαντικές διασκέψεις στις Βρυξέλλες και την Οτάβα πλησιάζουν. Το γεγονός αυτό αποτελεί τρομακτική ευκαιρία για να γίνει κάτι σχετικά με το φοβερό αυτό πρόβλημα.
<P>
Τί θα κάνει το Συμβούλιο για να εξασφαλίσει ότι και τα 15 κράτη της Ευρωπαικής Ενωσης θα υπογράψουν μια γενική απαγόρευση στην Οτάβα, και τί θα κάνει για να προωθήσει την ιδέα αυτή όχι μόνο στην Ευρώπη αλλά και ανά τον υπόλοιπο κόσμο;

<SPEAKER ID=191 LANGUAGE="NL" NAME="Van Dok-Van Weele">
Θα ήθελα να εκφράσω την ικανοποίησή μου, επειδή ο αξιότιμος Ευρωβουλευτής κατέστησε σαφή την απίστευτη έκταση του προβλήματος, καθώς και τις συνέπειές του. Αυτός είναι ο λόγος για τον οποίο απάντησα εκτενώς όσον αφορά όλα τα μέρη της στρατηγικής που αποφάσισε η Ευρωπαϊκή Ένωση. Αλλά θα ήθελα επίσης να προσθέσω: η Ευρωπαϊκή Ένωση πρόκειται, παράλληλα με τις προσπάθειες αυτές στο πλαίσιο της διαδικασίας της Οτάβα να επιτύχει την ανάθεση αποστολής για την πραγματοποίηση διαπραγματεύσεων στη διάσκεψη για τον εξοπλισμό προκειμένου να επιτευχθεί η πλήρης απαγόρευση των ναρκών κατά προσωπικού και ακόμη η Ευρωπαϊκή Ένωση τάσσεται υπέρ της ταχείας σύστασης μίας ad hoc επιτροπής της Διάσκεψης για τον Αφοπλισμό με αποστολή την πραγματοποίηση διαπραγματεύσεων, οι οποίες θα συνδέονται με την κοινή θέση της Ένωσης. Η Ένωση είναι της γνώμης ότι οι διεθνείς προσπάθειες, υπό το φως της δήλωσης της Οτάβα και στο πλαίσιο της Διάσκεψης για τον Αφοπλισμό, θα πρέπει να είναι συμπληρωματικές. Η Ένωση θα συνεχίσει να αναζητεί κάθε πιθανό τρόπο για να επιτευχθεί περαιτέρω πρόοδος όσον αφορά τη σύναψη μίας σχετικής συμφωνίας, το συντομότερο δυνατόν.

<SPEAKER ID=192 LANGUAGE="DE" NAME="Telkδmper">
?Εχω να υποβάλω μια συμπληρωματική ερώτηση σχετικά με τον προϋπολογισμό η οποία περιλαμβάνει διάφορες πτυχές: σύμφωνα με στοιχεία των Ηνωμένων Εθνών, γνωρίζουμε ότι θα πρέπει να περάσουν 4000 χρόνια έως ότου ολοκληρωθεί η συλλογή των ναρκών στο Αφγανιστάν. Στην περίπτωση αυτή, τα χρηματοδοτικά μέσα που διαθέτουμε αποτελούν σταγόνα στον ωκεανό. Προτίθεται το Συμβούλιο να αυξήσει τα κονδύλια αυτά; Ταχθήκατε υπέρ μιας συγκεκριμένης και καθολικής απαγόρευσης. Πότε πρόκειται η Ευρωπαϊκή ?Ενωση να αναλάβει ρόλο πρωταγωνιστή και υπάρχουν τρόποι να υποχρεωθούν επιχειρήσεις οι οποίες εξακολουθούν να παράγουν νάρκες να διακόψουν αμέσως την παραγωγή τους;
<P>
Τις τελευταίες ημέρες διάβασα ότι η Dasa Dornier, μια θυγατρική επιχείρηση της Daimler Benz, ενός γίγαντα παραγωγής πολεμικών όπλων, συμπεριλαμβανομένων και ναρκών, εξέφρασε την ικανοποίησή της επειδή θα λάβει από την Επιτροπή των Ευρωπαϊκών Κοινοτήτων από κοινού με την γαλλική εταιρεία παραγωγής όπλων Thomson CSF ποσό 100 εκατομμυρίων μάρκων σε ενισχύσεις για τη μελέτη νέων στρατιωτικών συστημάτων εντοπισμού και ραντάρ. Το επιχείρημα που προβλήθηκε ήταν ότι ο στόχος είναι ο εντοπισμός ναρκών.
<P>
?Οπως αποφασίσαμε στο Σώμα, όποιοι παράγουν νάρκες, και αυτό το κάνει η Daimler Benz, δεν πρόκειται να λάβουν πρόσθετα κονδύλια για την εκκαθάρισή τους. Πως μπορεί να εξηγήσει το Συμβούλιο την κατάσταση αυτή; Προτίθεται το Συμβούλιο να αναλάβει δράση ούτως ώστε τα χρήματα αυτά να μην σπαταληθούν για αυτό το λόγο;

<SPEAKER ID=193 LANGUAGE="NL" NAME="Van Dok-Van Weele">
Θεωρώ πάντα ότι είναι ιδιαίτερα δύσκολο να απαντώ σε θέματα, τα οποία συνεπάγονται τόσο πολύ προσωπικό πόνο, με απαντήσεις σχετικά με τις συνθήκες. Αλλά αυτός είναι ο μόνος τρόπος για να πλαισιώνεται το θέμα. Γιατί η στρατηγική, την οποία επέλεξε η Ευρωπαϊκή Ένωση, αποτελεί ένα τόσο ολοκληρωμένο σύνολο; Νομίζω γιατί, κατ'αυτόν τον τρόπο, αποκλείεται μία σειρά πιθανοτήτων. Καταρχήν, θα μπορούσε να ειπωθεί: θα πρέπει να απαγορευθούν οι νάρκες κατά προσωπικού. Ως εκ τούτου, θα πρέπει να υπάρξει φροντίδα για να μην τοποθετούνται και χρησιμοποιούνται πλέον. Αλλά ένας ορθά ολοκληρωμένος τρόπος, και αυτό είναι το δεύτερο το οποίο είπα, είναι - και αυτό μπορεί να ελεγχθεί - η αντιμετώπιση της εμπορικής διακίνησης αυτών των ναρκών. Αυτό σημαίνει ότι δεν στρεφόμαστε μόνο στην εισαγωγή, αλλά κυρίως στην εξαγωγή αυτού του είδους των προϊόντων.
<P>
Πράγματι, θα πρέπει να καταβληθούν σημαντικές προσπάθειες για την εξαφάνιση των ναρκών. Όσον αφορά αυτό, νομίζω ότι ιδιαίτερη σημασία έχουν όχι μόνο τα χρήματα, αλλά και η τεχνολογία και η καλή οργάνωση. Δεν γνωρίζω την κατάσταση, την οποία περιέγραψε ο αξιότιμος Ευρωβουλευτής. Γνωρίζω όμως ότι έχει ιδιαίτερα μεγάλη σημασία ότι έχουμε στη διάθεσή μας όλους τους εμπειρογνώμονες που υπάρχουν στην Ευρώπη και πιθανόν και εκτός αυτής, ώστε να απενεργοποιηθούν το συντομότερο δυνατόν οι νάρκες και να μην παραμείνουμε μόνο σε επίπεδο διαδικασιών όσον αφορά αυτόν τον τομέα. Εν προκειμένω, θα πρέπει πράγματι να λερώσουμε τα χέρια μας.

<SPEAKER ID=194 LANGUAGE="ES" NAME="Colom i Naval">
Κυρία Προεδρεύουσα του Συμβουλίου, καλό θα ήταν το Συμβούλιο να απευθυνθεί στην Κίνα σχετικά με την παραγωγή ναρκών και με το διεθνές εμπόριο ναρκών.
<P>
Είπατε με μεγάλο κομπασμό, κυρία Προεδρεύουσα του Συμβουλίου, ότι η Ευρωπαϊκή Ένωση αποφάσισε να συνεισφέρει τρία εκατομμύρια Ecu σε αυτήν την εκστρατεία. Δεν θα ήθελα να πρέπει να υπενθυμίσω ποια ήταν η στάση του Συμβουλίου στον προϋπολογισμό του 97 σχετικά με αυτό το ζήτημα, και ποιος ήταν -από την Ευρωπαϊκή Ένωση και από την Αρχή του Προϋπολογισμού της Ένωσης- που έβαλε αυτά τα τρία εκατομμύρια. Ελπίζω ότι το Συμβούλιο θα φανεί πιο ευαίσθητο φέτος για τον προϋπολογισμό του 98, ή τουλάχιστον ο συνάδελφός σας των Οικονομικών.
<P>
Θα ήθελα να ρωτήσω, δεδομένου ότι μειώνουμε τους ευρωπαϊκούς στρατούς, αν θα μπορούσε το Συμβούλιο να λάβει την απόφαση να αποστείλει μηχανικούς ναρκαλιευτές ως εκπαιδευτές για την απενεργοποίηση ναρκών σε πολλές από αυτές τις χώρες. Είναι ένα από τα πάγια αιτήματα, στην Αγκόλα για παράδειγμα, όπου απουσιάζει ειδικευμένο προσωπικό που να εκπαιδεύει τους λόχους απενεργοποίησης ναρκών. Δεν θα μπορούσε το Συμβούλιο να υιοθετήσει μια κοινή απόφαση για την αποστολή τέτοιου είδους εκπαιδευτών;

<SPEAKER ID=195 LANGUAGE="NL" NAME="Van Dok-Van Weele">
Θα πρέπει να αναγνωρίσω ότι δεν γνωρίζω πάρα πολλά όσον αφορά τις λεπτομέρειες της συστηματικής απενεργοποίησης των ναρκών κατά προσωπικού. Στην απάντησή μου περιορίστηκα σ'αυτά τα οποία μπορούμε να πράξουμε, δηλαδή στην υποστήριξη οργανώσεων μέσω της χορήγησης χρημάτων και στη λήψη συμπληρωματικών μέτρων. Ελπίζω ότι θα με συγχωρήσετε γιατί δεν μπορώ να σας απαντήσω, εν προκειμένω, λεπτομερώς.
<P>
Τώρα, όσον αφορά την ερώτησή σας για την Κίνα, είναι πράγματι ιδιαίτερα σημαντικό να συμπεριλάβουμε σ'αυτή τη συμφωνία όσο το δυνατόν περισσότερες χώρες, όπως ακριβώς πράξαμε με τα χημικά όπλα και μια σειρά άλλων θεμάτων.

<SPEAKER ID=196 NAME="Iversen">
(DA ) Θα ήθελα κατ΄αρχάς να ευχαριστήσω την ολλανδό Υπουργό για την απάντησή της. Είμαι ευχαριστημένος που και το Συμβούλιο συμφωνεί ότι είναι άκρως σημαντικό να συζητηθεί η κατάσταση στη Διάσκεψη της Οττάβα. Όσον αφορά τα όσα ελέχθηκαν, θα ήθελα να ρωτήσω το εξής: πόσο έχει προχωρήσει το Συμβούλιο όσον αφορά τη διευθέτηση των θεμάτων αυτών; Όπως κατάλαβα, συμφωνείτε ότι τα θέματα αυτά πρέπει να διευθετηθούν, οπότε το ερώτημα είναι πόσο έχουν προχωρήσει οι διαπραγματεύσεις για το συντονισμό των απόψεων, ώστε να καταλήξει κανείς σε μία κοινή στάση στη Διάσκεψη της Οττάβα; Νομίζετε, κα Υπουργέ, ότι θα καταλήξουμε τελικά σε μια κοινή στάση για την επιβολή απαγόρευσης στην πολύ σημαντική Διάσκεψη της Οττάβα;

<SPEAKER ID=197 LANGUAGE="NL" NAME="Van Dok-Van Weele">
Εν συντομία και με την απόλυτη έγκριση και ικανοποίησή μου: όλα τα κράτη μέλη της ΕΕ πρόκειται να λάβουν μέρος στην προσεχή Διάσκεψη στις Βρυξέλλες, εκ των οποίων 2 κράτη μέλη, η Ελλάδα και η Φινλανδία, πιθανότατα, θα λάβουν μέρος ως παρατηρητές. Όλοι οι εταίροι είναι σύμφωνοι με το συντονισμό σε επίπεδο ΕΕ όσον αφορά τη διαδικασία της Οτάβα.

<SPEAKER ID=198 LANGUAGE="NL" NAME="Bertens">
Θα ήθελα να ευχαριστήσω θερμά την υπουργό για την ενθουσιώδη απάντησή της. Ο κ. Cunningham και εγώ, είμαστε εισηγητές, όχι υπέρ, αλλά εναντίον των ναρκών κατά προσώπων, έναντι των ναρκών κατά προσωπικού. Αναφερθήκατε ορθά στην πρωτοβουλία της Οτάβα και στις Βρυξέλλες την προσεχή εβδομάδα πρόκειται να υπάρξει μία συνέχειά της και ελπίζουμε ότι, μέχρι το τέλος του έτους, θα επέλθει η σύναψη μίας ενθουσιώδους σύμβασης. Είναι σκοπός του Συμβουλίου να καταστήσει σαφές ότι το πραγματικό θέατρο στο οποίο αυτό θα πρέπει να συμβεί, είναι η διάσκεψη κατά των πυρηνικών όπλων των Ηνωμένων Εθνών, όπου εξακολουθούν να υφίστανται διαφορές μεταξύ της Ινδίας και των Ηνωμένων Πολιτειών όσον αφορά τα πυρηνικά όπλα; Ελπίζω ότι αυτό δεν θα αποτελέσει το bottleneck για τον τορπιλισμό της Συνθήκης της Οτάβα στο τέλος του τρέχοντος έτους.

<SPEAKER ID=199 LANGUAGE="NL" NAME="Van Dok-Van Weele">
Πρόκειται να είμαι ιδιαίτερα σύντομη. Συμφωνώ απόλυτα με τα συμπεράσματα του αξιότιμου Ευρωβουλευτή. Ελπίζω και εγώ ότι αυτό δεν θα συμβεί.

<SPEAKER ID=200 NAME="Πρόεδρος">
Ερώτηση Αριθ. 10 που υπέβαλε ο κ. Arthur Newens (H-0392/97):
<P>
Θέμα: Το ισχύον καθεστώς για τις μπανάνες στην ΕΕ
<P>
Θα μπορούσε το Συμβούλιο να προβεί σε δήλωση σχετικά με το μέλλον του ισχύοντος καθεστώτος για τις μπανάνες υπό το πρίσμα των πρόσφατων εξελίξεων;

<SPEAKER ID=201 NAME="Van Dok-Van Weele">
Όπως γνωρίζει ο κ. Newens, η ειδική επιτροπή της ΠΟΕ εξέδωσε μία αρνητική για την Κοινότητα απόφαση όσον αφορά τη διαμάχη για την ευρωπαϊκή πολιτική για τις εισαγωγές μπανανών ή τη σχετική Κοινοτική Οργάνωση Αγοράς.
<P>
Σύμφωνα με τις ισχύουσες διαδικασίες, φαίνεται ότι η Κοινότητα, από την ημερομηνία ανακοίνωσης της απόφασης της ειδικής επιτροπής στα μέλη της ΠΟΕ, διαθέτει προθεσμία 60 ημερών για να συμμορφωθεί μ'αυτήν.
<P>
Γνωρίζετε ότι κατ'αρχήν εναπόκειται στην Επιτροπή να εξετάσει ποια συνέχεια θα πρέπει να δώσει στην απόφαση της ειδικής επιτροπής και να απαντήσει στο ερώτημα εάν κρίνεται σκόπιμο να υποβάλει έφεση. Η Επιτροπή έχει ήδη ανακοινώσει ότι προτίθεται πράγματι να υποβάλει έφεση εναντίον των συμπερασμάτων της ειδικής επιτροπής της ΠΟΕ. Μέχρι να ληφθεί στους κόλπους της ΠΟΕ μία οριστική απόφαση - γιατί μέχρι στιγμής δεν έχει συμβεί αυτό - το Συμβούλιο πρόκειται αναμφίβολα, σύμφωνα με τις υφιστάμενες διαδικασίες, να πραγματοποιήσει συζήτηση για τις συνέπειες, οι οποίες θα προκύψουν από την οριστική απόφαση. Πρόκειται κυρίως για τα βασικά στοιχεία της πολιτικής για τις εισαγωγές μπανάνας, τα οποία τέθηκαν βάσει της ΚΟΑ, και σύμφωνα με τα οποία θα πρέπει να ληφθούν υπόψη οι ειδικές υποχρεώσεις της Ευρωπαϊκής Ένωσης έναντι των χωρών που έχουν υπογράψει τη Σύμβαση του Lomι αφενός, και έναντι των κρατών μελών της ΠΟΕ αφετέρου.
<P>
Σε σχέση μ'αυτό, θα πρέπει να υπενθυμιστεί ότι η Επιτροπή έχει ήδη υποβάλει σχετικά δύο προτάσεις στο Συμβούλιο. Η πρώτη, μία πρόταση της 8ης Μαρτίου 1996 για την τροποποίηση της Κοινής Οργάνωσης Αγοράς στον τομέα της μπανάνας. Κατά δεύτερον, μία πρόταση της 6ης Απριλίου 1995, βάσει της οποία δίνεται η δυνατότητα στις μπανανοπαραγωγούς χώρες της ΑΚΕ να μεταφέρουν προσωρινά τις ποσοστώσεις μπανανών, τόσο των παραδοσιακών όσο και των μη παραδοσιακών κατηγοριών, μεταξύ των κρατών της ΑΚΕ της ίδιας γεωγραφικής περιοχής. Αυτό σημαίνει - και εν προκειμένω απευθύνομαι σ'αυτούς οι οποίοι γνωρίζουν αυτή τη γλώσσα - ότι είναι δυνατόν να υπάρξει συσσώρευση ποσοστώσεων. Οι συζητήσεις για τις προτάσεις στους κόλπους του Συμβουλίου συνεχίζονται, εν αναμονή των αποτελεσμάτων της διαδικασίας της ΠΟΕ:

<SPEAKER ID=202 LANGUAGE="EN" NAME="Newens">
Ευχαριστώντας την κυρία Πρόεδρο για την απάντησή της και εκφράζοντας τη μεγαλύτερη στήριξη της απόφασης να αντιταχθούμε στον κανονισμό του ΠΟΕ ο οποίος αφορά τις μπανάνες, λόγω των καταστροφικών αποτελεσμάτων που θα μπορούσε να επιφέρει η απόφαση αυτή στην εύθραυστη οικονομία των χωρών της Καραιβικής και των άλλων κρατών, μερικά από τα οποία, σε κάποιες περιπτώσεις, βασίζουν περισσότερο από 50 % των κερδών από τις διεθνείς συναλλαγές τους στις μπανάνες, ερωτώ εάν η κυρία Πρόεδρος θα έκανε ότι είναι δυνατόν για να διασφαλίσει το ό, τι θα παλέψουμε μέχρις εσχάτων για το θέμα αυτό; Δεν είναι γεγονός ότι εκείνοι που αληθινά εποφελούνται από την απόφαση του Παγκοσμίου Οργανισμού Εμπορίου, εάν αυτή εκτελεστεί, είναι οι αμερικανικές πολυεθνικές εταιρείες οι οποίες ελέγχουν ήδη πάνω από το 90 % του παγκοσμίου εμπορίου μπανάνας, και δεν είναι λοιπόν καθήκον μας, εάν θέλουμε να καταπολεμήσουμε τη φτώχεια στον κόσμο, να φανούμε απόλυτοι στη συμφωνία την οποία έχουμε συνάψει με τα κράτη τα οποία παράγουν μπανάνες;

<SPEAKER ID=203 LANGUAGE="NL" NAME="Van Dok-Van Weele">
Καταρχήν, φυσικά, η Ευρώπη πρόκειται να πράξει τα απαιτούμενα για να υπερασπιστεί στην πολιτική της, εφόσον έχουν υποβληθεί παράπονα και υπάρχει διαφορά απόψεων και, κατά συνέπεια, διαμάχη ενώπιον της ειδικής επιτροπής της ΠΟΕ. Όπως δηλώσατε καταρχήν, και επ'αυτώ, θα ήθελα να κάνω μία παρατήρηση, όσον αφορά τη στάθμιση των συμφερόντων στην ειδική επιτροπή της ΠΟΕ. Δημιουργήσαμε την ειδική επιτροπή της ΠΟΕ ακριβώς για τις καταστάσεις, όπου τίθεται θέμα αντικρουόμενων συμφερόντων, και εν προκειμένω δεν αναφέρομαι μόνο στα συμφέροντα των μεγάλων, αλλά κυρίως στα συμφέροντα των μικρών χωρών - Ονδούρας, Γουατεμάλας, Μεξικού και Ισημερινού, εν προκειμένω - ώστε αυτές να βοηθούνται στην περίπτωση που έρχονται σε αντίθεση, εξαιτίας στρεβλώσεων της αγοράς για παράδειγμα, με μεγάλες χώρες. Όσον αφορά αυτό, πιστεύω ότι είναι ιδιαίτερα μεγάλης σημασίας το ότι δημιουργήσαμε αυτήν την ειδική επιτροπή της ΠΟΕ. Αλλά το γεγονός ότι είμαι ικανοποιημένη με την ύπαρξη αυτής της ειδικής επιτροπής, δεν σημαίνει ότι δεν θα πρέπει να τη χρησιμοποιήσουμε για να υπερασπιστούμε τα συμφέροντά μας. Αυτή περίπου είναι η γραμμή, βάσει της οποίας προτείνω ότι θα πρέπει να συνεχίσουμε τη διαδικασία.

<SPEAKER ID=204 LANGUAGE="ES" NAME="Medina Ortega">
Κυρία Προεδρεύουσα του Συμβουλίου, άκουσα την παρέμβασή σας, σας άκουσα να μιλάτε για τις χώρες ΑΚΕ -χώρες της Αφρικής, της Καραϊβικής και του Ειρηνικούαπεναντίας όμως, ούτε στη δική σας παρέμβαση, ούτε στου κ. Newens άκουσα να μιλάτε για την κοινοτική παραγωγή μπανάνας, η οποία είναι αρκετά σημαντική: 720.000 τόνοι, που παράγονται στα Κανάρια, τη Μαδέρα, την Κρήτη, κλπ.
<P>
Και το λέω διότι για αυτές οι περιοχές, που διαθέτουν ισχνότατα μέσα προστασίας, η εξαφάνιση της μπανάνας θα ήταν κάτι σαν την εξαφάνιση των γαλακτοποιών αγελάδων στην Ολλανδία. Πιστεύω ότι δεν θα άρεσε στους Ολλανδούς να δουν να εξαφανίζονται οι αγελάδες, και σε αυτές τις περιοχές δεν θα άρεσε να δουν να εξαφανίζονται οι μπανάνες. Το λέω διότι έχει σημαντική οικονομική και κοινωνική αξία.
<P>
Δεύτερον, η κυρία Προεδρεύουσα γνωρίζει ότι το σύστημα ειρηνικής επίλυσης των διενέξεων του Παγκόσμιου Οργανισμού Εμπορίου δεν είναι ένα δικαστήριο με τη στενή έννοια, αλλά η διαδικασία επίλυσης εμφανίζεται συνδεδεμένη με ορισμένες εμπορικές διαπραγματεύσεις, και ελπίζω ότι το Συμβούλιο θα λάβει υπόψη αυτή την πτυχή των διαπραγματεύσεων ή αντισταθμίσεων κατά την επίλυση του ζητήματος.

<SPEAKER ID=205 LANGUAGE="NL" NAME="Van Dok-Van Weele">
Θα ήθελα να με συγχωρήσετε επειδή πράγματι ξέχασα τους έχοντες συμφέροντα στην Ευρώπη και αυτό ενώ πρόσφατα ήμουν στην Ισπανία και πραγματοποιούσα λεπτομερείς συνομιλίες γι'αυτό το θέμα με το συνάδελφό μου. Νομίζω ότι αναφερόμαστε σε δύο πράγματα: αφενός το καθεστώς της ειδικής επιτροπής της ΠΟΕ και τη λήψη υπόψη των αποφάσεων της ΠΟΕ όσον αφορά τις στρεβλώσεις της αγοράς, και, αφετέρου, τη στάση την οποία τηρούμε στην ΕΕ, όπου θα πρέπει να ληφθεί μία τελική απόφαση, προκειμένου να υπερασπιστούμε τα συμφέροντά μας μέσω της ειδικής επιτροπής της ΠΟΕ. Δεν θεωρώ, ως εκ τούτου, ευφυές να δηλώνουμε: αμφισβητούμε την αξία της ειδικής επιτροπής της ΠΟΕ. Δεν είναι αυτή η γνώμη μου. Η γνώμη μου είναι ότι θα πρέπει, όταν χρησιμοποιεί κανείς ένα τόσο καλό όργανο, να είναι δυνατόν να υπερασπίζεται τα συμφέροντά του. Γενικά η επιτροπή αυτή δεν θα διαδραματίσει μόνο ένα ρόλο για τις μπανάνες, αλλά με αυξανόμενο ρυθμό θα διαδραματίσει ένα ρόλο παγκοσμίως για όλα τα πιθανά προϊόντα, τα οποία επί του παρόντος προστατεύονται ακόμη υπό το φως των συνομιλιών που πραγματοποιούνται στο Μαρακές για την κατάργηση των επιδοτήσεων, των ποσοστώσεων και των λοιπών περιορισμών, καθώς και των νέων διαπραγματεύσεων για τις πιθανές νέες δασμολογικές μειώσεις σε όλους τους τομείς. Επομένως, θα πρέπει να συνειδητοποιήσουμε ότι από την Παγκόσμια Οργάνωση Εμπορίου πρόκειται να πραγματοποιηθούν ανακατατάξεις στο διεθνές εμπόριο, ενώ παράλληλα θα δημιουργηθούν νέες ευκαιρίες στην ίδια αγορά. Συγκεκριμένα για την κατάσταση αυτή, επαναλαμβάνω για άλλη μία φορά την επίσημη απάντηση: έχουμε τη δυνατότητα να υποβάλουμε έφεση και αυτό εξετάζεται επί του παρόντος; υπερασπιζόμαστε τα συμφέροντα μας στην ειδική επιτροπή της ΠΟΕ, αλλά η ειδική επιτροπή της ΠΟΕ είναι ένα σημαντικό όργανο γι'αυτήν την υπόθεση, και όχι μόνο, στη διάθεση αυτών, οι οποίοι τώρα μας μηνύουν, αλλά και στη διάθεση της ίδιας της Ευρωπαϊκής Ένωσης.

<SPEAKER ID=206 LANGUAGE="EN" NAME="Kinnock">
Εκπλήσσομαι κατά κάποιο τρόπο με την απάντηση σχετικά με τις κατηγορίες και την ένσταση των νομικών υπηρεσιών της Επιτροπής, διότι μόλις έκανα μια συνέντευξη με τη διεθνή υπηρεσία του BBC η οποία λέει ότι η ένσταση κατατέθηκε σήμερα. Είτε το BBC έχει λάθος, είτε οι πηγές πληροφοριών του Συμβουλίου είναι κάπως περιριοσμένες για την ώρα. Ενδιαφέρομαι πολύ για ό, τι λέτε. Θα ήθελα να ξέρω εάν θεωρείτε ότι θα υπάρξει μια πλειοψηφική γνώμη στο Συμβούλιο, συμπεριλαμβανομένης και της γνώμης της δικής σας χώρας - της Ολλανδίας - ότι θα πρέπει να συνεχίσουμε με το καθεστώς της μπανάνας και ότι θα πρέπει να συνεχίζουμε να στηρίζουμε το καθεστώς της μπανάνας.
<P>
Ερωτώ επίσης εάν νομίζετε ότι είναι σωστό μια χώρα η οποία δεν εμπλέκεται άμεσα με τη βιομηχανία της μπανάνας, να πρέπει να είναι σε θέση να εξαπολύει κατηγορίες με τέτοιο τρόπο και να επιτυγχάνει ένα κανονισμό του είδους του οποίου επιτεύχθει από τις Ηνωμένες Πολιτείες αφού εξαπέλησαν τις κατηγορίες τους.
<P>
Τελικά, θα ήθελα επίσης να ρωτήσω εάν νομίζετε ότι είναι σωστό, τώρα που προφανώς η ένσταση κατατέθηκε, να καταθέσουν και οι χώρες της ΑΚΠ μια παράλληλη ένσταση και η Ευρωπαική Ενωση να παράσχει κεφάλαια, πηγές και στήριξη με σκοπό να τις βοηθήσει να καταστήσουν την ένστασή τους όσο το δυνατόν πιο αποτελεσματική.

<SPEAKER ID=207 LANGUAGE="NL" NAME="Van Dok-Van Weele">
Στην απάντησή μου, παραδέχθηκα ότι η Επιτροπή ήδη ανακοίνωσε ότι προτίθεται πράγματι να υποβάλει έφεση. Μπορώ να υποθέσω ότι από αυτό το συμπέρασμα μπορεί να γίνει κατανοητό ότι υπάρχει μία απόφαση. Δεν έχω υπόψη μου άλλες ανακοινώσεις εκτός αυτής. Αλλά πιστεύω ότι αυτή επαρκεί. Επομένως, νομίζω ότι δεν υπάρχει μεγάλη διαφορά μεταξύ αυτών που συμπέρανε η κ. Kinnock για την απόφαση και της ανάλυσης που πραγματοποιήσα.
<P>
Τώρα όσον αφορά την ίδια την απόφαση. Επί του παρόντος - και αυτό το παραδέχθηκα - ο χειρισμός της διαδικασίας καταγγελίας εμπίπτει στην αρμοδιότητα της Επιτροπής. Αυτό δε σημαίνει ότι μία δεδομένη στιγμή δεν πρόκειται να ληφθούν αποφάσεις ή να συζητηθούν προτάσεις στο Συμβούλιο. Ρωτάτε ποια είναι η θέση της Ολλανδίας ως κράτος μέλος. Αυτή δεν πρόκειται να σας την ανακοινώσω, επειδή δεν βρίσκομαι εδώ ως εκπρόσωπος της χώρας μου. Εδώ, επιχειρώ να διαφωτίσω τα συμφέροντα της Ευρώπης, διατηρώντας μία σχετική ουδετερότητα.
<P>
Ο τρόπος, με τον οποίο αντιμετωπίζεται μία καταγγελία, καθώς και ο τρόπος που μία άλλη χώρα μπορεί να υποβάλει αντικαταγγελία, ρυθμίζονται λεπτομερώς στο πλαίσιο της Παγκόσμιας Οργάνωσης Εμπορίου και, επομένως, αυτή θα καθορίσει σε ποια περίπτωση είναι δυνατόν να υπάρξει νέα απόφαση όσον αφορά αυτό το θέμα. Ένα άλλο θέμα είναι όταν αναφέρεστε σε κονδύλια, αντισταθμίσεις και παρόμοια. Αυτά αποτελούν θέματα, τα οποία θα πρέπει να εξεταστούν στους κόλπους της Ευρωπαϊκής Ένωσης. Αυτό δεν σημαίνει ότι, επί του παρόντος, μπορεί να εκφραστεί κρίση για τη διαδικασία επανεξέτασης της ειδικής επιτροπής της ΠΟΕ.

<SPEAKER ID=208 NAME="Πρόεδρος">
Ερώτηση Αριθ. 11 που υπέβαλε ο κ. Felipe Camisσn Asensio (H-0393/97):
<P>
Θέμα: Συμφωνία για «ανοιχτούς ουρανούς» μεταξύ ΕΕ-ΗΠΑ στον τομέα εναέριων μεταφορών
<P>
Έχοντας υπόψη τις προσπάθειες που έχουν τελευταίως καταβληθεί από τους Υπουργούς Μεταφορών, μπορεί το Συμβούλιο να μας πληροφορήσει τί δυνατότητες υπάρχουν ώστε να επιτευχθεί συντόμως η σύναψη μιας συμφωνίας για «ανοιχτούς ουρανούς», μεταξύ της Ευρωπαϊκής Ένωσης και των ΗΠΑ, στον τομέα των εναέριων μεταφορών;

<SPEAKER ID=209 NAME="Van Dok-Van Weele">
Η ερώτηση του κ. Camisσn Asensio αφορά τις διαπραγματεύσεις για τη συμφωνία open skies των μελών της Ευρωπαϊκής Ένωσης και των Ηνωμένων Πολιτειών. Επ'αυτού, θα ήθελα να απαντήσω τα εξής: sτις 17 Ιουνίου 1996, το Συμβούλιο καθόρισε τις κατευθυντήριες γραμμές για τις διαπραγματεύσεις, βάσει των οποίων ανατέθηκε στην Επιτροπή η αποστολή να πραγματοποιήσει, εξ ονόματος της ΕΚ, τις διαπραγματεύσεις για την εναέρια κυκλοφορία με τις Ηνωμένες Πολιτείες, Μία βασική ιδέα σχετικά είναι η ιδέα για μία κοινή ζώνη εναέριας κυκλοφορίας της Ευρωπαϊκής Κοινότητας και των Ηνωμένων Πολιτειών και η εν λόγω συμφωνία θα πρέπει να αντικαταστήσει το σημερινό σύστημα διμερών σχέσεων μεταξύ των επιμέρους κρατών της ΕΕ και των Ηνωμένων Πολιτειών. Από το 1995, οι Ηνωμένες Πολιτείες ήρθαν σε επαφή με διάφορα κράτη μέλη, με σκοπό τη σύναψη της αποκαλούμενης συμφωνίας open skies , και ορισμένα κράτη μέλη πράγματι έχουν συνάψει αυτή τη συμφωνία με τις Ηνωμένες Πολιτείες, ενώ άλλα βρίσκονται ακόμη στο στάδιο των διαπραγματεύσεων.
<P>
Η νέα προσέγγιση της Κοινότητας συνίσταται στην πραγματοποίηση διαρθρωμένων διαπραγματεύσεων με τις Ηνωμένες Πολιτείες, οι οποίες θα πρέπει να καταλήξουν σε μία συμφωνία για την εγκαθίδρυση μίας κοινής ζώνης εναέριας κυκλοφορίας. Θα ήθελα γενικά να αναφέρω ότι αυτές οι διαπραγματεύσεις χωρίζονται σε διάφορες φάσεις. Στην πρώτη φάση, πρόκειται από κοινού με τις Ηνωμένες Πολιτείες να εξεταστεί η πιθανότητα να θεσπισθεί ένα σύνολο προδιαγραφών, οι οποίες θα ισχύουν για τις εταιρείες εναέριας κυκλοφορίας της Κοινότητας και των Ηνωμένων Πολιτειών, έτσι ώστε να μπορούν αυτές να ανταγωνίζονται με ίσους όρους, αυτά είναι τα αποκαλούμενα soft rights . Εφόσον η φάση αυτή αποδώσει ουσιαστικά αποτελέσματα, τότε θα αρχίσει η δεύτερη φάση των διαπραγματεύσεων για την κοινή ρύθμιση της εναέριας κυκλοφορίας στο σύνολό της και, εν προκειμένω, πρόκειται για τους κανόνες κυκλοφορίας, τα αποκαλούμενα hard rights . Εντός του πλαισίου που σας περιέγραψα, η Κοινότητα, και εν προκειμένω η Επιτροπή, και οι Ηνωμένες Πολιτείες συναντήθηκαν στις 30 και 31 Οκτωβρίου του παρελθόντος έτους στην Ουάσινγκτον και στις 3 Απριλίου του τρέχοντος έτους στις Βρυξέλλες και πραγματοποίησαν διαπραγματεύσεις. Κατά τη διάρκεια του Συμβουλίου Μεταφορών της 17ης Ιουνίου πρόκειται η Επιτροπή να υποβάλει έκθεση για τα αποτελέσματα των μέχρι σήμερα συνομιλιών.

<SPEAKER ID=210 LANGUAGE="ES" NAME="Camisσn Asensio">
Κυρία Προεδρεύουσα του Συμβουλίου, φοβόμαστε, αφού σας ακούσαμε, ότι σε αυτό το ζήτημα αποφεύγεται υπερβολικά η ουσία κατά τη διαπραγμάτευση. Προσεγγίζονται δευτερεύουσες πτυχές και παραμερίζεται το πραγματικό αντικείμενο του ζητήματος, που πρέπει να συνίσταται στον καθορισμό των δικαιωμάτων κυκλοφορίας, εγκαινιάζοντας, άπαξ δια παντός, την πρόσβαση στην αγορά του άλλου, προς όφελος τόσο του πολίτη όσο και αμοιβαίο.
<P>
Για άλλη μια φορά εμφανίζεται εδώ η επιτακτική ανάγκη ένωσης που έχει η Ευρωπαϊκή μας Κοινότητα -την οποία περιγράψατε και σας προτρέπω να συνεχίσετε. Διότι είναι προφανές ότι αν τα 15 Κράτη μέλη ενώσουν τις προσπάθειές τους, η συμφωνία που επιδιώκεται θα είναι καλύτερη και θα καθορίζει μια τέλεια ισορροπία μεταξύ των Ηνωμένων Πολιτειών και της Ευρωπαϊκής Ένωσης, χωρίς κερδισμένους και χαμένους.
<P>
Ιδού μια ακόμα μεγάλη ευκαιρία ώστε τα ευρωπαϊκά θεσμικά όργανα -και βεβαίως το Συμβούλιονα αποδείξουν την ευελιξία και την αποτελεσματικότητά τους. Διότι μια τέτοια συμφωνία, που είναι επείγουσα, τώρα είναι περισσότερο ενόψει της πιθανής συγχώνευσης, που φαίνεται επικείμενη, της American Airlines και της British Airways, όμιλος με τον οποίο ενώνεται κατά τα φαινόμενα και η Iberia, μια απόφαση η οποία, μπροστά στα γεγονότα, είναι απόλυτα λογική και κατανοητή. Μπορείτε να μας ενημερώσετε σχετικά με αυτό το επείγον θέμα;

<SPEAKER ID=211 LANGUAGE="NL" NAME="Van Dok-Van Weele">
Καταρχήν: το ερώτημα για την αποφασιστικότητα, προκειμένου να καταλήξουμε σε ένα καλό αποτέλεσμα, βάσει του αμοιβαίου κέρδους. Ανέφερα ότι το ενδιαφέρον αυτών των δύο φάσεων είναι ότι, καταρχήν, θα πρέπει να φροντίσουμε για τη δημιουργία ίσων δυνατοτήτων ανταγωνισμού, και αυτά είναι τα αποκαλούμενα soft rights , και, στη συνέχεια, να εξετάσουμε τη δημιουργία μίας περαιτέρω ρύθμισης, η οποία θα οδηγήσει σε μία συμφωνία open skies . Αλλά, εν προκειμένω - και αυτό ορθά το επισημάνατε - υφίστανται πολλά θέματα. Ένα, μεταξύ αυτών των θεμάτων, είναι η συνολική υπόθεση της συγχώνευσης αεροπορικών εταιρειών. Και αυτό ακριβώς αποτελεί ένα από τα παραδείγματα για τη σημασία των ίσων δυνατοτήτων ανταγωνισμού. Και σίγουρα το θέμα αυτό θα συζητηθεί στην πρώτη φάση.
<P>
Όσον αφορά την αποφασιστικότητα: στις 17 Ιουνίου 1996, καθορίσαμε τις κατευθυντήριες γραμμές των διαπραγματεύσεων και ανέφερα ήδη ότι το Συμβούλιο Μεταφορών πρόκειται στις 17 Ιουνίου να εξετάσει την έκθεση για τα πρώτα αποτελέσματα.

<SPEAKER ID=212 NAME="Πρόεδρος">
Δεδομένου ότι οι συντάκτες τους απουσιάζουν, οι ερωτήσεις Αριθ. 12, 13 και 14 καταπίπτουν.
<P>
Ερώτηση Αριθ. 15 που υπέβαλε ο κ. Sφren Wibe (H-0406/97):
<P>
Θέμα: Παρακολούθηση των επικείμενων εκλογών στην Αλβανία
<P>
Κατά τις τελευταίες κοινοβουλευτικές εκλογές στην Αλβανία, το Μάιο του 1996, σημειώθηκε εκλογική νοθεία που ευνόησε σαφώς το κυβερνόν Δημοκρατικό Κόμμα. Οι διεθνείς παρατηρητές διαμαρτυρήθηκαν, αλλά δεν υπήρξε διπλωματική συνέχεια με μέτρα κατά της Αλβανικής Κυβέρνησης εκ μέρους των άλλων ευρωπαϊκών κρατών. Και τώρα, ιδού το αποτέλεσμα: μια αυταρχική κυβέρνηση, που όχι μόνο δεν δίστασε να διατηρήσει με αθέμιτα μέσα την εξουσία, αλλά εμπλεκόταν επίσης συστηματικά σε υποθέσεις διαφθοράς και κοινής απάτης στη χώρα. Τούτο οδήγησε σε ένοπλη εξέγερση. Και τώρα διεξάγονται διαπραγματεύσεις μεταξύ των εξεγερμένων και πολιτικών κομμάτων. Δεν έχει επιτευχθεί συμφωνία ως προς το εκλογικό σύστημα, και το χρονοδιάγραμμα αφοπλισμού των εξεγερμένων δεν τηρήθηκε. Η εντολή του Προέδρου Μπερίσα προκαλεί επίσης έντονες αντιδράσεις.
<P>
Μπορούν να επαναληφθούν αυτά τα φαινόμενα; Θα αντιδράσουν τα κράτη μέλη της ΕΕ, και θα ζητήσουν νέες εκλογές, αν σημειωθούν παρατυπίες στις ερχόμενες κοινοβουλευτικές εκλογές του Ιουνίου; Πόσο μεγάλη θα είναι στο μέλλον η ανοχή για τη νοθεία του εκλογικού αποτελέσματος στην Αλβανία;

<SPEAKER ID=213 NAME="Van Dok-Van Weele">
Στην ερώτηση του κ. Wibe θα ήθελα να απαντήσω τα εξής. Το Συμβούλιο δήλωσε επανειλημμένα ότι δίνει ιδιαίτερη σημασία στην πραγματοποίηση ελεύθερων και έντιμων εκλογών στην Αλβανία. Πρόσφατα, το Συμβούλιο Γενικών Υποθέσεων του Ιουνίου εξέφρασε τη συμφωνία του με την απόφαση να πραγματοποιηθούν στην Αλβανία εκλογές στις 29 Ιουνίου και έκανε έκκληση προς όλα τα κόμματα να λάβουν μέρος σ'αυτές τις εκλογές και να σεβαστούν τα αποτελέσματά τους. Παράλληλα, δήλωσε το Συμβούλιο ότι η ευθύνη για το μέλλον αυτής της χώρας εναποτίθεται, καταρχήν, στον ίδιο τον αλβανικό λαό. Επιπλέον, σχετικά μ'αυτά που πρέπει να πραγματοποιηθούν, υπάρχει η κυβέρνηση εθνικής συμφιλίωσης, η οποία θα προετοιμάσει την πραγματοποίηση ελεύθερων και έντιμων εκλογών, στις οποίες θα λάβουν μέρος όλα τα κόμματα, εάν είναι δυνατόν κατά την ορισθείσα ημερομηνία. Η Ευρωπαϊκή Ένωση υποστηρίζει πλήρως τις προσπάθειες της ΔΑΣΕ στον τομέα αυτό, όπως δηλώθηκε στο πλαίσιο της κοινής θέσης, την οποία έλαβε το Συμβούλιο στις 2 Ιουνίου, βάσει του άρθρου Ι2 της ΣΕΕ. Σ'αυτή, ζητεί το Συμβούλιο από τη διεθνή κοινότητα να υποστηρίξει την εκλογική διαδικασία και συγκεκριμένα να διαθέσει τον απαιτούμενο αριθμό παρατηρητών.
<P>
Η Ευρωπαϊκή Ένωση εξέφρασε, επίσης, την υποστήριξή της για την πολυμερή δύναμη προστασίας, η οποία, στα πλαίσια της αποστολής της, θα φροντίσει για την ασφαλή διεξαγωγή των εκλογών. Σε περίπτωση που η εκλογική διαδικασία διακινδυνεύσει εξαιτίας εσωτερικών αλβανικών πολιτικών δυνάμεων, τότε η Ευρωπαϊκή Ένωση και η διεθνής κοινότητα πρόκειται αναμφίβολα να επανεξετάσουν τη στάση τους έναντι της Αλβανίας.

<SPEAKER ID=214 NAME="Wibe">
(SV ) Θέλω να τονίσω στο Συμβούλιο τη σημασία του να έχουμε μια πολύ σοβαρή στάση σ&#x02BC;αυτό το ζήτημα. Ακριβώς πριν ένα χρόνο, αμέσως μετά τις εκλογές στην Αλβανία, απηύθυνα την ίδια ερώτηση στην Ιταλική τότε Προεδρία. Καθώς υπήρχαν σαφείς ενδείξεις νοθείας, ρώτησα αν δεν θα επιβάλλαμε κάποιας μορφής κυρώσεις. Έλαβα τότε την απάντηση ότι «μάλλον δεν χρειαζόταν, η Αλβανία ήταν παρόλ' αυτά καθ&#x02BC;οδόν προς ένα δημοκρατικό καθεστώς» κ.λ.π..
<P>
Τώρα έχουμε τα δεδομένα. Έγινε σχεδόν εμφύλιος πόλεμος στην χώρα. Έχουμε ήδη τώρα δεί κάποιες ενδείξεις ότι άρχισαν την νοθεία. Επί παραδείγματι πιστεύω ότι το αποκαλούμενο «αυτοκινητιστικό ατύχημα» που υποστηρίζεται ότι είχε ο Πρόεδρος Berisha είναι έργο των δικών του ανδρών για να τραβήξουν την προσοχή στο πρόσωπό του.
<P>
Θέλω μόνο να ρωτήσω το Συμβούλιο: Μπορείτε να δώσετε εγγυήσεις ότι θα επιβάλετε άμεσες κυρώσεις στην κυβέρνηση αν τώρα αποκαλύψουμε και την ελάχιστη ένδειξη νοθείας;

<SPEAKER ID=215 LANGUAGE="NL" NAME="Van Dok-Van Weele">
Νομίζω ότι ο κ. Wibe μας προειδοποιεί να μην είμαστε ιδιαίτερα αισιόδοξοι όσον αφορά την εκλογική διαδικασία. Αφετέρου, είναι φυσικά ιδιαίτερα θετικό ότι θα διεξαχθούν εκλογές και ότι, κατ'αυτόν τον τρόπο, θα υπάρξει μία βάση επί της οποίας είναι δυνατόν να οικοδομηθεί μία νέα κατάσταση. Ωστόσο, στην απάντησή μου ήμουνα συγκρατημένα αισιόδοξη, αναφέροντας στην τελευταία πρόταση - και αυτό θα μπορούσε να πει κανείς ότι καθησυχάζει την απαισιοδοξία μου - αυτό στο οποίο, εν πάση περιπτώσει επιδιώκετε να επισύρετε την προσοχή μου, ότι πρόκειται να επανεξετάσουμε την κατάσταση. Προσωρινά, θα ήθελα να αρκεστώ στην απάντηση που έδωσα όσον αφορά την υποστήριξή μας.

<SPEAKER ID=216 LANGUAGE="DE" NAME="Posselt">
Κύριε Πρόεδρε, η γραπτή ερώτηση δεν είναι κατά τη γνώμη μου μια ερώτηση αλλά μια ιστορία τρόμου. Επιθυμώ να ρωτήσω το Συμβούλιο το εξής: κατά πρώτον, συμφωνεί ότι για τη σταθεροποίηση της κατάστασης στην Αλβανία πρέπει να επιτευχθεί μια ισορροπία μεταξύ του επανεκλεγέντος προέδρου Μπερίσα και της μέχρι τούδε αντιπολίτευσης, η οποία συμμετέχει σήμερα στον κυβερνητικό συνασπισμό, πράγμα το οποίο με χαροποιεί ιδιαιτέρως;
<P>
Δεύτερον: πως θέλουμε να διεξαχθούν εκλογές, εφόσον δεν έχουν αφοπλισθεί ακόμα οι συμμορίες στο νότο; Τρίτον: πως είναι δυνατόν να αποκατασταθούν στην περιοχή αυτή οι λειτουργίες των τοπικών δημοκρατικών αρχών; Στην περιοχή αυτή υπάρχει κίνδυνος να καταληφθεί η εξουσία από τα οικονομικά συμφέροντα που κρύβονται πίσω από αυτές τις συμμορίες. Για το λόγο αυτό είναι ιδιαίτερα σημαντικό να αποκατασταθεί η λειτουργία των τοπικών δημοκρατικών αρχών.

<SPEAKER ID=217 LANGUAGE="NL" NAME="Van Dok-Van Weele">
Θα μπορούσα να διαβάσω τη δήλωση ως μία ερώτηση, αλλά αυτό που πραγματικά περιλαμβάνει είναι η έκφραση της ανησυχίας όσον αφορά την ορθή διεξαγωγή της όλης εκλογικής διαδικασίας και ό, τι έχει σχέση με αυτή. Επαναλαμβάνω ότι συμμερίζομαι αυτή την ανησυχία, αλλά αυτό το οποίο ανέφερα είναι ο τρόπος με τον οποίο είναι δυνατόν, βάσει της στάσης της Ευρωπαϊκής Ένωσης και των λοιπών οργανώσεων να συγκεντρωθεί μία σειρά προϋποθέσεων για την όσο το δυνατόν ορθότερη διεξαγωγή των εκλογών, για τις οποίες, εντούτοις, τη μεγαλύτερη ευθύνη φέρει ο ίδιος ο λαός της Αλβανίας. Επομένως, επαναλαμβάνω, αυτά που επισημαίνετε τα συμμερίζομαι απόλυτα, αλλά θα επιθυμούσα να αρκεστούμε με τη γραμμή, την οποία μόλις εξέθεσα.

<SPEAKER ID=218 NAME="Πρόεδρος">
Δεδομένου ότι εξαντλήθηκε ο χρόνος που είχε παραχωρηθεί στην Ώρα των Ερωτήσεων προς το Συμβούλιο, οι ερωτήσεις Αριθ. 16 ως 31 θα λάβουν γραπτή απάντηση.
<P>
(Η συνεδρίαση, διακοπείσα στις 7.19 μ.μ., επαναλαμβάνεται στις 9 μ.μ.)

<CHAPTER ID=8>
Σχέσεις μεταξύ Κίνας και Ευρώπης
<SPEAKER ID=219 NAME="Πρόεδρος">
Η ημερήσια διάταξη προβλέπει τη συζήτηση της έκθεσης του κ. McMillan-Scott εξ ονόματος της Επιτροπής Εξωτερικών Υποθέσεων, Ασφάλειας και Αμυντικής Πολιτικής (Α4-0198/97) σχετικά με την ανακοίνωση της Επιτροπής για μια μακροπρόθεσμη πολιτική για τις σχέσεις Κίνας - Ευρώπης (COM(95) 0279 - C4-0288/95).

<SPEAKER ID=220 NAME="McMillan-Scott">
Κύριε Πρόεδρε, κατά την παρούσα απογευματινή συνεδρίαση εξετάζουμε την ανακοίνωση που συνέταξε η Επιτροπή για τις σχέσεις που θα συνδέουν μακροπρόθεσμα την Ευρωπαϊκή Ένωση με την Κίνα.
<P>
Το Ευρωπαϊκό Κοινοβούλιο επέδειξε ζωηρό ενδιαφέρον για την Κίνα και επί σειρά ετών ενέκρινε πολλά ψηφίσματα, τα οποία -στο σύνολό τους σχεδόν- ήταν ιδιαίτερα επικριτικά για την εν λόγω χώρα από πολλές απόψεις. Κατά την εκπόνηση της παρούσας έκθεσης, προσπαθήσαμε να καθιερώσουμε νέες εργασιακές σχέσεις με την Κίνα, και ιδίως με το Εθνικό Λαϊκό Συμβούλιο, δεδομένου ότι διευρύνονται σημαντικά οι εμπορικές συναλλαγές με τη Λαϊκή Δημοκρατία, και ότι όλα τα κράτη μέλη της Ευρωπαϊκής Ένωσης συμμετέχουν άμεσα στην οικονομική ανάπτυξη που άρχισε στην Κίνα από το 1978. Ωστόσο, έχουμε επίσης συνειδητοποιήσει ότι η Κίνα παραμένει μονοκομματικό κράτος -και εξακολουθεί να έχει κατά κάποιο τρόπο τυραννικό καθεστώς- και δικαίως κατηγορήθηκε, τόσο από το Ευρωπαϊκό Κοινοβούλιο όσο και από άλλους φορείς, για τα προβλήματα που παρατηρούνται στο έδαφός της σχετικά με τα ανθρώπινα δικαιώματα.
<P>
Παρόλα αυτά, στην παρούσα έκθεση επιλέξαμε να πραγματευτούμε ένα θέμα που δεν αφορά τη «δουλεία ως συνήθως», αλλά και την «πολιτική ως συνήθως», θέλοντας να επισημάνουμε ότι, ενώ χαιρετίζουμε την ανάπτυξη των εμπορικών συναλλαγών, προσπαθούμε παράλληλα να εγκαινιάσουμε κάποια μορφή πολιτικού διαλόγου με την πολιτική αφρόκρεμα της Κίνας. Έτσι, για πρώτη φορά, δώσαμε τη δυνατότητα στην αντιπροσωπεία του Εθνικού Λαϊκού Συμβουλίου, που επισκέφθηκε τις Βρυξέλλες τον Απρίλιο, να συζητήσει λεπτομερώς το σχέδιο έκθεσης. Χαίρομαι που μπόρεσε να το πράξει -αποστείλαμε στα μέλη της αντιπροσωπείας προκαταρκτικό αντίγραφο, το οποίο εξέτασαν επισταμένως και, βεβαίως, εξέφρασαν τις έντονες επικρίσεις τους σε ό, τι αφορά ορισμένα σημεία. Είναι σημαντικό να καταβληθούν προσπάθειες, ώστε να προσέλθει η Κίνα σε κάποια μορφή διαλόγου. Έτσι, θέσαμε ως βάσεις της έκθεσής μας τα κριτήρια του Μάαστριχτ, δηλαδή, τη δημοκρατία και το κράτος δικαίου, τα ανθρώπινα δικαιώματα και τις θεμελιώδεις ελευθερίες. Ελπίζουμε ότι με την πάροδο του χρόνου οι τέσσερις ανωτέρω προϋποθέσεις θα αποτελέσουν αναπόσπαστο τμήμα της κινεζικής πραγματικότητας.
<P>
Η Επιτροπή συμμετέχει ενεργά στην προώθηση της δημοκρατίας στην Κίνα, μέσω του προγράμματος εκδημοκρατισμού των χωριών. Επιπλέον, η Επιτροπή -όπως και τα κράτη μέλη της Ευρωπαϊκής Ένωσης- διαδραματίζει σημαντικό ρόλο στην προώθηση του κράτους δικαίου, χωρίς το οποίο δεν είναι δυνατόν να γίνονται σεβαστά τα ανθρώπινα δικαιώματα, σε οποιοδήποτε κράτος.
<P>
Σε ό, τι αφορά τις θεμελιώδεις ελευθερίες -τη βασικότερη πτυχή της πολιτικής ζωής- εξακολουθούν να απουσιάζουν από χώρες, όπως το Θιβέτ. Το ζήτημα αυτό εξετάζεται σχετικά λεπτομερώς στην εν λόγω έκθεση.
<P>
Επιπροσθέτως, επιδιώκουμε να προσεγγίσουμε την Κίνα υπό το πρίσμα στενότερης συνεργασίας, όπως, για παράδειγμα, μέσω συνόδου κορυφής ΕΕ-Κίνας, που να αναγάγει τις σχέσεις των δύο αυτών μερών σε νέο επίπεδο, και όχι απλώς μέσω της διαδικασίας που ακολουθείται στο πλαίσιο της ASEM. Θα επιθυμούσαμε να αντικατασταθεί η συνθήκη εμπορικών συναλλαγών και συνεργασίας του 1985, από μία νέα συνθήκη που να περιλαμβάνει τη μόνιμη ρήτρα για τα ανθρώπινα δικαιώματα. Επιθυμούμε, επίσης, να διευρυνθεί το πεδίο εφαρμογής των κοινοτικών προγραμμάτων στην Κίνα. Επί του παρόντος, τα προγράμματα αυτά δεν είναι αξιόλογα ούτε ως προς τα ποσά που χορηγούν, ούτε ως προς το ουσιαστικό μέρος τους, και θα πρέπει να καταρτίζονται βάσει του μεγέθους της Κίνας και του ρόλου που μπορεί να διαδραματίσει η χώρα αυτή στην παγκόσμια οικονομία και, βεβαίως, στην διεθνή πολιτική σκηνή. Τέλος, εκφράζουμε την επιθυμία να λειτουργήσει στην Κίνα υπηρεσία για τους ευρωπαϊκούς επιχειρηματικούς ομίλους, οι οποίοι στοχεύουν να επωφεληθούν από τις εμπορικές συναλλαγές.
<P>
Όμως, πρωτίστως, επιχείρησα να επισημάνω στην έκθεσή μου ότι υπάρχει τεράστιο έλλειμμα στην Κίνα, και ότι η λεγόμενη εσωτερική αγορά δεν λειτουργεί -ουσιαστικά, ουδέποτε λειτούργησε. Η Επιτροπή μπορεί να συμβάλει τα μέγιστα στην Κίνα, λόγω της εμπειρίας που αποκομίσαμε από τη δημιουργία της ενιαίας αγοράς στην Ευρώπη, και από τη μετατροπή των οικονομιών της πρώην Σοβιετικής Ένωσης σε οικονομίες της αγοράς.
<P>
Αναλογιζόμαστε την εμπειρία που αποκτήσαμε από την εφαρμογή της ΚΕΠΠΑ: την αποτυχία, για παράδειγμα, της Ευρωπαϊκής Ένωσης στη Γενεύη, φέτος τον Απρίλιο. Στρέφουμε την προσοχή μας στην επανάληψη των συνομιλιών της Τρόικας με την Κίνα σχετικά με τα ανθρώπινα δικαιώματα. Θα επιθυμούσαμε να προστεθεί στις ανωτέρω ενέργειες εξάμηνη έκθεση, όχι μόνο για τα ανθρώπινα δικαιώματα, αλλά και για τις οικονομικές πτυχές των σχέσεών μας, ώστε να εξετάσουμε ειδικότερα τον προσανατολισμό της Κίνας στην ένταξή της στον ΠΟΕ και τον ΟΟΣΑ.
<P>
Αυτά είναι τα σημεία που καλύπτει η έκθεσή μας. Βεβαίως, εξετάζουμε την επανεκχώρηση του Χονγκ Κονγκ στην κινεζική κυριαρχία. Δηλώνουμε ρητώς ότι αποκηρύσσουμε τη νομιμότητα του Προσωρινού Νομοθετικού Συμβουλίου και αναμένουμε με αγωνία να τηρήσει η κινεζική πλευρά τις υποσχέσεις που έδωσε τόσο σ'εμάς όσο και στη διεθνή κοινότητα, σε ό, τι αφορά τα ατομικά και πολιτικά δικαιώματα στο Χονγκ Κονγκ.
<P>
Θα ήθελα να εκφράσω την ευγνωμοσύνη μου προς τους πανεπιστημιακούς διδασκάλους, τους επιχειρηματίες, τους συναδέλφους μου στο Ευρωπαϊκό Κοινοβούλιο, καθώς και στο προσωπικό της Επιτροπής και του Κοινοβουλίου, για τη βοήθεια που μου προσέφεραν κατά την εκπόνηση της εν λόγω έκθεσης.

<SPEAKER ID=221 LANGUAGE="IT" NAME="Colajanni">
Κύριε Πρόεδρε, ενώ εμείς συζητούμε στο Ευρωπαϊκό Κοινοβούλιο, συζητά και το Αμερικανικό Κογκρέσο. Θα ήθελα να σημειώσω το συμβολικό χαρακτήρα αυτής της σύμπτωσης: ίσως η Διάσκεψη των Προέδρων του Κοινοβουλίου μας δεν έχει κατανοήσει τη σημασία της διαμόρφωσης αυτής της στρατηγικής των σχέσεων μεταξύ της Ευρωπαϊκής Ένωσης και της Κίνας, που ίσως αποτελεί το πιο σημαντικό σήμερα πολιτικό, οικονομικό ζήτημα που αφορά την ανάπτυξη και τη σταθερότητα στον κόσμο. Δεν το έχει κατανοήσει διότι έχει προκαλέσει μία συζήτηση κάτω, θα λέγαμε, από αυτές τις συνθήκες, ενώ όπως φαίνεται στο Αμερικανικό Κογκρέσο πρόκειται για ένα θέμα που προσελκύει όπως φαίνεται πλήθη κόσμου.
<P>
Πράγμα που σημαίνει ότι έχουμε ακόμη πολύ δρόμο μέχρι να συνειδητοποιήσουν τα κόμματά μας, το Ευρωπαϊκό Κοινοβούλιο και η Ευρωπαίκή Ένωση, τη σημασία του καθορισμού, με τρόπο αποτελεσματικό, χρήσιμο για την ειρήνη, τη σταθερότητα, τη συνεργασία, την ανάπτυξη, μίας μακροπρόθεσμης σχέσης με την Κίνα. Σήμερα το Κοινοβούλιο, με την παρούσα έκθεση, έχει την ευκαιρία να αρχίσει να υποδεικνύει την οδό μιας οργανικής, σφαιρικής, μακροπρόθεσμης, και όχι μόνο ευκαιριακής πολιτικής, μέσω συχνά σωστών καταγγελιών που όμως δεν λαμβάνουν υπόψη τη σφαιρικότητα της προβληματικής μιας σχέσης με μία τόσο μεγάλη χώρα.
<P>
Η Κίνα είναι αναγκαία για την ειρήνη, τη σταθερότητα και την οικονομική ανάπτυξη. Η σωστή γραμμή δεν είναι να απομονωθεί η Κίνα, θέση και στάση που θα ήταν εξάλλου πρακτικά αδύνατο να εφαρμοσθεί, δεδομένων των διαστάσεων και, πλέον, των διεθνών σχέσεων αυτής της χώρας. Η σωστή γραμμή είναι ο διάλογος, η συνεργασία με ειλικρίνεια και σαφήνεια ώστε να οδηγηθεί αυτή η χώρα σταδιακά να αναμετρήσει το συμφέρον της να συνεργασθεί για την ανάπτυξή της, την αύξησή της, την ευημερία της, και το συμφέρον της να τα πετύχει όλα αυτά σεβομένη τους διεθνείς κανόνες, κανόνες που αφορούν τις συμφωνίες, τις συνθήκες που αφορούν τα ανθρώπινα δικαιώματα, που αφορούν την επίλυση ορισμένων μεγάλων προβλημάτων που εξακολουθούν να υφίστανται, όπως το Χογκ Κογκ, το Θιβέτ και η Ταϊβάν.
<P>
Το να καταβάλουμε προσπάθειες προς αυτή την κατεύθυνση αποτελεί τη μόνη οδό στις σχέσεις μας με την Κίνα. Διαπιστώνω ότι η κ. Albright, υποστήριξε αυτές τις θέσεις στο Αμερικανικό Κογκρέσο, θέσεις που είναι και δικές μας, και ανέφερε τέσσερα πεδία -δεν θέλω να τα μνημονεύσω όλα διότι δεν διαθέτω χρόνο- στα οποία η Κίνα εισέρχεται κατά κάποιο τρόπο θετικά και εποικοδομητικά ακολουθώντας την προβληματική της διεθνούς πολιτικής: πρώτο, και πρόκειται για σημαντικό ζήτημα, βοήθησε στην έγκριση της συνθήκης που απαγορεύει τις δοκιμές πυρηνικών όπλων, επαναλαμβάνω πράγμα σημαντικό. δεύτερο, βοήθησε στην προσπάθεια ελέγχου της σταθερότητας στη χερσόννησο της Κορέας, υποστήριξε δράσεις peace keeping στην Καμπότζη και σε άλλους τόπους, βοήθησε στην έναρξη ενός πραγματικού ελέγχου των εξαγωγών σημαντικών ή επικίνδυνων τεχνολογιών ενώ επίσης έχουν αρχίσει θετικές συζητήσεις, όπως λένε οι Αμερικανοί, για την είσοδο της Κίνας στην Παγκόσμιο Οργάνωση Εμπορίου. Θα μπορούσα να συνεχίσω και περαιτέρω.
<P>
Φυσικά έχουμε το κεφάλαιο των ανθρωπίνων δικαιωμάτων. Πιστεύω ότι πρέπει να επιδιωχθεί ο προσδιορισμός μιας σαφούς, ανοικτής και ειλικρινούς πολιτικής έναντι της Κίνας, με την οποία να αναγγέλλεται και να υποστηρίζεται η βούληση συνεργασίας. Κατόπιν θα πρέπει να ακολουθήσουν ενέργειες και δεν θα πρέπει να αποσιωπηθούν οι διαφορές. δεν πρέπει να αποσιωπούνται τα προβλήματα διότι πιστεύω ότι η εντατικοποίηση των σχέσεων, η ανάπτυξη της οικονομικής συνεργασίας θα συμβάλει στη μεταβολή των θέσεων της κυρίαρχης κινεζικής τάξης και θα προκαλέσει πολιτικές μεταβολές που εν μέρει έχουν ήδη δρομολογηθεί.
<P>
Νομίζω συνεπώς ότι πρόκειται για μία σημαντική έκθεση: δεν εξαντλεί τις προσπάθειές μας που μόλις έχουμε αρχίσει ως Ευρωπαϊκό Κοινοβούλιο, για τον προσδιορισμό μιας σωστής πολιτικής, αλλά αποτελεί μία καλή αρχή.

<SPEAKER ID=222 LANGUAGE="DE" NAME="Lenz">
Κύριε Πρόεδρε, ο Heine είπε κάποτε για τη Γερμανία: »Αμα σκέφτομαι» - θέλω να παραφράσω - »την Κίνα τη νύχτα, χάνω τον ύπνο μου». Αυτό ισχύει κατά δύο διαφορετικούς τρόπους. Όλοι στερούμαστε το βράδυ μας με ένα τόσο σοβαρό θέμα. Αλλά το ίδιο το σημαντικό αυτό θέμα μας προξενεί μερικές ανησυχίες. Και ανάμεσα στα θέματα εκείνα της εξωτερικής πολιτικής και της πολιτικής σχετικά με το εξωτερικό εμπόριο που πραγματικά προκαλούν πολλή συζήτηση στο Ευρωπαϊκό Κοινοβούλιο συγκαταλέγονται θέματα σχετικά με την Κίνα, με το ρόλο της Κίνας στον κόσμο, και πάνω απ' όλα σχετικά με τις περιοχές που συνδέονται μαζί της από άποψη πολιτική και/ή πολιτιστική.
<P>
Ο κ. McMillan-Scott μας υπέβαλε μια εμπεριστατωμένη έκθεση, η οποία διαπραγματεύεται πολλές απόψεις του ζητήματος. Θα ήθελα να περιοριστώ εδώ στην άποψη που αφορά τα ανθρώπινα δικαιώματα, που είναι βέβαια και η πιο κρίσιμη για μας.
<P>
Η στάση της Ευρωπαϊκής Ένωσης σε αυτό το ζήτημα αποτελεί δοκιμή όχι μόνο μιας κοινής πολιτικής απέναντι στην Κίνα αλλά και της στάσης της Ένωσης σε μελλοντικές διαπραγματεύσεις με άλλες χώρες. Πολλές χώρες αντιδρούν με επικρίσεις, όταν τους μιλούν για ανθρώπινα δικαιώματα. Θα πάρουν τη στάση μας απέναντι στην Κίνα ως μέτρο σύγκρισης. Η έκθεση McMillan-Scott προβάλλει αξιώσεις στο χώρο των ανθρωπίνων δικαιωμάτων, οι οποίες διασαφηνίζουν τις θεμελιώδεις αρχές μας. Πρέπει ακριβώς σε αυτόν τον ευαίσθητο χώρο να μην περιπέσουμε σε αντιφάσεις αποδυναμώνοντας έτσι τις αξιώσεις μας απέναντι σε άλλες χώρες. Οι οικονομικές σχέσεις είναι επίσης πολιτικές σχέσεις. Όποιος στηρίζει τις ελπίδες του στο ότι συμβάλλουν στον εκδημοκρατισμό μιας χώρας υποστηρίζει ακριβώς αυτό το επιχείρημα, αλλά στη δημοκρατία συμπεριλαμβάνονται και τα ανθρώπινα δικαιώματα.
<P>
Οι καλές σχέσεις με την Κίνα είναι κάτι που το επιθυμούμε, και πάνω απ' όλα ένα άνοιγμα προς τους ανθρώπους της Κίνας. Η Κίνα από τη μεριά της αντιμετωπίζει μια πρόκληση. Η παράδοση του ΧογκΚογκ θα δείξει κατά πόσο θα τηρήσει τις υποχρεώσεις της που απορρέουν από τη συνθήκη παράδοσης και θα θέσει έτσι σημάδια για τη διεθνή συνεργασία. Κανείς δεν αμφιβάλλει ότι η αναδιάρθρωση μιας αχανούς χώρας σε σύγχρονο κράτος φέρνει πολλά προβλήματα και μάλιστα μιας χώρας με πολλούς λαούς. Αλλά η κυβέρνηση της Κίνας πρέπει να έχει το θάρρος να προχωρήσει επίσης στο πεδίο του Κράτους Δικαίου, των ανθρωπίνων δικαιωμάτων και της Δημοκρατίας. Ο πολιτισμός χιλιετιών που διαθέτει μπορεί να της δώσει τις δυνάμεις. Αυτό ισχύει και για τη στάση της απέναντι στο Θιβέτ και για το σεβασμό προς έναν άλλο πολιτισμό χιλιετιών. Αυτό ισχύει επίσης για μια ειρηνική διευθέτηση των σχέσεών της με την Ταϊβάν κι εδώ πρέπει πραγματικά τις εμπορικές συναλλαγές να τις ακολουθήσουν οι αλλαγές.

<SPEAKER ID=223 LANGUAGE="IT" NAME="Caccavale">
Κύριε Πρόεδρε, εκτιμώ ιδιαίτερα την έκθεση του κ. McMillan-Scott αλλά πιστεύω και εγώ, όπως είπε ο κ. Colajanni, ότι το Ευρωπαϊκό Κοινοβούλιο δεν δείχνει σοβαρότητα συζητώντας ένα τόσο σημαντικό θέμα σε μία μισοαδειανή αίθουσα, συγχρόνως με ποδοσφαιρικούς αγώνες και άλλες εκδηλώσεις.
<P>
Συμφωνώ με τον κ. McMillan-Scott ότι πρέπει να καταλήξουμε, παραδείγματος χάρη, σε μία συμφωνία πλαίσιο με στόχο την οικονομική και εμπορική συνεργασία, διότι είμαι και εγώ βέβαιος ότι τα ανθρώπινα δικαιώματα γίνονται περισσότερο κατανοητά και προστατεύονται σε κοινωνίες ανοικτές στις ελεύθερες συναλλαγές και την ελεύθερη διακίνηση των επενδύσεων, των προσώπων, των ιδεών. Πιστεύω όμως ότι η σημασία του θέματος -τα ανθρώπινα δικαιώματα- δεν μπορεί να υποτιμηθεί σε σχέση με όσα συμβαίνουν, με όσα συμβαίνουν καθημερινά: παράνομες πρακτικές, συστηματικές παραβιάσεις των ανθρωπίνων δικαιωμάτων, αυξάνουσα συνεχώς προσφυγή στη θανατική ποινή, ακόμη και για μικρά αδικήματα. πολλά άτομα κρατούνται μόνο διότι έχουν εκφράσει ειρηνικά τις πολιτικές ή θρησκευτικές ιδέες τους. Όλα αυτά δεν μπορούμε να τα αποσιωπούμε, διαφορετικά θα αδικήσουμε τους ίδιους τους εαυτούς μας, όπως δεν μπορούμε να αποσιωπούμε ότι με το Χογκ Κογκ έχουμε μία απτή απόδειξη των καλών προθέσεων της Κίνας. Δεν μπορούμε να μην επαγρυπνούμε όσον αφορά την τήρηση των ισχυουσών διατάξεων για την ελεύθερη έκφραση, την ελευθερία του τύπου, την ελευθερία του συνεταιρίζεσθαι και το δικαίωμα της διαξαγωγής διαδηλώσεων. Σε όλα αυτά θα βασισθεί η σοβαρότητα μιας προσεχούς, δυνατής συμφωνίας πλαίσιο με την Κίνα.

<SPEAKER ID=224 NAME="Vδyrynen">
 Αξιότιμε κύριε Πρόεδρε, η Ομάδα των Φιλελεύθερων συμφωνεί, σε γενικές γραμμές, με το περιεχόμενο της έκθεσης του συναδέλφου, κυρίου Μακμίλλαν-Σκοτ. Γι' αυτό και τον συγχαίρουμε. Στην έκθεση υπογραμμίζεται η σημασία των σχέσεων μεταξύ ΕΕ και Κίνας. Επιπλέον, οι σχέσεις αυτές εξετάζονται σφαιρικά. Κατά τη γνώμη μας είναι ιδιαίτερα ενθαρρυντικό το γεγονός ότι ο σεβασμός προς τα δικαιώματα του ανθρώπου λαμβάνεται ιδιαιτέρως υπόψη στην έκθεση του συναδέλφου. Γι' αυτό και θα επιθυμούσα να υπογραμμίσω ότι πρέπει να αντιμετωπίζουμε όλους επί ίσοις όροις. Δεν πρέπει να απαιτούμε, δηλαδή, από την Κίνα να πραγματοποιήσει μεγαλύτερες μεταρρυθμίσεις από αυτές που απαιτούμε από τους άλλους.
<P>
Εξ ονόματος της Ομάδας των Φιλελευθέρων έχω καταθέσει δύο προτάσεις τροποποίησης στην έκθεση, οι οποίες αφορούν περιβαλλοντικά προβλήματα. Μετά από τις ψηφοφορίες, η επιτροπή ενέκρινε, κατόπιν σχετικής πρότασης των Πρασίνων, αιτιολογική σκέψη όπου επισημαίνεται η ανάγκη για μείωση της χρήσης των φυσικών πόρων και της ρύπανσης τόσο στις Δυτικές Χώρες όσο και σε ολόκληρη την Ευρώπη. Κατά τη γνώμη μου είναι ιδιαίτερα σημαντικό να συμπεριληφθούν τα θέματα περιβάλλοντος στο μέρος της έκθεσης το οποίο αφορά την τοποθέτηση του Κοινοβουλίου, στις παραγράφους, δηλαδή, εκείνες στις οποίες προτείνονται μέτρα. Η πρώτη μου πρόταση αποβλέπει σε αυτό. Το περιεχόμενο της παραγράφου είναι το ίδιο με της παραγράφου η οποία έχει ήδη εγκριθεί για το εισαγωγικό μέρος της έκθεσης. Επιπλέον, προτείνω να τροποποιηθεί κάπως η παράγραφος 9. Εάν εγκριθεί η διατύπωση την οποία προτείνω, η θέση της Κίνας θα εξισωθεί με αυτήν της ΕΕ, προσέγγιση η οποία κατά τη γνώμη μου είναι πιο διπλωματική από την αρχική. Ελπίζω ότι η πλειονότητα των βουλευτών του Ευρωπαϊκού Κοινοβουλίου θα εγκρίνει τις προτάσεις τροποποίησης που έχω καταθέσει.

<SPEAKER ID=225 LANGUAGE="FR" NAME="Moreau">
Κύριε Πρόεδρε, η πρώτη παράγραφος του ψηφίσματος σχετικά με τη μακροπρόθεσμη πολιτική των σχέσεων ανάμεσα στην Κίνα και την Ευρώπη σημειώνει, δικαιολογημένα, ότι οι σχέσεις αυτές θα έπρεπε να βασίζονται μάλλον στη συνεργασία παρά στην αντιπαράθεση.
<P>
Δυστυχώς, το σύνολο του ψηφίσματος είναι αντίθετο προς αυτό το στόχο, καθώς αναμιγνύεται χοντροειδώς στις επιλογές εσωτερικής και εξωτερικής πολιτικής της Κίνας. Το σημείο εκκίνησης κάθε συνεργασίας συνίσταται στο να θεωρείται η χώρα εταίρος ως ένα κυρίαρχο έθνος. Δεν το πράττει το ψήφισμα όταν απαιτεί από την Κίνα κοινωνικές επιλογές που ανήκουν αποκλειστικά στην ίδια, ιδίως σχετικά με ζητήματα που αφορούν την εδαφική ακεραιότητά της.
<P>
Χωρίς να κάνουμε καμία παραχώρηση ως προς την αντίληψη των ανθρωπίνων δικαιωμάτων που έχει το Ευρωπαϊκό Κοινοβούλιο, θα ήταν δυνατό και, το πιστεύω, πολύ πιο χρήσιμο, να προσεγγίσουμε το ζήτημα αυτό κατά τρόπο ώστε να συμβάλουμε σε μία θετική εξέλιξη της Κίνας στον τομέα αυτό, και όχι να διατυπώνουμε προς αυτή απαιτήσεις που, εξάλλου, δεν τηρούνται πάντα από τα κράτη μέλη ή τους συμμάχους της Ευρωπαϊκής 'Ενωσης.
<P>
Ενώ θα γίνει ένα ιστορικό βήμα με την επιστροφή του Χογκ Κογκ, με τους όρους ενός θετικού διακανονισμού με διαπραγματεύσεις αυτής της σοβαρής διαφοράς, δεν υπάρχει λέξη στο ψήφισμα για να χαιρετισθεί αυτή η ομαλή μετάβαση που, δυστυχώς, είναι τόσο σπάνια στο σημερινό κόσμο.
<P>
Τέλος, η πίεση που ζητείται από την Επιτροπή υπέρ της προσχώρησης της Ταϊβάν στους διεθνείς οργανισμούς και το σχέδιο για δημιουργία ενός γραφείου πληροφοριών στην Ταϊπέι, εμπίπτουν περισσότερο στην πρόκληση και την ανευθυνότητα παρά στο πλαίσιο των ομαλών και ισόρροπων σχέσεων με την Κίνα.
<P>
'Ολα αυτά, πιστεύω, δεν είναι λογικά και δεν ανταποκρίνονται ουδόλως σε μία βούληση για σχέσεις στηριγμένες στη συνεργασία και τον αμοιβαίο σεβασμό, που μόνο αυτά μπορούν να είναι επωφελή τόσο στον οικονομιικό και κοινωνικό τομέα όσο και στον τομέα των δικαιωμάτων του ανθρώπου, της ειρήνης και της ασφάλειας.
<P>
Ενώ πολλά πράγματα εξελίχθηκαν στην Κίνα από το 1995, παρότι τίθενται πάντα πολλά προβλήματα, είναι εντελώς λυπηρό το γεγονός ότι η ενημέρωση της ανακοίνωσης της Επιτροπής, που χρονολογείται από το 1995, πραγματοποιείται προς μία τόσο αρνητική κατεύθυνση.
<P>
Θα διατυπώσω την ευχή οι σινοευρωπαϊκές σχέσεις, που αντιπροσωπεύουν ένα πολύ σημαντικό ζήτημα για τον 21ο αιώνα, να αντιμετωπισθούν προσεχώς κάτω από ένα εντελώς διαφορετικό πρίσμα.

<SPEAKER ID=226 NAME="Gahrton">
 - (SV) Κύριε Πρόεδρε, συγχαίρω τον κ. Mc Millan - Scott για μια θαυμάσια έκθεση η οποία δεν έγινε χειρότερη από το γεγονός ότι σχεδόν όλες οι τροπολογίες της Ομάδας των Πρασίνων εγκρίθηκαν στην Επιτροπή Εξωτερικών Υποθέσεων. Ως Πρόεδρος της Αντιπροσωπείας για τις Σχέσεις με την Κίνα ακούω συχνά στις επαφές μου με τους εκπροσώπους της κυβέρνησης του Πεκίνου ότι διεξάγουμε εκστρατεία κατά της Κίνας μονόπλευρα και μη αντικειμενικά. Πιστεύω ότι αυτή η έκθεση δείχνει ότι το θέμα είναι να τεθούν οι βάσεις για μια εποικοδομητική συνεργασία, να σημειωθούν οι μικρές αλλά όμως υπαρκτές βελτιώσεις που έχουν συμβεί στην Κίνα, αλλά ταυτόχρονα να εκφραστεί εντελώς ανοιχτά και χωρίς επιφυλάξεις η πολύ δικαιολογημένη κριτική που χρειάζεται κατά των απολύτως σοβαρών ελλείψεων στο κινεζικό σύστημα όσον αφορά την δημοκρατία και τα ανθρώπινα δικαιώματα.
<P>
Πρέπει να συνεχίσουμε κατ&#x02BC;αυτόν τον τρόπο. Γι&#x02BC;αυτό είναι τόσο πολύ λυπηρό ότι δεν κατέστη δυνατόν να ενωθούν σε κυβερνητικό επίπεδο στις χώρες μας σε μία κοινή κριτική. Είναι πολύ λυπηρό ότι ορισμένες μεγάλες χώρες, με τη Γαλλία να ηγείται, έθεσαν το ελεύθερο εμπόριο υπεράνω της υπεράσπισης των ανθρώπινων δικαιωμάτων. Αυτό πρέπει να επικριθεί αυστηρά από το Κοινοβούλιο.

<SPEAKER ID=227 LANGUAGE="FR" NAME="Dupuis">
Κύριε Πρόεδρε, δεν είμαστε πολυάριθμοι αλλά έχουμε την ικανοποίηση να είναι παρών μεταξύ μας ο Επίτροπος, κάτι που πιστεύω ότι είναι ιδιαίτερα σημαντικό.
<P>
Δεν το λέω για την κ. Moreau, αλλά πιστεύω ότι όταν μιλάμε για δικαιώματα του ανθρώπου, μιλάμε για δημοκρατία και ο στόχος μας είναι επίσης να φροντίσουμε ώστε να μην επιβληθεί στο κόσμο ένα μοντέλο ανάπτυξης χωρίς δημοκρατία και μία μεγάλη Σιγκαπούρη. Επομένως, το έργο μας, ως Κοινοβούλιο, είναι να καθορίσουμε μία πολιτική που θα επιτρέπει να εγκαθιδρυθεί όσο το δυνατό συντομότερα η δημοκρατία στην Κίνα.
<P>
Η έκθεση αυτή συνιστά, πιστεύω, ένα πρώτο σημαντικό βήμα προς αυτή την κατεύθυνση. Θα μας επιτρέψει επίσης να παρενοχλήσουμε τον Επίτροπο κ. Brittan, αλλά αυτό δεν επιλύει παρά μόνο ένα μικρό μέρος του προβλήματος. Πιστεύω ότι θυμόμαστε όλοι τα σοβαρά γεγονότα που συνέβησαν τόσο για τον καθορισμό μίας κοινής ευρωπαϊκής πολιτικής σε θέματα εξωτερικής πολιτικής, όσο και σχετικά με το σεβασμό των ανθρωπίνων δικαιωμάτων στην Κίνα. Θυμόμαστε όλοι τη Γενεύη και την καταστροφή που γνώρισε εκεί η πολιτική της 'Ενωσης. Είχαμε διαδοχικά το ταξίδι στην Κίνα του Προέδρου της Γαλλικής Δημοκρατίας, του κ. Σιράκ, που μας υποσχέθηκε αλλαγές τις οποίες ακόμη περιμένουμε και, την περασμένη εβδομάδα, το ταξίδι του Προέδρου της ιταλικής κυβέρνησης, του κ. Πρόντι, που μας είπε κατ'επανάληψη ότι θα είναι πολύ σταθερός και ότι θα ζητήσει συγκεκριμένες δεσμεύσεις εκ μέρους της Κίνας σχετικά με το σεβασμό των ανθρωπίνων δικαιωμάτων. Δεν σημειώσαμε κανένα συγκεκριμένο αποτέλεσμα από το ταξίδι αυτό.
<P>
Θα ήθελα λοιπόν να πω ότι αυτό που κάνουμε εδώ είναι σημαντικό αλλά πιστεύω ότι θα πρέπει, τους ερχόμενους μήνες, να είμαστε πολύ σκληροί προς το Συμβούλιο, το οποίο ανήγγειλε πριν λίγο ότι επανακαθορίζει την πολιτική του για την Κίνα. Εάν η πολιτική αυτή επανακαθορίζεται με βάση την έκθεση McMillan-Scot, πιστεύω ότι πρόκειται για ένα πρώτο βήμα προς την ορθή κατεύθυνση. Αντίθετα, εάν ο καθορισμός αυτής της πολιτικής είναι η επιβεβαίωση της πολιτικής που επέλεξαν ο κ. Σιράκ και ο κ. Πρόντι, πιστεύω ότι οδεύουμε κατευθείαν στην καταστροφή.

<SPEAKER ID=228 LANGUAGE="IT" NAME="De Luca">
Κύριε Πρόεδρε, κύριε επίτροπε, θα ήθελα να συγχαρώ τον κ. McMillan-Scott για την έκθεσή του, που κινείται σε μία ρεαλιστική γραμμή, αποφεύγοντας το συνηθισμένο σφάλμα έναντι της Κίνας, την ιδεολογική δηλαδή παρά την πολιτική προσέγγιση. Συνήθως συγκρούονται δύο υπερβολές: από τη μία πλευρά η μερκαντιλίστικη αντίληψη, από την άλλη η ριζοσπαστική. Αντίθετα είναι αναγκαία μία πιο πραγματιστική προσέγγιση, όπως έκανε ο εισηγητής μας, που να λαμβάνει υπόψη τη διαφορετική ιστορία, τις διαφορετικές αντικειμενικές συνθήκες μιας χώρας με ένα δισεκατομμύριο διακόσια εκατομμύρια κατοίκους, το βάρος της παράδοσής της και τις τεράστιες αντιφάσεις της.
<P>
Χρειάζεται συνεπώς να καταβάλουμε προσπάθειες για να καταλάβουμε και να βοηθήσουμε μία δυνατή αλλαγή, έχοντας εμπιστοσύνη στην παιδεία της ανάπτυξης και της ελευθερίας: είναι ένας δυσκολότερος, αλλά πιο ασφαλής δρόμος και οπωσδήποτε είναι ο μόνος δυνατός δρόμος. Κατά την προσεχή εικοσαετία θα πρέπει να κάνουμε τους λογαριασμούς μας με την Κίνα, που θα αποτελεί το μεγαλύτερο στοιχείο αλλαγής αλλά και αβεβαιότητας, και συνεπώς θα πρέπει να επιλέξει μεταξύ μιας ανάπτυξης με αυτάρκεια και εθνικισμό που θα εγκυημονεί κινδύνους για τις γειτονικές της ζώνες και όλόκληρη την υφήλιο ή μίας προοδευτικής προσέγγισης στην αγορά και την ελευθερία. Πολλά θα εξαρτηθούν από εμάς.
<P>
Αποτελεί συνεπώς σφάλμα η μετωπική σύγκρουση, που εξαιτίας της ειδικής κινεζικής παράδοσης ωθεί στην απομόνωση. εξίσου αποτελεί σφάλμα η εξαγωγή της χειρότερης παράδοσής μας, όπως ο καταναλωτισμός, η διαφθορά, ο νόμος του πιο δυνατού. Θα πρέπει να στοχεύσουμε την οικονομική, τεχνική, πολιτισμική συνεργασία για να βοηθήσουμε την Κίνα στην προσπάθειά της: να εξαγάγουμε την κουλτούρα της ελευθερίας, της διαφορετικότητας ως στοιχείο πλούτου, της ανεκτικότητας, του πλουραλισμού, των ανθρωπίνων δικαιωμάτων, της ειρηνικής συνύπαρξης, του σεβασμού των μειονοτήτων.
<P>
Στοιχηματίζοντας στη συνεργασία και στη γοητεία των αξιών μας θα πετύχουμε, με τον καιρό, μία πολιτική αλλαγή. Η πολιτική της κινεζικής κυβέρνησης, μιας χώρας με δύο συστήματα, θα αποδείξει την ανωτερότητα της αγοράς, αλλά συγχρόνως η πολιτισμική επιρροή των αξιών του δυτικού πολιτισμού θα πείσει τον κινεζικό λαό να ακολουθήσει το δρόμο της ελευθερίας.

<SPEAKER ID=229 NAME="Εφραιμίδης">
Κύριε Πρόεδρε, η έκθεση του κ. Scott έχει θετικά σημεία. 'Εχει την εισηγητική έκθεση και 30, 40 περίπου σημεία που είναι θετικά, όπου υποστηρίζει το βάρος, τη γιγάντια σταθεροποιητική, οικονομική και άλλη σημασία που έχει η Κίνα στην περιοχή του κόσμου που βρίσκεται, με γενικότερες επιπτώσεις. Από κει και ύστερα όμως, η έκθεση αυτή έχει περί τα 20 σημεία που ανατρέπουν ριζικά όλα αυτά τα θετικά σημεία, και λέει ότι τα προωθεί γιατί νομίζει ότι είναι ανάγκη να υπάρξει δημιουργική συνεργασία, ιδιαίτερα της Ευρωπαϊκής 'Ενωσης μ'αυτή την χώρα. Θεωρεί ο κ. Scott ότι η Κίνα ηττήθηκε σε κάποιο πόλεμο και της υπαγορεύει όρους. Στο σημείο 18, ο κ. Scott περιγράφει εν πάση λεπτομερεία τί είδους σύνταγμα πρέπει να φτιάξει η σημερινή Κίνα. Γίνεται συντακτική συνέλευση του κινέζικου λαού. Δεν ξέρω από πού έχει εντολή. Από τον Λάμα; Θεόθεν; Δεν ξέρω;
<P>
Δεύτερον, μιλάει για Θιβέτ/Λάμα. Μα το Θιβέτ είναι αιώνια αναπόσπαστο τμήμα της Κίνας. 'Ο, τι συμβαίνει στο Θιβέτ είναι εσωτερική της υπόθεση, όπως εσωτερική υπόθεση ήταν και είναι η Ανατολική Γερμανία που ενώθηκε με τη Δυτική Γερμανία.
<P>
Τρίτον, μιλάει για το Χονγκ Κονγκ. Το Χονγκ Κονγκ άλλαξε κυριαρχία. Δεν το πήρατε χαμπάρι, κ. Scott; 'Εγινε συμφωνία ανάμεσα σε δύο κυρίαρχα κράτη και το Χονγκ Κονγκ ενσωματώνεται πλέον στην Κίνα...
<P>
(Ο Πρόεδρος διακόπτει τον ομιλητή)

<SPEAKER ID=230 NAME="Brittan, Sir Leon">
Θα ήθελα να συγχαρώ τον κ. McMillan-Scott για την εξαιρετικά χρήσιμη και εμπεριστατωμένη έκθεσή του, που αφορά τις σχέσεις της ΕΕ με την Κίνα. Συμφωνώ απόλυτα με τον κ. De Luca ότι οφείλουμε να είμαστε ρεαλιστές και προσγειωμένοι κατά το σχεδιασμό της πολιτικής μας στην Κίνα.
<P>
Επί τη ευκαιρία, δεν πιστεύω ότι υπάρχει σύγκρουση στόχων, όπως ισχυρίστηκαν ορισμένοι. Ο κ. Gahrton θεώρησε, όπως φαίνεται, ότι δίνουμε μεγαλύτερη βαρύτητα στο ελεύθερο εμπόριο απ'ότι στα ανθρώπινα δικαιώματα. Δεν διαπιστώνω την ύπαρξη τέτοιας σύγκρουσης, επειδή πρόκειται για αχανή και πάρα πολύ σημαντική χώρα, όπως υπέδειξαν πολλοί ομιλητές κατά τη διάρκεια της συζήτησης. Πρέπει να θέσουμε στον εαυτό μας ένα ερώτημα πρακτικής φύσης: τι είδους συμφέροντα έχουμε στην Κίνα; Σίγουρα, οικονομικά συμφέροντα. Παράλληλα, όμως, μας συμφέρει να επικρατεί ειρήνη στην Κίνα και η χώρα αυτή να αποτελεί συμαντικό οικονομικό παράγοντα, που θα αναπτύξει ελεύθερη κοινωνία και θα διευρύνει το κράτος δικαίου και τα ανθρώπινα δικαιώματα στην επικράτειά της.
<P>
Αυτός είναι ο στόχος μας. Πώς, όμως, θα τον επιτύχουμε; Ορισμένοι προτείνουν σταθερή πολιτική. Δεν πιστεύω ότι μπορούμε να είμαστε απόλυτα σταθεροί, γιατί ο τρόπος με τον οποίο επιτυγχάνονται αποτελέσματα στην Κίνα θα διαφέρει σημαντικά από τον αντίστοιχο τρόπο που ακολουθείται σε άλλες χώρες, οι οποίες είναι μικρότερες και βρίσκονται, ίσως, σε διαφορετικά στάδια ανάπτυξης. Αποτελεί ακλόνιτη πεποίθησή μου ότι ο καλύτερος τρόπος για την επίτευξη των κοινών αυτών στόχων είναι να αναπτύξουμε τους στενότερους δυνατούς δεσμούς με την Κίνα σε οικονομικό και πολιτικό επίπεδο, να στηρίξουμε την ανάπτυξή της, ιδίως σε περιοχές με ειδικό ενδιαφέρον, αλλά να είμαστε, επίσης, ειλικρινείς σε ό, τι αφορά τις απόψεις μας για τα ανθρώπινα δικαιώματα. Δεν διαβλέπω καμία αντίφαση στους εν λόγω στόχους.
<P>
Μακροπρόθεσμα, η πιθανότερη προοπτική να βελτιωθεί η κατάσταση των ανθρωπίνων δικαιωμάτων στην Κίνα προϋποθέτει αφενός, να αναπτυχθεί η Κίνα οικονομικά, αφετέρου, να την ενθαρρύνουμε εμείς προς την κατεύθυνση αυτή, όχι μόνο εσωτερικώς, αλλά και προς τον έξω κόσμο -μέσω, π.χ., της ένταξής της στον Παγκόσμιο Οργανισμό Εμπορίου. Η συμμετοχή της στον οργανισμό αυτό δεν θα είναι άνευ σημασίας, σαν να επρόκειτο για κάποιον όμιλο, για τον οποίο θα θέλαμε να της δώσουμε το δικαίωμα εισόδου. Η συμμετοχής της Κίνας θα γίνει με τον όρο ότι θα αποδεχθεί τους κανόνες του ΠΟΕ, οι οποίοι, από τη μία πλευρά, απαιτούν να ανοιχθεί η Κίνα και να καταστεί περισσότερο φιλελεύθερη οικονομία, που θα αναγνωρίζει τις δυσκολίες που αντιμετωπίζει και το στάδιο ανάπτυξης στο οποίο βρίσκεται, και από την άλλη πλευρά, παρέχουν στην Κίνα πρόσβαση στον υπόλοιπο κόσμο.
<P>
Αν συμβεί τούτο, θα διανοίξετε το δρόμο της οικονομικής ελευθερίας στην Κίνα. Μακροπρόθεσμα, η οικονομική και η πολιτική ελευθερία είναι συνυφασμένες. Η αύξηση της οικονομικής ελευθερίας στην Κίνα αποτελεί τον πλέον σίγουρο τρόπο να επιτευχθεί, εξίσου, πολιτική ελευθερία μακροπρόθεσμα. Τούτο, όμως, δεν προκύπτει από αυτό που ισχυρίζεστε: αφήστε μας να έχουμε εμπορικές συναλλαγές με την Κίνα, αφήστε μας να διαπαγματευτούμε τη συμμετοχή της Κίνας στον ΠΟΕ και ευελπιστούμε ότι θα δημιουργηθεί εν καιρώ πιο ελεύθερη κοινωνία στην Κίνα. Αυτό εξακολουθεί να μην είναι αρκετό. Πρέπει να αναλάβουμε δράση. Οφείλουμε να δώσουμε τα κατάλληλα σημάδια, τις κατάλληλες ενδείξεις. Πρέπει, όμως, να παράσχουμε και την ενδεδειγμένη βοήθεια. Με χαρά άκουσα τον κ. McMillan-Scott να υποστηρίζει ότι το πρόγραμμα συνεργασίας πρέπει να διευρυνθεί. Το Κοινοβούλιο διαδραματίζει σημαντικό ρόλο στην επίτευξη του εν λόγω στόχου, και θα πρέπει να ενεργεί έτσι ώστε να βοηθά την ανάπτυξη της κοινωνίας των πολιτών και να ενθαρρύνει τη δημοκρατία. Διαθέτουμε πρόγραμμα που προωθεί, όπως ήδη ειπώθηκε, τη στήριξη σε επίπεδο χωριών για τη μεταρρύθμιση προς την ορθή κατεύθυνση.
<P>
Ο κ. Vayrynen αναφέρθηκε σε περιβαλλοντικά ζητήματα: άλλος ένας τομέας όπου μπορούμε να προσφέρουμε πολλά στην Κίνα, και η Κίνα είναι πρόθυμη να λάβει όσα έχουμε να προσφέρουμε από την άποψη περιβαλλοντικών προγραμμάτων και πρότυπων προγραμμάτων υποστήριξης, που περιλαμβάνουν μεταφορά τεχνολογίας και βοηθητικό περιβαλλοντικό σχεδιασμό και διαχείριση στην Κίνα.
<P>
Παράλληλα με τις εμπορικές συναλλαγές και τη συνεργασία, τίθεται το ερώτημα των ανθρωπίνων δικαιωμάτων. Το ζήτημα αυτό ήταν υψίστης σημασίας κατά τον πλέον άμεσο τρόπο, και όχι μόνο έμμεσα, όπως περιέγραψα προηγουμένως, για την πολιτική που ασκούμε έναντι της Κίνας, και η οποία χαρακτηρίζεται από σφαιρικότητα και συνοχή. Η Επιτροπή δεν δίστασε ποτέ να εκφράσει, τόσο δημοσίως όσο και σε στενό κύκλο, τις επικρίσεις μας για τις παραλείψεις της Κίνας σε ό, τι αφορά τα ανθρώπινα δικαιώματα. Το ίδιο έπραξα και εγώ, αναφέροντας συγκεκριμένες υποθέσεις στο ανώτερο επίπεδο. Συντάσσομαι με εκείνους που δήλωσαν ή υπαινίχθηκαν ότι η ανικανότητα της Ευρωπαϊκής Ένωσης να καταλήξει σε κοινή απόφαση και να προωθήσει την άποψη αυτή στη Γενεύη, στην Επιτροπή για τα Ανθρώπινα Δικαιώματα, συνιστά σημαντικό μειονέκτημα και σοβαρή αδυναμία. Ελπίζω ακράδαντα ότι η Διακυβερνητική Διάσκεψη, στην προσπάθειά μας να ενισχύσουμε τη δυνατότητα που έχουμε να σχεδιάζουμε την εξωτερική πολιτική, θα μας βοηθήσει μελλοντικά στο ζήτημα αυτό, καθώς και σε άλλα, ώστε να παρουσιάσουμε σχετικά πιο εντυπωσιακή εικόνα στον έξω κόσμο, και να προβάλλουμε τα συμφέροντά μας με πιο αποτελεσματικό τρόπο.
<P>
Δεν πρέπει να είμαστε διστακτικοί ως προς αυτό. Το Χονγκ Κονγκ είναι σημαντικό. Βρισκόμαστε μπροστά σε ένα μοναδικό πείραμα: να δημιουργήσουμε μία χώρα με δύο συστήματα -του Χονγκ Κονγκ και της Κίνας. Η κινεζική κυβέρνηση έχει δεσμευτεί να πραγματοποιήσει το εγχείρημα αυτό και η δέσμευσή της είναι μοναδική. Πρέπει να την παρατηρούμε και να την παρακολουθούμε με προσοχή, με ενδιαφέρον και με ανησυχία, ώστε να υλοποιήσει τις δεσμεύσεις που ανέλαβε. Η Ευρώπη εκδηλώνει από κοινού το ενδιαφέρον της, όχι μόνο λόγω των οικονομικών συμφερόντων που έχουμε στο Χονγκ Κονγκ, αλλά γιατί το ίδιο το Χονγκ Κονγκ είναι σε θέση να αποτελέσει παράδειγμα, όχι ως βάση ανατροπής, αλλά ως στοιχείο που μπορεί να οδηγήσει τους ανθρώπους, τόσο σε άλλα μέρη της Κίνας όσο και σε ολόκληρη την περιοχή, να πιστέψουν ότι ο δρόμος της οικονομικής ελευθερίας και της πολιτικής ελευθερίας είναι ο σωστός δρόμος προς τα εμπρός, όχι μόνο στη Δυτική Ευρώπη ή στις χώρες με κοινή παράδοση, αλλά και σε άλλα μέρη, που έχουν διαφορετικό υπόβαθρο, αλλά όπου οι ανθρώπινες αξίες πρέπει, σε τελευταία ανάλυση, να υπερισχύουν.
<P>
Σχολιάζοντας την έκθεση, πιστεύω ότι η πολιτική που ακολουθούμε έναντι της Κίνας καλύπτει όλες τις πτυχές και χαρακτηρίζεται από ρεαλισμό. Επιπλέον, αναγνωρίζει τη σημασία που έχει το εμπόριο και η οικονομική ανάπτυξη τόσο για την ίδια την Κίνα όσο και για το ρόλο της ως εναύσματος προς τη δημιουργία πιο φιλελεύθερης κοινωνίας στην επικράτειά της. Τέλος, η πολιτική αυτή ενισχύεται από προγράμματα συνεργασίας, που στοχεύουν προς την ίδια κατεύθυνση, και από τη σταθερή έκφραση των απόψεών μας, όταν τα ανθρώπινα δικαιώματα παραβιάζονται στην Κίνα και σε άλλα μέρη του κόσμου.

<SPEAKER ID=231 NAME="Πρόεδρος">
Ευχαριστώ πολύ, sir Leon.
<P>
H συζήτηση έληξε.
<P>
Η ψηφοφορία θα διεξαχθεί αύριο στις 12 το μεσημέρι.

<CHAPTER ID=9>
Πρωτοβουλία για τη Βαλτική
<SPEAKER ID=232 NAME="Πρόεδρος">
Η ημερήσια διάταξη προβλέπει τη συζήτηση της έκθεσης του κ. Burenstam Linder, εξ ονόματος της Επιτροπής Εξωτερικών Υποθέσεων, Ασφάλειας και Αμυντικής Πολιτικής, (Α4-0196/97) σχετικά με την ανακοίνωση της Επιτροπής «Πρωτοβουλία για την περιοχή της Βαλτικής Θάλασσας» (SEC(96) 0608 - C4-0362/96).

<SPEAKER ID=233 NAME="Burenstam Linder">
 - (SV) Κύριε Πρόεδρε, η περιοχή της Βαλτικής Θάλασσας, είχε πριν από την κομμουνιστική επανάσταση την ταχύτερη οικονομική ανάπτυξη στην Ευρώπη. Όταν τώρα το σύστημα της σχεδιαζόμενης διαχείρισης καταργήθηκε, οι πρώην κομμουνιστικές χώρες μαζί με τις άλλες χώρες της περιοχής της Βαλτικής Θάλασσας μπορούν εκ νέου να αναπτύξουν αυτή την περιοχή σε οικονομικά ανθηρές δημοκρατίες. Μέσα απ&#x02BC;αυτό μπορεί επίσης να ενισχυθεί η πολιτική ασφάλεια. Αυτή η ασφάλεια βελτιώνεται με το πυκνό δίκτυο της συνεργασίας σε όλα τα επίπεδα η οποία τώρα αναπτύχθηκε και αναπτύσσεται συνεχώς, π.χ. στο δημόσιο και ιδιωτικό τομέα, στον εμποροβιομηχανικό τομέα, την διοίκηση, τις οργανώσεις και μεταξύ μεμονωμένων ανθρώπων. Αυτή η συνεργασία συμπεριλαμβάνει, μεταξύ των κρατών, επίσης και μία μη δεσμευτική υποστήριξη στα ζητήματα άμυνας καθώς και κοινές προσπάθειες σε διεθνείς επιχειρήσεις για τη διατήρηση της ειρήνης.
<P>
Για τη συνεργασία σε όλες αυτές τις διαστάσεις η δραστηριότητα που ασκείται στο το Συμβούλιο των Κρατών της Βαλτικής με την ΕΕ ως πλήρες μέλος είναι ιδιαίτερα σημαντική. Η ΕΕ έχει σ&#x02BC;αυτή τη περίσταση σημαντικά καθήκοντα. Απαιτούνται περαιτέρω εκτεταμένες μεταρρυθμίσεις στις πρώην κομμουνιστικές χώρες, κάτι που βραχυπρόθεσμα μπορεί να είναι δύσκολο, καθώς οι μεταβολές συχνά θεωρούνται ενοχλητικές. Το κίνητρο ελέγχου του βραχυπρόθεσμου στην πολιτική έχει αυξηθεί στις χώρες που έχουν υποβάλει αίτηση προσχώρησης στην ΕΕ. Γνωρίζουν ότι είναι απαραίτητες περαιτέρω μεταβολές για την ένταξη. Έτσι οι προϋποθέσεις μεταρρύθμισης έχουν υψηλή αποδοχή. Είναι λοιπόν ιδιαίτερα σημαντικό να κάνει αποδεκτή η Επιτροπή, ενόψει των ενταξιακών διαπραγματεύσεων, την αρχή ότι τα νέα μέλη θα εγκρίνονται έπειτα από ένα αξιολογική κατάταξη, δηλαδή ότι τα αντικειμενικά προσόντα θα είναι καθοριστικά.
<P>
Εάν κάποια ομάδα χωρών αισθάνεται ότι, ήδη από την αρχή, έχει επιλεχθεί, μειώνεται ο μεταρρυθμιστικός οίστρος εκεί. Αν άλλες χώρες αισθάνονται ότι, ακόμα και αν προσπαθούν περισσότερο από άλλες και τα καταφέρνουν αρκετά καλά, εν τούτοις παραγκωνίζονται, τότε εξασθενεί και η διάθεση πραγματοποίησης μεταρρυθμίσεων, ακόμη και αν για δικό τους όφελος χρειάζεται να συνεχίσουν τις αλλαγές. Οι πολιτικοί ηγέτες που έχουν προωθήσει ιδιαιτέρως αυτές τις αλλαγές εκτίθενται εάν οι επιτυχείς μεταρρυθμίσεις δεν βρίσκουν ανταπόκριση στις ενταξιακές διαπραγματεύσεις.
<P>
Αυτή την άποψη αξίζει ιδιαιτέρως να την υπενθυμίσουμε όσον αφορά τις τρείς Βαλτικές χώρες Εσθονία, Λεττονία και Λιθουανία. Έχουν υποβάλει αίτηση ένταξης και στην ΕΕ και στο ΝΑΤΟ. Δεν εννοώ ότι θα πρέπει να γίνουν μέλη της ΕΕ γιατί ίσως δεν θα γίνουν μέλη του ΝΑΤΟ. Πρέπει να ικανοποιούν τις απαιτήσεις που τίθενται για ένταξη στην ΕΕ και αυτό λαμβάνοντας υπόψη και την Ένωση και τις ίδιες. Αλλά η χώρα, ή οι χώρες, μεταξύ αυτών που είναι πετυχημένες, πρέπει επίσης να ανήκουν στα πρώτα νέα μέλη της ΕΕ και να μην παραγκωνιστούν από κάποια, από την αρχή ήδη, επιλεγμένη ομάδα.
<P>
Η ΕΕ έχει ένα δικό της, μεγάλο συμφέρον να προωθήσει τη σταθερότητα σ»αυτή τη περιοχή η οποία μερικές φορές γίνεται αντικείμενο απειλητικών δηλώσεων στην ρωσική εσωτερική πολιτική. Αυτός είναι ένας λόγος για να προσπαθήσει περισσότερο η Επιτροπή να κάνει τα τέσσερα κράτη της ΕΕ που ακόμη δεν έχουν επικυρώσει τις ευρωπαϊκές συμφωνίες με την Εσθονία, Λεττονία και Λιθουανία να το κάνουν τώρα. Είναι τώρα δύο χρόνια που έχουν υπογραφεί αυτές οι συμφωνίες.
<P>
Περαιτέρω, πρέπει η Επιτροπή να συνδράμει ενεργητικά να συναφθούν συνοριακές συμφωνίες με τη Ρωσία και να εγκριθούν σε όλα τα σώματα και να εξουδετερωθεί έτσι αυτός ο παράγοντας ανασφάλειας. Δεν πρέπει να φαίνεται κατάλληλο για τη Ρωσία να δημιουργεί ανασφάλεια με το να έχει ασαφή συνοριακά ζητήματα.
<P>
Ένα ιδιαίτερο ζήτημα αφορά τη θέση της ρωσικής μειονότητας και των πολλών μεταναστών από τη Ρωσία κατά την σοβιετική περίοδο, στην Εσθονία και Λεττονία. Νομίζω ότι πρέπει να αντιμετωπιστεί με αισιοδοξία η κριτική που κάποιες φορές προέρχεται από την ρωσική πλευρά. Οι Βαλτικές χώρες έχουν κατορθώσει, σ&#x02BC;αυτά τα δύσκολα ζητήματα, να δημιουργήσουν μία σχέση μεταξύ των πολιτών και των μεταναστών, η οποία σε σημαντικές πτυχές πραγματικά διαφοροποιείται προς το καλύτερο απ&#x02BC;αυτό που ισχύει σε πολλές χώρες της ΕΕ, και αυτό παρά το ότι οι ομάδα της μειοψηφίας είναι πολύ μεγαλύτερη απ&#x02BC;ό, τι σε κάποια άλλη χώρα. Σίγουρα μπορούν να γίνουν παραιτέρω βελτιώσεις. Η εγκαθίδρυση αρμονικών εσωτερικών συνθηκών είναι επίσης προς συμφέρον των ίδιων των Λεττονών και Εσθονών.
<P>
Η σύμπραξη στην περιοχή της Βαλτικής Θάλασσας στην ολότητά της μπορεί να αποφέρει σημαντικά αποτελέσματα σ&#x02BC;έναν αριθμό ιδιαίτερων τομέων. Το περιβάλλον στην περιοχή της Βαλτικής Θάλασσας καστράφηκε σε πολύ μεγάλο βαθμό κατά τη σοβιετική περίοδο. Εδώ υπάρχει ένα μεγάλο έργο επανόρθωσης να γίνει με κοινές δυνάμεις. Μπορεί επίσης να αναφερθεί ο κοινός αγώνας κατά της οργανωμένης εγκληματικότητας ως κάτι όπου έχουν γίνει κοινές προσπάθειες και εντός ακριβώς του πλαισίου διεθνούς συνεργασίας έχει μεγαλύτερες προϋποθέσεις να καταστεί επιτυχής.
<P>
Η Ρωσία συμμετέχει ως ένα ενεργό και ενδιαφερόμενο μέλος στην περιφερειακή συνεργασία στην περιοχή της Βαλτικής Θάλασσας και στο Συμβούλιο των Κρατών της Βαλτικής. Αυτό δίνει στην περιοχή και στην εκεί συνεργασία ένα ιδιαίτερο βάρος και σημασία. Μία επιτυχής συνεργασία μεταξύ ισοτίμων εταίρων, και με την ΕΕ ως κινητήρια δύναμη, μπορεί να αποφέρει ιδιαιτέρως μεγάλα πλεονεκτήματα για όλους. Ο εκδημοκρατισμός της Ρωσίας και το οικονομικό μεταρρυθμιστικό έργο εκεί θα καθιστούσε ολόκληρη την περιοχή της Βαλτικής Θάλασσας ένα νέο πεδίο ειρήνης στην Ευρώπη, και εκεί θα πρέπει να φτάσουμε.

<SPEAKER ID=234 NAME="Schwaiger">
Κύριε Πρόεδρε, η είσοδος της Φινλανδίας και της Σουηδίας και η σύνδεση της Πολωνίας και των βαλτικών κρατών μετέτρεψαν τη Βαλτική Θάλασσα σε λίμνη σχεδόν της Ευρωπαϊκής Ένωσης. Η Ευρωπαϊκή Ένωση έχει επομένως άμεση ευθύνη να στρέψει περισσότερο την πολιτική της στο σύνολο της περιοχής της Βαλτικής και όχι μόνο στα επιμέρους κράτη. Πρέπει να προαγάγει με ζήλο τις διαμορφούμενες περιφερειακές δομές όπως - ο κ. Burenstam Linder το είπε ήδη - το Συμβούλιο της Βαλτικής, τη HELCOM στον τομέα της περιβαλλοντικής πολιτικής και άλλες ακόμα πρωτοβουλίες περιφερειακού χαρακτήρα.
<P>
Το πλαίσιο βοήθειας που προβλέπει η Επιτροπή πρέπει να επιτρέψει την παροχή βοήθειας με στόχο την αυτοβοήθεια, στην οποία ήδη δίνεται σημασία στην περιοχή της Βαλτικής, και ακόμα να συνεισφέρει αποτελεσματικά στην ανάπτυξη της ιδιωτικής οικονομίας, δηλαδή των μικρομεσαίων επιχειρήσεων.
<P>
Η Επιτροπή Εξωτερικών Οικονομικών Σχέσεων υποστηρίζει επομένως θερμά τα συμπεράσματα της άριστης έκθεσης του κ. Burenstam Linder, η οποία κινείται προς αυτήν την κατεύθυνση. Χαιρόμαστε ιδιαίτερα που οι προτάσεις μας υιοθετήθηκαν πλήρως ως προς το περιεχόμενο. Τρία κυρίως σημεία είναι για μας σημαντικά.
<P>
Πρώτον, η ανάπτυξη της υποδομής, του οδικού δικτύου, του σιδηροδρόμου και επίσης των λιμένων. Δεύτερον, απαιτούμε όμως αυτό να γίνει με τρόπο που δεν επιβαρύνει το περιβάλλον και είναι φιλικός προς αυτό. Σε περίπτωση αμφιβολίας ισχύει ο κανόνας ότι προτιμάται η επέκταση των ήδη υπαρχουσών εγκαταστάσεων και οδικών ή σιδηροδρομικών τμημάτων παρά η κατασκευή ή η χάραξη νέων.
<P>
Τρίτον, η συνεργασία των κυβερνήσεων στην περιοχή της Βαλτικής πρέπει να συμπληρωθεί από ένα μόνιμο κοινοβουλευτικό διάλογο μεταξύ της Ευρωπαϊκής Ένωσης και των κοινοβουλίων των κρατών της Βαλτικής. Πιστεύουμε πως ο πρόεδρος του Ευρωκοινοβουλίου και οι πρόεδροι των κρατών της Βαλτικής πρέπει να αναλάβουν τις απαραίτητες πρωτοβουλίες για το σκοπό αυτόν.

<SPEAKER ID=235 NAME="Theoriη">
(SV ) Κύριε Πρόεδρε, η πρωτοβουλία για την περιοχή της Βαλτικής Θάλασσας που πήρε η Επιτροπή ενόψη της Συνόδου Κορυφής για την περιοχή της Βαλτικής Θάλασσας στο Visby ήταν σημαντική. Πρέπει να ενεργήσουμε για να δημιουργήσουμε μία στενότερη σχέση μεταξύ της ΕΕ και των ΧΚΑΕ της περιοχής της Βαλτικής Θάλασσας.
<P>
Η περιοχή αποτελεί σήμερα ένα μοναδικό βήμα πολιτικού διαλόγου και συντονισμού μέτρων προώθησης της δημοκρατίας στην Ευρώπη. Η περιοχή είναι επίσης σημαντική από την οπτική της πολιτικής της ασφάλειας. Τα Βαλτικά κράτη είναι εξ αιτίας ιστορικών και γεωγραφικών λόγων, της κατοχής της Σοβιετικής Ένωσης και των συνόρων με την Ρωσία, μία περιοχή εκτεθειμένη σε πιθανές συγκρούσεις, κάτι που με τη σειρά του θα είχε επιπτώσεις σε ολόκληρη την Ευρώπη. Αυτός ο κίνδυνος πρέπει να εξουδετερωθεί. Αυτό θα μπορούσε πρωτίστως να γίνει με την σταθερή σύνδεση των χωρών στην διεθνή συνεργασία.
<P>
Και ο ρόλος της Ρωσίας είναι σημαντικός. Η Ρωσία πρέπει να ενσωματωθεί άμεσα στη συνεργασία γύρω από την Βαλτική Θάλασσα. Πρέπει να γίνει η μέγιστη δυνατή εκμετάλλευση των σήμερα υπαρχόντων εργαλείων συνεργασίας ώστε να ενισχυθεί η δημοκρατία, η πολιτική σταθερότητα και η οικονομική ανάπτυξη σ&#x02BC;αυτή τη περιοχή.
<P>
Ένας σημαντικός οργανισμός για την συνεργασία είναι η ΕΕ. Η προ των πυλών διεύρυνση έχει μεγάλη σημασία για ολόκληρη την περιοχή της Βαλτικής Θάλασσας, για ολόκληρη μάλλον την Ευρώπη. Αυτή η μοναδική ευκαιρία να ενωθεί η Ευρώπη κοινωνικά, πολιτιστικά και οικονομικά δεν πρέπει να αγνοηθεί. Όλες οι χώρες που αιτούνται ένταξης πρέπει να έχουν εδώ την ίδια ευκαιρία να προκριθούν. Κανείς δεν πρέπει να αποκλειστεί προκαταβολικά από τη συζήτηση, αλλά όλοι πρέπει να ξεκινήσουν από την ίδια αφετηρία. Σ&#x02BC;αυτή τη περίπτωση είναι επίσης σημαντικό να δούμε τα Βαλτικά κράτη σαν τρία ξεχωριστά κράτη και να αντιμετωπιστούν ως τέτοια.
<P>
Τέλος: Η διεύρυνση της Ευρώπης προς μια ειρηνική, ενωμένη Ευρώπη πρέπει να διαχωριστεί από την διεύρυνση του ΝΑΤΟ μιας στρατιωτικής αμυντικής συμμαχίας. Η διεθνής συνεργασία πρέπει να θεμελιώνεται σε δημοκρατικά στοιχεία και δεν πρέπει να εξακολουθεί να ζεί στη σκιά του ψυχρού πολέμου.

<SPEAKER ID=236 NAME="Piha">
 Αξιότιμε κύριε Πρόεδρε, αισθάνομαι υποχρεωμένη να ευχαριστήσω την εισηγήτρια της έκθεσης για το έργο της. Η έκθεση προσεγγίζει σφαιρικά το θέμα της συνεργασίας στην περιοχή της Βαλτικής Θάλασσας. Η συνεργασία αυτή στον οικονομικό τομέα και τον τομέα της ασφάλειας πρέπει να αποβλέπει στην επίτευξη μίας όσο το δυνατόν μεγαλύτερης σταθερότητας. Η κατάσταση σε πολλές από τις χώρες της περιοχής στον πολιτικό, τον οικονομικό και τον κοινωνικό τομέα μεταβάλλεται από μέρα σε μέρα. Δεν πρέπει να λησμονούμε ότι στις χώρες της περιοχής αυτής συγκαταλέγονται τόσο κράτη μέλη της ΕΕ όσο και υποψήφια προς ένταξη στην Κοινότητα κράτη. Επιπλέον, η περιοχή αυτή βρίσκεται εγγύς των εξωτερικών συνόρων της ΕΕ. Η σταθερότητα και η ασφάλεια θα αυξηθούν μόνο με την θέσπιση δικτύων συνεργασίας για την λειτουργία των οποίων η συμμετοχή των πολιτών είναι απαραίτητη. Η διαδικασία διεύρυνσης της Κοινότητας θα αποκτήσει πραγματικά στερεή βάση μόνο εάν και οι απλοί άνθρωποι της περιοχής αυτής πεισθούν, μαζί με τα κράτη, ότι συμπορεύονται με τους υπόλοιπους Ευρωπαίους.
<P>
Η συνεργασία στην περιοχή της Βαλτικής Θάλασσας αφορά τόσο την διαδικασία ένταξης και την ικανοποίηση των βασικότερων τοπικών αναγκών όσο και την βόρεια διάσταση. Δεδομένου ότι στη Βαλτική Πολιτική της Κοινότητας συμπεριλαμβάνονται περισσότερα στοιχεία που προκαλούν αλυσιδωτές επιδράσεις και αυξάνουν τη συνοχή από ό, τι στην αποκαλούμενη «βόρεια» πολιτική, η δεύτερη πρέπει να αποτελέσει μέρος της πρώτης. Προϋπόθεση, όμως, γι' αυτό είναι να γίνει κοινή συνείδηση σε όλους ότι, αφενός, οι χώρες στην περιοχή της Βαλτικής διαφέρουν σημαντικά μεταξύ τους και, αφετέρου, ολόκληρη η περιοχή αυτή ανήκει στο βορειότερο τμήμα της Ευρωπαϊκής Χερσονήσου. Οι προταθείσες από τον συνάδελφο κύριο Βάιρινεν τροπολογίες είναι, αυτές καθ' αυτές, εποικοδομητικές, αλλά προσεγγίζουν το θέμα από την αντίθετη κατεύθυνση.
<P>
Συμφωνώ απόλυτα με το περιεχόμενο του προγράμματος δράσης του Κάλμαρ το οποίο αποβλέπει κυρίως στην αύξηση της συμμετοχής των πολιτών, στην επίτευξη βιώσιμης ανάπτυξης και στην εντατικοποίηση της περιβαλλοντικής συνεργασίας στην περιοχή. Εντούτοις, όλοι πρέπει να καταβάλουν ακόμη μεγαλύτερες προσπάθειες. Οι χώρες της περιοχής έχουν μεγάλες δυνατότητες ανάπτυξης. Δυστυχώς, όμως, οι χώρες αυτές αντιμετωπίζουν και κινδύνους λόγω της ελλιπούς προστασίας του περιβάλλοντος και της υπερβολικής ελαστικότητας σε θέματα πυρηνικής ασφάλειας. Ως γνωστόν, το Συμβούλιο της Βαλτικής πρόκειται να πραγματοποιήσει συνεδρίαση κατά τη διάρκεια του τρέχοντος μηνός. Στο πλαίσιο της συνεδρίασης αυτής πρέπει, μεταξύ άλλων, να ληφθούν αποφάσεις σχετικά με την εφαρμογή του προγράμματος αυτού. Η υφιστάμενη στην περιοχή συνεργασία και η συνέχιση των προσπαθειών που καταβάλλονται εκεί είναι ιδιαίτερα σημαντικές. Ας μην λησμονούμε ότι στην συμφωνία αυτή συμμετέχουν, εκτός της Ένωσης, και άλλοι ενδιαφερόμενοι. Όσον αφορά τις Ευρωπαϊκές Συμφωνίες, δύο από τα κράτη μέλη, το Βέλγιο και η Γαλλία, καθυστερούν υπερβολικά στο θέμα της επικύρωσής τους. Κατά την αξιολόγηση των υποψηφίων προς ένταξη χωρών, η Επιτροπή οφείλει να λάβει υπόψη της ότι αυτή την στιγμή η επίλυση των συνοριακών διαφορών μεταξύ Εσθονίας και Ρωσίας εξαρτάται, αποκλειστικά και μόνο από την Ρωσία. Δεδομένου ότι ο Ιούλιος δεν βρίσκεται μακρυά, η Επιτροπή πρέπει, επίσης, να αποφασίσει, όσο το δυνατόν συντομότερα, εάν θα ικανοποιήσει τις απαιτήσεις του Κοινοβουλίου για ταυτόχρονη έναρξη των διαπραγματεύσεων με όλες τις υποψήφιες προς ένταξη χώρες.

<SPEAKER ID=237 LANGUAGE="SV" NAME="Cars">
Κύριε Πρόεδρε, όπως η ένταξη στην ΕΕ σήμαινε αυξημένη ασφάλεια για τη Σουηδία και την Φινλανδία, έτσι θα αυξηθεί επίσης η ασφάλεια για τους γείτονές μας στη Βαλτική Θάλασσα, Εσθονία, Λεττονία, Λιθουανία και Πολωνία την ημέρα που θα γίνουν μέλη της Ευρωπαϊκής Ένωσης. Ως εκ τούτου δεν αυξάνει μόνο η δική τους ασφάλεια, αλλά η ασφάλεια της Ευρώπης επίσης, κάτι που καθιστά για όλους εμάς πάρα πολύ σημαντικό το να γίνουν αυτές οι χώρες, το συντομότερο δυνατόν, μέλη. Γι&#x02BC;αυτό είναι επίσης σημαντικό να μην προσδιοριστεί τώρα κάποια άλλη σειρά γι&#x02BC;αυτούς που αιτούνται ένταξης παρά μόνο να ικανοποιούν τα κριτήρια, τους όρους ένταξης. Μόνο αυτό θα πρέπει να είναι καθοριστικό. Εναι σημαντικό για την ασφάλεια της Ευρώπης να ανοίξουμε την αγκαλιά μας σ&#x02BC;αυτές τις χώρες.
<P>
Οι ευρωπαϊκές συμφωνίες είναι ένα σημαντικό μέρος αυτού και ένα σημαντικό βήμα καθ&#x02BC;οδόν προς την ένταξη. Γι&#x02BC;αυτό είναι ακατανόητο ότι ένας αριθμός χωρών δεν έχει - από καθαρή νωθρότητα απ&#x02BC;όσο καταλαβαίνω - επικυρώσει τις ευρωπαϊκές συμφωνίες που υπάρχουν με τα Βαλτικά κράτη. Επιτρέψτε μου να επισημάνω επίσης ότι πρέπει να είναι για μας μια επιβεβλημένη προϋπόθεση να ικανοποιούν οι χώρες που αιτούνται ένταξης - ακόμη και οι χώρες περί την Βαλτική Θάλασσα που το κάνουν τώρα - τις προϋποθέσεις που θέτουμε για τα ανθρώπινα δικαιώματα. Θα τους βοηθήσουμε να το κάνουν, αλλά είναι επίσης σημαντικό πραγματικά να θέσουμε προϋποθέσεις, μεταξύ άλλων αφορά όλα όσα απαιτεί η Ευρωπαϊκή Επιτροπή, συμπεριλαμβανομένης της προϋπόθεσης κατάργησης της θανατικής ποινής.
<P>
Τέλος θέλω να εκφράσω ένα ευχαριστώ στον κ. Burenstam Linder για μια θαυμάσια έκθεση. Είναι μια έκθεση υψηλής ποιότητας, σίγουρα ίδιου ύψους με αυτή που η εκπρόσωπος του συντηρητικού κόμματος, Margaretha af Ugglas, έδωσε στο Κοινοβούλιό μας πάνω στο ίδιο θέμα.

<SPEAKER ID=238 NAME="Ojala">
 Αξιότιμε κύριε Πρόεδρε, η Ένωση οφείλει να συνειδητοποιήσει ότι καταβάλλοντας μεγαλύτερες προσπάθειες για τη βελτίωση της περιφερειακής ανάπτυξης στην περιοχή της Βαλτικής θα συμβάλλει αποφασιστικά και στην αύξηση της ευημερίας και της σταθερότητας σε ολόκληρη την Ευρώπη. Ενδεικτικά αναφέρω ότι οι εμπορικές συναλλαγές μεταξύ των κρατών μελών της ΕΕ και των κρατών των οποίων η οικονομία βρίσκεται, προς το παρόν, σε μεταβατικό στάδιο αναμένεται να τετραπλασιασθεί στο εγγύς μέλλον στην περιοχή της Βαλτικής.
<P>
Ο ρόλος που διαδραματίζει αυτήν την στιγμή η Επιτροπή σε ό, τι αφορά την συνεργασία στην περιοχή της Βαλτικής είναι ασήμαντος. Η παρακολούθηση και ο συντονισμός δεν αρκούν. Προκειμένου να μεγιστοποιηθούν τα αποτελέσματα, η Ένωση οφείλει να συμμετάσχει πλήρως στην συνεργασία. Όπως αναφέρει και η έκθεση, στην περιοχή της Βαλτικής καταρτίζεται το πρόγραμμα Agenda 21 στόχος του οποίου είναι η αειφόρος ανάπτυξη. Παρ' όλο που η Επιτροπή συμμετέχει στην κατάρτιση των προγραμμάτων, οι συμβολή της θεωρείται ιδιαίτερα μικρή. Κατά τη γνώμη μου, το Κοινοβούλιο πρέπει να πιέσει την Επιτροπή να αναλάβει την υποχρέωση να αυξήσει τις προσπάθειές της όσον αφορά το πρόγραμμα Agenda 21.
<P>
Το μέχρι πρότινος τεράστιο πρόβλημα της αντιμετώπισης, προερχομένης από το εξωτερικό, στρατιωτικής απειλής χάνει ολοένα και περισσότερο την σημασία του ακόμη και στην περιοχή της Βαλτικής. Αντιθέτως, πιο επίκαιρα και σημαντικά θεωρούνται σήμερα η εύρεση λύσεων για τα περιβαλλοντικά προβλήματα, η επίτευξη μιας σταθερής, δημοκρατικής και από κοινωνική άποψη δίκαιης ανάπτυξης στις χώρες των οποίων η οικονομία βρίσκεται σε μεταβατικό στάδιο, η επίλυση των προβλημάτων που αντιμετωπίζουν οι μειονότητες, η καταπολέμηση της εγκληματικότητας και ο περιορισμός της τρομοκρατίας. Με την εντατικοποίηση της συνεργασίας με τη Ρωσία αναμένεται να αναπτυχθεί ταχύτερα και η συνεργασία στην περιοχή της Βαλτικής. Αξιότιμε κύριε Πρόεδρε, το Κοινοβούλιο οφείλει να καταβάλει προσπάθειες προκειμένου να επιτευχθεί συμφωνία μεταξύ Ρωσίας και Εσθονίας βάσει της οποίας θα διευθετούνται οι συνοριακές τους διαφορές, γεγονός το οποίο θεωρείται απαραίτητη προϋπόθεση για την περαιτέρω ανάπτυξη της συνεργασίας των χωρών στην περιοχή της Βαλτικής Θάλασσας.

<SPEAKER ID=239 LANGUAGE="DE" NAME="Schroedter">
Κύριε Πρόεδρε, δεδομένης της πρόκλησης που αντιμετωπίζει η ΕΕ, να συνεισφέρει αποτελεσματικά στην ανάπτυξη και τη σταθερότητα της περιοχής της Βαλτικής και να ξεπεράσει επιτέλους τους συνοριακούς διαχωρισμούς στην ευρωπαϊκή ήπειρο, η έκθεση της Επιτροπής αποτελεί πιστοποιητικό απορίας και ο όρος πρωτοβουλία μάλλον οδυνηρό ολίσθημα.

<SPEAKER ID=240 LANGUAGE="DA" NAME="Sindal">
Ας γυρίσουμε πίσω στο Δεκέμβριο του 1995. Το Ευρωπαϊκό Συμβούλιο συνέρχεται στη Μαδρίτη και αποφασίζει να χρησιμοποιηθεί κατά τις προετοιμασίες για τη διεύρυνση της ΕΕ μια διαδικασία που να εγγυάται την ισότιμη μεταχείριση των υποψήφιων χωρών. Συμφωνούσα με τη στάση αυτή σε μεγάλο βαθμό, και εξακολουθώ να το πράττω. Είναι ιδιαίτερα σημαντικό για λόγους σταθερότητας στις υποψήφιες χώρες να μην ανακοινώσουμε τώρα ποιά αξίζει περισσότερο να ενταχθεί στην ΕΕ. Αρχικά η εισηγήτρια είχε προτείνει στο σχέδιο έκθεσής της μια παρόμοια στρατηγική ένταξης, που δεν ήταν ούτε λογική ούτε αιτιολογημένη. Ευτυχώς η σουηδή συνάδελφός μου, κα Theorin, έλαβε τα μέτρα της ώστε να διασαφηνιστεί στην τελική έκθεση ότι μόνο όταν όλες οι υποψήφιες χώρες παραταχθούν στην ίδια αφετηρία και αρχίσουν οι διαπραγματεύσεις για την ένταξη, μπορεί κανείς να λάβει θέση για το ποιές χώρες πληρούν περισσότερο τις προϋποθέσεις ένταξης.
<P>
Η συνεργασία στην περιοχή της Βαλτικής θα μπορούσε να ενισχυθεί με ένα δυναμικό πρόγραμμα. Η περιοχή της Βαλτικής θα μπορούσε να αποτελέσει σημείο καμπής για μια παρόμοια συνεργασία και να συμμετάσχει στην πολιτική διαδικασία ως υπεύθυνος εταίρος. Οι πολλές καλές πρωτοβουλίες που καλύπτονται από ήδη υφιστάμενα κονδύλια του προϋπολογισμού μπορούν να ενοποιηθούν με εποικοδομητικό τρόπο σε ένα ουσιαστικό πρόγραμμα για τη Βαλτική. Τα κοινά πολιτικο-οικονομικά προβλήματα που αναμένουν λύση, είναι προφανή. Πρόκειται για την ενέργεια, τις μεταφορές και το περιβάλλον. Η ανάπτυξη ενός εμπορικού προτύπου είναι ένα άλλο, αλλά εξίσου σημαντικό θέμα.
<P>
Τέλος, θα ήθελα να επιστήσω την προσοχή στο ότι αποδίδω μεγάλη σημασία στο γεγονός ότι, εάν μετά την έναρξη των διαπραγματεύσεων θεωρείτα πως μία ή περισσότερες από τις χώρες της Βαλτικής πληρούν τις προϋποθέσεις ένταξης και, ως εκ τούτου, διαθέτουν τα εφόδια για να προσχωρήσουν στην ΕΕ, τότε πρέπει για ιστορικούς λόγους ή για λόγους στρατηγικού εγωισμού να μην προβάλουν τα σημερινά κράτη μέλη της ΕΕ εμπόδια σε μια παρόμοια ένταξη.

<SPEAKER ID=241 LANGUAGE="DE" NAME="Gomolka">
Κύριε Πρόεδρε, θα ήθελα και εγώ να εκφράσω τα συγχαρητήριά μου προς τον κ. Burenstam Linder. Πέτυχε να διαμορφώσει μια σύνθεση από σαφείς αναλύσεις και μακρόπνοα οράματα, οράματα που μπορούν να πραγματοποιηθούν αν αξιοποιηθούν συστηματικά οι ευκαιρίες και ελαχιστοποιηθούν οι κίνδυνοι. Τα απαραίτητα επόμενα βήματα δεν αγνοούνται στην έκθεση και θα ήθελα κι εγώ να τονίσω ένα από αυτά τα απαραίτητα επόμενα βήματα.
<P>
Η υπ' αριθμόν 1 απαίτηση του εισηγητή είναι να προωθηθεί η πλήρης κύρωση των συμφωνιών της ΕΕ με την Εσθονία, τη Λεττονία και τη Λιθουανία. Αν αύριο ψηφίσουμε γι' αυτήν την έκθεση, αυτές οι συμφωνίες θα έχουν ηλικία ακριβώς δύο ετών. Η υπογραφή τους έγινε στις 12 Ιουνίου 1995. Η απαίτηση του εισηγητή είναι επομένως πολύ περισσότερο από δικαιολογημένη και είναι επίσης προς το συμφέρον του Ευρωπαϊκού Κοινοβουλίου. Γιατί μετά από την κύρωση από όλα τα κράτη-μέλη και το Συμβούλιο θα μπορούν οι μέχρι τώρα αντιπροσωπείες να συγκροτηθούν ως κοινές κοινοβουλευτικές επιτροπές. Αυτό δεν είναι τυπική πράξη αλλά εξασφαλίζει την υποχρεωτική συμμετοχή στο θεσμικό διάλογο. Εξασφαλίζει τη συμμετοχή του Ευρωπαϊκού Κοινοβουλίου και των εκάστοτε εθνικών κοινοβουλίων στη διαμόρφωση των συνθηκών που θα υπογραφούν, κατά τον καθορισμό της πολιτικής χροιάς και των προτεραιοτήτων και κατά το στάδιο του ελέγχου. Εξασφαλίζουμε με αυτόν τον τρόπο την επιρροή μας στις πολύπλοκες διαδικασίες προσαρμογής που πρέπει να διεξαχθούν στις χώρες που θέλουν να ενταχθούν στην Ευρωπαϊκή Ένωση καθώς και στην ίδια την Ένωση.
<P>
Στην περιοχή ακριβώς της Βαλτικής Θάλασσας απαιτείται μια στενότερη συνεργασία καθώς επίσης και η ταχεία αποδοχή νέων κρατών-μελών. Γιατί ακριβώς εδώ θα έχουμε μελλοντικά την ευκαιρία να ενισχύσουμε την ενσωμάτωση και της Ρωσίας σε μια προσπάθεια συνεργασίας στην περιοχή και να συνεισφέρουμε έτσι ουσιαστικά στη σταθερότητα.

<SPEAKER ID=242 NAME="Vδyrynen">
 Αξιότιμε κύριε Πρόεδρε, ο συνάδελφος κύριος Μπούρενσταμ Λίντερ έχει εκπονήσει μία θαυμάσια έκθεση σχετικά με τη συνεργασία στην περιοχή της Βαλτικής. Γι' αυτό και τον συγχαίρω. Εξ ονόματος της Ομάδας των Φιλελευθέρων έχω καταθέσει δύο συμπληρωματικές προτάσεις τροποποίησης, οι οποίες αφορούν την συνεργασία στην περιοχή της Θάλασσας Μπάρεντς. Οι τροποποιήσεις αυτές βασίζονται στην εγκριθείσα τον Μάιο έκθεση Τίντεμανς.
<P>
Όπως επισημαίνει και η έκθεση Τίντεμανς, οι περιοχές συνεργασίας της Βαλτικής και της Θάλασσας Μπάρεντς συμπίπτουν, εν μέρει, μεταξύ τους. Επιπλέον, όλες ανεξαιρέτως οι χώρες που συμμετέχουν στο Συμβούλιο της Θάλασσας Μπάρεντς, είναι και μέλη του Συμβουλίου των Χωρών της Βαλτικής. Σας υπενθυμίζω ότι και η Επιτροπή συμμετέχει στα δύο αυτά συμβούλια. Σύμφωνα με την έκθεση Τίντεμανς, η Ένωση πρέπει να χαράξει μία ενιαία και πλήρη πολιτική για τις περιοχές αυτές του βορείου τμήματος της Ευρώπης, η οποία θα αποβλέπει, μεταξύ άλλων, και στη βελτίωση της συνεργασίας στην περιοχή της Θάλασσας Μπάρεντς. Οι προτάσεις μου αποβλέπουν στον καθορισμό της σπουδαιότητας της συνεργασίας στην περιοχή της Θάλασσας Μπάρεντς στο συνολικό πλαίσιο της πολιτικής για το βόρειο τμήμα της Ευρώπης και στον εντοπισμό της σχέσης της συνεργασίας αυτής με την αντίστοιχη στην περιοχή της Βαλτικής. Ελπίζω ότι το Κοινοβούλιο θα εγκρίνει τις προτάσεις μου.

<SPEAKER ID=243 NAME="Brittan, Sir Leon">
Κύριε Πρόεδρε, θα ήθελα, με τη σειρά μου, ακολουθώντας το παράδειγμα πολλών μελών του Κοινοβουλίου, να συγχαρώ τον κ. Burenstam Linder για την έξοχη έκθεσή του: του είμαι ιδιαίτερα ευγνώμων γι'αυτό, είναι εύστοχη και πλήρης.
<P>
Κατ'αρχάς, προσυπογράφω αναμφισβήτητα όσα είπαν, μεταξύ άλλων, ο κ. Burenstam Linder και ο κ. Gomolka, σχετικά με τη σημασία που έχει η κύρωση των συμφωνιών της ΕΕ με τις τρεις χώρες της Βαλτικής. Ευελπιστώ ότι τούτο μπορεί να γίνει το συντομότερο δυνατό, και σας εγγυώμαι ότι η Επιτροπή θα εξακολουθήσει να ασκεί πιέσεις προς αυτή την κατεύθυνση. Εν τω μεταξύ, ενεργούμε, βεβαίως, βάσει των συμφωνιών για ελεύθερες εμπορικές συναλλαγές, αλλά θα ήταν πολύ καλύτερα να αναπτύσσαμε τη δράση μας στην πληρέστερη βάση που παρέχουν οι ευρωπαϊκές συμφωνίες, οι οποίες βρίσκονται για μεγάλο χρονικό διάστημα στο στάδιο της κύρωσης.
<P>
Κατά δεύτερο λόγο, πολλοί ομιλητές αναφέρθηκαν στη σημασία που προσλαμβάνουν οι στενές σχέσεις με τη Ρωσία σε ό, τι αφορά την αρμονική ανάπτυξη της περιοχής της Βαλτικής Θάλασσας. Συμφωνώ με την άποψη αυτή. Η ενθάρρυνση της μεταρρυθμιστικής διαδικασίας στη Ρωσική Ομοσπονδία, και η ανάπτυξη στενών σχέσεων με τη Ρωσία, καθίστανται επιτακτικές. Εγώ ο ίδιος πρόκειται να επισκεφτώ τη Μόσχα την Κυριακή, προκειμένου να εξετάσω με τις ρωσικές αρχές την πρόοδο που σημειώνεται στο πλαίσιο των διαπραγματεύσεων για τη συμμετοχή της Ρωσίας στον Παγκόσμιο Οργανισμό Εμπορίου. Η συμμετοχή αυτή θα ανοίξει το δρόμο σε περαιτέρω σημαντικές μεταρρυθμίσεις στη Ρωσία, που είναι απαραίτητες για τη συμμετοχή της, και θα δώσει τη δυνατότητα στη χώρα αυτή να απολαύσει τα οφέλη που απορρέουν από την παγκόσμια οικονομία, με την ευρύτερη έννοια, γεγονός που θα αποφέρει οφέλη στην περιοχή της Βαλτικής και αλλού.
<P>
Επιπλέον, σε πολλά σημεία, συμφωνώ πλήρως με όσα ειπώθηκαν για τα κριτήρια που πρέπει να ισχύσουν στην εξέταση των αιτήσεων που έχουν υποβάλει τα κράτη της Βαλτικής, καθώς και άλλες χώρες, για την ένταξή τους στην Ευρωπαϊκή Ένωση. Πρέπει να είμαστε απολύτως σαφείς, όπως επισήμαναν ορισμένοι ομιλητές, ότι κάθε χώρα θα εξετάζεται βάσει των προσόντων της, και ότι καμία χώρα δεν πρέπει να συμμετάσχει στην πορεία των διαπραγματεύσεων για την ένταξή της στην ΕΕ, ή να αποκλειστεί από αυτή, επειδή βρίσκεται σε κάποιο συγκεκριμένο μέρος της Ευρώπης. Το οφείλουμε, άλλωστε, σε όλες τις υποψήφιες χώρες. Επίσης, ο κ. Burenstam Linder είχε απόλυτο δίκιο όταν έκανε λόγο για τη σημασία που έχει το γεγονός να μην αποθαρρύνουμε χώρες που έχουν υποβάλει αίτηση. Πρέπει να καταστεί σαφές ότι οι υποψήφιες χώρες θα συμμετάσχουν στην Ευρωπαϊκή Ένωση, όταν είναι επιλέξιμες για ένταξη, και τούτο ισχύει τόσο για εκείνες τις χώρες που ενδέχεται να μην είναι επιλέξιμες κατά την ολοκλήρωση των διαπραγματεύσεων, καθώς και για εκείνες που θα επιλεγούν. Ελπίζω, λοιπόν, ότι θα καθησυχαστούν, κατ'αυτόν τον τρόπο.
<P>
Ωστόσο, το κύριο μέρος της έκθεσης και της συζήτησης θα έπρεπε, βεβαίως, να αφορά την περιφερειακή συνεργασία στη Βαλτική Θάλασσα. Στο σημείο αυτό, θα ήθελα να διαφοροποιηθώ από την κ. Ojala, η οποία υποτίμησε κάπως το ποσοστό συμμετοχής της Ευρωπαϊκής Ένωσης, γενικότερα, και της Επιτροπής ειδικότερα, στην εν λόγω διαδικασία. Ο κ. Burenstam Linder ορθά επισημαίνει ότι το βασικό στοιχείο που διαθέτει η Επιτροπή και, συνεπώς, η Ευρωπαϊκή Ένωση, για να τονώσει τη συνεργασία στη Βαλτική είναι η συμμετοχή της ως πλήρους μέλους στο Συμβούλιο των Χωρών της Βαλτικής Θάλασσας.
<P>
Με την ιδιότητα αυτή, η Ευρωπαϊκή Ένωση έχει τη δυνατότητα να διαδραματίσει σημαντικό ρόλο στην προώθηση της σταθερότητας και της ευημερίας στην περιοχή της Βαλτικής, μέσω της πολιτικής και οικονομικής συνεργασίας, όπως κάνει ήδη. Σίγουρα, η αποφασιστικότητα των ενδιαφερομένων χωρών να δράσουν από κοινού, είναι καθοριστική για την επιτυχία του εν λόγω εγχειρήματος, αλλά η Επιτροπή, με τη συμμετοχή της σε διάφορες συναντήσεις που πραγματοποιήθηκαν, ενθάρρυνε τη συνεργασία αυτή και απέδειξε ότι είναι έτοιμη να την υποστηρίξει σε πρακτικό επίπεδο μέσω των προγραμμάτων PHARE και TACIS, καθώς και μέσω άλλων κοινοτικών προγραμμάτων, συνοδεύοντας τις ενέργειες αυτές με δάνεια από την Ευρωπαϊκή Τράπεζα Επενδύσεων, και ενθαρρύνοντας, με τον τρόπο αυτό, πολλά προγράμματα και σχέδια στις περιοχές που ορίζονται στην πρωτοβουλία: δημοκρατία και ασφάλεια των πολιτών, οικονομική, περιβαλλοντική και περιφερειακή συνεργασία. Η δράση αυτή, στην οποία εμπλέκονται διοικήσεις, όργανα και άτομα, προσλαμβάνει τη μορφή τεχνικής βοήθειας, προμήθειας εξοπλισμού ή επενδύσεων συγχρηματοδότησης.
<P>
Ο ρόλος των τοπικών αρχών σε όλες τις χώρες που βρέχονται από τη Βαλτική Θάλασσα είναι επίσης πολύ σημαντικός στα πολυμερή προγράμματα διασυνοριακής συνεργασίας στη Βαλτική, και από την πλευρά μας, ως Επιτροπή, προσπαθούμε να ενθαρρύνουμε την ενεργό συμμετοχή των αρχών αυτών, παράλληλα με τους εθνικούς συναδέλφους τους, για να προωθήσουν επαφές μεταξύ περιοχών και μεταξύ ατόμων. Με τους ποικίλους αυτούς τρόπους, η Επιτροπή και η Ευρωπαϊκή Ένωση διαδραματίζουν πλήρη, ενεργό και αξιόλογο ρόλο στη γενική διαδικασία που αποβλέπει στο να ενθαρρύνει την περιφερειακή συνεργασία στην περιοχή της Βαλτικής Θάλασσας, τόσο σε οικονομικό όσο και σε πολιτικό επίπεδο, ακολουθώντας τους τρόπους που περιέγραψα.

<SPEAKER ID=244 NAME="Πρόεδρος">
Ευχαριστώ πολύ, sir Leon.
<P>
Η συζήτηση έληξε.
<P>
Η ψηφοφορία θα διεξαχθεί αύριο στις 12 το μεσημέρι.

<CHAPTER ID=10>
Ίση αμοιβή ανδρών και γυναικών
<SPEAKER ID=245 NAME="Πρόεδρος">
Η ημερήσια διάταξη προβλέπει τη συτήζητηση της έκθεσης της κας Gonzαlez Αlvarez, εξ ονόματος της Επιτροπής Απασχόλησης και Κοινωνικών Υποθέσεων (Α4-0143/97), σχετικά με την ανακοίνωση της Επιτροπής - κώδικας πρακτικής για την εφαρμογή της ισότητας της αμοιβής για εργασία ίσης αξίας για τις γυναίκες και του άνδρες (COM(96) 0336 - C4-0460/96). Συντάκτρια γνωμοδότησης (): η κα Colombo Svevo, Επιτροπή για τα Δικαιώματα της Γυναίκας. () (Διαδικασία Hughes)

<SPEAKER ID=246 NAME="Gonzαlez Αlvarez">
Κύριε Πρόεδρε, πιστεύω ότι πρέπει να ξεκινήσουμε ευχαριστώντας την εισηγήτρια της γνωμοδότησης, Maria Paola Colombo, για την εργασία της σχετικά με αυτό το θέμα, η οποία είναι συμπληρωματική εκείνης που πραγματοποιούμε στην Επιτροπή Απασχόλησης και Κοινωνικών Υποθέσεων, και εκφράζοντας επίσης τις ευχαριστίες μας στα πρόσωπα που, στην Επιτροπή Απασχόλησης και Κοινωνικών Υποθέσεων -Waddington, Wolf και Schφrling- κατέθεσαν τροπολογίες. Τροπολογίες που δεν έκαναν άλλο από το να εμπλουτίσουν την έκθεση αυτή και οι οποίες μου φάνηκαν απλώς πολύ σημαντικές. Μια από αυτές αναφερόταν στις επιπτώσεις της περικοπής των δημοσίων δαπανών σε πτυχές όπως η υγεία, η εκπαίδευση και άλλες, όπου ο δείκτης απασχόλησης της γυναίκας είναι πολύ υψηλός, και στο πώς οι περικοπές αυτές των δημοσίων δαπανών μπορούν να αποβούν σε βάρος της εργασίας των γυναικών.
<P>
Σε μερικές τροπολογίες προβλέπεται ότι τα μέτρα του Κώδικα θα απευθύνονται όχι σε μια ομάδα, αλλά σε όλους τους εργαζόμενους και τις εργαζόμενες, δηλαδή κυρίως στις εργαζόμενες, που σε πολλές περιπτώσεις έχουν συμβάσεις από εκείνες που αποκαλούνται «σκουπίδια», μερική απασχόληση, κλπ. Είναι επίσης σημαντική η πρόταση της Susan Waddington να πραγματοποιηθεί ανάλυση των επιπτώσεων του Κώδικα σε αυτή την πτυχή, σε τρία χρόνια, και να διαπιστωθεί μήπως είναι πολύ πιο αποτελεσματικό να μετατραπεί σε νομικό εργαλείο.
<P>
Ο Κώδικας προβλέπει, εν περιλήψει, ότι οι αποδέκτες θα είναι οι κοινωνικοί παράγοντες, οι κυβερνήσεις και οι ενώσεις. Προβλέπει επίσης την ανάλυση των μισθολογικών δομών και την αξιολόγηση των θέσεων εργασίας, και ως προηγούμενο βήμα, τη συγκέντρωση επαρκούς πληροφόρησης σχετικά με τα συστήματα αμοιβών -που είναι διαφορετικά στην κάθε χώρα- καθώς και τη μελέτη των διαδικασιών συλλογικής διαπραγμάτευσης, προκειμένου να καθοριστεί πού θα πρέπει να υπάρξει παρέμβαση και να αποφευχθεί η μισθολογική διάκριση.
<P>
Μετά από 20 χρόνια εφαρμογής της Οδηγίας του 75, μπορούμε να διαπιστώσουμε -όπως διαπιστώνει και η εισηγήτρια της γνωμοδότησης Colombo Svevo, αλλά και οι στατιστικές της ίδιας της Ευρωπαϊκής Ένωσης- ότι υπάρχει ένα 20 με 30 % μισθολογικής διαφοράς μεταξύ ανδρών και γυναικών για εργασία ίσης αξίας. Σύμφωνα με μια άλλη στατιστική, μόνο στο 20 % των συμβάσεων εξετάζονται τα θέματα που επηρεάζουν την ανισότητα μεταξύ ανδρών και γυναικών. Επομένως, μας απομένει ακόμη πολύς δρόμος να διανύσουμε. Θα πρέπει να πω ότι έχω κάποιο σκεπτικισμό απέναντι στις εθελοντικές συμφωνίες, διότι αν δεν είμαστε ικανοί να σεβόμαστε τη νομοθεσία που είναι υποχρεωτικής τήρησης, δεν ξέρω αν θα είμαστε ικανοί να συνάψουμε εθελοντικές συμφωνίες, όπως ο Κώδικας μεταξύ των επιχειρηματιών και των διαφόρων κοινωνικών παραγόντων.
<P>
Ωστόσο, εφόσον η μισθολογική διαφορά εξακολουθεί να υπάρχει και η νομοθεσία δεν στάθηκε ικανή να την υπερκεράσει, θεωρώ ότι οποιοδήποτε μέτρο μπορούμε να θεσπίσουμε, μπορεί να είναι χρήσιμο. Μια φόρμουλα για να είναι χρήσιμο μπορεί να συνίσταται, κατά πρώτον, στην προαγωγή της κατάρτισης και της ενημέρωσης των γυναικών ώστε να μπορούν να έχουν πρόσβαση στις συλλογικές διαπραγματεύσεις. Κατά δεύτερον, να προαχθεί η παρουσία των γυναικών στις επιτροπές επιχειρήσεων. Διότι είναι άντρες εκείνοι που συζητούν και υπερασπίζονται τα δικαιώματα των γυναικών, γενικώς όμως, οι γυναίκες είναι εκείνες που πρέπει να υπερασπίζονται τα δικαιώματα των γυναικών.
<P>
Η σημερινή ανασφάλεια στην εργασία -όπως αναφέρει και μια από τις τροπολογίες- και η περικοπή των δημοσίων δαπανών δεν ευνοούν την κατάσταση. Εμείς πιστεύουμε ότι ο δημόσιος τομέας θα έδινε, πιθανώς, ένα καλό παράδειγμα στην ιδιωτική πρωτοβουλία αν θέσπιζε μέτρα για την προοδευτική μείωση των μισθολογικών ανισοτήτων. Πιστεύουμε ότι είναι απαραίτητη η διαφάνεια, όχι μόνο στην αξιολόγηση των θέσεων εργασίας, αλλά και στη συλλογική διαπραγμάτευση. Είναι απαραίτητη η ευαισθητοποίηση και η ενημέρωση των κοινωνικών εταίρων, η διάδοση του Κώδικα, όχι μόνο μεταξύ των μεγάλων επιχειρήσεων, όχι μόνο μεταξύ των κοινωνικών εταίρων, όχι μόνο μεταξύ των κυβερνήσεων, αλλά κυρίως μεταξύ των ΜΜΕ, που δημιουργούν περισσότερο από το 85 % των θέσεων απασχόλησης της Ευρωπαϊκής Ένωσης. Θα προσθέσω επίσης και τη διάδοση μεταξύ των ενώσεων γυναικών. Σε ό, τι αφορά εμάς τις εισηγήτριες, θα προσπαθήσουμε να κάνουμε τον Κώδικα αυτόν να φτάσει σε όλες τις ενώσεις γυναικών προκειμένου να τον χρησιμοποιούν ως εργαλείο υπεράσπισης των δικαιωμάτων τους. Θα πρέπει επίσης να εξεταστεί η διεύρυνση του άρθρου 119, τώρα που βρισκόμαστε σε αυτό το πηγαινέλα της Διακυβερνητικής Διάσκεψης. Με τη διεύρυνση αυτού του άρθρου θα καθιερωθεί στη νέα Συνθήκη ο ίσος μισθός για εργασία ίσης αξίας.

<SPEAKER ID=247 NAME="Colombo Svevo">
Κύριε Πρόεδρε, η Επιτροπή για τα Δικαιώματα της Γυναίκας έδειξε ιδιαίτερο ενδιαφέρον για την εξεταζόμενη έκθεση και ευχαριστεί την εισηγήτρια διότι αποδέχθηκε το μεγαλύτερο τμήμα των τροπολογιών που έχουν προταθεί. Το ενδιαφέρον μας είναι σαφές διότι, όπως ξέρετε, αυτή η ισοτιμία αποτελεί κατά κάποιο τρόπο τη βάση κάθε άλλης ισοτιμίας και επάνω σε αυτή την ισοτιμία εμείς θα πρέπει να οικοδομήσουμε όλες τις άλλες. Αποτελεί συνεπώς παράδοξο το γεγονός ότι, ενώ αυτό το άρθρο έχει χρησιμεύσει για τη δημιουργία μίας ευρύτερης ισοτιμίας σε άλλα πεδία και για άλλα δικαιώματα, τόσο κοινωνικά όσο και πολιτικά, η ισοτιμία στο θέμα της αμοιβής δεν μπορεί να εφαρμοσθεί στις χώρες μας. Ακόμη και πρόσφατα, σε μία διάσκεψη που οργάνωσαν τα συνδικάτα, επιβεβαιώθηκε ότι, κατά μέσο όρο στην Ευρώπη, οι γυναίκες κερδίζουν κατά 20 % λιγότερο, και όπως είναι γνωστό οι μέσοι όροι μετριόφρονα αποκρύπτουν ανισότητες που είναι πολύ πιο σοβαρές στην πραγματικότητα. Κυρίως αυτή τη στιγμή, εξαιτίας της άτυπης εργασίας, επιδεινώνονται οι μισθολογικές διαφορές ακόμη και σε εκείνες τις χώρες που προηγουμένως δεν παρουσίαζαν μεγάλες αποκλίσεις.
<P>
Εμπρός στην έμμονη παρουσία αυτών των συνθηκών ανισότητας, αλλά και ενώ συγχρόνως υφίσταται τυπικά η ισότητα, η Επιτροπή για τα Δικαιώματα της Γυναίκας έχει επίγνωση ότι ο κώδικας αποτελεί βεβαίως ένα αδύναμο μέσο, αλλά που ενδεχομένως μπορεί να αποδεχθεί ισχυρό για να αποκαλύψει εκείνους τους μηχανισμούς στους οποίους φωλιάζουν οι ανισότητες και, συνεπώς, να βοηθήσει στον εντοπισμό συστημάτων που αύριο θα μπορούσαν να είναι πιο δεσμευτικά. Σήμερα αυτοί οι κρυφοί μηχανισμοί θα πρέπει να αποκαλυφθούν: πώς αξιολογείται μία εργασία, πού δημιουργούνται και πώς χρησιμοποιούνται τα συστήματα αξιολόγησης, πώς δημιουργείται ένα μισθολογικό σύστημα, γιατί αυτή η ανισότητα, παραδείγματος χάρη, φωλιάζει και στις συλλογικές συμβάσεις.
<P>
Ένα δεύτερο σημείο: ο κώδικας θα πρέπει να διαβασθεί στα πλαίσια του Μνημονίου. Αποτελεί τμήμα του, δεν επιλύει όλα τα προβλήματα και δεν αντικαθιστά το Μνημόνιο, αλλά αυτός ο κώδικας που εμείς πιστεύουμε ότι μπορεί να βελτιωθεί, δεν είναι επιφανειακός, είναι αντίθετα αποτελεσματικός, διότι αποτελεί τον οδηγό για μία ανάλυση του μισθολογικού καθεστώτος, ανάλυση που ξεκινά από τη συλλογή χρήσιμων πληροφοριών για την αξιολόγηση αυτών των πληροφοριών, εντοπίζοντας και τους ενδεχόμενους δείκτες διακρίσεων. τέλος, προβλέπει και μία αξιολόγηση της εφαρμογής αυτών των δράσεων.
<P>
Τρίτο σημείο που τόνισε η επιτροπή: ο κώδικας έχει μία δική του εσωτερική λογική και συνεπώς θα πρέπει να ακολουθηθεί αυτή η λογική. Η επιτροπή θεωρεί ότι αυτός ο μηχανισμός μπορεί να αρχίσει να είναι παραγωγικός μόνο με μία βασική προϋπόθεση, τη διαφάνεια, χωρίς την οποία δεν μπορεί να γίνει τίποτε και, δεύτερο, εάν υπάρχει μία εξειδικευμένη διάδοση των πληροφοριών: εκστρατείες ευαισθητοποίησης, με την κατάρτιση εμπειρογνωμόνων στον τομέα και κυρίως με την ανταλλαγή πληροφοριών σχετικά με τις σωστές πρακτικές τις οποίες θα πρέπει να ακολουθεί μία αξιολόγηση ώστε να ξέρουμε πού κατέληξαν, ώστε να πεισθούν και όσες από εμάς αντιμετωπίζουν το θέμα με σκεπτικισμό ότι πρόκειται για μία πρωτοβουλία που δεν επιλύει το πρόβλημα αλλά είναι χρήσιμη: αρκεί κανείς φυσικά να μην κάνει ζαβολιές.

<SPEAKER ID=248 LANGUAGE="EN" NAME="Waddington">
Κατ'αρχάς, θα ήθελα να ευχαριστήσω την εισηγήτρια και τη συντάκτρια γνωμοδότησης από την Επιτροπή για τα Δικαιώματα της Γυναίκας, και, βεβαίως, την Επιτροπή, για την εργασία που επιτέλεσαν σε αυτό το τόσο σημαντικό ζήτημα. Σίγουρα υπολείπονται πολλές ακόμη ενέργειες, επειδή, παρά το γεγονός ότι η νομοθεσία για ίσες ευκαιρίες μεταξύ ανδρών και γυναικών στον τομέα της απασχόλησης ισχύει στην Ευρωπαϊκή Ένωση περισσότερο από μία εικοσαετία, οι γυναίκες εξακολουθούν να αμοίβονται λιγότερο από τους άνδρες.
<P>
Για παράδειγμα, το 1996, στο Ηνωμένο Βασίλειο, οι γυναίκες που εργάζονταν με πλήρη απασχόληση έλαβαν ως αμοιβή μόνο το 72 % της μέσης εβδομαδιαίας αμοιβής των ανδρών. Το χάσμα απολαβών που παρατηρείται μεταξύ ανδρών και γυναικών, που εργάζονται με πλήρη απασχόληση, περιορίστηκε τα τελευταία είκοσι χρόνια, αλλά με πολύ αργό ρυθμό. Από το 1992, το χάσμα αυτό μειώθηκε μόνο κατά 1 ποσοστιαία μονάδα. Σε ό, τι αφορά τους εργαζόμενους με μερική απασχόληση, το χάσμα απολαβών είναι τεράστιο και παραμένει αμετάβλητο από τα μέσα της δεκαετίας του &#x02BC;70: οι γυναίκες κερδίζουν μόνο το 58 % της μέσης ωριαίας αμοιβής των ανδρών.
<P>
Γιατί συμβαίνει αυτό; Ο βασικός λόγος είναι ότι οι άνδρες και οι γυναίκες τείνουν να απασχολούνται σε διαφορετικές εργασίες και ότι υπάρχει η τάση να αμοίβονται περισσότερο οι θέσεις εργασίας που καταλαμβάνονται από άνδρες. Οι άνδρες, επίσης, λαμβάνουν συνήθως επιμίσθια και είναι λιγότερο πιθανό να εργαστούν με μερική απασχόληση, όπου επικρατούν οι χαμηλότεροι μισθοί. Μπορεί, άραγε, ο κώδικας πρακτικής να βελτιώσει την κατάσταση; Ουσιαστικά, ο κώδικας προτείνει δύο βασικά στοιχεία: πρώτον, οι εργοδότες και τα συνδικάτα πρέπει να εκπονήσουν ανάλυση των συστημάτων μισθοδοσίας που ισχύουν στον εργασιακό χώρο, και να προβούν σε εκτίμηση των αποτελεσμάτων, προκειμένου να εντοπίσουν περιπτώσεις διακρίσεων λόγω φύλου στη διάρθρωση του μισθολογικού συστήματος, ώστε να εξευρεθούν τρόποι καταστολής του φαινομένου. Δεύτερον, πρέπει να καταρτιστεί σχέδιο δράσης για να εξαλειφθεί οποιαδήποτε τακτική διακρίσεων ακολουθείται στη διάρθρωση του μισθολογικού συστήματος.
<P>
Η θέση της Επιτροπής είναι ότι, όταν η γυναίκα επιτελεί εξίσου απαιτητική εργασία με του άνδρα, πρέπει να λαμβάνει τον ίδιο μισθό και τα ίδια οφέλη, ακόμα και αν πρόκειται για διαφορετική θέση εργασίας. Η θέση αυτή είναι πολύ δίκαιη και, πράγματι, ο κώδικας αυτός συγκέντρωσε τα ευνοϊκά σχόλια των κοινωνικών εταίρων και της Επιτροπής Απασχόλησης και Κοινωνικών Υποθέσεων. Όμως η επιτροπή εξέτασε περαιτέρω βελτιώσεις και ζητούμε να αναληφθεί περισσότερη δράση μέσω του ψηφίσματος.
<P>
Θα ήθελα απλώς να αναφέρω ορισμένες προτάσεις από εκείνες που θα επιθυμούσαμε να εξετάσει η Επιτροπή. Πρώτον, καλούμε την Επιτροπή να διεξαγάγει έρευνα στο πλαίσιο προγράμματος αξιολόγησης της εργασίας ανεξαρτήτως φύλου, και να ορίσει κατευθυντήριες γραμμές για δημιουργία υποδείγματος αξιολόγησης της εργασίας, που θα χρησιμεύσει ως πρότυπο στους κοινωνικούς εταίρους.
<P>
Δεύτερον, ζητούμε η εφαρμογή ή η μη εφαρμογή του κώδικα από τους εργοδότες να αντιμετωπίζεται ως τμήμα του βάρους της απόδειξης σε περιπτώσεις διακρίσεων λόγω φύλου: ζητούμε η εφαρμογή του εν λόγω κώδικα να λαμβάνεται υπόψη στα δικαστήρια.
<P>
Τρίτον, ζητούμε από την Επιτροπή και από τα κράτη μέλη να βελτιώσουν τη συγκέντρωση και παροχή των στατιστικών δεδομένων για το επίπεδο των μισθών, ώστε η πρόοδος -ή η απουσία αυτής- να καθίσταται περισσότερο έκδηλη.
<P>
Τέλος, εφόσον ο κώδικας αυτός δεν είναι υποχρεωτικός, ζητούμε από την Επιτροπή να επιβλέπει την τήρησή του. Αν σε διάστημα τριών ετών δεν έχει μετριάσει τις μισθολογικές διαφορές μεταξύ ανδρών και γυναικών, τότε πρέπει να εξεταστεί το ενδεχόμενο να καταστεί ο εν λόγω κώδικας νομικά δεσμευτικός. Θυμηθείτε τα παραδείγματα που σας ανέφερα προηγουμένως.Το μισθολογικό χάσμα, σε ό, τι αφορά τους εργαζομένους με πλήρη απασχόληση στο ΗΒ μειώθηκε μόνο κατά μία ποσοστιαία μονάδα την τελευταία πενταετία, ενώ, σε ό, τι αφορά τους εργαζόμενους με μερική απασχόληση, δεν έχει περιοριστεί από τη δεκαετία του &#x02BC;70. Το σκηνικό αυτό είναι σύνηθες στην ΕΕ, και πρέπει να είμαστε αποφασισμένοι να το αλλάξουμε.

<SPEAKER ID=249 LANGUAGE="DE" NAME="Glase">
Κύριε Πρόεδρε, κύριε Επίτροπε! Η έκθεση που έχουμε μπροστά μας αναφέρεται στην πρόταση της Επιτροπής για έναν κώδικα συμπεριφοράς κατά την εφαρμογή της θεμελιώδους αρχής της ίσης αμοιβής για άντρες και γυναίκες που εκτελούν την ίδια εργασία. Είναι μια καλή έκθεση. Συμμερίζομαι τις εκτιμήσεις πολλών συναδέλφων μου για την έκθεση και τον κώδικα.
<P>
Οι νόμοι για την εξίσωση του άνδρα και της γυναίκας στο θέμα της εργασιακής αμοιβής δε μας έφεραν τα τελευταία χρόνια ούτε ένα βήμα μπροστά. Η μοναδική αναφορά για την εξίσωση των φύλων στη συνθήκη της Ευρωπαϊκής Ένωσης είναι το άρθρο 119, που εστιάζει ακριβώς μόνο σε ζητήματα αμοιβής. Στις γυναίκες, που αποδεδειγμένα πληρώνονται λιγότερο σε όλα τα κράτη-μέλη, αυτό το άρθρο δεν έφερε τίποτε πέρα από μια μικρή ελπίδα. Οι γυναίκες δε θέλουν προνομιακή μεταχείριση. Θέλουν μόνο, για την ίδια εργασία, τον ίδιο μισθό με τους άρρενες συναδέλφους τους. Αυτό όμως δεν μπορούν να συνεχίσουν να το απαιτούν για πολύ καιρό ακόμα! Οι νόμοι και τα κηρύγματα δε βοήθησαν, ούτε οι καταγγελίες στα δικαστήρια. Επομένως πρέπει να γίνει κάτι στο οποίο να μπορούν να στηριχτούν οι εργοδότες και οι εργαζόμενες γυναίκες, όχι κόλπα, όχι άλλες εορταστικές διακηρύξεις, αλλά μια πραγματική κατευθυντήρια γραμμή.
<P>
Ο κώδικας συμπεριφοράς μπορεί λοιπόν να καλύψει αυτό το κενό και να συμβάλει σε μια ουσιαστική βελτίωση της θεμελιώδους αρχής σχετικά με την αμοιβή. Θα είναι ένας πρακτικός μηχανισμός για τους κοινωνικούς εταίρους, στο κέντρο του οποίου πρέπει να βρίσκεται το σύστημα κατάταξης και αξιολόγησης των θέσεων εργασίας, που θα είναι ουδέτερο απέναντι στα φύλα και απαλλαγμένο από εσφαλμένες ερμηνείες σε ό, τι αφορά το περιεχόμενο της εργασίας και την παρεχόμενη εργασία.
<P>
Από την αρχή εξαρτιόμαστε σε μεγάλο βαθμό από την καλή συνεργασία των κοινωνικών εταίρων, χωρίς την ενεργή συμμετοχή των οποίων ακόμα και ο κώδικας συμπεριφοράς που έχει στόχο την εξίσωση των αμοιβών είναι καταδικασμένος σε αποτυχία. Γι' αυτό αισθάνομαι δυσφορία για μερικά σημεία της έκθεσης. Όταν κανείς έχει την αξίωση να κατευθύνει τις διαπραγματεύσεις και τα αποτελέσματα των συλλογικών συμβάσεων εργασίας και απειλεί με κυρώσεις αν δεν τηρηθούν οι απαιτούμενες νομικές διατάξεις, τότε πρέπει κανείς να αναγνωρίσει ότι ναι μεν χρειάζεται έλεγχος αλλά πρέπει να δίνουμε σημασία σε μια μορφή επικοινωνίας στη βάση του σεβασμού.
<P>
Ένα άλλο σημείο το θεωρώ σχεδόν ανόητο. Οι επίκαιρες συγκρίσεις που αφορούν το επίπεδο των αμοιβών είναι απαραίτητες. Αυτό όμως μπορεί να γίνει μόνο εντός ενός συγκεκριμένου κλάδου. Συγκρίσεις που υπερβαίνουν τα όρια των κλάδων - όπως αυτές που ζητά η έκθεση - δεν είναι καθόλου ρεαλιστικές. Δεν μπορεί κανείς να συγκρίνει μια θέση εργασίας στο ορυχείο λιθάνθρακα με μια θέση στη γραμματεία ή με νοσηλευτικά καθήκοντα. Σε αυτό το σημείο δεν παίζει κανένα ρόλο το αν είναι η ίδια ή διαφορετικές εταιρίες. Το αποφασιστικό σημείο είναι η θέση εργασίας αυτή καθεαυτή, όπως γράφει και το κείμενο. Μια μαγείρισσα μπορεί κανείς να τη συγκρίνει μόνο με ένα μάγειρα και κανείς δεν μπορεί να κάνει στην τύχη συγκρίσεις ανόμοιων απασχολήσεων. Ελπίζω πως για τον κώδικα συμπεριφοράς έχουμε πολλούς συμμάχους, ώστε για τις γυναίκες να προκύψει από την ελπίδα ένα είδος ισότητας, έστω μόνο σε ζητήματα αμοιβής.
<P>
(Χειροκροτήματα)

<SPEAKER ID=250 LANGUAGE="SV" NAME="Lindqvist">
Κύριε Πρόεδρε, η πολιτική της ισότητας πρέπει να ασκηθεί σε όλα τα πολιτικά επίπεδα, στα εθνικά Κοινοβούλια και σε ευρωπαϊκό επίπεδο. Ένα από τα σημαντικότερα ζητήματα ισότητας αφορά την ίση αμοιβή για ίση εργασία. Έπρεπε να είναικάτι αυτονόητο τώρα που πλησιάζουμε το 2000 αλλά δεν είναι. Η καθοδήγηση που προτείνει η Επιτροπή και η έκθεση που έχει επεξεργαστεί ο κος Gonzalez Αlvarez είναι ένα σημαντικό βήμα προς την υλοποίηση του στόχου για ίση αμοιβή.
<P>
Η ανεργία πλήττει τις γυναίκες σκληρότερα από τους άνδρες. Γι&#x02BC;αυτό πρέπει να διευκολυνθούν οι δυνατότητες των γυναικών να παίρνουν και να βρίσκουν δουλειά. Πρέπει να διευρυνθεί η αγορά εργασίας για γυναίκες. Έχω εδώ κάποιες προτάσεις που πιστεύω ότι θα διευκόλυναν μια τέτοια εξέλιξη: Παράταση της γονικής άδειας, ίσες δυνατότητες βιοποριστικής εργασίας και γονικής ιδιότητας για γυναίκες και άνδρες, πολύ σημαντικό είναι οι ίδιοι κανόνες ασφάλειας για την μερική απασχόληση όπως για την πλήρη απασχόληση, η πρόσβαση σε καλή μέριμνα για τα παιδιά και μέριμνα για τους ηλικιωμένους θα αύξανε την ισότητα, και μία ενεργητική ενημέρωση στους χώρους εργασίας και στα σχολεία είναι εκ των ων ουκ άνευ.
<P>
Στη Σουηδία και σε πολλές άλλες χώρες ο δημόσιος τομέας είναι πολύ σημαντικός για να δίνει και στις γυναίκες και στους άνδρες, αλλά ιδιαιτέρως στις γυναίκες, εργασία, ισότητα και ίση αμοιβή. Οι περικοπές σ&#x02BC;αυτόν τον τομέα μπορούν να επηρρεάσουν αρνητικά την εξέλιξη, κάτι που δεν πρέπει να γίνει. Κύριε Πρόεδρε, δίνουμε την έγκριση σε μια καλή έκθεση.

<SPEAKER ID=251 LANGUAGE="ES" NAME="Sornosa Martνnez">
Κύριε Πρόεδρε, κύριε Επίτροπε, κύριοι βουλευτές. Συμφωνώ με την έκθεση της κ. Gonzαlez, την οποία και συγχαίρω, αλλά η πρόταση της Επιτροπής σχετικά με τον Κώδικα μου φαίνεται ανεπαρκής. Σύμφωνα με την ετήσια έκθεση της Επιτροπής για την ισότητα ευκαιριών, του 1996, »μόνον οι χώρες που εφαρμόζουν διορθωτικά συστήματα για την ανισότητα, με τρόπο συστηματικό και αυστηρό, καταφέρνουν να εξισορροπήσουν τις διαφορές». Αυτή είναι η περίπτωση της Σουηδίας. Ο Κώδικας προσπαθεί, ωστόσο, να εξισορροπήσει τις μισθολογικές αμοιβές ανδρών και γυναικών, υπό τον όρο όμως ότι θα το λαμβάνουν εθελοντικά υπόψη κυβερνήσεις, επιχειρηματίες και εκπρόσωποι των εργαζομένων. Επιμένω: είναι απαραίτητες δράσεις πιο ριζικές για να εξισωθούν οι μισθοί και να εξαλειφθεί η διάκριση στην εργασία.
<P>
Αναφέρω ένα κοντινό παράδειγμα: τα στοιχεία που παρείχε η Γενική Διεύθυνση Προσωπικού και η υπηρεσία της ίσης μεταχείρισης, που περιλαμβάνει όλα τα ευρωπαϊκά θεσμικά όργανα. Στην έκθεσή της του 1996 αναφέρεται ότι, στην ομάδα Α, ο αριθμός των γυναικών αντιπροσωπεύει το 18, 91 % και ο αριθμός των ανδρών το 81, 09 %· στην ομάδα Γ, ωστόσο, συμβαίνει το αντίθετο: 71, 16 % γυναίκες και 20, 84 % άνδρες. Συνεπώς, κύριε Επίτροπε, σας ζητώ να δεσμευτείτε, σύμφωνα με την παράγραφο 16 της πρότασης ψηφίσματος, σχετικά με το ότι αν σε τρία χρόνια ο Κώδικας δεν επιφέρει τα αποτελέσματα που αναμένουμε, θα μεταβληθεί σε δεσμευτικό νομικό όργανο.

<SPEAKER ID=252 LANGUAGE="ES" NAME="Gonzαlez Triviρo">
Κύριε Πρόεδρε, θα ήθελα να εκφράσω τις ευχαριστίες μου και τα συγχαρητήριά μου στην κ. Gonzαlez Αlvarez και την κ. Colombo για την εξαίρετη αυτή έκθεση. Θα πρέπει όμως να πω ότι δεν είμαι αισιόδοξος όσον αφορά το να προκύψει το αποτέλεσμα που η πλειοψηφία, για να μην πω το σύνολο αυτού του Σώματος, επιθυμεί να προκύψει. Δεν είμαι αισιόδοξος, διότι αν μια Οδηγία άνω των 20 ετών, που είναι υποχρεωτικής τήρησης, δεν επέφερε το απαραίτητο αποτέλεσμα, αποφεύγοντας να χρειάζεται να παρουσιαστεί η έκθεση αυτή τώρα, κάτι που είναι εθελοντικού χαρακτήρα θα το επιφέρει πολύ λιγότερο.
<P>
Εν πάση περιπτώσει όμως, η έκθεση είναι καλή· και επιπλέον, θα πρέπει να διεκδικήσουμε και να ευαισθητοποιήσουμε κυρίως το Συμβούλιο, που εκπροσωπεί τις Κυβερνήσεις, ώστε με βάση την πρωτοβουλία αυτών και μέσω των δημοσίων διοικήσεων, όχι μόνο των εθνικών, αλλά και περιφερειακών και τοπικών, και μέσω των δημοσίων και μεικτών επιχειρήσεων, να ευαισθητοποιηθούν και να κάνουν πράξη αυτό το εργαλείο, που η εφαρμογή του πιστεύω ότι είναι πλήρως δίκαιη. Είναι αλήθεια ότι καλό είναι επίσης να ευαισθητοποιηθούν οι κοινωνικοί παράγοντες: σωματεία, επιχειρηματίες, γυναικείοι σύλλογοι και σύλλογοι άλλης φύσεως, πολύ ευαισθητοποιημένοι, που αγωνίζονται και διεκδικούν καθημερινά την ισότητα των δικαιωμάτων.
<P>
Ελπίζω ότι η Επιτροπή θα υποστηρίξει και θα πραγματοποιήσει μια πραγματική παρακολούθηση. Τολμώ να πω μάλιστα εδώ ότι αν σε αυτά τα τρία χρόνια δοκιμής του Κώδικα δεν υπάρξει αποτέλεσμα, θα προσπαθήσουμε να αποκτήσει χαρακτήρα δεσμευτικό και εκτελεστικό. Ελπίζω κάτι λιγότερο από το Συμβούλιο, όπως είπα και προηγουμένως.
<P>
Υπάρχουν λίγα πράγματα που προσβάλλουν τόσο την αξιοπρέπεια των προσώπων και θίγουν τόσο αυτά, και στην προκειμένη περίπτωση τις γυναίκες, όσο και το να πραγματοποιούν μια εργασία ίσης ποιότητας, ίσης έντασης με εκείνη ενός συναδέλφου, που είναι άντρας, και να λαμβάνουν όχι 20 με 25 % λιγότερο, αλλά σε μερικές περιπτώσεις ως και 40 %. Συνεπώς, με βάση την πολιτική βούληση αυτού του Κοινοβουλίου να διεκδικεί διαρκώς αυτήν την απόλυτη ισότητα, πιστεύω ότι είναι ένα ενδιαφέρον θέμα το οποίο επιθυμούμε να παρακολουθούμε από κοντά.

<SPEAKER ID=253 LANGUAGE="IT" NAME="Angelilli">
Κύριε Πρόεδρε, σε μία περίοδο που όλο και με μεγαλύτερη ανησυχία γίνεται λόγος για το φαινόμενο των νέων μορφών φτώχειας, κυρίως μεταξύ των γυναικών, δεν μπορώ να μη συμφωνήσω με την ανάγκη υιοθέτησης ενός κώδικα συμπεριφοράς για την εφαρμογή της ίσης αμοιβής μεταξύ των δύο φύλων. Συμφωνώ κυρίως εάν ένας τέτοιος κώδικας δεν περιορισθεί στην έκφραση γενικόλογων αναφορών αρχής, αλλά κατορθώσει να εγγυηθεί τη συγκεκριμένη εφαρμογή των εθνικών νομοθεσιών στο θέμα της αμοιβής, προβλέποντας συνεπώς διαδικασίες και πραγματικές κυρώσεις.
<P>
Θεωρώ εξάλλου σημαντικό η εκστρατεία ενημέρωσης και ευαισθητοποίησης σχετικά με τον κώδικα να μη περιορισθεί στους κοινωνικούς εταίρους και στις μεγάλες επιχειρήσεις, αντίθετα πιστεύω ότι θα πρέπει να καταβληθούν προσπάθειες να δημοσιοποιηθεί μεταξύ εκείνων των γυναικών που αναπτύσσουν τη δραστηριότητά τους σε μικρές και πάρα πολύ μικρές επιχειρήσεις, δηλαδή μεταξύ εκείνων των γυναικών που δεν είναι μέλη των συνδικάτων και που συχνά αναγκάζονται να εργασθούν σε εργασιακές και συμβασιακές συνθήκες πραγματικά άτυπες, ασταθείς, στα όρια της εκμετάλλευσης. Οι πρώτοι υπεύθυνοι και εγγυητές της σωστής λειτουργίας του κώδικα θα έπρεπε να είναι, τέλος, οι ίδιες οι κυβερνήσεις των χωρών μελών της Ένωσης που πολύ συχνά παριστάνουν ότι αγνοούν την ύπαρξη αυτών των διακρίσεων, ή δεν κατορθώνουν να παρέμβουν θετικά για να τις αποτρέψουν. Όσοι κυβερνούν δεν μπορούν να έχουν ήσυχη τη συνείδησή τους μόνο επειδή έχουν θεσπίσει νόμους, κώδικες ή κανονισμούς, εάν μετά δεν έχουν την πολιτική βούληση να ελέγχουν σταθερά την πραγματική εφαρμογή τους. Όπως είπε η κ. Svevo, την οποία και συγχαίρω, αυτός ο κώδικας, όπως οποιοδήποτε άλλο όργανο ή διαδικασία, έχει νόημα και μπορεί να λειτουργήσει μόνο με την προϋπόθεση ότι κανένας δεν κάνει ζαβολιές.

<SPEAKER ID=254 LANGUAGE="IT" NAME="Ghilardotti">
Κύριε Πρόεδρε και εγώ θα ήθελα να συγχαρώ τις δύο εισηγήτριες, την κ. Gonzαlez και την κ. Svevo. Εκφράζω την ικανοποίησή μου εξάλλου διότι απόψε κατά τη συζήτηση του προβλήματος παρευρίσκονται και άνδρες συνάδελφοι. Επιτρέψτε μου εντούτοις να σας μεταδώσω ορισμένα αισθήματα πικρίας, που δεν μπορώ να μην αισθανθώ. Όλοι βεβαίως συμφωνούμε ότι στην Ευρωπαϊκή Ένωση υπάρχει ένα σημαντικό νομικό corpus όσον αφορά τις ίσες ευκαιρίες και την ισοτιμία: το άρθρο 119 της Συνθήκης, που ευχόμαστε να βελτιωθεί στην προσεχή συνθήκη, το άρθρο 6 του κοινωνικού πρωτοκόλου, πολυάριθμες οδηγίες, αποφάσεις του Ευρωπαϊκού Δικαστηρίου. Ευχόμαστε επίσης και το Συμβούλιο να εγκρίνει ταχέως, βάσει των υποδείξεων του Κοινοβουλίου, την οδηγία σχετικά με την επιβάρυνση της δοκιμής, που για πρώτη φορά προβλέπει έναν ακριβή προσδιορισμό εμμέσων διακρίσεων. Έχουμε τέλος μία σειρά σημαντικών προγραμμάτων, που χρηματοδοτούνται από τον προϋπολογισμό της Ένωσης, που προωθούν, που έχουν συμβάλει ώστε το σύνολο πλέον των χωρών μελών να έχει κατά γενικό κανόνα υιοθετήσει το δίκαιο της ισοτιμίας και των ίσων ευκαιριών.
<P>
Αισθάνομαι εντούτοις πικρία διότι, παρ' όλα αυτά, απόψε συζητάμε για ένα σημαντικό κώδικα συμπεριφοράς, διότι κατά γενικό κανόνα, ακόμη η γυναικεία αμοιβή στην Ευρώπη είναι κατώτερη περίπου κατά 30 % σε σχέση με εκείνη των ανδρών. σε ορισμένους τομείς δραστηριοτήτων οι γυναίκες αμοίβονται με μισθό κατώτερο όχι μόνο για εργασίες ίσης αξίας, αλλά για την ίδια την εργασία τους. υπάρχει διαχωρισμός στην απασχόληση, τόσο οριζόντιος όσο και κάθετος, και οι διακρίσεις, όπως υπενθύμισαν οι συνάδελφοι, διαρκώς αυξάνονται διότι αυξάνονται οι προσωρινές και ελάχιστα εγγυημένες θέσεις εργασίας. οι ίδιες αυτές διακρίσεις υφίστανται και στα συνταξιοδοτικά συστήματα. Συνεπώς εάν όλα αυτά αληθεύουν, καλωσορίζουμε τον κώδικα συμπεριφοράς, αρκεί να έχει τα χαρακτηριστικά που υποδεικνύουν οι δύο εισηγήτριες στις εκθέσεις τους και να καταστεί ένα όντως υποχρεωτικό όργανο μετά από τρία χρόνια, εάν τα αποτελέσματα δεν είναι επαρκή.

<SPEAKER ID=255 LANGUAGE="DE" NAME="Mann, Thomas">
Κύριε Πρόεδρε, κύριε Επίτροπε, η αρχή της ίσης αμοιβής για ίσης αξίας εργασία μεταξύ αντρών και γυναικών υπάρχει μόνο στα χαρτιά. Η πραγματικότητα είναι εντελώς διαφορετική. Ακόμα και σήμερα κερδίζουν οι γυναίκες κατά μέσο όρο 30 % λιγότερο από τους άντρες κι αυτό περισσότερο από 20 χρόνια από την έκδοση οδηγίας για την ίση αμοιβή της εργασίας.
<P>
Στα χαμηλότερα εισοδηματικά στρώματα το ποσοστό των γυναικών είναι δυσανάλογα μεγάλο. Λόγω της ύφεσης των τελευταίων ετών συνέχισε να μεγαλώνει το άνοιγμα της ψαλίδας ανάμεσα στους μισθούς των γυναικών και των αντρών. Η μειονεκτική θέση των γυναικών φαίνεται ακόμα στον τομέα της μόρφωσης, στον περιορισμό στα λεγόμενα γυναικεία επαγγέλματα, συχνά σε θέσεις μερικής απασχόλησης χωρίς κοινωνική ασφάλιση, και στην παρεμπόδιση της επαγγελματικής εξέλιξης και της κατάληψης διοικητικών θέσεων.
<P>
Όμως τα παράπονα από μόνα τους δεν ωφελούν. Για να φτάσουμε σε αλλαγές και σε αποτελεσματικά μέτρα είναι αναγκαίες ακριβείς αναλύσεις. Η Επιτροπή ακολούθησε την πρόταση του Ευρωπαϊκού Κοινοβουλίου να δημιουργήσει έναν κώδικα συμπεριφοράς για την εξάλειψη από τον κόσμο της εργασίας των μειονεκτημάτων που εξαρτώνται από το φύλο.
<P>
Πρέπει να διερευνηθεί με ποιά μορφή υφίστανται οι επαγγελματικές διακρίσεις, αν ορισμένες διακρίσεις μένουν κρυμμένες καθώς οι άντρες λαμβάνουν πρόσθετα επιδόματα, ή αν οι διάφορες αξιολογήσεις των θέσεων εργασίας είναι απλώς μονόπλευρες. Οι πρόοδοι που έχουν επιτευχτεί πρέπει να καταγραφούν με λεπτομέρειες, καθώς και τα επιτυχημένα πρότυπα προγράμματα.
<P>
Η επεξεργασία του προγράμματος των μέτρων πρόκειται να γίνει σταδιακά σε συνεργασία με τους κοινωνικούς εταίρους. Πρέπει να διαπαιδαγωγηθούν, να ενημερωθούν και να ευαισθητοποιηθούν με τέτοιο τρόπο, ώστε κατά τις μελλοντικές διαπραγματεύσεις να τηρηθεί με ακρίβεια η αρχή της μη διάκρισης ανάμεσα στα φύλα.
<P>
Τέλος πρέπει οι γυναίκες να συμμετάσχουν στις συλλογικές διαπραγματεύσεις περισσότερο από όσο μέχρι τώρα ως ενεργές αντιπρόσωποι των συμφερόντων τους. Η πρωτοβουλία της Ευρωπαϊκής Κοινότητας, κ. Flynn, είναι, αν λάβετε υπόψη τις προτάσεις της Επιτροπής για τα Δικαιώματα της Γυναίκας, της Επιτροπής Απασχόλησης και αυτής της ενδιαφέρουσας έκθεσης, ένα σημαντικό βήμα προς περισσότερη ισότητα.

<SPEAKER ID=256 LANGUAGE="NL" NAME="Kestelijn-Sierens">
Πρόεδρε, κύριε Επίτροπε, συνάδελφοι, αισθανόμαστε ιδιαίτερη ικανοποίηση που είμαστε σε θέση να συζητήσουμε μία έξοχη έκθεση, την παραμονή της, όπως ελπίζουμε, ολοκλήρωσης του οριστικού κειμένου της νέας Ευρωπαϊκής Συνθήκης του Αμστερνταμ. Ο κώδικας δεοντολογίας σχετικά με την ίση αμοιβή για ισοδύναμη εργασία θα αποκτήσει ακόμη περισσότερη σημασία με την αναδιατύπωση του άρθρου 119, στο οποίο λαμβάνεται επιτέλους υπόψη η νομολογία του Δικαστηρίου και αναγνωρίζεται το δικαίωμα της ίσης αμοιβής για ισοδύναμη εργασία. Συμφωνώ απολύτως με την εισηγήτρια ότι οι γυναίκες πρέπει να συμμετέχουν στην προσπάθεια για την κατάρτιση συστημάτων για την αξιολόγηση καθηκόντων καθώς και στις συλλογικές διαπραγματεύσεις. Οι μισθολογικές διακρίσεις δεν είναι δυνατόν να καταργηθούν όσο η διαπραγμάτευση των μισθών μονοπωλείται από τους άντρες.
<P>
Όπως τονίστηκε ήδη από διάφορους συναδέλφους, σε περίπτωση που ο εθελοντικός κώδικας δεοντολογίας δεν αποδώσει το αναμενόμενο αποτέλεσμα, πρέπει να εξεταστεί η θέσπιση νομοθεσίας. Στη χώρα μου, ο αρμόδιος υπουργός έχει την πρόθεση να συμπεριλάβει στον κανονισμό εργασίας το σύστημα αξιολόγησης καθηκόντων. Πιστεύω ότι θα ήταν καλό να ακολουθήσουν το παράδειγμα αυτό και άλλες χώρες.

<SPEAKER ID=257 NAME="Andersson">
(SV ) Κύριε Πρόεδρε, θέλω να ευχαριστήσω και τους δύο εισηγητές για μια απολύτως θαυμάσια έκθεση, αλλά επίσης να ευχαριστήσω ταυτόχρονα την Επιτροπή για μια καλή ανακοίνωση για την καθοδήγηση.
<P>
Όλοι εμείς που μιλήσαμε εδώ μπορούμε να διαπιστώσουμε ότι η νομοθεσία που ίσχυε δεν αρκεί. Είναι σημαντικό να υπάρχει νομοθεσία, αλλά δεν αρκεί. Χρειάζεται να γίνουν πολλά περισσότερα στο περιθώριο. Ακόμη και στη πατρίδα μου την Σουηδία, η οποία συχνά αυτοεπαινείται για το ότι έχει προχωρήσει περισσότερο από τις άλλες χώρες όσο αφορά τη συμετοχή των γυναικών στην εργασία και τις μικρότερες διαφορές μισθών, και εκεί επίσης υπάρχουν διαφορές μεταξύ ανδρών και γυναικών. Αυτές οι διαφορές είχαν την τάση να αυξηθούν κατά την διάρκεια της ύφεσης που είχαμε τα τελευταία χρόνια.
<P>
Χρειάζονται πολλές αλλαγές. Χρειάζεται μια αλλαγή της αγοράς εργασίας. Σήμερα είναι οι γυναίκες που έχουν τις χαμηλόμισθες δουλειές, τις δουλειές στον δημόσιο τομέα, τις δουλειές μερικής απασχόλησης και τις άτυπες εργασίες. Πρέπει να φροντίσουμε να αποκτήσουν και αυτές οι εργασίες επίσης κοινωνική ασφάλεια ακριβώς όπως οι άλλες δουλειές. Πρέπει να φροντίσουμε να μπορούν οι γυναίκες που απασχολούνται μερικώς να περάσουν σε πλήρη απασχόληση, και πρέπει να δώσουμε τη δυνατότητα θετικών διακρίσεων ώστε να μπορούν οι άνδρες να μπούν σε γυναικεία επαγγέλματα, αλλά επίσης και οι γυναίκες να μπορούν να μπούν σε επαγγέλματα που κυριαρχούνται από τους άνδρες.
<P>
Περαιτέρω πρέπει να έχουμε μία ουδέτερη, όσον αφορά το φύλο, αξιολόγηση εργασίας. Σ&#x02BC;αυτό το σημείο δεν συμμερίζομαι την άποψη του βουλευτή κ. Glase. Οι δουλειές στους διάφορους τομείς μπορούν να αξιολογηθούν. Πρέπει να μπορεί να είναι δυνατόν να συγκριθεί η δουλειά που κάνει μια γυναίκα στον τομέα της μέριμνας ηλικιωμένων με τη δουλειά ενός οικοδόμου. Είναι μια δουλειά τουλάχιστον το ίδιο, σκληρή και απαιτητική.
<P>
Ακόμη και αν η νομοθεσία είναι σημαντική, αυτό είναι ένα ζήτημα για τους εταίρους της αγοράς εργασίας. Πρέπει να τους κάνουμε να πάρουν αυτά τα ζητήματα στα σοβαρά. Αφού πρώτα καταφέρουμε να το κάνουν αυτό οι εταίροι της αγοράς εργασίας, πιστεύω ότι θα έχουμε επίσης επιτυχία σ&#x02BC;αυτό το έργο.

<SPEAKER ID=258 NAME="Blak">
(DA ) Κύριε Πρόεδρε, η ανακοίνωση είναι θετική, επειδή συμβάλει στην έκφραση του γεγονότος ότι οι γυναίκες έχουν ορισμένα προσόντα να προσφέρουν στην αγορά εργασίας. Ωστόσο, επί πολλά χρόνια δεν καρποφόρησαν καθόλου οι προσπάθειες να προσδιοριστεί η συγκεκριμένη αξία των εν λόγω πιο «αφανών» ή ανεπίσημων προσόντων. Εάν καταστεί τώρα απόλυτα σαφές ότι τα εν λόγω προσόντα είναι απαραίτητα και άξια αμοιβής, μπορούμε ίσως να προχωρήσουμε ένα βήμα περισσότερο και να επιτύχουμε την απαγκίστρωση των γυναικών από την παγιωμένη διάρθρωση των μισθών. Είναι ικανοποιητικό το γεγονός ότι στην ανακοίνωση τονίζεται ο ρόλος των κοινωνικών εταίρων. Είναι σημαντικό να διαδραματίσουν οι συνδικαλιστικές οργανώσεις βασικό ρόλο στην επίτευξη της ισότητας της αμοιβής και, για το λόγο αυτό, έχει καθοριστική σημασία να τονίζεται στην ανακοίνωση ότι οι γυναίκες πρέπει να συμμετέχουν στις συλλογικές διαπραγματεύσεις. Ο χειρότερος εχθρός της ισότητας της αμοιβής είναι μια αποκεντρωμένη, κατακερματισμένη και εξατομικευμένη αγορά εργασίας. Οι εμπειρίες από τη Δανία δείχνουν συγκεκριμένα ότι κατά τη μετάβαση από συγκεντρωτικές σε αποκεντρωμένες διαπραγματεύσεις για τους μισθούς, η διαφορά των μισθών αυξάνεται περισσότερο. Στη Δανία η διαφορά των μισθών είναι 60.000 το χρόνο. Μόνο ένας μεγάλος φαλλοκράτης ή ένας κακός εργοδότης μπορούν να αποδεχθούν κάτι παρόμοιο. Οι συνδικαλιστικές οργανώσεις είναι οι μόνες που μπορούν να πρωτοσταστήσουν και να δημιουργήσουν τη βάση για έναν πιο σύγχρονο τρόπο αξιολόγησης της εργασίας των ανδρών και των γυναικών.
<P>
Ελπίζουμε ότι η ανακοίνωση της Επιτροπής θα συμβάλει ώστε να εξελιχθεί η κατάσταση προς την κατεύθυνση αυτή. Στην εν λόγω υπόθεση, εμείς οι άνδρες πρέπει να επιδείξουμε αλληλεγγύη με τις γυναίκες. Ο, τιδήποτε άλλο θα είναι αναξιοπρεπές. Δεν νομίζετε έτσι Επίτροπε κ. Flynn;

<SPEAKER ID=259 NAME="Flynn">
Με ιδιαίτερη ευχαρίστηση διαπίστωσα την αμέριστη υποστήριξη που έλαβε στην αίθουσα αυτή, σήμερα το απόγευμα, ο κώδικας συμπεριφοράς. Με την ευκαιρία, θα ήθελα να ευχαριστήσω την Επιτροπή Απασχόλησης και Κοινωνικών Υποθέσεων, και ειδικότερα, την εισηγήτρια κ. Gonzalez Alvarez, για τη σημαντικότατη εργασία τους κατά την εκπόνηση της έκθεσης για τον κώδικα πρακτικής στον τομέα της ίσης αμοιβής ανδρών και γυναικών. Επίσης, θα ήθελα να ευχαριστήσω την Επιτροπή για τα Δικαιώματα της Γυναίκας για τη γνωμοδότησή της, που μας παρουσίασε η κ. Colombo Svevo.
<P>
Η παρούσα έκθεση καταδεικνύει το ενδιαφέρον που επιδεικνύουν τα Μέλη του Κοινοβουλίου για το ζήτημα της ίσης αμοιβής μεταξύ ανδρών και γυναικών, η οποία συνιστά αρχή που διαφυλάχθηκε στην κοινοτική νομοθεσία από την πρώτη στιγμή. Ωστόσο, όπως γνωρίζετε όλοι, παρά το γεγονός ότι όλα τα κράτη μέλη μετέφεραν την αρχή αυτή στις εθνικές νομοθεσίες τους, τα στατιστικά δεδομένα εξακολουθούν να μαρτυρούν ότι οι γυναίκες στις χειρονακτικές εργασίες κερδίζουν το 69-90 % της μέσης ανδρικής αμοιβής. Για μη χειρόνακτες εργάτες, η διαφορά των απολαβών μεταξύ ανδρών και γυναικών είναι ακόμη μεγαλύτερη. Ο Thomas Mann συνόψισε την κατάσταση, αναφέροντας ότι διαθέτουμε τη νομοθεσία, αλλά, σε πολλές περιπτώσεις, παραμένει μόνο στα χαρτία. Γνωρίζω καλά το πρόβλημα. Η Επιτροπή, στην προσπάθειά της να μειώσει τη διαφορά, αποφάσισε να εγκρίνει τον εν λόγω κώδικα πρακτικής, που απορρέει από το Μνημόνιο σχετικά με την Ίση Αμοιβή για Εργασία Ίσης Αξίας, που δημοσιεύτηκε το 1994.
<P>
Επιτρέψτε μου να σας υπενθυμίσω ότι ο κώδικας αυτός ανταποκρίνεται στο δικό σας αίτημα, που διατυπώθηκε από την κ. Colombo Svevo στην έκθεση που συνέταξε σχετικά με το εν λόγω Μνημόνιο. Είναι πάρα πολύ σημαντικό να απαντήσουμε με τον πλέον σαφή και απλό τρόπο στο μοναδικό βασικό ερώτημα: σε τι πραγματικά παραπέμπει η έννοια της ίσης αμοιβής για εργασία ίσης αξίας; Η απάντηση στο ερώτημα αυτό δόθηκε με απόλυτη ευκρίνεια από την κ. Waddington. Δεν θα μπορούσε να είναι απλούστερη. Όταν μία γυναίκα επιτελεί εξίσου απαιτητική εργασία με ενός άνδρα, πρέπει να είναι σε θέση να απαιτήσει την ίδια αμοιβή και τα ίδια οφέλη, ακόμη και αν πρόκειται για διαφορετική θέση εργασίας, εκτός αν η μισθολογική απόκλιση δεν οφείλεται σε τακτική διακρίσεων.
<P>
Όπως όλοι γνωρίζουμε, τούτο δεν αποτελεί την καθημερινή πραγματικότητα. Για το λόγο αυτό, εγκρίναμε τον κώδικα που αποβλέπει στην παροχή πρακτικών οδηγιών, που θα διασφαλίσουν την τήρηση της αρχής περί ίσης αμοιβής σε όλες τις πτυχές του ζητήματος της μισθοδοσίας. Ο κώδικας δεν είναι νομικά δεσμευτικός, αλλά λαμβάνει υπόψη ό, τι πραγματικά χρειάζεται να εξετάζει ο εργοδότης, προκειμένου να εξασφαλίζει ότι η διάρθρωση του συστήματος μισθοδοσίας στον οργανισμό δεν βασίζεται σε καμία περίπτωση σε διακρίσεις λόγω φύλου. Ο λόγος που προσπαθούμε να επιτύχουμε το στόχο αυτό δεν είναι μόνο η δίκαιη μεταχείριση, αλλά και η ανάγκη να διασφαλιστεί ότι θα εκτιμηθεί δεόντως η συμβολή των προσόντων που διαθέτει ο καθένας στην οικονομία, που βρίσκεται στο κρίσιμο σημείο της αλλαγής. Αυτή είναι η άποψη του κ. Blak.
<P>
Για το λόγο αυτό, ο κωδικός παρέχει οδηγίες για την εξάλειψη κάθε είδους έμμεσων διακρίσεων, όπου χρησιμοποιούνται προγράμματα βαθμολόγησης, κατάταξης και αξιολόγησης της εργασίας, για τη διάρθρωση του συστήματος μισθοδοσίας.
<P>
Ο κώδικας προτείνει προσέγγιση με διττό στόχο, όταν πρόκειται για το ζήτημα ίσης αμοιβής για εργασία ίσης αξίας. Το πρώτο βήμα συνίσταται στη συγκέντρωση όλων των σχετικών πληροφοριών. Οι πληροφορίες αυτές μπορούν να αντληθούν από συλλογικές συμβάσεις, εγχειρίδια υπαλλήλων και αντίγραφα των κανονισμών του οργανισμού, που θα περιλαμβάνουν στοιχεία, όπως τις ώρες εργασίας, τη βάση υπολογισμού των υπερωριών, τη διάρθρωση του μισθολογικού συστήματος κ.ο.κ. Αφού συγκεντρωθούν οι πληροφορίες σχετικά με τις αμοιβές και τις συνθήκες απασχόλησης, το δεύτερο βήμα είναι να αξιολογηθούν οι πληροφορίες αυτές.
<P>
Η αξιολόγηση γίνεται, κατ'αρχάς, με τη βοήθεια γενικού πίνακα, όπου εμφανίζονται η σχέση μεταξύ φύλου και μισθολογικού επιπέδου, και στη συνέχεια, με την ανάλυση των στοιχείων που σχετίζονται με τις αμοιβές, και εμφανίζονται ως δυνητικά προϊόντα διακρίσεων.
<P>
Στο σημείο αυτό, θα ήθελα να επισημάνω τη σημασία του ρόλο που διαδραμάτισαν τόσο οι εργοδότες όσο και οι εργαζόμενοι στις διαπραγματεύσεις για ίση αμοιβή. Το γεγονός αυτό μας οδήγησε σε εις βάθος διαβουλεύσεις με τους κοινωνικούς εταίρους, που κατέχουν κεντρική θέση σε όλο το σχέδιο του κώδικα, πριν από την οριστική έγκρισή του, εφόσον η δική μας αντίρρηση εστιαζόταν στο γεγονός ότι η εφαρμογή και η τήρησή του έπρεπε να ικανοποιούν όλες τις ανάγκες των χρηστών.
<P>
Ο κώδικας θέτει μεγαλεπίβολους στόχους: φιλοδοξεί να λειτουργήσει ως πρακτικό μέσο. Εφόσον η ίση αμοιβή συνιστά ακρογωνιαίο λίθο των ίσων ευκαιριών για τις γυναίκες και τους άνδρες, η ορθή εφαρμογή του κώδικα θα αποτελέσει το πεδίο όπου θα δοκιμαστεί η αυστηρή δέσμευση της Ευρωπαϊκής Κοινότητας για την πλήρη και δίκαιη ενσωμάτωση των γυναικών στην αγορά εργασίας.
<P>
Ανακινήθηκαν ορισμένα ζητήματα που αξίζει να τα αναφέρουμε, στο σημείο αυτό. Απευθυνόμενος στην κ. Gonzalez Alvarez, επισημαίνω ότι χρειαζόμαστε τώρα αυτά τα πρακτικά εγαλεία, που θα μας βοηθήσουν να υποστηρίξουμε την εφαρμογή της ίσης αμοιβής. Γι'αυτό δεν πρέπει να ξεχνούμε ότι οι στόχοι αυτοί διασφαλίζονται ήδη στο άρθρο 119, που αποτέλεσε τη νομική βάση για την ανάληψη δράσης σε θέματα ισότητας στην αγορά εργασίας. Ευελπιστούμε ότι θα επεκταθεί κατά την αναθεώρηση της Συνθήκης.
<P>
Απαντώντας στην κ. Colombo Svevo, θα έλεγα ότι υπάρχουν προγράμματα της Επιτροπής που αποβλέπουν στον εντοπισμό των προβλημάτων, που παρατηρούνται στο πεδίο της ίσης αμοιβής στα κράτη μέλη, και στην εξεύρεση της κατάλληλης πρακτικής που εφαρμόζεται στα κράτη μέλη, ώστε να ισχύσει το δικαίωμα αυτό σε όλη την επικράτεια της Ευρωπαϊκής Ένωσης. Δύο ή τρία κράτη μέλη το έχουν ήδη πράξει, έχοντας ορίσει Υπαλλήλους σε θέματα Ισότητας. Εύχομαι η πρακτική αυτή να διευρυνθεί σε όλη την ΕΕ σε ένα όχι και τόσο απώτερο μέλλον.
<P>
Σε ό, τι αφορά τις παρατηρήσεις της κ. Wattington, θα ήθελα να αναφέρω ότι ήδη διεξάγονται έρευνες μέσω ειδικών προγραμμάτων που χρηματοδοτούνται. Η Οδηγία για το Βάρος της Απόδειξης, που αναφέρατε συγκεκριμένα, αν εγκριθεί, καλύπτει την Οδηγία του 1975 για την Ίση Αμοιβή, η οποία αποτέλεσε τη βάση για την έγκριση του εν λόγω κώδικα. Δεν πρέπει να λησμονούμε ότι το Ευρωπαϊκό Δικαστήριο έχει εξίσου εκδώσει αποφάσεις σχετικά με την ίση αμοιβή, γεγονός που επισήμανε η κ. Ghilardotti.
<P>
Ως προς την κ. Martinez, απαντώ ότι η ισότητα των ευκαιριών αποτελεί βασική αρχή του Τέταρτου Προγράμματος Ίσων Ευκαιριών. Υπάρχει, όπως γνωρίζετε, η Ομάδα Επιτρόπων, που ασχολείται με όλα τα ζητήματα ισότητας, και μία ενδοϋπηρεσιακή ομάδα, που πραγματεύεται όλη την παράμετρο «ισότητας» σε όλες τις δραστηριότητες της Ευρωπαϊκής Ένωσης. Το θέμα που ουσιαστικά εξατάζουμε εδώ είναι, κατά κύριο λόγο, να καταστήσουμε τους Ευρωπαίους περισσότερο ενημερωμένους σχετικά με τα δικαιώματα που έχουν ήδη αποκτήσει. Θα εκμεταλλευθούμε την ευκαιρία να διαδώσουμε τον κώδικα πρακτικής όσο το δυνατό ευρύτερα. Έχουν γίνει οι απαραίτητες ρυθμίσεις, ώστε να διανεμηθεί ο κώδικας αυτός σε κάθε κράτος μέλος, σε όλες τις διεξόδους που μας προσφέρονται.
<P>
Τέλος, απαντώντας στον κ. Andersson, θα έλεγα ότι το πρόβλημα της μερικής απασχόλησης θα πρέπει να αντιμετωπιστεί εντός του πλαισίου της κοινοτικής νομοθεσίας και της Πράξης που θα προσυπογράψει τη συμφωνία των κοινωνικών εταίρων επί άτυπης εργασίας. Αισθάνομαι μεγάλη ικανοποίηση που η συλλογική αυτή σύμβαση εγκρίθηκε τώρα και θα αποτελέσει νομικό κείμενο στο άμεσο μέλλον.
<P>
Εκφράζω τις ευχαριστίες μου προς όλους όσοι συνέβαλαν τόσο γενναιόδωρα στη συζήτηση αυτή.

<SPEAKER ID=260 NAME="Πρόεδρος">
Ευχαριστώ πολύ κ. Επίτροπε.
<P>
Μπορώ να σας πληροφορήσω ότι στη συζήτηση συμμετείχαν 8 γυναίκες και 6 άνδρες.
<P>
Η συζήτηση έληξε.
<P>
Η ψηφοφορία θα διεξαχθεί αύριο στις 12 το μεσημέρι.

<CHAPTER ID=11>
Νέες τεχνολογίες πληροφορίας και και επικοινωνίας (ΤΠΕ)
<SPEAKER ID=261 NAME="Πρόεδρος">
Η ημερήσια διάταξη προβλέπει τη συζήτηση της έκθεσης της κας Plooij-Van Gorsel, εξ ονόματος της Επιτροπής Έρευνας, Τεχνολογικής Ανάπτυξης και Ενέργειας (Α4-0153/97) σχετικά με την ανάπτυξη και εφαρμογή νέων τεχνολογιών πληροφορίας και επικοινωνίας (ΤΠΕ) στην προσεχή δεκαετία.

<SPEAKER ID=262 NAME="Plooij-Van Gorsel">
Πρόεδρε, συνάδελφοι, κυρία Επίτροπε, η έκθεσή μου και το ψήφισμα που έχει κατατεθεί απόψε ήταν πρωτοβουλία της Επιτροπής Έρευνας και Τεχνολογικής Ανάπτυξης. Η επιτροπή αυτή αποδίδει ιδιαίτερη σημασία στην ανάπτυξη του τομέα των νέων τεχνολογιών πληροφόρησης και επικοινωνίας. Παρά την πληθώρα εγγράφων που αποστέλονται από την Επιτροπή στο Κοινοβούλιο με αντικείμενο την κοινωνία των πληροφοριών, αυτό που κατά την άποψη της επιτροπής μου έλειπε ήταν μια σαφής ανάλυση του τομέα των τεχνολογιών πληροφόρησης και επικοινωνίας. Λόγω της σημασίας που έχουν οι ΤΠΕ για την προαγωγή της απασχόλησης στην Ευρώπη, στην έκθεση μου περιλαμβάνονται ορισμένες συστάσεις για τη δημιουργία ενός ευνοϊκού κλίματος για την ανάπτυξη νέων προϊόντων και υπηρεσιών ΤΠΕ, με στόχο την επαρκή στελέχωση του πέμπτου προγράμματος πλαισίου που θα εκτελεστεί στον τομέα αυτό από το 1999 έως και το 2004.
<P>
Οι οικονομικοί τομείς στους οποίους τρέφουμε μεγάλες προσδοκίες για το άμεσο μέλλον εντοπίζονται όλοι στη βιομηχανία παραγωγής ηλεκτρονικών προϊόντων, την τεχνολογία πληροφόρησης και τις υπηρεσίες οι οποίες διασυνδέονται με τον κλάδο αυτό. Από την άποψη της απασχόλησης, έχει ιδιαίτερη σημασία να προωθηθεί η ανάπτυξη των τομέων αυτών. Η Ευρώπη χάνει με μεγάλη ταχύτητα το μερίδιό της στην παγκόσμια αγορά ΤΠΕ. Ενώ το μερίδιο της Ευρώπης ήταν το 1990 35 %, το 1996 είχε ήδη μειωθεί σε 28 %. Europe is stuck in the middle, αυτό είναι το συμπέρασμα μιας μελέτης ελέγχου επιδόσεων που πραγματοποιήθηκε κατά την περίοδο της ολλανδικής προεδρίας και έχει ως αντικείμενο την ανταγωνιστικότητα της ευρωπαϊκής βιομηχανίας ΤΠΕ. Η απώλεια του μεριδίου της αγοράς είναι αξιοσημείωτη επειδή η Ευρώπη διαθέτει μία άριστη επιστημονική υποδομή. Τα τελευταία χρόνια αναπτύχθηκαν στην Ευρώπη πάμπολλες νέες τεχνολογίες στις οποίες δεν δόθηκε καμία συνέχεια. Σκεφτείτε για παράδειγμα, την τηλεόραση υψηλής ευκρίνειας. Το δίδαγμα που μπορούμε να αντλήσουμε είναι ότι οι εξελίξεις δεν πρέπει να θεωρούνται μόνο με βάση μία τεχνική οπτική. Σε πολλές περιπτώσεις η εισαγωγή νέων τεχνολογιών στην αγορά αποβαίνει ανεπιτυχής. Το μάρκετινγκ είναι και παραμένει το κλειδί της επιτυχίας στην αγορά.
<P>
Όμως, συνάδελφοι, δεν μπορούμε να εγκαταλείψουμε τα πάντα στη λειτουργία της αγοράς. Ίσως η δήλωση αυτή να μην ακούγεται ιδιαίτερα φιλελεύθερη, παρόλα αυτά πρέπει καταρχάς να επισημανθεί ότι οι κρατικές υπηρεσίες πρέπει να μετατραπούν σε καλούς χρήστες ηλεκτρονικών υπηρεσιών και προϊόντων. Οι εθνικές και οι ευρωπαϊκές αρχές πρέπει να κατευθύνουν την κατάσταση και να δίνουν το καλό παράδειγμα. Εν ολίγοις, leading by example . Πώς είναι δυνατό να πείσουμε τους ευρωπαίους πολίτες να χρησιμοποιούν προϊόντα ΤΠΕ τη στιγμή που αυτό δεν γίνεται από τις ίδιες τις δημόσιες αρχές. Συμπεριφερόμενες ως leading consumer ή launching customer ψηφιακών προϊόντων και υπηρεσιών, οι τοπικές, περιφερειακές, εθνικές και ευρωπαϊκές αρχές μπορούν να επηρεάσουν σημαντικά τη λειτουργία τομέων της αγοράς όπως είναι η δημόσια υγεία, η πολιτική για τους ηλικιωμένους, οι μεταφορές και η εκπαίδευση και να προάγουν κατ'αυτόν τον τρόπο τη χρήση ΤΠΕ.
<P>
Ποιό είναι συνεπώς το σημαντικότερο καθήκον της Ευρώπης και των κρατών μελών; Αυτό που χρειαζόμαστε κατ'αρχάς είναι ένα ισχυρό νομοθετικό πλαίσιο τόσο σε ευρωπαϊκό όσο και σε εθνικό επίπεδο. Και αυτό είναι απαραίτητο προκειμένου να εξασφαλισθεί η θέση της Ευρώπης στην παγκόσμια αγορά τεχνολογιών πληροφόρησης και επικοινωνίας. Ιδιαίτερως, πρέπει να βρεθούν νομοθετικές λύσεις για προβλήματα που αφορούν την παράνομη χρήση λογισμικού. Πρέπει να ρυθμιστούν καλύτερα τα θέματα τυποποίησης, αποκλειστικής εκμετάλλευσης και των εμπορικών σημάτων. Παράλληλα, η ευρωπαϊκή νομοθεσία πρέπει να αποτελεί έκφραση της σύγκλισης των τεχνολογιών επικοινωνίας και πληροφόρησης. Η εξέλιξη αυτή δεν επιτρέπεται να παρεμποδιστεί από την ύπαρξη νομοθετικού κενού στον τομέα αυτό. Εν ολίγοις, τα κράτη μέλη πρέπει να συντονίσουν καλύτερα τις πολιτικές που ασκούν στον τομέα των ΤΠΕ. Μόνο τότε θα μπορέσει να δημιουργηθεί μία ευρωπαϊκή αγορά. Προφανώς, τα τρέχοντα προγράμματα Ε & Α που εκτελούνται με βάση το τέταρτο πρόγραμμα πλαίσιο δεν επαρκούν για την ενίσχυση της θέσης της Ευρώπης στον τομέα των ΤΠΕ. Για τον καθορισμό του περιεχομένου του πέμπτου προγράμματος πλαισίου, τα προγράμματα αυτά πρέπει να αναλυθούν από την άποψη της συμβολής τους στην οικονομική ευμάρεια στην Ευρώπη. Από τις αναλύσεις αυτές μπορούν να αποκρυσταλλωθούν οι βέλτιστες πρακτικές, οι οποίες μπορούν να χρησιμοποιηθούν για τη βελτίωση της αποτελεσματικότητας των μελλοντικών προγραμμάτων.
<P>
Τελευταίο αλλά μη αμελητέο: επανερχόμενη στη σημασία που έχει ο τομέας των ΤΠΕ για την απασχόληση, θα ήθελα να επισημάνω ότι η σχετική πολιτκή δεν πρέπει να απευθύνεται μόνο στις μεγάλες επιχειρήσεις αλλά και στις μικρομεσαίες. Είναι απαραίτητο να δοθεί περισσότερη προσοχή στις δυνατότητες που διαθέτουν οι ΜΜΕ όσον αφορά την εισαγωγή καινοτομιών. Συνεπώς, ελπίζω και θα ασχοληθώ προσωπικά με το θέμα ότι οι μικρομεσαίες επιχειρήσεις δεν θα παραγνωριστούν κατά τη στελέχωση του πέμπτου προγράμματος πλαισίου.

<SPEAKER ID=263 LANGUAGE="EN" NAME="McNally">
Κύριε Πρόεδρε, θα ήθελα να συγχαρώ την κ. Plooij, που δεν είναι απλώς καλή ομιλήτρια, αλλά και πολύ καλή ακροάτρια, γεγονός που είναι ακόμη πιο σημαντικό. Είναι προφανές ότι άκουγε με προσοχή τις συζητήσεις που έγιναν στην επιτροπή για την έκθεσή της, και ενσωμάτωσε πολλές από τις ιδέες που είχαν τότε διατυπωθεί.
<P>
Έχουμε τη δυνατότητα να συντάξουμε εκθέσεις από δική μας πρωτοβουλία, γιατί επιθυμούμε να τονίσουμε ζητήματα που συχνά αφορούν προσεχή νομοθεσία. Περί αυτού πρόκειται στη συγκεκριμένη περίπτωση. Τούτο αποτελεί τμήμα της συλλογιστικής διαδικασίας της επιτροπής μας για το πέμπτο πρόγραμμα πλαίσιο. Θα πρέπει, άραγε, να εξακολουθούμε να δίνουμε έμφαση στις τεχνολογίες πληροφορίας και επικοινωνιών, που περιλαμβάνονται στο τέταρτο πρόγραμμα πλαίσιο; Αν προσέξουμε τον τίτλο της έκθεσης δικής μας πρωτοβουλίας, αναφέρεται τόσο στην ανάπτυξη όσο και στην εφαρμογή των τεχνολογιών πληροφοριών και επικοινωνιών κατά την προσεχή δεκαετία, και έχει σημασία να μην κοιτάξουμε απλώς και μόνο την τεχνολογία, αλλά και την εφαρμογή.
<P>
Πρόκειται για έκθεση που έχει τονίσει τα σωστά σημεία και διατυπώνει συγκεκριμένες προτάσεις. Κατ'αρχάς, την ανταγωνιστικότητα της Ευρωπαϊκής Ένωσης. Έχουμε απηυδήσει εντελώς με αυτό το σύνδρομο, που επινοήθηκε στην ΕΕ, ακολουθώντας το παράδειγμα της Ιαπωνίας, και πρέπει να αλλάξουμε αυτή τη νοοτροπία. Η κ. Plooij μας προειδοποιεί απερίφραστα ότι ελλαττώνεται η ανταγωνιστικότητά μας. Πρόσφατα με προειδοποίησαν επιστήμονες ερευνητές της εκλογικής περιφέρειάς μου, οι οποίοι επισκέφτηκαν την Νοτιο-Ανατολική Ασία, ότι απατώμεθα αν φανταζόμαστε ότι η περιοχή αυτή δεν είναι έτοιμη να μας κυριεύσει. Στέλνουν φοιτητές για να μάθουν από τα έργα μας, και εκείνοι, όταν επιστρέφουν στη χώρα τους, τα βελτιώνουν. Είμαστε τόσο ικανοποιημένοι από τον εαυτό μας, ώστε δεν επισκεπτόμαστε τις χώρες αυτές, για να δούμε τι συμβαίνει.
<P>
Οι Ηνωμένες Πολιτείες, ως καπιταλιστική κοινωνία ελεύθερης αγοράς, έχει κάθε δυνατότητα να παρέμβει, προκειμένου να βοηθήσει τις βιομηχανίες της. Πρέπει και εμείς να κάνουμε το ίδιο. Στους παράγοντες που εμπλέκονται στην ανταγωνιστικότητα περιλαμβάνονται -όπως απέδειξε η κ. Plooij- η ενιαία αγορά και ο συντονισμός και η εναρμόνιση μεταξύ των κρατών μελών. Όμως η ενιαία αγορά από μόνη της δεν είναι αρκετή. Πρέπει να διαθέτουμε κανονισμούς και να εξετάζουμε ζητήματα, όπως οι υποχρεώσεις του δημοσίου τομέα, βασικές στον τομέα αυτό, οι πολιτικές συνοχής που ακολουθούμε, η υποστήριξη των μικρών και μεσαίων επιχειρήσεων. Επισκέπτομαι συνεχώς μικρά εργαστήρια, όπου οι άνθρωποι, που εργάζονταν για μεγάλες εταιρίες τεχνολογιών πληροφορίας (ΙΤ), όπως η Alcatel, ακολούθησαν το δικό τους δρόμο και αποφάσισαν να εφαρμόζουν τις δικές τους ιδέες: ο τομέας αυτός σημείωσε τεράστια αύξηση. Πρέπει να λαμβάνουμε υπόψη τις κοινωνικές επιταγές των Τεχνολογιών Πληροφορίας και Επικοινωνιών, τα οφέλη για το περιβάλλον, που μπορούν να προκύψουν από αυτές, εφόσον λιγότερα άτομα θα κινούνται για να μεταβούν στην εργασία τους. Οι κοινωνικές επιταγές περιλαμβάνουν την κακή χρήση, την πορνογραφία, κτλ., τις εφαρμογές, την υγεία και την εκπαίδευση. Πόσο σημαντικό πλεονέκτημα διαθέτουμε λόγω της γλωσσικής ποικιλίας μας, συμπεριλαμβανομένων δύο παγκόσμιων γλωσσών, των αγγλικών και των ισπανικών -θα πρέπει, βεβαίως, να προσθέσω τα γαλλικά, καθώς βρίσκεται εδώ η κ. Cresson.
<P>
Η κ. Plooij-van Gorsel δικαίως ισχυρίζεται ότι η ανάπτυξη δεν είναι απλώς ποσοτική, αλλά κυρίως ποιοτική. Πρόκειται για τις ζωές των πολιτών μας. Μπράβο σας, κ. Plooij-van Gorsel.

<SPEAKER ID=264 LANGUAGE="EN" NAME="Chichester">
Κύριε Πρόεδρε, θα ήθελα, κατ'αρχάς, να συγχαρώ την εισηγήτρια για την έκθεσή της.
<P>
Όλο το φάσμα των τεχνολογιών πληροφορίας και επικοινωνιών έχει ζωτική σημασία για τον τρόπο ζωής μας και για την οικονομία μας. Το συνειδητοποίησα με πολύ πρακτικό τρόπο αυτή την εβδομάδα: η οθόνη που έχω στο γραφείο μου δεν λειτουργούσε όταν έφτασα. Η αλήθεια είναι ότι δεν λειτουργούσε ούτε κατά την τελευταία ημι-συνεδρίαση στο Στρασβούργο, παρά τις προσπάθειες των εδώ υπηρεσιών. Τελικά, χθες το απόγευμα, η εικόνα και ο ήχος αποκαταστάθηκαν. Επιτέλους, μπορούσα να δω που θα διεξάγονταν οι συνεδριάσεις, που έπρεπε να παρακολουθήσω, και μπορούσα να δω ακόμη και τις ειδήσεις του BBC World, που έδειναν λεπτομερείς πληροφορίες για τη σημαντικότατη εκείνη εκλογική αναμέτρηση για την ηγεσία του Συντηρητικού Κόμματος. Όσο διάστημα, όμως, η συσκευή δεν λειτουργούσε, ένιωθα έντονα ότι κάτι μου λείπει. Αναλογίστηκα ότι ο εξοπλισμός προερχόταν από κρατικοποιημένη εταιρεία μιας χώρας, που εξακολουθεί να καταβάλλει προσπάθειες για να αντιμετωπίσει την ανισορροπία της οικονομίας, όπου πολλά ανήκουν στον δημόσιο τομέα και προστατεύονται από τις ανταγωνιστικές πιέσεις.
<P>
Αποτελεί κοινό τόπο ότι ο εν λόγω τομέας της βιομηχανίας -οι Τεχνολογίες Πληροφορίας και Επικοινωνιών- καταγράφει τη δυναμικότερη ανάπτυξη παγκοσμίως. Το άνοιγμα της αγοράς τηλεπικοινωνιών στον ανταγωνισμό έδωσε σημαντική ώθηση στην ανάπτυξη και την καινοτομία στο ΗΒ, και θα έχει τα ίδια αποτελέσματα στο σύνολο της Ευρώπης από το επόμενο έτος.
<P>
Στην έκθεση αυτή διατυπώνονται εκκλήσεις από κράτη μέλη για καλύτερο συντονισμό των πολιτικών τους, καθώς και εκκλήσεις προς την Επιτροπή, προκειμένου να αναπτύξει νέα πολιτική στον τομέα των Τεχνολογιών Πληροφορίας και Επικοινωνιών. Γιατί; Εγώ υποστηρίζω ότι πρέπει να συμβαδίσουμε με τις δυνάμεις του ανταγωνισμού και της καινοτομίας, και να μην προσπαθήσουμε να προβλέψουμε την αγορά ή να κάνουμε τις καλύτερες επιλογές, γιατί δεν κερδίζουμε τίποτα. Είναι ίσως προτιμότερο να εστιάζουμε τους δημόσιους πόρους σε αναγνωρίσιμες προκλήσεις, όπως είναι ο σχεδιασμός για την τεράστια αλλαγή και το υπερβολικό κόστος που προϋποθέτει η κυκλοφορία του ενιαίου νομίσματος, ή, ακόμη πιο σημαντικό, η εξεύρεση λύσης στη λεγόμενη ωρολογιακή βόμβα της χιλιετίας -τους υπολογιστές- που δεν θα αναγνωρίσει το έτος 2000 και τότε θα εκραγεί.
<P>
Μετά από ωριμότερη σκέψη, οι αγορές θα μπορούσαν να καταλήξουν σε λύσεις σχετικά με το ζήτημα του ενιαίου νομίσματος, όπως εκείνες που βρήκαμε το Σεπτέμβριο 1992. Πληροφορούμαι ότι υπάρχουν επιχειρήσεις στο ΗΒ που ήδη προσφέρουν λύσεις στην πρόκληση της εποχής. Ζούμε σε ενδιαφέροντες καιρούς.
<P>
Αυτή ήταν η ομιλία μου. Τώρα, θα αποτολμήσω ένα εγχείρημα που προϋποθέτει τη συνεργασία Ολλανδών και Αγγλων. Ο συνάδελφός μου, κ. van Velzen, ζητεί να τον συγχωρέσετε που δεν παρευρίσκεται εδώ, και θα διαβάσω τις σημειώσεις του, επικαλούμενος την επιείκιά σας για τα ολλανδο-αγγλικά μου.
<P>
Η Ομάδα ΡΡΕ υποστηρίζει τη βασική γραμμή της εν λόγω έκθεσης. Εμείς, η Ευρωπαϊκή Ένωση, μπορούμε να αντλήσουμε μαθήματα από τις Ηνωμένες Πολιτείες. Τούτο δεν σημαίνει ότι η κ. Cresson πρέπει να γράψει βιβλίο για τις Τεχνολογίες Πληροφορίας και Επικοινωνιών (ΤΠΕ), αλλά ότι η Ευρωπαϊκή Ένωση πρέπει να διαδραματίσει ενεργό ρόλο στην ανάπτυξη των ΤΠΕ. Το ερώτημα είναι σε τι θα πρέπει να συνίσταται ο ρόλος αυτός. Η κ. Pooij-van Gorsel δίνει ορισμένες απαντήσεις: καλύτεροι κανόνες για την εσωτερική αγορά, προτεραιότητα των ΤΠΕ στο πέμπτο πρόγραμμα πλαίσιο, προτεραιότητα των ΤΠΕ στην πολιτική συνοχής, και καλύτερες συνθήκες, αποτελεσματικότερη προτεραιότητα, σε ό, τι αφορά τις επενδύσεις στις ΤΠΕ.
<P>
Ωστόσο, ο κ. van Velzen παραβλέπει ένα στοιχείο που περιλαμβάνει η έκθεση της κ. Pooij-van Gorsel: το συντονισμό. Υπάρχει ο κίνδυνος πολιτικών χωρίς συνοχή στα κράτη μέλη και την ΕΕ. Η έκθεση αυτή καλύπτει σχεδόν κάθε πτυχή της πολιτικής. Ο κ. van Velzen θέλει να υποβάλει μία πρόταση σχετικά με τη διάκριση των αρμοδιοτήτων στο εσωτερικό της Επιτροπής. Γιατί να μην οριστεί Επίτροπος που θα είναι υπεύθυνος για την πολιτική στον τομέα των ΤΠΕ γενικώς, αλλά, πάνω απ'όλα, για τον γενικό συντονισμό μεταξύ των διαφόρων γενικών διευθύνσεων; Αν μπορέσουμε να οργανώσουμε καλά τις πολιτικές μας στο χώρο των ΤΠΕ, θα μπορούσαμε να αποκομίσουμε σημαντικό ανταγωνιστικό πλεονέκτημα, γιατί θα έχουμε ενσωματώσει ευρωπαϊκές τεχνολογίες πληροφορίας και επικοινωνιών.
<P>
Ο κ. van Velzen αναμένει με ενδιαφέρον την απάντηση του επιτρόπου. Έτσι ολοκληρώνεται και η δεύτερη ομιλία μου.

<SPEAKER ID=265 LANGUAGE="IT" NAME="Malerba">
Κύριε Πρόεδρε, κυρία επίτροπε, η έκθεση της κ. Plooij επιστρέφει στο θέμα της κοινωνίας της πληροφορίας, των εφαρμογών και της ανάπτυξης της αγοράς. Πρόκειται για ένα ισόρροπο, πλούσιο σε εναύσματα έγγραφο που έχει συγκεντρώσει στην ουσία όλες τις υποδείξεις τις οποίες έχουμε διατυπώσει στην Επιτροπή Έρευνας. Θα σταθώ σε δύο μόνο σημεία.
<P>
Η άποψη μου είναι, σύμφωνα μάλιστα θα έλεγα και με την εμπειρία μου σχετικά με την ανάπτυξη και τη διάδοση της κοινωνίας της πληροφορίας, ότι οι πιο σημαντικοί περιοριστικοί παράγοντες επάνω στους οποίους θα πρέπει να εργασθούμε είναι κυρίως το κόστος πρόσβασης στην τηλεπληροφορική και ο πολιτισμικός παράγοντας. Θα προσπαθήσω να εξηγηθώ καλύτερα. Σχετικά με το ζήτημα του κόστους συσκευών και υπηρεσιών, ελπίζουμε να μειωθεί το κόστος χάρη στην απελευθέρωση των τηλεπικοινωνιών, αλλά εάν πράγματι αληθεύει ότι οι υπολογιστές στοιχίζουν όλο και λιγότερο, δεν έχω ακόμη διαπιστώσει σημαντικά αποτελέσματα στους λογαριασμούς των τηλεπικοινωνιών. Η διαφορά που θα πρέπει να καλυφθεί σε σχέση με τις Ηνωμένες Πολιτείες όσον αφορά το κόστος των υπηρεσιών είναι όντως μεγάλη.
<P>
Σχετικά με τα πολιτισμικά εμπόδια, διαπιστώνω ότι φθάνουν στην Ίντερνετ εφαρμογές απευθείας αγοράς software , εφαρμογές ηλεκτρονικού εμπορίου, που είναι όμως ακόμη κυρίως αμερικανικές. Αυτή η διαφορά αυξάνει εξαιτίας του γλωσσικού προβλήματος, και μου φαίνεται δύσκολο να ταξιδεύει κανείς σήμερα στην Ίντερνετ χωρίς να γνωρίζει αγγλικά. Στην Ευρώπη πολύ λίγα γίνονται ακόμη για την εκμάθηση των λεγομένων ξένων γλωσσών στο σχολείο, και όχι αρκετά για να ξεπερασθούν τα γλωσσικά εμπόδια και με τη χρησιμοποίηση των τεχνολογιών της κοινωνίας της πληροφορίας. Επίσης πολύ λίγα γίνονται στο σχολείο για τη χρήση, την εξοικείωση με τον υπολογιστή. Ο γιος μου άρχισε το σχολείο στις Ηνωμένες Πολιτείες και όταν γυρίσαμε στην Ευρώπη και λάβαινε γράμματα από τους αμερικανούς συμμαθητές του, ηλικίας 9 ετών, ήταν γραμμένα στον υπολογιστή. Γι αυτά τα παιδιά είναι πιο εύκολο να χρησιμοποιούν τα πλήκτρα του υπολογιστή, παρά το στιλό. Το ευρωπαϊκό σχολείο δεν προσφέρει στους νέους μας τις καλύτερες ευκαιρίες για την πρόσβαση στο νέο κόσμο της τηλεματικής, και φοβούμαι ότι πρόκειαι για ένα σημαντικό στρατηγικό μειονέκτημα. Οι ευρωπαϊκές κυβερνήσεις θα έπρεπε να δώσουν κατεπειγόντως σαφείς απαντήσεις σε αυτό το ζήτημα.

<SPEAKER ID=266 LANGUAGE="SV" NAME="Holm">
Κύριε Πρόεδρε, όσον αφορά αυτήν την θαυμάσια έκθεση της κ. Plooij - van Gorsel θέλω μόνο να τονίσω εφτά σύντομα σημεία στο σύντομο λεπτό μου.
<P>
Πρώτον, η τεχνολογία της πληροφορικής πρέπει να χρησιμοποιηθεί περισσότερο στις περιφερειακές περιοχές της ΕΕ. Είναι μεγίστης σημασίας και είναι επίσης αυτοί που μένουν σ&#x02BC;αυτές τις περιοχές που μπορούν να την χρησιμοποιήσουν περισσότερο.
<P>
Δεύτερον, η τεχνολογία της πληροφορικής πρέπει επίσης να είναι στήριγμα για τον πιο ηλικιωμένο πληθυσμό. Η νεολαία κατέχει ήδη την τεχνολογία της πληροφορικής και των επικοινωνιών πολύ καλά. Είναι όμως οι ηλικιωμένοι επίσης που μπορούν να έχουν το μεγαλύτερο όφελος από αυτή την τεχνολογία, π.χ. όταν δεν έχουν δυνάμεις να πάνε να ψωνίσουν και μπορούν αντ&#x02BC;αυτού να παραγείλουν φαγητό μέσω του ηλεκτρονικού υπολογιστή τους στο σπίτι.
<P>
Τρίτον, ο προσανατολισμός πρέπει να είναι προς τις μικρές επιχειρήσεις. Οι μεγάλες επιχειρήσεις έχουν ήδη αρκετούς ηλεκτρονικούς υπολογιστές.
<P>
Τέταρτον, η τεχνολογία της πληροφορικής πρέπει να είναι φιλική στη χρήση για να μπορεί να την χρησιμοποιήσει το μεγάλο μέρος του πληθυσμού.
<P>
Πέμπτον, πρέπει να μάθουμε, κάτι στο οποίο αναφέρθηκε ο κ. Chichester, τι θα συμβεί το 2000. Τι θα συμβεί τότε;
<P>
Έκτον, πρέπει να μειωθεί η γραφειοκρατία στα προγράμματα της ΕΕ.
<P>
Έβδομο και τελευταίο πρέπει το Ευρωκοινοβούλιο να δώσει το παράδειγμα. Είναι ντροπή το ότι δεν χρησιμοποιούμε την επικοινωνία της τεχνολογίας της πληροφορικής καλύτερα σ&#x02BC;αυτό το οίκημα. Δεν μπορεί να γίνει χειρότερα απ&#x02BC;ότι έιναι σήμερα, μπορεί μόνο να γίνει καλύτερα. Ελπίζω ότι θα είναι πολύ καλύτερα στο μέλλον.

<SPEAKER ID=267 LANGUAGE="DE" NAME="Lukas">
Κύριε Πρόεδρε, αυτή η έκθεση διαπραγματεύεται ένα εξαιρετικά ενδιαφέρον και συναρπαστικό θέμα. Μπορεί κανείς από αυτή να διαπιστώσει πόσο πολύ ο ευρωπαϊκός κλάδος της ΤΠΕ υστερεί απέναντι στον εξωευρωπαϊκό, κυρίως όμως απέναντι στον αμερικανικό ανταγωνισμό.
<P>
Ελπίζω πως θα ταρακουνήσει την Επιτροπή, γιατί θα είναι σημαντικό καθήκον της ΕΕ να εφαρμόσει σε αυτόν ακριβώς τον τομέα συγκεκριμένα μέτρα και να χρησιμοποιήσει τα κατάλληλα μέσα για να κρατήσει ανταγωνιστική τη θέση της Ευρώπης. Για να ξεχωρίσουμε ορισμένα σημεία που είναι σημαντικά: Έμφαση σε νέα προϊόντα και κάθετα τμήματα της αγοράς, όπως είναι για παράδειγμα η τηλεϊατρική, η επεξεργασία της ομιλίας ή η τηλεδιδασκαλία, ιδιαίτερη προσοχή στις μικρομεσαίες επιχειρήσεις, κυρίως στον τουρισμό, για τις οποίες μπορούν να ανοίξουν πρόσθετες συνθήκες αγοράς και δυνατότητες κρατήσεων και στις οποίες με τη βοήθεια της σύγχρονης τηλεπικοινωνιακής τεχνολογίας μπορούν να δημιουργηθούν νέες θέσεις εργασίας. Τα αναγκαία θετικά κίνητρα και η θετική διάθεση επιτυγχάνονται καλύτερα με την αυξημένη χρήση της τεχνολογίας της πληροφορίας στον τομέα των σχολείων και της εκπαίδευσης.

<SPEAKER ID=268 NAME="Cresson">
Κύριε Πρόεδρε, κυρίες και κύριοι βουλευτές, αυτή η έκθεση πρωτοβουλίας του Ευρωπαϊκού Κοινοβουλίου έρχεται σε μία ιδιαίτερα επίκαιρη στιγμή για να υπενθυμίσει την επιτάχυνση που γνωρίζουν οι τεχνολογίες της πληροφορίας και των επικοινωνιών, ιδιαίτερα όσον αφορά την οικονομική και κοινωνική διάσταση των επιπτώσεών τους. Η Επιτροπή έχει από την πλευρά της πλήρη επίγνωση του γεγονότος αυτού και θα ήθελα, σχετικά με αυτό, να αναφέρω τρία παραδείγματα για να στηρίξω την άποψή μου.
<P>
Καταρχή, οι ανακοινώσεις που έγιναν πρόσφατα σχετικά με την κοινωνία της πληροφορίας και ιδιαίτερα το σχέδιο δράσης, που βρίσκεται στη δεύτερη έκδοσή του. 'Επειτα, οι δραστηριότητες που εγκαινίασα στον τομέα της εκπαίδευσης και οι οποίες συζητήθηκαν σε πολλά Συμβούλια Υπουργών Εκπαίδευσης, ιδίως το πρόγραμμα «Εκμάθηση στην κοινωνία της πληροφορίας», που έχει ως αντικείμενο να θέσει στη διάθεση των μαθητών των σχολείων τα πολυμέσα που είναι αναγκαία, εμπνεόμενοι από τα παραδείγματα που υπάρχουν σε ορισμένες χώρες, ιδίως στις σκανδιναβικές χώρες, αλλά είναι πρωτοβουλίες που τείνουν σήμερα να γενικευθούν και επιμένουμε πολύ στο σημείο αυτό. Τα περισσότερα κράτη μέλη, σήμερα, καθόρισαν προγράμματα εξοπλισμού των σχολείων, και τίθεται επίσης φυσιολογικά το πρόβλημα των εκπαιδευτικών λογισμικών. Δημιούργησα μία task force για τα εκπαιδευτικά λογισμικά, που συγκεντρώνει ταυτόχρονα τους παραγωγούς, τους χρήστες, τις δημόσιες αρχές και έναν αριθμό ειδικών. Προχωρήσαμε πολύ στον τομέα αυτό εδώ και δύο χρόνια.
<P>
Τα εργαλεία που παρέχουν οι τεχνολογίες της πληροφορίας και των επικοινωνιών, όπως για παράδειγμα τα Πολυμέσα και το 'Ιντερνετ, καλούνται να διαδραματίσουν έναν ουσιώδη ρόλο στην καθημερινή ζωή. Σε όλα τα προγράμματά μας, ιδίως στα προγράμματα τοπικής ανάπτυξης, βοηθάμε πάρα πολύ τις τοπικές κοινότητες που χρησιμοποιούν αυτούς τους μηχανισμούς για να διευκολύνουμε, για παράδειγμα, την πρόσβαση στην απασχόληση, για τη διάδοση των πληροφοριών τις οποίες χρειάζονται οι συμπολίτες μας.
<P>
Τέλος, το πέμπτο πρόγραμμα-πλαίσιο τεχνολογικής έρευνας και ανάπτυξης διαβιβάσθηκε στα τέλη Απριλίου 1997. Περιμένω άλλωστε από το Ευρωπαϊκό Κοινοβούλιο να γνωστοποιήσει λίαν προσεχώς την άποψή του, σε πρώτη ανάγνωση, και με ταχύτητα να εκδηλώσει ιδίως στο Συμβούλιο 'Ερευνας τη βαρύτητα που πρέπει να αποδώσει στην έρευνα. Η έρευνα χρειάζεται συνέχεια. Γι'αυτό, πρέπει να φροντίσουμε ώστε το χρονοδιάγραμμα συναπόφασης του πέμπτου προγράμματος-πλαισίου να τηρηθεί και το Συμβούλιο 'Ερευνας να καταλήξει σε μία κοινή θέση το αργότερο κατά τη σύνοδό του τού Νοεμβρίου. Πράγματι, η έρευνα διαδραματίζει ένα κινητήριο ρόλο σε θέματα προηγμένης τεχνολογίας και βιομηχανικής ανταγωνιστικότητας. Αυτό ισχύει ιδιαίτερα για τις βιομηχανίες της πληροφορίας και της επικοινωνίας.
<P>
Ακριβώς, ένα από τα τρία θέματα του πέμπτου προγράμματος- πλαισίου ενδιαφέρεται για τις τεχνολογίες της πληροφορίας και των επικοινωνιών και τα δύο άλλα θέματα προσφεύγουν κατά τρόπο σημαντικό στις τεχνολογίες της πληροφορίας και των επικοινωνιών. Θα αρκεστώ να αναφέρω, σχετικά, τις κεντρικές δράσεις που δημιουργήσαμε όπως προϊόντα, μεθόδους, οργανώσεις ή άλλες κεντρικές δράσεις όπως οι «Νέες προοπτικές για την αεροναυτική», ή «Η πόλη του αύριο».
<P>
Σε όλους αυτούς τους τομείς, χρησιμοποιούμε τις προηγμένες τεχνολογίες στον τομέα της επικοινωνίας. Επιπλέον, η καθοδήγηση των προγραμμάτων και των δράσεων, ανάλογα με την οικονομική και κοινωνική επίπτωσή τους, εγγράφεται στην ίδια τη δομή της πρότασης σχετικά με το πέμπτο πρόγραμμα-πλαίσιο.
<P>
Το μήνυμα του Κοινοβουλίου, στην έκθεση πρωτοβουλίας αυτού, είναι σαφές. Η προσέγγιση, για τις τεχνολογίες της πληροφορίας και των επικοινωνιών, πρέπει να είναι συνολική και η αποτελεσματικότητά της πρέπει να βρίσκεται στο ύψος των ζητημάτων που διακυβεύονται. Η Επιτροπή συμμερίζεται αυτή την άποψη. Επιπλέον, η ανάπτυξη της κοινωνίας της πληροφορίας, αντί να δημιουργεί μία κοινωνία δύο ταχυτήτων, πρέπει αντίθετα να παρέχει τα μέσα για να καλυφθούν οι αποκλίσεις ανάμεσα στις διάφορες κοινωνικές ομάδες και ανάμεσα στις αναπτυγμένες περιοχές και εκείνες που είναι πιο μειονεκτικές. Αντιλαμβανόμαστε ήδη, από τις πρώτες εμπειρίες που βρίσκονται υπό εξέλιξη, ότι η απόσταση καλύπτεται εύκολα, για παράδειγμα, σε σχέση με τις αγροτικές ζώνες, όσον αφορά την εκπαίδευση και επίσης την υγεία, και ότι διαθέτουμε μέσα που επιτρέπουν σε πιο μειονεκτικές κατηγορίες ή περιοχές να έχουν πρόσβαση σε έναν αριθμό υπηρεσιών.
<P>
Η Επιτροπή προσυπογράφει ιδίως την τελική σύσταση της έκθεσης, δηλαδή την ανάγκη να φροντίσουμε ώστε να διασφαλισθεί επίσης, αφενός, η διαρκής ανάπτυξη με σεβασμό προς το περιβάλλον και η κοινωνική ευημερία και, αφετέρου, η οικονομική ανάπτυξη. Δεν θα μπορούσε να διατυπωθεί καλύτερα, διότι αυτοί ακριβώς είναι οι δύο στόχοι μας.
<P>
Για να ολοκληρώσω, θα ήθελα να σας πω ότι η Επιτροπή υποδέχεται ευνοϊκά το σύνολο των συστάσεων, ιδίως εκείνες που απευθύνονται σε αυτή, και θα τους δώσει ιδιαίτερη προσοχή κατά την εφαρμογή των δράσεων των οποίων έχει την ευθύνη.

<SPEAKER ID=269 NAME="Πρόεδρος">
Ευχαριστώ πολύ, κα Επίτροπε.
<P>
Η συζήτηση έληξε.
<P>
Η ψηφοφορία θα διεξαχθεί αύριο στις 12 το μεσημέρι.

<CHAPTER ID=12>
Πολιτική έρευνας και διαρκούς ανάπτυξης
<SPEAKER ID=270 NAME="Πρόεδρος">
Η ημερήσια διάταξη προβλέπει τη συζήτηση της έκθεσης του κ. Marset Campos, εξ ονόματος της Επιτροπής Έρευνας, Τεχνολογικής Ανάπτυξης και Ενέργειας (Α4-0170/97), σχετικά με την κοινοτική πολιτική έρευνας και βιώσιμης ανάπτυξης.

<SPEAKER ID=271 NAME="Marset Campos">
Κύριε Πρόεδρε, τα σημεία εκκίνησης της έκθεσης είναι τρία:
<P>
Το πρώτο συνίσταται στην αποφασιστική βούληση που εκφράζεται, τόσο στη Συνθήκη για την Ένωση όσο και στις σημερινές προτάσεις σχετικά με την αναθεώρηση της Συνθήκης, υπέρ της αειφόρου ανάπτυξης. Δηλαδή, η Ευρωπαϊκή Ένωση διακηρύσσει με τρόπο σαφή τη δέσμευσή της με το πρότυπο της αειφόρου ανάπτυξης, με τις αρχές του σεβασμού στο περιβάλλον, ο οποίος με τη σειρά του εκφράζει την αλληλεγγύη μεταξύ των γενεών.
<P>
Το δεύτερο είναι η διαπίστωση ότι, παρόλες τις δηλώσεις καλών προθέσεων, η εξέλιξη στην Ευρώπη και τον κόσμο είναι εκείνη μιας αυξανόμενης κατανάλωσης ενεργειακών πόρων και πρώτων υλών, και συνεπώς, μια επίσης αυξανόμενη μόλυνση και μια επακόλουθη εξάντληση των φυσικών πόρων.
<P>
Το τρίτο είναι το προφανές ότι οι δυνάμεις της αγοράς, που έχουν αφεθεί σε ελεύθερο ανταγωνισμό μεταξύ προσφοράς και ζήτησης, δεν εγγυώνται από μόνες τους την καθιέρωση ενός προτύπου αειφόρου ανάπτυξης, κάτι για το οποίο χρειάζεται μια κοινωνική συνειδητή παρέμβαση, που αποφασίζεται εθελοντικά και δημοκρατικά. Δεν μπορούμε να ισχυριστούμε ότι με μια θαυματουργή τεχνική ανακάλυψη ή με ένα συγκεκριμένο φορολογικό μέτρο θα φτάσουμε στην επίλυση του προβλήματος. Χρειάζεται συνεπώς η συνείδηση του πληθυσμού να επιθυμεί το σύνολο αξιών που συνεπάγεται το πρότυπο αειφόρου ανάπτυξης. Για τους λόγους αυτούς, στην έκθεση αναλύονται κατ' αρχήν οι ανησυχίες της Επιτροπής σχετικά με τις συνέπειες του σημερινού προτύπου οικονομικής ανάπτυξης και, με βάση αυτό, διατυπώνονται 13 συγκεκριμένες προτάσεις σε 3 μεγάλες δέσμες.
<P>
Πρώτον, σε σχέση με την ανάγκη να σχεδιαστεί η μετάβαση στο πρότυπο της αειφόρου ανάπτυξης με βάση το σημερινό κοινωνικοοικονομικό πρότυπο μη αειφόρου ανάπτυξης, εκτιμάται ότι η εν λόγω μετάβαση θα καταστεί δυνατή μόνο μέσω μιας ευρείας κοινωνικής συναίνεσης παρόμοιας με εκείνη που ευνόησε τότε τη δημιουργία του Κράτους Πρόνοιας. Κατ' αυτήν την έννοια, η έρευνα μπορεί να συμβάλει στην ανάλυση των αλληλεπιδράσεων μεταξύ των κοινωνικών και των οικονομικών διαδικασιών, καθώς και σε νέες μορφές χρησιμοποίησης των πόρων, ενεργειακές πηγές, κλπ.
<P>
Δεύτερον, σε σχέση με την αναθεώρηση της Συνθήκης για την Ένωση, ενσωματώνονται με αποφασιστικό τρόπο οι στόχοι της αειφόρου ανάπτυξης σε όλους τους χαρακτηριστικούς τομείς: κριτήρια σύγκλισης, λειτουργία των ευρωπαϊκών θεσμικών οργάνων, και άλλα κατάλληλα κεφάλαια και άρθρα (VI, XV, και XVI).
<P>
Τρίτον, σε σχέση με τη διαμόρφωση της πολιτικής έρευνας και ανάπτυξης -και συγκεκριμένα στο 5ο Πρόγραμμα πλαίσιο- και αυτό μέσω των εξής σημείων:
<P>
Πρώτον, καταθέτοντας προτάσεις προαγωγής ερευνητικών ομάδων σε τομείς παραγωγής, διανομής και κατανάλωσης οικοεπαρκούς, όπου ενσωματώνονται διάφορες χώρες.
<P>
Δεύτερον, πραγματοποιώντας μια έρευνα σε επιστημονικά και κοινωνικά θέματα της αειφόρου ανάπτυξης, όπως υλικά βιώσιμα και βιοδιασπώμενα, κλιματικές αλλαγές, υποβάθμιση των θαλασσών, αποψίλωση, κοινωνικοοικονομική ανάλυση, πράσινοι φόροι, κίνηση κεφαλαίων, κλπ.
<P>
Τρίτον, ερευνώντας τα καθήκοντα των πολιτών, των δήμων και των τοπικών αρχών στην πρωταγωνιστική συμμετοχή στο πρότυπο της αειφόρου ανάπτυξης, την ενεργειακή αποδοτικότητα, την αποτελεσματικότητα στην εξόρυξη πρώτων υλών, τη χρησιμοποίηση ανανεώσιμων πηγών, τη βελτιστοποίηση συστημάτων διανομής, τη μη εντατική γεωργία, κλπ.
<P>
Και τέταρτον, εξετάζοντας τις δυνατότητες των συνολικών προτύπων όσον αφορά τη χρησιμοποίηση της ενέργειας. Από εδώ προκύπτει και η ανάγκη να δοθεί περισσότερη σημασία στις ενεργειακές πηγές όπου η διανομή γίνεται με τρόπο εκτενή και ομοιόμορφο, κάτι που θα επιτρέψει την ορθολογική και υπεύθυνη χρησιμοποίηση από πλευράς των πολιτών του κάθε χώρου, σε συνδυασμό με δημοκρατικούς κανόνες και τις νέες αξίες.
<P>
Αυτές είναι οι βασικές γραμμές της έκθεσης που παρουσιάζει η Επιτροπή Έρευνας, Τεχνολογικής Ανάπτυξης και Ενέργειας στην Ολομέλεια, ώστε αν εκτιμηθεί προσήκον να εγκριθεί, να μετατραπούν σε πιο συγκεκριμένο προσανατολισμό για την Επιτροπή, για το Συμβούλιο και για εμάς τους ίδιους, στην οικοδόμηση μιας κοινωνίας πιο αλληλέγγυας, δίκαιης, οικονομικά οικοβιώσιμης και κυρίως καλύτερης για τους μελλοντικούς Ευρωπαίους πολίτες -τα παιδιά και τα εγγόνια μας- οι οποίοι είναι, εν κατακλείδι, και οι ύστατοι αποδέκτες των προσπαθειών και ανησυχιών μας.

<SPEAKER ID=272 LANGUAGE="DE" NAME="Stockmann">
Κύριε Πρόεδρε, κυρία Επίτροπε, ο εισηγητής κ. Marset Campos προσέφερε υπηρεσία δίνοντας με την έκθεσή του το έναυσμα για να συζητήσουμε μεταξύ μας το θέμα της διαρκούς ανάπτυξης. Αυτή η συζήτηση βέβαια βρίσκεται μόλις στην αρχή της και θα χρειαστεί ακόμα πολύ χρόνο. Αυτό όμως οφείλεται στην ίδια τη δυσκολία κατανόησης που κρύβει μέσα της η έννοια της διαρκούς ανάπτυξης, που μας αναγκάζει να κρίνουμε τις πράξεις μας και τις πολιτικές αποφάσεις μας με γνώμονα τις πολύπλοκες μελλοντικές τους ενέργειες και παρενέργειες. Μια διαδικασία διαλογισμού, ένα πνευματικό έργο επ' άπειρον!
<P>
Ο εισηγητής επιτελεί ένα μέρος αυτού του έργου, όταν σωστά χαρακτηρίζει το υπάρχον οικονομικό μοντέλο βλαβερό για τη διαρκή ανάπτυξη. Ύστερα όμως αποκλίνουν οι ερμηνείες μας, π.χ. όταν κρίνονται οι προηγμένες τεχνολογίες ως προς τις συνέπειές τους. Η συζήτηση που κάνουμε θα προχωρήσει και πρέπει να προχωρήσει. Θετικό είναι πάντως να σημειώσουμε ότι η διαρκής ανάπτυξη έχει αναχθεί σε βασικό άξονα ενός από τα θεματικά προγράμματα του πέμπτου προγράμματος-πλαισίου για την έρευνα. Εμείς οι βουλευτές θέλουμε και πρόκειται να παρακολουθούμε με τα μάτια του Αργου αν κάτω από αυτήν την προμετωπίδα προάγονται πραγματικά καθαρά και «έξυπνα» προϊόντα και διαδικασίες, αν στη διατροπική κυκλοφορία και τις ανανεώσιμες πηγές ενέργειας δίνονται πραγματικά οι ευκαιρίες που τους αξίζουν και αν οι κορεσμένες αστικές περιοχές με τα πασιφανή προβλήματά τους αντιμετωπίζονται εξίσου δυναμικά με τη δραματική επιδείνωση της κατάστασης των θαλάσσιων πόρων και το διαβόητο φαινόμενο του θερμοκηπίου.
<P>
Έχουμε σχεδόν σε κάθε συνεδρίαση της ολομέλειας την ευκαιρία να αποδείξουμε την «παρουσία» του συζητούμενου θέματος στις συγκεκριμένες αποφάσεις μας. Πέρα από αυτό, εμείς οι πολιτικοί έχουμε την ευθύνη για το δημόσιο διάλογο πάνω στο τι πρέπει να επιζητούμε μέσω της πολιτικής. Ευχαριστώ τον εισηγητή που στάθηκε στο ύψος αυτής της ευθύνης.

<SPEAKER ID=273 LANGUAGE="DE" NAME="Heinisch">
Κύριε Πρόεδρε, κυρία Επίτροπε! Μια ανάπτυξη, που να αποσκοπεί στο να εξασφαλίσει επί μακρόν τις κοινωνικές και οικολογικές ανάγκες, πρέπει να την χαιρετίσουμε. Η έκθεση βέβαια εκτείνεται πολύ πέρα από ζητήματα σχετικά με την έρευνα και την τεχνολογική ανάπτυξη και πραγματοποιεί την παράξενη απόπειρα να αντικαταστήσει τη δυτική κοινωνική οικονομία της αγοράς από μια «πράσινη» προγραμματισμένη οικονομία, όπου το Ευρωπαϊκό Κοινοβούλιο θα ασκούσε την απαραίτητη λειτουργία της εφαρμογής των αποφάσεων και του ελέγχου. Μια διαρκής ανάπτυξη, όπως την φανταζόμαστε, δεν πρέπει όμως να οικοδομεί πάνω σε ουτοπικά μοντέλα αλλά να λαμβάνει υπόψη τη συνολική πραγματικότητα.
<P>
Γι' αυτό μπορεί να επιτευχθεί μόνο αν μεταρρυθμιστούν οι τωρινές καταστάσεις. Μια επαναστατική αλλαγή του οικονομικού μοντέλου, όπως ζητείται στην έκθεση, κρύβει μέσα της ανυπολόγιστους κινδύνους και γι' αυτό δεν μπορεί να αιτιολογηθεί.
<P>
Στην έκθεση κατασκευάζεται ένα χάσμα μεταξύ της τεχνολογικής προόδου και της διαρκούς ανάπτυξης. Εδώ το ένα δεν είναι δυνατό χωρίς το άλλο. Γι' αυτόν τον λόγο η διαρκής ανάπτυξη δεν σημαίνει «πίσω στη φύση». Αυτό θα ήταν μόνο μια ρομαντική φαντασίωση χωρίς σχέση με την πραγματικότητα.
<P>
Επιπλέον, πρέπει ο εισηγητής να αναγνωρίσει ότι η αλλαγή μοντέλου την οποία ζητεί η έκθεση συμβαίνει ήδη, βέβαια όχι μέσω ριζοσπαστικών μέτρων αλλά μέσω μεταρρυθμίσεων.
<P>
Επιπροσθέτως δεν λαμβάνεται υπόψη στην έκθεση το γεγονός ότι τα μέτρα προστασίας του περιβάλλοντος μπορούν να χρηματοδοτηθούν μόνο από μια οικονομία που λειτουργεί. Η προστασία του περιβάλλοντος απαιτεί μεγάλες οικονομικές προσπάθειες. Ένα άλλο σημείο είναι σημαντικό κατά τη γνώμη μου: Για τις χώρες της ΕΕ και για άλλα βιομηχανικά κράτη η έννοια της διαρκούς ανάπτυξης, εκτός από οικολογικές πτυχές, συμπεριλαμβάνει επίσης οικονομικές και κοινωνικές πτυχές. Το πιο πιεστικό πρόβλημα σήμερα, η υψηλή ανεργία, πρέπει για το λόγο αυτό να τύχει ιδιαίτερης προσοχής. Όμως θέσεις εργασίας μπορούν να δημιουργηθούν μόνο εκεί, όπου η πολιτική της διάρκειας δεν είναι σε βάρος της οικονομίας. Η έκθεση παραγνωρίζει τις δυνατότητες της έρευνας και της τεχνολογικής ανάπτυξης αναφορικά με την αγορά εργασίας και το κοινωνικό κράτος.
<P>
Επίσης δεν ανταποκρίνεται στην πραγματικότητα η απόδοση ευθυνών στην επιστήμη και στην τεχνική για αρνητικές εξελίξεις στην οικονομία και στην κοινωνία. Αυτή η θεώρηση έχει ξεπεραστεί από καιρό και θεωρείται εσφαλμένη. Αντίθετα αληθεύει ότι η επιστήμη και η τεχνική προσφέρουν δυνατότητες που υλοποιούνται μόνο μετά από αποφάσεις στο χώρο της πολιτικής, της κοινωνίας και της οικονομίας.
<P>
Πολλά θα μπορούσα να πω ακόμα. Η έκθεση περιέχει πολλά λάθη και αντιφάσεις. Εκτός από αυτό είναι σε μεγάλα τμήματα πολύ γενικόλογη και περιορίζεται σε ουτοπικές απαιτήσεις, που αντίκεινται στην πολιτική και κοινωνική πραγματικότητα. Ο συνολικός χαρακτήρας της επιστήμης, της τεχνολογίας, της οικονομίας και της προστασίας του περιβάλλοντος δε λαμβάνεται αρκετά υπόψη και πολλές από τις προτάσεις θα μπορούσαν μάλιστα να οδηγήσουν κατά την υλοποίησή τους σε σοβαρά μειονεκτήματα για την ΕΕ χωρίς να επιτύχουν μια διαρκή ανάπτυξη, την οποία βέβαια όλοι επιζητούμε. Γι' αυτό η ομάδα μας δεν μπορεί να υπερψηφίσει την έκθεση σε αυτήν τη μορφή.

<SPEAKER ID=274 LANGUAGE="IT" NAME="Malerba">
Κύριε Πρόεδρε, η έκθεση του κ. Marset Campos ανταποκρίνεται σε μία πραγματική ανάγκη, την ανάγκη να ενταχθούν οι εκτιμήσεις για τη βιώσιμη ανάπτυξη ως βασικό στοιχείο στο στοχασμό μας όσον αφορά την έρευνα και τις ενεργειακές πολιτικές. Αυτή η πρόθεση υποστηρίζεται ευρέως από την κοινή γνώμη και από το Ευρωπαϊκό Κοινοβούλιο. Ορισμένα τμήματα της έκθεσης είναι ισόρροπα και συμφωνούμε μαζί τους, αλλά κατά την ψηφοφορία θα είμαστε αντίθετοι με ένα ορισμένο αριθμό χωρίων και μόνο εάν διαγραφούν θα μπορέσουμε να εγκρίνουμε την έκθεση.
<P>
Συμφωνώ με τον εισηγητή όσον αφορά την αλληλεξάρτηση των στοιχείων της κοινωνίας και του περιβάλλοντος, εξαιτίας της οποίας είναι δύσκολο να παρέμβεις στο ένα χωρίς να επηρεάσεις το άλλο. Εάν μπορώ να βγω μια στιγμή από το θέμα, θα έλεγα ότι από την εμπειρία της διαστημικής πτήσης μου έχει μείνει εκείνη η εικόνα της γης ως ενός πλοίου, μιας Κιβωτού του Νώε που ταξιδεύει στο διάστημα, όπου όλα τα συστήματα του πλοίου, εκείνα που παράγουν οξυγόνο και εκείνα που παράγουν ανθρακικό ανυδρίτη, πρέπει να λειτουργούν ισόρροπα.
<P>
Αλλά, επιστρέφονας στην έκθεση, πιστεύω ότι ο ρόλος μας δεν είναι να κοιτάζουμε με υποψία την τεχνολογία, αλλά μάλλον να καθορίζουμε τους κανόνες, να εγγυόμεθα την πρόσβαση όλων στις νέες ευκαιρίες, να αρνούμεθα τα δημόσια μονοπώλια και τις αποκλειστικές θέσεις. Δεν συμφωνώ συνεπώς με μερικές ιδεολογικές απόψεις του εισηγητή, που τείνει ενίοτε να βλέπει την επιστήμη και την τεχνολογία σαν το διάβολο, που τις θεωρεί ως προξένους παρεκκλίσεων της κοινωνίας και επικίνδυνες για την ίδια την επιβίωση του ανθρώπου, πολύ περισσότερο μάλιστα εφόσον η τεχνολογία εξακολουθεί να διαδραματίζει ένα ρόλο που προωθεί την επικοινωνία, την ανάπτυξη, την παραγωγή υλικών και άυλων αγαθών τα οποία βελτιώνουν τη διάρκεια και την ποιότητα της ζωής.

<SPEAKER ID=275 LANGUAGE="NL" NAME="Plooij-Van Gorsel">
Πρόεδρε, ο εισηγητής αναφέρεται ορθώς στη σημασία της ευρωπαϊκής πολιτικής στον τομέα της έρευνας και της αειφόρου ανάπτυξης. Μια ευρωπαϊκή πολιτική Ε & Α δεν πρέπει να στηρίζεται μόνο στην οικονομική ανάπτυξη, αλλά κυρίως στα στοιχεία που κρίνονται σκόπιμα από οικολογική και κοινωνική άποψη. Η ομάδα των φιλελευθέρων επικροτεί την εκπόνηση έκθεσης πρωτοβουλίας επί του θέματος αυτού. Ωστόσο, θεωρεί απαράδεκτη τη διατύπωση του ψηφίσματος που έχει κατατεθεί. Το όλο κείμενο είναι εμπνευσμένο από την κλασική πάλη μεταξύ εργασίας και κεφαλαίου και από τους παλαιούς ταξικούς πολέμους. Έτσι, η οικονομία της αγοράς περιγράφεται ως πρότυπο ατομικισμού και οι θεωρείες του Keynes απορρίπτονται ως λανθασμένες. Πρέπει όμως να είμαστε σαφείς, συνάδελφοι, η ευημερία της Ευρωπαϊκής Ένωσης οφείλεται κατά κύριο λόγο στην οικονομία της αγοράς.
<P>
Η πολιτική μου ομάδα υποστηρίζει μόνο τις αιτιολογικές σκέψεις Α, Δ και ΣΤ. Επιπλέον, εάν δεν εγκριθούν οι τροπολογίες που καταθέσαμε επί των παραγράφων, θα υποχρεωθούμε να καταψηφίσουμε την έκθεση. Όπως έχει ο συσχετισμός δυνάμεων, η έκθεση δεν μπορεί να εγκριθεί εφόσον καταψηφισθεί από την ομάδα των φιλελευθέρων.
<P>
Η πολιτική μου ομάδα αποδίδει ιδιαίτερη σημασία στην εκπόνηση της έκθεσης αυτής. Πιστεύω ότι αυτό είναι κάτι που κατέστησα σαφές στην επιτροπή έρευνας με την εποικοδομητική στάση που τήρησα. Ελπίζω συνεπώς ότι η ψηφοφορία θα είναι ανάλογη.

<SPEAKER ID=276 LANGUAGE="NL" NAME="Blokland">
Κύριε Πρόεδρε, η έκθεση Marset Campos θίγει ένα εξαιρετικά σημαντικό θέμα. Τώρα, που όπως φαίνεται, η έννοια αειφόρος ανάπτυξη θα αποτελέσει ουσιαστικό στοιχείο της συνθήκης, θα δημιουργηθεί μια νομική βάση για τον αντικείμενο της παρούσας έκθεσης: την έρευνα προς όφελος της αειφορίας. Συνεπώς, θα ήταν σκόπιμο να προηγηθούμε της εξέλιξης των πραγμάτων.
<P>
Συμφωνώ με τις προθέσεις που εκδηλώνονται στην έκθεση και θα ήθελα να αναφέρω ότι υποστηρίζουμε τις πρακτικές συστάσεις. Όντως, είναι απαραίτητο να διεξαχθούν περισσότερες μελέτες με αντικείμενο θέματα όπως η ανακύκλωση, η αλλαγή του κλίματος και η ρύπανση της θαλάσσης.
<P>
Παρ'όλα αυτά, η έκθεση με προβληματίζει σε ένα σημείο. Ο κάθε ένας αντιλαμβάνεται με διαφορετικό τρόπο την έννοια «αειφόρος ανάπτυξη». Είναι σαφές ότι ο εισηγητής σκιαγραφεί με αρκετή σαφήνεια την έννοια αυτή. Πρόθεσή του είναι να δημιουργηθεί ένα νέο κοινωνικό πρότυπο. Πρόκειται όμως για μια από τις πολλές απόψεις που προβάλλονται, και μάλιστα για μια ριζοσπαστική άποψη. Ωστόσο, ο εισηγητής δεν γίνεται ιδιαίτερα συγκεκριμένος, εκτός και αν αυτό συμβαίνει στις ισπανικές υποσημειώσεις που δεν μεταφράστηκαν.
<P>
Εξακολουθούν να υπάρχουν σοβαρές διαφορές απόψεων για ορισμένα σημαντικά θέματα. Αυτό συμβαίνει κατά τη γνώμη μου κυρίως στις ακόλουθες τρεις περιπτώσεις: κατά πρώτον, με ποιο ρυθμό θα πρέπει να υλοποιηθούν οι αλλαγές; Κατά δεύτερον, ποιος θα αναλάβει την ηγεσία; Κατά τρίτον, με ποιο τρόπο πρέπει να επιβληθούν οι αλλαγές αυτές;
<P>
Δεν έχω την πρόθεση να αναφερθώ στις προσωπικές απόψεις του εισηγητή, οι οποίες περιγράφονται στην αιτιολογική έκθεση. Κατά τη γνώμη μου, στηρίζεται σε μια κάπως υπερβολικά θετική εικόνα του ανθρώπου και της κοινωνίας και τρέφει μεγάλες προσδοκίες από τις δημόσιες αρχές. Φοβούμαι ότι η απαραίτητη αλλαγή της συμπεριφοράς των καταναλωτών θα προσκρούσει στην ακαταμάχητη τάση των ανθρώπων προς την αύξηση του πλούτου και την επιδίωξη της απόλαυσης.
<P>
Όσον αφορά το σχέδιο ψηφίσματος, έχω ορισμένες επιφυλάξεις όσον αφορά ορισμένες αιτιολογικές σκέψεις καθώς και τις παραγράφους 8 έως και 10. Κατά τη γνώμη μου, στις παραγράφους υπερτονίζεται ο ρόλος του Κοινοβουλίου και το «Κοινωνικό σύμφωνο». Έχω δε την πρόθεση να τις καταψηφίσω. Αντιθέτως, θα υποστηρίξω τις τροπολογίες της κ. Plooy.
<P>
Συνεπώς, συμφωνώ απολύτως με ορισμένες συγκεκριμένες συστάσεις της έκθεσης, δεν συμμερίζομαι όμως την αισιοδοξία που τη διαπνέει.

<SPEAKER ID=277 LANGUAGE="EN" NAME="McNally">
Κύριε Πρόεδρε, θα ήθελα να διαβιβάσω τα συγχαρητήριά μου στον κ. Marset Campos, ιδιαίτερα δε για την υπομονή και την επιμονή του, όσον αφορά την έκθεση αυτή. Όπως και η προηγούμενη έκθεση, έτσι και το πέμπτο πρόγραμμα πλαίσιο που δικαιολογεί το λόγο ύπαρξης της έρευνας στην Ευρωπαϊκή Ένωση, αποτελεί κατά τη γνώμη μας ιδιαίτερα επίκαιρη υπόμνηση.
<P>
Μολονότι η κυριότερη αιτιολόγηση της έρευνας είναι να γίνει περισσότερο ανταγωνιστική σε παγκόσμιο επίπεδο, ορισμένες φορές λησμονούμε ότι ακόμη και η ισχύουσα Συνθήκη μας υπαγορεύει πως πρέπει να προάγουμε όλες τις ερευνητικές δραστηριότητες που θεωρούνται απαραίτητες στα άλλα κεφάλαιά της. Μεταξύ αυτών συμπεριλαμβάνονται και τα κεφάλαια για την κοινωνική και οικονομική συνοχή καθώς και για το περιβάλλον. Αν και ο όρος «βιώσιμη ανάπτυξη» μόλις τώρα εισέρχεται στη συνθήκη - και φυσικά χαιρόμαστε για κάτι τέτοιο - σαφώς εμείς έχουμε την υποχρέωση, βάσει της Συνθήκης, να λάβουμε υπόψη μας αυτά τα άλλα ζητήματα. Και ο κ. Marset Campos το κάνει αυτό. Τα ζητήματα αυτά δεν συμπεριελήφθησαν κατόπιν δεύτερης σκέψης. Συμπεριελήφθησαν επί τούτου.
<P>
Θα ήταν πολύ επικίνδυνο πράγματι να επικεντρώσουμε το ενδιαφέρον μας μόνο στην ανάπτυξη και την ανταγωνιστικότητα. Εάν είχαμε ένα σενάριο σύμφωνα με το οποίο περισσότερη επιστήμη θα ισοδυναμούσε με περισσότερη ανάπτυξη, περισσότερη κατανάλωση φυσικών πόρων, περισσότερη ανεργία εξαιτίας της τεχνολογίας, και με ολοένα διευρυνόμενο χάσμα μεταξύ πλούσιων και φτωχών ανθρώπων, πλούσιων και φτωχών περιοχών, μεταξύ πλούσιων και φτωχών ημισφαιρίων του πλανήτη, το σενάριο αυτό θα ήταν εντελώς απαράδεκτο και πολύ επικίνδυνο.
<P>
Η ανάλυση του κ. Marset Campos είναι σαφέστατη και περιέχει πολλές προειδοποιήσεις. Δε φέρνει όμως και την καταστροφή. Αντίθετα, είναι αισιόδοξη και μας δείχνει τον τρόπο με τον οποίο θα εξασφαλίσουμε το ότι η έρευνά μας ανταποκρίνεται στις απαιτήσεις της βιώσιμης ανάπτυξης. Επισημαίνει δε αρκετές δράσεις προς ανάληψη. Πολλές από αυτές ήδη υπάρχουν στο τέταρτο πρόγραμμα πλαίσιο. Αρκετά μεγάλο μέρος του έργου που αφορά το περιβάλλον έχει γίνει. Στον τομέα της βιώσιμης ανάπτυξης λιγότερη δουλειά έχει γίνει από κοινωνικο-οικονομικής πλευράς. Αυτό μάλιστα ίσως να αποτελεί μάθημα για το πέμπτο πρόγραμμα πλαίσιο. Το πέμπτο πρόγραμμα πλαίσιο μοιάζει πολύ ελπιδοφόρο. Φαίνεται πως η Επιτροπή έχει πλήρη επίγνωση - όπως φαίνεται στις προτάσεις της - της ανάγκης να συμπεριληφθεί η διάσταση της βιώσιμης ανάπτυξης.
<P>
Οι τεχνικές προκλήσεις δεν αρκούν. Δεν αρκεί η ανάπτυξη της τεχνολογίας και μόνο. Θα πρέπει να επιτελεστούν και κοινωνικές αλλαγές. Αυτό θα πρέπει να είχε στο μυαλό του Jacques Delors όταν έγραφε στη Λευκή Βίβλο ότι οι περιβαλλοντικές τεχνολογίες μπορούν να δημιουργήσουν θέσεις εργασίας και να προκαλέσουν, κατά συνέπεια, τη δημιουργία μιας κοινωνίας δικαιότερης.
<P>
Η Σοσιαλιστική Ομάδα έχει κάποιες επιφυλάξεις για τη διατύπωση κάποιων παραγράφων. Ως εκ τούτου, η ψηφοφορία θα διεξαχθεί αναλόγως. Θα πρέπει να τονίσω ότι φυσικά υποστηρίζουμε τη γενική κατεύθυνση της έκθεσης αυτής και ότι τη θεωρούμε εξαιρετικά σημαντική για την απαραίτητη διαμόρφωση απόψεων ενόψει του πέμπτου προγράμματος πλαισίου.

<SPEAKER ID=278 NAME="Cresson">
Κύριε Πρόεδρε, κυρίες και κύριοι βουλευτές, αποφασίζοντας πέρισυ να αφιερώσει μία έκθεση πρωτοβουλίας στο ζήτημα της έρευνας και της διαρκούς ανάπτυξης, η Επιτροπή 'Ερευνας απηύθυνε στα ευρωπαϊκά θεσμικά όργανα και στην επιστημονική κοινότητα ένα σημαντικό πολιτικό μήνυμα. Η έκφραση «διαρκής ανάπτυξη» αναφέρεται όντως σε μία από τις μείζονες προκλήσεις τις οποίες αντιμετωπίζει σήμερα η 'Ενωση, όπως και ο υπόλοιπος αναπτυγμένος κόσμος.
<P>
Ο κ. Marset Campos εκπόνησε σχετικά με το θέμα αυτό μία έκθεση για την οποία θα ήθελα να κάνω τρεις παρατηρήσεις. Καταρχήν να υπογραμμίσω την πλήρη συμφωνία της Επιτροπής με την άποψη ότι είναι ανάγκη να ληφθούν ευρέως υπόψη, στον καθορισμό της πολιτικής για την έρευνα της 'Ενωσης, οι απαιτήσεις της διαρκούς ανάπτυξης.
<P>
Η έρευνα και η τεχνολογική ανάπτυξη μπορούν και πρέπει να διαδραματίσουν ένα καθοριστικό ρόλο ως προς αυτό. Πράγματι, μας παρέχουν τα μέσα να συλλάβουμε και να εφαρμόσουμε μία οικονομική ανάπτυξη που δεν ασκείται εις βάρος της ποιότητας του περιβάλλοντος και της ζωής, σήμερα και αύριο.
<P>
Η δεύτερη παρατήρησή μου συνίσταται στο να μετριάσω κάπως την πρώτη. Το να τοποθετείται η πολιτική έρευνας της Ευρωπαϊκής 'Ενωσης αποκλειστικά κάτω από τη σφραγίδα της διαρκούς ανάπτυξης, όπως σχεδόν συστήνει ο κ. Marset Campos, και να προτείνεται η άποψη αυτή να κυριαρχήσει τόσο μαζικά όσο προτείνει αυτός στο πρόγραμμα έρευνάς μας, θα ήταν νομίζω λάθος.
<P>
Η Ευρωπαϊκή 'Ενωση πρέπει να αντιμετωπίσει πολλές άλλες προκλήσεις. Για να ανταποκριθούμε στις προσδοκίες των πολιτών, ιδίως όσον αφορά την απασχόληση, πρέπει να επιδιώκουμε παράλληλα και άλλους στόχους. Ιδιαίτερα, πρέπει αποφασιστικά να θέσουμε την έρευνα στην υπηρεσία της οικονομίας και των επιχειρήσεων και να βοηθήσουμε, με αυτό τον τρόπο, την ευρωπαϊκή βιομηχανία να ενισχύσει την ανταγωνιστικότητά της, κεντρικό παράγοντα της ανάπτυξης και της απασχόλησης.
<P>
Χωρίς να είναι αντίθετοι, οι δύο αυτοί στόχοι ενισχύονται αμοιβαία. Στις αγορές του αύριο, τα πιο ανταγωνιστικά προϊόντα δεν θα είναι μόνο τα πιο φτηνά και τα πιο αποτελεσματικά προϊόντα, θα είναι επίσης τα πιο «καθαρά» προϊόντα, εκείνα των οποίων η χρήση θα απαιτεί τις λιγότερες δαπάνες ενέργειας, που θα προκαλούν τις λιγότερες αρνητικές επιπτώσεις για το περιβάλλον, και τα οποία θα είναι δυνατό να ανακυκλώνονται ευκολότερα.
<P>
Η Ευρώπη πρέπει να αποδειχθεί ικανή να δημιουργήσει και να θέσει στο εμπόριο τέτοια προϊόντα. Πρέπει επίσης να αποκτήσει μία θέση στην υπό γρήγορη επέκταση αγορά των τεχνολογιών του περιβάλλοντος.
<P>
Τέλος, τρίτη και τελευταία παρατήρηση, η έκθεση του κ. Marset Campos λαμβάνει πράγματι ελάχιστα υπόψη το ρόλο, που είναι ωστόσο καθοριστικός, τον οποίο διαδραματίζει η ιδέα της διαρκούς ανάπτυξης στην πρόταση του πέμπτου προγράμματος-πλαισίου της Επιτροπής για την έρευνα και την τεχνολογική ανάπτυξη. Και ωστόσο, εάν διαβάσουμε καλά το κείμενο, αυτή η ιδέα είναι παρούσα, θα έλεγα μάλιστα πανταχού παρούσα, στο κείμενο που παρουσίασε η Επιτροπή. Γύρω από αυτή οργανώνεται το θεματικό πρόγραμμα αριθ. 1, που ονομάζεται «Ανακάλυψη των πόρων των ζώντων οργανισμών και του οικοσυστήματος» - δεν θα μπορούσαμε να είμαστε σαφέστεροι - και το πρόγραμμα αριθ. 3, »Ενθάρρυνση μίας ανταγωνιστικής και διαρκούς ανάπτυξης».
<P>
Σε αυτή τη δεύτερη περίπτωση, οι απαιτήσεις της διαρκούς ανάπτυξης συνδυάζονται εντελώς ρητά με τις επιταγές της ανάπτυξης και της ανταγωνιστικότητας.
<P>
Κύριε Πρόεδρε, κυρίες και κύριοι βουλευτές, σας παρέχεται μία πολύ συγκεκριμένη δυνατότητα να προάγετε τη διαρκή ανάπτυξη στην Ευρώπη. Συνίσταται στο να υποστηρίξετε την προσέγγιση που αναπτύσσεται στην πρόταση του πέμπτου προγράμματος-πλαισίου, και να φροντίσετε ώστε αυτό να υιοθετηθεί γρήγορα στη διάρκεια του πρώτου τριμήνου του προσεχούς έτους και να εφαρμοσθεί εν ευθέτω χρόνω, δηλαδή το αργότερο στα τέλη του 1998.
<P>
Σας ευχαριστώ εκ των προτέρων για όσα θα κάνετε προς αυτή την κατεύθυνση, και ευχαριστώ τον κ. Marset Campos που μας βοήθησε, χάρη στην έκθεσή του, να έχουμε πάντα υπόψη ότι η πολιτική έρευνας και τεχνολογικής ανάπτυξης πρέπει καταρχή και πριν απ'όλα να είναι στην υπηρεσία των ευρωπαίων πολιτών, αυτών του σήμερα όπως και εκείνων του αύριο.

<SPEAKER ID=279 NAME="Πρόεδρος">
Ευχαριστώ επίσης, κα Επίτροπε. Ευχαριστώ για τη θαυμάσια απάντησή σας και σας ζητώ συγγνώμη για το προχωρημένο της ώρας.
<P>
Η συζήτηση έληξε.
<P>
Η ψηφοφορία θα διεξαχθεί αύριο στις 12 το μεσημέρι.

<CHAPTER ID=13>
Διεθνής συμφωνία στον τομέα της μη βάναυσης παγίδευσης ζώων
μεταξύ της ΕΚ, του Καναδά και της Ρωσίας.
<SPEAKER ID=280 NAME="Πρόεδρος">
Η ημερήσια διάταξη προβλέπει τη συζήτηση της έκθεσης του κ. Pimenta, εξ ονόματος της Επιτροπής Περιβάλλοντος, Δημόσιας Υγείας και Προστασίας των Καταναλωτών (Α4-0187/97), σχετικά με την υπογραφή και τη σύναψη διεθνούς συμφωνίας σχετικά με τα πρότυπα στον τομέα της μη βάναυσης παγίδευσης με τον Καναδά και τη Ρωσική Ομοσπονδία.

<SPEAKER ID=281 NAME="Pimenta">
Κύριε Πρόεδρε, αγαπητοί συνάδελφοι, αναλύουμε σήμερα ένα επιπλέον κεφάλαιο της μακρυάς ιστορίας των παγίδων με σιαγώνες. Θα ήθελα να επικεντρωθώ σε τρεις πτυχές: το ζήτημα της ευημερίας των ζώων, το θεσμικό ζήτημα λήψης αποφάσεων στο εσωτερικό της Ευρωπαϊκής Κοινότητας, τη σχέση με τον Παγκόσμιο Οργανισμό Εμπορίου - ΠΟΕ. Και, τέλος, θα αναφερθώ στο ζήτημα των αυτόχθονων πληθυσμών και της συμπεριφοράς του Επιτρόπου Sir Leon Brittan.
<P>
Σχετικά με το θέμα της βαναυσότητας κατά των ζώων, δεν υπάρχει καμία αμφιβολία ότι αυτές οι παγίδες είναι βάναυσες και προκαλούν απάνθρωπα μαρτύρια. Γι'αυτό, το Κοινοβούλιο έχει κατ'επανάληψη απαιτήσει την κατάργησή τους, γι'αυτό η Ευρωπαϊκή 'Ενωση έχει θέσει σε ισχύ από το 1991 έναν κανονισμό που αποσκοπεί στην απαγόρευσή τους.
<P>
Από τον περασμένο ήδη αιώνα ο Τσαρλς Ντάργουιν δήλωνε ότι η χρησιμοποίηση αυτού του είδους των μέσων σύλληψης και θανάτωσης είναι ασυμβίβαστη με πολιτισμένες κοινωνίες. Πέρασαν εκατόν τριάντα χρόνια! Το ζήτημα που τίθεται είναι να ξέρουμε εάν μία συμφωνία σχετικά με πρότυπα μη βάναυσης παγίδευσης θα μπορούσε να αποτελέσει μία καλή στρατηγική για να μειωθεί η βαναυσότητα κατά των ζώων στον κόσμο. Η απάντηση θα ήταν θετική, εάν είχαμε μπροστά μας μία καλή συμφωνία. Δυστυχώς, το κείμενο αυτό είναι κακό και ανεπαρκές. 'Οχι ασφαλώς από ευθύνη των υπαλλήλων που το διαπραγματεύθηκαν, αλλά επειδή οδηγήθηκαν στις διαπραγματεύσεις, όπως λέμε στα πορτογαλικά, »δεμένοι χειροπόδαρα», λόγω της θέλησης που είχε ο αρχηγός τους, ο Sir Leon Brittan, να καταλήξουν σε συμφωνία πάση θυσία.
<P>
Παραδείγματα αυτού του γεγονότος δεν λείπουν στο κείμενο. Στο σημείο σχετικά με τις παγίδες θανάτου, οι ευρωπαίοι ειδικοί πρότειναν, εξ ονόματος της Επιτροπής, ένα χρόνο θανάτωσης 30 δευτερολέπτων. Η Συμφωνία ορίζει 5 λεπτά. Είναι πολύς χρόνος, και μάλιστα πολύς χρόνος για θάνατο με οξείς πόνους και είναι μία παραχώρηση κατά 10 φορές σε σχέση με το κείμενο που πρότεινε η Επιτροπή.
<P>
Αλλά το μεγάλο πρόβλημα της συμφωνίας αυτής είναι η έλλειψη επιλεκτικότητας στον τρόπο με τον οποίο ταξινομούνται οι παγίδες σε σχέση με τα καθορισθέντα πρότυπα. Δεν θα ήθελα τώρα να συζητήσω το είδος προτύπων, που τα θεωρώ σε ορισμένες περιπτώσεις αρκετά χαμηλά. Ο καθορισμός ενός κριτηρίου έγκρισης κάθε είδους παγίδας - όπως κάνει η συμφωνία αυτη - σε συνάρτηση με τα αποτελέσματα, όχι για το 80 % όλων των ζώων που συλλαμβάνονται, αλλά μόνο για το 80 % των ζώων του είδους για το οποίο έχει καθοριστεί κάθε συγκεκριμένη παγίδα, δηλαδή τα είδη στόχου, είναι μία προσβολή προς την ευφυία.
<P>
Αυτές οι παγίδες είναι εξ ορισμού μη επιλεκτικές. Συλλαμβάνουν κάθε είδους ζώα, που υποφέρουν εξίσου, ακόμη και αν οι παγίδες αυτές δεν ήταν προορισμένα για αυτά, ή επειδή είχαν την ατυχία να περνούν από εκεί από όπου δεν έπρεπε να περνούν, ή να πιουν νερό εκεί όπου δεν έπρεπε να πιούν. Αλλά εκεί όπου η κακή πίστη της Επιτροπής είναι πιο ορατή είναι στη λεπτή τροποποίηση που κάνει στο άρθρο 4, παράγραφος 2 του Παραρτήματος Ι, που, από την έκδοση του Ιανουαρίου ως τη σημερινή μορφή της συμφωνίας, έχει μεγάλη διαφορά. Πράγματι, θα διαβάσω το αγγλικό πρωτότυπο της έκδοσης του Ιανουαρίου που έλεγε: conventional steel jaw leghold retaining traps to be prohibited within four years of the entering into force of this agreement .
<P>
Αυτό, κύριοι βουλευτές, εξαφανίστηκε από την έκδοση που συζητάμε τώρα, και αντκαταστάθηκε από μονομερείς δηλώσεις των χωρών που θέλουν να προσχωρήσουν σε αυτή τη συμφωνία. Αυτό είναι μία σαφής παραχώρηση προς τις Ηνωμενες Πολιτείες της Αμερικής! Τί εξουσία έχει η Ευρωπαϊκή 'Ενωση για να ελέγξει τις μονομερείς δηλώσεις των χωρών που θέλουν να προσυπογράψουν τη συμφωνία αυτή; Πολύ περισσότερα θα μπορούσα να πω για τα υπόλοιπα. Για παράδειγμα, η Ρωσία στη μονομερή δήλωσή της ζητάει χρήματα. Στους διαδρόμους γίνεται λόγος για 30 εκατομμύρια ECU. Θα αγοράσουμε τους Ρώσους με 30 εκατομμύρια ECU. Θα μπορούσα να πω πολύ περισσότερα. Μία ερώτηση: εάν οι Ηνωμένες Πολιτείες δεν υπογράψουν τη συμφωνία και οδηγήσουν την Ευρώπη στον ΠΟΕ, τί θα κάνουμε; Είμαστε στην ίδια κατάσταση όπου βρισκόμαστε σήμερα.
<P>
Θα ήθελα τώρα να μιλήσω για το θεσμικό σύμφωνο. Η Επιτροπή, υπό την ώθηση του Sir Leon Brittan, παρεμπόδισε το 1995 την έγκριση των κανονισμών που έθεταν σε ισχύ τον Κανονισμό 91. Τον Ιανουάριο 1996, με μία επιστολή δύο υπαλλήλων, συμβούλευσε τα κράτη μέλη να μην εφαρμόσουν την ισχύουσα νομοθεσία. Μία απλή επιστολή μπορεί να εμποδίσει την εφαρμογή νομοθεσίας πυ έχει εγκριθει από την Επιτροπή και το Συμβούλιο; Where is the rule of the law, Sir Leon Brittan ;
<P>
Το 1996, υπέβαλαν μια νέα εκδοχή που το Κοινοβούλιο σε πρώτη ανάγνωση δεν την αποδέχθηκε. Το Συμβούλιο ποτέ δεν την ανάπεμψε. Τον Ιανουάριο 1977, προσπάθησαν να περάσουν στην επιτροπή του Συμβουλίου έναν κατάλογο χωρών, συμπεριλαμβανομένων του Καναδά και της Ρωσίας, όταν δεν υπήρχε διεθνής συμφωνία και αυτές οι χώρες δεν είχαν απαγορεύσει τις παγίδες με σιαγώνες, κατά σαφή παράβαση της ευρωπαϊκής νομοθεσίας. Το Συμβούλιο απέρριψε, και πολύ ορθά, αυτού του είδους την προσέγγιση.
<P>
Θα μπορούσα ακόμη να μιλήσω για τον ΠΟΕ. Θα ήθελα να πω, ωστόσο, ότι ο κύριος Επίτροπος είπε κατά τη στιγμή της κύρωσης ότι δεν υπάρχει άλλη ευρωπαϊκή νομοθεσία που διακυβεύεται από την προσχώρηση στον ΠΟΕ. 'Αλλη από εκείνη που παρουσίασε εκείνη την στιγμή και που εγώ υποσυτήριξα. Σήμερα, διακυβεύονται οι παγίδες με σιαγώνες, διακυβεύονται οι ορμόνες στο βόειο κρέας. Αύριο τί θα έχει σειρά, κύριε Επίτροπε;
<P>
Θα ήθελα ακόμη να πω δυο λόγια για τις αυτόχθονες κοινότητες. Προσπάθησα εξαρχής να διευθετήσω ένα καθεστώς για τις αυτόχθονες κοινότητες. Μπορούν να υπολογίζουν στην κατανόηση του Κοινοβουλίου αυτού για να εξευρεθεί μία λύση που θα συμβιβάζει το νόμιμο δικαίωμά μας για την αναζήτηση λιγότερης βαναυσότητας στον κόσμο και θα ικανοποιεί τις επιδιώξεις ζωής που νόμιμα έχουν αυτές οι κοινότητες. Δυστυχώς, δεν βρήκα συνομιλητές ούτε στην Ευρώπη ούτε στον Καναδά. Ωστόσο εξακολουθώ να είμαι διαθέσιμος για αυτό.
<P>
Σας ευχαριστώ, κύριε Πρόεδρε, για την ανοχή που μου επιδείξατε και ζητώ από τους συναδέλφους να εκφράσουν τη θέλησή τους για την απόρριψη αυτής της κακής συμφωνίας.

<SPEAKER ID=282 LANGUAGE="EN" NAME="Pollack">
Κύριε Πρόεδρε, η παλιά ιστορία της παγίδας που μαγκώνει τα πόδια των ζώων είναι ατυχής και θλιβερή. Ειλικρινά, το Κοινοβούλιο νιώθει οργή για την αξιολύπητη θέση στην οποία έχουμε περιέλθει τόσα χρόνια μετά.
<P>
Πρώτ' απ' όλα, επιτρέψτε μου να πω ότι δεν αποδέχομαι την εγκυρότητα της περιβόητης συμφωνίας που παρουσιάστηκε ενώπιόν μας διότι αποτέλεσε αντικείμενο διαπραγματεύσεων από την Επιτροπή χωρίς εντολή. Εφιστώ την προσοχή της Επιτροπής στη συνεδρίαση του Σώματος αυτού της 21ης Φεβρουαρίου αυτού του έτους, όταν με τέτοια ζέση ασχολούμασταν με το θέμα αυτό. Προτείνω μάλιστα να διαβάσει ο Sir Leon Brittan τη συζήτηση αυτή, αφού ό, τι ειπώθηκε τη νύχτα εκείνη εξακολουθεί ακόμη να ισχύει.
<P>
Η ομάδα μου υποστηρίζει απόλυτα, για μια ακόμη φορά, την εξαιρετική έκθεση του κ. Pimenta, η οποία κέρδισε επιπλέον και την υποστήριξη της μεγάλης πλειοψηφίας της Επιτροπής Περιβάλλοντος, Δημόσιας Υγείας και Προστασίας των Καταναλωτών. Αυτό το ακατάλληλο και αναποτελεσματικό στήσιμο μιας συμφωνίας παρουσιάζει τόσα πολλά κενά που θα το παρομοιάζαμε με σουρωτήρι. Και όχι μόνο δεν καταλήγει σε κατάργηση της βάναυσης παγίδευσης των ζώων, αλλά στην ουσία επιτρέπει τη χρήση τους για τέσσερα χρόνια ακόμη. Και βέβαια δεν αντικατοπτρίζει τη θέση των ειδικών επιστημόνων της Ευρωπαϊκής Ένωσης.
<P>
Αυτή τη στιγμή οι παγίδες που χρησιμοποιούνται έχουν κάποιο περίβλημα γύρω τους το οποίο υποτίθεται πως τις καθιστά λιγότερο επώδυνες. Εσείς δεν θα πονούσατε εάν το πόδι σας πιανόταν σε μια από αυτές τις παγίδες; Υπάρχει έγκριση για παγίδες οι οποίες αποτελειώνουν το ζώο μέσα σε πέντε λεπτά και βέβαια οι παγίδες αυτές, ακόμη και τώρα αιχμαλωτίζουν το 20 % των ζώων τα οποία δεν είχαν ως στόχο τους, πράγμα που είναι πολύ άσχημο για τα ζώα αυτά αφού υποτίθεται πως δεν θα έπρεπε να αιχμαλωτίζονται. Υπάρχουν παγίδες που μαγκώνουν το ζώο από το πόδι και οι οποίες χρησιμοποιούνται κάτω από το νερό και ίσως να μην είναι τόσο βάναυσες.
<P>
Πολλά έχουν ειπωθεί για τα δικαιώματα των ιθαγενών, ειδικά μάλιστα εκ μέρους της καναδικής κυβέρνησης, όμως η συμφωνία αυτή είναι στην ουσία αρκετά εύθραυστη ως προς τη συμμετοχή αυτών των ανθρώπων στις διαπραγματεύσεις. Για τη συμφωνία με τη Ρωσία, ούτε το χαρτί πάνω στο οποίο είναι γραμμένη δεν έχει αξία. Θα εφαρμοστεί δε, μονάχα εάν σκορπίσουμε μπόλικο χρήμα. Η προθεσμία μοιάζει να κύλησε σε μαύρη τρύπα και δεν υπάρχουν μέτρα επιβολής, ούτε και κυρώσεις για τη μη συμμόρφωση. Συμφωνία με τις Ηνωμένες Πολιτείες δεν υπάρχει, διότι όπως ανέφερε και ο εισηγητής, παραδέχτηκαν πως δεν μπορούν να εκδώσουν ο, τιδήποτε μέσα από το ομοσπονδιακό τους σύστημα, έτσι οι κυνηγοί μπορούν να συνεχίσουν να χρησιμοποιούν τις απάνθρωπες παγίδες τους.
<P>
Θα μπορούσαμε να συνεχίσουμε τη λεπτομερή κριτική της συμφωνίας, είναι όμως εξαιρετικά αποθαρρυντική. Το πλέον λογικό που θα μπορούσαμε να κάνουμε είναι να την εγκαταλείψουμε και να επιστρέψουμε στη νομοθεσία για την οποία έχουμε ήδη συμφωνήσει σ' αυτό το Κοινοβούλιο, πράγμα απόλυτα δικαιολογημένο εάν ο Καναδάς μας αμφισβητούσε ενώπιον του Παγκόσμιου Οργανισμού Εμπορίου. Για παράδειγμα, δεν μπορεί να παρουσιαστεί κανένα πλεονέκτημα άδικου εσωτερικού εμπορίου στην Ευρωπαϊκή Ένωση, γιατί η κινητήριος δύναμη πίσω απ' τη νομοθεσία είναι η ευημερία των ζώων και μπορεί να γίνει αντικείμενο υπεράσπισης παρόμοιο με την προστασία των ηθικών αρχών της κοινωνίας.
<P>
Η συμφωνία αυτή είναι εντελώς ακατάλληλη και δεν μπορούμε να τη δεχτούμε. Καλώ την Επιτροπή να διαπραγματευτεί μια σκληρότερη συμφωνία και να απαγορεύσει εντός των συνόρων της Ευρωπαϊκής Ένωσης την πώληση γούνας που προέρχεται από ζώα που πιάστηκαν σε παγίδες οι οποίες δεν ανταποκρίνονται στις προδιαγραφές μιας νέας, πολύ αυστηρότερης διεθνούς συμφωνίας.

<SPEAKER ID=283 LANGUAGE="DE" NAME="Schnellhardt">
Αξιότιμε κύριε Πρόεδρε, κύριε Επίτροπε! Για πολλοστή φορά καλείται το Ευρωπαϊκό Κοινοβούλιο να λάβει θέση στο ζήτημα των δοκάνων. Έχουμε μπροστά μας το σχέδιο μιας συμφωνίας, με την οποία θεσπίζονται σε διεθνές επίπεδο κανόνες μη βάναυσης παγίδευσης ζώων.
<P>
Το σχέδιο συμφωνίας έχει όμως τις ελλείψεις του, ακόμα κι αν εμείς έχουμε κάθε διάθεση να χαιρετίσουμε ως πρόοδο το γεγονός ότι, μετά από χρόνια διαπραγματεύσεων και στασιμότητας, υπάρχει πράγματι ένα σχέδιο. Αλλά είναι δύσκολο για μας να εγκρίνουμε αυτό το σχέδιο. Μια πιθανώς απαραίτητη απόρριψη της συμφωνίας και η καθιέρωση της απαγόρευσης της εισαγωγής γούνας στην Ευρώπη βλάπτει την ευρωπαϊκή βιοτεχνία γουναρικών και κυρίως τους ιθαγενείς πληθυσμούς του Καναδά, που τώρα κερδίζουν τα προς το ζην από το εμπόριο γούνας.
<P>
Όποιος με γνωρίζει ξέρει ότι πάντοτε έλαβα ιδιαίτερα σοβαρά υπόψη αυτά τα επιχειρήματα. Η προστασία των ζώων και ο βιώσιμος τρόπος ζωής και οικονομικής δραστηριότητας πολλών ιθαγενών πληθυσμών - έτσι νομίζω - δεν αποκλείονται αμοιβαία, αντιθέτως αλληλοσυμπληρώνονται. Κοινός στόχος μας πρέπει να είναι να συμβιβάσουμε τις ανάγκες της προστασίας των ζώων και τις δικαιολογημένες απαιτήσεις των ιθαγενών πληθυσμών.
<P>
Για την επίτευξη αυτού του στόχου υπήρχαν μέχρι τώρα κατά τη γνώμη μου δύο δρόμοι, η σύναψη συμφωνίας για μη βάναυσες μεθόδους παγίδευσης που να αξίζει αυτό το όνομα - η τωρινή σίγουρα δεν το αξίζει - που να θεσπίζει αυστηρούς κανόνες προστασίας των ζώων και ταυτόχρονα να υπολογίζει τις δικαιολογημένες απαιτήσεις των ιθαγενών πληθυσμών ή, αν αυτό δεν είναι δυνατό, η καθιέρωση ενός συστήματος εμπορίας για δέρματα και γούνες ζώων τα οποία παγιδεύονται από αυτόχθονες κυνηγούς. Νομίζω πως αν είχαν λάβει μέρος στις διαπραγματεύσεις αντιπρόσωποι των ιθαγενών πληθυσμών, θα είχαμε καταλήξει γρήγορα σε κάποιο αποτέλεσμα.
<P>
Αν απορριφθεί το σχέδιο της συμφωνίας, πρέπει να γίνουν κι άλλες διαπραγματεύσεις υπό αυτήν την οπτική γωνία. Από τις επαφές μου με αντιπροσώπους ιθαγενών πληθυσμών του Καναδά - και είχα τέτοιες, κ. Pimenta - ξέρω ότι η αποφυγή της χρήσης δοκάνων είναι απαραίτητη. Εκεί μάλιστα εφαρμόζεται. Επίσης υπάρχουν οι προϋποθέσεις για τρόπους ξεχωριστής εμπορίας.
<P>
Μακροπρόθεσμα όμως πρέπει οι ιθαγενείς που κυνηγούν με παγίδες και οι οργανώσεις προστασίας των ζώων να συνεργαστούν στενά και να συμμετάσχουν από κοινού στην εξεύρεση νέων, μη βάναυσων μεθόδων παγίδευσης. Η υποκατάσταση των παγίδων είναι το κυρίαρχο ζήτημα μπροστά στο οποίο θα στεκόμαστε τα επόμενα χρόνια, ακόμα και χωρίς συμφωνία-πλαίσιο. Μια λύση του προβλήματος έγκειται στη βελτίωση της επιλεκτικότητας των παγίδων, δηλαδή πρέπει να κατασκευαστούν παγίδες που να μπορούν να συλλαμβάνουν μόνο ορισμένα ζώα. Αυτό φυσικά απαιτεί καλύτερη εκπαίδευση των κυνηγών που τις τοποθετούν. Κι εδώ δεν μπορώ παρά να συστήσω θερμά άλλη μια φορά να αξιοποιηθεί η πείρα των ιθαγενών κυνηγών. Τέλος, ακόμα μια ερώτηση για την Επιτροπή: Πώς έχει η απαγόρευση των παγίδων στην Ευρωπαϊκή Ένωση; Σύμφωνα με πληροφορίες μου εκτίθενται λίγα χιλιόμετρα από εδώ, γιατί, δεν ξέρω. Επηρέασε αυτό το γεγονός τη βάση των διαπραγματεύσεων της Επιτροπής με τις αντίστοιχες χώρες;

<SPEAKER ID=284 LANGUAGE="IT" NAME="Malerba">
Κύριε Πρόεδρε, κύριε επίτροπε, πριν από όλα πρέπει να διευκρινίσω ότι παρεμβαίνω εξ ονόματος της συναδέλφου Baldi που μη μπρώντας να παρευρεθεί στην αποψινή συζήτηση μου έδωσε τις σημειώσεις της, διότι είχε η ίδια παρακολουθήσει το θέμα. Προσωπικά θέλω να εκφράσω τη συμπάθειά μου στο συνάδελφο Pimenta, που τόσες προσπάθειες καταβάλλει με ενθουσιασμό υπέρ αυτών των υποθέσεων.
<P>
Μετά από μία μακρά σειρά εμποδίων και αβεβαιοτήτων, καταλήξαμε τον περασμένο Δεκέμβριο σε μία διεθνή συμφωνία μεταξύ της Ευρωπαϊκής Κοινότητας, του Καναδά και της Ρωσικής Ομοσπονδίας όσον αφορά τη μη βάναυση παγίδευση ζώων. Η συμφωνία, καρπός μιας σημαντικής προσπάθειας εκ μέρους του Καναδά και της Ρωσίας δεν ικανοποίησε το Συμβούλιο, το οποίο ζήτησε μία σειρά βελτιώσεων. Η Επιτροπή στο μεταξύ επαναπροώθησε τις διαπραγματεύσεις και επεξεργάσθηκε μία νέα πρόταση συμφωνίας που θα παρουσιασθεί στο Συμβούλιο Υπουργών Περιβάλλοντος της Ευρωπαϊκής Ένωσης στις 19 και 20 του προσεχούς Ιουνίου. Εφόσον ο κ. Pimenta δεν θεωρεί ικανοποιητικό το κείμενο, έχουμε μία έκθεση που προτρέχει του χρόνου διότι αμφισβητεί μία συμφωνία που το Συμβούλιο δεν έχει στην ουσία ακόμη εγκρίνει. Είναι αλήθεια ότι οι Ηνωμένες Πολιτείες δεν έχουν επικυρώσει τη συμφωνία και συνεπώς πρόκειται για μία μερική συμφωνία, για ένα συμβιβασμό, αλλά πρόκειται για ένα συμβιβασμό, σύμφωνα με τη συνάδελφο Baldi, που αποτελεί ένα βήμα προόδου. Γι αυτό το λόγο η ομάδα μας πιστεύει ότι δεν θα πρέπει να απορριφθεί η επιτευχθείσα συμφωνία.

<SPEAKER ID=285 LANGUAGE="NL" NAME="Εisma">
Πρόεδρε, φαίνεται ότι η συζήτηση για την παγίδευση των ζώων δεν θα τελειώσει ποτέ. Θα μπορούσα εύκολα να επαναλάβω τα όσα ελέγχθησαν στο Σώμα πριν από ένα, ακόμη και δύο χρόνια. Ωστόσο, ένα πράγμα είναι βέβαιο: Η Επιτροπή έδωσε μεγαλύτερη σημασία στα εμπορικά συμφέροντα παρά στην ευημερία των ζώων και τις δημοκρατικές αρχές. Τόσο εγώ όσο και η μεγάλη πλειοψηφία των μελών της πολιτικής ομάδας του ELDR λυπούμεθα ιδιαιτέρως για το γεγονός ότι η Επιτροπή δεν τήρησε τις υποσχέσεις της, με αποτέλεσμα να βρισκόμαστε ξαφνικά αντιμέτωποι με μια εθελοντική συμφωνία για τις μεθόδους σύλληψης. Η περίπτωση αυτή υπονομεύει τη δημοκρατία στην Ευρώπη, επειδή υπήρχε ένας κανονισμός του Συμβουλίου του 1991 στον οποίο θα θέλαμε να επιμείνουμε. Τότε, η Επιτροπή είχε αποφασίσει να αναβάλει για ένα χρόνο την απαγόρευση των εισαγωγών γουνών από χώρες οι οποίες χρησιμοποιούσαν δόκανα, αναβολή η οποία παρατάθηκε για έναν ακόμη χρόνο και πρέπει να ομολογήσω ότι πιστεύω πως είναι κρίμα για την Επίτροπο Βjerregaard που βρίσκεται εδώ ο Επίτροπος Brittan. Νικήσατε! Τα εμπορικά συμφέροντα υπερίσχυσαν προφανώς της ευημερίας των ζώων της οποίας προσπάθησε να υπεραμυνθεί η κ. Βjerregaard. Σας συγχαίρω για την επιτυχία σας, αλλά λυπούμαι για αυτό. Θεωρώ απαράδεκτη μια συμφωνία η οποία δεν οδηγεί στην απαγόρευση των δοκάνων σε σύντομο χρονικό διάστημα και συμφωνώ απολύτως με τον συνάδελφο Pimenta ο οποίος δηλώνει ότι η συμφωνία αυτή είναι βεβαίως ανεπαρκής και ακατάλληλη και ότι πρέπει για το λόγο αυτό να απορριφθεί και να απαγορευθούν αμέσως οι εισαγωγές.

<SPEAKER ID=286 LANGUAGE="DE" NAME="Bloch von Blottnitz">
Κύριε Πρόεδρε, βρίσκω όλη αυτήν την ιστορία απίστευτη για δύο λόγους. Από τη μια, γιατί έχουμε ένα διάταγμα του 1991, που έπρεπε να ισχύσει από την 1.1.1995. Αυτή η ημερομηνία μετατέθηκε κατά ένα χρόνο στην 1.1.1996 και ξανά στην 1.1.1997 και ξαφνικά δεν έχουμε απολύτως τίποτε. Αυτό που επιτρέπετε στον εαυτό σας να μας υποβάλλετε ως συμφωνία είναι απλώς μια αναίδεια. Γιατί πρώτον δεν υπάρχουν μη βάναυσες παγίδες. Πρέπει κανενός τα δάχτυλα να πιαστούν στην πόρτα του αυτοκινήτου, είτε υπάρχει εκεί ελαστικό είτε όχι, το ίδιο πονάει. Κι αν ένα ζώο δίνει μάχη με το θάνατο σε μια παγίδα, που εμείς την ονομάζουμε μη βάναυση, και πρέπει να ψοφήσει φριχτά, εντελώς το ίδιο είναι για το ζώο. Εκτός από αυτό, το ζώο πραγματικά δεν μπορεί να διαβάσει αν η παγίδα είναι κατάλληλη γι' αυτό ή για κείνο το ζώο ή αν πρόκειται για προστατευόμενο είδος.
<P>
Πιο απίστευτη από ο, τιδήποτε βρίσκω πάντως την πρόταση - και εδώ παραθέτω αυτολεξεί από την επίσημη εφημερίδα: »Η ευεξία του ζώου στην παγίδα που σκοτώνει θα μειωθεί προσωρινά σε πολύ χαμηλό επίπεδο.» Πιστεύετε στην αναγέννηση; Πρέπει κανείς να φανταστεί πως η ευεξία στην παγίδα που σκοτώνει μειώνεται ούτως ειπείν προσωρινά σε ένα πολύ χαμηλό επίπεδο! Μήπως θέλετε να μας τρελλάνετε με τέτοια κείμενα στην επίσημη εφημερίδα; Αυτό είναι απευθείας διασυρμός όλης της προσπάθειας προστασίας των ζώων. Θα υποστηρίξουμε την έκθεση του κ. Pimenta και αρνιόμαστε τέτοιες κυνικές υποθέσεις. Το θεωρώ αναίδεια. Από τη μια περιφρονείτε τα διατάγματα, τις επιθυμίες του Κοινοβουλίου και μετά επιτρέπετε στον εαυτό σας τέτοια κείμενα.

<SPEAKER ID=287 LANGUAGE="EN" NAME="Elliot">
Κύριε Πρόεδρε, εκ μέρους της Σοσιαλιστικής Ομάδας και ως πρόεδρος της Διακομματικής Ομάδας για την Ευημερία και Προστασία των Ζώων, θα ήθελα να πω πως υποστηρίζω σθεναρά την έκθεση του κ. Pimenta, με την ελπίδα πως θα ψηφιστεί από το Κοινοβούλιο.
<P>
Θυμάμαι που συζητούσαμε αυτά τα ίδια θέματα εδώ μέσα πριν από έξι, επτά, μπορεί και οκτώ χρόνια. Πιστέψαμε πως είχαμε καταλήξει κάπου όταν εκδόθηκε ο Κανονισμός του Συμβουλίου το 1991, αν και είχαμε απογοητευτεί που θα ετίθετο σε ισχύ πέντε χρόνια αργότερα. Τώρα, δύο χρόνια μετά την προθεσμία αυτή, περιμένουμε ακόμη να γίνει κάτι. Σήμερα, Ιούνιο του 1997, η Επιτροπή ζητάει από το Συμβούλιο να δώσει την υποστήριξή του στην ακατάλληλη και μη ικανοποιητική συμφωνία με τον Καναδά και τη Ρωσία στην οποία δεν συμπεριλαμβάνονται οι Ηνωμένες Πολιτείες. Οι ουσιαστικές αφαιρέσεις που έγιναν δεκτές, η έλλειψη πειστικών μέτρων επιβολής, η απουσία κυρώσεων για τη μη συμμόρφωση δημιουργούν αμφιβολίες για το αν οι μικρές δεσμεύσεις της Ρωσίας και του Καναδά θα πετύχουν κάτι στην πραγματικότητα.
<P>
Αυτό σημαίνει πως τα μέτρα αποτυγχάνουν πλήρως στην αντιμετώπιση του όλου ζητήματος της βάναυσης μεταχείρισης των ζώων. Εμείς θα πρέπει να τα απορρίψουμε στο σύνολό τους. Φαίνεται πως η Επιτροπή φοβάται αμφισβήτηση της GATT γι' απελευθέρωση του εμπορίου και πως θα υπάρξει αντίθετη απόφαση του Παγκόσμιου Οργανισμού Εμπορίου για το θέμα αυτό. Κάτι τέτοιο όμως δε θα πρέπει να συμβεί. Εξάλλου μας υποσχέθηκαν, όταν το Κοινοβούλιο υποστήριξε τη συμφωνία της GΑΤΤ, πως θα υπήρχε σωστή πρόβλεψη για την προστασία του περιβάλλοντος και της ευημερίας των ζώων. Προσωπικά, ποτέ δεν έδωσα βάση σ' αυτές τις υποσχέσεις, γι' αυτό άλλωστε και δεν ψήφισα υπέρ της συμφωνίας της GΑΤΤ. Δεν πίστεψα πως ήταν σωστές, όμως μας είχαν πει πως ήταν. Εάν πράγματι είναι σωστές, ας αμφισβητήσουμε τον Παγκόσμιο Οργανισμό Εμπορίου, στην περίπτωση που εκδώσει αντίθετη απόφαση. Ας τους αμφισβητήσουμε με σθένος. Εάν δεν μπορούμε να κερδίσουμε αυτόν τον αγώνα, τότε θα πρέπει να κάνουμε κάποιες μεταρρυθμίσεις στη GATT για να εξασφαλίσουμε ότι το εμπόριο, όσο σημαντικό κι αν είναι, δεν έχει προτεραιότητα έναντι άλλων θεμάτων όπως η ευημερία των ζώων, η προστασία του περιβάλλοντος και η ευημερία των λαών μας.

<SPEAKER ID=288 LANGUAGE="DE" NAME="Flemming">
Κύριε Πρόεδρε, η συζήτηση για την απαγόρευση των δοκάνων είναι η ατέλειωτη ιστορία του πόνου, της αθλιότητας των ζώων, της ανθρώπινης φρικαλεότητας και της αποτυχίας της πολιτικής.
<P>
Για άλλη μια φορά έχουμε ένα διάταγμα της ΕΕ, που ισχύει από την 1η Ιανουαρίου του 1996, και απλώς δεν εκτελείται! Τώρα μας σερβίρουν μια συμφωνία, που δεν είναι συμφωνία. Τα δόκανα θα εξακολουθήσουν να επιτρέπονται για μερικά χρόνια ακόμα. Ο θάνατος των ζώων πρέπει να συμβαίνει εντός 300 δευτερολέπτων, δηλαδή 5 λεπτά επιθανάτιας αγωνίας, πάλης με το θάνατο, φοβερών πόνων! Η συμφωνία δεν προβλέπει επίσης καμία ρύθμιση για το πώς θα επιτρέπεται να θανατώνονται τα παγιδευμένα ζώα. Πολλά ζώα, κ. Επίτροπε, θανατώνονται με σύνθλιψη, καθώς ο κυνηγός απλώς στέκεται πάνω στο ζώο και το πατά μέχρι να το σκοτώσει! Εμείς οι Ευρωπαίοι δε θέλουμε δόκανα, αυτό είναι καλό. Αλλά εκτός από τα δόκανα επιτρέπονται στην Ευρώπη άλλες παγίδες, άσχετα από το ποιές βλάβες προκαλούν ή από το πόσο αργά σκοτώνουν. Έχουμε πολλά να κάνουμε, όχι μόνο στον Καναδά αλλά και στην Ευρώπη.
<P>
Ελπίζω ότι το Κοινοβούλιο θα υποστηρίξει αύριο τον Carlos Pimenta και θα απορρίψει την πρόταση της Επιτροπής. Αν αυτό το κάνει και το συμβούλιο των υπουργών περιβάλλοντος στις 19 και 20 Ιουνίου, τότε θα έχουμε κερδίσει. Αν δεν το κάνει, τότε δε θα είναι αποτυχία του Κοινοβουλίου αλλά αποτυχία των υπουργών περιβάλλοντος!

<SPEAKER ID=289 NAME="Brittan, Sir Leon">
Κύριε Πρόεδρε, όλοι συναισθανόμαστε την ευαισθησία που υπάρχει πάνω στο θέμα αυτό, η ύπαρξη του οποίου ανάγεται πολλά χρόνια πίσω. Ωστόσο, εκείνο για το οποίο θα πρέπει να αναρωτηθούμε είναι το αν η πρόσφατη συμφωνία αντιπροσωπεύει μία άνευ προηγουμένου πρόοδο στις διεθνείς προδιαγραφές παγίδευσης, οι οποίες εάν ψηφιστούν θα βελτιώσουν την ευημερία των ζώων και θα αμβλύνουν την απειλή που επικρέμαται στις σχέσεις μας με τους Καναδούς και Ρώσους εταίρους μας. Δεν έχω καμία απολύτως αμφιβολία, όταν λέω πως η ευημερία των ζώων θα προαχθεί σημαντικά εάν η συμφωνία αυτή εφαρμοστεί, γιατί εάν δεν εφαρμοστεί και επιβληθεί απαγόρευση τέτοια ώστε να την επιθυμούν τα μέλη που τέθηκαν υπέρ αυτής, τότε τίποτα δεν θα γίνει που να προάγει την ευημερία των ζώων, γιατί είναι μέγα λάθος να πιστεύουμε πως εάν επρόκειτο να συμβεί κάτι τέτοιο, οι ενδιαφερόμενες χώρες - που θα αντιμετώπιζαν και αυτήν την προοπτική - θα προσάρμοζαν τους νόμους τους και θα άλλαζαν την κατάσταση των πραγμάτων κατά τέτοιο τρόπο που να συμπίπτει με τη βούληση των μελών του Κοινοβουλίου. Κάτι τέτοιο είναι ολοκληρωτικά ουτοπικό.
<P>
Γι' αυτόν ακριβώς το λόγο συμφωνώ με τον κ. Malerba στο ότι η συμφωνία αυτή ισοδυναμεί με σημαντική πρόοδο. Με χαροποίησε το γεγονός ότι χθες η Επιτροπή Εξωτερικών Οικονομικών Σχέσεων ψήφισε τη γνώμη σύμφωνα με την οποία σαφώς συνιστάται η έγκριση της συμφωνίας αυτής.
<P>
Πολλά ειπώθηκαν για την εντολή, τους στόχους και τις επιδιώξεις. Ας διευκρινίσουμε πως ο κανονισμός για τις παγίδες προέβλεψε δύο διαφορετικές επιλογές για τις χώρες που επιθυμούν να αποφύγουν τους περιορισμούς στην εισαγωγή γούνας: είτε θα έχουν τη δυνατότητα να απαγορεύουν τη χρήση επώδυνης παγίδας, είτε θα μπορούν να εφαρμόζουν μεθόδους παγίδευσης που συμπίπτουν με τις διεθνώς συμπεφωνημένες προδιαγραφές ανώδυνης παγίδευσης. Ουδέποτε υπήρξε πρόθεση να εφαρμοστούν και οι δύο λύσεις. Προφανώς, η εφαρμογή του οικονομικού αποκλεισμού για τις γούνες ίσχυσε ελλείψει οποιασδήποτε συμφωνίας για τις προδιαγραφές παγίδευσης. Ωστόσο, ο ίδιος ο κανονισμός αποσαφήνιζε πως μια εναλλακτική επιλογή - και κατά τη γνώμη μου η πιο προτιμητέα - θα ήταν να υπάρχει μια συμφωνία για τις προδιαγραφές παγίδευσης. Ο λόγος εφαρμογής μιας τέτοιας εναλλακτικής λύσης ήταν το ότι μια τέτοια συμφωνία θα εξασφάλιζε τη βελτίωση της ευημερίας των ζώων, ενώ μια απαγόρευση δε θα την επιτύγχανε. Γι' αυτό και δε ζητάμε συγγνώμη για το ότι διαπραγματευτήκαμε με τον Καναδά, την Ομοσπονδία της Ρωσίας και τις Ηνωμένες Πολιτείες. Αναφορά έγινε και στις Ηνωμένες Πολιτείες, με τις οποίες δεν έχουμε συνάψει συμφωνία κι επομένως, εκείνο για το οποίο συζητάμε αυτή τη στιγμή είναι η συμφωνία με τον Καναδά και τη Ρωσία. Οδηγίες διαπραγματεύσεων εκδόθηκαν και η συμφωνία που συνάφθηκε ήταν σύμφωνη προς αυτές τις οδηγίες. Παρόλο που αυτό δεν αντικατοπτρίζεται κατά κανένα τρόπο στην έκθεση Pimenta, η οποία δεν επιδοκιμάζει διόλου το γεγονός ότι αφότου το Συμβούλιο των Υπουργών μας ζήτησε να πράξουμε κάτι τέτοιο, εμείς συνεχίσαμε να διαπραγματευόμαστε και επιτύχαμε σημαντικές βελτιώσεις στη συμφωνία με τον Καναδά και τη Ρωσική Ομοσπονδία. Η Επιτροπή εξέθεσε την αναθεωρημένη συμφωνία στο Συμβούλιο Γενικών Υποθέσεων της 2ας Ιουνίου, το οποίο χαιρέτισε τις βελτιώσεις που επιτεύχθηκαν. Η αναθεωρημένη συμφωνία διαβιβάστηκε πλέον επισήμως στο Συμβούλιο προς έγκριση, μαζί με έναν κατάλογο τρίτων χωρών οι οποίες επιτρέπεται να εξάγουν γούνες προς την Ευρωπαϊκή Ένωση και στον οποίο συγκαταλέγονται και ο Καναδάς και η Ρωσική Ομοσπονδία, αλλά όχι και οι Ηνωμένες Πολιτείες. Το Ευρωπαϊκό Κοινοβούλιο πρόκειται βέβαια, όπως άλλωστε προβλέπουν και οι διαδικασίες, να γνωμοδοτήσει επισήμως επί της αναθεωρημένης συμφωνίας πριν την οριστική επικύρωσή της.
<P>
Οι βελτιώσεις που επιτεύχθηκαν στον τελευταίο γύρο των διαπραγματεύσεων είναι σημαντικές και λυπάμαι που δεν συμπεριλήφθηκαν στο ψήφισμα που πρότεινε ο κ. Pimenta. Η έκθεση του Κοινοβουλίου δεν λαμβάνει υπόψη ή δεν επιδοκιμάζει τις ουσιαστικές βελτιώσεις που αυτή τη στιγμή συζητώνται στις διαπραγματεύσεις. Η συμφωνία θα καλύπτει τώρα όλους τους μηχανικούς περιορισμούς ή τις φονικές παγίδες που χρησιμοποιούνται για την παγίδευση 19 ειδών ζώων με οποιοδήποτε σκοπό. Οι παγίδες που δεν ανταποκρίνονται στις προδιαγραφές που περιλαμβάνονται θα πρέπει να καταργηθούν σταδιακά από τα μέρη, εντός ενός αυστηρά καθορισμένου χρονικού πλαισίου. Έτσι, επιτυγχάνεται μεγαλύτερη διεύρυνση σε σχέση με τον κανονισμό ο οποίος αφορά ένα μόνο είδος παγίδας και καλύπτει εξωτερικά 13 μόνο είδη ζώων. Θα ανακουφίσει, έτσι, την ταλαιπωρία των ζώων και στην Ευρωπαϊκή Ένωση και σε τρίτες χώρες σε μεγαλύτερο βαθμό απ' όσο θα επέβαλε μια απαγόρευση. Οι προδιαγραφές τέθηκαν σε υψηλά επίπεδα για την προστασία των ζώων, λαμβάνοντας υπόψη τα επιστημονικά και εμπειρικά δεδομένα που υπάρχουν τη στιγμή αυτή στη διάθεσή μας. Και για να προχωρήσουμε και λίγο παραπέρα, αυτό θα μπορούσε να οδηγήσει σε μια κατάσταση στην οποία οι περισσότερες μέθοδοι παγίδευσης, συμπεριλαμβανομένων και αυτών που χρησιμοποιούνται σήμερα στην Ευρωπαϊκή Ένωση, δεν θα ανταποκρίνονται στις προδιαγραφές.
<P>
Έγινε λόγος και για το χρονικό όριο θανάτωσης των ζώων, των 300 δευτερολέπτων. Φυσικά, θα ήταν πολύ καλύτερα εάν είχαμε επιτύχει καλύτερο χρόνο. Όμως, παρόλ' αυτά, το όριο αυτό αντιπροσωπεύει σημαντική πρόοδο για τη βελτίωση των μεθόδων παγίδευσης, συμπεριλαμβανομένων κι εκείνων που χρησιμοποιούνται σήμερα στην Κοινότητα. Επιπλέον, η συμφωνία προβλέπει ότι το όριο αυτό των 300 δευτερολέπτων θα πρέπει να αναθεωρηθεί εντός τριών ετών, με στόχο την ελάττωσή του σε 180 δευτερόλεπτα. Οι τεχνικές προδιαγραφές καθώς κι εκείνες που αφορούν την ασφάλεια θα πρέπει να ληφθούν υπόψη. Για να θανατωθεί όσο το δυνατόν ταχύτερα το ζώο, θα πρέπει η παγίδα να είναι ισχυρή και έτσι μπορεί να γίνει επικίνδυνη για εκείνους που τη στήνουν ή για οποιοδήποτε άλλο άτομο ή κατοικίδιο που θα προκαλούσε την ενεργοποίησή της κατά λάθος.
<P>
Η συμφωνία προβλέπει τη σταδιακή εφαρμογή η οποία ολοένα θα καθιστά αυστηρότερους τους όρους της. Μια πρώτη αναθεώρηση των προδιαγραφών έχει προγραμματιστεί να γίνει τρία χρόνια μετά την έναρξη ισχύος της συμφωνίας και θα λαμβάνει υπόψη την έρευνα που θα έχουν διενεργήσει οι πολιτικές ομάδες. Αντικατοπτρίζει επομένως, ένα πρώτο και φιλόδοξο βήμα προς την καθιέρωση διεθνών προδιαγραφών που θα στηρίζονται σε επιστημονικά δεδομένα και που τη στιγμή αυτή δεν υπάρχουν. Ο Διεθνής Οργανισμός Τυποποίησης εργάστηκε επί δέκα σχεδόν έτη για να προσδιορίσει τέτοιου είδους προδιαγραφές χωρίς επιτυχία. Εάν είχε επιτύχει να προσδιορίσει κάποιες προδιαγραφές, αυτές θα ήταν σε προαιρετική βάση. Η συμφωνία αυτή είναι δεσμευτική βάσει του διεθνούς νόμου. Ο δεσμευτικός χαρακτήρας της συμφωνίας ενισχύθηκε στο αναθεωρημένο κείμενο, αφού πλέον ορίζεται πως οι αποφάσεις του Δικαστηρίου Διαιτησιών είναι δεσμευτικές για τα μέρη. Επιπλέον, εξαιρέσεις για τους αυτόχθονες πληθυσμούς διευκρινίστηκαν και περιορίστηκε περαιτέρω το εύρος τους.
<P>
Τελευταίο και σημαντικότερο, ένα από τα βασικότερα επιτεύγματα του νέου γύρου των διαπραγματεύσεων ήταν η σημαντική ενίσχυση των δεσμεύσεων του Καναδά και της Ρωσίας που αφορούν την επίσπευση του χρονοδιαγράμματος της σταδιακής κατάργησης ορισμένων τύπων βάναυσων παγίδων. Και θα πρέπει να χλευάζουμε το γεγονός ότι δεν καταργούνται αμέσως, πρέπει όμως να σας πω, αν δεν υπήρχε αυτή η συμφωνία, ακόμη και αν ίσχυε απαγόρευση, δεν θα εφαρμοζόταν καν η σταδιακή κατάργηση. Για τον Καναδά θα απαγορευόταν η χρήση παγίδας τύπου σιαγόνων που μαγκώνει το πόδι για τα 7 από τα 12 σχετικά καναδικά είδη ζώων, αμέσως μόλις τεθεί σε ισχύ η συμφωνία. Για τα υπόλοιπα 5 είδη, η χρήση συμβατικής ατσάλινης παγίδας τύπου σιαγόνων θα απαγορευθεί στο τέλος της τρίτης παγιδοθετικής περιόδου μετά τη σύναψη της συμφωνίας από την Κοινότητα, δηλαδή, μέχρι την 31η Μαρτίου 2000, εάν το Συμβούλιο εγκρίνει τη συμφωνία πριν από την 1η Οκτωβρίου 1997.
<P>
Βέβαια, και τα άλλα είδη παγίδων που μαγκώνουν το πόδι, και στην ουσία κάθε άλλη μηχανική παγίδα θα απαγορευθούν σύμφωνα με το χρονοδιάγραμμα που ορίζεται στη συμφωνία, εάν αποδειχθεί πως δεν συμφωνούν με τις προδιαγραφές. Παρότι κατανοώ το βάρος που έχει δοθεί στις συγκεκριμένες παγίδες, ας μην ξεχνάμε πως υπάρχουν και άλλες παγίδες, και πως εκείνο το οποίο μας παρέχει αυτή η συμφωνία είναι η μέθοδος ελέγχου αυτών των παγίδων και η κατάργηση τους εάν έρχονται σε σύγκρουση με τη συμφωνία.
<P>
Όσον αφορά τη Ρωσική Ομοσπονδία, οι συμβατικές ατσάλινες παγίδες τύπου σιαγόνων, που είναι οι μόνες παγίδες που χρησιμοποιούνται στη Ρωσία, θα απαγορευθούν για τα ρωσικά είδη ζώων μέχρι την 31η Δεκεμβρίου 1999 εάν χορηγηθεί η κατάλληλη οικονομική βοήθεια για την αντικατάσταση των παγίδων. Ελπίζω πως το Κοινοβούλιο, που τόσο έχει ευαισθητοποιηθεί για τα θέματα αυτά, θα χρησιμοποιήσει τα μέσα επιρροής του για να μας βοηθήσει να λάβουμε την οικονομική ενίσχυση για το σκοπό αυτό. Δεν αληθεύει το γεγονός, όπως ειπώθηκε και κατά τη διάρκεια της συζήτησης, ότι εάν δεν δοθεί οικονομική ενίσχυση δεν θα αντικατασταθούν και οι παγίδες, διότι στη συμφωνία υπάρχει δέσμευση σύμφωνα με την οποία εάν δεν χορηγείται οικονομική ενίσχυση, οι παγίδες οπωσδήποτε θα καταργούνται σταδιακά, το αργότερο τέσσερα χρόνια μετά την έναρξη ισχύος της συμφωνίας.
<P>
Το μείζον ερώτημα κατά τη διάρκεια αξιολόγησης της συμφωνίας αυτής θα πρέπει να είναι: ποια είναι πράγματι η καλύτερη επιλογή για τη βελτίωση της ευημερίας των παγιδευμένων ζώων στον Καναδά και τη Ρωσία; Για εμάς, δεν υπάρχει αμφιβολία πως η έγκριση της συμφωνίας είναι η λύση που θα βελτιώσει ουσιαστικά την ευημερία των ζώων και θα προστατεύσει τα ευρύτερα συμφέροντα της Ευρωπαϊκής Ένωσης. Θέμα σύγκρουσης δεν τίθεται μεταξύ εμπορίου και ευημερίας των ζώων. Η συμφωνία αυτή προάγει την ευημερία των ζώων, προστατεύοντας ταυτόχρονα το νόμιμο εμπόριο. Είναι η πρώτη φορά στα χρονικά που διεθνής συμφωνία θα θεσπίσει δεσμευτικούς κανόνες ελέγχου του εμπορίου για χάρη της ευημερίας των ζώων. Κάνω έκκληση προς όλους όσους σκέπτονται με γνώμονα το δίκαιο και είναι προετοιμασμένοι να ακούσουν τα επιχειρήματα που υποστηρίζουν πως η συμφωνία αυτή συνιστά εκπληκτικό βήμα προόδου. Η σπουδαιότητα ενός τέτοιου προγουμένου δεν θα πρέπει να υποτιμάται. Είναι κυριολεκτικά η πρώτη φορά που διεθνής συμφωνία θα θεσπίσει κανόνες τόσο δεσμευτικούς για χάρη της ευημερίας των ζώων. ο οικονομικός αποκλεισμός για τις γούνες δεν θα επιτύγχανε τίποτα ουσιαστικό, και θα είχε σίγουρα αρνητικές οικονομικές, κοινωνικές και πολιτικές επιπτώσεις και για τις τρίτες χώρες και για την Ευρωπαϊκή Ένωση, θίγοντας τις αυτόχθονες κοινότητες και όχι αυτές μόνο.
<P>
Όπως προανέφερα, η κατάσταση με τις Ηνωμένες Πολιτείες είναι διαφορετική. Δεν έχουμε ακόμη συνάψει συμφωνία με τη χώρα αυτή. Δεν υπάρχει εναλλακτική λύση παρά να προβλεφθεί η πλήρης εφαρμογή του Κανονισμού 3254/91 σχετικά με τις γούνες από τις Ηνωμένες Πολιτείες. Ελπίζω όμως πως θα βρεθεί τελικά μια ικανοποιητικότερη λύση για την περίπτωση των Ηνωμένων. Πολιτειών. Είμαι σίγουρος πως ο καλύτερος τρόπος για να εξασφαλιστεί αυτό και κατά συνέπεια και η ευημερία των ζώων στις Ηνωμένες Πολιτείες, είναι η έγκριση της συμφωνίας αυτής με τον Καναδά και τη Ρωσία.
<P>
Λογικό είναι να τεθεί το ζήτημα αυτό στο ευρύτερο πλαίσιο της πολιτικής μας για το διεθνές εμπόριο, το περιβάλλον και την ευημερία των ζώων. Δεν πιστεύω πως το σύστημα διεθνούς εμπορίου παραγκωνίζει το συμφέρον του περιβάλλοντος. Μια τέτοια αντίληψη είναι αρκετά λανθασμένη και παραβλέπει τις τεράστιες προσπάθειες που κατέβαλε η Ευρωπαϊκή Ένωση και που όντως αποτέλεσαν παράδειγμα στην παρουσίαση έργου για το περιβάλλον στο πλαίσιο του Παγκόσμιου Οργανισμού Εμπορίου. Θα επιθυμούσα η Επιτροπή του ΠΟΕ για το εμπόριο και το περιβάλλον να ήταν σε θέση να προχωρήσει περαιτέρω, δυστυχώς όμως δεν καταφέραμε να σημειώσουμε καμία πρόοδο όχι πάντως εξαιτίας της απροθυμίας της Ευρωπαϊκής Ένωσης και πολύ περισσότερο όχι εξαιτίας της Επιτροπής να σπεύσει και να πιέσει προς.την κατεύθυνση του περιβάλλοντος. Δεν σημειώσαμε πρόοδο εξαιτίας της αδυναμίας του υπόλοιπου κόσμου να μας ακολουθήσει. Δεν υπάρχει τίποτα για το οποίο θα έπρεπε να ντρεπόμαστε. Υπό το φως των εξελίξεων, οποιαδήποτε απόπειρα εκμετάλλευσης αυτού του ζητήματος για τη δημιουργία έριδων στους κόλπους του Παγκόσμιου Οργανισμού Εμπορίου παραγκωνίζει τις φιλότιμες προσπάθειές μας και διακυβεύει τη σταθερή πρόοδο του διεθνούς εμπορίου και του περιβάλλοντος, πρόοδο στην οποία όλοι προσβλέπουμε. Η απόπειρα αυτή είναι σχεδόν βέβαιο ότι θα οδηγήσει την ΕΕ σε αυτοκαταστροφή και απώλεια της αξιοπιστίας της στο πλαίσιο των διαδικασιών διευθέτησης πολυμερών διαφορών, εάν ακολουθήσουμε διαφορετική πορεία.
<P>
Αυτοί είναι οι λόγοι για τους οποίους υποστηρίζω σθεναρά, όπως κάνει και η Επιτροπή - και οι απόπειρες διχασμού της Επιτροπής θα πέσουν στο κενό - πως η στάση προς την κατεύθυνση της συμφωνίας θα πρέπει να προωθήσουμε θετική με τον Καναδά και την Ομοσπονδία της Ρωσίας. Κάνω έκκληση προς το Ευρωπαϊκό Κοινοβούλιο να σκεφτεί σοβαρά το πρόσφατο κείμενο όταν θα διατυπώνει την άποψή του πάνω σ' αυτό το τόσο λεπτό και σοβαρό θέμα.

<SPEAKER ID=290 NAME="Pimenta">
Κύριε Πρόεδρε, θα ήθελα να απαντήσω στον Sir Leon Brittan απευθείας διότι είναι η πρώτη φορά που έρχεται σε δημόσια συζήτηση του Κοινοβουλίου επ' αυτού του θέματος, τα τελευταία τουλάχιστον δύο χρόνια.
<P>
Μας διαβάσατε τον γραπτό σας λόγο. Δυστυχώς δεν απαντήσατε σε μένα, την κυρία Pollack, τον κύριο Eisma, τον κύριο Flemming, τον κύριο Schnellhardt. Θίξαμε σημαντικότατα θέματα σχετικά με την επιλεκτικότητα, την έλλειψη κυρώσεων, σχετικά με το τι θα μπορούσε να συμβεί εάν οι Η.Π.Α. μας παρέπεμπαν στον ΠΟΕ κτλ.
<P>
Είναι πολύ αργά για να μπούμε σε επί μέρους άρθρα. Όταν όμως ο πρόεδρος Santer ήλθε στο Κοινοβούλιο για να ζητήσει την έγκριση της ομάδας του και του προγράμματός του, ανέλαβε την προεδρία της Επιτροπής με σκοπό να σκεφθεί σοβαρά, ακόμη κι εκτός της νομικίστικης διαδικασίας συναπόφασης, τη δημοκρατικά εκπεφρασμένη γνώμη του Σώματος αυτού.
<P>
Όταν το Σώμα ψήφισε για το θέμα αυτό τον Φεβρουάριο του τρέχοντος έτους, οι ψήφοι ήταν 85 υπέρ και 3 κατά. Εάν αύριο εγκρίνουμε την ψηφοφορία αυτή με παραπάνω από το 75 % των παρόντων, θα αποδεχθείτε το ότι έχουμε το νόμιμο δημοκρατικό δικαίωμα να διαφωνήσουμε με την άποψή σας; Ακόμη και αν πιστεύατε και την τελευταία λέξη απ' όσα είπατε, θα είχατε την ταπεινοφροσύνη να δεχθείτε το γεγονός ότι δεν είσαστε ο μόνος άνθρωπος στον πλανήτη και ότι είναι πιθανόν να έχετε κάνει λάθος, εάν εμείς - οι εκπρόσωποι 15 χωρών της Ευρώπης, απ' όλες τις πολιτικές ομάδες - απορρίπταμε τη γνώμη σας με μεγάλη πλειοψηφία;

<SPEAKER ID=291 LANGUAGE="DE" NAME="Schwaiger">
Κύριε Πρόεδρε, ευχαριστώ πολύ που μου δίνετε την ευκαιρία να μεταδώσω σύντομα μια πληροφορία. Είμαι εκπρόσωπος της ομάδας του ΕΛΚ στην Επιτροπή Εξωτερικών Οικονομικών Σχέσεων. Χτες βράδυ εγκρίναμε με πραγματικά μεγάλη πλειοψηφία την πρόταση της Επιτροπής για τους λόγους ακριβώς τους οποίους εξέθεσε ο Sir Leon Brittan και τους οποίους ανέφερε επίσης ως επιχειρήματα ο κ. Malerba εξ ονόματος της κ. Baldi.
<P>
Ξέρουμε ότι η συζήτηση για την τοποθέτηση παγίδων είναι πάντα ένα δύσκολο θέμα. Πιστεύουμε όμως πως σε μια βαθμιαία εξέλιξη προς λιγότερο βάναυσες μεθόδους παγίδευσης ήταν σωστή η απόφαση της Επιτροπής. Εγκρίναμε με μεγάλη πλειοψηφία την πρόταση της Επιτροπής, βέβαια παρά την ψήφο του εισηγητή της Επιτροπής Περιβάλλοντος αλλά με τις ψήφους των Ilaskivi και συναδέλφων από άλλες ομάδες. Ξέρω πως αυτή η θέση αποτελεί ίσως μειοψηφία ακόμα και μέσα στην ομάδα μου, αλλά θα ήθελα να αναφέρω ότι χτες κρίνοντας σύμφωνα με τις γνώσεις και τη συνείδησή μας δώσαμε την υποστήριξή μας στην Επιτροπή.
<P>
3-304

<SPEAKER ID=292 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί αύριο στις 12 το μεσημέρι.
<P>
Η συνεδρίαση λήγει στις 00.25

