<CHAPTER ID="1">
<SPEAKER ID="1" LANGUAGE="" NAME="" AFFILIATION="Προέδρου">
<SPEAKER ID="2" LANGUAGE="" NAME="Πρόεδρος." AFFILIATION="">
<P>
   – Κηρύσσω την επανάληψη της συνόδου του Ευρωπαϊκού Κοινοβουλίου που είχε διακοπεί την Πέμπτη 15 Ιανουαρίου 2004.(1) 
<SPEAKER ID="3" LANGUAGE="FR" NAME="Berès (PSE )." AFFILIATION=".">
<P>
    Κύριε Πρόεδρε, θα ήθελα να σας υποβάλω μια ερώτηση σε σχέση με την πληροφορία που ανακοινώσατε στο Ευρωπαϊκό Κοινοβούλιο στις 12 Ιανουαρίου. Παραπέμψατε την επιστολή, που λάβατε σε σχέση με τη βουλευτική ιδιότητα του κ. Michel Raymond, στην Επιτροπή Νομικών Θεμάτων και Εσωτερικής Αγοράς, δυνάμει του άρθρου 7, παράγραφος 4, του Κανονισμού του ΕΚ. Υπό τις παρούσες περιστάσεις, σε μια εποχή κατά την οποία το ζήτημα του καθεστώτος των βουλευτών του ΕΚ στρέφει τους προβολείς της επικαιρότητας στο Ευρωπαϊκό Κοινοβούλιο και τις προνομίες του, σε μια στιγμή κατά την οποία η Επιτροπή Ελέγχου του Προϋπολογισμού του ΕΚ διερευνά και την παραμικρή απάτη, την παραμικρή διασπάθιση πόρων, την παραμικρή κακοδιαχείριση του προϋπολογισμού της Ευρωπαϊκής Ένωσης, θεωρώ μάλλον ατυχή την απόφαση που λάβατε. Το γεγονός είναι ότι ο κ. Michel Raymond καταδικάστηκε τελεσίδικα για απάτη σε σχέση με τον προϋπολογισμό της Ευρωπαϊκής Ένωσης από το γαλλικό Ανώτατο Ακυρωτικό Δικαστήριο. Οι εθνικές αρχές προσέφυγαν σε σας καθ’ όλα νομότυπα. Μου λένε ότι δεν θελήσατε απλώς να “λάβετε γνώση”, όπως προβλέπεται να πράξετε δυνάμει της Πράξης του 1976, για την έκπτωση του κ. Michel Raymond από το βουλευτικό του αξίωμα, με την αιτιολογία ότι φοβόσασταν μια χρονοβόρα διαδικασία προσφυγής ενώπιον του Πρωτοδικείου των Ευρωπαϊκών Κοινοτήτων, όπως έπραξε ο κ. Le Pen. Μόνο που στην υπόθεση του Jean-Marie Le Pen, η οποία μοιάζει σε ορισμένα σημεία με την προκειμένη περίπτωση, το Πρωτοδικείο της Ευρωπαϊκής Ένωσης είχε την ευκαιρία να αποφανθεί κατά τρόπο ξεκάθαρο στις 10 Απριλίου 2003, ερμηνεύοντας μάλιστα την Πράξη του 1976 και το άρθρο 7, παράγραφος 4, του Κανονισμού του ΕΚ, το οποίο επικαλεστήκατε. Το Πρωτοδικείο, στην απόφασή του της 10ης Απριλίου 2003, επισημαίνει ότι η εξουσία ελέγχου που διαθέτει το Ευρωπαϊκό Κοινοβούλιο όταν “λαμβάνει γνώση” εφαρμόζεται “ανάντη της έκπτωσης από το βουλευτικό αξίωμα”, συνεπώς, και της κενής βουλευτικής έδραςΤο άρθρο 7 του Κανονισμού ορίζει ότι ο Πρόεδρος του Κοινοβουλίου προσφεύγει στην αρμόδια επιτροπή “στην περίπτωση κατά την οποία οι αρμόδιες αρχές των κρατών μελών κινούν κατά βουλευτή διαδικασία που μπορεί να οδηγήσει στην κήρυξη της έκπτωσής του” Συνεπώς, θεωρώ, κύριε Πρόεδρε, ότι εναπόκειτο σε σας, σύμφωνα με την πράξη του 1976, τον Κανονισμό του ΕΚ και τη νομολογία του Πρωτοδικείου των Ευρωπαϊκών Κοινοτήτων, να λάβετε γνώση της έκπτωσης του κ. Michel Raymond από το βουλευτικό του αξίωμα και όχι να παραπέμψετε το θέμα στην Επιτροπή Νομικών Θεμάτων. 
<SPEAKER ID="4" LANGUAGE="" NAME="Πρόεδρος." AFFILIATION="">
<P>
   Κυρία Berès, ευτυχώς, δεν είμαι ειδικός γι’ αυτό το ζήτημα και την πολλαπλότητα των νομικών διαστάσεων που θέτετε υπόψη μου, και για τον λόγο αυτόν ζήτησα τη συμβουλή εμπειρογνωμόνων. Όπως με πληροφορούν, οι ενέργειες στις οποίες προέβην ήταν οι ενδεδειγμένες.
<P>
Θα ήθελα να σας διαβάσω το πλήρες κείμενο του άρθρου 7, παράγραφος 4, του Κανονισμού: “Στην περίπτωση κατά την οποία οι αρμόδιες αρχές των κρατών μελών κινούν κατά βουλευτή διαδικασία που μπορεί να οδηγήσει στην κήρυξη της έκπτωσής του, ο Πρόεδρος ζητεί από τις εθνικές αρχές να τον ενημερώνουν τακτικά για την πορεία της διαδικασίας. Παραπέμπει το ζήτημα στην αρμόδια επιτροπή, ύστερα από πρόταση της οποίας το Κοινοβούλιο μπορεί να αποφανθεί.”
<SPEAKER ID="5" LANGUAGE="" NAME="" AFFILIATION="Έγκριση των συνοπτικών πρακτικών της προηγούμενης συνεδρίασης – Σύνθεση του Κοινοβουλίου – Έλεγχος της εντολής των βουλευτών – Σύνθεση επιτροπών και αντιπροσωπειών – Σύνθεση πολιτικών ομάδων – Κατάθεση εγγράφων – Μεταφορές πιστώσεων – Διαβίβαση εκ μέρους του Συμβουλίου κειμένων συμφωνιών – Ημερήσια διάταξη:"/>
<SPEAKER ID="6" LANGUAGE="" NAME="Πρόεδρος." AFFILIATION="(Χειροκροτήματα)">
<P>
   Θα ήθελα να καλωσορίσω στα θεωρεία των επισήμων τη λιβυκή αντιπροσωπεία που επισκέπτεται το Ευρωπαϊκό Κοινοβούλιο. Με χαρά σας ενημερώνω ότι σήμερα οι διακοινοβουλευτικές σχέσεις μας με τη Λιβύη προχωρούν ένα βήμα μπροστά. Επικεφαλής της αντιπροσωπείας, από το Γενικό Λαϊκό Κογκρέσο της Λιβύης, είναι ο κ. Ahmed Mohamed Ibrahim, αντιπρόεδρος αυτού του Κογκρέσου.
<P>
Κύριε Ibrahim, καλωσορίζω εσάς και τους συναδέλφους σας και υπογραμμίζω τη σημασία που προσδίδουμε στην επίσκεψή σας υπό τις παρούσες συνθήκες. Τα πρόσφατα μέτρα που ελήφθησαν από τη Λιβύη αποτελούν ελπιδοφόρα μηνύματα. Πρέπει τώρα να ενισχύσουμε αυτή την ελπίδα μαζί. Σας ευχαριστούμε για την παρουσία σας εδώ. 
<SPEAKER ID="7" LANGUAGE="" NAME="Πρόεδρος." AFFILIATION="">
<SPEAKER ID="8" LANGUAGE="" NAME="Roche," AFFILIATION="Συμβούλιο">
<P>
Όπως γνωρίζετε, σύμφωνα με την εντολή που μας δόθηκε από το Ευρωπαϊκό Συμβούλιο των Βρυξελλών, έχουμε προβεί σε ευρείες διαβουλεύσεις με τους εταίρους μας. Ο πρωθυπουργός της Ιρλανδίας έχει μιλήσει ή συναντήσει τους περισσότερους από τους συναδέλφους του στο Ευρωπαϊκό Συμβούλιο και σύντομα θα ολοκληρώσει τις επαφές του με όλους. Έχουν προγραμματιστεί πολλές ακόμη συναντήσεις για τις προσεχείς εβδομάδες. Ο υπουργός Εξωτερικών, κ. Cowen, και εγώ έχουμε επίσης μιλήσει και συναντήσει όσο το δυνατόν περισσότερους ομολόγους μας.
<P>
Δεν υποτιμούμε την πολυπλοκότητα του έργου μας. Μπορεί τα ζητήματα προς επίλυση να είναι λίγα, αλλά είναι ιδιαιτέρως ευαίσθητα και δύσκολα. Θα προσπαθήσουμε να ενθαρρύνουμε την πρόοδο, να ενισχύσουμε την αμοιβαία κατανόηση και να επισημάνουμε τα σημεία στα οποία υπάρχει σύγκλιση απόψεων. Ωστόσο, δεν είναι δυνατόν να εκβιάσουμε μια συμφωνία χωρίς αμοιβαία πολιτική βούληση για την επίτευξή της. Όλοι έχουν υποχρέωση να σκεφτούν όχι μόνο τα δικά τους συμφέροντα, αλλά και το συλλογικό συμφέρον της Ένωσης ως σύνολο. Στο πλαίσιο αυτό, θα ήθελα να επαναλάβω το σημείο που έθιξε ο πρωθυπουργός της Ιρλανδίας στο Στρασβούργο, καθώς και ο υπουργός Εξωτερικών, κ. Cowen, ενώπιον της Επιτροπής Συνταγματικών Υποθέσεων την περασμένη εβδομάδα: “Αν προκύψει μια πραγματική προοπτική επίτευξης συμφωνίας κατά τη διάρκεια της Προεδρίας μας, τότε δεν θα διστάσουμε να εκμεταλλευτούμε αυτή την ευκαιρία”. Σκοπεύουμε να υποβάλουμε μια όσο το δυνατόν πληρέστερη έκθεση στο Ευρωπαϊκό Συμβούλιο.
<P>
Οι προσπάθειες της ιταλικής Προεδρίας διασφάλισαν την επίτευξη σημαντικής προόδου για την επίλυση των περισσότερων ζητημάτων που έθεσαν οι κυβερνήσεις. Το έργο που επιτελέστηκε για την προετοιμασία της υπουργικής διάσκεψης της Νάπολης στα τέλη Νοεμβρίου του 2003, καθώς και στην ίδια τη Νάπολη, ήταν πολύ παραγωγικό. Το έγγραφο που εκπονήθηκε αμέσως πριν από το Ευρωπαϊκό Συμβούλιο υπήρξε ιδιαίτερα πολύτιμο και πέτυχε μια πολύ προσεκτική ισορροπία. Μολονότι, βέβαια, τίποτα δεν έχει συμφωνηθεί αν δεν συμφωνηθούν όλα, και ενώ υπάρχουν πτυχές του καλού έργου της ιταλικής Προεδρίας που δεν συγκεντρώνουν τελική συναίνεση, πιστεύουμε ότι πρέπει να προσπαθήσουμε, όσο το δυνατόν περισσότερο, να διατηρήσουμε την εξαιρετική πρόοδο που έχει επιτευχθεί.
<P>
Όταν ο υπουργός Cowen μίλησε στην Επιτροπή Συνταγματικών Υποθέσεων, διαβεβαίωσε ότι η ιρλανδική Προεδρία θα ήταν ανοικτή, αμερόληπτη και ισορροπημένη και ότι θα άκουγε όλες τις απόψεις και θα εργαζόταν για να τις προσαρμόσει. Θέλω να επαναλάβω σήμερα αυτό το μήνυμα. Δεν έχουμε κρυφά χρονοδιαγράμματα, ούτε σχέδια που ευνοούμε. Είμαστε αποφασισμένοι να μην επιτρέψουμε σε κανέναν να αμφισβητήσει την αμεροληψία μας. Μπορεί να επιτύχουμε σε αυτό, μπορεί και όχι. Αλλά το Κοινοβούλιο μπορεί να είναι απολύτως βέβαιο ότι θα καταβάλουμε κάθε δυνατή προσπάθεια για το έργο αυτό.
<SPEAKER ID="9" LANGUAGE="FR" NAME="Barnier," AFFILIATION="Επιτροπή">
<P>
Σήμερα, όμως, θέλω να πω εξ ονόματος της Ευρωπαϊκής Επιτροπής, και ιδίως εξ ονόματος του συναδέλφου Επιτρόπου κ. Vitorino, ότι δεν θα δεχθούμε μοιρολατρικά αυτή η “οδός του αργότερα” να μας οδηγήσει στη “χώρα του ποτέ”. Η σημερινή συζήτηση, την οποία επεδίωξε το Ευρωπαϊκό Κοινοβούλιο, πρέπει να αποτελέσει την ευκαιρία να συνεργαστείτε μαζί μας για την επανέναρξη της συνταγματικής διαδικασίας και για τη διαφύλαξη του ευρωπαϊκού πνεύματος που οικοδομήσαμε από κοινού στη διάρκεια των δεκαοκτώ μηνών των εργασιών της Συνέλευσης. Για να επιτύχουμε, πρέπει να συνενώσουμε την καλή θέληση όλων, της Προεδρίας και των κρατών μελών του Συμβουλίου, του Ευρωπαϊκού Κοινοβουλίου, της Επιτροπής, των εθνικών βουλευτών, με τη συνδρομή των περιφερειών, της οργανωμένης κοινωνίας των πολιτών. Προκειμένου να υπάρξει μια γενική κινητοποίηση της κοινής γνώμης κάθε κράτους μέλους, πρέπει όλοι μας να εργαστούμε από κοινού για να αναπτερώσουμε τις ελπίδες σε σχέση με αυτή τη διαδικασία.
<P>
Η συμβολή της Ευρωπαϊκής Επιτροπής σε αυτό το επείγον καθήκον θα εδραστεί σε τρεις πεποιθήσεις. Η πρώτη πεποίθηση είναι ότι θέλουμε μια γενική συμφωνία. Μια γενική συμφωνία δεν είναι μια συμφωνία λίγο-λίγο ή κομμάτι-κομμάτι, αλλά μια συνολική συμφωνία, όπου ο καθένας πρέπει να διαπιστώνει μια ισορροπία με βάση ένα κείμενο γνωστό σε όλους. Αυτός είναι ο λόγος για τον οποίο η Επιτροπή θεωρεί ότι δεν δημιουργήθηκε κανένα κεκτημένο από τις συζητήσεις των Βρυξελλών, όπως είπε μόλις τώρα ο κ. Roche – πόσο μάλλον όταν αυτό που θα αποτελούσε κεκτημένο δεν θα συνιστούσε παρά οπισθοδρόμηση. Επιπροσθέτως, μολονότι υπάρχουν τάσεις που καλό θα ήταν να τις λάβουμε υπόψη όταν γίνει η επανέναρξη των εργασιών που διακόπηκαν, αυτές οι τάσεις πρέπει να αντιπαρατεθούν στο πλαίσιο ενός ανοικτού, διαφανούς διαλόγου με βάση την τρέχουσα κατάσταση. Φυσικά, αναγνωρίζουμε το πολύ χρήσιμο έργο που πραγματοποιήθηκε με την ώθηση της ιταλικής Προεδρίας, και που μάλιστα αποτέλεσε το αντικείμενο του προπαρασκευαστικού εγγράφου της υπουργικής συνόδου της Νάπολης.
<P>
Δεν θα είναι ευκολότερο να επιτευχθεί συμφωνία τον Νοέμβριο του 2004 από ό,τι τον Απρίλιο ή τον Μάιο του 2004· θεωρώ μάλιστα ότι θα είναι πολύ δυσκολότερο. Αν αφήσουμε να παρέλθει η συμβολική καταληκτική ημερομηνία της 1ης ή της 9ης Μαΐου και εκείνη της 13ης Ιουνίου, που από πολιτική άποψη είναι σημαντικότερη, αφού αφορά κυρίως εσάς, το σχέδιο Συντάγματος δεν θα απέχει και πολύ από εκείνο που στην αρχή της ομιλίας μου αποκάλεσα “χώρα του ποτέ”. Αυτό σημαίνει, με άλλα λόγια, ότι η Επιτροπή στηρίζει όλες τις προσπάθειες, από όπου και αν προέρχονται, προκειμένου να διαφυλάξει αυτή τη συνταγματική διαδικασία.
<SPEAKER ID="10" LANGUAGE="DE" NAME="Brok (PPE-DE )." AFFILIATION="(Χειροκροτήματα)">
<P>
    Κύριε Πρόεδρε, κύριε Προεδρεύων του Συμβουλίου, κύριε Επίτροπε, θα ήθελα κι εγώ να ευχαριστήσω την ιρλανδική Προεδρία. Θεωρώ ότι ανταποκρίθηκε όσο ήταν απαραίτητο στο ψήφισμα που εξέδωσε το Σώμα τον Δεκέμβριο και ξεκίνησε εκ νέου τη συζήτηση. Ανακάλυψε νέες δυνατότητες αναφορικά με τη διάρθρωση του μεταξύ μας διαλόγου, ως προς τον οποίο εφαρμόζει την απαραίτητη ευαισθησία. Από όλα αυτά μαζί καταλήγω στο συμπέρασμα ότι υπάρχει πραγματικά δυνατότητα να προσεγγίσουμε στον στόχο του Κοινοβουλίου και να πλησιάσουμε σε ένα αποτέλεσμα πριν ακόμη από την 1η Μαΐου ή τις ευρωπαϊκές εκλογές. Αυτό το θεωρώ σημαντικό και όλοι αναγνωρίζουμε ότι δεν υπάρχει επιθυμία να διατηρηθεί η δυναμική της συζήτησης μέχρι τον ερχόμενο Δεκέμβριο, ούτε και η συλλογική επίγνωση όσων συμφωνήθηκαν λιγότερο ή περισσότερο κατά τη διάρκεια της ιταλικής Προεδρίας, ότι δηλαδή πρέπει να τα έχουμε αυτά και τα δύο μαζί και ότι γι’ αυτό πρέπει να χρησιμοποιήσουμε ένα στενότερο χρονικό περιθώριο. Επειδή αυτό το έχουν καταλάβει όλοι, είναι δεδομένο ότι γίνεται συζήτηση στα κράτη μέλη, και έτσι αισθάνομαι ότι εδώ υπάρχει ευρεία προθυμία να καταλήξουμε το συντομότερο δυνατόν σε ένα αποτέλεσμα.
<P>
Επιτρέψτε μου να αναφερθώ σε ένα τελευταίο σημείο. Μετά τις Βρυξέλλες έγινε ευρεία συζήτηση για την Ευρώπη των πολλών ταχυτήτων. Αυτό πάντα υπήρχε στο πλαίσιο της Συνθήκης, είτε αφορούσε το ευρώ είτε τη συνθήκη Σένγκεν είτε οτιδήποτε άλλο. Πάντα όμως όλοι μπορούσαν να συζητούν με όλους στα ίδια όργανα και οποιοδήποτε κράτος μέλος μπορούσε να προσχωρήσει. Αυτό που παρουσιάζουμε σήμερα ως αναγκαίο είναι μια αμυντική ένωση. Εάν δεν αποκτήσουμε σύνταγμα, αναγκαστικά θα πρέπει να συστήσουμε μια αμυντική ένωση εκτός του πλαισίου της Ευρωπαϊκής Ένωσης. Τότε δεν θα είναι πλέον αναγκαίο να συζητάμε καθημερινά μεταξύ μας στα ίδια όργανα, παρά θα υπάρξει κατακερματισμός και δεν θα έχουμε μια Ευρώπη πολλών ταχυτήτων μέσα στο πλαίσιο της Ευρωπαϊκής Ένωσης αλλά έναν κατακερματισμό της Ευρώπης. Το τελικό αποτέλεσμα θα ήταν –όχι επειδή το θέλουμε αλλά επειδή έτσι θα το φέρει ο χρόνος– να βρεθούμε κάποια στιγμή μετά από πέντε ή δέκα χρόνια στην ίδια κατάσταση με την Ευρώπη των συμμαχιών του 1914. Θεωρώ ότι ο καθένας μας πρέπει να γνωρίζει ότι αυτό δεν είναι ευκταίο και ως εκ τούτου έχουμε ευθύνη να καταλήξουμε τώρα σε ένα αποτέλεσμα.
<SPEAKER ID="11" LANGUAGE="DE" NAME="Hänsch (PSE )." AFFILIATION="(Χειροκροτήματα)">
<P>
    Κύριε Πρόεδρε, κυρίες και κύριοι, κύριε Προεδρεύων του Συμβουλίου, χρειαζόμαστε το σύνταγμα, και μάλιστα για μια Ευρώπη των 25. Όλα όσα λέγονται για έναν ευρωπαϊκό πυρήνα, για κέντρα βάρους και διαφορετικές ταχύτητες, δεν μπορούν να υποκαταστήσουν το σύνταγμα. Αντίθετα, είναι παραπλανητικά και οδηγούν σε μια Ευρώπη-κουρελού, φτιαγμένη από ίντριγκες και αντιπερισπασμούς, και αυτό είναι το πρώτο που πρέπει να αποφύγουμε.
<P>
Τέταρτον, τα αποτελέσματα της Νάπολης δεν πρέπει να αμφισβητούνται πλέον. Έχουν διατυπωθεί τα εκατέρωθεν επιχειρήματα. Βρισκόμαστε εκεί όπου δεν θέλαμε πάντα να φθάσουμε, αλλά από εδώ πρέπει να ξεκινήσουμε εάν θέλουμε να προχωρήσουμε παρακάτω. Γνωρίζω ότι τα περισσότερα κράτη μέλη είναι διατεθειμένα να δεχθούν τη Νάπολη σύμφωνα με τη συναίνεση που παρουσίασε η ιταλική Προεδρία του Συμβουλίου. Κατά τα άλλα, υπάρχει ένα σημείο επί του οποίου διαφωνώ κάπως με τον κ. Brok. Ασφαλώς και πρέπει το κριτήριο να είναι η αποτελεσματικότητα· πρέπει όμως επίσης το κριτήριο της δημοκρατικής νομιμοποίησης να εφαρμοστεί και στις διαδικασίες λήψης απόφασης στην Ευρωπαϊκή Ένωση. Πιστεύω όμως ότι στις επόμενες εβδομάδες θα υπάρξει κάπως μεγαλύτερη σύγκλιση απόψεων στο σημείο αυτό.
<SPEAKER ID="12" LANGUAGE="DE" NAME="Poettering (PPE-DE )." AFFILIATION="(Παρέμβαση του κ. Schulz: Και είναι βαθυκόκκινος!)">
<P>
    Κύριε Πρόεδρε, κύριε Προεδρεύων του Συμβουλίου, κύριε Επίτροπε, κυρίες και κύριοι, αν με ακούει ο κ. Hänsch, θα ήθελα να πω ότι τώρα ο καιρός είναι κρύος στις Βρυξέλλες, αλλά εμάς που μας εμψυχώνει η χριστιανική πίστη, μας εμψυχώνει έτσι κι αλλιώς η ελπίδα και η αισιοδοξία, γι’ αυτό άλλωστε δεν μπορεί κανείς να εμποδίσει την εργασία μας για ένα ευρωπαϊκό σύνταγμα. Αυτή είναι και η δική μας επιθυμία, να ανατείλει ο ήλιος.
<P>
Τώρα όμως ας σοβαρευτούμε και ας μιλήσουμε για το 2004. Όπως όλοι γνωρίζουμε, είναι ένα καθοριστικό έτος. Την 1η Μαΐου θα προσχωρήσουν στην Ευρωπαϊκή Ένωση δέκα χώρες και θα γίνουμε 450 εκατομμύρια άνθρωποι, πολύ περισσότεροι από όσους ζουν στις ΗΠΑ και τη Ρωσία μαζί. Βασικά, το μέγεθος αυτό δείχνει ήδη πόσο αναγκαίο είναι να έχουμε μια βάση για το πώς θα έχουν συνοχή αυτά τα 25 –και προσεχώς ακόμα περισσότερα– κράτη, αυτά τα 450 εκατομμύρια άνθρωποι. Θα είναι σημαντικό να εμφανιστούμε στις 10 και στις 13 Ιουνίου στους ψηφοφόρους με ένα σύνταγμα που θα μας δείξει τον δρόμο για να περάσουμε αυτόν τον 21ο αιώνα με ειρηνική συνεργασία και ολοκλήρωση της ηπείρου μας.
<P>
Εδώ έγινε λόγος για μια κεντρική Ευρώπη και για τις πολλές ταχύτητες, και συμφωνώ απόλυτα με όσα είπαν ο κ. Brok και ο κ. Hänsch. Και οι δύο είναι εδώ και πολλά χρόνια μέλη του Σώματος και έτσι μπορούν να ξεπεραστούν οι μικροδιαφορές που έχουν ακόμα ως προς τις απόψεις τους παρά την εντατική συνεργασία τους στη Συνέλευση· εάν δε χρειαστούν διαμεσολαβητή, έχουν στη διάθεσή τους αρκετά μέλη της Ομάδας μας.
<P>
... πρέπει δε να επιδεικνύουμε αμοιβαίο σεβασμό και, το κυριότερο, χρειαζόμαστε αμοιβαία εμπιστοσύνη. Κύριε Προεδρεύων του Συμβουλίου, έχουμε εμπιστοσύνη σε εσάς, στην κυβέρνησή σας, στον Taoiseach, στον Πρόεδρο του Ευρωπαϊκού Συμβουλίου, στον υπουργό Εξωτερικών σας και σε εσάς προσωπικά. Έχουμε επίσης εμπιστοσύνη στον Επίτροπο Barnier –σήμερα θα αρκεστώ σε αυτό ως προς την Επιτροπή– και, εάν βαδίσουμε μαζί με αποφασιστικότητα·
<SPEAKER ID="13" LANGUAGE="" NAME="Πρόεδρος." AFFILIATION="">
<SPEAKER ID="14" LANGUAGE="ES" NAME="Barón Crespo (PSE )." AFFILIATION="“Οδοιπόρε, όταν δεν υπάρχει δρόμος, άνοιξε δρόμο περπατώντας”">
<P>
    Κύριε Πρόεδρε, κύριε Προεδρεύων του Συμβουλίου, κύριοι Επίτροποι, κυρίες και κύριοι, γνωρίζοντας ότι η ιρλανδική Προεδρία εκτιμά ιδιαίτερα την ποίηση, επιτρέψτε μου να ξεκινήσω εκφράζοντας με θετικό τρόπο αυτό που είπε ο Επίτροπος Barnier με αρνητικό.
<P>
Ανοίγετε δρόμο και ξεπερνάτε μια πολύ δραματική κατάσταση αδιέξοδου, στασιμότητας στην Ευρώπη. Ακούσαμε την έκθεση των αντιπροσώπων μας στη ΔΚΔ, του κ. Hänsch και του κ. Brok, και αυτό που μας είπαν και οι δυο είναι ότι η ατμόσφαιρα έχει αλλάξει. Πιστεύω ότι η ιρλανδική φιλοξενία διαδραματίζει θετικό ρόλο σε αυτό και είναι πολύ σημαντικό το γεγονός ότι η ατμόσφαιρα έχει αλλάξει προς το καλύτερο· χαιρετίζω επίσης την πολύ θετική ομιλία του συναδέλφου μου κ. Poettering, ο οποίος είμαι σίγουρος ότι μίλησε εξ ονόματος τουλάχιστον των τριών τετάρτων της Ομάδας του. Υποθέτω ότι οι βρετανοί συντηρητικοί δεν θα είναι χαρούμενοι, αλλά πιστεύω ότι υπάρχει μια σαφής σύγκλιση μεταξύ μας· Λοιπόν, εξ ονόματος του 80%, το δέχομαι.
<SPEAKER ID="15" LANGUAGE="" NAME="Duff (ELDR )." AFFILIATION="(">
<P>
    Κύριε Πρόεδρε, χαιρετίζω κι εγώ την έκθεση προόδου του υπουργού Roche, του συναδέλφου μου στη Συνέλευση. Είναι σαφές ότι απομακρυνόμαστε –με ταχύτατους ρυθμούς– από το φιάσκο που ζήσαμε στη σύνοδο κορυφής των Βρυξελών. Πιστεύω ότι είναι δυνατό να επιτευχθεί συμφωνία πριν από την 1η Μαΐου. Υπάρχουν, ωστόσο, τρεις ομάδες προβληματικών ζητημάτων που εκκρεμούν: η φόρμουλα για τη λήψη αποφάσεων με ειδική πλειοψηφία, το μέγεθος και το σχήμα της Επιτροπής και η εμβέλεια της ειδικής πλειοψηφίας. Θα ήταν ατυχές αν η εμμονή μας για αυτά τα δύο πρώτα μεγάλα πατριωτικά ερωτήματα συγκάλυπτε το τρίτο –τη λήψη αποφάσεων με ειδική πλειοψηφία– που είναι από πολλές απόψεις πιο σημαντικό.
<SPEAKER ID="16" LANGUAGE="FI" NAME="Seppänen (GUE/NGL )." AFFILIATION="">
<P>
Η Ομάδα μας είναι έτοιμη να συμμετάσχει στην οικοδόμηση της κοινωνικής Ευρώπης. Ωστόσο, το σχέδιο Συντάγματος δεν είναι ικανοποιητικό εν προκειμένω· συνεπώς, θέλουμε να πραγματοποιηθούν τροποποιήσεις, προκειμένου να διασφαλιστεί η παροχή υπηρεσιών σε όλους τους πολίτες της ΕΕ. Χρειαζόμαστε κοινωνική ασφάλεια, όχι ευρωπαϊκή στρατιωτικοποίηση. Η Ομάδα μας επιθυμεί λοιπόν μια κοινωνική Ευρώπη· ωστόσο, από την άποψη αυτή, ούτε η Συντακτική Συνέλευση ούτε η ΔΚΔ προέβησαν σε αποφάσεις ικανοποιητικές για εμάς. Φρονούμε ότι η προετοιμασία του Συντάγματος δεν έπρεπε να συνδεθεί με τις νέες δημοσιονομικές προοπτικές της ΕΕ. Τα κράτη μέλη δεν πρέπει να υποστούν εκβιασμό προκειμένου να εγκρίνουν ένα Σύνταγμα το οποίο οι πολίτες τους δεν μπορούν να εγκρίνουν. Πρέπει να διεξαχθούν δημοψηφίσματα. Δημοψήφισμα απαιτούν 96 μέλη της Συντακτικής Συνέλευσης, τα οποία –μάλιστα– εκπροσωπούν και το “ναι” και το “όχι” στα προσεχή δημοψηφίσματα. Τα δημοψηφίσματα είναι η δημοκρατία των πολιτών. 
<SPEAKER ID="17" LANGUAGE="IT" NAME="Frassoni (Verts/ALE )." AFFILIATION="">
<P>
Κύριε Hänsch, εάν ο εκδημοκρατισμός είναι ένα κριτήριο της αξιολόγησής σας, τότε δεν μπορούμε να δεχθούμε τα αποτελέσματα της Νάπολης γιατί απλούστατα τα αποτελέσματα αυτά αντιπροσωπεύουν στην πλειονότητα των προτάσεων μια οπισθοδρόμηση σε σχέση με τη Συνέλευση και, σε ορισμένες περιπτώσεις, ιδιαίτερα σε θέματα προϋπολογισμού, ακόμα και σε σχέση με τη σημερινή κατάσταση. Πώς μπορείτε, εσείς που μας αντιπροσωπεύετε, να δέχεστε κάτι τέτοιο; Δεν είναι δυνατόν! Υπάρχει μια ασάφεια, μια αντίφαση! Κατά συνέπεια, δεν νομίζω ότι μπορούμε να αρκεσθούμε στη συζήτηση για μισοάδεια και μισογεμάτα ποτήρια. Όσον αφορά τα πέντε ή έξι σημεία επί των οποίων επετεύχθη κάποια συμφωνία στη Νάπολη, θα ήθελα να ακούσω την ιρλανδική Προεδρία. Θα ήθελα να μάθω τι θα πράξει και πώς θα επιδιώξει να επιτύχει μια συμφωνία: με το κείμενο της Συνέλευσης ή με το κείμενο που εσείς, κύριε Πρόεδρε, χαρακτηρίσατε σήμερα μια καλή βάση; Από όσα μας είπατε στην αρχή της Προεδρίας σας, είχα συμπεράνει ότι τα ογδόντα δύο σημεία δεν υπήρχαν. Τελικά υπάρχουν ή δεν υπάρχουν; Αποτελούν ή όχι μια βάση; Ειλικρινά, δεν έχω καταλάβει και θεωρώ επικίνδυνο το γεγονός ότι οι δύο αντιπρόσωποί μας συμφωνούν με τη θέση ότι αποτελεί μια καλή βάση διαπραγματεύσεων, γιατί στην πραγματικότητα δεν είναι, και αυτή δεν είναι η θέση του Κοινοβουλίου.
<SPEAKER ID="18" LANGUAGE="" NAME="Collins (UEN )." AFFILIATION="(">
<P>
   – Κύριε Πρόεδρε, χαιρετίζω θερμά τη σημερινή δήλωση του υπουργού Roche εξ ονόματος της ιρλανδικής Προεδρίας. Χαίρομαι που μαθαίνω ότι στη συνάντηση των υπουργών Εξωτερικών αυτή την εβδομάδα έγινε εποικοδομητική ανταλλαγή απόψεων όσον αφορά την ανάγκη για νέα συνθήκη. Ασφαλώς, τα γεγονότα της συνόδου κορυφής των ηγετών της ΕΕ στις Βρυξέλλες τον περασμένο Δεκέμβριο αποτελούν πλέον παρελθόν. Υπάρχει μια ισχυρή, αυξανόμενη πεποίθηση ότι πρέπει να ενδυναμώσουμε τη διαδικασία της θέσπισης νέας συνθήκης της Ευρωπαϊκής Ένωσης και η καθυστέρηση και η ανακρίβεια, οι αντεγκλήσεις και οι παρελκυστικές τακτικές δεν βοηθούν σε καμία περίπτωση στην προώθηση αυτή της πολιτικής διαδικασίας.
<P>
Για τον λόγο αυτόν, χαιρετίζω το γεγονός ότι ο Προεδρεύων του Συμβουλίου, ο πρωθυπουργός της Ιρλανδίας, κ. Bertie Ahern, διεξάγει έναν εκτενή γύρο διμερών διαπραγματεύσεων με τους ηγέτες του Ευρωπαϊκού Συμβουλίου αυτή τη στιγμή. Αυτή την εβδομάδα μετέβη ήδη στη Μαδρίτη για συνάντηση με τον ισπανό πρωθυπουργό. Προς το τέλος της τρέχουσας εβδομάδας πρόκειται να συναντηθεί με τον πολωνό πρωθυπουργό. Θα είμαστε όλοι σε καλύτερη θέση να κρίνουμε την κατάσταση των διαπραγματεύσεων ώστε να θεσπίσουμε μια νέα συνθήκη της Ευρωπαϊκής Ένωσης, όταν ο ιρλανδός πρωθυπουργός εκθέσει τα αποτελέσματα των διμερών διαπραγματεύσεών του στη συνεδρίαση του Συμβουλίου των ηγετών της Ευρωπαϊκής Ένωσης τον Μάρτιο.
<P>
Όλοι γνωρίζουμε ποια είναι τα βασικά ζητήματα. Δεν είναι μυστικά. Ένα από τα σαφή οφέλη της διαδικασίας της Συνέλευσης της ΕΕ είναι ότι έχουμε ένα σχέδιο συνθήκης που αποτελεί μια βάση για τις τρέχουσες συζητήσεις. Ωστόσο, πρέπει ορισμένες κυβερνήσεις της Ευρωπαϊκής Ένωσης να απομακρυνθούν από φαινομενικά εδραιωμένες πολιτικές θέσεις. Πρέπει όλοι να θυμόμαστε ότι έχουμε πολλούς λόγους για να είμαστε υπερήφανοι στην Ευρώπη αυτή τη στιγμή και ότι το αδιέξοδο που αφορά την οριστικοποίηση της νέας συνθήκης της Ευρωπαϊκής Ένωσης δεν πρέπει να μας αποσπά από αυτό. Όλοι ανυπομονούμε για την ένταξη των δέκα χωρών στην Ένωση την 1η Μαΐου 2004. Αυτό το ιστορικό γεγονός θα σημάνει το τέλος της τεχνητής διαίρεσης που επικρατούσε στην Ευρώπη από το τέλος του Δεύτερου Παγκοσμίου Πολέμου. Η διεύρυνση της Ένωσης θα ενισχύσει τη φωνή της Ευρώπης στη διεθνή σκηνή.
<SPEAKER ID="19" LANGUAGE="FR" NAME="Abitbol (EDD )." AFFILIATION="">
<P>
   –Κύριε Πρόεδρε, ο πολωνός πρωθυπουργός επικαλέστηκε πριν από λίγες ημέρες έναν, κατά τη γνώμη μου, εντελώς απίθανο λόγο για να καταλήξουμε τάχιστα σε συμφωνία για το Σύνταγμα, δηλώνοντας ότι, σε έξι μήνες, ουσιαστικά θα ήταν πλέον περιττό. Συνεπώς, είτε ο κ. Miller είναι οπαδός του Πατρός Ubu, πράγμα που δεν θα ήταν παράξενο για έναν Πολωνό, είτε –το πιθανότερο– με αυτή την ομολογία, ο κ. Miller κατάλαβε ότι, εφόσον αυτό το κείμενο στην πραγματικότητα δεν θα οδηγούσε πουθενά, δεν υπήρχε λόγος να ακολουθήσουμε για πάρα πολύ ακόμα παρελκυστική τακτική όσον αφορά την έγκρισή του. Διότι, αγαπητέ μου Επίτροπε Barnier, η συζήτηση δεν είναι για το αργότερα ή το ποτέ, είναι για το κάπου ή το πουθενά, και αυτό το σχέδιο συντάγματος μας οδηγεί ακριβώς στο πουθενά.
<P>
Θα υπάρξει Σύνταγμα επειδή ο ευρωπαϊκός μηχανισμός δεν επιτρέπεται να αποτύχει, όπως όλοι σας είπατε. Θα υπάρξει, συνεπώς, ένα Σύνταγμα ή κάτι που θα βαπτιστεί έτσι. Αν όμως μιλάμε για δημοκρατία, και δεδομένου ότι ένα Σύνταγμα συνιστά κατά την άποψή μου προνόμιο μιας δημοκρατίας, ο κ. Poettering εξάλλου αναφέρεται συχνά σε αυτό, δεν μπορούμε να εγκαθιδρύσουμε μια ευρωπαϊκή δημοκρατία παρά με έναν μόνο τρόπο, με τους κινδύνους που αυτό ενέχει ενδεχομένως: μέσω δημοψηφίσματος. Αν δεν προκηρυχθεί δημοψήφισμα –και λυπούμαι που το κείμενο του Κοινοβουλίου, ως συνήθως, δεν θίγει το συγκεκριμένο ζήτημα– μην αμφιβάλλετε, κύριε Poettering, και όλοι σας, ότι οι ψηφοφόροι θα σας δείξουν τον Ιούνιο πόσο υπολογίζουν την υποτιθέμενη δημοκρατία σας. 
<SPEAKER ID="20" LANGUAGE="FR" NAME="Berthu (NI )." AFFILIATION="">
<P>
Καταρχάς, θα άξιζε να επωφεληθούμε της προθεσμίας που μας παρέχει το αδιέξοδο των διαπραγματεύσεων για να συζητήσουμε περισσότερο επί του συγκεκριμένου Συντάγματος. Το σημείο στο οποίο επήλθε αδιέξοδο, η ψηφοφορία με διπλή πλειοψηφία, κάθε άλλο παρά ασήμαντο είναι. Ήταν μάλιστα ζωτικής σημασίας για τις εθνικές κυριαρχίες, όπως και πολλές άλλες διατάξεις αυτού του σχεδίου. Ο πρόεδρος της κοινοβουλευτικής επιτροπής για θέματα Ευρωπαϊκής Ένωσης της γαλλικής βουλής, που υποστηρίζει αυτό το κείμενο, αναγνώρισε ότι, όσον αφορά τη διπλή πλειοψηφία, και σας το διαβάζω: “από εθνικής άποψης, η χώρα μας είχε τόσο συμφέρον για τη διατήρηση του status quo όσο η Ισπανία και η Πολωνία”. Νομίζω ότι οι διαπραγματευτές πρέπει να θεωρήσουν αυτή την παραδοχή ως προειδοποίηση.
<SPEAKER ID="21" LANGUAGE="FR" NAME="Cornillet (PPE-DE )." AFFILIATION="">
<P>
   – Κύριε Πρόεδρε, δεν είναι δύσκολο να ξανασηκώνεται κανείς όταν πέφτει· κατά συνέπεια, όπως είπε ο Επίτροπος Barnier, πρέπει πράγματι να κινητοποιήσουμε εκ νέου την κοινή γνώμη κάθε κράτους μέλους και τους πολιτικούς τους ηγέτες.
<P>
Συνεπώς, αυτό το ψήφισμα, κύριε Προεδρεύων του Συμβουλίου, πρέπει να εκληφθεί ως αρωγή, ενθάρρυνση, ερέθισμα. Θέλω να επιστήσω την προσοχή σας στον εξαιρετικά μετριοπαθή του χαρακτήρα. Αφενός, προτείνει ως βάση το σχέδιο συντάγματος –εν προκειμένω, επιδιώκουμε να μην απομακρυνθούμε πολύ από αυτό– και, αφετέρου, σας προτείνει κάτι που δεν είναι ανώδυνο, την ημερομηνία της 1ης και όχι της 9ης Μαΐου. Θα υπάρξει ακολούθως μια τελευταία σύνοδος στο Κοινοβούλιο από τις 3 έως τις 6 Μαΐου. Δεν πρέπει να αναγκαστούμε από πολιτική άποψη να καταστούμε συντακτική συνέλευση για να αντισταθμίσουμε τυχόν ανευθυνότητα των κυβερνήσεων. 
<SPEAKER ID="22" LANGUAGE="IT" NAME="Napolitano (PSE )." AFFILIATION="(Χειροκροτήματα)">
<P>
   – Κύριε Πρόεδρε, το ψήφισμα που προτείνει η Επιτροπή Συνταγματικών Υποθέσεων υποδεικνύει ως ημερομηνία για τη θετική ολοκλήρωση των εργασιών της ΔΚΔ την 1η Μαΐου. Θα ήθελα να εξηγήσω τους λόγους: αμέσως μετά θα ξεκινήσει η προεκλογική εκστρατεία και, πριν ξεκινήσει, θα πρέπει να έχει οριστικοποιηθεί το Σύνταγμα, ούτως ώστε να αποτελέσει κίνητρο για τους εκλογείς για να προσέλθουν στις κάλπες –διαφορετικά θα προκαλέσουμε απογοήτευση και αποχή– και, συνεπώς, για να θέσουμε στην κρίση τους τον βασικό μας νόμο, όπως επιβάλλει το δημοκρατικό μας καθήκον. Απαντώντας σε όσα είπαν οι συνάδελφοι Duff και Frassoni, διασαφηνίζω ότι για εμάς στο τραπέζι των διαπραγματεύσεων υπάρχει μόνο το σχέδιο της Συνέλευσης. Εξετάσαμε προσεκτικά τα ογδόντα δύο σημεία στα οποία αναφέρθηκε ο ιταλός πρωθυπουργός ή τις σαράντα πέντε τροπολογίες στις οποίες γίνεται τώρα αναφορά: περιέχουν πολλά στοιχεία που προκαλούν σύγχυση και είναι διφορούμενα και κάνουν πολλά βήματα οπισθοδρόμησης. Στα σημεία αυτά δεν υπάρχει συναίνεση –τουλάχιστον όχι στο Ευρωπαϊκό Κοινοβούλιο– και σας παρακαλώ, κύριε Πρόεδρε, να το λάβετε σοβαρά υπόψη.
<SPEAKER ID="23" LANGUAGE="IT" NAME="Fatuzzo (PPE-DE )." AFFILIATION="(Χειροκροτήματα)">
<SPEAKER ID="24" LANGUAGE="" NAME="Corbett (PSE )." AFFILIATION="(">
<SPEAKER ID="25" LANGUAGE="SV" NAME="Malmström (ELDR )." AFFILIATION="">
<P>
    Κύριε Πρόεδρε, το περασμένο έτος ενδεχομένως δεν θα μείνει στην Ιστορία ως το πιο επιτυχημένο της ΕΕ. Αυτό είναι ανησυχητικό, όχι μόνο εν αναμονή της προσέλευσης στις προσεχείς κοινοβουλευτικές εκλογές, αλλά επίσης επειδή υπάρχει ο κίνδυνος να υπονομευτεί η εμπιστοσύνη στο σύνολο του ευρωπαϊκού σχεδίου. Το 2004 θα πρέπει, επομένως, να είναι ένα πολύ επιτυχημένο έτος, όπως μπορεί δυνητικά να είναι, δεδομένης της επικείμενης ιστορικής διεύρυνσης και της ενοποίησης της Ευρώπης. Είναι ενδιαφέρον να παρατηρήσουμε ότι ο νορβηγός σοσιαλδημοκράτης πολιτικός Thorbjørn Jagland πρότεινε την υποψηφιότητα της ΕΕ για το Νόμπελ ειρήνης. Παρακαλώ προσέξτε το αυτό: ένας Νορβηγός.
<SPEAKER ID="26" LANGUAGE="PT" NAME="Marinho (PSE )." AFFILIATION="">
<SPEAKER ID="27" LANGUAGE="FR" NAME="Dupuis (NI )." AFFILIATION="">
<P>
   – Κύριε Πρόεδρε, κύριε Προεδρεύων του Συμβουλίου, κύριοι Επίτροποι, η πλειονότητα των συναδέλφων μίλησε για την ωραία Ευρώπη, ή για το ότι θα πρέπει να γίνει λίγο πιο ωραία. Εγώ θα σας μιλήσω για τη δειλή, ευτελή, ελεεινή Ευρώπη, για την Ευρώπη για την οποία μίλησε ο κ. de Villepin στη Μόσχα προ δύο ημερών, την Ευρώπη που δεν λέει λέξη για τον ανοικτό πόλεμο στην Τσετσενία.
<P>
Πριν από δέκα μέρες, έχοντας μπουχτίσει με αυτή τη σιωπή, άρχισα απεργία πείνας, όχι για να ζητήσω τον ουρανό με τα άστρα, ούτε λόγω βαριάς κατάθλιψης ή ανορεξίας, όπως είπε η συνάδελφος βαρόνη Nicholson. Νομίζω ότι η Ευρώπη μας είναι εκείνη που πάσχει από βαριά κατάθλιψη, αφού δεν κάνει τίποτα σε σχέση με την Τσετσενία.
<P>
Κύριε Προεδρεύων του Συμβουλίου, σας ζητώ, όπως και από την Επιτροπή, ένα πραγματάκι. Υπάρχει το άρθρο 14, παράγραφος 3, της Συνθήκης ΕΚ, που επιτρέπει στην Ευρωπαϊκή Ένωση να καταρτίζει μαύρες λίστες για προσωπικότητες, που απαγορεύεται να εισέλθουν στην επικράτεια της Ένωσης. Επιτρέπει, όμως, να καταρτίζουμε και λευκές λίστες, λίστες δηλαδή που θα επιτρέπουν σε προσωπικότητες, εν προκειμένω Τσετσένους, να κυκλοφορούν και να διαμένουν στην επικράτεια της Ένωσης για να προτάξουν τα δίκαια του λαού τους, τα δίκαια ενός λαού υπό γενοκτονία. Κύριε Προεδρεύων του Συμβουλίου, αν κατά τη διάρκεια της Προεδρίας σας, με τη συνδρομή του κ. Vitorino, μπορέσετε να εξασφαλίσετε την έγκριση αυτής της μεταρρύθμισης, θα σας είμαι ευγνώμων. 
<SPEAKER ID="28" LANGUAGE="" NAME="Πρόεδρος." AFFILIATION="">
<P>
   Κύριε Dupuis, το πολιτικό ζήτημα που θέσατε είναι σημαντικό, αλλά συζητάμε το σχέδιο της Συνταγματικής Συνθήκης. 
<SPEAKER ID="29" LANGUAGE="DE" NAME="Leinen (PSE )." AFFILIATION="">
<P>
   – Κύριε Πρόεδρε, η ιρλανδική Προεδρία έχει την ευκαιρία να εκπληρώσει μια μεγάλη υπόσχεση, δηλαδή την υλοποίηση της εμβάθυνσης προ της διεύρυνσης. Η υπόσχεση αυτή δόθηκε στους πολίτες πριν από δέκα χρόνια. Εμείς ζητάμε εδώ να ολοκληρωθεί αυτό το σύνταγμα, ει δυνατόν, πριν από την 1η Μαΐου, οπωσδήποτε όμως παράλληλα με τη διεύρυνση, πριν από τις εκλογές. Θα ήθελα επίσης να μάθω για ποια άλλα θέματα θα διαπραγματευθείτε. Σας συνιστώ να μείνετε όσο πιο κοντά μπορείτε στο κείμενο της Συνέλευσης. Ο κ. Μπερλουσκόνι ποτέ δεν μας κατονόμασε τα 82 θέματα για τα οποία επιτεύχθηκε συμφωνία στη Νάπολη. Ίσως να μπορούσαν να δημοσιοποιηθούν κάποτε. Κατά τη γνώμη μου, η ψηφοφορία στο Συμβούλιο –αυτή η διπλή πλειοψηφία– πρέπει να εξακολουθήσει να είναι η βάση, αφού στοχεύει στη διευκόλυνση της λήψης αποφάσεων αντί για περισσότερα εμπόδια. Αυτό πρέπει να είναι το κριτήριό σας· εάν όμως δεν ψηφιστεί το σύνταγμα, τότε τελικά διατρέχουμε τον κίνδυνο να δούμε μια Ευρώπη δύο ταχυτήτων, πράγμα που δεν επιθυμούμε. 
<SPEAKER ID="30" LANGUAGE="" NAME="Tannock (PPE-DE )." AFFILIATION="(">
<P>
Ο κ. Barón Crespo έχει δίκιο: οι βρετανοί Συντηρητικοί δεν θρηνούν για τον θάνατο του συνταγματικού σχεδίου της Ευρωπαϊκής Ένωσης και ευχαριστούμε γι’ αυτό την ισπανική και την πολωνική αδιαλλαξία. Ως έγγραφο, ήταν υπερβολικά συγκεντρωτικό και ομοσπονδιακό σε περιεχόμενο για τα κριτήριά μας, υπερβολικά εκτενές και περιγραφικό και χωρίς ευελιξία. Ας “αναπαυθεί εν ειρήνη”. Ωστόσο, ελπίζω οι ιστορικές σχέσεις της Ιρλανδίας με τις Ηνωμένες Πολιτείες να συμβάλουν στην προώθηση της συμφωνίας, αν όχι μιας πλήρους συμφωνίας ελευθέρων συναλλαγών μεταξύ ΕΕ και ΗΠΑ –τώρα που ο ΠΟΕ, μετά το Κανκούν, πνέει τα λοίσθια– τουλάχιστον ενός κοινού οικονομικού χώρου για το εμπόριο αγαθών και υπηρεσιών, και ιδίως χρηματοοικονομικών υπηρεσιών.
<SPEAKER ID="31" LANGUAGE="ES" NAME="Carnero González (PSE )." AFFILIATION="">
<P>
Παρά τη Διακυβερνητική Διάσκεψη, το σχέδιο Συντάγματος που παρουσίασε η Συνέλευση εξακολουθεί να βρίσκεται επί τάπητος, μεταξύ άλλων χάρη στην ώθηση αυτού του Σώματος και σε λόγια όπως αυτά που είπε ο Πρόεδρός του, ο κ. Cox, την προηγούμενη Δευτέρα στη Μαδρίτη, απαιτώντας να ολοκληρώσει η ΔΚΔ τις εργασίες της και να τις ολοκληρώσει σωστά, εγκαίρως –ήτοι πριν από τις ευρωπαϊκές εκλογές– και –γιατί όχι;– πριν από τη λήξη της θητείας του Σώματος. Βέβαια, ο δρόμος προς την κόλαση είναι στρωμένος με καλές προθέσεις.
<SPEAKER ID="32" LANGUAGE="" NAME="Roche," AFFILIATION="Συμβούλιο">
<P>
     Κύριε Πρόεδρε, θα ήθελα να δανειστώ την παλιά έκφραση που χρησιμοποίησε ο κ. Poettering κατά τη συμβολή του σε αυτή τη συζήτηση: “όταν υπάρχει βούληση, υπάρχει τρόπος”. Σε αυτή την περίπτωση συγκεκριμένα, όπου υπάρχει πολιτική βούληση, μπορεί να βρεθεί τρόπος. Αυτή είναι η πραγματικότητα όσον αφορά τη συνταγματική συνθήκη. Οι βουλευτές γνωρίζουν, όπως κι εγώ, ότι το έπαθλο αυτής της συζήτησης, μια συνταγματική συνθήκη διαυγής και σαφής, ακόμη και ουτοπική, που θα αφορά όλους τους πολίτες της Ευρώπης, είναι ένα εξαιρετικό έπαθλο. Οι ευρωπαίοι πολίτες και οι κυβερνήσεις των κρατών μελών απέδειξαν με τη συνεργασία τους ότι η Ευρώπη είναι ικανή για εξαιρετικά πράγματα. Έχει ήδη επιτελεστεί τεράστιο έργο και η ιρλανδική Προεδρία το γνωρίζει αυτό.
<P>
Δίνοντας μια χιουμοριστική νότα, ο κ. Fatuzzo επεσήμανε ότι όλοι γερνάμε. Πράγματι, έχει δίκιο: κανένας από εμάς δεν γίνεται νεότερος. Πρότεινε επίσης να προσφέρουμε επεμβάσεις αισθητικής χειρουργικής στους ηλικιωμένους συνταξιούχους. Όπως γνωρίζετε, κύριε Πρόεδρε, η Ιρλανδία φημίζεται για τις μη χρηματικές παροχές στους συνταξιούχους της – δωρεάν μετακινήσεις, δωρεάν τηλεόραση, δωρεάν τηλεφωνικές υπηρεσίες, δωρεάν ηλεκτρικό ρεύμα κλπ. Δεν έχουμε ακόμη εξετάσει τις δωρεάν επεμβάσεις αισθητικής χειρουργικής, αλλά θα λάβουμε υπόψη την επισήμανση του κ. Fatuzzo.
<SPEAKER ID="33" LANGUAGE="" NAME="Πρόεδρος." AFFILIATION="">
<SPEAKER ID="34" LANGUAGE="FR" NAME="Vitorino," AFFILIATION="Επιτροπή">
<P>
    Κύριε Πρόεδρε, κυρίες και κύριοι βουλευτές, φοβούμαι ότι θα απογοητεύσω τον κ. Poettering μιλώντας εξ ονόματος της Επιτροπής αντί του κ. Michel Barnier. Αυτό είναι όμως το τίμημα του συλλογικού χαρακτήρα της Επιτροπής.
<P>
Προσυπογράφω όσα είπε ο κ. Barnier στην ομιλία του. Θα περιοριστώ να διευκρινίσω τη θέση της Επιτροπής. Θεωρούμε ότι η βάση εργασίας είναι το κείμενο της Συνέλευσης και θεωρούμε ότι, σε ορισμένα σημεία, το κείμενο της Νάπολης αποσαφήνισε το κείμενο της Συνέλευσης. Μένοντας πιστοί στο πνεύμα των προτάσεων της Συνέλευσης, μπορούμε να διακρίνουμε θετικές τάσεις, τις οποίες πρέπει να επεξεργαστούμε περαιτέρω. Εντούτοις, ορισμένες πτυχές του κειμένου της Νάπολης, ιδίως δε ορισμένες από τις διμερείς διαπραγματεύσεις που πραγματοποιήθηκαν στο διάστημα ανάμεσα στη Σύνοδο της Νάπολης και στο Ευρωπαϊκό Συμβούλιο των Βρυξελλών, φανερώνουν υπαναχωρήσεις σε πολύ ευαίσθητα θέματα, όπως είναι οι δημοσιονομικές αρμοδιότητες και το πεδίο εφαρμογής της ειδικής πλειοψηφίας. Αυτές οι υπαναχωρήσεις δεν αξίζουν στο παραμικρό τη στήριξη της Επιτροπής και ουδόλως το θεωρούμε διαπραγματεύσιμο κεκτημένο. Όπως είπε ο κ. Roche, τίποτα δεν έχει συμφωνηθεί αν δεν υπάρχει συνολική συμφωνία.
<SPEAKER ID="35" LANGUAGE="" NAME="Πρόεδρος." AFFILIATION="">
<P>
   Η συζήτηση έληξε. Έλαβα δύο προτάσεις ψηφίσματος για να ολοκληρωθεί η συζήτηση.(1)
<SPEAKER ID="36" LANGUAGE="" NAME="Πρόεδρος." AFFILIATION="">
<SPEAKER ID="37" LANGUAGE="EN" NAME="Roche," AFFILIATION="Συμβούλιο">
<P>
   . – Κύριε Πρόεδρε, στη συνεδρίασή του στις 26 Ιανουαρίου 2004, το Συμβούλιο εξέτασε το σχέδιο απόφασης για Καθεστώς των βουλευτών του Ευρωπαϊκού Κοινοβουλίου. Η συζήτηση βασίστηκε στο κείμενο που ψηφίστηκε από το Κοινοβούλιο στις 3 και 4 Ιουνίου 2003 και στο επακόλουθο ψήφισμα που ψηφίστηκε στις 17 Δεκεμβρίου 2003. Ενόψει του αιτήματος του Κοινοβουλίου για επείγουσα ανταπόκριση του Συμβουλίου στο ψήφισμα του Σώματος της 17ης Δεκεμβρίου, η Προεδρία εξασφάλισε ότι το θέμα θα ήταν έτοιμο προς εξέταση από τους υπουργούς με την πρώτη διαθέσιμη ευκαιρία – τη συνεδρίαση του Συμβουλίου της περασμένης εβδομάδας.
<P>
Όπως γνωρίζουν οι βουλευτές, όλα τα άρθρα του σχεδίου Καθεστώτος απαιτούν ειδική πλειοψηφία, εκτός από το άρθρο 12, το οποίο, στο ενοποιημένο κείμενο, αφορά τη φορολογία και το οποίο απαιτεί, ασφαλώς, ομοφωνία. Η προσέγγιση της Προεδρίας, συνεπώς, ήταν να διαπιστώσει αν συγκεντρώνεται ειδική πλειοψηφία για όλες τις πτυχές της πρότασης, εκτός από τη φορολογική, και –αν όντως ίσχυε αυτό– να επαναβεβαιώσει ότι το Συμβούλιο εγκρίνει ομόφωνα τη φορολογική πτυχή, ως αναπόσπαστο τμήμα της συνολικής πρότασης.
<P>
Για χάρη της πλήρους διαφάνειας, θέλω να διευκρινίσω ότι η βάση στην οποία η Προεδρία κάλεσε το Συμβούλιο να λάβει απόφαση ήταν ότι το προτεινόμενο επίπεδο μισθού των βουλευτών του Ευρωπαϊκού Κοινοβουλίου θα ήταν το 50% του μισθού ενός Δικαστή του Ευρωπαϊκού Δικαστηρίου τη στιγμή του σχετικού ψηφίσματος του Κοινοβουλίου, δηλαδή 8 670 ευρώ μηνιαίως.
<P>
Στόχος της Προεδρίας ήταν η διασφάλιση πολιτικής συμφωνίας για το σχέδιο Καθεστώτος. Η προσέγγισή μας υπήρξε σαφής από την αρχή. Στην ομιλία του προς το Κοινοβούλιο, στις 14 Ιανουαρίου 2004, ο πρωθυπουργός της Ιρλανδίας υπογράμμισε τη σημασία που αποδίδει η Προεδρία στο Καθεστώς των βουλευτών, χαιρέτισε την ψηφοφορία του Κοινοβουλίου τον Δεκέμβριο του 2003 και δήλωσε ότι θα καταβάλουμε κάθε προσπάθεια, ως Προεδρία του Συμβουλίου, για να επιτύχουμε ένα θετικό αποτέλεσμα. Κατά την παρουσίαση του θέματος στο Συμβούλιο αυτή την εβδομάδα, η Προεδρία επαναβεβαίωσε λεπτομερώς την προσέγγισή της και την εκτίμηση της κατάστασης.
<P>
Μολονότι ήταν προφανές ότι τα περισσότερα μέλη του Συμβουλίου μπορούσαν να υποστηρίξουν το πακέτο, θεωρώντας ότι το Κοινοβούλιο ανταποκρίθηκε στις ανησυχίες του Συμβουλίου, τέσσερα μέλη του Συμβουλίου δήλωσαν ότι συνεχίζουν να αντιμετωπίζουν δυσκολίες όσον αφορά τις προτάσεις και δεν μπορούσαν να προσφέρουν την υποστήριξή τους. Κατόπιν αυτών των θέσεων, η Προεδρία κατέληξε στο συμπέρασμα ότι η απαιτούμενη υποστήριξη για το σχέδιο Καθεστώτος, σύμφωνα με τους όρους του άρθρου 190, παράγραφος 5, της Συνθήκης, δεν μπορούσε να επιτευχθεί. Επομένως, δεν ήταν απαραίτητο να εξεταστεί κατά πόσον μπορούσε να διασφαλιστεί ομοφωνία για τη φορολογική πτυχή. Η Προεδρία ανέλαβε να αναφέρει το αποτέλεσμα στο Κοινοβούλιο. Δράττομαι της ευκαιρίας να εκτελέσω αυτό το καθήκον σήμερα.
<P>
Είναι σημαντικό να αποσαφηνιστεί συγκεκριμένα ένα σημείο: η Προεδρία δεν φείδεται προσπαθειών ώστε να διασφαλιστεί ότι το Συμβούλιο θα λάβει απόφαση έχοντας υπόψη όλα δεδομένα. Πραγματοποιήθηκε εντατικό προπαρασκευαστικό έργο, πριν συζητηθεί το θέμα από τους υπουργούς. Ζητήθηκε από το Κοινοβούλιο να αποσαφηνίσει συγκεκριμένα σημεία που προκαλούσαν ανησυχία στα κράτη μέλη και, κατά τη γνώμη μας, οι εξηγήσεις επρόκειτο να δοθούν. Στο πλαίσιο όλων αυτών, θα ήθελα να αναγνωρίσω τη βοήθεια και τη στήριξη που έλαβε η Προεδρία από το Κοινοβούλιο, και συγκεκριμένα από εσάς προσωπικά, Πρόεδρε Cox.
<P>
Θα ήθελα να σας ευχαριστήσω και πάλι, κύριε Cox, για όλη τη στήριξη και τις προσπάθειες που κατεβάλατε σε αυτό το πολύ σημαντικό εγχείρημα. 
<SPEAKER ID="38" LANGUAGE="" NAME="Πρόεδρος." AFFILIATION="(Χειροκροτήματα">
<P>
Πρώτον, θα ήθελα να ευχαριστήσω την ιρλανδική Προεδρία για τις αποφασιστικές προσπάθειες που κατεβάλατε για το θέμα και για την προσήλωση με την οποία εκτελέσατε αυτό το καθήκον. Όπως αναφέρατε, η Προεδρία δεν κατάφερε να εξασφαλίσει πλειοψηφία. Δεν πρόκειται για αποτυχία της Προεδρίας, καθώς μπορεί να θεωρηθεί και αποτυχία του Συμβουλίου, αλλά πρέπει να γίνεται διάκριση μεταξύ αυτών. Λυπάμαι για τη χαμένη ευκαιρία που υποδεικνύει η δήλωσή σας. Θα ήθελα να επισημάνω –όσον αφορά το έργο που έγινε από τον προκάτοχό μου και εμένα, και ειδικά την εργώδη προσπάθεια του εισηγητή μας, κ. Rothley, και των συναδέλφων στην Επιτροπή Νομικών Υποθέσεων και Εσωτερικής Αγοράς– ότι πρόκειται για ένα ιδιαίτερα απογοητευτικό αποτέλεσμα για την πλειοψηφία του Σώματος, έπειτα από μια μακρά διαδικασία διαβούλευσης μεταξύ του Κοινοβουλίου και του Συμβουλίου, η οποία ξεκίνησε στην πιο πρόσφατη μορφή της στη Σύνοδο Κορυφής του Κάρντιφ κατά τη διάρκεια της βρετανικής Προεδρίας το 1998. Εκφράσω την προσωπική μου δυσαρέσκεια για το θέμα αυτό και πιστεύω ότι εμείς στο Κοινοβούλιο ενεργήσαμε καλή τη πίστει κατά τη διάρκεια των διαπραγματεύσεων και τη διαβούλευσή μας με το Συμβούλιο επ’ αυτού του θέματος.
<SPEAKER ID="39" LANGUAGE="EN" NAME="Barón Crespo (PSE )." AFFILIATION="">
<SPEAKER ID="40" LANGUAGE="" NAME="Πρόεδρος." AFFILIATION="">
<SPEAKER ID="41" LANGUAGE="" NAME="Πρόεδρος." AFFILIATION="">
<SPEAKER ID="42" LANGUAGE="IT" NAME="Monti," AFFILIATION="Επιτροπή">
<P>
    Κύριε Πρόεδρε, κυρίες και κύριοι, το ψήφισμα που παρουσιάζεται σήμερα βασίζεται στη συζήτηση της Επιτροπής Οικονομικής και Νομισματικής Πολιτικής που διεξήχθη επ’ ευκαιρία της ετήσιας έκθεσης σχετικά με την πολιτική ανταγωνισμού για το 2002. Θα ήθελα να ευχαριστήσω θερμά τον κ. Della Vedova για το σημαντικό έργο που επιτέλεσε. Επιτρέψτε μου επίσης, κύριε Πρόεδρε, να πω πόσο σημαντική και αναγκαία είναι για εμένα η εξαιρετική συνεργασία με τις κοινοβουλευτικές επιτροπές, και κυρίως με την Επιτροπή Οικονομικής και Νομισματικής Πολιτικής. Κατά την άποψή μου, το προτεινόμενο ψήφισμα εκφράζει πολύ καλά την υποστήριξη της Επιτροπής Οικονομικής και Νομισματικής Πολιτικής στην πολιτική ανταγωνισμού της Επιτροπής.
<P>
Θα ήθελα να πω λίγα λόγια για καθέναν από τους τρεις μεγάλους τομείς στους οποίους αναπτύσσεται η πολιτική ανταγωνισμού: συμπράξεις, συγκεντρώσεις και κρατικές ενισχύσεις. Στον τομέα των συμπράξεων, το Συμβούλιο ενέκρινε στο τέλος του 2002 τον κανονισμό 1/2003 που θεσπίζει ένα νέο πλαίσιο για την εφαρμογή των άρθρων 81 και 82 της Συνθήκης ΕΚ. Ο κανονισμός αυτός ανοίγει ένα νέο κεφάλαιο στην εφαρμογή των κοινοτικών κανόνων ανταγωνισμού· μάλιστα, είναι η μεγαλύτερη μεταρρύθμιση στον τομέα των συμπράξεων από το 1962 και θα τεθεί σε ισχύ την 1η Μαΐου του 2004. Οι δύο κύριες πτυχές του νέου συστήματος είναι οι εξής: καταργεί το σύστημα κοινοποίησης για τις συμφωνίες μεταξύ των επιχειρήσεων και καθορίζει ενιαίες συνθήκες υπό τις οποίες θα λειτουργούν οι επιχειρήσεις στο πλαίσιο της κοινής αγοράς. Η εφαρμογή των κοινοτικών κανόνων ανταγωνισμού καθίσταται το πλαίσιο που θα επιτρέψει στις επιχειρήσεις να εκτελούν σχέδια με πολύ απλούστερο τρόπο σε σχέση με το ισχύον σύστημα, στο οποίο, για τις συμφωνίες μεταξύ επιχειρήσεων, εφαρμόζονται, εκτός των κοινοτικών διατάξεων, είκοσι πέντε εθνικές νομοθεσίες. Συγχρόνως, με το νέο σύστημα οι επιχειρήσεις απαλλάσσονται από δυσβάστακτες υποχρεώσεις κοινοποίησης, και η Επιτροπή μπορεί να επικεντρώσει πλήρως τις προσπάθειές της στην αποκάλυψη των πιο σοβαρών παραβιάσεων των κανόνων ανταγωνισμού. Η μεταρρύθμιση κινητοποιεί όλο το δυναμικό των εθνικών αρχών ανταγωνισμού και των εθνικών δικαστηρίων για να συμβάλουν στην εφαρμογή των ευρωπαϊκών κανόνων για τις συμπράξεις. Ετοιμάζεται η δημιουργία ενός δικτύου των είκοσι πέντε εθνικών αρχών που θα επιτρέψει την καλύτερη και αποτελεσματικότερη κατανομή των αρμοδιοτήτων μεταξύ της Επιτροπής και των εθνικών αρχών· το δύσκολο, ασφαλώς, καθήκον της Επιτροπής θα είναι να διασφαλίζει τη συνεπή εφαρμογή των κανονισμών.
<P>
Έρχομαι τώρα στο δεύτερο μέρος της μεταρρύθμισής μας που αφορά τον έλεγχο των συγκεντρώσεων. Θα ήθελα, καταρχάς, να επισημάνω ότι ο χαρακτήρας αυτού του ελέγχου δεν είναι τόσο παρεμβατικός όσο ίσως φαίνεται εκ πρώτης όψεως. Η Επιτροπή δεν προτίθεται ασφαλώς να παρεμποδίσει την αναδιάρθρωση των αγορών· οι συγκεντρώσεις είναι αναγκαίες για την αντιμετώπιση των προκλήσεων μιας αναπτυσσόμενης οικονομίας. Πράγματι, εάν δούμε τις στατιστικές, διαπιστώνουμε ότι, από το 1990, από τις 2200 και πλέον συγκεντρώσεις που κοινοποιήθηκαν, η Επιτροπή απαγόρευσε τις δεκαοκτώ: πρόκειται, συνεπώς, για ένα πολύ μικρό ποσοστό, αλλά ασφαλώς η απαγόρευση μιας συγκέντρωσης προξενεί πολύ μεγαλύτερο ενδιαφέρον από την έγκρισή της. Η μεταρρύθμιση του κανονισμού για τις συγκεντρώσεις που θεσπίσθηκε πρόσφατα, επιτρέπει ένα ποσοστό ελαστικότητας στα χρονικά περιθώρια εξέτασης της λειτουργίας, ενισχύει την αρχή της “ενιαίας αντιμετώπισης” με μεγάλα πλεονεκτήματα για τις επιχειρήσεις και διευκρινίζει ότι το ουσιαστικό κριτήριο βάσει του οποίου θα πρέπει να αξιολογούνται οι λειτουργίες είναι το ίδιο για όλους τους τύπους επιζήμιων καταστάσεων, είτε πρόκειται για τη δεσπόζουσα θέση μίας μόνο επιχείρησης είτε για τα αποτελέσματα μιας κατάστασης ολιγοπωλίου που θα μπορούσαν να βλάψουν τα συμφέροντα των καταναλωτών.
<P>
Όσον αφορά την εσωτερική οργάνωση της Επιτροπής, θεσπίσαμε στον τομέα του ανταγωνισμού μια σειρά ριζοσπαστικών καινοτομιών –τις οποίες παρακολούθησαν εκ του σύνεγγυς και ενθάρρυναν πολλοί βουλευτές– συμπεριλαμβανομένης της μεγαλύτερης βαρύτητας στην οικονομική ανάλυση για την αξιολόγηση των περιπτώσεων ανταγωνισμού. Από τον Σεπτέμβριο του 2003, στη Γενική Διεύθυνση Ανταγωνισμού θεσπίσθηκε μια νέα θέση, ο Οικονομικός Διευθυντής, ο οποίος δίνει μια νέα ώθηση στη διαδικασία λήψης αποφάσεων όσον αφορά την οικονομική ανάλυση.
<P>
Κύριε Πρόεδρε, περνώ εν συντομία στον τρίτο τομέα που περιλαμβάνει η πολιτική ανταγωνισμού, ήτοι στον έλεγχο των κρατικών ενισχύσεων. Επανειλημμένα το Κοινοβούλιο και το Συμβούλιο έχουν ορθώς επισημάνει το γεγονός ότι το συνολικό ύψος των κρατικών ενισχύσεων πρέπει να μειωθεί και ότι, παράλληλα, οι κρατικές ενισχύσεις πρέπει να κατευθύνονται περισσότερο στην υποστήριξη οριζόντιων στόχων και όχι στην τεχνητή συχνά υποστήριξη συγκεκριμένων τομέων ή μεμονωμένων επιχειρήσεων. Όπως γνωρίζετε, το Κοινοβούλιο υποστήριξε αυτό το βήμα: τον Ιούλιο του 2001 θεσπίσαμε ένα πλαίσιο αξιολόγησης –έναν πίνακα αποτελεσμάτων για τις κρατικές ενισχύσεις– και τα στοιχεία της τελευταίας έκδοσης, την άνοιξη του 2003, επιβεβαίωσαν μια τάση μείωσης του ύψους των ενισχύσεων· με την έκδοση των νέων στοιχείων τον Απρίλιο θα διαπιστώσουμε εάν η τάση αυτή διατηρείται.
<P>
Κύριε Πρόεδρε, σταματώ εδώ για να σεβαστώ τον χρόνο που έχω στη διάθεσή μου, αλλά θα ήθελα πρώτα να επισημάνω εν συντομία όσα επιτύχαμε αυτήν την περίοδο για τη διεθνή διάσταση του ανταγωνισμού, πάντα με τη στήριξη του Κοινοβουλίου, τόσο με την περαιτέρω ενίσχυση ορισμένων διμερών σχέσεων συνεργασίας μεταξύ των αρχών ανταγωνισμού –πρωτίστως με τις Ηνωμένες Πολιτείες Αμερικής– όσο και ιδρύοντας με άλλους εταίρους το πρώτο πολυμερές όργανο για θέματα ανταγωνισμού, το Διεθνές Δίκτυο Ανταγωνισμού (International Competition Network). Ελπίζουμε ότι σε αυτόν τον τομέα η διαχείριση της παγκοσμιοποίησης θα ανθίζει και δεν θα μαραίνεται, όπως δυστυχώς συμβαίνει σε άλλους τομείς. Είμαι, ασφαλώς, διατεθειμένος να ακούσω τις παρεμβάσεις που θα ακολουθήσουν και ενδεχομένως να προβώ σε κάποιες παρατηρήσεις. 
<SPEAKER ID="43" LANGUAGE="DE" NAME="Karas (PPE-DE )." AFFILIATION="level playing field">
<P>
   – Κύριε Πρόεδρε, κυρίες και κύριοι, Επίτροπε Monti, σας ευχαριστώ για την έκθεση αυτήν η οποία, όπως υπογραμμίσατε, συνεχίζει το έργο της Επιτροπής Οικονομικής και Νομισματικής Πολιτικής. Κατά την αγόρευσή σας επικεντρωθήκατε κυρίως στην τεχνική εργασία του ελέγχου και της βελτίωσης της ανταγωνιστικότητας.
<P>
Εγώ όμως θεωρώ ότι πρέπει να εμμείνουμε περισσότερο στο τι πρέπει να γίνει ώστε η Ευρώπη για γίνει πιο ανταγωνιστική. Διαβάζοντας την έκθεση της Επιτροπής για την ανταγωνιστικότητα κατά το 2003 διαπιστώνω ότι αναφέρεται σαφώς πως οι επιχειρήσεις που επιτυγχάνουν μεγάλη αύξηση της παραγωγικότητας είναι εκείνες στις οποίες οι οργανωτικές βελτιώσεις γίνονται παράλληλα με επενδύσεις σε νέες τεχνολογίες, ειδικά μάλιστα στην τεχνολογία της πληροφορίας και της επικοινωνίας. Πρέπει δηλαδή να γίνουμε πιο γρήγοροι, πιο ευέλικτοι και κινητικοί, πιο εργατικοί, να έχουμε μεγαλύτερη διάθεση για μεταρρυθμίσεις. Πρώτα από όλα πρέπει να γίνουμε πιο Ευρωπαίοι στον τρόπο σκέψης και δράσης μας και ύστερα να αποκτήσουμε πιο ανοικτό πνεύμα σε διεθνές επίπεδο.
<SPEAKER ID="44" LANGUAGE="DE" NAME="Rapkay (PSE )." AFFILIATION="">
<P>
   – Κύριε Πρόεδρε, κυρίες και κύριοι, ευχαρίστως θα συμφωνούσα με τον κ. Karas ως προς τα σημεία που μόλις έθιξε στην παρέμβασή του, γιατί, έτσι όπως τα διατύπωσε, δεν μπορεί κανείς να φέρει και πολλές αντιρρήσεις. Ωστόσο, όταν συζητούμε λίγο περισσότερο –και αυτό συμβαίνει, ως γνωστόν, στην επιτροπή– εμφανίζονται επανειλημμένα ορισμένες πολύ βαθιές διαφορές και θεωρώ ότι πρέπει να πούμε κάποια πράγματα γι’ αυτές προκειμένου να καταλάβουμε λίγο καλύτερα ο ένας τον άλλον.
<P>
Οπωσδήποτε, είναι σαφές ότι η πολιτική του ανταγωνισμού είναι ένα σημαντικό, ένα απαραίτητο μέσον για να λειτουργήσει η ευρωπαϊκή εσωτερική αγορά, για να προχωρήσει η εμβάθυνση της διεύρυνσης, έτσι ώστε να αξιοποιηθούν τα πλεονεκτήματα ως προς την ευημερία και την αποδοτικότητα τα οποία συνεπάγεται μια μεγάλη, ολοκληρωμένη αγορά. Χαρακτήρισα όμως την πολιτική του ανταγωνισμού ένα απλό μέσον· δεν είναι αυτοσκοπός, γιατί αν ήταν αυτοσκοπός, τότε η πολιτική του ανταγωνισμού θα καταντούσε πολύ γρήγορα απλή ιδεολογία. Η πολιτική του ανταγωνισμού είναι ένα μέσον που πρέπει να εξυπηρετεί κοινωνικούς και πολιτικοκοινωνικούς στόχους και να συμβάλλει στην επίτευξή τους. Ως εκ τούτου, δεν ζούμε τελικά μέσα σε μια ελεύθερη οικονομία της αγοράς, όπως αναφέρεται στην πρόταση ψηφίσματος της Επιτροπής Οικονομικής και Νομισματικής Πολιτικής, παρά σε μια οικολογικά υπεύθυνη και κοινωνική οικονομία της αγοράς. Κύριε Karas, μόλις αναφερθήκατε στην έννοια της κοινωνικής οικονομίας της αγοράς, στην επιτροπή όμως ψηφίσατε κατά. Είναι εκπληκτικό ότι οι συντηρητικοί και οι χριστιανοδημοκράτες αρνήθηκαν να μιλήσουν εδώ στο Σώμα για την κοινωνική οικονομία της αγοράς. Συνάδελφοι της αντίθετης πτέρυγας του Σώματος, μπορείτε αύριο στην ψηφοφορία της Ολομέλειας να επανορθώσετε αυτό το λυπηρό σφάλμα της Ομάδας σας στην Επιτροπή Οικονομικής και Νομισματικής Πολιτικής εγκρίνοντας τις τροπολογίες μας.
<P>
Επειδή ο χρόνος τελειώνει, θα θέσω ένα τελευταίο ερώτημα στον Επίτροπο. Κύριε Monti, γνωρίζετε πλέον το ψήφισμά μας της τελευταίας συνόδου στο Στρασβούργο για την παροχή υπηρεσιών κοινής ωφελείας, στο οποίο ταχθήκαμε απερίφραστα υπέρ της συναπόφασης του Κοινοβουλίου βάσει ενός νομικού πλαισίου, και αυτό δεν μπορεί να θεωρηθεί μόνο συγκατάθεση σε έναν κανονισμό ομαδικών απαλλαγών. Εμένα αυτή η εντύπωση μου δόθηκε από την αντίδραση της Επιτροπής. Επίσης, θέσαμε το θέμα της συνέχειας στη διάρκεια της παρούσης κοινοβουλευτικής περιόδου, η οποία δεν θα διαρκέσει πολύ ακόμα. Δεν έχουμε λοιπόν πολύ χρόνο για να το συζητήσουμε και γι’ αυτό σας ερωτώ: σε ποιο στάδιο βρίσκονται οι σχετικές εργασίες στην Επιτροπή; 
<SPEAKER ID="45" LANGUAGE="SV" NAME="Thors (ELDR )." AFFILIATION="">
<P>
    Κύριε Πρόεδρε, κύριε Επίτροπε, θέλω να μιμηθώ τον Επίτροπο και να επισημάνω ότι ο τομέας αυτός είναι ένας από τους σημαντικότερους για τους ευρωπαίους καταναλωτές. Υπάρχουν ορισμένα τρέχοντα ζητήματα που, στην πραγματικότητα, έχουν πολύ μεγάλη σχέση με τους καταναλωτές: τα ζητήματα του ανταγωνισμού στον τομέα των οχημάτων, η απόφαση που αφορά τη Microsoft και τα δικαιώματα πνευματικής ιδιοκτησίας.
<P>
Γνωρίζουμε ότι ο νέος κανονισμός, με εξαιρέσεις για τις πωλήσεις και τη συντήρηση, τέθηκε σε ισχύ στον τομέα των οχημάτων με κινητήρα τον Οκτώβριο του 2002. Η πρόθεσή μας ήταν να αυξήσει τον ανταγωνισμό και να προσφέρει περισσότερα στους καταναλωτές. Δυστυχώς, είχε τα εντελώς αντίθετα αποτελέσματα στη χώρα που γνωρίζω καλύτερα, δηλαδή τη Φινλανδία. Τα ποιοτικά κριτήρια επιλογής έγιναν ποσοτικά, και ο αριθμός των συνεργείων επισκευής για όλες τις μεγάλες μάρκες μειώθηκε κατά αρκετές δεκάδες. Στη Λαπωνία, στο βορειότερο τμήμα της Ευρώπης, η επισκευή αυτοκινήτων συγκεκριμένης μάρκας μπορεί να γίνει μόνο στην έδρα της κυβέρνησης της επαρχίας, το Rovaniemi. Στον σταθμό συντήρησης στο μεσαίου μεγέθους Muonio, την 1η Οκτωβρίου 2002, μπορούσαν να παρασχεθούν υπηρεσίες συντήρησης για πέντε μάρκες. Σήμερα, δεν παρέχεται καμία τέτοια υπηρεσία. Τι σκοπεύει να κάνει η Επιτροπή για το θέμα αυτό;
<P>
Όσον αφορά τη Microsoft, ακούσαμε εχθές ότι η Επιτροπή πλησιάζει στη λήψη απόφασης για τη Microsoft, το Media Player και την κατάχρηση μιας δεσπόζουσας θέσης. Απευθύνουμε ξανά έκκληση προς την Επιτροπή να ολοκληρώσει την έρευνά της όσο το δυνατόν συντομότερα και να λάβει αποφάσεις που να εγγυώνται μια γνήσια αγορά και ελευθερία επιλογής για τους καταναλωτές. Όπως προέκυψε από την κοινοβουλευτική ερώτηση προς τον Επίτροπο Monti τον Δεκέμβριο 2002, αναμένουμε να εξετάσετε σοβαρά αυτό το ζήτημα έτσι ώστε να δοθούν σε όλες τις νέες επιχειρήσεις πραγματικές ευκαιρίες να λειτουργήσουν και ορισμένα πρότυπα να μην γίνουν de facto πρότυπα που μειώνουν τον ανταγωνισμό και την ελεύθερη ροή πληροφοριών.
<P>
Τα δικαιώματα πνευματικής ιδιοκτησίας, μαζί με το μονοπώλιο και τα πρότυπα που ενίοτε προκύπτουν, σημαίνουν ότι το δικαίωμα στον ανταγωνισμό καθίσταται κατά πολύ αναποτελεσματικό. Είναι και αυτό κάτι που ελπίζω ότι θα εξετάσετε, έτσι ώστε να μην επαναληφθεί η κατάσταση που ζήσαμε στη χώρα μου όταν το εμποροδικείο έκρινε τη Gramex (την Ένωση Δικαιωμάτων Πνευματικής Ιδιοκτησίας Καλλιτεχνών και Παραγωγών Φωνογραφημάτων) ένοχη για κατάχρηση της δεσπόζουσας θέσης της. Πότε θα δούμε μια απόφαση όσον αφορά τη Microsoft; 
<SPEAKER ID="46" LANGUAGE="FR" NAME="Herzog (GUE/NGL )." AFFILIATION="">
<P>
   – Κύριε Πρόεδρε, θα παρέμβω σε σχέση με ένα μόνο σημείο – τις κρατικές ενισχύσεις για τις υπηρεσίες γενικού ενδιαφέροντος. Απευθύνομαι ιδιαιτέρως σε εσάς, κύριε Επίτροπε. Με το ψήφισμα της 14ης Ιανουαρίου, το Ευρωπαϊκό Κοινοβούλιο επιβεβαιώνει τη βούλησή του να νομοθετήσει σε αυτόν τον τομέα. Κατά την άποψή μας, η Επιτροπή πρέπει συνεπώς επειγόντως να πει “ναι, θα εκπονήσουμε μια νομοθετική πράξη που να εμπίπτει στη διαδικασία της συναπόφασης”. Στόχος είναι η ενίσχυση της ικανότητας επιλογής και δράσης των δημοσίων αρχών, ιδίως σε τοπικό και περιφερειακό επίπεδο, και η διασφάλιση ότι οι κανόνες της εσωτερικής αγοράς και του ανταγωνισμού είναι σαφώς συμβατοί με τα αναφαίρετα δικαιώματα όσον αφορά τις υπηρεσίες γενικού ενδιαφέροντος. Για τούτο και θέλουμε να θεσπίσουμε κοινές αρχές, κριτήρια για να διευκρινίσουμε τις απαλλαγές και τις εξαιρέσεις όσον αφορά τους κανόνες του ανταγωνισμού και τη χρηματοδότηση. Έχουμε πλέον μια εξουσία συναπόφασης δυνάμει του άρθρου 95 με βάση την ερμηνεία του άρθρου 16 της Χάρτας. Το σχέδιο συνταγματικής συνθήκης επιδιώκει, άλλωστε, να ενισχύσει αυτή την εξουσία. Θυμίζω ότι η Επιτροπή πρέπει να εφαρμόσει εκ των υστέρων τους κανόνες, κυρίως όμως να μην αποφασίσει μόνη της εκ των προτέρων. Αυτό εμπίπτει στην αρμοδιότητα της Συνθήκης, του Ευρωπαϊκού Δικαστηρίου και του νομοθέτη. Μας απασχολεί η κατάχρηση εξουσίας εκ μέρους της Επιτροπής εν ονόματι της αρμοδιότητάς της για θέματα ανταγωνισμού και θεωρούμε ότι υπάρχει σε έναν βαθμό νομική ασάφεια, κυρίως στο θέμα της χρηματοδότησης.
<P>
Πρώτον, δεν υποχρεούστε να αποφανθείτε αν η χρηματοδότηση είναι ή όχι νόμιμη, κυρίως δε να αποφασίσετε το τι αποτελεί ενίσχυση και τι όχι. Μόνο αφού θεσπιστεί πρώτα ο κανόνας, πρέπει να διασφαλίσετε τη συμβατότητά του με τον ανταγωνισμό. Υπάρχει συνεπώς ένα πεδίο δυνητικής σύγκρουσης ανάμεσα στον νομοθέτη και σε σας. Αυτός είναι ο λόγος που, μετά την απόφαση Altmark, θέλουμε να διευκρινίσουμε εμείς οι ίδιοι τις προϋποθέσεις υπό τις οποίες μια χρηματική αντιστάθμιση στο πλαίσιο των υποχρεώσεων της δημόσιας υπηρεσίας δεν εμπίπτει στους κανόνες περί κρατικών ενισχύσεων. Θέλετε με μια ανακοίνωση να ερμηνεύσετε εσείς οι ίδιοι την απόφαση Altmark, ενώ εμείς θέλουμε να το πράξουμε με νομοθετική πράξη.
<P>
Δεύτερον, η Επιτροπή, μετά από σχετική εξουσιοδότηση του Συμβουλίου, μπορεί να αποφασίσει την εφαρμογή ενός κανονισμού εξαίρεσης από την υποχρέωση κοινοποίησης όσον αφορά κρατικές ενισχύσεις. Εκ των πραγμάτων, οι υπηρεσίες γενικού ενδιαφέροντος αποκτούν ολοένα και περισσότερο μια οικονομική διάσταση. Εντούτοις, το ψήφισμά μας απορρίπτει την από μέρους σας χρήση του άρθρου 86(3) να τα αποφασίζετε όλα μόνοι σας με την πρόφαση του επείγοντος, πρόφαση που δεν γινόταν δεκτή εδώ και πολλά χρόνια. Σας ζητούμε να θεσπίσετε μια προσωρινή εξαίρεση ούτως ώστε να μπορούν να διευκρινιστούν εκ των υστέρων με τη διαδικασία συναπόφασης οι γενικοί όροι ισχύος.
<SPEAKER ID="47" LANGUAGE="EN" NAME="Turmes (Verts/ALE )." AFFILIATION="">
<P>
Στα χαρτιά, στις 3 Ιουλίου 2004, θα δημιουργήσουμε αγορές ηλεκτρικής ενέργειας 25 χωρών. Στην πραγματικότητα, η αγορά μετατρέπεται σε ολιγοπώλιο. Η Γερμανία και η Γαλλία και οι εταιρείες τους, EdF, Eon και RWE, ελέγχουν αυτή τη στιγμή το 40% της παραγωγής ηλεκτρισμού στην Ευρώπη και το 50% όλου του δικτύου και των δυνατοτήτων ισοζυγίου. Επίτροπε, ζητάτε από τις εθνικές αρχές ανταγωνισμού να δράσουν και να δημιουργήσουν ανταγωνισμό στη διεθνή αγορά. Η συγχώνευση Eon-Ruhrgas και η απόφαση της γερμανικής κυβέρνησης μας δείχνει ότι η γερμανική κυβέρνηση έχει την επιλογή να δημιουργήσει ένα εθνικό πρωτάθλημα και δεν παίζει το παιχνίδι καθιέρωσης μιας ανταγωνιστικής αγοράς στη Γερμανία. Η ιδέα τους, όπως και η ιδέα της γαλλικής κυβέρνησης, είναι ότι οι τρεις εταιρείες τους θα κυριεύσουν την ευρωπαϊκή αγορά. Οι δύο αυτές χώρες κατάφεραν επίσης με επιτυχία να εμποδίσουν τον διαμελισμό της ιδιοκτησίας, και κατά συνέπεια τον πλήρη διαχωρισμό των συμφερόντων ανάμεσα στην παραγωγή και το δίκτυο διανομής, ο οποίος είναι απαραίτητος αν δεν θέλετε αυτές οι εταιρείες να ελέγχουν τους νέους φορείς που εισέρχονται στην αγορά και επιθυμείτε περισσότερο ανταγωνισμό σε αυτήν.
<SPEAKER ID="48" LANGUAGE="IT" NAME="Della Vedova (NI )." AFFILIATION="">
<P>
   – Κύριε Πρόεδρε, κύριε Επίτροπε, θα ήθελα καταρχάς να κάνω μια παρατήρηση γενικού χαρακτήρα. Απευθύνομαι σε εσάς, Πρόεδρε Cox: είναι η πρώτη φορά σε είκοσι πέντε χρόνια που το Ευρωπαϊκό Κοινοβούλιο δεν είναι σε θέση να συζητήσει την ετήσια έκθεση σχετικά με την πολιτική ανταγωνισμού, η οποία αντιπροσωπεύει ένα από τα σημαντικότερα έγγραφα που δημοσιεύει η Επιτροπή, καθώς αφορά έναν τομέα που τίθεται ολοένα και περισσότερο στο επίκεντρο της ευρωπαϊκής πολιτικής, όπως αποδεικνύει μια ματιά στον ημερήσιο Τύπο. Τα προηγούμενα χρόνια η συζήτηση της ετήσιας έκθεσης ενώπιον του Ευρωπαϊκού Κοινοβουλίου ήταν η σημαντικότερη –αν όχι η μόνη– ευκαιρία δημοκρατικού ελέγχου σχετικά με την πολιτική ανταγωνισμού που αποτελεί έναν από τους τομείς για τους οποίους το Κοινοβούλιο έχει μόνο συμβουλευτικό ρόλο, αν και επηρεάζει ολοένα και περισσότερο τη ζωή των πολιτών και των ευρωπαϊκών επιχειρήσεων.
<P>
Κύριε Πρόεδρε, ζητήσαμε επανειλημμένα –όπως κάναμε και κατά τη διάρκεια των εργασιών της Συνέλευσης εξ ονόματος του Ευρωπαϊκού Κοινοβουλίου– τη διαδικασία συναπόφασης για την πολιτική ανταγωνισμού. Για πρώτη φορά σε είκοσι πέντε χρόνια δεν είμαστε σε θέση να συζητήσουμε την ετήσια έκθεση που παρουσίασε η Ευρωπαϊκή Επιτροπή. Αυτό το τέχνασμα –γιατί περί τεχνάσματος πρόκειται– που είχε ως αποτέλεσμα να μην γίνει μια ανοικτή και τακτική συζήτηση στο Ευρωπαϊκό Κοινοβούλιο σχετικά με τις γενικές κατευθύνσεις της πολιτικής ανταγωνισμού, μας οδήγησε να διεξαγάγουμε σήμερα –χάρη στη διαθεσιμότητα του Επιτρόπου Monti– μια συζήτηση που επιχειρεί μάταια να αντικαταστήσει τη συζήτηση που θα έπρεπε να είχε διεξαχθεί.
<P>
Κύριε Πρόεδρε, κύριε Επίτροπε, περνώντας στο θέμα αυτής της έκθεσης, η οποία στην πραγματικότητα μεταφέρει κατά κάποιον τρόπο στην Ολομέλεια την έκθεση της οποίας ορίσθηκα εισηγητής και η οποία εγκρίθηκε στην επιτροπή, θα ήθελα να προβώ σε τρεις παρατηρήσεις: καταρχάς, η έκθεση αυτή χαιρετίζει τις προσπάθειες του Επιτρόπου Monti και της Επιτροπής για την εφαρμογή ενός σημαντικού προγράμματος νομοθετικών και οργανωτικών μεταρρυθμίσεων της Γενικής Διεύθυνσης Ανταγωνισμού. Την προηγούμενη εβδομάδα το Συμβούλιο έδωσε οριστικά το πράσινο φως στον νέο κανονισμό για τον έλεγχο των συγχωνεύσεων: ως συντάκτης γνωμοδότησης του Κοινοβουλίου επί του θέματος, δεν μπορώ παρά να εκφράσω απογοήτευση για το γεγονός ότι δεν εγκρίθηκαν οι τροπολογίες που πρότεινε το Κοινοβούλιο και τις οποίες θεωρώ σημαντικές, ιδίως όσον αφορά την αυτόματη μεταφορά στις Βρυξέλλες ορισμένων εκ των πλέον σημαντικών διαδικασιών και εξουσιών συγκέντρωσης και συγχώνευσης.
<P>
Τέλος, μια γενικότερη παρατήρηση για την πολιτική ανταγωνισμού σε σχέση και με τις τροπολογίες που κατατέθηκαν στο ψήφισμα επί του οποίου πρόκειται να αποφασίσουμε αύριο. Πιστεύω ότι η πολιτική του Επιτρόπου Monti έχει έναν μοναδικό, καίριο και πολύ σημαντικό στόχο: να διασφαλίσει δίκαιο ανταγωνισμό, να διασφαλίσει τον ανταγωνισμό σε ανοικτές αγορές για όλες τις ευρωπαϊκές επιχειρήσεις. Θα ήταν πολύ σοβαρό σφάλμα και ψευδαίσθηση να πιστέψουμε ότι οι επιλογές του Επιτρόπου Monti πρέπει να επηρεάσουν άμεσα συγκεκριμένους στόχους που αφορούν την κοινωνία και την απασχόληση. Ο καλύτερος τρόπος για να διασφαλίσουμε την απασχόληση, την ανάπτυξη και τους πόρους για παρεμβάσεις κοινωνικού χαρακτήρα, είναι να διασφαλίσουμε την οικονομική ανάπτυξη και την ανταγωνιστικότητα στην Ευρώπη. 
<SPEAKER ID="49" LANGUAGE="" NAME="" AFFILIATION="Αντιπροέδρου">
<SPEAKER ID="50" LANGUAGE="NL" NAME="Doorn (PPE-DE )." AFFILIATION="">
<P>
   – Κύριε Πρόεδρε, καταρχάς, θα ήθελα να εκφράσω τους επαίνους μου στην έκθεση του κ. Della Vedova· είναι μια καλή έκθεση. Συμφωνώ με τις αντιρρήσεις του για την ιδιαίτερα ασυνήθιστη διαδικασία που ακολουθήθηκε εδώ όσον αφορά τη διεξαγωγή σε αυτό το Σώμα μιας συζήτησης σχετικά με την πολιτική ανταγωνισμού. Κατά τη γνώμη μου, μια συζήτηση για ένα τόσο σημαντικό τμήμα του κοινοτικού δικαίου πρέπει να διεξαχθεί διά της επίσημης και όχι της ανεπίσημης οδού.
<SPEAKER ID="51" LANGUAGE="PT" NAME="Santos (PSE )." AFFILIATION="">
<P>
   – Κύριε Πρόεδρε, σύμφωνα με τον διάσημο γάλλο οικονομολόγο Jean-Paul Fitoussi, του οποίου την οξύνοια και τη λογική θαυμάζουμε όλοι μας, η οικονομική διακυβέρνηση της ΕΕ ασκείται μόνο από τρία άτομα: τον υπουργό που είναι επιφορτισμένος με τη δημοσιονομική επιτήρηση, τον υπουργό που είναι υπεύθυνος για τη νομισματική πολιτική και τον υπουργό που είναι αρμόδιος για τον συντονισμό και την προώθηση της στήριξης της πολιτικής ανταγωνισμού. Η πρόθεση του Fitoussi είναι να τονίσει τον τρέχοντα εύθραυστο χαρακτήρα της δομής της οικονομικής διακυβέρνησης στην ΕΕ, αναγνωρίζοντας παράλληλα τον ζωτικό ρόλο που διαδραματίζει η πολιτική ανταγωνισμού στην οικονομική διακυβέρνηση. Οι εκτελεστικές, νομοθετικές και νομικές εξουσίες υπάγονται επίσης στο πεδίο των αρμοδιοτήτων του υπουργού που είναι υπεύθυνος για τον ανταγωνισμό.
<P>
Η έκθεση την οποία παρουσίασε ο Επίτροπος Monti γίνεται δεκτή με ικανοποίηση και αντιπροσωπεύει την ελπίδα για μια βελτίωση στην πολιτική ανταγωνισμού στο εσωτερικό της ΕΕ. Η πρόταση ψηφίσματος του Κοινοβουλίου, υπό τον όρο της έγκρισης ορισμένων τροπολογιών που έχουν κατατεθεί, θα αποτελέσει επίσης ένα εξαιρετικά σημαντικό καθοδηγητικό έγγραφο πολιτικής και θα παράσχει μια καλή βάση στήριξης για την ίδια την Επιτροπή. 
<SPEAKER ID="52" LANGUAGE="ES" NAME="Gasòliba i Böhm (ELDR )." AFFILIATION="">
<P>
   – Κύριε Πρόεδρε, βρισκόμαστε στο τέλος της θητείας της Επιτροπής και του Κοινοβουλίου και, επομένως, με αυτή την ευκαιρία θα ήθελα να συγχαρώ τον Επίτροπο Monti για το εξαιρετικό έργο που επιτέλεσε καθ’ όλη τη διάρκεια της θητείας αυτής της Επιτροπής.
<P>
Η πολιτική ανταγωνισμού, όπως επισημάνθηκε, είναι μια από τις βασικές πολιτικές για τις οποίες είναι υπεύθυνη η Επιτροπή. Η υλοποίησή της και η εφαρμογή της είναι πολύ δύσκολη και υπόκειται σε πολλές πιέσεις· επομένως, θα ήθελα για άλλη μια φορά να συγχαρώ τον Επίτροπο Monti για την επιτυχία του στην εφαρμογή αυτής της πολιτικής.
<P>
Κατόπιν αυτών των παρατηρήσεων, που θα ήθελα να αφήσω ως προτάσεις για εφαρμογή στο μέλλον, θα ήθελα να επαναλάβω ότι εμείς, στη Ομάδα των Φιλελευθέρων, συμφωνούμε με τις θέσεις που εξέφρασε ο εισηγητής, κ. Della Vedova, και συγχαίρουμε τον Επίτροπο Monti για το εξαιρετικό έργο του. 
<SPEAKER ID="53" LANGUAGE="FR" NAME="Bordes (GUE/NGL )." AFFILIATION="">
<P>
   – Κύριε Πρόεδρε, τη στιγμή που συγχαίρετε τους εαυτούς σας για την πολιτική ανταγωνισμού που ακολουθείτε, οι εργαζόμενοι στην Aventis και τη Sanofi αναμένουν έντρομοι απολύσεις και κλείσιμο επιχειρήσεων. Γνωρίζουν ότι αυτές οι χρηματιστηριακές συγχωνεύσεις σημαίνουν πάντα απολύσεις, ανθρώπινες δηλαδή καταστροφές για εκείνους που εξασφαλίζουν τη λειτουργία των επιχειρήσεων, συχνά δε σημαίνουν την απονέκρωση ολόκληρων πόλεων.
<SPEAKER ID="54" LANGUAGE="" NAME="Monti," AFFILIATION="Επιτροπή">
<P>
Εξετάστηκαν αρκετά θέματα. Δεν θα καταφέρω να αναφερθώ σε κάθε ένα από αυτά εις βάθος. Ωστόσο, θεωρώ ότι υπάρχει μεγάλη συναίνεση για το γεγονός ότι η πολιτική ανταγωνισμού αποτελεί πράγματι βασικό στοιχείο της κοινωνικής οικονομίας της αγοράς. Από τη φύση της, αφορά το στοιχείο της κοινωνικής οικονομίας της αγοράς. Ωστόσο, συνδέεται επίσης με την κοινωνική πτυχή, αν και ορισμένες φορές φαίνεται ότι αυτό δεν ισχύει. Καλλιεργεί τη διάσταση της αγοράς της κοινωνικής οικονομίας της αγοράς και ωφελεί ιδιαίτερα τους καταναλωτές. Τα σχόλια από όλο το πολιτικό φάσμα, από τους κκ. Karas, Rapkay, Della Vedova, Doorn και άλλους, αν και διαφορετικά σε τόνο, εντάσσονται σε αυτό το γενικό πλαίσιο.
<P>
Φυσικά, εξακολουθούν να υπάρχουν ατέλειες στην ενιαία αγορά. Συμφωνώ απολύτως με τον κ. Karas. Η πολιτική ανταγωνισμού πρέπει να προσπαθήσει να καταστήσει την ενιαία αγορά ενιαία και ανοικτή και αποτελεί επομένως μια από τις κινητήριες δυνάμεις της ανταγωνιστικότητας και της οικονομικής ανάπτυξης της Ευρώπης. Όπως ανέφερε ο κ. Rapkay, η πολιτική ανταγωνισμού αποτελεί μέσο και όχι αυτοσκοπό, και συμφωνώ απολύτως με αυτό. Πρόκειται για ένα ευαίσθητο και ορισμένες φορές ισχυρό μέσο, αλλά δεν αποτελεί στόχο το ίδιο. Αν αποτελούσε στόχο, δεν θα ήταν τόσο ενδιαφέρον μέσο εφαρμογής.
<P>
Ο κ. Rapkay ανέφερε επίσης την ανάγκη για αυστηρή παρακολούθηση των κρατικών ενισχύσεων, αλλά επεσήμανε ότι οι κρατικές ενισχύσεις δεν πρέπει να αντίκεινται στην ανάγκη για αειφόρο ανάπτυξη. Και πάλι συμφωνώ, και μάλιστα θα ήθελα να επισημάνω ότι κάποιες κατευθυντήριες γραμμές και πλαίσια στον τομέα των κρατικών ενισχύσεων στοχεύουν συγκεκριμένα στην αειφόρο ανάπτυξη, για παράδειγμα οι κατευθυντήριες γραμμές που στοχεύουν στη στήριξη των ανανεώσιμων πηγών ενέργειας, της δημιουργίας απασχόλησης και της έρευνας και ανάπτυξης. 
<SPEAKER ID="55" LANGUAGE="FR" NAME="" AFFILIATION="">
<P>
Οι υπηρεσίες γενικού οικονομικού ενδιαφέροντος απετέλεσαν αντικείμενο πολλών ομιλιών, κυρίως του κ. Herzog, που ήταν ο εισηγητής, όπως όλοι γνωρίζουμε, για το πρωταρχικής σημασίας αυτό ζήτημα, όπως επίσης του κ. Rapkay και του κ. Doorn, που ειδικότερα έδωσε έμφαση στις κρατικές ενισχύσεις στα νέα κράτη μέλη, καθώς και ορισμένων άλλων.
<P>
Όσον αφορά τις υπηρεσίες γενικού οικονομικού ενδιαφέροντος, παρακολουθήσαμε με πολύ μεγάλη προσοχή την έκθεση Herzog και το ψήφισμα του Ευρωπαϊκού Κοινοβουλίου της 14ης Ιανουαρίου σχετικά με το Πράσινο Βιβλίο της Επιτροπής για τις υπηρεσίες γενικού ενδιαφέροντος. Δεδομένου ότι πρόκειται για την παρακολούθηση του Πράσινου Βιβλίου, πρέπει να διεξαχθεί μια συζήτηση στην Επιτροπή όσον αφορά τον χαρακτήρα της ενδεχόμενης πρότασης που θα πρέπει να υποβληθεί. Όσον αφορά τη χρηματοδότηση των υπηρεσιών γενικού ενδιαφέροντος, θέλω να απαντήσω σύντομα στο αίτημα του Ευρωπαϊκού Κοινοβουλίου σε σχέση με την ενίσχυση της νομικής ασφάλειας των επιχειρήσεων.
<P>
Προσεχώς, και σε συνέχεια της απόφασης Altmark, θα προτείνω στην Επιτροπή μια δέσμη που να βασίζεται ουσιαστικά σε τρία κείμενα: πρώτον, μια ανακοίνωση της Επιτροπής που να διευκρινίζει υπό ποίες συνθήκες ενδέχεται μια χρηματική αντιστάθμιση για παροχή δημόσιας υπηρεσίας να συνιστά κρατική ενίσχυση· δεύτερον, μια απόφαση της Επιτροπής που να ισχύει για τις μικρές δημόσιες υπηρεσίες και τα νοσοκομεία, κυρίως όσον αφορά την εξαίρεση, υπό ορισμένες συνθήκες, από την υποχρέωση κοινοποίησης· τρίτον, ένα κοινοτικό πλαίσιο κρατικών ενισχύσεων υπό μορφή αντιστάθμισης για παροχή δημόσιας υπηρεσίας – ιδίως όσον αφορά τις μεγάλες δημόσιες υπηρεσίες. Δεν θα υπεισέλθω περισσότερο σε λεπτομέρειες, επειδή πρέπει πρώτα να υποβάλω τα τρία κείμενα προς έγκριση στο σώμα των Επιτρόπων. 
<SPEAKER ID="56" LANGUAGE="" NAME="" AFFILIATION="(">
<P>
Η κ. Thors ανέφερε τον κανονισμό χορήγησης απαλλαγής κατά κατηγορίες για τα οχήματα, ένα θέμα που ανέφερε και ο κ. Doorn. Παρακολουθούμε, ασφαλώς, σε διαρκή βάση τα αποτελέσματα του νέου κανονισμού χορήγησης απαλλαγής κατά κατηγορίες για τα οχήματα. Τέθηκαν πολλές ερωτήσεις σχετικά με την επίπτωση των νέων κανόνων. Είναι υπερβολικά νωρίς, ωστόσο, για να καταλήξουμε σε τελικό συμπέρασμα, ειδικά επειδή, όπως θυμάται το Κοινοβούλιο, το κεντρικό σημείο αυτής της διαρθρωτικής αλλαγής θα αρχίσει να ισχύει από την 1η Οκτωβρίου 2005, όταν αρθεί η ρήτρα τόπου εγκατάστασης για τους εμπόρους.
<P>
Εν τω μεταξύ, παρακολουθούμε στενά τη συμμόρφωση με τον νέο κανονισμό χορήγησης απαλλαγής κατά κατηγορίες για τα οχήματα από όλα τα όργανα σε αυτή τη σύνθετη αγορά. Οι αρχικές τάσεις υποδεικνύουν μεγαλύτερη σύγκλιση τιμών και πιστεύουμε ότι η διαδικασία βρίσκεται υπό πλήρη έλεγχο. Η κ. Thors αναφέρθηκε στην κατάσταση στη Λαπωνία. Πάντα μας ενδιαφέρει να μαθαίνουμε για κάθε κατάσταση που μπορεί να παρουσιάσει συγκεκριμένα προβλήματα.
<P>
Η κ. Thors αναφέρθηκε επίσης και σε μια εντελώς διαφορετική, αλλά ενδιαφέρουσα, ειδική περίπτωση: την περίπτωση της Microsoft. Μας παρότρυνε να καταλήξουμε σε ένα άμεσο συμπέρασμα για το θέμα αυτό. Αυτό που μπορώ να πω, στην παρούσα φάση, είναι ότι, πράγματι, πλησιάζουμε στο τέλος αυτής της υπόθεσης. Πρέπει να αναφερθεί ότι έχουμε ερευνήσει αυτή την υπόθεση διεξοδικά και προσεκτικά. Όπως θα θυμάστε, αποστείλαμε τρεις δηλώσεις ενστάσεων στη Microsoft. Τον Νοέμβριο του 2003, η Επιτροπή άκουσε τη Microsoft και τους ενδιαφερόμενους φορείς σε ακρόαση στις Βρυξέλλες. Αυτό ήταν το τελικό στάδιο στη διαδικασία μας και δεν αποτελεί έκπληξη ότι η Επιτροπή κατέληξε σε σχέδιο απόφασης. Δεν μπορώ, βέβαια, να αναφερθώ λεπτομερέστερα στο θέμα αυτό, καθώς η Επιτροπή υποχρεούται να τηρεί το απόρρητο των ερευνών της. Ωστόσο, ελπίζω επί του παρόντος να αρκεί αυτό ως απάντηση στο θέμα της Microsoft το οποίο έθεσε η κ. Thors. 
<SPEAKER ID="57" LANGUAGE="FR" NAME="" AFFILIATION="">
<P>
Συζητώ συχνά με τον κ. Turmes, ο οποίος ήταν αναγκασμένος να αποχωρήσει, για θέματα ανταγωνισμού στις αγορές ενέργειας, για τη σημασία των οποίων όλοι έχουμε πλήρη επίγνωση. Θα ήθελα να απαντήσω στα σχόλιά του αναφορικά με την περίπτωση της E.ON-Ruhrgas. Είπε ότι θέλουμε να εκχωρήσουμε περισσότερες εξουσίες στις εθνικές αρχές ανταγωνισμού. Αυτό συμβαίνει δυνάμει του Κανονισμού 1/2003, που αναφέρεται στα άρθρα 81 και 82 της Συνθήκης. Ωστόσο, αυτό δεν συμβαίνει στα θέματα ελέγχου των συγκεντρώσεων. Εν προκειμένω, πρόκειται ακριβώς για περίπτωση ελέγχου συγκεντρώσεων. 
<SPEAKER ID="58" LANGUAGE="" NAME="" AFFILIATION="(">
<P>
 Κύριε Della Vedova, επιτρέψτε μου να σας ευχαριστήσω για τη διαρκή και –εάν μπορώ να το διατυπώσω έτσι– ιδιαίτερα εμπεριστατωμένη συμβολή σας· σας ευχαριστώ για την εκτίμησή σας. Γνωρίζετε ότι για το ζήτημα των εθνικών φορέων προσπαθούμε να ακολουθήσουμε –ή, όταν είναι δυνατόν, να προπορευθούμε– της πρόσκλησής σας να διατηρήσουμε το επίπεδο επιφυλακής. Πράγματι, συχνά μας επικρίνουν ότι η πολιτική ανταγωνισμού της Ευρωπαϊκής Επιτροπής δεν ευνοεί αρκετά την ενίσχυση των μεγάλων εθνικών επιχειρήσεων.
<SPEAKER ID="59" LANGUAGE="" NAME="" AFFILIATION="(">
<P>
Συμφωνώ με τον κ. Doorn ότι τα καρτέλ και οι συγχωνεύσεις αποτελούν πολύ διαφορετικά φαινόμενα που απαιτούν την προσοχή μιας αρχής ανταγωνισμού.
<P>
Εργαστήκαμε σκληρά για περιπτώσεις κρατικών ενισχύσεων αναφορικά με τις χώρες της διεύρυνσης και θα εργαστούμε ακόμη σκληρότερα μετά την 1η Μαΐου 2004. Θα ήθελα να ευχαριστήσω πάρα πολύ τον κ. Santos για τη στήριξη των μεταρρυθμίσεών μας, συμπεριλαμβανομένων αυτών του τομέα των κρατικών ενισχύσεων. 
<SPEAKER ID="60" LANGUAGE="FR" NAME="" AFFILIATION="">
<P>
Κυρία Bordes, ενίοτε μπορούν να συμβούν ανθρώπινες καταστροφές. Αυτή είναι φράση σας. Μιλώντας γενικότερα, όντως υπάρχουν ενίοτε θυσίες, προσωρινές τουλάχιστον, που συνδέονται με τις συγκεντρώσεις – όχι πάντα, αλλά συχνά. Ωστόσο, πρέπει να αναρωτηθούμε επίσης με ποιον τρόπο θα μπορέσει να αποκτήσει η ευρωπαϊκή οικονομία την ώθηση που θα της επιτρέψει, στο πλαίσιο μιας ολοένα και πιο ανοικτής παγκόσμιας οικονομίας, να αποκτήσει –και ει δυνατόν να ενισχύσει– ένα ορισμένο επίπεδο ανταγωνιστικότητας με στόχο τη διατήρηση και την αύξηση της απασχόλησης, αν δεν έχει τη δυνατότητα να ανανεωθεί και να αναδιαρθρωθεί, μεταξύ άλλων και μέσω των συγκεντρώσεων.
<SPEAKER ID="61" LANGUAGE="" NAME="" AFFILIATION="(">
<P>
Τέλος, θα ήθελα να ευχαριστήσω και πάλι τον κ. Gasòliba i Böhm για τα πολύ θερμά λόγια του. Θα εκδώσουμε μια ανακοίνωση σχετικά με τη σχέση εκσυγχρονισμού μεταξύ των εθνικών δικαστηρίων και της Ευρωπαϊκής Επιτροπής και υποστηρίζουμε επίσης μια προσπάθεια –την έρευνα της οποίας έχει αναλάβει ο Sir Christopher Bellamy– για τις πρωτοβουλίες των εθνικών δικαστών στον τομέα της πολιτικής ανταγωνισμού.
<SPEAKER ID="62" LANGUAGE="" NAME="Πρόεδρος." AFFILIATION="">
<P>
Έλαβα μια πρόταση ψηφίσματος για να ολοκληρωθεί η συζήτηση.(1)
<SPEAKER ID="63" LANGUAGE="FR" NAME="Mayol i Raynal (Verts/ALE )." AFFILIATION="">
<P>
   – Η Καταλονία και το Βασίλειο της Ισπανίας βιώνουν εδώ και μερικές ημέρες μια πραγματική πολιτική δίνη. Ο λόγος που αναφέρομαι σε αυτό είναι επειδή επηρέασε το Ευρωπαϊκό Κοινοβούλιο. Πράγματι, ο Πρόεδρός μας, ο κ. Cox, ανέβαλε τη συνάντηση που προγραμμάτιζε, και μάλιστα για εχθές, με τον νέο Πρόεδρο της Βουλής της Καταλονίας, τον κ. Ernest Benach.
<P>
Η αιτία όλων αυτών είναι ότι, την περασμένη Δευτέρα, η καθημερινή εφημερίδα της Μαδρίτης ABC αποκάλυψε ότι ο Γενικός Γραμματέας του κόμματός μου, ο Josep Lluís Carod-Rovira, που είχε μόλις αναλάβει καθήκοντα ως πρωθυπουργός της Καταλονίας, είχε μυστική συνάντηση –όχι και τόσο μυστική αφού η εφημερίδα ABC την αποκάλυψε– με τους ιθύνοντες της τρομοκρατικής οργάνωσης ETA.
<P>
Με το θάρρος και την εντιμότητα που τον χαρακτηρίζουν, ο κ. Carod παραδέχθηκε πράγματι αυτή τη συνάντηση, διευκρινίζοντας ότι είχε πραγματοποιηθεί κατόπιν αιτήματος της ETA, από την οποία ήλπιζε να εξασφαλίσει μια ανακοίνωση για ανακωχή.
<P>
Από τη Δευτέρα και μετά, τα αναθέματα πέφτουν καταιγιστικά σε μια πλειοδοσία κραυγών αγανάκτησης υπαγορευμένων από τις προεκλογικές σκοπιμότητες. Ο κ. Carod παραιτήθηκε από τα πρωθυπουργικά του καθήκοντα τιθέμενος με θάρρος επικεφαλής του ψηφοδελτίου της Βαρκελώνης για τις βουλευτικές εκλογές, που έχουν οριστεί για τις 14 Μαρτίου. Ως καλός δημοκράτης, αφήνει τους πολίτες να κρίνουν την ενέργειά του. Κατά τη γνώμη μου, δεν υπάρχει αμφιβολία για την ετυμηγορία, που είναι το μόνο που μετρά, λυπούμαι δε που ο Πρόεδρος του Ευρωπαϊκού Κοινοβουλίου ακύρωσε ή ανέβαλε τη συνάντηση με τον Πρόεδρο της Βουλής της Καταλονίας. 
<SPEAKER ID="64" LANGUAGE="" NAME="Ludford (ELDR )." AFFILIATION="(">
<P>
Εκτός από το καθαρά πρακτικό επιχείρημα ότι, όταν κάτι απαγορεύεται, οι άνθρωποι θέλουν να το κάνουν, υπάρχουν έντονα επιχειρήματα που βασίζονται στα δικαιώματα του ανθρώπου για τον λόγο για τον οποίο η απαγόρευση είναι απαράδεκτη. Αναφέρομαι συγκεκριμένα στο άρθρο 9 της Ευρωπαϊκής Σύμβασης για τα Δικαιώματα του Ανθρώπου, το οποίο εγγυάται το δικαίωμα δημόσιας έκφρασης της θρησκευτικής πίστης. Οι εγγυήσεις αυτές, ασφαλώς, περιλαμβάνονται και στον δικό μας Χάρτη των Θεμελιωδών Δικαιωμάτων. Μπορεί ασφαλώς να υποστηριχθεί ότι μια τέτοια απαγόρευση θα αποτελούσε παραβίαση της κοινοτικής οδηγίας για την ίση μεταχείριση ανεξαρτήτως φυλής ή θρησκείας.
<SPEAKER ID="65" LANGUAGE="" NAME="Αλαβάνος (GUE/NGL )." AFFILIATION="">
<P>
   – Θέλω να θέσω ένα θέμα το οποίο δυστυχώς εκκρεμεί από τον Αύγουστο του 2003. Κρατούνται από τις πακιστανικές αρχές πέντε κοινοτικοί υπήκοοι, πολίτες της Ευρωπαϊκής Ένωσης. Εκεί το πλοίο ελληνικής ιδιοκτησίας Tasman Spirit βούλιαξε στο λιμάνι του Καράτσι και, δυστυχώς, κρατείται ακόμα και ο μάγειρας, κρατούνται ακόμα και άνθρωποι ναυαγοσωστικής εταιρείας οι οποίοι πήγαν μετά το ατύχημα. Κι αυτό προκειμένου οι αρχές του λιμανιού του Καράτσι να παζαρέψουν με την ασφαλιστική εταιρεία τα ασφάλιστρα που πρέπει να πάρουν για τις καταστροφές που όντως έγιναν.
<P>
Είχα θέσει το θέμα στον Πρόεδρο του Ευρωπαϊκού Κοινοβουλίου προ των Χριστουγέννων. Είχε δείξει ευαισθησία αλλά, δυστυχώς, το θέμα εκκρεμεί ακόμα. Αυτό που ζητώ είναι να παρέμβει εκ νέου ο Πρόεδρος του Ευρωπαϊκού Κοινοβουλίου, καλώντας ενδεχομένως τον πρεσβευτή του Πακιστάν ή, ακόμα, ζητώντας από τον επίτροπο Patten να μας πει τι διαβήματα έχουν γίνει από την Ευρωπαϊκή Ένωση. Η ιταλική Προεδρία και η Επιτροπή είχαν κινητοποιηθεί και δεν πρέπει να επιτρέψουμε σε κανένα να παζαρεύει για ασφάλιστρα έχοντας ομήρους πολίτες της Ευρωπαϊκής Ένωσης. 
<SPEAKER ID="66" LANGUAGE="" NAME="Πρόεδρος." AFFILIATION="">
<SPEAKER ID="67" LANGUAGE="" NAME="Πρόεδρος." AFFILIATION="">
<P>
– Έκθεση (A5-0010/2004) του κ. Fava, εξ ονόματος της αντιπροσωπείας του Ευρωπαϊκού Κοινοβουλίου στην επιτροπή συνδιαλλαγής, σχετικά με το εγκριθέν από την επιτροπή συνδιαλλαγής κοινό σχέδιο κανονισμού του Ευρωπαϊκού Κοινοβουλίου και του Συμβουλίου που αφορά τη χάραξη του πλαισίου για τη δημιουργία του Ενιαίου Ευρωπαϊκού Ουρανού (PE-CONS 3690/03 – C5-0603/2003 – 2001/0060(COD))
<P>
– Έκθεση (A5-0009/2004) της κ. Sanders-ten Holte, εξ ονόματος της αντιπροσωπείας του Ευρωπαϊκού Κοινοβουλίου στην επιτροπή συνδιαλλαγής, σχετικά με τα εγκριθέντα από την επιτροπή συνδιαλλαγής κοινά σχέδια κανονισμού του Ευρωπαϊκού Κοινοβουλίου και του Συμβουλίου σχετικά με:
<P>
1. την παροχή υπηρεσιών αεροναυτιλίας στο πλαίσιο του Ενιαίου Ευρωπαϊκού Ουρανού (“κανονισμός για την παροχή υπηρεσιών”) (PE-CONS 3691/2003 – C5-0604/2003 – 2001/0235(COD))
<P>
2. την οργάνωση και χρήση του εναέριου χώρου στο πλαίσιο του Ενιαίου Ευρωπαϊκού Ουρανού (“κανονισμός για τον εναέριο χώρο”) (PE-CONS 3692/2003 – C5-0605/2003 - 2001/0236(COD))
<P>
3. τη διαλειτουργικότητα του ευρωπαϊκού δικτύου διαχείρισης της εναέριας κυκλοφορίας (“κανονισμός για τη διαλειτουργικότητα”) (PE-CONS 3693/2003 – C5-0606/2003 – 2001/0237(COD)). 
<SPEAKER ID="68" LANGUAGE="IT" NAME="Fava (PSE )," AFFILIATION="εισηγητής">
<P>
   . – Κύριε Πρόεδρε, κυρία Επίτροπε, κυρίες και κύριοι, δεν διστάζω να χαρακτηρίσω ως ιστορικό σταθμό την έγκριση αυτού του κανονισμού σχετικά με τον Ενιαίο Ουρανό, ο οποίος αποτελεί έργο που επιτελέσαμε με τη συνάδελφο Sanders-ten Holte, καθώς και πολλούς άλλους βουλευτές, οι οποίοι συνέβαλαν τα δύο αυτά χρόνια ώστε να καταστεί ο κανονισμός αυτός θεμελιώδης δέσμευση για το Κοινοβούλιό μας. Πιστεύω πως είναι σημαντικό γιατί μας επιτρέπει να επεκτείνουμε τη φιλοσοφία μας και την πρόκλησή μας για ευρωπαϊκή ολοκλήρωση και στους ουρανούς μας και καθιστά εφικτή την επίτευξη δύο θεμελιωδών στόχων: ο πρώτος, άμεσος στόχος είναι η δημιουργία ενός ολοκληρωμένου εναερίου χώρου με τους ίδιους κανόνες και τις ίδιες εγγυήσεις· κατά δεύτερο λόγο, μας επιτρέπει επίσης την αναθεώρηση της έννοιας της κυριαρχίας για να προσαρμοσθεί καλύτερα στη διαδικασία της ευρωπαϊκής ολοκλήρωσης στην οποία επενδύουμε τις προσπάθειες και τους πόρους μας.
<P>
Ο πρώτος στόχος που ασφαλώς επιτυγχάνεται με αυτόν τον κανονισμό είναι ο στόχος της ασφάλειας. Μια έκθεση που εκπονήθηκε προ ολίγων ημερών απαριθμεί τα τελευταία δεκαοκτώ αεροπορικά δυστυχήματα, τις τελευταίες δεκαοκτώ μεγάλες αεροπορικές τραγωδίες που συνέβησαν μετά την 11η Σεπτεμβρίου 2001: ο συνολικός αριθμός των νεκρών ανέρχεται σε 2 300. Καμία από αυτές τις τραγωδίες δεν οφείλεται σε τρομοκρατικές ενέργειες· είναι αεροπορικές τραγωδίες που συνδέονται με προβλήματα ασφάλειας των πτήσεων. Υπό αυτήν την έννοια λοιπόν, ο κανονισμός μας αποτελεί μια σημαντική συμβολή. Σύμφωνα με τις προβλέψεις, εάν η εναέρια κυκλοφορία συνεχίσει να αυξάνεται με τον ρυθμό που αυξήθηκε τα τελευταία χρόνια και εάν δεν επέμβουμε στο επίπεδο της ασφάλειας όπως επιχειρούμε να πράξουμε με αυτόν τον κανονισμό, το 2015 θα έχουμε μια τραγωδία αυτού του μεγέθους κάθε εβδομάδα.
<P>
Ο ενιαίος ουρανός είναι μια θεμελιώδης συμβολή, μια συμβολή με την οποία γίνεται προσπάθεια να ανακτηθεί το χαμένο έδαφος στο πεδίο της οργάνωσης, της αποτελεσματικότητας και της κοινής λογικής. Στην Ευρώπη υπάρχουν σήμερα 41 διαφορετικά κέντρα εναέριας κυκλοφορίας, καθένα από τα οποία έχει συχνά τους δικούς του κανόνες, τις δικές του πορείες, τους δικούς του διαδρόμους, τις δικές του ποσοστώσεις πτήσεων. Από τη Ρώμη έως τις Βρυξέλλες ο έλεγχος μεταβιβάζεται σε επτά διαφορετικά κέντρα ελέγχου και οι μεταβάσεις δεν είναι πάντοτε ομαλές: ας αναλογισθούμε τι συνέβη στην Κωνσταντία πριν από λίγα χρόνια, όταν συνετρίβη στο έδαφος ένα διερχόμενο αεροσκάφος εξαιτίας του σφάλματος επικοινωνίας μεταξύ δύο κέντρων ελέγχου. Με τον κανονισμό αυτόν η ασφάλεια επανέρχεται στις προτεραιότητες των ευρωπαϊκών πολιτικών.
<P>
Μια άλλη προτεραιότητα που πιστεύουμε ότι υλοποιεί ο κανονισμός αφορά το κόστος και τους χρόνους. Η αύξηση της εναέριας κυκλοφορίας θα μας οδηγήσει από τα επτά εκατομμύρια πτήσεων του 1997 στα δώδεκα εκατομμύρια έως το 2010, και σήμερα μια πτήση στις πέντε πραγματοποιείται με είκοσι και πλέον λεπτά καθυστέρησης. Είναι προφανές ότι η αποτελεσματικότητα στους χρόνους και στο κόστος καθιστά ανταγωνιστικές τις αεροπορικές μας εταιρείες στην αγορά: οι Ηνωμένες Πολιτείες έχουν περίπου την ίδια έκταση με την Ευρώπη, αλλά έχουν διπλάσιο αριθμό πτήσεων και πολύ μικρότερες καθυστερήσεις. Με ποιον τρόπο προσπαθήσαμε να αντιμετωπίσουμε αυτά τα ζητήματα, αυτά τα προβλήματα; Προσπαθήσαμε να το πράξουμε χάρη στην ενθουσιώδη και εμπεριστατωμένη συμβολή της Επιτροπής στο πρόσωπο της Επιτρόπου κ. De Palacio, καθώς επίσης και στην καλή θέληση που επέδειξε το Συμβούλιο σε αυτήν τη δύσκολη φάση της συνδιαλλαγής.
<P>
Δεύτερο σημαντικό σημείο είναι ο ρόλος του Eurocontrol. Προσπαθήσαμε να εκμεταλλευθούμε και να αξιοποιήσουμε από άποψη εμπειρίας και αποτελεσματικότητας αυτό που αντιπροσωπεύει και θα μπορέσει να αντιπροσωπεύσει το Eurocontrol στη δημιουργία του ενιαίου ολοκληρωμένου ευρωπαϊκού ουρανού. Για την επίτευξη του στόχου αυτού ήταν αναγκαία η συνεργασία και όχι η επικάλυψη ρόλων και αρμοδιοτήτων· η συνεργασία με τα ευρωπαϊκά θεσμικά όργανα και την Επιτροπή είναι απαραίτητη γι’ αυτόν τον κανονισμό. Συμφωνήθηκε ότι το Eurocontrol θα μπορεί να συμμετέχει ως παρατηρητής στις συνεδριάσεις της Επιτροπής Ενιαίου Ουρανού· προχωρούμε, συνεπώς, σε ένα σημαντικό στάδιο όσον αφορά τη συμβολή του Eurocontrol.
<P>
Τέλος, κατόπιν αιτήματος του Κοινοβουλίου, θεσπίσθηκαν κυρώσεις βάσει μιας στοιχειώδους αρχής που μας διδάσκει ο Beccaria: χωρίς κυρώσεις, χωρίς την απειλή μιας ποινής, είναι δύσκολο να τηρηθούν ορισμένες αρχές δικαίου.
<P>
Κύριε Πρόεδρε, πιστεύω ότι η αξία αυτού του κανονισμού –και τον ευρωπαϊκών θεσμικών οργάνων που συνέβαλαν στην εκπόνησή του– είναι ότι ξεπέρασε ακόμα μια φορά ορισμένους εγωισμούς και ορισμένες εθνικές επιφυλάξεις. Ο ενιαίος ευρωπαϊκός ουρανός από 1ης Μαΐου 2005 θα είναι μια σαφής επιβεβαίωση ότι η Ευρώπη αναπτύσσεται, ότι η διαδικασία ολοκλήρωσης εξελίσσεται και ότι η διαδικασία αυτή είναι συνώνυμο ποιότητας και ασφάλειας για τη ζωή μας. 
<SPEAKER ID="69" LANGUAGE="NL" NAME="Sanders-ten Holte (ELDR )," AFFILIATION="εισηγήτρια">
<P>
   . – Κύριε Πρόεδρε, καθώς πλησιάζουν οι εκλογές, με ρωτούν όλο και περισσότερο αν το Κοινοβούλιο σημαίνει τελικά τίποτα, και αν έχει πραγματικά κάτι να πει. Νομίζω ότι το υπό συζήτηση θέμα αποτελεί ένα καλό παράδειγμα επ’ αυτού, και θα εξηγήσω την άποψη αυτή με μεγαλύτερη λεπτομέρεια. Το Συμβούλιο και η Επιτροπή είχαν αρχικά πολύ υψηλές φιλοδοξίες, ιδίως μετά την 11η Σεπτεμβρίου, αλλά προοδευτικά αυτές εξανεμίσθηκαν. Υπήρξαν όλων των ειδών οι ευαισθησίες όσον αφορά την κυριαρχία και τα νομικά εμπόδια· εν ολίγοις, το Συμβούλιο δεν τόλμησε να κάνει μια θαρραλέα κίνηση, και το Κοινοβούλιο υιοθέτησε σαφώς μια διαφορετική άποψη.
<P>
Καταλήξαμε επίσης σε συμφωνία όσον αφορά τα συστήματα χρέωσης. Μπορούν να χρησιμοποιηθούν κίνητρα για την προαγωγή μιας καλύτερης χρήσης του εναερίου χώρου. Πρέπει να υπάρξει μείωση των επιδοτήσεων και, επιπλέον, όλα πρέπει να γίνουν πιο διαφανή. Ασκούμε επίσης πιέσεις για διαφάνεια όσον αφορά το μέλλον. Πότε θα αποκτήσουμε νομοθεσία για τη χορήγηση αδειών στους ελεγκτές εναέριας κυκλοφορίας; Μέχρι ποίου σημείου οι έννοιες του Ενιαίου Ουρανού στον ανώτερο εναέριο χώρο μπορούν επίσης να εφαρμοσθούν στον κατώτερο εναέριο χώρο; Θα θέλαμε κάποια βεβαιότητα σε αυτά τα σημεία. Επίσης, νομίζουμε ότι είναι καλό το Eurocontrol να συμμετάσχει σε αυτό, καθώς έχει εργαστεί πολύ σκληρά για τα θέματα αυτά, και πιστεύω πράγματι ότι η συζήτηση για αυτόν τον φάκελο έχει συγκεντρώσει την προσοχή όλων, γεγονός που είναι πάρα πολύ καλό.
<P>
Το δεύτερο σημείο στο οποίο υπήρξε διαφορά απόψεων ήταν, φυσικά, η πολιτικο-στρατιωτική συνεργασία. Νομίζω ότι το μεγαλύτερο επίτευγμα του κ. Fava ήταν το ότι διασφάλισε τη συμπερίληψη στο κείμενο μιας σαφούς αναφοράς στην ανάγκη για αυτό το είδος συνεργασίας. Το Κοινοβούλιο έχει δεσμευτεί για αυτό, και το τόνιζε συνεχώς στη διάρκεια των διαπραγματεύσεων. Πράγματι, αυτό θα μπορούσε να αποτελέσει ίσως ένα βήμα για περισσότερη και καλύτερη στρατιωτική συνεργασία στο μέλλον. Εμείς, στο παρόν Σώμα, καταφέραμε επίσης να διασαφηνίσουμε τη σημασία της ανταλλαγής δεδομένων· αυτό ισχύει, ξανά, για όλους τους παροχείς υπηρεσιών, συμπεριλαμβανομένων των στρατιωτικών. Είμαστε επίσης ικανοποιημένοι που τα κράτη μέλη δεσμεύτηκαν να συνεργαστούν όσον αφορά την έννοια της ευέλικτης χρήσης του εναερίου χώρου κατά μήκος των εθνικών συνόρων· αυτό θα εμποδίσει πολλές καθυστερήσεις. Ο κ. Fava έχει ήδη πραγματευθεί λεπτομερώς το θέμα.
<P>
Τέλος, υπάρχει το σημείο στο οποίο η συνδιαλλαγή σχεδόν σκόνταψε: τα διασυνοριακά τμήματα του εναερίου χώρου. Νομίζω ότι επιτύχαμε έναν λογικό συμβιβασμό υπό τη μορφή του άρθρου 5, παράγραφος 6. Προσωπικά, θεωρώ ότι αυτό ήταν ένα από τα σημαντικότερα σημεία, διότι, προκειμένου να σημειωθεί πρόοδος, η πρόβλεψη για τη διαμεσολάβηση σε συγκρούσεις πρέπει να συμπεριληφθεί στο κείμενο, διαφορετικά είναι πάρα πολύ εύκολο να κρυφτεί κανείς πίσω από κάποιον άλλον. Έχοντας επενδύσει σε αυτό πολλή προσπάθεια εξ ονόματος των συναδέλφων μου, είμαι αρκετά ικανοποιημένη με το αποτέλεσμα. Τα κράτη μέλη είναι υποχρεωμένα να λάβουν υπόψη τις απόψεις της Επιτροπής, και πρέπει επίσης να πάρουν αυτές τις απόψεις ως βάση για την επίλυση συγκρούσεων σχετικά με τη δημιουργία των διασυνοριακών τμημάτων του εναερίου χώρου. Αυτό παρέχει την ώθηση που είναι ζωτική προκειμένου να γίνει ο ευρωπαϊκός εναέριος χώρος ασφαλέστερος και αποτελεσματικότερος. Αυτό είναι σημαντικό για τους παροχείς υπηρεσιών, τους χρήστες του εναερίου χώρου και, φυσικά, τους επιβάτες. Είναι επίσης σημαντικό ενόψει της σημερινής αύξησης της εναέριας κυκλοφορίας που είναι μεγαλύτερη από 2% ετησίως.
<SPEAKER ID="70" LANGUAGE="ES" NAME="De Palacio," AFFILIATION="Αντιπρόεδρος της Επιτροπής">
<P>
Είναι μια πρωτοβουλία στην οποία η υποστήριξη του Κοινοβουλίου, και ιδιαιτέρως του κ. Fava και της κ. Sanders-ten Holte, ήταν το κλειδί για την προώθησή της και την πραγματοποίησή της.
<P>
Πρέπει να υπενθυμίσουμε ότι όλα τα κράτη μέλη υποστηρίζουν αυτή την πρωτοβουλία και το απέδειξαν με την υιοθέτηση των τελευταίων αποφάσεων στο πλαίσιο του Συμβουλίου, και ελπίζω ότι στη σημερινή ψηφοφορία θα συμβεί επίσης το ίδιο. Θα ήθελα να επισημάνω επίσης ότι οι διάφοροι ενδιαφερόμενοι τομείς της βιομηχανίας (παροχείς υπηρεσιών αεροναυτιλίας, αεροπορικές εταιρείες, κατασκευαστές εξοπλισμού, αερολιμένες) έχουν επίγνωση της ευκαιρίας που προσφέρεται με αυτή την πρωτοβουλία, μια ευκαιρία για την προώθηση μιας αγοράς μεγαλύτερων διαστάσεων, μεγαλύτερων ικανοτήτων και, κυρίως, η οποία πρόκειται να μας επιτρέψει να είμαστε πρωτοπόροι και να εργαστούμε για τον προσδιορισμό των νέων εννοιών αεροναυτιλίας και ελέγχου εναέριας κυκλοφορίας ενόψει της πρωτοβουλίας STAR 21 για το έτος 2020, και επίσης να συμμετάσχουμε, να συνεργαστούμε και να συνδυάσουμε τις προτάσεις μας με τις προτάσεις των Ηνωμένων Πολιτειών προκειμένου να προωθήσουμε ένα πιο ασφαλές σύστημα.
<P>
Ο κ. Fava επέμεινε στην πτυχή της ασφάλειας, που είναι στοιχείο κλειδί αυτής της πρωτοβουλίας, σε ασφαλέστερα συστήματα για το μέλλον, αλλά με μια πιο κατάλληλη τεχνολογία που θα επιτρέψει μια βελτιωμένη, πιο ασφαλή και πιο αποτελεσματική χρήση του εναερίου χώρου, και επιμένω ότι όλα αυτά πρόκειται να οδηγήσουν σε μεγαλύτερη ασφάλεια.
<P>
Θα ήθελα να πω κάτι που είναι επίσης πολύ σημαντικό, και αυτό είναι ότι τα συνδικάτα, ιδιαίτερα εκείνα που εκπροσωπούν τους σημαντικούς φορείς σε αυτόν τον τομέα, όπως τους ελεγκτές εναέριας κυκλοφορίας, τελικά εκτίμησαν τα πλεονεκτήματα μιας πρωτοβουλίας αυτού του είδους και, από αυτή την άποψη, χαίρομαι για την κοινή δήλωση που εξέδωσαν συνδικάτα και εργοδότες σχετικά με το συμφωνηθέν τελικό κείμενο, ένα τελικό κείμενο στο οποίο το Eurocontrol –ένα από τα στοιχεία κλειδιά το οποίο συμπεριλαμβανόταν στη συζήτηση– βρίσκει επίσης τον ρόλο του και την ευθύνη του ως ένας οργανισμός με εμπειρία και γνώση, στοιχεία απολύτως απαραίτητα για την ανάπτυξη του ενιαίου ευρωπαϊκού ουρανού.
<P>
Γνωρίζω ότι ορισμένοι αμφισβητούσαν τη βούληση των κρατών σε σχέση με συγκεκριμένες πτυχές και, μόλις σήμερα, η εισηγήτρια, η κ. Sanders-ten Holte, δήλωσε ότι πρόκειται να παρακολουθήσουμε από πολύ κοντά την εξέλιξη των κρατών της Ένωσης όσον αφορά την υλοποίηση αυτού του ενιαίου ευρωπαϊκού ουρανού.
<P>
Θα ήθελα να ευχαριστήσω το Συμβούλιο για τη θέση του που μας επέτρεψε αυτή την εξέλιξη κατά τη διάρκεια των συζητήσεων όλα αυτά τα χρόνια –η πρώτη συνεδρίαση έγινε τον Ιανουάριο του 2000, ήταν μια από τις πρώτες στις οποίες συμμετείχα– τέσσερα χρόνια κατά τη διάρκεια των οποίων μπορέσαμε όλοι να εξελιχθούμε και να συγκλίνουμε σε σχέση με τους κανόνες που μας επιτρέπουν να παρουσιάσουμε αυτή την πρωτοβουλία η οποία, υπενθυμίζω στους αξιότιμους βουλευτές, θα επηρεάσει επίσης τον ελβετικό και τον νορβηγικό εναέριο χώρο. Επιπλέον, η Ελβετία και η Νορβηγία συμμετείχαν πλήρως στις συζητήσεις που είχαμε όλον αυτό τον καιρό και, για άλλη μια φορά, θα ήθελα να ευχαριστήσω τους εισηγητές, τους σκιώδεις εισηγητές, όλα τα μέλη της Επιτροπής Περιφερειακής Πολιτικής, Μεταφορών και Τουρισμού, το Κοινοβούλιο και το Συμβούλιο για τις συνεισφορές τους, οι οποίες αναμφίβολα έχουν βελτιώσει το τελικό αποτέλεσμα. 
<SPEAKER ID="71" LANGUAGE="DE" NAME="Schmitt (PPE-DE )." AFFILIATION="">
<P>
   – Κύριε Πρόεδρε, κυρίες και κύριοι, θα ήθελα να πω από την αρχή ότι πραγματικά θέλω πάρα πολύ να ευχαριστήσω θερμά τους δύο εισηγητές, τον κ. Fava και την κ. Sanders-ten Holte. Κατά την άποψή μου, αγωνίστηκαν με εξαίρετο τρόπο και μεγάλο ζήλο –ειδικά και κατά την τελική φάση– όταν πια είχε κανείς ορισμένες φορές την εντύπωση ότι βασικά μόνο το Κοινοβούλιο αγωνίζεται για το ζήτημα αυτό, αφού η Επιτροπή είχε εγκαταλείψει τον αγώνα λίγο ενωρίτερα. Στο θαυμάσιο έντυπο που κυκλοφόρησε το 2002 με πρόλογο της Επιτρόπου αναφερόταν ότι “έχει έρθει η ώρα”. Μετά ήρθαν οι πολυάριθμες προτάσεις που, δυστυχώς, στη συνέχεια δεν απέκτησαν ισχύ νόμου. Γι’ αυτό άλλωστε λέω ότι έχω κάποια επιφύλαξη όταν μιλάμε σήμερα για μια ιστορική στιγμή ή μια κορύφωση. Στην καλύτερη περίπτωση, πρόκειται για μια αρχή.
<P>
Ας μην αυταπατώμεθα. Συζητάμε ένα θέμα για τρίτη φορά στο Κοινοβούλιο και, αν μας άκουγαν οι πολίτες, δεν θα το πίστευαν, γιατί θα νόμιζαν ότι θα έπρεπε να το έχουμε λύσει εδώ και καιρό. Δεν έχουμε πλέον χερσαία σύνορα, μπορώ να μπω στο αυτοκίνητό μου και να πάω από το Βερολίνο στο Παρίσι ή από το Παρίσι στη Ρώμη χωρίς να περάσω από έλεγχο. Εκεί όμως όπου είναι επειγόντως απαραίτητο, δηλαδή στον ουρανό, όπου γίνονται καθημερινά διασυνοριακές πτήσεις, η κατάσταση δεν είναι η ίδια. Δυστυχώς, και αυτό είναι το παράξενο της υπόθεσης, το Συμβούλιο στη συνεδρίασή του στη Βαρκελώνη τον Μάρτιο του 2002 προέβη σε ρητή δήλωση με την οποία διαπίστωνε την ανάγκη και απηύθυνε την έκκληση για έναν ενιαίο ευρωπαϊκό ουρανό. Και το Συμβούλιο έκανε μέχρι τέλους τα πάντα για να το εμποδίσει. Αυτό το λέω τόσο ξεκάθαρα επειδή σκεφτόμουν για πολύν καιρό εάν μπορώ να δώσω γενικά την έγκρισή μου στη διαδικασία συνδιαλλαγής.
<P>
Κατά την άποψή μας, υπάρχουν δύο κεντρικά σημεία, δηλαδή δύο μεγάλα ζητήματα: θέλουμε να έχουμε περισσότερη ασφάλεια και μεγαλύτερη αποτελεσματικότητα στον ουρανό. Γνωρίζαμε ότι και τα δύο αυτά ζητήματα σχετίζονται στενά μεταξύ τους και ότι, αφενός, πρέπει να οργανωθεί η συνεργασία μεταξύ της πολιτικής και της στρατιωτικής αεροπορίας και, αφετέρου, πρέπει να σταματήσει μια κι έξω ο κατακερματισμός. Και το φυλλάδιο της Επιτροπής αναφέρει πολύ ωραία ότι πρέπει τα μπαλώματα να γίνουν δίκτυο. Ο κ. Fava ανέφερε ότι υπάρχουν 41 εναέριοι χώροι ελέγχου στα κράτη μέλη, στο ότι σε μια σύντομη πτήση από τις Βρυξέλλες στη Ρώμη πρέπει να περάσει κανείς από επτά τέτοιους χώρους. Όλα αυτά είναι εν δυνάμει κίνδυνοι, αλλά είναι ταυτόχρονα και αιτίες περιττών καθυστερήσεων. Και τα δύο αυτά κεντρικά ζητήματα τα μπλόκαρε για πολύν καιρό το Συμβούλιο.
<SPEAKER ID="72" LANGUAGE="DE" NAME="Stockmann (PSE )." AFFILIATION="light">
<P>
Δεν μπορώ όμως παρά να συμφωνήσω με τον κ. Fava ότι, και σε σχέση με τον ενιαίο ουρανό, με τα λειτουργικά τμήματα του εναερίου χώρου, το αποτέλεσμα δεν ήταν ανάλογο με τις απαιτήσεις των περιστάσεων, γιατί το αναγκαίο θα ήταν μια πραγματική κοινοτική λύση, μια σαφής αρμοδιότητα λήψης απόφασης της Επιτροπής. Δυστυχώς αυτό δεν κατέστη δυνατόν να επιβληθεί. Τα κράτη μέλη έχουν ακόμα και εδώ την τελευταία λέξη. Οπωσδήποτε, συνιστά σημαντική πρόοδο το γεγονός ότι τα κράτη μέλη υποχρεώνονται για πρώτη φορά σε διαπραγματεύσεις για τη δημιουργία διασυνοριακών τμημάτων εναερίου χώρου. Επίσης –και σε αυτό ελπίζω κι εγώ όπως και ο κ. Schmitt– η Επιτροπή θα παρακολουθήσει προσεκτικά την εξέλιξη, θα εξετάσει την κατάσταση μετά από πέντε χρόνια και, εάν χρειαστεί, θα προτείνει τροποποιήσεις του συστήματος. Αυτό σημαίνει πως τώρα τα κράτη μέλη δεν θα μπορούν πλέον να αποφύγουν τις ευθύνες τους όπως έκαναν τις τελευταίες δεκαετίες, αλλά θα βρίσκονται υπό συγκεκριμένη παρακολούθηση. Το Κοινοβούλιο και η Επιτροπή περιμένουν πολλά από αυτά. Συμπέρασμα: το αποτέλεσμα δεν ήταν βέβαια το άλμα στις εναέριες μεταφορές το οποίο ονειρευόμασταν και που μας είχε εξαγγελθεί. Όμως τέθηκαν τα αρχικά θεμέλια: μελλοντικά μπορούμε να ελπίζουμε σε μια επέκταση του ευρωπαϊκού ουρανού.
<SPEAKER ID="73" LANGUAGE="FR" NAME="Ainardi (GUE/NGL )." AFFILIATION="">
<P>
Θα προωθηθεί η συνεργασία μεταξύ πολιτικών και στρατιωτικών αρχών, στο μέτρο που είναι συμβατή με την κυριαρχία των κρατών μελών, έστω και αν, σε αυτό το θέμα, θα προτιμούσα μια πιο δυναμική προσέγγιση. Οι περιοχές ελέγχου της εναέριας κυκλοφορίας θα οριστούν με βάση τις επιχειρησιακές ή λειτουργικές απαιτήσεις ανεξαρτήτως των εθνικών συνόρων και σε συνεννόηση με το Eurocontrol. Σε περίπτωση διένεξης, τα κράτη μέλη θα δύνανται, εφόσον το επιθυμούν, να ζητήσουν από κοινού τη γνώμη της Επιτροπής του Ενιαίου Ουρανού, του οργάνου που είναι υπεύθυνο για την υλοποίηση του σχεδίου. Αυτή η επιτροπή, υπό την προεδρία του εκπροσώπου της Ευρωπαϊκής Επιτροπής, θα περιλαμβάνει δύο εκπροσώπους κάθε κράτους μέλους και έναν εκπρόσωπο του Eurocontrol. Η συμφωνία δίνει στα κράτη μέλη την ευχέρεια να αναθέτουν τον εναέριο έλεγχο σε μια δημόσια υπηρεσία ή σε μια ιδιωτική επιχείρηση. Αυτές οι προτάσεις συνιστούν κατά τη γνώμη μου θετικές εξελίξεις.
<SPEAKER ID="74" LANGUAGE="" NAME="" AFFILIATION="Αντιπροέδρου">
<SPEAKER ID="75" LANGUAGE="NL" NAME="Maes (Verts/ALE )." AFFILIATION="">
<P>
   – Κύριε Πρόεδρε, κυρία Επίτροπε, κυρίες και κύριοι, καταρχάς, θα ήθελα να εκφράσω τα συγχαρητήρια και τις ευχαριστίες μου και στους δύο εισηγητές, τον κ. Fava και την κ. Sanders-ten Holte. Θα ήθελα επίσης να τους ευχαριστήσω για την αφοσίωσή τους να φέρουν στο προσκήνιο τα κοινά συμφέροντα. Είναι σαφές, σε τελική ανάλυση, ότι όλο το πολιτικό φάσμα σε αυτό το Σώμα υποστηρίζει τις ευρύτερες ευρωπαϊκές αρμοδιότητες προκειμένου να διασφαλιστεί καλύτερα η ασφάλεια.
<P>
Νομίζω ότι οι εθνικές μας κυβερνήσεις θα πρέπει να είναι υπόλογες. Αν συμβεί κάποιο ατύχημα, αυτό θα οφείλεται στη συνεχή σθεναρή προσκόλλησή μας στις εθνικές γραμμές, και έτσι οι χώρες θα έπρεπε να απαντήσουν στους πολίτες τους όσον αφορά την έλλειψη ενός αληθινού Ενιαίου Ουρανού. Διαφημίζουμε συχνά την αρχή της επικουρικότητας, την οποία υποστηρίζω θερμά, αλλά η επικουρικότητα πρέπει να εφαρμόζεται επίσης από κάτω προς τα πάνω. Αν αυτό είναι αναγκαίο χάριν της ασφάλειας των αεροπορικών μεταφορών, οι εθνικές αρχές πρέπει να είναι διατεθειμένες να εκχωρήσουν αρμοδιότητες στην Ευρωπαϊκή Ένωση. Οτιδήποτε άλλο θα ήταν ανεύθυνο. Είχα πρόσφατα μια συνομιλία με τις ομοσπονδιακές αρχές των Ηνωμένων Πολιτειών, όπου τουλάχιστον 48 000 άνθρωποι εργάζονται στον τομέα του ελέγχου της ασφάλειας των αεροπορικών μεταφορών υπό την αιγίδα μιας ενιαίας ομοσπονδιακής ομπρέλας. Κατά την άποψή μου, ο βαθμός ασφάλειας δεν πρέπει να είναι δευτερεύων σε σχέση με την έντονη προτίμησή μας για την πολυμορφία. Αν υπάρχει ένας τομέας στον οποίο η πολυμορφία δεν πρέπει να εφαρμόζεται, αυτός είναι τα θέματα ελέγχου της ασφάλειας. Για τον λόγο αυτόν, συμφωνούμε μαζί σας ότι σήμερα πραγματοποιούμε ένα βήμα προς τα εμπρός με τον Ενιαίο Ουρανό, αλλά θα μπορούσαμε πράγματι να είχαμε κάνει το βήμα αυτό πριν από είκοσι χρόνια, και έπρεπε να έχουμε προχωρήσει σήμερα πολύ περισσότερο από ό,τι έχουμε ήδη κάνει.
<SPEAKER ID="76" LANGUAGE="" NAME="Χατζηδάκης (PPE-DE )." AFFILIATION="">
<SPEAKER ID="77" LANGUAGE="FR" NAME="Savary (PSE )." AFFILIATION="">
<P>
   – Κύριε Πρόεδρε, θέλω καταρχάς να ευχαριστήσω την κυρία Επίτροπο και τους συναδέλφους εισηγητές για την επιμονή που επέδειξαν κατά την ενασχόλησή τους με μια πολύ σημαντική υπόθεση. Θέλω απλώς να πω ότι, όπως διαπιστώσαμε και στην περίπτωση της αεροπορικής καταστροφής στη λίμνη Κωνσταντία, στο Charm El-Cheikh ή στις περιπτώσεις των ναυαγίων του Erika και του Prestige, μόλις συμβεί ένα ατύχημα, αποτεινόμαστε στην Ευρώπη. Γενικά, ακόμα και εκείνοι που αντιδρούν στην ευρωπαϊκή ολοκλήρωση, λησμονούν την αντίδρασή τους όταν συμβαίνουν τραγωδίες. Πιστεύω ότι η δημιουργία του ενιαίου ουρανού είναι καλός οιωνός για το μέλλον. Οφείλουμε σε κάθε περίπτωση σε αυτόν τον ενιαίο ευρωπαϊκό χώρο να κάνουμε για τον ουρανό ό,τι κάναμε για τα οδικά δίκτυα και ό,τι επιχειρούμε να κάνουμε για τη ναυσιπλοΐα και τα σιδηροδρομικά δίκτυα.
<SPEAKER ID="78" LANGUAGE="FR" NAME="Laguiller (GUE/NGL )." AFFILIATION="(Χειροκροτήματα)">
<P>
Στην έκφραση ενιαίος ουρανός υποκρύπτεται ο αγώνας δρόμου για την ιδιωτικοποίηση άλλοτε κρατικών εταιρειών. Αυτή η πολιτική μεταφράστηκε ήδη σε χιλιάδες απολύσεις στον τομέα της αεροπλοΐας. Την ίδια στιγμή, ανακοινώνονται ή προαναγγέλλονται μαζικές απολύσεις στην Alitalia, την KLM, που είναι υπό τον έλεγχο της Air France, καθώς και σε άλλες μεγάλες αεροπορικές εταιρείες. Βλέπουμε τι θα κερδίσουν οι μέτοχοι των ιδιωτικοποιημένων επιχειρήσεων από τη μείωση τόσο του ιπτάμενου προσωπικού όσο και του προσωπικού εδάφους και των ελεγκτών εναέριας κυκλοφορίας. Αυτό το κυνήγι του κέρδους, όμως, αυξάνει τους κινδύνους για τους επιβάτες.
<P>
Η συνέχιση αυτής της πολιτικής μετά το δράμα της λίμνης Κωνσταντίας, πριν από ενάμιση χρόνο, άμεση συνέπεια της ιδιωτικοποίησης του ελέγχου εναέριας κυκλοφορίας στην Ελβετία, συνιστά εγκληματική στάση. Όσον αφορά την καταστροφή του Charm El-Cheikh, έστω και αν αγνοούμε ακόμα την ακριβή τεχνική αιτία, όλος ο κόσμος γνωρίζει ότι οι εταιρείες, όπως η ιδιοκτήτρια του αεροπλάνου, έχουν κέρδη επιβάλλοντας περισσότερα δρομολόγια στα αεροπλάνα τους, επιμηκύνοντας τον χρόνο εργασίας, προσλαμβάνοντας πιο κακοπληρωμένο προσωπικό και συχνά ανεπαρκώς εκπαιδευμένο και μειώνοντας στο ελάχιστο υποχρεωτικό επίπεδο τη συντήρηση και τους τεχνικούς ελέγχους. Ακόμα όμως και οι μεγάλες εταιρείες κάνουν τα ίδια πιεζόμενες από τον ανταγωνισμό.
<SPEAKER ID="79" LANGUAGE="DE" NAME="Jarzembowski (PPE-DE )." AFFILIATION="">
<P>
   – Κύριε Πρόεδρε, κυρία Αντιπρόεδρε, θα ήθελα να σας ευχαριστήσω και εγώ, γιατί εσείς είχατε την ιδέα αυτού του ενιαίου ουρανού. Εσείς αγωνιστήκατε γι’ αυτό στην ομάδα εργασίας υψηλού επιπέδου και μπορέσατε να ξεπεράσετε ορισμένους εθνικούς ενδοιασμούς, ακόμα δε και εάν ο κ. Schmitt έχει δίκιο επικρίνοντας το αποτέλεσμα της διαδικασίας συνδιαλλαγής, όλοι συμφωνούμε ότι επιτύχαμε μια θεμελιώδη αλλαγή του συστήματος. Παλιότερα υπήρχε βέβαια συνεργασία υπό την αιγίδα του Eurocontrol, αλλά μόνο έτσι. Τα κράτη μέλη ήταν κυρίαρχα, δεν υπήρχε κοινοτικό δίκαιο και κάθε κράτος μπορούσε να αποφύγει οποιαδήποτε επιτήρηση επικαλούμενο την ανεξαρτησία του. Τώρα έχουμε κοινοτικό δίκαιο που κανένας δεν μπορεί να αποφύγει και που μπορεί να θεσπιστεί και να τροποποιηθεί με πλειοψηφία. Και έχουμε την Επιτροπή ως θεματοφύλακα και διαχειριστή του κοινοτικού δικαίου, έτσι ώστε κανένα κράτος μέλος να μην μπορεί να δηλώνει μεν ότι δεν κάνει απολύτως σωστά κάποια πράγματα σε σχέση με τον έλεγχο του εναερίου χώρου και των μέτρων παροχής υπηρεσιών, υποστηρίζοντας όμως ότι αυτό δεν αφορά καθόλου την Επιτροπή. Δεν είναι έτσι, υπάρχει προφανής κοινή ευθύνη και η Επιτροπή βρίσκεται στο κέντρο της εφαρμογής της νέας νομοθεσίας. Θεωρώ ότι αυτό είναι μεγάλη πρόοδος και θα πρέπει να το επικροτήσουμε θερμά. Πιστεύω ότι έτσι θα καταφέρουμε να έχουμε λιγότερο χρόνο αναμονής στον εναέριο χώρο, στα αεροδρόμια, πράγμα καλό για τους επιβάτες και τις αεροπορικές επιχειρήσεις. Θα έχουμε μεγαλύτερη επιτυχία ως προς το περιβάλλον, γιατί κάθε περιττή διαδρομή αεροπλάνων είναι καταστροφή για το περιβάλλον μας, και θα προχωρήσουμε ως προς την ασφάλεια διότι θα ξεπεράσουμε τον μέχρι τώρα κατακερματισμό της τεχνολογίας και της συνεργασίας.
<SPEAKER ID="80" LANGUAGE="" NAME="Foster (PPE-DE )." AFFILIATION="(">
<P>
Ωστόσο, απαιτείται ιδιαίτερη προσοχή κατά τη διάρκεια της εφαρμογής ώστε τα νέα θεσμικά όργανα –δηλαδή, η επιτροπή για τον ενιαίο ουρανό και το συμβουλευτικό όργανο του κλάδου– να μην επαναλάβουν τις προσπάθειές τους, προκαλώντας κατά συνέπεια περιττή σύγχυση. Είναι σαφές ότι η αεροπορική βιομηχανία δεν είναι δυνατόν να συνεχίσει να βαρύνεται με την απώλεια 4 δισεκατομμυρίων δολαρίων ετησίως λόγω της συμφόρησης του εναερίου χώρου της Ευρώπης, και πιστεύω ότι ο κανονισμός αυτός θα καταφέρει να αντιμετωπίσει το πρόβλημα μέχρις ενός βαθμού.
<P>
Το Eurocontrol αξίζει συγχαρητηρίων για την πρωτοβουλία που έλαβε τον Ιανουάριο του 2002, για την εισαγωγή της μειωμένης κάθετης διάκρισης. Γνωρίζω ότι αυξήσαμε τις δυνατότητες κατά 30% και μειώσαμε τις καθυστερήσεις στα επίπεδα του 1998-1999. Ωστόσο, απαιτείται από ορισμένες χώρες και περιοχές, όπως η Γαλλία, η Ιταλία, η Ισπανία, η νότια Γερμανία και η Ελβετία, οι οποίες είναι υπεύθυνες για το 44% των καθυστερήσεων, να προχωρήσουν σε ριζικές βελτιώσεις σε εθνικό επίπεδο προκειμένου να επιτύχει ο κανονισμός αυτός. Ένα άλλο θέμα που χρήζει επείγουσας αντιμετώπισης είναι η έλλειψη ελεγκτών εναέριας κυκλοφορίας σε όλη την Ευρώπη.
<SPEAKER ID="81" LANGUAGE="IT" NAME="Lisi (PPE-DE )." AFFILIATION="">
<P>
Κυρίες και κύριοι, δεν πρόκειται απλώς για μια τεχνική ικανοποίηση. Ορισμένοι βουλευτές είπαν ήδη ότι για το θέμα αυτό θα μπορούσαμε ασφαλώς να κάνουμε περισσότερα, να επιτύχουμε περισσότερα, να προωθήσουμε ακόμη περισσότερο αυτό το επίπεδο εναρμόνισης, αλλά θα σας καλούσα να αναλογισθείτε την ικανοποίηση που πρέπει να νοιώσουμε από πολιτικής άποψης: εν πάση περιπτώσει, κατορθώσαμε να σπάσουμε ένα ταμπού, καθώς στο εξής θα συζητάμε για ενιαίο ουρανό οπλισμένοι με έναν κανονισμό για την επίτευξή του· ασφαλώς, δεν έφθασε ακόμη στο επίπεδο που θέλουμε και ευχόμαστε, αλλά έχει βασιστεί σε μια πραγματικότητα την οποία εκμεταλλευθήκαμε στο έπακρο. Η ικανοποίηση είναι δε ακόμη μεγαλύτερη, καθώς το μέτρο αυτό εντάσσεται σε ένα πλαίσιο που περιλαμβάνει ήδη άλλες διατάξεις: υπενθυμίζω τη διάταξη που ενέκρινε το Συμβούλιο σχετικά με την άρνηση επιβίβασης, καθώς και την έκθεση που εκπονείται από την κ. Maes σχετικά με την ασφάλεια των αεροσκαφών και η οποία ελπίζω να εγκριθεί σύντομα.
<SPEAKER ID="82" LANGUAGE="IT" NAME="Musotto (PPE-DE )." AFFILIATION="">
<P>
Η συμφωνία που επετεύχθη αντιπροσωπεύει αναμφίβολα έναν ισορροπημένο συμβιβασμό σε σχέση με τις πολλές δυσκολίες και τους εγωισμούς των διαφόρων πλευρών που είχαν ορθώς εδραιώσει με την πάροδο του χρόνου τα συμφέροντα και τις αρμοδιότητές τους. Το αποτέλεσμα, κατά συνέπεια, οφείλεται σε όλους, αλλά θα ήθελα και εγώ να σας εκφράσω τα συγχαρητήρια μου, κυρία Επίτροπε, γιατί επιδιώξατε με αποφασιστικότητα την επίτευξη αυτού του στόχου σε συνεργασία με τον εισηγητή, τον σκιώδη εισηγητή και με εμάς ως μέλη της επιτροπής. Το αποτέλεσμα είναι ικανοποιητικό: υπογραμμίζεται ο νέος ρόλος του Eurocontrol και η πολιτικο-στρατιωτική συνεργασία, αλλά θα ήθελα να επισημάνω επίσης τη διαλειτουργικότητα του ευρωπαϊκού δικτύου ελέγχου της εναέριας κυκλοφορίας και –όπως υπογραμμίσατε, κυρία Επίτροπε– το εξίσου σημαντικό ζήτημα της πιστοποίησης των παρόχων υπηρεσιών.
<P>
Εξίσου θετικό –όπως είπε ο εισηγητής κ. Fava, με τον οποίο θα ήθελα να συμφωνήσω απόλυτα επ’ αυτού– είναι το σημείο που αφορά τις κυρώσεις έναντι των παρόχων υπηρεσιών και των αεροπορικών εταιρειών που θα παραβιάζουν τους κανόνες του Ενιαίου Ουρανού, ώστε να τεθούν στόχοι ασφαλείας όχι μόνο για τους ευρωπαίους συμπολίτες μας, αλλά και για όλους τους χρήστες και όλους όσοι πετούν στον ουρανό της Ευρώπης. 
<SPEAKER ID="83" LANGUAGE="ES" NAME="De Palacio," AFFILIATION="Αντιπρόεδρος της Επιτροπής">
<P>
Σπάσαμε ένα ταμπού, σύμφωνα με τον κ. Lisi, και ίσως θα επιθυμούσαμε να είχαμε προχωρήσει ακόμη περισσότερο και να είχαμε δημιουργήσει περισσότερο κοινό έδαφος, και είμαι σίγουρη ότι τα επόμενα χρόνια θα επέλθουν τροποποιήσεις σε αυτούς τους δύο κανονισμούς, σε αυτό το νομοθετικό πακέτο, προκειμένου να το βελτιώσουν. Από τη στιγμή που θα αυξηθεί το επίπεδο εμπιστοσύνης, και η εφαρμογή και η πραγματικότητα του ενιαίου ουρανού γίνει κανόνας, και δούμε όλοι πώς μπορούμε να συνδυάσουμε τα στοιχεία που σχετίζονται με τις έννοιες της κυριαρχίας και της άμυνας, που είναι παρούσες στον εναέριο χώρο, με την πιο κατάλληλη, πιο αποτελεσματική και πιο ασφαλή διαχείριση του εναερίου χώρου στο πλαίσιο της ευρωπαϊκής πολιτικής αεροπορίας.
<P>
Από αυτή την άποψη, θα ήθελα να ευχαριστήσω ιδιαίτερα εσάς, κύριε Πρόεδρε, διότι είναι αλήθεια –κύριε Δημητρακόπουλε– ότι το έργο σας κατά τη διάρκεια της διαδικασίας συνδιαλλαγής είχε ζωτική σημασία. Την ίδια ζωτική σημασία είχε, όπως είπα πριν από μια στιγμή, το έργο των δύο εισηγητών, του κ. Fava και της κ. Sanders-ten Holte και όλων των αρμοδίων στην Επιτροπή Περιφερειακής Πολιτικής, Μεταφορών και Τουρισμού.
<P>
Θα ήθελα να πω ότι για την Επιτροπή, και φυσικά και για εμένα προσωπικά, αυτή είναι μια από τις τρεις μεγάλες πρωτοβουλίες που θα θυμάμαι πάντα από τη θητεία μου στην Ευρωπαϊκή Επιτροπή. Στη συνέχεια, όταν τελειώσουμε αυτή τη συζήτηση, πρόκειται να μιλήσουμε για μια άλλη, το πρόγραμμα GALILEO. Με αυτή την πρωτοβουλία, μαζί με το GALILEO και ορισμένες άλλες –ίσως αυτή της ασφάλειας της ναυσιπλοΐας, παρά το γεγονός ότι ορισμένοι δεν το βλέπουν ακόμη έτσι– έχουμε φέρει σε πέρας μια πραγματική επανάσταση και έχουμε αλλάξει τα όρια, τα σύνορα της Ευρώπης.
<P>
Θα ήθελα να πω ότι και το Eurocontrol επίσης έχει πραγματοποιήσει πολύ μεγάλη πρόοδο κατά τη διάρκεια αυτών των ετών. Και πιστεύω ότι έχουμε συμβάλει αρκετά σε αυτές τις βελτιώσεις διότι το Eurocontrol γνωρίζει τη διαδικασία και την ώθηση που υπάρχει και, από αυτή την άποψη, χαίρομαι αφάνταστα που ήμασταν σε θέση να πετύχουμε επιτέλους την πλήρη κοινοτική συμμετοχή στο Eurocontrol, η οποία ήταν πάρα πολύ σημαντική, το ίδιο και η οργάνωση της συνεργασίας του σε όλη τη διαδικασία του ενιαίου ουρανού.
<P>
Όπως έλεγα, ξεκίνησα τον Ιανουάριο του 2000, με μια σειρά συνεδριάσεων στις οποίες συμμετείχαν πολιτικοί και στρατιωτικοί ιθύνοντες, όταν δεν είχε γίνει ακόμη καμία πρόοδος στις πτυχές της άμυνας, όπως έγινε κατά τη διάρκεια των τελευταίων ετών. Δεν υπήρχε ούτε COPS ούτε τίποτα παρόμοιο, αλλά, παρ’ όλα αυτά, ήρθαν και, επιμένω, εκείνη την εποχή πίστευαν ότι η πρωτοβουλία μας ήταν ανέφικτη. Μπορέσαμε να διαχωρίσουμε τα ζητήματα και να επιλύσουμε αυτά που μπορούσαν να επιλυθούν και να μην ακινητοποιήσουμε τα πάντα προσπαθώντας να τα επιλύσουμε όλα. Διότι γνωρίζουμε όλοι ότι ένας τρόπος να διασφαλίσουμε ότι δεν θα γίνει τίποτα, είναι να προσπαθούμε να επιτύχουμε την τελειότητα από τη μια στιγμή στην άλλη.
<SPEAKER ID="84" LANGUAGE="" NAME="Πρόεδρος." AFFILIATION="">
<P>
Η ψηφοφορία θα διεξαχθεί αύριο, στις 10.30. 
<SPEAKER ID="85" LANGUAGE="" NAME="Πρόεδρος." AFFILIATION="">
<P>
   – Η ημερήσια διάταξη προβλέπει τη συζήτηση της έκθεσης (Α5-0003/2004) του κ. Piétrasanta, εξ ονόματος της Επιτροπής Βιομηχανίας, Εξωτερικού Εμπορίου, Έρευνας και Ενέργειας, σχετικά με την κατάσταση προόδου του προγράμματος GALILEO (COM(2002) 518 – 2003/2041(INI)). 
<SPEAKER ID="86" LANGUAGE="FR" NAME="Piétrasanta (Verts/ALE )," AFFILIATION="εισηγητής">
<P>
   . – Κύριε Πρόεδρε, κυρία Επίτροπε, κυρίες και κύριοι συνάδελφοι, κατά τη διάρκεια της τρέχουσας κοινοβουλευτικής περιόδου εκπονήθηκαν διάφορες εκθέσεις στο Ευρωπαϊκό Κοινοβούλιο σε σχέση με το GALILEO, διαδοχικά από τους συναδέλφους μου, Brigitte Langenhagen, που είναι παρούσα, Norbert Glante, Jan Dhaene και εμένα. Αυτές οι εκθέσεις, που παρουσιάστηκαν με θετικό πάντα τρόπο, χρειάστηκε ωστόσο να υπερπηδήσουν πολλά εμπόδια προκειμένου να εγκριθεί το ευρωπαϊκό μας σχέδιο. Διατυπωνόταν η επίκριση ότι αλληλεπικαλυπτόταν με το αμερικανικό GPS, αυτό όμως μου θύμιζε τον μύθο του τυφλού και του παράλυτου. Θα έπρεπε, άραγε, να απευθυνόμαστε στις Ηνωμένες Πολιτείες για να βλέπουν αντί για εμάς και να μας λένε ποιον δρόμο να ακολουθήσουμε; Λεγόταν ότι το κόστος θα είναι καταστροφικό, ενώ κυμαίνεται περίπου στο κόστος που είναι αναγκαίο για την κατασκευή λίγο περισσότερων από 100 χιλιόμετρα σιδηροδρόμου υψηλών ταχυτήτων (TGV). Κατίσχυσε τελικά η σωφροσύνη μας και υιοθετήσαμε το πρόγραμμα GALILEO, επιδιώκοντας να υλοποιήσουμε τη στρατηγική της Ευρωπαϊκής Ένωσης υπέρ της απασχόλησης, των οικονομικών μεταρρυθμίσεων, της έρευνας, της κοινωνικής συνοχής, όπως αποφασίστηκε στο Ευρωπαϊκό Συμβούλιο της Λισαβόνας τον Μάρτιο του 2002.
<P>
Εργάζομαι σχεδόν επί ένα έτος για την έκθεση αυτή που στοχεύει στην τελειοποίηση αυτού του σχεδίου και την ενσωμάτωση του EGNOS στο GALILEO. Ωστόσο, ο φόβος για καθυστέρηση στην υλοποίηση ήταν τόσο πιεστικός, που ξεπεραστήκαμε, και ευτυχώς δηλαδή, από τη δημιουργία του προγράμματος, τώρα δε έρχομαι να παρουσιάσω τα έξοχα αποτελέσματα που επιτύχαμε το 2003 και να προβώ σε ορισμένες υποδείξεις για την επιχειρησιακή εφαρμογή, ούτως ώστε το GALILEO να τεθεί οπωσδήποτε σε λειτουργία το αργότερο το 2008.
<P>
Συνεπώς, λαμβάνω υπόψη μου δύο ανακοινώσεις της Επιτροπής. Η πρώτη αφορά την κατάσταση προόδου, σε συνέχεια της απόφασης του Συμβουλίου της 26ης Μαρτίου 2002, με την οποία εγκρίθηκε ανεπίσημα ο Κανονισμός δημιουργίας της κοινής επιχείρησης, στις 21 Μαΐου 2002, και η δεύτερη ανακοίνωση, την ενσωμάτωση του EGNOS στο GALILEO. Η ανακοίνωση λαμβάνει υπόψη τις ακόλουθες πτυχές: τη δημιουργία κοινών επιχειρήσεων, πράγμα που έγινε, την ασφάλεια του συστήματος –βάσει σχετικής μας υπόδειξης, η εποπτική αρχή συστάθηκε παράλληλα με το κέντρο ασφάλειας· ο ρόλος της είναι κεφαλαιώδους σημασίας, αφού διασφαλίζει ότι το GALILEO παραμένει ένα πρόγραμμα που πληροί τις απαιτήσεις των χρηστών· εκτιμώ ότι το Κοινοβούλιο πρέπει να συνδεθεί στενότερα με την επιτροπή αυτή μέσω μιας σχέσης που μένει να προσδιοριστεί– ο καθορισμός των υπηρεσιών και το σχέδιο συχνοτήτων, η κατοχύρωση των συχνοτήτων. Πέραν αυτού, ρυθμίστηκε το πρόβλημα της επικάλυψης των σημάτων στην πέμπτη υπηρεσία (ή PRS) με το σήμα M του αμερικανικού στρατού. Πράγματι, επετεύχθη συμβιβασμός μεταξύ Επιτροπής και Ηνωμένων Πολιτειών. Το σήμα GALILEO θα περιβάλλει το αμερικανικό σήμα και δεν θα το επικαλύπτει. Ομαλοποιήθηκαν οι σχέσεις με τις τρίτες χώρες. Δεν υπάρχουν προβλήματα με το ρωσικό σύστημα Glonass. Υπάρχει μια μορφή συγκατοίκησης, ή τουλάχιστον διαβούλευσης, σε σχέση με το αμερικανικό GPS. Παράλληλα, συντάσσονται μαζί μας και χώρες όπως η Κίνα, με την οποία μονογράφηκε στο Πεκίνο, στις 18 Σεπτεμβρίου 2003, μια πολλά υποσχόμενη συμφωνία, ιδίως στον τομέα της έρευνας.
<P>
Θυμίζω ότι το GALILEO είναι απλώς ένα γιγάντιο ρολόι, αποτελούμενο από καμιά τριανταριά δορυφόρους, που παρέχει εξαιρετικά ακριβή θέση στον χώρο και στον χρόνο. Σε αντίθεση με το GPS και το Glonass, είναι ένα πρόγραμμα που πρέπει να συνεχίσει να έχει αμιγώς μη στρατιωτικό χαρακτήρα. Οι υπηρεσίες που θα παρέχει είναι πολύ σημαντικές, ιδίως στον τομέα του περιβάλλοντος. Όντας μέσο προστασίας της φύσης, θα συμβάλει στον εντοπισμό των εστιών ρύπανσης των επικίνδυνων προϊόντων, των παγόβουνων, στη χαρτογράφηση των ωκεανών και του επιπέδου της θάλασσας. Θα συμβάλει στην παρακολούθηση της ατμόσφαιρας, της ιονόσφαιρας, των ραδιοεπικοινωνιών, της διαστημικής επιστήμης, ακόμα και της πρόβλεψης των σεισμών ή της παρακολούθησης ειδών που κινδυνεύουν. Θα μπορούν ανά πάσα στιγμή να εντοπίζονται επικίνδυνα υλικά, όπως τα πυρηνικά απόβλητα. Λαμβάνουμε επίσης υπόψη τη ρύπανση του διαστήματος, καθώς θα πρέπει να διασφαλίσουμε ότι κάθε νέο αντικείμενο που θα εκτοξεύεται στο διάστημα θα μπορεί να απενεργοποιείται. Θα πραγματοποιηθούν πολλές άλλες εξελίξεις στους τομείς των μεταφορών και επικοινωνιών.
<P>
Πρέπει να υπογραμμίσουμε την ουσιαστική συμβολή του GALILEO, που καθίσταται αιχμή του δόρατος της ευρωπαϊκής πολιτικής για το διάστημα με την περαιτέρω ενσωμάτωση των ρόλων της Ένωσης και της Ευρωπαϊκής Υπηρεσίας του Διαστήματος. Όσον αφορά τον ευρωπαϊκό χώρο της έρευνας, προβλέπονται σημαντικές χρηματοδοτήσεις στο 6ο πρόγραμμα πλαίσιο για την έρευνα και την ανάπτυξη, μέσω του προγράμματος ARTES της Ευρωπαϊκής Υπηρεσίας του Διαστήματος και των ιδιωτών εταίρων. Σημειωτέον ότι, καθώς μεγάλο μέρος της χρηματοδότησης προέρχεται από δημόσιους πόρους, τα αποτελέσματα της έρευνας και της πνευματικής ιδιοκτησίας θα ανήκουν σε όλους τους πολίτες της Ευρωπαϊκής Ένωσης. Όσον αφορά το EGNOS, προτείνω την ένταξή του στο GALILEO, μέσω των καλών υπηρεσιών που παρέχει η κοινή επιτροπή, δεδομένου ότι αυτό το δορυφορικό σύστημα ραδιοπλοήγησης δεν μπορεί να εδράζεται παρά στο παγκόσμιο σύστημά μας.
<P>
Το GALILEO αποτελεί πολύ σημαντικό επίτευγμα της κοινοβουλευτικής μας περιόδου. Προτάθηκε και υποστηρίχθηκε από το Συμβούλιο και την Επιτροπή, θέλω δε να αποδώσω εύσημα στην Επίτροπο κ. de Palacio –υπεύθυνη για τις μεταφορές και την ενέργεια– και στον Γενικό της Διευθυντή, τον κ. Lamoureux, όπως επίσης στον Επίτροπο Busquin, για την ενεργητικότητα και αποφασιστικότητα που επέδειξαν κατά την υλοποίησή του. Ευχαριστώ όλους τους συναδέλφους για το συνεχές ενδιαφέρον που επέδειξαν σε σχέση με το GALILEO, ιδίως εκείνους της Επιτροπής Περιφερειακής Πολιτικής, Μεταφορών και Τουρισμού και της Επιτροπής Βιομηχανίας, Εξωτερικού Εμπορίου, Έρευνας και Ενέργειας.
<P>
Το GALILEO είναι ένα σημαντικό πρόγραμμα της Ευρωπαϊκής Ένωσης. Θα συμβάλει, σε ένα πρώτο επίπεδο, στην υλοποίηση της πολιτικής μας για τη βιώσιμη ανάπτυξη σε συνάρτηση με το αξιακό πλαίσιο που είναι απαραίτητο για μια δράση τέτοιου βεληνεκούς. Το Ευρωπαϊκό Κοινοβούλιο μπορεί να καυχάται ότι υπήρξε η κινητήριος δύναμη σε αυτή τη δυναμική που επέδειξε το Σώμα και που κινείται στην κατεύθυνση μιας μεγαλύτερης αυτονομίας της Ευρωπαϊκής Ένωσης· είναι ένα βήμα προς μια απόφαση που δεν στερείται πολιτικού περιεχομένου και που το σχέδιο συντάγματός μας επιδιώκει ολόψυχα. 
<SPEAKER ID="87" LANGUAGE="ES" NAME="De Palacio," AFFILIATION="Αντιπρόεδρος της Επιτροπής">
<P>
   . – Κύριε Πρόεδρε, θα ήθελα για άλλη μια φορά να ευχαριστήσω το Ευρωπαϊκό Κοινοβούλιο για την υποστήριξη που παρέσχε στην Επιτροπή, προκειμένου να προχωρήσει το πρόγραμμα GALILEO. Η έκθεση Piétrasanta είναι μια ακόμη απόδειξη αυτής της υποστήριξης, καθόσον εγκρίνει κατηγορηματικά τη δράση που έχουμε αναπτύξει όλον αυτό τον καιρό και μας ενθαρρύνει να προχωρήσουμε μπροστά. Θα ήθελα να σας ευχαριστήσω για άλλη μια φορά για την υποστήριξή σας και θα ήθελα επίσης να ευχαριστήσω ιδιαίτερα τον κ. Piétrasanta για το έργο του.
<P>
Θα ήθελα να επισημάνω ότι αυτή τη στιγμή, όπως γνωρίζετε πολύ καλά, η κοινή επιχείρηση GALILEO βρίσκεται σε πλήρη λειτουργία ήδη από το καλοκαίρι του 2003. Τα δύο κύρια καθήκοντά της είναι, αφενός, η επιλογή του μελλοντικού αναδόχου GALILEO –έχουμε στο τραπέζι τέσσερις προσφορές που υποβλήθηκαν τον Δεκέμβριο του 2003 μετά τη δημοσίευση πρόσκλησης υποβολής προσφορών για την παραχώρηση το προηγούμενο έτος– και αυτές οι τέσσερις προσφορές αποδεικνύουν το πραγματικό ενδιαφέρον τεσσάρων κοινοπραξιών να αναλάβουν αυτό το πρόγραμμα και, επομένως, το σαφές ενδιαφέρον του ιδιωτικού τομέα για το πρόγραμμα GALILEO.
<P>
Το δεύτερο στοιχείο στο οποίο εργαζόμαστε είναι η επίβλεψη του έργου που έχει αναλάβει η Ευρωπαϊκή Υπηρεσία Διαστήματος σχετικά με τη δορυφορική επαλήθευση. Ένας πρώτος πειραματικός δορυφόρος θα εκτοξευθεί πριν από το τέλος του 2005 και ένας δεύτερος δορυφόρος θα είναι έτοιμος για εκτόξευση το πρώτο εξάμηνο του 2006, διότι πρέπει να ξεκινήσουμε τη μετάδοση πειραματικών σημάτων, προκειμένου να διασφαλίσουμε τη διατήρηση των σημάτων που μας παραχωρήθηκαν αρχικά από τον αντίστοιχο διεθνή οργανισμό.
<P>
Όσον αφορά τις σχέσεις με τρίτες χώρες, στις οποίες αναφέρθηκε πριν από λίγο ο κ. Piétrasanta, διαπιστώνουμε ότι εκδηλώνεται τεράστιο ενδιαφέρον, και αυτό επιβεβαιώνει για άλλη μια φορά ότι τόσο η Επιτροπή όσο και το Κοινοβούλιο, που δεν αμφέβαλαν ποτέ για το πρόγραμμα GALILEO, είχαν δίκιο, ενώ εκείνες οι χώρες που είχαν ανησυχίες ή αμφιβολίες και οι οποίες είχαν για αρκετό καιρό δυσκολίες να προωθήσουν το πρόγραμμα GALILEO, δεν είχαν κανένα αιτιολογημένο λόγο γι’ αυτό.
<P>
Πράγματι, υπογράψαμε συμφωνία με την Κίνα, οι διαπραγματεύσεις μας με την Ινδία βρίσκονται σε πολύ προχωρημένο στάδιο, η Βραζιλία θέλει επίσης να συμμετάσχει στο πρόγραμμα GALILEO, για να μην αναφερθώ στη συνεργασία με τη Ρωσία και, φυσικά, με τις Ηνωμένες Πολιτείες.
<P>
Με τις Ηνωμένες Πολιτείες έχουμε πρακτικά λύσει όλα τα προβλήματα συμβατότητας με το σύστημα GPS μέσω συνεργασίας μεταξύ συστημάτων που μας επιτρέπει την ενίσχυση και τη βελτίωση του σήματος και των αντίστοιχων υπηρεσιών. Από αυτή την άποψη, στην τελευταία συνάντηση που είχαμε στα τέλη του περασμένου έτους, επιλύθηκαν πρακτικά όλα τα ζητήματα. Μένει μόνο ένα σημείο σχετικά με τα ανοικτά σήματα και είμαστε πολύ κοντά στην επίλυσή του: ελπίζουμε ότι αύριο και μεθαύριο, στη συνάντησή μας στην Ουάσινγκτον, θα μπορέσουμε να επιλύσουμε οριστικά το θέμα.
<P>
Θα ήθελα επομένως να ευχαριστήσω τον αξιότιμο βουλευτή για την έκθεσή του, και το Κοινοβούλιο για τη σαφέστατη υποστήριξη που παρείχε όλον αυτόν τον καιρό σε αυτή την πρωτοβουλία της Επιτροπής, για την οποία χρειάστηκε να αγωνιστούμε σκληρά και μερικές φορές να ξεπεράσουμε περίπλοκες δυσκολίες, αλλά θα ήθελα να πω ότι προχωρεί προς τη σωστή κατεύθυνση. Όπως έλεγα πριν από λίγο αναφορικά με αυτά τα τρία σχέδια: ο “ενιαίος ουρανός”, βρίσκεται καθ’ οδόν, το GALILEO έχει ξεκινήσει πλήρως, ενώ όσον αφορά την “ασφάλεια της ναυσιπλοΐας”, από το τίποτα περάσαμε σε μια ολόκληρη δέσμη που μας προστατεύει και μας στηρίζει, όχι μόνο στην Ευρωπαϊκή Ένωση αλλά σε διεθνές επίπεδο. Κύριε Πρόεδρε, αν έπρεπε να αναφέρω μόνο τρία, αυτά θα ήταν τα τρία έργα που έχουμε επιτελέσει –και λέω “έχουμε” διότι το έχουμε καταφέρει όλοι μαζί– ως ομάδα εργασίας, μια ομάδα της Επιτροπής. Θα ήθελα να ευχαριστήσω για άλλη μια φορά τις υπηρεσίες στις οποίες αναφέρθηκα, από τον Γενικό Διευθυντή μέχρι όλους τους υπευθύνους που δραστηριοποιήθηκαν και εργάστηκαν όλο αυτό το διάστημα – αλλά ασφαλώς με την ανεκτίμητη συνεργασία αυτού του Κοινοβουλίου, το οποίο μας προσέφερε συστηματικά την υποστήριξή του και, φυσικά, τελικά και με τη συνεργασία του Συμβουλίου. Αν δεν συμμετάσχει το Συμβούλιο, τότε το σύστημα δεν λειτουργεί· το κοινοτικό τρίγωνο, για άλλη μια φορά. 
<SPEAKER ID="88" LANGUAGE="DE" NAME="Radwan (PPE-DE )." AFFILIATION="">
<P>
   – Κύριε Πρόεδρε, κυρία Επίτροπε, αυτές τις ημέρες ακούσαμε μια δήλωση των ΗΠΑ σύμφωνα με την οποία οι Αμερικανοί θέλουν να μπουν μαζικά στο διάστημα και να ξανακάνουν πολλές επενδύσεις γι’ αυτό. Αναφέρεται ο εποικισμός της σελήνης, μια αποστολή στον Άρη, από τον οποίο τώρα λαμβάνουμε καθημερινά εικόνες. Πιστεύω λοιπόν ότι το πρόγραμμα GALILEO αποτελεί ένα πολύ σημαντικό και καλό μήνυμα για το οικονομικό και τεχνολογικό μέλλον της Ευρώπης. Εδώ βλέπω και λίγο πιο μπροστά: τις ευρωπαϊκές εκλογές που θα γίνουν εφέτος. Μας ερωτούν επανειλημμένα: τι καλό θα φέρει η Ευρώπη στους πολίτες; Εδώ μπορούμε να δείξουμε με υποδειγματικό τρόπο πως το πρόγραμμα GALILEO συνενώνει τις ευρωπαϊκές δυνάμεις –γιατί μόνο μαζί μπορούμε να επιτύχουμε τέτοιους στόχους– στην οικονομία, στην τεχνολογία, με σκοπό το καλό και το όφελος της μελλοντικής κοινής Ευρώπης.
<P>
Τα προβλήματα περιγράφηκαν και τώρα είναι επειγόντως απαραίτητο να προχωρήσουμε ως προς τα προβλήματα της εφαρμογής, και αυτά που συμπεριλαμβάνουν τους Αμερικανούς. Πολλά εμπόδια έχουν ξεπεραστεί. Το Ευρωπαϊκό Κοινοβούλιο υποστήριζε πάντα την Επιτροπή, το Συμβούλιο ακολούθησε και τώρα πρέπει να αποφασίσουμε γρήγορα για τις προκηρύξεις υποβολής προσφορών, να εγκαταστήσουμε γρήγορα το σύστημα αυτό, προκειμένου να μπορούμε να το χρησιμοποιήσουμε. Πρέπει επίσης να δημιουργήσουμε τους κατάλληλους γενικούς όρους, ειδικά ως προς τους μηχανισμούς. Εδώ θα ήθελα να αναφερθώ σε ένα σημείο που θεωρώ ουσιαστικό. Οι αποφάσεις που θα ληφθούν μελλοντικά για τους μηχανισμούς του GALILEO, οι οποίες θα συζητηθούν και εδώ στο Σώμα, είναι απαραίτητο να επιφέρουν αποτελέσματα, είναι όμως επίσης απαραίτητο να παραμείνει συνυπεύθυνο το Ευρωπαϊκό Κοινοβούλιο και να μην αφήσει αυτόν τον φάκελο να φύγει από τα χέρια του. Παρακαλώ την Επιτροπή να μας υποστηρίξει ενδεχομένως λίγο περισσότερο σε αυτήν τη συζήτηση, πιστεύω δε ότι έχουμε αποδείξει μαζί ότι η Ευρώπη, το Ευρωπαϊκό Κοινοβούλιο, επιδιώκει ενωμένο αυτόν τον σκοπό. Είχατε πάντα εδώ έναν υποστηρικτή, κυρία Επίτροπε, και γι’ αυτό θα πρέπει να προσπαθήσουμε και σε αυτό το ζήτημα από κοινού να διατηρήσει την ευθύνη του το Ευρωπαϊκό Κοινοβούλιο. 
<SPEAKER ID="89" LANGUAGE="DE" NAME="Glante (PSE )." AFFILIATION="">
<P>
   – Κύριε Πρόεδρε, κυρία Επίτροπε, θα ήθελα και εγώ να συγχαρώ θερμά τον κύριο Piétrasanta. Συνεργαστήκαμε καλά στην Επιτροπή Βιομηχανίας, Εξωτερικού Εμπορίου, Έρευνας και Ενέργειας και ήταν ένας συμπαθής και φιλικός συνάδελφος, ανοικτός σε όλες τις ιδέες, τους ενδοιασμούς και τα ερωτήματα των συναδέλφων.
<P>
Στο πλαίσιο της συζήτησης της έκθεσης έγιναν ενδιαφέρουσες ακροάσεις εμπειρογνωμόνων, είχαμε την ευκαιρία να τους κάνουμε ερωτήσεις για τις εκθέσεις τους και μας είπαν ενδιαφέροντα πράγματα για τις μελλοντικές εφαρμογές του GALILEO. Ορισμένοι από εμάς χαμογελούσαν με διάφορες δηλώσεις και προγνώσεις, νομίζω όμως ότι το πρόγραμμα GALILEO είναι ένα μελλοντικό πρότυπο και θα μας ανταποδώσει όσα επενδύουμε σε αυτό. Πιστεύω ότι αυτό φαίνεται επίσης από το ότι υπάρχουν ήδη τέσσερις απαντήσεις στην προκήρυξη υποβολής προσφορών. Θυμάμαι ότι πριν από δύο περίπου χρόνια τα πράγματα φαίνονταν ακόμα εντελώς διαφορετικά και είχαν διατυπωθεί πολλές αμφιβολίες για το εάν θα συμμετάσχει οικονομικά η βιομηχανία. Τώρα επίκειται το άνοιγμα των φακέλων και η γνωστοποίηση των αποτελεσμάτων, και αυτό δεν μπορώ παρά να το επικροτήσω.
<P>
Η έκθεση του κ. Piétrasanta κατά βάση περιέχει όλα τα στοιχεία που είναι σημαντικά. Θα ήθελα να επισημάνω μόνο ένα θέμα, για το οποίο είχα ήδη καταθέσει τροπολογίες στην επιτροπή και θα υποβάλω άλλη μια για την Ολομέλεια. Σας ζητώ συγγνώμη, αλλά το θέμα αυτό με ενδιαφέρει ιδιαίτερα. Υπάρχουν ως γνωστόν αυτές οι λειτουργίες διάσωσης και παροχής βοηθείας που πρόκειται να υλοποιηθούν. Είναι γνωστό το σύστημα COSPAS-SARSAT, αλλά υπάρχει και το σύστημα IMMARSAT-E, το οποίο σε πολλά σημεία παρουσιάζει σαφή πλεονεκτήματα έναντι του πρώτου: γρηγορότερη αντίδραση, ακριβέστερο προσδιορισμό θέσης, μόνιμη διαθεσιμότητα, πλήρη συμβατότητα με το GALILEO και πλήρη κάλυψη της επιφάνειας της Γης.
<P>
Πρόκειται για ένα σημαντικό σύστημα για όσους κινδυνεύουν στη θάλασσα, αφού οι πληροφορίες που προσφέρει είναι πολύ αναλυτικές και η βοήθεια μπορεί να φθάσει πολύ γρήγορα. Νομίζω ότι αυτό θα πρέπει να το λάβουμε υπόψη. Άλλωστε, ορισμένες οργανώσεις, και στρατιωτικές όπως το ΝΑΤΟ, καθώς και ορισμένα κράτη μέλη, εφοδιάζουν ήδη τα μεταγωγικά τους αεροπλάνα, τα ελικόπτερα και τα πολεμικά σκάφη τους με το σύστημα αυτό. Θεωρώ ότι θα αποτελέσει επίσης βοήθεια για ιδιώτες και ασφαλώς αυτά τα δύο συστήματα μπορούν να υπάρχουν εκ παραλλήλου. Ελπίζω ότι θα το υλοποιήσουμε αυτό αύριο και ότι οι συνάδελφοι θα υποστηρίξουν τη μια από τις τροπολογίες μου που απομένει. Σας ευχαριστώ πολύ όλους και σας εύχομαι προσωπικά, κύριε Piétrasanta, κάθε επιτυχία για το μέλλον, γιατί έχετε πολλά μπροστά σας. Θα μας λείψετε. 
<SPEAKER ID="90" LANGUAGE="ES" NAME="Ortuondo Larrea (Verts/ALE )." AFFILIATION="">
<P>
   – Κύριε Πρόεδρε, το 2002 στη Λισαβόνα το Ευρωπαϊκό Συμβούλιο έθεσε ως στόχο ότι σε δέκα χρόνια η Ευρωπαϊκή Ένωση θα έπρεπε να είναι η πιο δυναμική και πιο αναπτυγμένη οικονομία στον κόσμο, δημιουργώντας απασχόληση, κοινωνική προστασία και ευημερία για όλους τους πολίτες.
<P>
Το πρόγραμμα GALILEO, το οποίο συζητάμε σήμερα, είναι ένα καλό παράδειγμα ότι ακολουθούμε τον σωστό δρόμο. Μαζί με την Ευρωπαϊκή Υπηρεσία Διαστήματος, το πρόγραμμα EGNOS, και ελπίζουμε και το ITER επίσης, αποτελούν την αιχμή του δόρατος ώστε να μπορέσει η Ευρώπη να είναι στην πρωτοπόρο ομάδα ενόψει των πιο σημαντικών προκλήσεων που πρόκειται να αντιμετωπίσει η ανθρωπότητα κατά τη διάρκεια του εικοστού πρώτου αιώνα, δηλαδή, την εκμετάλλευση της ατμόσφαιράς μας και του διαστήματος με βιώσιμο τρόπο και με σεβασμό προς τη φύση. Και εφόσον η Γη και το διάστημα ανήκουν σε όλους μας, υποστηρίζουμε απόλυτα την ιδέα να είναι το GALILEO ανοικτό στη συνεργασία με τρίτες χώρες όπως η Κίνα, η Ινδία, η Βραζιλία και άλλες, πέρα από τις διαπραγματεύσεις με τη Ρωσία και τις Ηνωμένες Πολιτείες σχετικά με τη δορυφορική πλοήγηση. Επίσης, οι κοινοτικοί πομποδέκτες του GALILEO πρέπει να χρησιμοποιηθούν για να βοηθήσουν τα υφιστάμενα συστήματά μας αναζήτησης και διάσωσης ναυαγών και άλλες ανάγκες των τομέων μεταφορών, τηλεπικοινωνιών, περιβάλλοντος, γεωργίας, αλιείας και, πάνω απ’ όλα, τους ανθρώπους.
<P>
Θα ήθελα να συγχαρώ τον κ. Piétrasanta για την έκθεσή του όπως επίσης και την Επιτροπή, το Κοινοβούλιο και, τέλος, το Συμβούλιο, για την προώθηση του προγράμματος GALILEO. 
<SPEAKER ID="91" LANGUAGE="" NAME="Ó Neachtain (UEN )." AFFILIATION="(">
<P>
   – Κύριε Πρόεδρε, θα ήθελα να συγχαρώ τον εισηγητή, κ. Piétrasanta, για το διεξοδικό έργο του σχετικά με το σύστημα εντοπισμού GALILEO. Το GALILEO αποδείχθηκε ένα πρόγραμμα με τρομερή επιτυχία και θεωρώ ότι είναι ζωτικό για την Ευρώπη να συνεχίσει να επενδύει σε αυτή την καθοριστική τεχνολογία για το μέλλον.
<P>
Αξίζει να σημειωθεί ότι, σε αντίθεση με άλλα ανταγωνιστικά συστήματα εντοπισμού –και συγκεκριμένα τα αμερικανικά– το δικό μας πρόγραμμα GALILEO χρησιμοποιήθηκε αποκλειστικά για ειρηνικούς σκοπούς. Πιστεύω ότι αυτό πρέπει να συνεχιστεί. Δεν θα ήθελα να δω τη στροφή του προγράμματος GALILEO σε στρατιωτικές εφαρμογές.
<P>
Το GALILEO μπορεί να διαδραματίσει βασικό ρόλο βοηθώντας την Ευρωπαϊκή Ένωση στην επίτευξη των στόχων ανταγωνιστικότητας που ορίστηκαν στη Λισαβόνα, στόχοι που αποτελούν βασικές αρχές του προγράμματος της ιρλανδικής Προεδρίας. Η μελλοντική συμμετοχή της Κίνας στο GALILEO μέσω ουσιαστικής οικονομικής επένδυσης στο πρόγραμμα είναι ιδιαιτέρως ευπρόσδεκτη. Είμαι πεπεισμένος ότι πρέπει να προχωρήσουμε στην εξεύρεση διεθνών εταίρων, οι οποίοι θα χαρούν να βρουν εναλλακτικές επιλογές σε σχέση με τα προηγούμενα μονοπώλια.
<SPEAKER ID="92" LANGUAGE="IT" NAME="Cappato (NI )." AFFILIATION="">
<P>
Γι’ αυτόν τον λόγο, πιστεύω ότι η έκθεση θα έπρεπε να εκφράζει μεγαλύτερη ανησυχία επ’ αυτού του σημείου. Χαιρετίζουμε την ολοκλήρωση των διαπραγματεύσεων με την Κίνα σχετικά με τη συμμετοχή της χώρας αυτής στο σύστημα GALILEO. Στην πραγματικότητα οι κίνδυνοι σε στρατιωτικό επίπεδο δεν είναι υποθετικοί, αλλά κίνδυνοι που η ίδια η Ευρωπαϊκή Επιτροπή είχε επισημάνει ως χρήσιμα στοιχεία από ευρωπαϊκής άποψης για την άμυνά μας. Θα ήθελα να αναφέρω ένα έγγραφο της 31ης Δεκεμβρίου 2001 –ένα έγγραφο θέσης της Επιτροπής– στο οποίο αναφέρεται: “Εάν εγκαταλειφθεί το πρόγραμμα GALILEO, στα επόμενα είκοσι ή τριάντα χρόνια θα χάσουμε την αυτονομία μας στην άμυνα”· επίσης, στις 12 Μαρτίου 2002: “αν και σχεδιάσθηκε για πολιτικές εφαρμογές, το πρόγραμμα GALILEO θα ενισχύσει επίσης τις στρατιωτικές ικανότητες της Ευρωπαϊκής Ένωσης” και η Γενική Διεύθυνση επεσήμανε τη χρησιμότητα ενός χωριστού σήματος του GALILEO για την υποστήριξη της στρατιωτικής αγοράς. Λαμβάνοντας λοιπόν υπόψη τον ίδιο τον ορισμό της Γενικής Διεύθυνσης της Ευρωπαϊκής Επιτροπής όσον αφορά την τεχνολογία μας, καλό θα ήταν να γνωρίζουμε ότι το ίδιο ισχύει και για την Κίνα.
<P>
Το πρόβλημα δεν είναι η υπονόμευση του συστήματος GALILEO· το πρόβλημα είναι να αναλυθούν εις βάθος οι κίνδυνοι αυτοί και να ληφθούν τα αναγκαία μέτρα –με κανονισμούς, διαδικασίες και, εάν είναι απαραίτητο, κυρώσεις– ούτως ώστε οι εν μέρει αναπόφευκτες και φυσιολογικές αυτές τεχνολογικές επιπτώσεις να μην επεκταθούν πέραν του επιτρεπτού. Διαφορετικά, θα πρέπει να πιστέψουμε ότι αυτή η ταχύτητα και η ευκολία με την οποία επετεύχθη αυτή η συμφωνία με την Κίνα εντάσσεται σε μια ευρύτερη πολιτική στρατηγική της Ευρωπαϊκής Ένωσης. Ζητώ συγνώμη για την παρέκβαση και για την αναφορά στην κυβέρνηση της χώρας του εισηγητή, αλλά η στάση που τήρησαν τις τελευταίες ημέρες ο Πρόεδρος Σιράκ και ο πρωθυπουργός Villepin έναντι του κομουνιστικού καθεστώτος της Κίνας πιστεύω ότι αποτελεί ένα ανησυχητικό σημάδι μιας συγκεκριμένης πολιτικής και στρατηγικής κατεύθυνσης. Εάν δεν ληφθούν τα κατάλληλα αντίμετρα, είναι υπαρκτός ο κίνδυνος να υπάρξουν πραγματικές τεχνολογικές επιπτώσεις τα προσεχή χρόνια στον στρατό ενός δικτατορικού, αντιδημοκρατικού και ανελεύθερου καθεστώτος, το οποίο γνωρίζει πώς να χρησιμοποιεί τις μυστικές υπηρεσίες, και συγκεκριμένα την πολιτική κατασκοπία, για στρατιωτικούς σκοπούς, πράγμα που κάνουν εξάλλου και οι δικές μας υπηρεσίες πληροφοριών. 
<SPEAKER ID="93" LANGUAGE="DE" NAME="Langenhagen (PPE-DE )." AFFILIATION="">
<P>
   – Κύριε Πρόεδρε, κυρία Επίτροπε, αν έχουμε κάτι να πούμε, καλύτερα να μην καθυστερούμε. Αυτός είναι ο λόγος για τον οποίο πραγματικά θα ήθελα να είχε γίνει πριν από αρκετόν καιρό η συζήτηση για την κατάσταση που επικρατεί ως προς το GALILEO και να έχουμε πιο τακτική παρακολούθηση. Ήδη σήμερα, το 2004, η ανακοίνωση της Επιτροπής που έγινε το 2002 ξεπεράστηκε από την εξέλιξη του προγράμματος. Δεν πρέπει να συνεχιστεί αυτή η βραδυπορία αναφορικά με τις επίκαιρες πληροφορίες, διότι φοβάμαι ότι κάθε καθυστέρηση της εξέλιξης του GALILEO ισοδυναμεί με σοβαρά προβλήματα για την έναρξη της λειτουργίας του που επιθυμούμε να γίνει το 2008. Οι διαπραγματεύσεις για την ανάθεση εκμετάλλευσης πρέπει να καταλήξουν σύντομα σε ένα αποτέλεσμα. Ως προς το GALILEO, τηρούμε ακόμα το χρονοδιάγραμμα και πρέπει να διασφαλίσουμε ότι αυτό δεν θα αλλάξει. Όμως αυτό δεν πρέπει να αποβεί σε βάρος της απαιτούμενης επιμέλειας κατά την εξέταση των προσφορών. Πρέπει να δώσουμε ώθηση στην όλη διαδικασία και φυσικά να επιδιώξουμε το μέγιστο όφελος από το GALILEO. Μόνον έτσι θα είμαστε πειστικοί σε διεθνές επίπεδο. Σχετικά με αυτό, η υπογραφή της συμφωνίας ΕΕ-Κίνας για τη συμμετοχή της τελευταίας στο GALILEO ήταν ένα πολύ σημαντικό βήμα που θα πρέπει να το ακολουθήσουν και άλλα.
<P>
Έτσι, η Επιτροπή έλαβε στο μεταξύ εντολή από το Συμβούλιο για διαπραγματεύσεις με το Ισραήλ και την Ινδία, οι οποίες θα ξεκινήσουν τον Φεβρουάριο. Επομένως πάμε καλά με τις διμερείς συμφωνίες. Ωστόσο, είναι επίσης πολύ σημαντικό, όπως περιγράφηκε με αφορμή τη σχέση μας με τις ΗΠΑ, να βρούμε μια κοινή βάση συνεργασίας. Η διαλειτουργικότητα του GALILEO με το GPS αποτελεί εδώ μια πρόκληση που πρέπει να αντιμετωπίσουμε και για να γίνει αυτό απαιτούνται περισσότερες προσπάθειες και από τις δύο πλευρές. Γενικά, τον τελευταίο καιρό έγιναν σημαντικά βήματα προόδου και εύχομαι να δικαιώσουν οι μελλοντικές εξελίξεις τη μεγάλη εμπιστοσύνη που υπάρχει διεθνώς για το GALILEO.
<P>
Τέλος, έχετε δίκιο, κυρία de Palacio: το GALILEO είναι ο τρίτος πυλώνας της προσωπικής σας συνταγής για επιτυχία. Σας εύχομαι κάθε επιτυχία στην Ουάσιγκτον και όχι μόνον, και απευθύνω φυσικά και στον κ. Piétrasanta τις καλύτερες ευχές μου για τη συνέχεια της πολιτικής του σταδιοδρομίας. 
<SPEAKER ID="94" LANGUAGE="FR" NAME="Savary (PSE )." AFFILIATION="">
<P>
   – Καταρχάς, θέλω να εκφράσω τη χαρά μου για την ωριμότητα του φακέλου του προγράμματος GALILEO, που θα παραμείνει ένα από τα μεγάλα επιτεύγματα αυτής της κοινοβουλευτικής περιόδου και ένα παράδειγμα αυτού που μπορούν να επιτύχουν από κοινού η Επιτροπή και το Ευρωπαϊκό Κοινοβούλιο, εν μέσω γενικής αβεβαιότητας, αν όχι αντίστασης εκ μέρους πολλών κρατών μελών. Πιστεύω ότι επιτελέσαμε ένα έργο που μας τιμά όλους ανεξαιρέτως, και θέλω να αποδώσω εύσημα στην κ. Loyola de Palacio.
<P>
Φρονώ ότι αυτός ο μηχανισμός του GALILEO πραγματικά προσφέρει προοπτική για το μέλλον της Ευρώπης, καταρχάς, χάρη στο πολύ μεγάλο εύρος των δυνητικών εφαρμογών σε πολυάριθμες υπηρεσίες που θα είναι χρήσιμες στους συμπολίτες μας, δεύτερον, χάρη στη διατήρηση της διαστημικής μας ικανότητας και δη της διαστημικής μας ανεξαρτησίας, τέλος δε, διότι θα δώσει δουλειά στους εκτοξευτές μας, όταν γνωρίζουμε πόσο ευάλωτος είναι αυτός ο κλάδος σε έναν κόσμο στον οποίο είναι εκτεθειμένος στον ανταγωνισμό.
<P>
Ωστόσο, κατά τη γνώμη μου παραμένουν δύο προβλήματα. Καταρχάς, υφίσταται το πρόβλημα της χρηματοδότησης της επιχειρησιακής φάσης. Εξακολουθώ να μην καταλαβαίνω με ποιον τρόπο θα μπορέσει ο ιδιωτικός τομέας να συμμετάσχει στη δημιουργία υποδομής κατά τρόπο ανταγωνιστικό έναντι ενός συστήματος GPS που θα παρέχει δωρεάν υπηρεσίες. Κατά συνέπεια, από την άποψη αυτή, είτε θα απαιτήσει εγγυήσεις για πόρους, είτε θα απαιτήσει αντισταθμίσματα. Ως προς αυτό, νομίζω ότι πρέπει να μεριμνήσουμε ιδιαιτέρως. Ανέκαθεν σκεφτόμουν ότι η υποδομή πρέπει να είναι δημόσια και το τίμημα για τις υπηρεσίες να καταβάλλεται από εκείνους που τις χρησιμοποιούν. Αναμένω όμως να δω ποιο θα είναι το σχέδιο χρηματοδότησης, που κατά τη γνώμη μου πρέπει να περατωθεί το συντομότερο δυνατόν. Έπειτα, όσον αφορά τις διεθνείς συνεργασίες –σε αυτό δε το σημείο θα συμφωνήσω μέχρις ενός βαθμού με τον κ. Cappato– πιστεύω ότι είναι ευτυχές το γεγονός ότι η Κίνα ενδιαφέρεται, όχι όμως με κάθε τίμημα. Πρώτον, ας φροντίσουμε ούτως ώστε η Κίνα να μην απαιτεί εκτόξευση δορυφόρων από τους εκτοξευτήρες της σε βάρος του προγράμματος Ariane που έχει ανάγκη μιας θεσμικής αγοράς, δεύτερον, ας μεριμνήσουμε ούτως ώστε η Κίνα, που δεν είναι δημοκρατικό κράτος, να μην χρησιμοποιεί το σύστημα για στρατιωτικούς σκοπούς, πράγμα που θα ήταν αντίθετο στις θεμελιώδεις αξίες μας, ιδίως δε όσον αφορά τα ανθρώπινα δικαιώματα, για τον σεβασμό των οποίων η Κίνα δεν φημίζεται ιδιαίτερα, όπως γνωρίζουμε. 
<SPEAKER ID="95" LANGUAGE="" NAME="" AFFILIATION="Αντιπροέδρου">
<SPEAKER ID="96" LANGUAGE="FI" NAME="Paasilinna (PSE )." AFFILIATION="">
<P>
   – Κύριε Πρόεδρε, ευχαριστώ τον συνάδελφο Piétrasanta για την αποχαιρετιστήρια έκθεσή του. Το πρόγραμμα GALILEO προσφέρει πληθώρα άμεσων ωφελειών, όπως η Egnos, η Ευρωπαϊκή Υπηρεσία Υπέρθεσης για τη Γεωστατική Πλοήγηση, η οποία θα αρχίσει να λειτουργεί από εφέτος την άνοιξη. Παρέχει νέα οικονομικά οφέλη στη βιομηχανία και εισάγει τον από πολλού αναγκαίο ανταγωνισμό στον τομέα της ναυσιπλοΐας. Θα μπορούσαμε να χρησιμοποιήσουμε τα συστήματα GPS, GALILEO και Glonas σε συνεργασία. Ωστόσο τώρα θα ήθελα να επισημάνω τις περαιτέρω δυνατότητες χρήσης του GALILEO, ιδιαίτερα σε ό,τι αφορά τα συστήματα επικοινωνίας ευρέος φάσματος τα οποία βασίζονται στην τεχνολογία των δορυφόρων. Η εφαρμογή τους σε συνδυασμό με το ευρωπαϊκό σύστημα ακριβούς εντοπισμού μέσω δορυφόρου θα προσφέρει νέες επιλογές στην οικονομία, την οποία προς το παρόν μπορούμε μόνο να ονειρευόμαστε. Από οικονομικής άποψης, αυτός είναι ο αποτελεσματικότερος τρόπος να φέρουμε την επικοινωνία ευρέος φάσματος πιο κοντά σε όλους τους Ευρωπαίους, ασχέτως τόπου κατοικίας και χωρίς διακρίσεις. Η επικοινωνία ευρέος φάσματος μπορεί να προσφέρει στη βιομηχανία των τηλεπικοινωνιών την επιπλέον ώθηση που χρειάζεται στον παγκόσμιο ανταγωνισμό. Τέλος, παρότι εν προκειμένω παρέθεσα κατά κύριο λόγο τις οικονομικές δυνατότητες που απορρέουν, εάν υποστηρίξουμε τη στρατηγική της Λισαβόνας, θα ήθελα επίσης να επισημάνω την τεράστια προσφορά του GALILEO στις υπηρεσίες διάσωσης και στις μεταφορές. 
<SPEAKER ID="97" LANGUAGE="ES" NAME="De Palacio," AFFILIATION="Αντιπρόεδρος της Επιτροπής">
<P>
   . – Κύριε Πρόεδρε, κυρίες και κύριοι, θα ήθελα να σας ευχαριστήσω για άλλη μια φορά. Όπως έλεγα πριν από λίγο, υπήρξαν δύσκολες και σκληρές στιγμές. Θυμάμαι, για παράδειγμα, ότι μια δεδομένη στιγμή συγκεντρώθηκαν υπογραφές βουλευτών αυτού του Κοινοβουλίου, που εξέφραζαν την υποστήριξή τους για τη συνέχιση του προγράμματος GALILEO και καλούσαν το Συμβούλιο να λάβει θετικές αποφάσεις μια για πάντα.
<P>
Η επόμενη ερώτηση είναι αν το GALILEO είναι ένα ιδιωτικό σύστημα. Όχι, κυρίες και κύριοι, είναι ένα δημόσιο σύστημα που ανήκει στην Ευρωπαϊκή Ένωση. Το μόνο που υπάρχει είναι μια παραχώρηση όσον αφορά τη διαχείρισή του σε ιδιώτη. Αλλά πρέπει να καταστεί σαφές ότι είναι δημόσιο, με δημόσια ρύθμιση και επιπλέον, όπως αναφέρει πολύ σωστά ο κ. Piétrasanta στην έκθεσή του, τα δικαιώματα πνευματικής ιδιοκτησίας και άλλα πράγματα θα ωφελήσουν όλους τους πολίτες των διαφόρων χωρών της Ευρωπαϊκής Ένωσης.
<P>
Γιατί διαχείριση από μια ιδιωτική κοινοπραξία και γιατί υπηρεσίες πληρωμών; Γιατί πρόκειται να υπάρξουν υπηρεσίες πληρωμών όταν υπάρχουν δωρεάν υπηρεσίες; Διότι, όπως γνωρίζετε καλά, κυρίες και κύριοι, υπάρχουν τρία επίπεδα, ένα που είναι ανοικτό, ελεύθερο και δωρεάν για οποιονδήποτε πολίτη, όπως το GPS, αλλά σε αντίθεση με το GPS δεν υπόκειται σε ταλαντεύσεις, καθώς είναι πολιτικό και όχι στρατιωτικό πρόγραμμα.
<P>
Δεύτερον, υπάρχει ένα επίπεδο ελεύθερης πρόσβασης αλλά μέσω πληρωμής, και με αυτή την ελεύθερη πρόσβαση μέσω πληρωμής δεν θα υπάρχει μόνο καλύτερος προσδιορισμός και μεγαλύτερη ακρίβεια όσον αφορά το λαμβανόμενο σήμα, αλλά επίσης ένα πιστοποιητικό ποιότητας, δηλαδή θα είναι γνωστό ανά πάσα στιγμή αν παρέχεται πραγματικά η μέγιστη δυνατή ακρίβεια, ή αν, αντιθέτως, υπάρχει κάποια δυσκολία που την μειώνει. Αυτό είναι βασικό για ορισμένα είδη υπηρεσιών, όπως για παράδειγμα την αεροπλοήγηση. Με αυτό το πιστοποιητικό ποιότητας σήματος θα είναι δυνατή η προσγείωση, θα είναι δυνατή η αλλαγή των συστημάτων αεροπλοήγησης για παράδειγμα, και θα είναι επίσης δυνατή η προσγείωση βασιζόμενη απλά σε ένα σύστημα όπως το GALILEO.
<P>
Τέλος, θα ήθελα να ευχαριστήσω για άλλη μια φορά το Κοινοβούλιο –καθώς και το Συμβούλιο για τη θέση που υιοθέτησε τελικά– και όλες τις υπηρεσίες της Επιτροπής, και τον κ. Piétrasanta για το έργο του και τη συνεργασία του, να του ευχηθώ καλή επιτυχία στα νέα του καθήκοντα και να τον συγχαρώ που είχε την τύχη να σηματοδοτήσει την τελευταία σύνοδο της Ολομέλειας στην οποία συμμετέχει με μια τόσο σημαντική και τόσο συμβολική έκθεση για το μέλλον της Ευρώπης, όπως είναι το πρόγραμμα GALILEO.
<SPEAKER ID="98" LANGUAGE="" NAME="Πρόεδρος." AFFILIATION="">
<P>
Η ψηφοφορία θα διεξαχθεί αύριο, στις 10.30. 
<SPEAKER ID="99" LANGUAGE="" NAME="Πρόεδρος." AFFILIATION="">
<P>
– Έκθεση (A5-0007/2004) του κ. Zappalà, εξ ονόματος της αντιπροσωπείας του Ευρωπαϊκού Κοινοβουλίου στην επιτροπή συνδιαλλαγής, σχετικά με το εγκριθέν από την επιτροπή συνδιαλλαγής κοινό σχέδιο οδηγίας του Ευρωπαϊκού Κοινοβουλίου και του Συμβουλίου που αφορά τον συντονισμό των διαδικασιών σύναψης δημοσίων συμβάσεων προμηθειών, υπηρεσιών και έργων (PE-CONS 3696/03 – C5-0607/2003 – 2000/0115(COD))
<P>
– Έκθεση (A5-0008/2004) του κ. Zappalà, εξ ονόματος της αντιπροσωπείας του Ευρωπαϊκού Κοινοβουλίου στην επιτροπή συνδιαλλαγής, σχετικά με το εγκριθέν από την επιτροπή συνδιαλλαγής κοινό σχέδιο οδηγίας του Ευρωπαϊκού Κοινοβουλίου και του Συμβουλίου που αφορά τον συντονισμό των διαδικασιών σύναψης συμβάσεων στους τομείς του ύδατος, της ενέργειας, των μεταφορών και των ταχυδρομικών υπηρεσιών (PE-CONS 3695/03 – C5-0608/2003 – 2000/0117(COD)). 
<SPEAKER ID="100" LANGUAGE="SV" NAME="Cederschiöld (PPE-DE )," AFFILIATION="αναπληρώτρια εισηγήτρια.">
<P>
Επιτύχαμε μια ισορροπία με τη βοήθεια της δικαιοδοσίας του Δικαστηρίου των Ευρωπαϊκών Κοινοτήτων, του οποίου η νομολογία εφαρμόστηκε και αποτελεί έναν παράγοντα που παρέχει ασφάλεια δικαίου σε αυτόν τον τομέα. Για αυτό το ενθαρρυντικό αποτέλεσμα, θα ήθελα ιδιαίτερα να ευχαριστήσω τόσο τον εισηγητή, κ. Zappalà, όσο και τη σκιώδη εισηγήτρια, κ. Berger, της οποίας η συμμετοχή ήταν αξιόλογη. Θα ήθελα επίσης να ευχαριστήσω ιδιαίτερα ολόκληρη την κοινοβουλευτική αντιπροσωπεία και τους δύο Επιτρόπους που είναι παρόντες σήμερα και οι οποίοι, για να χρησιμοποιήσω μια συνηθισμένη έκφραση, δεν έχασαν καθόλου καιρό αλλά πραγματικά έκαναν σημαντικές πρακτικές συνεισφορές. Θα ήθελα ακόμη, αν και είναι ασύνηθες για βουλευτή του ΕΚ, να ευχαριστήσω την Προεδρία, η οποία ασχολήθηκε με αυτό το ζήτημα και με την οποία διαπραγματευτήκαμε.
<SPEAKER ID="101" LANGUAGE="" NAME="Bolkestein," AFFILIATION="Επιτροπή">
<P>
     Κύριε Πρόεδρε, βρισκόμαστε σήμερα στην τελική ευθεία για την έγκριση της πιο ολοκληρωμένης μεταρρύθμισης της κοινοτικής νομοθεσίας δημοσίων συμβάσεων από τη σύσταση της εσωτερικής αγοράς. Απλοποιεί και εκσυγχρονίζει τη νομοθεσία μας και παρέχει στον δημόσιο τομέα και τη βιομηχανία τα μέσα για τη μείωση του κόστους και την ενίσχυση της ανταγωνιστικότητας. Η σημασία της υπό συζήτηση νομοθετικής πράξης για την επίτευξη των στόχων της στρατηγικής της Λισαβόνας είναι αξιοσημείωτη. Πράγματι, οι δημόσιες συμβάσεις αποτελούν σημαντικό μέρος της εσωτερικής αγοράς, όχι μόνο λόγω του όγκου τους –το 2002, οι δημόσιες συμβάσεις ανήλθαν περίπου σε 1 500 δισεκατομμύρια ευρώ: περισσότερο από το 16% του ΑΕγχΠ, ή περισσότερο από το μισό ΑΕγχΠ της Γερμανίας– αλλά και λόγω της σημαντικής δυνατότητας για μεγαλύτερη εξοικονόμηση χρημάτων για τους ευρωπαίους πολίτες και φορολογούμενους.
<P>
Ένα πρόσφατο σχέδιο έκθεσης για τη λειτουργία των αγορών δημοσίων συμβάσεων στην ΕΕ καταδεικνύει ότι οι οδηγίες σχετικά με τις συμβάσεις συνέβαλαν σε αυξημένη διαφάνεια στις αγορές δημοσίων συμβάσεων. Τα νέα στοιχεία, με βάση δείγμα εταιρειών και δημοσίων αρχών, υποδεικνύουν ότι η αυξημένη διαφάνεια οδήγησε ουσιαστικά σε μεγαλύτερο διασυνοριακό ανταγωνισμό, σύγκλιση τιμών και χαμηλότερες τιμές σε αγαθά και υπηρεσίες που προμηθεύονται οι δημόσιες αρχές. Το πιο σημαντικό είναι ότι αυτά τα στοιχεία καταδεικνύουν ότι οι οικονομικές μεταρρυθμίσεις είναι αποτελεσματικές και αποδοτικές. Μάλιστα, η έκθεση καταδεικνύει έντονα ότι είναι δυνατή ακόμα μεγαλύτερη εξοικονόμηση στον τομέα αυτόν. Η μελέτη μεμονωμένων περιπτώσεων αποδεικνύει ότι θα μπορούσε να είχε γίνει εξοικονόμηση χρημάτων της τάξης του 12% για τη διετία 1998-2002. Η δυνητική σημασία αυτού του γεγονότος είναι εξαιρετικά μεγάλη: αν μπορεί να γίνει εξοικονόμηση χρημάτων σε ποσοστό 10%, τότε 5 χώρες θα μετατρέψουν το έλλειμμα του προϋπολογισμού τους σε πλεόνασμα και κανένα κράτος μέλος της ευρωζώνης δεν θα παρουσιάζει έλλειμμα του δημοσίου τομέα του κάτω από το όριο 3% του Συμφώνου Σταθερότητας και Ανάπτυξης! Αυτό είναι αξιοσημείωτο.
<P>
Στο πλαίσιο αυτό, θα ήθελα να συγχαρώ την επιτροπή συνδιαλλαγής –και την κ. Cederschiöld– για το εξαιρετικό έργο τους στην επίτευξη ισορροπημένου συμβιβασμού, ο οποίος επικυρώνει και διασφαλίζει την πρόοδο που σημειώθηκε από την πρόσφατη νομολογία όσον αφορά τις δυνατότητες χρήσης περιβαλλοντικών και κοινωνικών κριτηρίων ανάθεσης των συμβάσεων. Επιπλέον, όπως είπε η κ. Cederschiöld, θα ήθελα να δώσω έμφαση στη σύγκλιση μεταξύ αυτής της λύσης και της τελευταίας απόφασης του Ευρωπαϊκού Δικαστηρίου της 4ης Δεκεμβρίου 2003 –δύο ημέρες μετά τη συνεδρίαση της επιτροπής συνδιαλλαγής– η οποία επιβεβαίωσε τις τέσσερις προϋποθέσεις που συμφωνήθηκαν στη συνδιαλλαγή και οι οποίες πρέπει να πληρούνται από τα κριτήρια ανάθεσης σύμβασης προκειμένου να είναι έγκυρη. Εφόσον πληρούνται οι προϋποθέσεις, οι μέθοδοι παραγωγής μπορούν να χρησιμοποιηθούν ως κριτήρια ανάθεσης σύμβασης χωρίς να αναφέρονται ρητώς. Κριτήρια ανάθεσης αντίστοιχα με αυτά που αναφέρθηκαν στην πρόσφατη απόφαση της 4ης Δεκεμβρίου θα συνεχίσουν να ισχύουν και, επιπλέον, θα βασίζονται σε σαφέστερα νομικά κείμενα.
<SPEAKER ID="102" LANGUAGE="IT" NAME="Zappalà (PPE-DE )." AFFILIATION="">
<P>
   – Κύριε Πρόεδρε, η σημασία της έκθεσης αυτής έχει ήδη επισημανθεί από τους προλαλήσαντες, αλλά τα τελευταία χρόνια προβλήθηκε και αναδείχθηκε επανειλημμένα για να φθάσουμε σε ένα αποτέλεσμα όπως το σημερινό. Για τον λόγο αυτόν, δεν θα σταθώ στη σημασία και στο περιεχόμενο της οδηγίας που βρέθηκαν ήδη στο επίκεντρο πολλών συναντήσεων και συζητήσεων. Θα ήθελα μόνο να προβώ εν τάχει σε δύο παρατηρήσεις: με την πρώτη θέλω να επισημάνω ότι η οδηγία αυτή τίθεται σε ισχύ τη στιγμή που πραγματοποιείται η διεύρυνση και, κατά συνέπεια, θα υπάρξουν καλύτερες συνθήκες για τα 15 κράτη μέλη, αλλά και για τις 25 χώρες που θα ενταχθούν σε λίγους μήνες στην Ένωση.
<P>
Δέχομαι με βαθιά ικανοποίηση όσα είπε ο Επίτροπος Bolkestein σχετικά με την ποιότητα. Ως εισηγητής προσπάθησα πολλές φορές να δώσω έμφαση προπαντός στο πρόβλημα της ποιότητας. Γνωρίζω ότι η Επιτροπή κινείται προς αυτήν την κατεύθυνση με άλλες πρωτοβουλίες και, κατά συνέπεια, ελπίζω ότι στη σύναψη μιας σύμβασης με κριτήριο τη σχέση ποιότητας/κόστους, η ποιότητα θα αποτελεί πάντοτε προτεραιότητα, ιδίως στις υπηρεσίες των επαγγελματιών.
<P>
Έχοντας ασχοληθεί τέσσερα χρόνια με το θέμα αυτό ως εισηγητής από κοινού με πολλούς άλλους συναδέλφους, ολοκληρώνω ευχαριστώντας ειλικρινά όλους όσοι υπήρξαν πρωτεργάτες ενός τόσο σημαντικού αποτελέσματος για την Ευρωπαϊκή Ένωση: την Πρόεδρο της επιτροπής συνδιαλλαγής, στην οποία αφιέρωσα μεγάλο μέρος του χρόνου μου, για τις ικανότητες που επέδειξε στην καθοδήγηση της τελικής φάσης· την Επιτροπή στο πρόσωπο του Επιτρόπου Bolkestein. Θα ήθελα επίσης να αναφερθώ στον κ. Alfonso Vattela και σε όλη την ομάδα του, με την οποία συνεργασθήκαμε επί μακρόν και συχνά διαφωνήσαμε, αλλά πάντοτε με το εποικοδομητικό πνεύμα της Ευρωπαϊκής Ένωσης.
<P>
Θα ήθελα επίσης να αναφέρω και να ευχαριστήσω την Πρόεδρο και σημερινή υπουργό Εξωτερικών της Ισπανίας η οποία προήδρευσε της επιτροπής και εργάσθηκε σκληρά επ’ αυτού του θέματος, την κ. de Palacio· την Ομάδα του Ευρωπαϊκού Λαϊκού Κόμματος (Χριστιανοδημοκράτες) και των Ευρωπαίων Δημοκρατών που μου ανέθεσε αυτό το καθήκον, γεγονός για το οποίο ευχαριστώ τον Πρόεδρο Poettering· τον σημερινό Πρόεδρο κ. Gargani, αλλά και όλους τους συναδέλφους της Επιτροπής Νομικών Θεμάτων και Εσωτερικής Αγοράς και προπαντός την κ. Berger, η οποία, ως σκιώδης εισηγήτρια της Ομάδας του Κόμματος των Ευρωπαίων Σοσιαλιστών, επέδειξε πολλή υπομονή και με την οποία ολοκληρώσαμε μια σημαντική διαδικασία· τον συνάδελφο κ. Lehne, συντονιστή του Ευρωπαϊκού Λαϊκού Κόμματος στο πλαίσιο της Επιτροπής Νομικών Θεμάτων και Εσωτερικής Αγοράς· τον δικηγόρο κ. Preto, πολύτιμο πρωτεργάτη όλων όσων κατορθώσαμε· όλους τους σκιώδεις εισηγητές και, τέλος, την ιταλική Προεδρία, η οποία ολοκλήρωσε το τελευταίο εξάμηνο ένα έργο που προώθησε προηγουμένως η ισπανική Προεδρία και με τον υπουργό κ. Buttiglione και όλη την ιταλική αντιπροσωπεία μάς επέτρεψε να κλείσουμε αυτήν την υπόθεση προς όφελος όλων.
<SPEAKER ID="103" LANGUAGE="DE" NAME="Berger (PSE )." AFFILIATION="(Χειροκροτήματα)">
<P>
   – Κύριε Πρόεδρε, θα ήθελα και εγώ να αρχίσω ευχαριστώντας θερμά όλους εκείνους που συμμετείχαν στο έργο που τώρα ολοκληρώνουμε – όπως ανέφερε ο εισηγητής, εργαστήκαμε μαζί για τέσσερα χρόνια. Η αντιμετώπιση ενός πολύ περίπλοκου και εκτεταμένου υλικού ήταν για μένα μια από τις καλύτερες προσωπικές μου εμπειρίες εδώ στο Ευρωπαϊκό Κοινοβούλιο. Ευχαριστώ την Επιτροπή, ευχαριστώ και τον κ. Επίτροπο που σήμερα μας υπενθύμισε ξανά πόσο μεγάλη οικονομική σημασία έχει αυτό το νομοθετικό έργο. Όταν ασχολείται κανείς με επιμέρους διατυπώσεις, εύκολα χάνει τη γενική εικόνα και δεν βλέπει πια τη μεγάλη σημασία αυτού του προγράμματος. Θεωρώ λοιπόν ότι είναι σημαντικό να το φέρουμε και πάλι στη μνήμη μας καθώς τελειώνει το ζήτημα. Ευχαριστώ επίσης τον εισηγητή κ. Zappalá που χρειάστηκε να επιστρατεύσει μεγάλη υπομονή για να αντιμετωπίσει τις επιθυμίες μου. Νομίζω ότι μπορεί οι γνώμες να διαφέρουν ως προς τον απολογισμό της ιταλικής Προεδρίας, που άλλωστε εκτιμάται διαφοροποιημένα εδώ στο Σώμα, αλλά η θετική έκβαση αυτής της διαδικασίας συνδιαλλαγής ασφαλώς μπορεί να καταγραφεί στο ενεργητικό της. Φυσικά, αύριο θα συστήσω στην Ομάδα μου να εγκρίνει το αποτέλεσμα της συνδιαλλαγής. Αυτό δεν το κάνω με μισή καρδιά, σαν να ήταν ένας τυχαίος συμβιβασμός, παρά το κάνω επειδή είμαι πεπεισμένη ότι το αποτέλεσμά μας είναι κατά 90% πολύ καλό.
<SPEAKER ID="104" LANGUAGE="SV" NAME="Thors (ELDR )." AFFILIATION="Concordia Bus Finland">
<P>
Η εισηγήτριά μας στην επιτροπή συνδιαλλαγής, κ. Cederschiöld, την οποία ήθελα να ευχαριστήσω για το εποικοδομητικό έργο της, ανέφερε ότι η διαφάνεια είχε αυξηθεί σημαντικά. Πιστεύω ότι αυτό που πέτυχε η επιτροπή συνδιαλλαγής, και το οποίο είναι πράγματι πιο κοντά στη φιλελεύθερη ιδέα, είναι αυτό που ενέκρινε η πλειοψηφία στη δεύτερη ανάγνωση. Είναι σημαντικό για τους ανταγωνιστές να μπορούν επίσης να δουν το τελικό αποτέλεσμα μιας διαδικασίας υποβολής προσφορών και να μπορούν να κρίνουν αν έχουν γίνει λάθη. Αυτό είναι το σημαντικότερο στην καταπολέμηση της διαφθοράς και συμβάλλει στο να έχουν τα χρήματά μας μεγαλύτερη απόδοση.
<SPEAKER ID="105" LANGUAGE="SV" NAME="Schörling (Verts/ALE )." AFFILIATION="">
<P>
Δυστυχώς, είδα από την αρχή ότι η Επιτροπή δεν θέλησε πραγματικά να αναγνωρίσει το γεγονός ότι τα άρθρα 2 και 6 της Συνθήκης, μαζί με το έκτο περιβαλλοντικό πρόγραμμα δράσης και άλλα έγγραφα πολιτικής, δηλώνουν σαφώς ότι τα περιβαλλοντικά και κοινωνικά θέματα πρέπει να ενσωματωθούν στο σύνολο της πολιτικής της ΕΕ και ότι οι δημόσιες προμήθειες πρέπει να χρησιμοποιούνται προκειμένου να επιτευχθεί ο στόχος της αειφόρου ανάπτυξης. Το αποτέλεσμα της συνδιαλλαγής είναι σαφέστατα καλύτερο από την αρχική πρόταση της Επιτροπής και τους παλαιούς κανόνες, αλλά νομίζω ότι χάσαμε δυστυχώς μια μοναδική ευκαιρία να είμαστε τόσο προοδευτικοί όσο οι δεσμεύσεις μας και η συζήτηση για την αειφόρο ανάπτυξη θα απαιτούσαν.
<P>
Νομίζω ότι το Συμβούλιο επέδειξε ισχυρότερη βούληση και μεγαλύτερη ευελιξία, για παράδειγμα μέσω της αύξησης της οριακής τιμής. Πιστεύω, μολαταύτα, ότι, κατά τη διάρκεια της συνδιαλλαγής, αποτύχαμε να επιλύσουμε το σημαντικό ζήτημα που ανέκυψε από το γεγονός ότι, με μια τιμή 14% του ΑΕγχΠ, οι δημόσιες συμβάσεις θα μπορούσαν πραγματικά να έχουν κάποια σημασία για την περιβαλλοντική πολιτική της ΕΕ και να προάγουν τις “πράσινες” συμβάσεις. Θα ήθελα να ευχαριστήσω τους συναδέλφους μου βουλευτές του ΕΚ, που αγωνίστηκαν για αυτό κατά τη διάρκεια των διαπραγματεύσεων συνδιαλλαγής. Τα κριτήρια που λέγεται ότι είναι περιβαλλοντικού χαρακτήρα είναι μεταξύ αυτών που, σύμφωνα με τη συμφωνημένη διατύπωση, πρέπει να καθορίζονται από τον αναθέτοντα φορέα. Αυτός ο όρος δεν περιλαμβάνει, ωστόσο, τις μεθόδους διά των οποίων κατασκευάζονται τα αγαθά. Ούτε περιλαμβάνει την προοπτική του κύκλου ζωής του προϊόντος, δηλαδή την περίοδο από την κατασκευή των αγαθών μέχρι τη μετατροπή τους σε απορρίμματα. Ούτε περιλαμβάνει τέλος τις μακροπρόθεσμες συνέπειες, αλλά ούτε και την ενσωμάτωση του εξωτερικού κόστους.
<SPEAKER ID="106" LANGUAGE="" NAME="Harbour (PPE-DE )." AFFILIATION="(">
<P>
   – Κύριε Πρόεδρε, αναρωτιέμαι τι ακριβώς εννοούσε η κ. Thors όταν ανέφερε ότι η πρόταση “οδηγείται σε ασφαλές λιμάνι”, ειδικά όταν κοιτούσε κατευθείαν εμένα εκείνη τη στιγμή. Ο κ. Zappalà ήταν αυτός που κατηύθυνε κυρίως αυτό το ζήτημα, αλλά ήταν ιδιαίτερα ευχάριστη η συνεργασία με πολλούς συναδέλφους. Θέλω επίσης να απονείμω εύσημα στην κ. Cederschiöld για τη σοφή ηγεσία της, η οποία μας έδωσε τη δυνατότητα να καταλήξουμε σε ένα πολύ ικανοποιητικό αποτέλεσμα αυτής της συνδιαλλαγής.
<P>
Θα ήθελα να αναφερθώ στο σημείο που έθιξε η κ. Schörling, εξ ονόματος των συναδέλφων της στην Ομάδα ΠΡΣ/ΕΕΣ, αλλά και άλλοι, ότι οι συμβατικοί όροι πρέπει να περιλαμβάνουν σαφώς και άλλους παράγοντες εκτός από τα οικονομικά κριτήρια – όπως διαπιστώσαμε από την περίφημη υπόθεση των λεωφορείων στο Ελσίνκι. Όσον αφορά τα κοινωνικά και οικονομικά κριτήρια, αυτό πρέπει να γίνεται με ανοικτό τρόπο και χωρίς διακρίσεις ως μέρος της δημόσιας σύναψης συμβάσεων. Αυτό το σημείο διασφαλίσαμε στη συνδιαλλαγή και πιστεύω ότι καταλήξαμε σε μια εύλογη συμφωνία, η οποία θα περιληφθεί στις νέες μεταρρυθμιστικές διαδικασίες που πρέπει να εφαρμοστούν και να αποδώσουν αποτελέσματα ώστε να ολοκληρωθεί τελικά η εσωτερική αγορά. 
<SPEAKER ID="107" LANGUAGE="DE" NAME="Gebhardt (PSE )." AFFILIATION="">
<P>
   – Κύριε Πρόεδρε, κύριε Harbour, μπορώ να συμφωνήσω μαζί σας. Οι καπετάνιοι, ο κ. Zappalà και η κ. Berger, μας οδήγησαν σε ένα ασφαλές λιμάνι, αφού η επιτροπή συνδιαλλαγής αναγκάστηκε να περάσει αρκετές τρικυμίες. Μπορώ επίσης να πω ότι τελικά είμαι αρκετά ευχαριστημένη με το αποτέλεσμα που επιτύχαμε, μολονότι, όπως είναι φυσικό, θα θέλαμε όπως και όλοι οι άλλοι να πετύχουμε περισσότερα. Ωστόσο, πετύχαμε πολλά και πρέπει να υπογραμμίσω ως σοσιαλδημοκράτισσα ότι πήραμε την έγκριση τόσο της Επιτροπής όσο και του Συμβουλίου. Είναι θετικό το γεγονός ότι μπορέσαμε να επιβάλουμε τα κριτήρια –όσον αφορά την αειφορία, την προστασία του περιβάλλοντος και τις κοινωνικές πτυχές, αλλά και π.χ. τις ειδικές διατάξεις για τα άτομα με ειδικές ανάγκες– και ότι τελικά εξασφαλίσαμε την έγκριση της Επιτροπής και του Συμβουλίου. Πιστεύω ότι θα τα καταφέρουμε πολύ καλά με αυτή τη βάση. Στον εν λόγω τομέα θα θέλαμε πραγματικά περισσότερα, οπωσδήποτε όμως επιτύχαμε αυτά τα κριτήρια που δίνουν τη δυνατότητα ελέγχου των προκηρύξεων υποβολής προσφορών.
<P>
Με τον τρόπο αυτόν διασφαλίσαμε ότι δεν θα εγκρίνεται πάντοτε η πιο οικονομική προσφορά παρά η καλύτερη. Όπως είπε ξεκάθαρα και ο κ. Zappalà, το φθηνότερο δεν είναι πάντα και το καλύτερο, αλλά παίζει ρόλο και η ποιότητα. Σε συνάρτηση με αυτό επιτύχαμε και κάτι άλλο που θεωρώ επίσης πολύ σημαντικό και ανέκαθεν ανέφερα. Αφήνοντας στο δημόσιο τη δυνατότητα να αποφασίζει εάν θα περιλάβει κριτήρια στις προκηρύξεις υποβολής προσφορών και ποια θα είναι αυτά, επιτύχαμε την ενίσχυση της τοπικής αυτοδιοίκησης. Έτσι το δημόσιο διατηρεί μια κάποια ελευθερία σε περιφερειακό και τοπικό επίπεδο, την οποία οπωσδήποτε χρειάζεται προκειμένου να ασκήσει την οικονομική πολιτική του και θεωρώ ότι και ως προς αυτό επιτύχαμε κάτι καλό. Ευχαριστώ και πάλι την κ. Berger για την πολύ καλή εργασία της. Επιτύχαμε κάτι καλό και μπορούμε να το εγκρίνουμε χωρίς ενδοιασμό, ακόμη κι αν βασικά, όπως είπα, θα ήταν καλύτερο να πετυχαίναμε περισσότερα. 
<SPEAKER ID="108" LANGUAGE="" NAME="Miller (PSE )." AFFILIATION="(">
<P>
   – Κύριε Πρόεδρε, θα ήθελα να ευχαριστήσω όλους όσοι συμμετείχαν στη συνδιαλλαγή. Όπως επεσήμανε ο κ. Zappalà, δεν συμφωνούμε πάντα, αλλά καταφέραμε τελικά να καταλήξουμε σε απόφαση. Οι δύο αυτές οδηγίες αποτελούν βήμα προόδου – δεν είναι τεράστιο βήμα, όπως ανέφερε η κ. Schörling, αλλά τουλάχιστον σημειώθηκε κάποια πρόοδος. Σε σύγκριση με την αρχική κατάσταση, αυτό που έχουμε σήμερα αποτελεί σημαντική πρόοδο. Αλλά γιατί συμβαίνει αυτό;
<P>
Μιλήσαμε απόψε για την τεράστια αγορά που εμπλέκεται στον συνολικό τομέα της σύναψης δημοσίων συμβάσεων. Ο ίδιος ο Επίτροπος ανέφερε τα τεράστια ποσά που εμπλέκονται. Πολύ συχνά, όμως, όταν μιλάμε για την αγορά και τις δημόσιες συμβάσεις, αναφερόμαστε απλώς σε μια οικονομική αγορά. Οι δύο αυτές οδηγίες τα αλλάζουν όλα αυτά: τώρα καθιερώνονται κοινωνικά και οικονομικά κριτήρια. Αυτό σημαίνει ότι η αρμόδια αρχή για τη σύναψη συμβάσεων δεν χρειάζεται να αποδέχεται τη χαμηλότερη προσφορά. Οι αρμόδιες αρχές για τη σύναψη συμβάσεων μπορούν επίσης να λαμβάνουν υπόψη την πρόσφατη νομολογία, και χαίρομαι που ο Επίτροπος επεσήμανε την απόφαση της 4ης Δεκεμβρίου. Έχουμε επίσης τη δικαστική απόφαση του Ιουλίου για την υπόθεση των λεωφορείων Altmark και, όπως επεσήμανε η κ. Thors, την υπόθεση των λεωφορείων του Ελσίνκι.
<P>
Το Κοινοβούλιο προσέθεσε μια κοινωνική διάσταση στην οικονομική νομοθεσία. Δεν πρέπει ποτέ να ξεχνάμε, στην προσπάθειά μας για την επίτευξη ανταγωνιστικής οικονομίας μέχρι το 2010, ότι η προσπάθεια αυτή πρέπει να συνοδεύεται από κοινωνική πρόοδο. Για τον λόγο αυτόν, η ψήφος μου αύριο θα είναι θετική: μολονότι ψήφισα κατά αυτής της συνδιαλλαγής, τώρα θα ψηφίσω υπέρ. 
<SPEAKER ID="109" LANGUAGE="DE" NAME="Wuermeling (PPE-DE )." AFFILIATION="">
<P>
   – Κύριε Πρόεδρε, κύριε Επίτροπε, κύριε Zappalà, κυρίες και κύριοι, θα ήθελα κι εγώ να εκφράσω τις ευχαριστίες μου. Συγκρίνοντας τις διάφορες αγορεύσεις που έγιναν, σχηματίζει κανείς την εντύπωση ότι τα λιμάνια όπου υποτίθεται ότι αγκυροβόλησε το πλοίο είναι διαφορετικά. Θα ήθελα να σας παρουσιάσω το δικό μου. Όντως, η Ομάδα του ΕΛΚ αρχικά απέρριψε την κοινή θέση. Κατά τη δική μας άποψη, ωστόσο, στη διαδικασία συνδιαλλαγής σημειώθηκε σε αρκετά σημεία ουσιαστική πρόοδος προς την κατεύθυνση που επιθυμούμε, και αυτό μας έδωσε τη δυνατότητα να εγκρίνουμε το αποτέλεσμα της συνδιαλλαγής στην τρίτη ανάγνωση. Θεωρώ ότι οι βελτιώσεις που επιτεύχθηκαν αφορούν κυρίως το γεγονός ότι αυτή η πρόταση συμβιβασμού είναι περισσότερο προσανατολισμένη προς την οικονομία της αγοράς από την κοινή θέση. Διατηρείται, αλλά και επεκτείνεται, η ελευθέρωση της σύναψης δημοσίων συμβάσεων χάρη στην εσωτερική αγορά. Εμείς είχαμε ανησυχίες μήπως η υπερβολή ως προς τα περιβαλλοντικά και κοινωνικά κριτήρια φέρει την εσωτερική αγορά πάλι προς τα πίσω σε σύγκριση με την κατάσταση που είχε επιτευχθεί το 1993. Αυτό αποφεύχθηκε χάρη στην εμπνευσμένη προεδρία της κυρίας Cederschiöld, αλλά και χάρη στην πολύ ουσιαστική βοήθεια της Επιτροπής, και για τον λόγο αυτόν είμαστε σε θέση να εγκρίνουμε αυτόν τον συμβιβασμό.
<SPEAKER ID="110" LANGUAGE="SV" NAME="Karlsson (PSE )." AFFILIATION="">
<SPEAKER ID="111" LANGUAGE="" NAME="Bolkestein," AFFILIATION="Επιτροπή">
<P>
Θέλω να πω λίγα πράγματα ως απάντηση στην κ. Schörling σχετικά με το ζήτημα των μεθόδων παραγωγής. Θα ήθελα να την καθησυχάσω σχετικά με τις διαπιστώσεις του Ευρωπαϊκού Δικαστηρίου. Στην απόφασή του της 4ης Δεκεμβρίου 2003, το Δικαστήριο επιβεβαίωσε και επανέλαβε τις διαπιστώσεις του σχετικά με την περίφημη υπόθεση των λεωφορείων του Ελσίνκι, δηλαδή ότι η απαίτηση σύμφωνα με την οποία η παρεχόμενη ενέργεια πρέπει να παράγεται από ανανεώσιμες πηγές ενέργειας είναι, από μόνη της, αποδεκτή. Το Δικαστήριο προσέθεσε ότι σε αυτό το κριτήριο ανάθεσης σύμβασης μπορεί να δοθεί πρωτεύουσα σημασία και σε αυτή την περίπτωση η σχετική βαρύτητα ήταν 45%.
<P>
Καταλήγοντας, και για να καθησυχάσω την κ. Schörling, η απόφαση επιβεβαιώνει ότι, τόσο σύμφωνα με την ισχύουσα νομοθεσία όσο και σύμφωνα με το κοινό κείμενο, οι μέθοδοι παραγωγής αποτελούν νόμιμα κριτήρια ανάθεσης συμβάσεων και μπορούν να λάβουν μεγάλη βαρύτητα, εφόσον πάντα το κριτήριο διαμορφώνεται και εφαρμόζεται με τρόπο ο οποίος ανταποκρίνεται στις τέσσερις απαιτήσεις που ορίζονται ρητώς τόσο στην υπόθεση του Ελσίνκι όσο και στην αιτιολογική σκέψη 1 του κοινού κειμένου.
<P>
Για άλλη μια φορά, θα ήθελα να εκφράσω τις ευχαριστίες της Επιτροπής για το γεγονός ότι, όπως ανέφερε ένας βουλευτής, το έργο γι’ αυτόν τον σημαντικό φάκελο ολοκληρώθηκε εντός της παρούσας κοινοβουλευτικής περιόδου. Θέλω να ευχαριστήσω τον εισηγητή, κ. Zappalà, τη σκιώδη εισηγήτρια, κ. Cederschiöld και όλους όσοι συμμετείχαν. Ολοκληρώνω ευχαριστώντας τον κ. Miller, ο οποίος συμφώνησε τελικά να υποστηρίξει την πρόταση, μολονότι την είχε καταψηφίσει στην επιτροπή συνδιαλλαγής. 
<SPEAKER ID="112" LANGUAGE="" NAME="Πρόεδρος." AFFILIATION="(Η συνεδρίαση διακόπτεται στις 19.55 και συνεχίζεται στις 21.00)">
<P>
Η ψηφοφορία θα διεξαχθεί αύριο στις 10.30.
<SPEAKER ID="113" LANGUAGE="" NAME="" AFFILIATION="Αντιπροέδρου">
<SPEAKER ID="114" LANGUAGE="" NAME="Πρόεδρος." AFFILIATION="">
<P>
   Η ημερήσια διάταξη προβλέπει τη συζήτηση της έκθεσης (A5-0006/2004) της κ. Corbey, εξ ονόματος της αντιπροσωπείας του Ευρωπαϊκού Κοινοβουλίου στην επιτροπή συνδιαλλαγής, σχετικά με το εγκριθέν από την επιτροπή συνδιαλλαγής κοινό σχέδιο οδηγίας του Ευρωπαϊκού Κοινοβουλίου και του Συμβουλίου που τροποποιεί την οδηγία 94/62/ΕΚ για τις συσκευασίες και τα απορρίμματα συσκευασίας (PE-CONS 3697/03 – C5-0629/2003 – 2001/0291(COD)). 
<SPEAKER ID="115" LANGUAGE="NL" NAME="Corbey (PSE )," AFFILIATION="εισηγήτρια">
<P>
   . – Κύριε Πρόεδρε, κυρία Επίτροπε, κυρίες και κύριοι, είμαστε έτοιμοι να δώσουμε την έγκρισή μας στην αναθεώρηση της οδηγίας για τις συσκευασίες και τα απορρίμματα συσκευασίας. Στις 4 Δεκεμβρίου, η αντιπροσωπεία του Κοινοβουλίου στην επιτροπή συνδιαλλαγής ενέκρινε τη συμφωνία στην οποία κατέληξε με το Συμβούλιο με μεγάλη πλειοψηφία. Ως εισηγήτρια, είμαι πολύ ικανοποιημένη γι’ αυτό, και θα εξηγήσω εν συντομία γιατί.
<P>
Υπήρχαν δύο σοβαρά σημεία υπό συζήτηση και πέντε δευτερεύοντα. Θα αρχίσω με τα δευτερεύοντα σημεία: καταρχάς, ο ορισμός της συσκευασίας. Είμαι σίγουρη ότι θυμάστε ζωντανά την ομάδα πίεσης και τη συζήτηση για τις γλάστρες, τις θήκες για CD, τους κυλίνδρους της μάσκαρα και τα βαζάκια των καλλυντικών. Το Κοινοβούλιο ήθελε να αποφύγει μια συνέχιση της συζήτησης για τις γλάστρες. Η λύση που βρέθηκε είναι ρεαλιστική: τα νέα προϊόντα δεν εισάγονται στα παραρτήματα, αλλά ζητείται από την Επιτροπή να δώσει προτεραιότητα στην εξέταση, όπου είναι αναγκαίο, αυτών των προϊόντων που αποτελούν αντικείμενο νομικής αμφισβήτησης: θήκες για CD, γλάστρες, ρολά χαρτιού τουαλέτας και παρόμοια είδη. Το Συμβούλιο δέχτηκε την ουσία της τροπολογίας του Κοινοβουλίου που αφορά τον βασικό ορισμό της συσκευασίας.
<P>
Το τελευταίο από τα δευτερεύοντα σημεία αφορά τις προθεσμίες. Η ισχύουσα οδηγία για τις συσκευασίες και τα απορρίμματα συσκευασίας προβλέπει μια περιορισμένη αναβολή της επίτευξης των στόχων για την Ελλάδα, την Ιρλανδία και την Πορτογαλία. Το Κοινοβούλιο ήταν διατεθειμένο να χορηγήσει μια αναβολή από το 2008 ώς το 2010, το Συμβούλιο προτιμούσε ώς το 2012, και έτσι συμφωνήσαμε για το 2011.
<P>
Τα δύο δυσκολότερα σημεία αφορούσαν την τροπολογία όσον αφορά τα νέα κράτη μέλη, καθώς και τις πρόσφατες αποφάσεις του Δικαστηρίου των Ευρωπαϊκών Κοινοτήτων. Καταρχάς, όσον αφορά τα νέα κράτη μέλη, το ζήτημα ήταν ποιος θα καθορίσει τις προθεσμίες για αυτές τις χώρες. Το Κοινοβούλιο ήθελε να παρουσιάσει η Επιτροπή μια πρόταση επί της οποίας θα ελάμβαναν στη συνέχεια απόφαση το Κοινοβούλιο και το Συμβούλιο. Το Συμβούλιο προτιμούσε να ασχοληθεί με αυτό το ζήτημα μέσω μιας δήλωσης για τις διμερείς συμφωνίες με κάθε προσχωρούσα χώρα βάσει του άρθρου 57 της Συνθήκης Προσχώρησης. Το Κοινοβούλιο υποστήριξε σθεναρά τη θέση του στη δεύτερη ανάγνωση. Το αποτέλεσμα ήταν η συμπερίληψη μιας σαφώς διατυπωμένης αιτιολογικής σκέψης στην οδηγία: αυτή περιέχει τις αιτήσεις για παρέκκλιση από τις εν λόγω χώρες, και η τελική απόφαση θα ληφθεί σύμφωνα με τις ενδεδειγμένες νομικές διαδικασίες. Από την άποψη του Κοινοβουλίου, αυτό σημαίνει μια σημαντική βελτίωση επί της αρχικής θέσης του Συμβουλίου.
<P>
Η αυριανή ψηφοφορία ολοκληρώνει την αναθεώρηση της οδηγίας για τις συσκευασίες και τα απορρίμματα συσκευασίας, αλλά όχι τη συζήτηση για το ευρύτερο πλαίσιο της ανακύκλωσης, την πρόληψη των απορριμμάτων και τη χρήση των φυσικών πόρων. Η συζήτηση έχει ήδη ξεκινήσει στο Σώμα αυτό, με τη συζήτηση γα τη θεματική στρατηγική που παρουσίασε η Επιτροπή. Η συμφωνία αυτή για την οδηγία σχετικά με τις συσκευασίες και τα απορρίμματα συσκευασίας δείχνει τον δρόμο προς ένα νέο νομοθετικό καθεστώς. Το Κοινοβούλιο ήθελε να δει μεγαλύτερη έμφαση στον περιβαλλοντικό αντίκτυπο της νομοθεσίας σε έναν ευέλικτο τρόπο εργασίας. Σε μια διευρυμένη Ένωση με μεγαλύτερη πολυμορφία δεν θα είναι πλέον δυνατό και για τα 25 κράτη μέλη να θέσουν τους ίδιους στόχους για την ανακύκλωση και την ανάκτηση. Οι συζητήσεις μας σχετικά με την οικολογική αποδοτικότητα στην πρώτη ανάγνωση και για το οικονομικό κόστος στη δεύτερη ανάγνωση μας οδηγούν σχεδόν αναπόφευκτα στο συμπέρασμα ότι τα βέλτιστα ποσοστά ανακύκλωσης των χωρών μπορούν να διαφέρουν σημαντικά, και τελικά ότι πρέπει να βαδίσουμε σε αυτό το μονοπάτι. Για να το κάνουμε, ωστόσο, πρέπει καταρχάς να θέσουμε σαφείς στόχους ανακύκλωσης· πράγματι, αυτός είναι τελικά ο στόχος της νομοθεσίας αυτής.
<P>
Εν είδει συμπεράσματος, θα ήθελα να εκφράσω τις ειλικρινείς ευχαριστίες μου σε όλες τις Ομάδες για τη συνεργασία τους, και να πω δυο λόγια ευχαριστίας στην εξαίρετη ομάδα συνδιαλλαγής υπό την εξαιρετικά ικανή ηγεσία του Αντιπροέδρου Imbeni. 
<SPEAKER ID="116" LANGUAGE="ES" NAME="Ayuso González (PPE-DE )." AFFILIATION="">
<P>
Επομένως θα ήθελα να συγχαρώ πολύ θερμά την εισηγήτρια, κ. Corbey, και να την ευχαριστήσω για το έργο της και την ευελιξία που επέδειξε προκειμένου να επιτευχθεί αυτή η συμφωνία. Αυτή η συμφωνία δεν ήταν καθόλου εύκολη διότι, πέρα από τις μακρές και έντονες συζητήσεις που είχαμε στην Επιτροπή Περιβάλλοντος, Δημόσιας Υγείας και Πολιτικής των Καταναλωτών, αντιμετωπίσαμε επιπρόσθετα νομικά προβλήματα, που απορρέουν από την απόφαση του Δικαστηρίου αναφορικά με την έννοια του όρου “ανάκτηση”.
<P>
Θα ήθελα επίσης να ευχαριστήσω όλους τους βουλευτές που συνέβαλαν σημαντικά στη βελτίωση αυτής της οδηγίας, και ιδιαίτερα την Πρόεδρο της Επιτροπής, κ. Jackson.
<SPEAKER ID="117" LANGUAGE="" NAME="Bowe (PSE )." AFFILIATION="(">
<P>
Θέσαμε ορισμένους πολύ δύσκολους στόχους. Αναγνωρίσαμε ότι η οδηγία αυτή θα τεθεί σε ισχύ σε μια περίοδο κατά την οποία η Ένωση διευρύνεται και μια σειρά προτύπων και στόχων που ίσχυαν στο παρελθόν για την ομάδα των 15 θα πρέπει τώρα να επεκταθούν σε 25 κράτη μέλη. Αναγνωρίζοντας την ύπαρξη ασθενέστερων κρατών μελών ακόμη και ανάμεσα στα υπάρχοντα 15, προβλέψαμε εύλογα παρεκκλίσεις.
<SPEAKER ID="118" LANGUAGE="DA" NAME="Andersen (EDD )." AFFILIATION="">
<P>
Αυτό που λείπει από την οδηγία νομίζω ότι είναι η αναφορά στη γρήγορη κατάργηση των πολυβινυλοχλωριδίων (PVC) και των φθαλικών ενώσεων. Όσο χρησιμοποιούνται τα PVC και οι φθαλικές ενώσεις, πρέπει να επιβληθεί ένας φόρος σε αυτά και να χρησιμοποιείται για την αποκατάσταση τόσο της ζημιάς που δημιούργησε η χρήση των PVC όσο και για τη μετάβαση στη χρήση των οικολογικά πρόσφορων εναλλακτικών. Η αρχή “ο ρυπαίνων πληρώνει”, που επιβεβαιώθηκε από τη Συνθήκη, πρέπει να τεθεί σε εφαρμογή. Παρά τις ελλείψεις αυτές, θα ψηφίσω υπέρ της πρότασης ψηφίσματος στην έκθεση της κ. Corbey. 
<SPEAKER ID="119" LANGUAGE="" NAME="Doyle (PPE-DE )." AFFILIATION="(">
<P>
   – Κύριε Πρόεδρε, ο δρόμος ήταν πράγματι μακρύς και δύσκολος. Χαιρετίζω το αποτέλεσμα των συζητήσεων συνδιαλλαγής και θα ήθελα ειδικά να ευχαριστήσω την εισηγήτριά μας, κ. Corbey, για το άριστο έργο της και την κατανόηση σχετικά με τα θέματα αυτά. Ως ιρλανδός βουλευτής, πιστεύω ότι ωφεληθήκαμε από τη γνωστή “ιρλανδική τροπολογία”. Έχει περάσει αρκετός καιρός από τότε που κατέθεσα τροπολογία για παρέκκλιση –όχι από τους στόχους, αλλά από το χρονοδιάγραμμα– για την Ιρλανδία, την Ελλάδα και την Πορτογαλία, και ευχαριστώ τους συναδέλφους για την κατανόησή τους.
<P>
Ως νησιωτικό κράτος, η Ιρλανδία εισάγει το 80% των υλικών συσκευασίας και έχει πολύ μικρή ενδογενή δυνατότητα ανακύκλωσης, καθώς ο πληθυσμός είναι διασκορπισμένος. Τα δημογραφικά στοιχεία, η υποδομή, το μέγεθος και η απομόνωση καθιστούν πολύ δύσκολο για την Ιρλανδία να εκπληρώσει τους ίδιους στόχους και διορίες με τις άλλες χώρες. Ήμασταν υπερβολικά πίσω όταν ξεκίνησε αυτή η διαδικασία και τα τελευταία πέντε χρόνια καταφέραμε σχεδόν να πλησιάσουμε. Ο επιπλέον χρόνος που μας δόθηκε τώρα ελπίζουμε ότι θα μας επιτρέψει να μην χρειαστούμε ειδική μεταχείριση μετά το 2011, και αυτή πρέπει να είναι η φιλοδοξία μας ως χώρα. Εμείς στην Ιρλανδία πρέπει να επιτύχουμε αυτούς τους στόχους στο πλαίσιο της διαχείρισης των απορριμμάτων συσκευασίας και των αποβλήτων γενικά. Επί του παρόντος εξαρτόμαστε υπερβολικά από την εξαγωγή των απορριμμάτων μας, επειδή δεν διαθέτουμε την κατάλληλη υποδομή για τη διαχείρισή τους σε τοπικό επίπεδο, παρά τη μεγάλη πρόοδο που σημειώσαμε τα τελευταία χρόνια.
<SPEAKER ID="120" LANGUAGE="" NAME="Scallon (PPE-DE )." AFFILIATION="(">
<P>
   – Κύριε Πρόεδρε, χαιρετίζω την έμφαση που δόθηκε σε αυτή την οδηγία για την ανάγκη μείωσης των συσκευασιών που απορρίπτονται και αύξησης των στόχων για την ανακύκλωση των απορριμμάτων συσκευασίας. Όπως και η συνάδελφός μου, κ. Doyle, χαίρομαι διότι οι παρεκκλίσεις που συμφωνήθηκαν για την Ιρλανδία ισχύουν επίσης για την Πορτογαλία και την Ελλάδα.
<P>
Στην Ιρλανδία εισάγαμε σχετικά πρόσφατα την ανακύκλωση και υπήρξε πολύ θετική ανταπόκριση από το κοινό. Πιστεύω ότι χρειαζόμαστε μια καλώς εδραιωμένη νοοτροπία ανακύκλωσης, πριν προχωρήσουμε προς οποιαδήποτε κατεύθυνση. Η Ιρλανδία είναι εισαγωγική χώρα και το 75% με 80% των συσκευασιών μας προέρχεται από εισαγωγές. Επίσης, έχουμε περιορισμένη δυνατότητα χρήσης ανακυκλωμένων συσκευασιών. Δεν μπορούμε να έχουμε πρόσβαση στις αγορές ανακύκλωσης εύκολα και τα έξοδα που αυτό συνεπάγεται είναι σημαντικά για εμάς.
<P>
Χρειαζόμαστε ρεαλιστικούς στόχους σχετικά με τις νέες οδηγίες, αλλά η κυβέρνηση πιστεύει ότι μπορεί να εφαρμόσει πλήρως την οδηγία αυτή μέχρι το 2011. Η απόφαση του Ευρωπαϊκού Δικαστηρίου η οποία υπάγει την αποτέφρωση στην απόρριψη σημαίνει ότι πρέπει να βρούμε άλλα μέσα για την εκπλήρωση των στόχων ανάκτησης και θα ήθελα να πω στο σημείο αυτό ότι υπάρχει πολύ βαθιά ανησυχία γενικά μεταξύ των ιρλανδών πολιτών σχετικά με τη χρήση της αποτέφρωσης. Καθώς οι υπόλοιπες χώρες χρησιμοποιούν την αποτέφρωση όλο και λιγότερο, πιστεύω ότι εμείς στην Ευρωπαϊκή Ένωση πρέπει να εξετάσουμε πιο προσεκτικά τον τρόπο με τον οποίο προχωρούμε προς τη χρήση αυτού του συγκεκριμένου τρόπου. 
<SPEAKER ID="121" LANGUAGE="" NAME="Schreyer," AFFILIATION="Επιτροπή">
<P>
    Κύριε Πρόεδρε, η Επιτροπή χαιρετίζει το αποτέλεσμα της διαδικασίας συνδιαλλαγής και χαίρεται με την απόφαση των συννομοθετών να διπλασιάσουν τον στόχο ανακύκλωσης μέχρι το 2008. Η Επιτροπή χαιρετίζει επίσης το γεγονός ότι διαγράφεται η πιθανότητα εξεύρεσης λύσεων για δύο σημαντικά και δύσκολα ζητήματα. Το πρώτο είναι η διαδικασία έγκρισης προθεσμίας για τα υπό ένταξη κράτη και το δεύτερο είναι το ζήτημα των συνεπειών της πρόσφατης δικαστικής απόφασης για την ανάκτηση ενέργειας.
<P>
Η Επιτροπή θα ήθελε να συγχαρεί την εισηγήτρια, κ. Corbey, καθώς και όλα τα κράτη μέλη που συνέβαλαν στη διασφάλιση της επιτυχούς έκβασης αυτής της σημαντικής νομοθετικής διαδικασίας. 
<SPEAKER ID="122" LANGUAGE="" NAME="Πρόεδρος." AFFILIATION="">
<P>
Η ψηφοφορία θα διεξαχθεί αύριο στις 10.30. 
<SPEAKER ID="123" LANGUAGE="" NAME="Πρόεδρος." AFFILIATION="">
<P>
   Η ημερήσια διάταξη προβλέπει τη συζήτηση της έκθεσης (A5-0486/2003) της κ. Avilés Perea, εξ ονόματος της Επιτροπής Ελέγχου του Προϋπολογισμού, σχετικά με τη χορήγηση απαλλαγής όσον αφορά την εκτέλεση του γενικού προϋπολογισμού της Ευρωπαϊκής Ένωσης για το οικονομικό έτος 2001
<P>
Τμήμα VII – Επιτροπή των Περιφερειών (SEC(2002) 405 – C5-0247/2002 – 2002/2107(DEC)). 
<SPEAKER ID="124" LANGUAGE="ES" NAME="Avilés Perea (PPE-DE )," AFFILIATION="εισηγήτρια">
<P>
   . – Κύριε Πρόεδρε, εξετάζουμε σήμερα μια έκθεση η οποία απορρέει από την απόφαση που ελήφθη στις 8 Απριλίου του περασμένου έτους να αναβληθεί η χορήγηση απαλλαγής για την εκτέλεση του προϋπολογισμού της Επιτροπής Περιφερειών. Αυτό συνέβη επειδή, την τελευταία στιγμή, λάβαμε πληροφορίες σχετικά με ορισμένες παρατυπίες στη διαχείριση. Όταν η έκθεση είχε πρακτικά ολοκληρωθεί, ενημερωθήκαμε ότι οι λογαριασμοί ενδέχετο να περιείχαν παρατυπίες· ο δημοσιονομικός ελεγκτής ανησυχούσε ότι μπορεί να υπήρξαν παρατυπίες στην επιστροφή των οδοιπορικών και των ημερήσιων αποζημιώσεων και πιθανόν ορισμένες περιπτώσεις απάτης.
<P>
Τα αποτελέσματα αυτού του ελέγχου δεν διαπίστωσαν σοβαρές παρατυπίες. Ταυτόχρονα, η OLAF παρουσίασε έκθεση σχετικά με την πιθανότητα απάτης στην Επιτροπή Περιφερειών και δεν βρήκε καμία απόδειξη απάτης για προσωπικό όφελος ή πρόθεσης απάτης εκ μέρους του προσωπικού της Επιτροπής Περιφερειών. Διαπιστώθηκαν ορισμένες εσωτερικές διοικητικές αδυναμίες, αλλά δεν ήταν μεγάλης σημασίας, ιδιαίτερα λαμβάνοντας υπόψη ότι μεταξύ του 2001, της εν λόγω περιόδου, και της συνεδρίασής μας, η Επιτροπή Περιφερειών έχει τροποποιήσει τον εσωτερικό της κανονισμό και εισήγαγε μια σειρά αλλαγών που αποσκοπούν ακριβώς να αποτρέψουν το είδος των ατασθαλιών που μπορεί να συνέβησαν στο παρελθόν, ενώ παράλληλα δεσμεύτηκε να αλλάξει την εσωτερική διοίκηση και να παράσχει κατάρτιση στο προσωπικό της προκειμένου να αποτρέψει τυχόν παρατυπίες.
<P>
Κατόπιν συστάσεων της Νομικής Υπηρεσίας του Κοινοβουλίου, αφαιρέσαμε από την έκθεση οποιαδήποτε συγκεκριμένη αναφορά στην έκθεση της OLAF. Δεν ήταν ενδεδειγμένο να αναφερόμαστε σε μια έκθεση η οποία, λόγω της φύσης της, είναι εμπιστευτική. Επομένως, τα σχετικά αποσπάσματα θα διαγραφούν αμέσως και δεν θα ψηφίσουμε καν για το αν πρέπει να παραλειφθούν – τουναντίον, θα θεωρηθούν μη αποδεκτά, γεγονός που δεν τροποποιεί σημαντικά την έκθεση.
<P>
Όσον αφορά τις τροπολογίες που υποβλήθηκαν, μπορώ να σας πω ότι υποστηρίζω τις τροπολογίες 3, 4, 5 και 6, αλλά αντιτίθεμαι σε όλες τις υπόλοιπες.
<SPEAKER ID="125" LANGUAGE="DE" NAME="Theato (PPE-DE )." AFFILIATION="whistleblowers">
<P>
   – Κύριε Πρόεδρε, κυρίες και κύριοι, καταρχάς θέλω να ευχαριστήσω θερμά την κ. Avilés Perea που διεκπεραίωσε το δύσκολο έργο της ως εισηγήτριας με μεγάλη επιμέλεια και συστηματικότητα.
<P>
Η Επιτροπή των Περιφερειών είναι το πιο πρόσφατο και σχετικά μικρό απόκτημα της ΕΕ. Την αποτελούν πολύ ετερογενή μέλη ως προς την πολιτική θέση και τα αξιώματά τους στις πατρίδες τους. Μήπως αυτός είναι ο λόγος που δυσκολευτήκαμε τόσο πολύ ως προς την απαλλαγή για το οικονομικό έτος 2001; Στα αυτιά της Επιτροπής Ελέγχου του Προϋπολογισμού έφθασαν πληροφορίες για αδυναμίες και παρατυπίες λίγο πριν από την περασμένη άνοιξη, όταν ήθελε να ζητήσει την απαλλαγή της Επιτροπής των Περιφερειών για το 2001. Η εισηγήτρια κ. Avilés Perea τράβηξε χειρόφρενο και συνέστησε την αναβολή χορήγησης απαλλαγής και τον έλεγχο των πρακτικών της Επιτροπής των Περιφερειών, κατά προτίμηση από το Ελεγκτικό Συνέδριο. Το Κοινοβούλιο συμμορφώθηκε με αυτήν τη σύσταση. Στο μεσοδιάστημα, η εισηγήτρια και η επιτροπή εργάσθηκαν διεξοδικά και τώρα προτείνουν τη χορήγηση απαλλαγής στην Επιτροπή των Περιφερειών για το οικονομικό έτος 2001.
<P>
Αυτό όμως δεν σημαίνει ότι συγχωρήθηκαν και ξεχάστηκαν τα ύποπτα περιστατικά που σημειώθηκαν στην Επιτροπή των Περιφερειών. Προφανώς θα έρθουν ξανά στο προσκήνιο στη χορήγηση απαλλαγής για το οικονομικό έτος 2002, εφόσον μάλιστα το Ελεγκτικό Συνέδριο θα προβεί σε ακριβέστερο έλεγχο, πράγμα που δεν ήταν σε θέση να κάνει το 2001. Στην έκθεση της κ. Avilés Perea λαμβάνεται υπόψη μια σειρά συμπερασμάτων της OLAF και διατυπώνονται σαφείς απαιτήσεις προς την Επιτροπή των Περιφερειών. Δεν υπάρχει ένδειξη για προσωπικό όφελος ή οικονομική απώλεια. Οι εσφαλμένοι υπολογισμοί των εξόδων ταξιδίου στο μεταξύ διορθώθηκαν μέσω επιστροφής χρημάτων, μελλοντικά όμως πρέπει να τηρούνται αυστηρά και να μπορούν να ελέγχονται οι καταστάσεις παρόντων και ο υπολογισμός των εξόδων των μελών. Οι διαδικασίες πληρωμών πρέπει να γίνονται σύμφωνα με τις διατάξεις του δημοσιονομικού κανονισμού. Πρέπει να γίνεται σεβαστός ο θεσμικός ρόλος του εσωτερικού ελεγκτή. Ο Πρόεδρος της Επιτροπής των Περιφερειών εξήγγειλε την εφαρμογή σχεδίου δράσης για τη βελτίωση της διοίκησης και της διαχείρισης, στο οποίο πρέπει να περιληφθεί και η αντιμετώπιση των επονομαζομένων (πληροφοριοδοτών). Η Επιτροπή των Περιφερειών αποφασίζει η ίδια για ενδεχόμενες πειθαρχικές διαδικασίες. Σε γενικές γραμμές, η Επιτροπή Ελέγχου του Προϋπολογισμού ανησυχεί πολύ για τον μεγάλο βαθμό ερασιτεχνισμού και αυτοσχεδιασμού που χαρακτήριζε μέχρι τώρα τη διοίκηση.
<P>
Θα παρακολουθήσουμε τις βελτιώσεις που ζητήσαμε και μας υποσχέθηκαν με καλή προαίρεση, αλλά και με μεγάλη προσοχή, έτσι ώστε να είναι σωστή η χορήγηση απαλλαγής για το οικονομικό έτος 2001 και να ενθαρρύνουμε την Επιτροπή των Περιφερειών να συμμορφώνεται μελλοντικά με τους κανόνες. 
<SPEAKER ID="126" LANGUAGE="" NAME="Van Hulten (PSE )." AFFILIATION="(">
<P>
   – Κύριε Πρόεδρε, τον Μάρτιο του 2003, όταν η Επιτροπή Ελέγχου του Προϋπολογισμού επρόκειτο να ψηφίσει την απόφαση που θα χορηγούσε απαλλαγή στην Επιτροπή Περιφερειών για το 2001, δέχθηκα, όπως και πολλοί συνάδελφοί μου, ένα τηλεφώνημα από τον δημοσιονομικό ελεγκτή της Επιτροπής των Περιφερειών, κ. Robert McCoy. Ο κ. McCoy είχε ανησυχητικά νέα για εμάς: οι πληροφορίες που παρασχέθηκαν στο Κοινοβούλιο από την Επιτροπή των Περιφερειών κατά τη διάρκεια της διαδικασίας χορήγησης απαλλαγής ήταν εσφαλμένες.
<P>
Την επόμενη ημέρα, η Επιτροπή Ελέγχου του Προϋπολογισμού αποφάσισε να αναβάλει την ψηφοφορία ώστε να δώσει στον κ. McCoy μια ευκαιρία να εκθέσει τις απόψεις του. Ο κ. McCoy το έπραξε και απηύθυνε έκκληση για βοήθεια. Ανέφερε ότι οι απόψεις του είχαν παρερμηνευτεί από το Γενικό Γραμματέα και τον Διευθυντή Οικονομικών της Επιτροπής των Περιφερειών και ότι, παρά μια σειρά μεταρρυθμίσεων, η Επιτροπή των Περιφερειών εξακολουθούσε να αψηφά βασικούς δημοσιονομικούς κανόνες, συγκεκριμένα σε σχέση με τις διαδικασίες διαγωνισμών και τα έξοδα των μελών της.
<P>
Ως συνέπεια της παρέμβασης του κ. McCoy, η Επιτροπή Ελέγχου του Προϋπολογισμού, και στη συνέχεια η Ολομέλεια, αποφάσισε να αναβάλει τη χορήγηση απαλλαγής για την Επιτροπή των Περιφερειών και ζήτησε από το όργανο αυτό να αναθέσει, διαβάζω κατά λέξη, “την εκπόνηση ενδελεχούς, πλήρους και ανεξάρτητου λογιστικού ελέγχου σε αναγνωρισμένο εξωτερικό όργανο –κατά προτίμηση το Ευρωπαϊκό Ελεγκτικό Συνέδριο– σχετικά με τη γενική εκτέλεση του προϋπολογισμού της Επιτροπής των Περιφερειών καθώς και τη δημοσιονομική και διοικητική διαχείριση· πιστεύει ότι ο λογιστικός αυτός έλεγχος πρέπει να εξετάσει μεταξύ άλλων τους προαναφερθέντες τομείς και να εγγυηθεί τη χρήστη δημοσιονομική διαχείριση αυτού του θεσμικού οργάνου”. Συγχρόνως, αποφάσισα να διαβιβάσω την υπόθεση στην OLAF.
<P>
Τα αποτελέσματα αυτών των ερευνών προκάλεσαν έκπληξη. Στην περίπτωση του Ελεγκτικού Συνεδρίου, προκάλεσε έκπληξη επειδή λάβαμε ένα έγγραφο μίας σελίδας 300 λέξεων, το οποίο απήλλασσε πανηγυρικά την Επιτροπή των Περιφερειών. Δεν είχαμε ζητήσει αυτό. Η έκθεση της OLAF έδινε μια τελείως διαφορετική εικόνα. Είχε διαπιστώσει ένα ενδημικό πνεύμα ερασιτεχνισμού και αυτοσχεδιασμού. Αποκάλυπτε αποδείξεις επέμβασης στις διαδικασίες σύναψης συμβάσεων από υπαλλήλους της Επιτροπής των Περιφερειών και ψευδείς αιτήσεις επιστροφής εξόδων από μέλη –συμπεριλαμβανομένων πρώην προέδρων– της Επιτροπής των Περιφερειών. Συνέχιζε αναφέροντας ότι οι προσπάθειες της διοίκησης εστιάστηκαν μάλλον στην αποθάρρυνση ή αποσταθεροποίηση του αγγέλου κακών ειδήσεων, δηλαδή στη συγκεκριμένη περίπτωση του δημοσιονομικού ελεγκτή, παρά στην πραγματοποίηση αλλαγών επ’ ωφελεία της Επιτροπής των Περιφερειών.
<P>
Ο κ. McCoy, επομένως, είχε δίκιο που απευθύνθηκε σε εμάς και δικαιούται μια ειλικρινή συγγνώμη για την αντιμετώπιση που υπέστη και ένα χειροκρότημα για το θάρρος του να προβεί σε αποκαλύψεις.
<SPEAKER ID="127" LANGUAGE="NL" NAME="Mulder (ELDR )." AFFILIATION="">
<P>
   – Κύριε Πρόεδρε, ο προηγούμενος ομιλητής, ο κ. van Hulten, έδωσε μια εξαιρετική εξήγηση για το υπόβαθρο της άρνησης της χορήγησης απαλλαγής στην Επιτροπή των Περιφερειών τον Απρίλιο, και νομίζω ότι το κάνει και η κ. Avilés Perea στο ψήφισμά της· έχει κάνει πολύ καλή δουλειά.
<P>
Ως αποτέλεσμα της άρνησης χορήγησης απαλλαγής, δύο όργανα διεξήγαγαν έρευνες: το Ευρωπαϊκό Ελεγκτικό Συνέδριο και η Ευρωπαϊκή Υπηρεσία για την Καταπολέμηση της Απάτης (OLAF). Πρέπει να πω ότι η έρευνα του Ελεγκτικού Συνεδρίου με απογοήτευσε σε κάποιο βαθμό. Μια έρευνα που μπορεί να διατυπωθεί σε λίγες μόλις προτάσεις δεν είναι αυτό που εγώ θα χαρακτήριζα “διεξοδική”· για τα δικά μου γούστα ήταν μια μάλλον υπερβολικά επιφανειακή έρευνα. Τρέφω μεγαλύτερο σεβασμό για την έκθεση της OLAF, η οποία εξέτασε το θέμα με μεγαλύτερη λεπτομέρεια.
<P>
Είμαι πολύ ικανοποιημένος, συνεπώς, που το Κοινοβούλιο αυτό ενέκρινε μια τροπολογία στον προϋπολογισμό του 2004, την οποία κατέθεσε η Ομάδα του Ευρωπαϊκού Κόμματος των Φιλελευθέρων, Δημοκρατών και Μεταρρυθμιστών, προκειμένου να δοθούν άμεσα στον δημοσιονομικό ελεγκτή δύο επιπλέον μέλη προσωπικού για το ερχόμενο οικονομικό έτος. Θεωρούμε τον ρόλο του δημοσιονομικού ελεγκτή ουσιαστικό σε όλα τα ευρωπαϊκά θεσμικά όργανα. Δεν μπορεί να υπογραμμιστεί αρκετά ότι το άτομο αυτό πρέπει να ενεργεί εντελώς ανεξάρτητα –ανεξάρτητα από την ιεραρχία– προκειμένου να εκφράζει τη γνώμη του.
<P>
Θα υποστηρίξουμε τον επικριτικό τόνο του ψηφίσματος της κ. Avilés Perea, διότι πιστεύουμε ότι έχει κάνει καλή δουλειά. Ωστόσο, η Ομάδα μου δεν θα ψηφίσει υπέρ της χορήγησης απαλλαγής στην Επιτροπή των Περιφερειών. Νομίζουμε ότι είμαστε δικαιολογημένοι για αυτήν την πράξη μας μια χρονιά στην οποία τόσα πολλά πήγαν άσχημα. 
<SPEAKER ID="128" LANGUAGE="SV" NAME="Sjöstedt (GUE/NGL )." AFFILIATION="">
<P>
Ακριβώς όπως με την ιστορία της Eurostat, ενημερωθήκαμε για αυτά τα προβλήματα μέσω κάποιου “πληροφοριοδότη”, όπως αποκαλείται. Αν ο δημοσιονομικός ελεγκτής της Επιτροπής των Περιφερειών δεν είχε επικοινωνήσει μαζί μας, δεν θα είχαμε ποτέ ανακαλύψει πόσο άσχημα είναι τα πράγματα. Πρέπει να είμαστε ευγνώμονες που υπάρχουν υπάλληλοι της ΕΕ που επιθυμούν να πάρουν το ρίσκο που συνεπάγεται η επισήμανση του τι δεν πάει καλά. Αυτοί οι ισχυρισμοί επιβεβαιώνονται καλά στην έκθεση της OLAF.
<P>
Αν χορηγούσαμε απαλλαγή, θα έπρεπε να κάνουμε το ίδιο και για τον Γενικό Γραμματέα της Επιτροπής των Περιφερειών. Αυτό είναι κάτι που νομίζουμε ότι δεν μπορεί να γίνει. Η OLAF θεωρεί ότι πρέπει να ξεκινήσει πειθαρχική διαδικασία κατά του Γενικού Γραμματέα· επομένως, κάτι τέτοιο θα ήταν άτοπο. Θα ψηφίσουμε κατά της χορήγησης απαλλαγής στην Επιτροπή των Περιφερειών. Νομίζουμε ότι αυτά που δεν έχουν λυθεί είναι πάρα πολλά και ότι πρέπει να επιδειχθεί ακόμη εντονότερη επιθυμία να σχεδιαστούν καλύτερες διαδικασίες για το μέλλον. 
<SPEAKER ID="129" LANGUAGE="FR" NAME="Bernié (EDD )." AFFILIATION="">
<P>
   – Κύριε Πρόεδρε, οφείλω να συγχαρώ την Επιτροπή Ελέγχου του Προϋπολογισμού για την αποφασιστικότητά της να ρίξει άπλετο φως στη διαχείριση της Επιτροπής των Περιφερειών. Διατρέξαμε σημαντική απόσταση από τον Φεβρουάριο του 2003. Με βάση το πρώτο σχέδιο, προβλεπόταν η χορήγηση απαλλαγής για ικανοποιητική διαχείριση, οι εκθέσεις όμως του Ελεγκτικού Συνεδρίου και της OLAF επιβεβαίωσαν την ανάγκη αναβολής. Όλα αυτά δεν θα ήταν δυνατά χωρίς τον υψηλό επαγγελματισμό και το ήθος –ε ναι!, πρέπει κανείς να μπορεί να αντισταθεί στην πίεση!– του δημοσιονομικού ελεγκτή, του κ. McCoy, που αξίζει σήμερα της αναγνώρισης του Ευρωπαϊκού Κοινοβουλίου.
<P>
Οι τροπολογίες που κατέθεσα κινούνται στο πνεύμα της έκθεσης και βασίζονται σε εξακριβωμένα γεγονότα. Επ’ αυτού, η έγκρισή τους διαλαμβάνει κατά βάση μια τεχνική διάσταση, ελπίζω δε ότι πολλοί συνάδελφοι θα μπορέσουν να τις υποστηρίξουν. Αντιθέτως, μου φαίνεται πρόωρη η χορήγηση απαλλαγής. Η έκθεση Casaca υπενθυμίζει ωμά σε εκείνους που είχαν θεωρήσει καλό να χορηγήσουν απαλλαγή στην Επιτροπή τον περασμένο Απρίλιο, ότι η απαλλαγή δεν μπορεί να χορηγείται σε περίπτωση αμφιβολιών. Όταν δεν έχουμε ζήλο, δεν πρέπει να ψηφίζουμε την απαλλαγή και να καίμε μόνο τις ασφάλειες.
<SPEAKER ID="130" LANGUAGE="DE" NAME="Bösch (PSE )." AFFILIATION="">
<P>
   – Κύριε Πρόεδρε, κυρίες και κύριοι, μπορεί κανείς να επαινέσει επιτέλους και τη δική του επιτροπή με αφορμή την έκθεση της κ. Avilés Perea. Πιστεύω ότι τη στιγμή που εμφανίστηκαν δικαιολογημένες αμφιβολίες –σε αυτό αναφέρθηκαν ήδη οι προηγούμενοι ομιλητές– για τη χρησιμοποίηση δημοσίου χρήματος από την Επιτροπή των Περιφερειών, αντιδράσαμε άμεσα. Νομίζω ότι αυτό πρέπει να το πούμε επιτέλους εδώ στο Σώμα. Έχουμε μια Επιτροπή Ελέγχου του Προϋπολογισμού που διαθέτει αρκετή ευαισθησία και ευελιξία ώστε να ανταποκρίνεται στις ευθύνες της μέσα σε ώρες. Νομίζω ότι δεν υπήρξε πρόβλημα διότι εξαιτίας των ενδοιασμών που μας μεταφέρθηκαν αναβάλαμε τη χορήγηση απαλλαγής στην Επιτροπή των Περιφερειών. Επίσης, πιστεύω ότι αυτό μας έδειξε πως υπάρχουν μερικές φορές μικρές μονάδες της Ευρωπαϊκής Ένωσης –αποκαλούνται μικρές αλλά οι φορολογούμενοι ασφαλώς θα το έβλεπαν αυτό λίγο διαφορετικά– με προϋπολογισμό της τάξεως των 30 εκατ. ευρώ, των οποίων τα μέλη εμφανίζονται μια φορά κάθε λίγους μήνες και κάνουν ενδεχομένως μια σημαντική ομιλία σε κάποια Ολομέλεια, ενώ κατά τα άλλα είναι μεγάλος ο πειρασμός να παρασυρθούν στη δημιουργία μικρών βασιλείων μέσα σε αυτήν την Ευρωπαϊκή Κοινότητα.
<P>
Αισθάνομαι μεγάλη ευγνωμοσύνη για το γεγονός ότι ο Πρόεδρος της Επιτροπής των Περιφερειών και οι συνεργάτες του συνήγαγαν τα σωστά συμπεράσματα από τις παρατηρήσεις μας, αλλά πιστεύω ότι αυτό θα είναι για μας ένα δίδαγμα και ως προς άλλες περιπτώσεις. Συμφωνώ με τους προηγούμενους ομιλητές και θα εγκρίνω με ευχαρίστηση την έκθεση της κ. Avilés Perea. 
<SPEAKER ID="131" LANGUAGE="" NAME="Πρόεδρος." AFFILIATION="">
<P>
   Ευχαριστούμε πολύ, κύριε Bösch.
<P>
Η ψηφοφορία θα διεξαχθεί αύριο στις 10.30. 
<SPEAKER ID="132" LANGUAGE="" NAME="Πρόεδρος." AFFILIATION="">
<P>
   Η ημερήσια διάταξη προβλέπει τη συζήτηση της έκθεσης (A5-0004/2004) του κ. Casaca, εξ ονόματος της Επιτροπής Ελέγχου του Προϋπολογισμού, σχετικά με τα μέτρα που έλαβε η Επιτροπή όσον αφορά τις παρατηρήσεις που περιέχονται στο ψήφισμα που συνοδεύει την απόφαση σχετικά με τη χορήγηση απαλλαγής για την εκτέλεση του γενικού προϋπολογισμού της Ευρωπαϊκής Ένωσης για το οικονομικό έτος 2001 (COM(2003) 651 – C5-0536/2003 – 2003/2200(DEC)). 
<SPEAKER ID="133" LANGUAGE="PT" NAME="Casaca (PSE )," AFFILIATION="εισηγητής">
<P>
   . – Κύριε Πρόεδρε, κυρία Επίτροπε, χάρη στην αφοσιωμένη σκληρή εργασία της Επιτροπής Ελέγχου του Προϋπολογισμού, αλλά και στην εργασία διαφόρων ατόμων στα ευρωπαϊκά θεσμικά όργανα, κατέστη εν τέλει δυνατό να τεθεί τέλος στις σοβαρές παρανομίες στην Ευρωπαϊκή Στατιστική Υπηρεσία, τη Eurostat. Ο έλεγχος τον οποίο διεξήγαγε η υπηρεσία εσωτερικού ελέγχου της Επιτροπής, αλλά και το ελεγκτικό τμήμα της Eurostat, αξίζει τον έπαινό μας και είχε καθοριστικό ρόλο στην επίτευξη αυτού του αποτελέσματος.
<P>
Αναδύθηκαν στην επιφάνεια ανησυχίες όσον αφορά τον τρόπο με τον οποίο προχωρήσαμε ανεξέλεγκτα στην εξωτερική ανάθεση μιας μεγάλης ποικιλίας διοικητικών λειτουργιών της ΕΕ και με τον οποίο εισήχθη μεγαλύτερη πολυπλοκότητα, λόγω της εφαρμογής περισσότερο γραφειοκρατικών κανόνων, που απέχουν μακράν από την εκπλήρωση των στόχων της αποτελεσματικότητας των δημοσίων δαπανών. Αυτές οι ανησυχίες δεν περιορίζονται, ωστόσο, στη Eurostat. Είναι σαφές ότι στις περισσότερες συμβάσεις που ανατέθηκαν από τη Eurostat σε τρίτα μέρη εμπλέκονταν άλλα τμήματα της Επιτροπής ή ακόμη και διοργανικές υπηρεσίες. Δημιουργεί ιδιαίτερη κατάπληξη το γεγονός ότι, αντίθετα με τη Eurostat, τίποτα δεν φαίνεται να έχει αλλάξει στα τμήματα που παρακολουθούν την εξωτερική βοήθεια και είναι υπεύθυνα για την έγκριση των δαπανών σε ορισμένους από τους πλέον αμφισβητούμενους τομείς. Το λογιστικό σύστημα πρέπει να εκσυγχρονιστεί και πρέπει να δοθούν διαβεβαιώσεις ότι τα συστήματα είναι πράγματι ικανά να αντιμετωπίσουν τα πλέον εμφανή προβλήματα στη διαχείριση και την παρακολούθηση των εξωτερικών συμβάσεων και των κοινοτικών χρημάτων που διαχειρίζονται τρίτοι.
<P>
Ένας άλλος τομέας στον οποίο φαίνεται ότι η πρόοδος ήταν είτε πολύ αργή ή ανύπαρκτη είναι αυτός της κοινής γεωργικής πολιτικής. Το πλαίσιο που χαράσσουν οι εξαίρετες ειδικές εκθέσεις του Ελεγκτικού Συνεδρίου όσον αφορά τις επιστροφές κατά την εξαγωγή προκαλεί ανησυχία. Είναι απαράδεκτο το ότι, όσον αφορά βασικά σημεία, η έκθεση του 2003 απλώς επαναλαμβάνει όσα είχαν ειπωθεί το 1990 διότι δεν έχει αλλάξει απολύτως τίποτα σε 13 χρόνια. Είναι απαράδεκτο που η Επιτροπή δεν έχει εφαρμόσει ακόμη την πολιτική της για τη μετακίνηση των ανεύθυνων υπαλλήλων στον τομέα των επιστροφών κατά την εξαγωγή, όταν πρόκειται για έναν τομέα στον οποίο απαιτείται να ληφθεί επείγουσα δράση. Είναι απαράδεκτο το ότι οι επιστροφές κατά την εξαγωγή εξακολουθούν να χορηγούνται σε χώρες από τις οποίες εισάγουμε ζάχαρη στις οποίες η εισαγωγή ζάχαρης είναι αδασμολόγητη. Ο κοινοτικός προϋπολογισμός απαιτεί διαφάνεια, παρ’ όλα αυτά η Επιτροπή εξακολουθεί να αρνείται να δημοσιοποιήσει τον κατάλογο πληρωμών σε εμπορικές επιχειρήσεις, ιδίως στον τομέα των μηχανισμών των επιστροφών κατά την εξαγωγή ή διάθεσης των πλεονασμάτων.
<P>
Σε μια πρόσφατη δημοσκόπηση, η νόθευση των τροφίμων ήταν στην κορυφή των θεμάτων που ανησυχούν τους ευρωπαίους πολίτες, τόσο στην Ευρώπη των 15 όσο και στην Ευρώπη των 25. Η Επιτροπή, ωστόσο, εξακολουθεί να αμελεί τα καθήκοντά της σε αυτόν τον τομέα. Οι κοινοτικοί πόροι χρηματοδοτούν εκτεταμένες εργασίες για τη μέτρηση των ελαιοδέντρων και την εκτίμηση της παραγωγικής τους ικανότητας, μια δραστηριότητα που ούτε αξίζει τον κόπο ούτε είναι αποτελεσματική, ενώ παραμελεί τον αγώνα κατά της νόθευσης του ελαιολάδου. Ο προϋπολογισμός επιβάλλει βαριά πρόστιμα στους αγρότες που παράγουν ποσότητα μεγαλύτερη από τη γαλακτοκομική ποσόστωσή τους, παρ’ όλα αυτά η Επιτροπή αρνείται να παρέμβει όταν μεγάλες ευρωπαϊκές εμπορικές επιχειρήσεις πωλούν και λαμβάνουν ευρωπαϊκές επιδοτήσεις για πλεόνασμα βουτύρου που έχει νοθευτεί με γράσο και βοδινό λίπος.
<SPEAKER ID="134" LANGUAGE="DE" NAME="Schreyer," AFFILIATION="Επιτροπή">
<P>
   . – Κύριε Πρόεδρε, αξιότιμα μέλη του Σώματος, θέλω να ευχαριστήσω τον κ. Casaca για την εμπεριστατωμένη του έκθεση. Δεν μπορώ παρά να υιοθετήσω την τελευταία σας παρατήρηση για τις επόμενες δημοσιονομικές προοπτικές στους τομείς στους οποίους πρέπει πραγματικά να τροποποιηθούν οι κανόνες.
<P>
Η υπό συζήτηση έκθεση προετοιμάστηκε με εξαιρετική προσοχή και υποβλήθηκε στο Σώμα εξ ονόματος της αρμόδιας επιτροπής. Ο εισηγητής αναφέρεται σε όλα τα σημαντικά θέματα της έκθεσης παρακολούθησης της Επιτροπής, αλλά και ειδικότερα στην περίπτωση της Eurostat και στα αναγκαία συμπεράσματα. Ευχαριστώ επίσης θερμά την Πρόεδρο της Επιτροπής Ελέγχου του Προϋπολογισμού κ. Theato για τον μεγάλο της ζήλο, καθώς και την εισηγήτρια κ. Avilés Perea και τους κ. Bösch και Sörensen για την εποικοδομητική τους συμβολή.
<P>
Το έτος 2001 είναι το έτος κατά το οποίο η Επιτροπή άρχισε την εφαρμογή των μέτρων για τη διοικητική μεταρρύθμιση. Στο μεταξύ έχουμε διεκπεραιώσει με επιτυχία μεγάλο μέρος της. Ωστόσο, διαρκώς συναντάμε εμπόδια που καθιστούν απαραίτητες προσαρμογές και βελτιώσεις. Σε δύο εβδομάδες η Επιτροπή θα υποβάλει την επόμενη έκθεση προόδου για τις μεταρρυθμίσεις, στην οποία θα αναφερθούμε διεξοδικά και στα μέτρα που εξήγγειλε τον περασμένο Νοέμβριο ο Πρόεδρος Πρόντι. Ταυτόχρονα, δηλαδή σε δύο εβδομάδες, θα υποβάλουμε και προτάσεις για τροποποίηση του κανονισμού της OLAF, τις οποίες και συζητήσαμε εδώ με αφορμή την έκθεση Bösch. Την επομένη εβδομάδα η Επιτροπή θα εγκρίνει και την έκθεση προόδου για τον εκσυγχρονισμό του λογιστικού συστήματος και βελτιώσεις του συστήματος έγκαιρης προειδοποίησης. Η Επιτροπή ενέκρινε την περασμένη εβδομάδα ένα σχέδιο δράσης για τη Eurostat ως παρακολούθηση των διαρθρωτικών αλλαγών που είχαν αποφασιστεί το περασμένο έτος και ο εισηγητής ανέφερε εδώ τα διάφορα σχετικά μέτρα.
<P>
Η Επιτροπή αποκόμισε τα διδάγματα από τις εμπειρίες της ειδικά ως προς την υπόθεση της Eurostat. Οι σοβαρές παρατυπίες σημειώθηκαν πριν από την έναρξη της θητείας της σημερινής Επιτροπής. Η Επιτροπή Πρόντι δέχθηκε κριτική διότι δεν αντέδρασε πιο γρήγορα στην κατάσταση αυτήν. Όμως η Επιτροπή, αφού ενημερώθηκε εκτενώς τον Ιούλιο του 2003 για τη σοβαρότητα της περίπτωσης, έλαβε μέτρα και θα εφαρμόσουμε το σχέδιο δράσης του Προέδρου Πρόντι. Σε αυτό περιλαμβάνονται και μέτρα που θα διασφαλίσουν ότι η Επιτροπή θα ενημερώνεται στο μέλλον πιο γρήγορα για προβλήματα που απαιτούν πολιτικές ενέργειες.
<P>
Στην έκθεση προόδου που αναφέραμε, για την οποία ο συνάδελφός μου Neil Kinnock ενημέρωσε ήδη την Επιτροπή Ελέγχου του Προϋπολογισμού, αναφέρεται ότι όλοι οι Επίτροποι πρέπει να βεβαιώνονται ότι τα συστήματα εσωτερικού ελέγχου που εγκρίνει και διαχειρίζεται ο Γενικός Διευθυντής λειτουργούν ικανοποιητικά και ότι οι Επίτροποι πρέπει να βεβαιώνονται ότι οι λογιστικοί έλεγχοι συνοδεύονται από τα ανάλογα μέτρα παρακολούθησης. Αν δεν συμβαίνει αυτό, το μέλος της Επιτροπής πρέπει να δώσει οδηγίες για να γίνουν βελτιώσεις. Εδώ και 13 μήνες ισχύει και ένας νέος δημοσιονομικός κανονισμός που έχει περιορίσει σημαντικά τον κίνδυνο απάτης, ειδικά χάρη σε νέους κανόνες για τη χορήγηση επιδομάτων και ενισχύσεων και σε αυστηρούς κανόνες για τον αποκλεισμό της σύγκρουσης συμφερόντων.
<P>
Σύμφωνα με το άρθρο 60 του νέου δημοσιονομικού κανονισμού, οι διατάκτες έχουν την πλήρη ευθύνη για τις δημοσιονομικές διαδικασίες, και με τον τρόπο αυτόν η Επιτροπή Πρόντι υλοποίησε τη σύσταση που διατυπώθηκε στη δεύτερη έκθεση των ανεξαρτήτων εμπειρογνωμόνων και υποστηρίχθηκε από το Κοινοβούλιο.
<P>
Ορισμένα βασικά διδάγματα που αποκόμισε η Επιτροπή από την υπόθεση της Eurostat αφορούν την ανταλλαγή πληροφοριών και τη διυπηρεσιακή συνεργασία, για παράδειγμα μεταξύ της εσωτερικής υπηρεσίας λογιστικού ελέγχου, του εσωτερικού δυναμικού ελέγχου και των οριζοντίων Γενικών Διευθύνσεων. Πρέπει δηλαδή να διασφαλιστεί στην πράξη ότι οι πληροφορίες για παρατυπίες θα φθάνουν στο πολιτικό επίπεδο και θα λαμβάνονται αμέσως μέτρα. Η Επιτροπή Ελέγχου του Προϋπολογισμού του ΕΚ δικαιολογημένα έδωσε εδώ το μεγαλύτερο βάρος στην όλη συζήτηση.
<P>
Το περασμένο έτος συναντήσαμε δυσκολίες εξαιτίας της υπόθεσης της Eurostat. Πιστεύω ότι αυτό αφορά τόσο την Επιτροπή όσο και το έργο της Επιτροπής Ελέγχου του Προϋπολογισμού. Ο Πρόεδρος της Επιτροπής έλαβε δύο φορές πολύ αναλυτικά θέση στο Σώμα ως προς όλες τις πτυχές του ζητήματος και στη συνέχεια έγινε κοινή προσπάθεια συναγωγής των αναγκαίων συμπερασμάτων και επεξεργασίας αλλαγών. Σας διαβεβαιώ ότι η Επιτροπή, η οποία άρχισε και συνεχίζει με μεγάλο ζήλο τη διοικητική μεταρρύθμιση, θα υλοποιήσει με συνέπεια τις αναγκαίες συμπληρώσεις της μεταρρύθμισης αυτής. 
<SPEAKER ID="135" LANGUAGE="ES" NAME="Bayona de Perogordo (PPE-DE )." AFFILIATION="">
<P>
   – Κύριε Πρόεδρε, τα πρώτα μου λόγια πρέπει σαφώς να είναι συγχαρητήρια προς τον κ. Casaca για την έκθεσή του. Και όχι μόνο για το ίδιο το κείμενο, αλλά και για την προπαρασκευαστική εργασία που απαιτήθηκε: την εξεύρεση συναίνεσης, την εναρμόνιση, τη σύνεση, και τον συνδυασμό όλων αυτών σε μια έκθεση η οποία, πάνω απ’ όλα, είναι περίπλοκη. Περίπλοκη, διότι είναι μια έκθεση ελέγχου, με την αυστηρή έννοια του όρου, ενώ ταυτόχρονα το θέμα της είναι νέο και ασχολείται με κάτι που μας αναστάτωσε και το οποίο τώρα αναστατώνει και την κοινή γνώμη.
<P>
Ωστόσο, όπως έλεγα, αυτή η έκθεση σηματοδοτεί μια καινοτομία: είναι η πρώτη φορά που εξετάζεται το θέμα της Eurostat σε μια έκθεση. Έχουμε εκπλαγεί από ορισμένα από τα ζητήματα που έχουν προκύψει σε σχέση με αυτό το θέμα. Επιτρέψτε μου να τα αναφέρω εν συντομία. Καταρχάς, το γεγονός ότι οι κανόνες σχετικά με την ανταλλαγή πληροφοριών, οι οποίοι είχαν τεθεί σε ισχύ από την αρχή της κοινοβουλευτικής περιόδου, δεν εφαρμόστηκαν.
<P>
Επιπλέον, όταν θελήσαμε να έρθουμε σε επαφή με συγκεκριμένες πηγές βρεθήκαμε, αφενός, αντιμέτωποι με την ανεκτίμητη συνεισφορά των ελεγκτών και των καταγγελόντων, οι οποίοι κάλυψαν τα κενά στις πληροφορίες μας για το τι είχε συμβεί, ενώ, ταυτόχρονα, βρεθήκαμε αντιμέτωποι με μια κατάφωρη απουσία πληροφοριών από την OLAF, γεγονός που μας οδήγησε –όπως δηλώσαμε σε αυτό το Κοινοβούλιο μόλις ένα μήνα πριν– να απαιτήσουμε μια ρυθμιστική μεταρρύθμιση. Συγκεκριμένα, μεταρρύθμιση προκειμένου να αποτρέψουμε να γίνει η OLAF δικαιολογία για διεξαγωγή συζητήσεων σχετικά με οποιοδήποτε θέμα πίσω από κλειστές πόρτες και μείωση της διαφάνειας.
<P>
Εν κατακλείδι, κύριε Πρόεδρε, πρόκειται για μια ανοικτή έκθεση η οποία συνδέεται επίσης με την έκθεση σχετικά με τη χορήγηση απαλλαγής για το 2002, η οποία θα μας δώσει την ευκαιρία να αξιολογήσουμε ορισμένα από τα μέτρα που προτείνονται σε αυτή την έκθεση. Θα είναι επίσης η στιγμή που θα είμαστε σε θέση να καλύψουμε ορισμένα κενά στις πληροφορίες που διαθέτουμε, τα οποία ελπίζουμε ότι θα καλυφθούν από την OLAF. 
<SPEAKER ID="136" LANGUAGE="DE" NAME="Kuhne (PSE )." AFFILIATION="">
<P>
   – Κύριε Πρόεδρε, είναι ήδη μετά τις 22.00 και θα μπω κατευθείαν στο θέμα, χωρίς εισαγωγή. Εμείς οι Σοσιαλδημοκράτες λέγαμε όλους αυτούς τους μήνες ότι για εμάς προτεραιότητα δεν έχουν τα εφήμερα θέματα των μέσων ενημέρωσης όπως οι απαιτήσεις παραίτησης, αλλά το ερώτημα με ποιον τρόπο θα επιφέρουμε διαρθρωτικές αλλαγές στην Επιτροπή και στη σχέση Επιτροπής-OLAF. Θεωρώ ότι για εμάς αυτή παραμένει η βάση της πολιτικής μας. Ασφαλώς μπορεί κανείς –και εγώ δεν φέρω καμία αντίρρηση σε αυτό– να συζητά για την ατομική πολιτική ευθύνη των Επιτρόπων, αλλά, βάσει όλων των διδαγμάτων μας από την περίπτωση της Eurostat, το πρώτο που πρέπει να συμπεράνουμε είναι ότι πρέπει να δώσουμε πρωτίστως τη δυνατότητα στους Επιτρόπους να αναλαμβάνουν την πολιτική ευθύνη. Στην υπόθεση αυτήν αντιμετωπίσαμε κυριολεκτικά εξωφρενικές καταστάσεις ως προς τις ευθύνες, τις δομές και τις διαδικασίες πληροφόρησης.
<P>
Υπάρχει ένα σημείο, για το οποίο χαίρομαι, μολονότι δεν συμφωνώ από πολιτική άποψη, χαίρομαι ωστόσο για τη σαφήνειά του. Υπάρχει βεβαίως η τροπολογία των Φιλελευθέρων –διαβεβαιώ τον κ. Mulder ότι ευχαρίστως θα το συζητήσουμε– όπου επανέρχεται μεγαλόσχημα το θέμα της πολιτικής ευθύνης. Ταυτόχρονα όμως εγώ επιδοκιμάζω τη σαφήνεια με την οποία οι Φιλελεύθεροι έκαναν αίτηση διαγραφής, συγκεκριμένα για την παράγραφο της έκθεσης Casaca όπου ζητείται να δίνουν επιτέλους λόγο οι Γενικοί Διευθυντές στους Επιτρόπους. Πρόκειται για μια σαφή εναλλακτική λύση. Απαιτούνται διαρθρωτικές αλλαγές έτσι ώστε να μην αντιμετωπίζουμε κάθε πέντε χρόνια το πρόβλημα από ποιον Επίτροπο να ζητήσουμε να παραιτηθεί, ενώ ο μηχανισμός θα μπορεί στο μεταξύ να συνεχίζει άνετα τη λειτουργία του. Για να μιλήσω καθαρά και ξάστερα, δεν είναι αυτή η εναλλακτική λύση που θέλουμε εμείς οι Σοσιαλδημοκράτες.
<P>
Αυτό όμως δεν σημαίνει πως ό,τι λάμπει στην Επιτροπή είναι χρυσός, παρά μάλλον συνέβαινε το αντίθετο. Μερικά από αυτά που είδαμε εκεί: μας παρουσίασαν πολύ επιδεικτικά μια πρόταση στην οποία τώρα καταγράφεται επιτέλους ότι οι υπάλληλοι οφείλουν να ενημερώνουν τους Επιτρόπους για τις βόμβες που βρίσκονται εκεί γύρω. Ομολογώ ότι αυτό είναι θαυμάσιο. Μέχρι τώρα ήμουν της γνώμης ότι αυτό αποτελεί συνήθη διοικητική πρακτική. Αν όμως είναι ανάγκη να καταγραφεί για να γίνει, τι σημαίνει αυτό για την κατάσταση που επικρατεί εκεί; Αυτό μου προξένησε κατάπληξη –αν και ίσως δεν θα έπρεπε να με εκπλήξει τόσο– και πιστεύω ότι πρέπει να πούμε εδώ ξεκάθαρα πως πρέπει επιτέλους η Επιτροπή να σταματήσει να προσφέρει πολύ λίγα και πολύ αργά. Βαρεθήκαμε! Ο κ. Bayona de Perogordo έθιξε ήδη το θέμα της απαλλαγής για το έτος 2002. Πρέπει λοιπόν, σας παρακαλώ, να παρουσιάσετε κάτι μέχρι τότε. Σας το ξαναείπα: εάν δεν το πράξετε, θα διασκεδάσουμε πολύ μαζί από τώρα μέχρι το τέλος της θητείας σας! 
<SPEAKER ID="137" LANGUAGE="NL" NAME="Mulder (ELDR )." AFFILIATION="">
<P>
   – Κύριε Πρόεδρε, συμφωνώ με τον κ. Kuhne και λόγω της προχωρημένης ώρας θα μπω και εγώ κατευθείαν στο θέμα.
<P>
Δεν είχε καν στεγνώσει το μελάνι στο ψήφισμα όταν ξέσπασε το σκάνδαλο της Eurostat. Δεν ήταν μικρή υπόθεση. Η Eurostat δεν είναι απλώς ένας τυχαίος τομέας της Επιτροπής. Παράγει εξαιρετικά σημαντικές στατιστικές για το Σύμφωνο Σταθερότητας και Ανάπτυξης, για τις συνεισφορές των κρατών μελών, οπότε, αν τα πράγματα δεν λειτουργούν καλά σε αυτήν, πόσο αξιόπιστες είναι οι ίδιες οι στατιστικές; Επομένως, ήταν δικαιολογημένο το ότι πολλοί άνθρωποι εξεγέρθηκαν με αυτές τις αποκαλύψεις. Νομίζουμε ότι, συνολικά, η Επιτροπή επέδειξε ενεργητικότητα ως προς το να επανορθώσει τα κακώς κείμενα στη Eurostat. Παραμένουν, ωστόσο, αρκετοί προβληματικοί τομείς και, πράγματι, αρκετά άτομα το έχουν ήδη αναφέρει.
<P>
Καταρχάς, πώς πρόκειται να χειριστούμε τον ρόλο της OLAF; Θεωρούσα πάντα περίεργο να μας λέει ο Γενικός Γραμματέας ότι η OLAF είχε ζητήσει να κρατήσουμε μυστικά τα πράγματα και να μην τα διαδώσουμε. Δεν γνωρίζω πολλούς αξιωματούχους που οι πολιτικοί τους προϊστάμενοι τους ζητούν να κρατήσουν μυστικά τέτοιου είδους πράγματα· κάτι τέτοιο δεν συμβαίνει σε καμία διοίκηση. Οι αξιωματούχοι πρέπει να τηρούν τους πολιτικούς προϊσταμένους τους πλήρως ενημερωμένους, και νομίζω ότι αυτό είναι σαφέστατα το δίδαγμα που πρέπει να αντλήσουμε από αυτή την υπόθεση.
<SPEAKER ID="138" LANGUAGE="SV" NAME="Sjöstedt (GUE/NGL )." AFFILIATION="">
<P>
    Κύριε Πρόεδρε, σήμερα γνωρίζουμε πολύ περισσότερα για το τι συνέβη στη Eurostat απ’ ό,τι όταν ελήφθη η απόφαση για τη χορήγηση απαλλαγής για το 2001. Είναι πολύ πιθανό ότι η απόφαση θα ήταν διαφορετική αν γνωρίζαμε αυτά που γνωρίζουμε σήμερα. Δεν υπάρχει αμφιβολία ότι αυτό που συνέβη εκείνη τη χρονιά ήταν σοβαρές παραβιάσεις του δημοσιονομικού κανονισμού: μυστικοί λογαριασμοί, καταχρήσεις και προφανείς συγκρούσεις συμφερόντων.
<P>
Η έκθεση του κ. Casaca δεν είναι κακή. Είναι καθοριστικής σημασίας, αλλά αυτό που λείπει είναι ένα συμπέρασμα. Νομίζουμε ότι το σωστό θα ήταν ο αρμόδιος για τη Eurostat Επίτροπος να δεχτεί τις πολιτικές συνέπειες και να παραιτηθεί. Κατά πολλούς τρόπους, το σκάνδαλο αυτό μοιάζει με αυτά που οδήγησαν την Επιτροπή Santer να παραιτηθεί. Έγινε συστηματική και οργανωμένη κακομεταχείριση των πόρων της ΕΕ και υπήρξε αδυναμία έγκαιρης παρέμβασης. Ο κ. Solbes Mira λέει ότι ενημερώθηκε τον Απρίλιο του 2003, αλλά όλοι γνωρίζουμε ότι είχαν υπάρξει πολλά προειδοποιητικά σημάδια πριν από τότε στις εκθέσεις των ελεγκτών και στον Τύπο, καθώς και προειδοποιήσεις από το Κοινοβούλιο.
<P>
Όταν ο κ. Πρόντι άρχισε τη θητεία του, ήταν πολύ σαφής για την πολιτική ευθύνη. Οι Επίτροποι ήταν υπεύθυνοι για όσα συνέβησαν στο εσωτερικό των Γενικών Διευθύνσεών τους. Αυτό το περήφανο σύνθημα, που κυκλοφόρησε στην αρχή της θητείας του, αποδείχθηκε να έχει λίγη ουσία όταν ανέκυψε η υπόθεση της Eurostat. 
<SPEAKER ID="139" LANGUAGE="" NAME="" AFFILIATION="Αντιπροέδρου">
<SPEAKER ID="140" LANGUAGE="IT" NAME="Angelilli (UEN )." AFFILIATION="">
<P>
   –Κύριε Πρόεδρε, εξ ονόματος της Ομάδας μου εκφράζω ικανοποίηση για το έργο που επιτέλεσε η Επιτροπή Προϋπολογισμών και ο εισηγητής, τον οποίο συγχαίρω. Δεν μπορώ, ωστόσο, να μην υπογραμμίσω ότι η εικόνα που προκύπτει από την ανάγνωση της έκθεσης είναι πολύ ανησυχητική: προκύπτει η εικόνα μιας κλειστής Ευρωπαϊκής Επιτροπής με μυστικότητα και έλλειψη διαφάνειας, που δεν επικοινωνεί με τα άλλα θεσμικά όργανα· μια Επιτροπή διαστρωματωμένη σε ένα περίπλοκο γραφειοκρατικό σύστημα λειτουργιών, αντιπροσωπειών και γραφείων, που μεταφράζονται στην πράξη σε έλλειψη ανάληψης της διοικητικής και πολιτικής ευθύνης τόσο εκ μέρους των Γενικών Διευθυντών όσο και των Επιτρόπων. Όπως υπενθύμισαν οι συνάδελφοι, ενδεικτική είναι από αυτήν την άποψη η περίπτωση της Eurostat, όπου κανείς δεν ανέλαβε έως τώρα την πλήρη ευθύνη· αντιθέτως, γίναμε επανειλημμένα μάρτυρες τους τελευταίους μήνες προσπαθειών της Επιτροπής να κλείσει βιαστικά την υπόθεση, να την θέσει στο περιθώριο ως κάτι ασήμαντο, λες και οι απαιτήσεις αποσαφήνισης εκ μέρους του Κοινοβουλίου ήταν στην πραγματικότητα ένα ενοχλητικό πρόβλημα, λες και η Επιτροπή είναι μια ιερή κάστα υπεράνω όλων, συμπεριλαμβανομένων των βουλευτών και των πολιτών. Εκπλήσσει επίσης το γεγονός ότι ο Πρόεδρος Πρόντι, που τόσο ευσυνείδητα επιβάλλει την τήρηση των κανόνων –αναφέρομαι, για παράδειγμα, στην προσφυγή στο Ευρωπαϊκό Δικαστήριο για τις αποφάσεις του ECOFIN σχετικά με το Σύμφωνο Σταθερότητας και Ανάπτυξης– αντιμετώπισε με τόση ελαφρότητα ένα σκάνδαλο τόσο σημαντικό όσο αυτό της Eurostat.
<SPEAKER ID="141" LANGUAGE="NL" NAME="Van Dam (EDD )." AFFILIATION="">
<P>
   – Κύριε Πρόεδρε, πέρυσι η Ομάδα για την Ευρώπη της Δημοκρατίας και της Διαφοράς αντιτέθηκε στη χορήγηση απαλλαγής στην Επιτροπή όσον αφορά τη δημοσιονομική διαχείρισή της το 2001. Τα γεγονότα επιβεβαίωσαν τώρα πέραν πάσης αμφιβολίας ότι αυτό ήταν δικαιολογημένο. Μερικές μόλις εβδομάδες μετά την ψηφοφορία για την απαλλαγή, ήρθαν στο φως πληροφορίες ότι η Επιτροπή είχε αποκρύψει την υπόθεση της Eurostat.
<P>
Ο συνδυασμός ενός σοβαρά ελαττωματικού λογιστικού συστήματος, μιας υπερβολικά αργής διαδικασίας διοικητικής μεταρρύθμισης και ανεπαρκώς ανεξάρτητων εσωτερικών ελέγχων ήταν η σταγόνα που έκανε το ποτήρι να ξεχειλίσει. Οι Επίτροποι Solbes Mira και Schreyer, όπως και ο Πρόεδρος Πρόντι, απέδειξαν τόσο στα λόγια όσο και στις πράξεις ότι δεν είχαν διδαχθεί αρκετά από την επιβεβλημένη παραίτηση των προκατόχων τους πριν από πέντε χρόνια.
<P>
Η Επιτροπή τελικά άρχισε να ενεργεί μόλις το δεύτερο εξάμηνο του 2003, όταν πλέον δεν μπορούσε να χρονοτριβήσει άλλο. Το μόνο που μπορούμε να συμπεράνουμε είναι ότι η Επιτροπή δεν μπορεί να συμβαδίσει με τα γεγονότα στη δημοσιονομική διαχείρισή της, και δεν ανταποκρίνεται στην πολιτική της ευθύνη. Τέλος, θα ήθελα να αναφέρω ότι εμείς, στο Σώμα, οφείλουμε πάρα πολλά στους θαρραλέους “πληροφοριοδότες” της Επιτροπής Paul van Buitenen και Marta Andreasen. Έχουν το δικαίωμα να δουν τα ονόματά τους πλήρως αποκατεστημένα.
<SPEAKER ID="142" LANGUAGE="DE" NAME="Theato (PPE-DE )." AFFILIATION="whistleblowers">
<P>
   – Κύριε Πρόεδρε, κυρία Επίτροπε, στην 17ετή θητεία μου στην Επιτροπή Ελέγχου του Προϋπολογισμού ποτέ μέχρι σήμερα μια έκθεση παρακολούθησης για ήδη χορηγηθείσα απαλλαγή της Επιτροπής δεν άφησε ανοικτά τόσο πολλά βασικά θέματα. Τα θέματα αυτά αφορούν την ανοικτή, έγκαιρη και εκτενή ενημέρωση του Κοινοβουλίου από την Επιτροπή και την ανάλογη ενημέρωση στους κόλπους της ίδιας της Επιτροπής, αλλά και την ανάληψη ευθυνών εκ μέρους των Επιτρόπων για τις παρατυπίες που διαπιστώνονται. Φαίνεται ότι επανέρχονται οι σκιές από το παρελθόν. Ο εισηγητής κ. Casaca εργάσθηκε σκληρά και με επιμέλεια κατά την εκπόνηση αυτής της έκθεσης. Γι’ αυτό, τον ευχαριστώ ιδιαίτερα, το ίδιο και ολόκληρη την επιτροπή, για την εξαίρετη συνεργασία.
<P>
Το κύριο μέλημα της έκθεσης είναι να διαλευκανθούν και να επισημανθούν μέσα και γύρω από τη στατιστική υπηρεσία Eurostat οι παράτυπες πρακτικές όπως τα επονομαζόμενα μαύρα ταμεία, η ρουσφετολογία, οι παραβιάσεις του δημοσιονομικού κανονισμού, ο χαλαρός χειρισμός των ρυθμίσεων περί κινητικότητας και πολλά άλλα. Εάν η Επιτροπή είχε πάρει στα σοβαρά τις προειδοποιήσεις που περιλαμβάνονταν στις εκθέσεις του Κοινοβουλίου του Φεβρουαρίου και του Μαρτίου για τη Eurostat και είχε διερευνήσει τι δεν πάει καλά εκεί και εάν είχε ενημερώσει σχετικά το Κοινοβούλιο, η απαλλαγή θα είχε αναβληθεί από τον Απρίλιο για τον Οκτώβριο. Αυτό δεν θα ήταν κακό και θα έδινε στην Επιτροπή τον απαραίτητο χρόνο για να λάβει τα μέτρα που προσπαθεί τώρα να δρομολογήσει με εκπληκτική ταχύτητα.
<P>
Έτσι, το συμπέρασμα είναι και πάλι ότι έχουμε έλλειμμα πληροφόρησης. Και ποια είναι η κατάσταση ως προς την πολιτική ευθύνη; Μέχρι τώρα δεν την ανέλαβε κανένας Επίτροπος. Ασφαλώς αναγνωρίστηκαν κάποια λάθη, όμως ακόμη δεν υπάρχει μια σαφής παραδοχή. Λυπάμαι γι’ αυτό. Δεν μπορεί κανείς να αποποιηθεί την ευθύνη του επικαλούμενος άγνοια. Αντίθετα, εμείς ασκούμε πίεση για να εξαφανιστεί αυτή η υποτιθέμενη άγνοια με το να κλείσουν επιτέλους οι Επίτροποι το κενό ως προς την ενημέρωση, το οποίο υπάρχει ακόμα μεταξύ των υπαλλήλων, ακόμα και στα ανώτατα κλιμάκια, και των ίδιων των Επιτρόπων. Η Επιτροπή έχει θεσπίσει σχετικούς κανόνες ήδη από το 1999. Είναι φανερό πως μέχρι τώρα οι εν λόγω κανόνες υπάρχουν μόνο στα χαρτιά, εκτός κι αν πραγματοποιηθεί αυτό που μόλις μας είπε η κ. Schreyer. Θα χαιρόμουν πολύ αν συνέβαινε αυτό.
<P>
Ούτε όμως η υπηρεσία καταπολέμησης της απάτης, η OLAF, μπορεί να χρησιμοποιηθεί για να δικαιολογηθεί η απραξία της Επιτροπής, αφού η κανονική και συστηματική υποχρέωση επίβλεψης των υπηρεσιών είναι θέμα της Επιτροπής. Δεν δίδεται λοιπόν σημασία στις εκθέσεις εσωτερικού λογιστικού ελέγχου των Γενικών Διευθυντών και δεν λαμβάνεται γνώση των πολύτιμων ελέγχων της υπηρεσίας εσωτερικού λογιστικού ελέγχου από τους Επιτρόπους; Επίσης μας προξενεί βαθιά ανησυχία η αντιμετώπιση των επονομαζομένων που έχουν υποδείξει πολλές παρατυπίες, αλλά οι υφιστάμενοι κανόνες δεν διασφαλίζουν την προστασία τους. Γιατί η αρμόδια επιτροπή, παρ’ όλη τη σκληρή κριτική, δεν πρότεινε την παραίτηση ολόκληρης της Επιτροπής ή επιμέρους Επιτρόπων; Η δική μου απάντηση είναι: δεν είναι καλό για την Ευρώπη να συνεχίσουν να υπάρχουν παρατυπίες στη Eurostat. Πρέπει να απαλλαγούμε από αυτές, και μάλιστα τώρα, και αυτό πρέπει να το κάνει η σημερινή Επιτροπή. Θα υποστηρίξουμε το σχέδιο δράσης και θα συνεργαστούμε προκειμένου να μην επαναληφθούν παρόμοια φαινόμενα στο μέλλον. 
<SPEAKER ID="143" LANGUAGE="DE" NAME="Bösch (PSE )." AFFILIATION="">
<P>
   – Κύριε Πρόεδρε, κυρίες και κύριοι, η αντίδραση της Επιτροπής ως προς τα διδάγματα που έλαβε από την υπόθεση της Eurostat δεν μπορεί να σχολιαστεί παρά σχεδόν μόνο με κυνισμό. Κυρία Επίτροπε, στο συγκεκριμένο ζήτημα αποκηρύσσετε τον ίδιο σας τον Πρόεδρο, ο οποίος είχε εξαγγείλει στο Σώμα στα τέλη Σεπτεμβρίου και στις 18 Νοεμβρίου του περασμένου έτους ότι θα υποβάλει σχέδιο δράσης πριν από το τέλος του έτους. Τον Δεκέμβριο μας υποσχέθηκε ότι θα το κάνει τον Ιανουάριο και τώρα, στα τέλη Ιανουαρίου, περιμένουμε ακόμα τις προτάσεις που εξήγγειλε και που θα επέτρεπαν πρώτα απ’ όλα μια γρήγορη βελτίωση του κανονισμού της OLAF. Κι όμως, η Επιτροπή γνωρίζει πολύ καλά ότι αυτό είναι αγώνας ενάντια στον χρόνο και σας λέω ότι δεν έχουμε πολύ χρόνο, κυρία Επίτροπε.
<P>
Στις 10 Φεβρουαρίου δεν θα είναι πλέον δυνατόν να γίνουν δύο αναγνώσεις. Πώς βλέπετε να λειτουργεί κάτι τέτοιο; Υπάρχει ανάγκη δράσης. Το Κοινοβούλιο σας υπέβαλε ανάλογες προτάσεις. Έχω την εντύπωση ότι στην Επιτροπή κυριαρχεί το παλιό ερώτημα “ποιος είναι ο Επίτροπος και ποιος ο Γενικός Διευθυντής του;” Το λέω αυτό ξεκάθαρα. Κι όμως, οι διχογνωμίες θα μπορούσαν βασικά να παραμεριστούν σχετικά γρήγορα. Χρειαζόμαστε σαφείς προτεραιότητες στην OLAF. Το δικό σας θεσμικό όργανο ήταν που είπε ότι η OLAF απέτυχε στο θέμα της Eurostat. Λέω ξεκάθαρα ότι χρειαζόμαστε προτεραιότητες. Χρειαζόμαστε προτεραιότητα ως προς την προστασία των εξεταζομένων και νομίζω επίσης ότι χρειαζόμαστε ορισμένες αλλαγές στον τομέα του δημοσιονομικού κανονισμού. Αναφέρω ένα παράδειγμα: την ευθύνη των διατακτών Γενικών Διευθυντών. Είναι ορθό ότι οι Γενικοί Διευθυντές φέρουν την πλήρη ευθύνη για όσα συμβαίνουν στις Γενικές Διευθύνσεις τους, αλλά και ως προς αυτό ισχύει –ειδικά μετά από όσα συνέβησαν με τη Eurostat– ότι ο έλεγχος είναι καλύτερος από την εμπιστοσύνη. Μέχρι σήμερα δεν τηρήσατε αυτήν την αρχή και πιστεύω ότι είναι πια καιρός να το κάνετε. Αυτό θα ήθελα να σας υπενθυμίσω, κυρία Επίτροπε. Άλλωστε, σε τελευταία ανάλυση αυτό θα είναι το κύριο κριτήριο για το έργο σας όταν τελειώσει τη θητεία της η Επιτροπή Πρόντι. 
<SPEAKER ID="144" LANGUAGE="ES" NAME="Avilés Perea (PPE-DE )." AFFILIATION="">
<P>
   – Κύριε Πρόεδρε, συζητούμε την έκθεση παρακολούθησης σχετικά με τη χορήγηση απαλλαγής για το 2001, η οποία περιέχει αρκετά σημεία ενδιαφέροντος και η οποία αποτελεί μια εξαιρετική εργασία του εισηγητή, κ. Casaca. Ωστόσο, φαίνεται ότι τους περισσότερους από τους παρισταμένους απασχολεί ιδίως ένα ζήτημα: η απάτη που διαπιστώθηκε στη Eurostat, ακριβώς όταν ολοκληρώναμε τη χορήγηση απαλλαγής για το 2001, και επομένως ακριβώς όταν αυτή η έκθεση του κ. Casaca, ήταν υπό εκπόνηση. Δυστυχώς, δεν επιστήσαμε ιδιαίτερη προσοχή τότε, και μόνο το καλοκαίρι, τον Ιούλιο για να είμαι ακριβής, αντιλήφθηκε η Επιτροπή τη σοβαρότητα του ζητήματος και άρχισε να αντιδρά.
<P>
Άλλο ένα από τα προβλήματα που καταδείχθηκαν στην υπόθεση της Eurostat είναι το πολύ ατελές σύστημα εσωτερικής ενημέρωσης στο πλαίσιο της Επιτροπής. Οι πληροφορίες που ανταλλάσσονται μεταξύ διαφόρων επιπέδων –δηλαδή, μεταξύ των Γενικών Διευθύνσεων και των Επιτρόπων– είναι περιορισμένες, και εντελώς ανύπαρκτες σε ορισμένες περιπτώσεις, παρά το γεγονός ότι αυτή η Επιτροπή θέσπισε έναν κώδικα δεοντολογίας το 1999, ο οποίος δεν έχει εφαρμοστεί.
<P>
Πιστεύω επίσης ότι η εσωτερική μεταρρύθμιση της Επιτροπής πρέπει να αναθεωρηθεί. Αρχικά, υπήρχε μεγάλος ενθουσιασμός για τη μεταρρύθμιση, η οποία υποστηριζόταν πλήρως από το Κοινοβούλιο, αλλά αποδείχθηκε ότι ήταν μια αργή, δύσκολη και μερικές φορές αναποτελεσματική διαδικασία. Επομένως, κύριε Πρόεδρε, πρέπει να συμπεράνουμε ότι οι αποκαλύψεις της Eurostat δείχνουν ότι πρέπει να αναζητήσουμε μια λύση σε αυτό το πρόβλημα, και επίσης σε άλλα εσωτερικά προβλήματα της Επιτροπής, προκειμένου να λειτουργήσουν όλα καλύτερα, γεγονός που θα είναι προς όφελος όλων μας. 
<SPEAKER ID="145" LANGUAGE="" NAME="Morgan (PSE )." AFFILIATION="(">
<P>
   – Κύριε Πρόεδρε, ένας συνάδελφος με ρώτησε νωρίτερα σήμερα για την ανασκευή των ισχυρισμών περί απάτης στην Ευρωπαϊκή Ένωση και άρχισα να εξηγώ με ιδιαίτερο ενθουσιασμό, αναφέροντας ότι το 80% του προϋπολογισμού της ΕΕ δαπανάται εντός των κρατών μελών και το μεγαλύτερο μέρος της απάτης παρατηρείται στο πλαίσιο των Διαρθρωτικών Ταμείων και της γεωργίας. Ξεκίνησα λοιπόν καλά, αλλά στη συνέχεια άρχισα να επιβραδύνω, καθώς σκέφτηκα τα είδη των υποθέσεων που εμφανίστηκαν πρόσφατα στις εφημερίδες – θυμήθηκα ασφαλώς την υπόθεση της Eurostat. Το πρόβλημα είναι ότι υπήρξε σκάνδαλο και είναι δύσκολο να ανασκευαστεί αυτό. Η Επιτροπή καταχώνιασε την έκθεση, η Γενική Ελεγκτική Υπηρεσία δεν άνοιξε το κουτί για να εξετάσει την έκθεση και εμείς πρέπει να ρωτήσουμε γιατί ο κ. Solbes δεν επιτηρούσε αυστηρότερα την υπηρεσία του.
<P>
Αξίζει να σημειωθεί το αποτέλεσμα της έκθεσης Hutton σήμερα: είδαμε ότι το BBC κρίθηκε ένοχο για ανικανότητα. Είναι σημαντικό ότι δεν απομακρύνθηκε ο Γενικός Γραμματέας του BBC, αλλά ο Πρόεδρος του BBC. Πρόκειται για την πολιτική ηγεσία – και όχι για τη διοικητική ηγεσία. Πρέπει να το λάβουμε αυτό υπόψη και να σκεφτούμε τη σημασία του σε αυτό το πλαίσιο. Το λογιστικό σύστημα έγινε, ασφαλώς, αντικείμενο κριτικής και μπορώ να εξηγήσω σε αυτό το σημείο ότι υπάρχουν μόνο δύο χώρες στο σύνολο της Ευρωπαϊκής Ένωσης που εφάρμοσαν το είδος του λογιστικού συστήματος που επιθυμούμε. Το Κοινοβούλιο και το Ελεγκτικό Συνέδριο, ωστόσο, ζήτησαν από την Επιτροπή να το προχωρήσει. Φυσικά, πρέπει να εξετάσουμε επίσης εσωτερικά όλα τα προβλήματα που έχουμε στο Κοινοβούλιο.
<SPEAKER ID="146" LANGUAGE="PT" NAME="Santos (PSE )." AFFILIATION="(Χειροκροτήματα)">
<P>
   – Κύριε Πρόεδρε, μετά τη χορήγηση απαλλαγής από το Κοινοβούλιο στον κοινοτικό προϋπολογισμό για το 2001 πέρυσι τον Απρίλιο, πρέπει τώρα να αξιολογήσουμε τα μέτρα που ενέκρινε η Επιτροπή, ως συνέχεια στις συστάσεις που περιέχονται στο ψήφισμα πλαίσιο που έδωσε αυτή την απαλλαγή.
<P>
Καταρχάς, είναι σημαντικό να τονίσουμε την εξαιρετική δουλειά που έκανε ο κ. Casaca ως εισηγητής, που αξίζει να επαινεθεί, καθώς θα χαρακτηρίσει σίγουρα θετικά την τρέχουσα νομοθετική περίοδο. Υπογραμμίζει επίσης το γεγονός ότι το Κοινοβούλιο απέχει μακράν από το να έχει εξαντλήσει τις πολιτικές του αρμοδιότητες. Μεταξύ των πολλών τομέων που θα μπορούσε να έχει εξετάσει, ο εισηγητής επέλεξε σοφά να επικεντρωθεί στο λογιστικό σύστημα, τις εργασίες και την παρακολούθηση της Eurostat και την υλοποίηση της κοινής γεωργικής πολιτικής.
<P>
Όσο για τη Eurostat, δεδομένου ότι τα περισσότερα αδικήματα διαπράχθηκαν πριν από το 1999, είναι ανησυχητικό ότι, κατά πάσα πιθανότητα, οι παραβάσεις των δημοσιονομικών κανονισμών συνεχίστηκαν πέρα από το 1999. Εναπόκειται στην Επιτροπή να αντλήσει τα κατάλληλα διδάγματα από αυτό, τα οποία δεν τελειώνουν στις οικονομικές ατασθαλίες, αλλά στην πραγματικότητα λαμβάνουν πολιτικές διαστάσεις που υπονομεύουν την ίδια τη λειτουργία των θεσμικών οργάνων. Ενώ η έκθεση δεν απευθύνει έκκληση για κανενός είδους κυνήγι μαγισσών, πράγμα που θα ήταν άκρως ανεπιθύμητο στην παρούσα φάση της ευρωπαϊκής διαδικασίας, καθιστά πολύ σαφές ότι η Eurostat ίσως να μην είναι η μόνη περίπτωση και, ακόμη χειρότερο, ίσως να μην είναι η σοβαρότερη περίπτωση που έχει ανιχνευθεί στις δραστηριότητες της Επιτροπής. Θα καταλήξω, κύριε Πρόεδρε, λέγοντας ότι δεν πρέπει να χάσουμε από τα μάτια μας την ουσία του πολιτικού μηνύματος που στέλνουμε αποδεικνύοντας τις ατασθαλίες και ότι πρέπει να υιοθετήσουμε, να εφαρμόσουμε και να συμμορφωθούμε δεόντως με τις συνετές, λογικές και εφαρμόσιμες συστάσεις του εισηγητή.
<SPEAKER ID="147" LANGUAGE="" NAME="Πρόεδρος." AFFILIATION="">
<P>
   Η Επίτροπος Schreyer σημείωσε όλες τις παρεμβάσεις, τις παρατηρήσεις και τις συστάσεις και θα μεταφέρει ασφαλώς στο σώμα των Επιτρόπων όσα ειπώθηκαν στη συζήτησή μας.
<P>
Η ψηφοφορία θα διεξαχθεί αύριο στις 10.30. 
<SPEAKER ID="148" LANGUAGE="" NAME="Πρόεδρος." AFFILIATION="">
<P>
   Η ημερήσια διάταξη προβλέπει την προφορική ερώτηση (B5-0003/2004), προς την Επιτροπή, σχετικά με τη Λευκή Βίβλο για την ευρωπαϊκή πολιτική για το διάστημα. 
<SPEAKER ID="149" LANGUAGE="IT" NAME="Bodrato (PPE-DE )." AFFILIATION="">
<P>
   – Κύριε Πρόεδρε, εκτίμησα την επικαιρότητα και την ποιότητα του σχεδίου δράσης που μας παρουσιάστηκε για την εφαρμογή μιας ευρωπαϊκής διαστημικής πολιτικής. Η πολιτική αυτή έλαβε νέα ώθηση τις ημέρες που οι Ηνωμένες Πολιτείες αναθεώρησαν τη στρατηγική τους και τις ημέρες που η ΕΥΔ και η NASA σημείωσαν εξαιρετικές επιτυχίες που προκάλεσαν συγκίνηση σε όλο τον κόσμο. Η διαστημική πολιτική είναι αποφασιστικής σημασίας για τη διεθνή συνεργασία στην έρευνα, για τη στρατηγική της Λισαβόνας και την εξασφάλιση της αυτόνομης πρόσβασης της Ευρώπης στο διάστημα. Το σχέδιο που συζητάμε έχει μια οριζόντια διάσταση, αφορά δηλαδή πολλές κοινοτικές πολιτικές, από τη γεωργία έως τις επικοινωνίες· μετά το πρόγραμμα GALILEO περιμένουμε το πρόγραμμα για την Παγκόσμια Παρακολούθηση του Περιβάλλοντος και της Ασφάλειας. Συμφωνώ με τη βούληση να διατεθούν από κοινού πόροι για την επίτευξη στόχων που καμία χώρα δεν μπορεί να επιτύχει μόνη της και με την πρόθεση να συντονισθούν αποφασιστικότερα η έρευνα, η τεχνολογική καινοτομία και η βιομηχανική πολιτική.
<SPEAKER ID="150" LANGUAGE="FR" NAME="Savary (PSE )." AFFILIATION="">
<P>
   – Κύριε Πρόεδρε, θα ήθελα καταρχάς να συγχαρώ τον συνάδελφό μας κ. Bodrato για την ποιότητα της έκθεσής του και να εκφράσω και εγώ τα συγχαρητήριά μου στον Επίτροπο Busquin ο οποίος, στη διάρκεια αυτής της κοινοβουλευτικής περιόδου που ολοκληρώνεται, διαδραμάτισε έναν καθ’ όλα αποφασιστικό ρόλο ώστε να καταστεί η Ευρωπαϊκή Ένωση διαστημική δύναμη. Πιστεύω ότι σήμερα η διακυβερνητική συνεργασία δεν αρκεί και πρέπει, σε έναν κόσμο στον οποίο αναπτύσσονται οι ανταγωνισμοί στο διάστημα, η ανάπτυξη του διαστήματος και της διαστημικής αυτονομίας της Ευρωπαϊκής Ένωσης να συνοδεύεται από ισχυρή πολιτική ισχύ, που ενσαρκώνεται από την Ευρωπαϊκή Ένωση. Πιστεύω ότι αυτό ακριβώς διακυβευόταν στη διάρκεια αυτής της κοινοβουλευτικής περιόδου. Προσωπικά, εκφράζω τη χαρά μου. Γεγονός επίσης είναι ότι εγκαινιάστηκε ένα φιλόδοξο πρόγραμμα, το πρόγραμμα GALILEO, για το οποίο ενδιαφέρονται αρκετές χώρες στον κόσμο, μεταξύ των οποίων μάλιστα και η Κίνα.
<P>
Όσον αφορά τη Λευκή Βίβλο και το ψήφισμα του συναδέλφου μας κ. Bodrato, θέλω να αναφερθώ σε ορισμένα σημεία. Το πρώτο σημείο αφορά τον προϋπολογισμό. Πιστεύω ότι πρέπει οπωσδήποτε να υπάρξει μια μεγάλη διαστημική φιλοδοξία και κυρίως αυτή η διαστημική φιλοδοξία να ενταχθεί σε μια βιομηχανική πολιτική. Η διαστημική ανεξαρτησία δεν σημαίνει απλώς να στέλνουμε διαστημικές συσκευές στο διάστημα της Ευρώπης, αλλά και να γνωρίζουμε άριστα τις βασικές τεχνολογίες και τις μη στρατιωτικές τους εφαρμογές, που είναι απειράριθμες.
<P>
Το δεύτερο σημείο αφορά τη διασύνδεση στρατιωτικού και πολιτικού σκέλους. Νομίζω ότι πρέπει να στοχαστούμε, από κοινού με τον Επίτροπο Busquin και τη Γενική Διεύθυνση Έρευνας, τι συμβαίνει σε επίπεδο ΚΕΠΠΑ, αφού γνωρίζουμε καλά ότι οι Αμερικανοί και οι υπόλοιπες διαστημικές δυνάμεις, μεταξύ αυτών οι Ρώσοι και οι Κινέζοι, συνέδεσαν σημαντικό τμήμα των διαστημικών τους δραστηριοτήτων με τις στρατιωτικές εφαρμογές.
<P>
Το τρίτο σημείο αφορά τη διεύρυνση. Πιστεύω ότι ορισμένες χώρες θα εισέλθουν στην Ευρώπη χωρίς να νοιάζονται κατ’ ανάγκη για το πρόγραμμα Ariane ή τις διαστημικές εξελίξεις που, σήμερα, έχουν αντίκτυπο κυρίως στη Γαλλία, την Ιταλία, τη Μεγάλη Βρετανία, τη Γερμανία, όχι όμως κατ’ ανάγκη στη Λιθουανία ή την Κύπρο ή τη Μάλτα. Συνεπώς, είναι πολύ σημαντικό να στείλουμε ένα μήνυμα σε αυτές τις χώρες. Αυτός είναι ο λόγος για τον οποίο κατέθεσα μια τροπολογία με στόχο να συμπεριληφθούν στο σώμα των ευρωπαίων αστροναυτών αστροναύτες προερχόμενοι από τις χώρες της Κεντρικής και Ανατολικής Ευρώπης και, λίαν συντόμως, να σχεδιάσουμε επανδρωμένη πτήση με έναν από τους αστροναύτες αυτούς, ώστε να συμμετάσχουν στην κατάκτηση του διαστήματος και στη μαγεία του και να υποστηρίξουν την προσπάθεια.
<P>
Το τελευταίο σημείο αφορά τη στρατηγική των ΗΠΑ. Αγνοώ αν πρόκειται για μια ευκαιριακή στρατηγική στο πλαίσιο του προεκλογικού αγώνα του κ. Μπους. Σε κάθε περίπτωση, εκφράζω τη χαρά μου που η Ευρώπη είναι στο παιχνίδι, δεν μπορεί όμως να παραγνωρίσει την εγκατάσταση του Soyouz στο Kourou και να αμελήσει τη διαστημική της ανεξαρτησία. Αυτά ήθελα να πω, κυρίες και κύριοι συνάδελφοι. 
<SPEAKER ID="151" LANGUAGE="" NAME="Αλυσανδράκης (GUE/NGL )." AFFILIATION="">
<SPEAKER ID="152" LANGUAGE="FR" NAME="De Veyrac (PPE-DE )." AFFILIATION="">
<P>
   – Κύριε Πρόεδρε, κύριε Επίτροπε, κυρίες και κύριοι συνάδελφοι, διαπιστώνουμε όλοι μας ότι οι λαοί της ενωμένης Ευρώπης προσδοκούν ένα μεγαλόπνοο σχέδιο. Οι συμπολίτες μας συχνά βιώνουν την Ευρώπη μόνο μέσα από τον παραμορφωτικό καθρέπτη των κανόνων, των ρυθμίσεων, των περιορισμών, και η εξερεύνηση του διαστήματος πρέπει να καταστεί πρωταρχική φιλοδοξία του ευρωπαϊκού οικοδομήματος, μια φιλοδοξία που θα ενείχε για τους συμπολίτες μας υπερηφάνια και συγκεκριμένες επιπτώσεις στην καθημερινότητά τους, όπως για παράδειγμα με το πρόγραμμα GALILEO.
<P>
Η επιδίωξη όμως ενός μεγαλόπνοου σχεδίου απαιτεί πόρους. Σήμερα, δεν υπάρχει επαρκής πολιτική βούληση για τη χορήγηση ανάλογων πιστώσεων στην ευρωπαϊκή πολιτική για το διάστημα. Η Επιτροπή κατέβαλε προσπάθειες, όπως έδειξε το Λευκό Βιβλίο. Μια επιπλέον ετήσια αύξηση των δαπανών για το διάστημα κατά 4,6% δεν είναι και άσχημη· είναι όμως το ελάχιστο που μπορεί να συμβεί. Οι αρχηγοί κρατών της Ένωσης πρέπει να καταλάβουν ότι την ώρα που ο Πρόεδρος Μπους ανακοινώνει τον στόχο για την κατάκτηση του Άρη, την ώρα που η Κίνα εκτοξεύει επιτυχώς το πρώτο επανδρωμένο της διαστημόπλοιο, η Ευρώπη δεν μπορεί να παραμείνει ουραγός. Ήλθε η ώρα για μια αποφασιστική στροφή και τη δραστική αύξηση των διαστημικών δαπανών.
<P>
Για να τα καταφέρουμε, πρέπει να στηριχθούμε στα κράτη, μέσω της Ευρωπαϊκής Υπηρεσίας του Διαστήματος και των μεγάλων διαστημικών εθνικών φορέων που, όπως ο γερμανικός DLR ή ο γαλλικός CNES, διαθέτουν αναντικατάστατη εμπειρία. Πρέπει όμως να προχωρήσουμε πέρα από τη διακυβερνητική συνεργασία. Το σχέδιο Συντάγματος για την Ευρώπη προβλέπει ένα πρώτο στάδιο κοινοτικοποίησης της διαστημικής πολιτικής. Εκφράζω τη χαρά μου, υπό τον όρο ότι σε αντιστάθμισμα των νέων αυτών προνομίων, η Ένωση θα καταστεί νέα πηγή χρηματοδότησης του διαστήματος. Δεν μπορούμε, ταυτόχρονα, να διεκδικούμε νέες αρμοδιότητες χωρίς όμως να αναλαμβάνουμε το κόστος. Παράλληλα, πρέπει να συνεχίσουμε την αναζήτηση εξωτερικών πηγών χρηματοδότησης. Οι ενισχυμένες συνεργασίες με την Ινδία και την Κίνα μέσω του προγράμματος GALILEO είναι ένα παράδειγμα προς μίμηση και περαιτέρω ανάπτυξη καθώς δημιουργούνται ευκαιρίες, για παράδειγμα με τη Ρωσική Ομοσπονδία, όπως έπραξε η Γαλλία με το σχέδιο εγκατάστασης ενός πεδίου εκτόξευσης Soyouz στο Kourou.
<SPEAKER ID="153" LANGUAGE="FR" NAME="Busquin," AFFILIATION="Επιτροπή">
<P>
Για την ανάπτυξη της διαστημικής τεχνολογίας, η Επιτροπή προτείνει την ενίσχυση των δημοσίων δαπανών στον τομέα αυτόν, μετά τη θέσπιση ενός γενικού σχεδίου που να παρουσιάζει το σύνολο των τεχνολογιών που ελλείπουν, τους ενδιαφερόμενους παράγοντες καθώς και ένα χρονοδιάγραμμα μέτρων. Το 6ο πρόγραμμα πλαίσιο μπορεί ήδη να συμβάλει σε αυτόν τον τομέα, κυρίως χάρη στις θεματικές προτεραιότητες “αεροναυτική και διάστημα” και τις τεχνολογίες της κοινωνίας της πληροφορίας. Η Επιτροπή θα εξετάσει τις δυνατότητες συνέχισης αυτού του είδους της ανάπτυξης στο επόμενο πρόγραμμα πλαίσιο.
<P>
Όσον αφορά το GALILEO, ο ενδεχόμενος ρόλος του ιδιωτικού τομέα πρέπει να είναι εκείνος του τελικού χρήστη, μετά από μια διαδικασία επιλογής υπό την ευθύνη της κοινής επιτροπής του προγράμματος GALILEO. Εξάλλου, η Επιτροπή θα αρχίσει διμερείς διαπραγματεύσεις με την Ινδία. Υπογράφτηκε πολύ πρόσφατα μια συμφωνία πλαίσιο μεταξύ της Ευρωπαϊκής Κοινότητας και της Κίνας.
<P>
Η Επιτροπή πρόκειται να εγκρίνει εντός των προσεχών ημερών, και συγκεκριμένα στις 3 Φεβρουαρίου, ανακοίνωση με βάση την αναλυτική έκθεση που εκπόνησε η Ευρωπαϊκή Υπηρεσία του Διαστήματος και τα κράτη μέλη, αντλώντας διδάγματα από την αρχική φάση και υποβάλλοντας ένα σχέδιο δράσεων για την πρωτοβουλία που αφορά το σύστημα παγκόσμιας παρακολούθησης για το περιβάλλον και την ασφάλεια (GMS).
<P>
Για την έναρξη της επόμενης φάσης ανάπτυξης, η Επιτροπή προτείνει την προοδευτική δημιουργία ενός επίσημου συντονιστικού φορέα, που να μπορεί να επωφεληθεί της εμπειρίας που αποκομίστηκε με το πρόγραμμα. Ο δορυφόρος Envisat προκαλεί τον θαυμασμό όλου του κόσμου χάρη στην ικανότητά του να παρακολουθεί το περιβάλλον και είναι ένα θαυμάσιο παράδειγμα παρατήρησης της γης, παρατήρηση την οποία έχουμε τελειοποιήσει. Η δημιουργία αυτού του φορέα για το GMS θα έπεται μιας πιο ανώδυνης και ενδιάμεσης λύσης, σύμφωνα με τις διατάξεις της συμφωνίας πλαισίου μεταξύ της Ευρωπαϊκής Κοινότητας και της Ευρωπαϊκής Υπηρεσίας του Διαστήματος. Σχετικά, υπενθυμίζω τη σημασία της γνώμης του Κοινοβουλίου προκειμένου να μπορέσουμε να ολοκληρώσουμε αυτή τη συμφωνία μεταξύ της Ευρωπαϊκής Κοινότητας και της Ευρωπαϊκής Υπηρεσίας του Διαστήματος.
<P>
Η Επιτροπή επεξεργάζεται, επίσης, μια πολιτική σχετικά με την πρόσβαση στο διάστημα και τους εκτοξευτές, της οποίας συγκεκριμένο παράδειγμα περαιτέρω ανάπτυξης της στρατηγικής συνεργασίας Ευρωπαϊκής Ένωσης-Ρωσίας αποτελεί η εγκατάσταση του εκτοξευτή Soyouz στο διαστημικό κέντρο της Γουϊάνας. Η τελική απόφαση για αυτό το πρόγραμμα πρέπει να ληφθεί στο Συμβούλιο της Ευρωπαϊκής Υπηρεσίας του Διαστήματος, που θα συγκληθεί στις 4 Φεβρουαρίου.
<P>
Τέλος, στη Λευκή Βίβλο η Επιτροπή προτείνει τη συνέχιση των δραστηριοτήτων που συνδέονται με τον διεθνή διαστημικό σταθμό, δεδομένου ότι, αν γίνει αυτό, οι Ευρωπαίοι θα βελτιώσουν την εμπειρία τους σε σχέση με τη μακροχρόνια παραμονή στο διάστημα. Ως προς αυτό, άκουσα με ευχαρίστηση την πρόταση του κ. Savary, που εννοείται ότι αφορούσε την Ευρώπη συνολικά και με την οποία προτεινόταν η συμμετοχή αστροναυτών από τα υπό ένταξη κράτη. Ο διεθνής διαστημικός σταθμός μπορεί επίσης να θεωρηθεί ως ενδιάμεσο απαραίτητο βήμα προτού αρχίσει η μελλοντική εξερεύνηση του ηλιακού συστήματος.
<P>
Αναφερθήκατε στη δήλωση του Προέδρου Μπους. Η δήλωση αυτή χρήζει εμπεριστατωμένης ανάλυσης. Εννοείται ότι ενέχει συνέπειες που μας επηρεάζουν, λαμβάνοντας υπόψη τις επενδύσεις που συμφώνησε η ευρωπαϊκή πλευρά, ιδίως για τη συνέχιση της δυνατότητας πρόσβασης των ευρωπαίων αστροναυτών στον διεθνή διαστημικό σταθμό. Συνεπώς, δεν πρέπει να προωθηθεί συνολικά η διαδικασία αν δεν υπάρξει διαβεβαίωση ότι αυτή η διαδικασία, στην οποία έχουμε ενεργό συμμετοχή, θα συνεχιστεί. Γνωρίζετε επίσης ότι –και αυτό απαιτεί εξέταση– ο ευρωπαϊκός δορυφόρος που παρατηρεί τον Άρη πέτυχε αξιοσημείωτα αποτελέσματα, εφόσον είδατε αυτές τις φωτογραφίες που δείχνουν το ενδεχόμενο ύπαρξης πάγου στη σελήνη. Αυτό το έδειξε μια ευρωπαϊκή τεχνολογία, έστω και αν δυστυχώς το διαστημικό όχημα Beagle δεν πέτυχε το ίδιο αποτέλεσμα. Αντιθέτως, η φασματική ανάλυση του Άρη αποτελεί ευρωπαϊκή τεχνολογία αιχμής, για την οποία μπορούμε να είμαστε υπερήφανοι.
<P>
Τέλος, σε αυτή τη βάση, μελετάται επίσης η ιδέα να εξεταστεί η προοπτική των επανδρωμένων πτήσεων, ώστε να μην μείνουμε πλέον εκτός του αγώνα δρόμου προς επίτευξη αυτών των στόχων. Η Επιτροπή, σε συνεργασία με την Ευρωπαϊκή Υπηρεσία του Διαστήματος, θα συγκαλέσει εντός του 2004 μια επιτροπή σοφών που θα βοηθήσουν την Ευρωπαϊκή Ένωση να καθορίσει τη θέση της όσον αφορά τις επανδρωμένες διαστημικές πτήσεις.
<P>
Εξέθεσα με λίγα λόγια τα βασικά στοιχεία. Πραγματικά χαίρομαι που ολοκληρώνω λέγοντάς σας ότι η Επιτροπή περιλαμβάνει το διάστημα και τη διαστημική έρευνα στη μελέτη για τις μελλοντικές δημοσιονομικές προοπτικές, που βρίσκονται στον επίκεντρο των συζητήσεων της Επιτροπής, και για τις οποίες νομίζω ότι το Κοινοβούλιο θα ενημερωθεί από πρώτο χέρι στις 10 Φεβρουαρίου. Θα δώσουμε τις πρώτες γενικές κατευθύνσεις των δημοσιονομικών προοπτικών. Στο πλαίσιο των δημοσιονομικών προοπτικών, είναι προφανές ότι πρέπει να δοθούν περισσότεροι πόροι στα προγράμματα έρευνας και καινοτομίας, μεταξύ άλλων προκειμένου να υποστηρίξουν την πολιτική για το διάστημα, που θα είναι καθοριστική για την τεχνολογική πρόοδο και τη θέση της Ευρώπης στον κόσμο. 
<SPEAKER ID="154" LANGUAGE="" NAME="Πρόεδρος." AFFILIATION="">
<P>
   Σας ευχαριστώ, Επίτροπε Busquin.
<P>
Για να ολοκληρώσουμε τη συζήτηση, ανακοινώνω ότι έχω λάβει μια πρόταση ψηφίσματος, βάσει του άρθρου 42, παράγραφος 5, του Κανονισμού.(1)
<P>
Η ψηφοφορία θα διεξαχθεί αύριο στις 10.30. 
<SPEAKER ID="155" LANGUAGE="" NAME="Πρόεδρος." AFFILIATION="">
<P>
   Η ημερήσια διάταξη προβλέπει την προφορική ερώτηση (B5-0004/2004), προς την Επιτροπή, επί της ανακοίνωσης σχετικά με το μέλλον του τομέα της κλωστοϋφαντουργίας και των ειδών ένδυσης στη διευρυμένη Ευρωπαϊκή Ένωση. 
<SPEAKER ID="156" LANGUAGE="ES" NAME="Ferrer (PPE-DE )." AFFILIATION="">
<P>
   – Κύριε Πρόεδρε, κύριε Επίτροπε, καταρχάς θα ήθελα να ευχαριστήσω την Επιτροπή για την ανακοίνωσή της σχετικά με το μέλλον της κλωστοϋφαντουργίας και της βιομηχανίας ενδυμάτων, η οποία δημοσιεύτηκε σε μια χρονική στιγμή που ο τομέας ανησυχεί πολύ για την οριστική κατάργηση του συστήματος των ποσοστώσεων στις εισαγωγές από την 1η Ιανουαρίου 2005, ενόψει της ανταγωνιστικής πίεσης αναπτυσσόμενων χωρών –χωρών που έχουν επιπλέον μεγάλη εξαγωγική ικανότητα– γεγονός που θα μπορούσε να οδηγήσει στο κλείσιμο πολλών επιχειρήσεων και συνεπώς στην απώλεια θέσεων εργασίας.
<P>
Πρόσφατες μελέτες δείχνουν απώλεια θέσεων εργασίας στην Ευρωπαϊκή Ένωση της τάξης του 40-60% ως το 2010 ανάλογα με τον τομέα. Αν σε αυτό προσθέσουμε το γεγονός ότι η ευρωπαϊκή κλωστοϋφαντουργία και βιομηχανία ένδυσης είναι συγκεντρωμένη σε ορισμένες περιφέρειες, με ένα βασικά γυναικείο εργατικό δυναμικό, θα αντιληφθείτε τη σοβαρότητα της κατάστασης, και την επιτακτική ανάγκη για αποφασιστική δράση εκ μέρους των δημοσίων αρχών σε όλα τα επίπεδα που θα επιτρέψει στον τομέα να ξεπεράσει με επιτυχία τις προκλήσεις που αντιμετωπίζει.
<P>
Είναι προφανές ότι το μέλλον του τομέα θα συμπεριλαμβάνει επανεκτίμηση των συγκριτικών του πλεονεκτημάτων: ποιότητα των προϊόντων, σχεδιασμός, παράγοντας μόδα και, κυρίως, ικανότητα του τομέα για καινοτομία και ανάπτυξη νέων προϊόντων υψηλής τεχνολογικής αξίας, ιδιαίτερα των έξυπνων υφασμάτων και των βιομηχανικών υφασμάτων. Θα υπάρξει επίσης ένα στάδιο εξέτασης των πιθανοτήτων πρόσβασης στη διεθνή αγορά. Αυτός είναι ο λόγος για τον οποίο τα μέτρα που προτείνονται στην ανακοίνωση της Επιτροπής είναι τόσο ευπρόσδεκτα, διότι εξετάζουν αυτό ακριβώς το θέμα. Για αυτόν τον λόγο, χαίρομαι επίσης ιδιαίτερα διότι ο Επίτροπος Busquin είναι μαζί μας σήμερα, δεδομένης της σημασίας που έχει η έρευνα και η ανάπτυξη προκειμένου να μπορέσει ο τομέας να κερδίσει τη μάχη του μέλλοντος.
<P>
Αυτό πρέπει επίσης να συνδυάζεται με ένα σχέδιο δράσης και με την υιοθέτηση ενός ακριβούς χρονοδιαγράμματος ώστε οι δράσεις να μπορέσουν να τεθούν σε εφαρμογή πριν από το τέλος του 2004 και, πάνω απ’ όλα, πριν να είναι πολύ αργά. Χρειαζόμαστε επίσης μια ρητή δέσμευση από την Επιτροπή ότι δεν θα μειώσει τα μέτρα εμπορικής πολιτικής που προτείνει για να θέσει τέλος στον αθέμιτο ανταγωνισμό, και στους υψηλούς δασμούς, τα υψηλά τέλη και τα μη δασμολογικά εμπόδια που δυσκολεύουν τόσο την πρόσβαση στις αγορές. Κύριε Επίτροπε, το μέλλον του τομέα και η διατήρηση των χιλιάδων θέσεων εργασίας που κινδυνεύουν είναι στα χέρια σας. 
<SPEAKER ID="157" LANGUAGE="ES" NAME="Berenguer Fuster (PSE )." AFFILIATION="">
<P>
Η ανακοίνωση προτείνει μια ολόκληρη σειρά μέτρων για να βοηθήσει τον τομέα στις προσπάθειές του να προσδιορίσει μια στρατηγική ενόψει των νέων προκλήσεων της αγοράς και, πιο συγκεκριμένα, ενόψει της κατάργησης των ποσοστώσεων εισαγωγής μετά την 1η Ιανουαρίου 2005.
<P>
Πρέπει να πω ότι αυτά τα ζητήματα είναι απαραίτητο να μελετηθούν. Πριν από λίγο, ο Επίτροπος Busquin μου μίλησε για αυτές τις πρωτοβουλίες – πρωτοβουλίες όπως η δημιουργία γραφείων στήριξης των μικρών και μεσαίων επιχειρήσεων προκειμένου να τις βοηθήσουν να αποκτήσουν προστασία δικαιωμάτων πνευματικής ιδιοκτησίας για σήματα, σχέδια και ευρεσιτεχνίες.
<P>
Τέλος, είναι πολύ σημαντικό να εφαρμόσει η Επιτροπή τα προτεινόμενα μέτρα σε σχέση με την προστασία της πνευματικής ιδιοκτησίας. Οι τρίτες χώρες πρέπει να σέβονται αυτά τα δικαιώματα, και είναι επίσης σημαντικό να επιβλέπουμε την τήρηση των συμφωνιών APIC, αν θέλουμε να καταπολεμήσουμε την πειρατεία και την παραποίηση. Ελπίζω ότι η γρήγορη έγκριση της οδηγίας σχετικά με την ενίσχυση των δικαιωμάτων πνευματικής ιδιοκτησίας, και η μεταρρύθμιση του τελωνειακού κανονισμού, θα γίνουν βασικά όργανα για την προστασία αυτής της βιομηχανικής ιδιοκτησίας που είναι τόσο σημαντική για τόσους πολλούς τομείς, συμπεριλαμβανομένης της κλωστοϋφαντουργίας. 
<SPEAKER ID="158" LANGUAGE="PT" NAME="Bastos (PPE-DE )." AFFILIATION="">
<P>
   – Κύριε Πρόεδρε, κύριε Επίτροπε, κυρίες και κύριοι, θα ξεκινήσω ευχαριστώντας τον Επίτροπο Busquin που βρίσκεται σήμερα εδώ. Θα ήθελα επίσης να εκφράσω την εκτίμησή μου για την υψηλή ποιότητα της ανακοίνωσης της Επιτροπής για το μέλλον της βιομηχανίας κλωστοϋφαντουργίας σε μια διευρυμένη Ευρώπη. Εξακολουθούμε να είμαστε ιδιαίτερα ανήσυχοι, ωστόσο, και πολλά ερωτήματα παραμένουν αναπάντητα. Θα υπογραμμίσω τώρα ορισμένα, όπως επεσήμανε η κ. Ferrer. Πώς θα μεταφράσει η Επιτροπή τις προτάσεις σε συγκεκριμένες δράσεις; Τι χρονοδιάγραμμα εξετάζει και τι προϋπολογισμό σκοπεύει να χρησιμοποιήσει για την εφαρμογή αυτών των μέτρων; Τα αισιόδοξα λόγια του Επιτρόπου Lamy όσον αφορά τη βιομηχανία της κλωστοϋφαντουργίας και των ειδών ένδυσης μου έρχονται στο μυαλό σε αυτό το σημείο. Χαρακτήρισε τον τομέα αυτόν ως έναν τομέα με μέλλον στην Ευρωπαϊκή Ένωση και με μεγάλη σημασία για την ευρωπαϊκή ατζέντα όσον αφορά το εμπόριο. Ο Επίτροπος Lamy είπε πρόσφατα ότι “μέχρι το 2005 θα έχουν καταργηθεί οι εισαγωγικές ποσοστώσεις, αλλά η δέσμευσή μας στη βιομηχανία αυτή δεν θα κλονιστεί”.
<P>
Πρέπει να αντιμετωπίσουμε τις σημερινές και μελλοντικές προκλήσεις, διασφαλίζοντας ταυτόχρονα αποφασιστικά τις θέσεις εργασίας στον τομέα. Είναι σημαντικό να προάγουμε την ανταγωνιστικότητα των εταιρειών μέσω της καινοτομίας, των ευέλικτων παραγωγικών πρακτικών και παρέχοντας στο σημερινό εργατικό δυναμικό που απασχολείται στη βιομηχανία επαγγελματική κατάρτιση και περαιτέρω εκπαίδευση. Θα ήθελα να υπογραμμίσω ορισμένα από τα σημεία της πρότασης ψηφίσματος που κατέθεσε η κ. Ferrer:
<P>
– πρώτον, τον ζωτικό ρόλο των διαρθρωτικών ταμείων. Εγκρίνω το αίτημα για τη θέσπιση, εντός του δημοσιονομικού πλαισίου των διαρθρωτικών ταμείων, μιας ειδικής περιφερειακής πρωτοβουλίας για τον κλάδο προκειμένου να αντιμετωπίσει τις δυσκολίες που θα προκύψουν το 2005 και να διευκολύνει την αναπροσαρμογή των εργαζομένων στις νέες απαιτήσεις της αγοράς εργασίας·
<SPEAKER ID="159" LANGUAGE="" NAME="Read (PSE )." AFFILIATION="(">
<P>
   – Κύριε Πρόεδρε, διανύουμε δύσκολους καιρούς για τον τομέα της κλωστοϋφαντουργίας και των ειδών ένδυσης στην Ευρωπαϊκή Ένωση. Στο πλαίσιο αυτό, με ιδιαίτερη χαρά χαιρετίζω την ανακοίνωση της Επιτροπής για το θέμα αυτό. Η περιοχή που εκπροσωπώ, η περιφέρεια East Midlands, διαθέτει τον μεγαλύτερο κλάδο εταιρειών ειδών ένδυσης στο Ηνωμένο Βασίλειο και τον δεύτερο μεγαλύτερο τομέα ειδών ένδυσης και κλωστοϋφαντουργίας στην Ευρώπη. Πολλοί από τους κατοίκους της εκλογικής μου περιφέρειας που απασχολούνται στον τομέα αυτόν τέθηκαν πολλές φορές σε διαθεσιμότητα και βλέπουν τον τομέα της βιοτεχνίας να περνά στις χαμηλόμισθες οικονομίες των αναπτυσσόμενων χωρών. Είναι κατανοητό ότι για τους εργαζόμενους αυτούς, οι οποίοι βρίσκονται ακόμη σε ευάλωτη θέση, τα μέτρα προστατευτισμού αποτελούν ελκυστική πρόταση. Ωστόσο, μακροπρόθεσμα, δεν είναι αυτός ο σωστός τρόπος επίλυσης των προβλημάτων που αντιμετωπίζει σήμερα ο τομέας. Στη σημερινή παγκόσμια οικονομία, η ΕΕ δεν πρόκειται να καταφέρει να γίνει ανταγωνιστική μόνο με την τιμή, και ούτε θα έπρεπε. Η ΕΕ οφείλει να μεγιστοποιήσει τα πλεονεκτήματα των σωστά καταρτισμένων εργαζομένων, οι οποίοι έχουν κίνητρο, γνώση και εμπειρία.
<P>
Έχουμε επιτύχει σε αυτόν τον τομέα κατά το παρελθόν και μπορούμε να συνεχίσουμε να είμαστε επιτυχημένοι και στο μέλλον. Υπάρχουν διάφοροι, καινοτόμοι τρόποι να αντιμετωπίσουμε τις προκλήσεις του αυξανόμενου παγκοσμίου ανταγωνισμού. Για ορισμένες επιχειρήσεις η χρηματοδότηση της ΕΕ αποδείχθηκε σημαντικό μέσο για την ενίσχυση της ανταγωνιστικότητας. Η Ένωση Κλωστοϋφαντουργίας της περιοχής East Midlands εφαρμόζει πολλά προγράμματα –επιδοτούμενα από το Ευρωπαϊκό Ταμείο Περιφερειακής Ανάπτυξης– τα οποία βοηθούν τις επιχειρήσεις: προγράμματα όπως το MAS, το οποίο ενισχύει τις μικρές επιχειρήσεις της περιοχής να επεκταθούν σε νέες αγορές ή το Business ICT Bureau, το οποίο παρέχει βοήθεια από εμπειρογνώμονες των τεχνολογιών πληροφορίας και επικοινωνίας ειδικά προσανατολισμένη στις ανάγκες του τομέα της κλωστοϋφαντουργίας. Αυτά είναι καλά παραδείγματα του τρόπου χρήσης της χρηματοδότησης για την καθιέρωση δικτύων μεταξύ των τοπικών οργανώσεων που δραστηριοποιούνται στην ίδια περιοχή. Παρόλο που τα προγράμματα επιδότησης είναι ευεργετικά, είναι επίσης βραχυπρόθεσμα από τη φύση τους. Γνωρίζω ότι επιτελείται έργο για τη διασφάλιση του μέγιστου μακροπρόθεσμου οικονομικού οφέλους με την ενίσχυση του κλάδου της κλωστοϋφαντουργίας στην περιφέρεια East Midlands.
<P>
Το τελευταίο σημείο που θα ήθελα να θίξω είναι ότι το κεντρικό γραφείο του σωματείου, του KFAT, βρίσκεται στην πόλη μου, στο Λέστερ. Το σωματείο αυτό έδωσε στοιχεία στη συζήτηση για το μέλλον του τομέα της κλωστοϋφαντουργίας. Εγώ, όπως και ο τομέας, τα σωματεία και όσοι απασχολούνται σε αυτόν, ελπίζουμε στην εφαρμογή των προτάσεων της Επιτροπής. 
<SPEAKER ID="160" LANGUAGE="PT" NAME="Figueiredo (GUE/NGL )." AFFILIATION="Brax Portugal">
<P>
   – Κύριε Πρόεδρε, είναι πολύ γνωστό ότι η βιομηχανία της κλωστοϋφαντουργίας και των ειδών ένδυσης εξακολουθεί να έχει μια αξιόλογη παρουσία στη διευρυμένη ΕΕ, απασχολώντας γύρω στα 2,7 εκατομμύρια ανθρώπους, κυρίως γυναίκες, ακόμη και μετά την απώλεια περίπου 850 000 θέσεων εργασίας και το κλείσιμο χιλιάδων επιχειρήσεων μεταξύ του 1990 και του 2001.
<P>
Κατά συνέπεια, η απειλούμενη συνολική κατάργηση των εισαγωγικών ποσοστώσεων την 1η Ιανουαρίου του επόμενου έτους μπορεί να παρεμποδίσει σοβαρά την ανάπτυξη και να αυξήσει την ανεργία, ιδιαίτερα σε περιοχές με την υψηλότερη συγκέντρωση εταιρειών κλωστοϋφαντουργίας και ειδών ένδυσης, όπως είναι ο Βορράς και η περιφέρεια Beiras της Πορτογαλίας. Υπάρχει επί του παρόντος ένα σοβαρό πρόβλημα μετεγκατάστασης των πολυεθνικών· στην ιδιαίτερη πατρίδα μου Vila Nova de Gaia, για παράδειγμα, υπάρχει μια γερμανική εταιρεία, η , που απειλεί να κλείσει εντός των επόμενων ημερών και να απολύσει 450 εργαζόμενους, κυρίως γυναίκες. Πρόκειται για ένα σοβαρό πρόβλημα που επαναλαμβάνεται περίπου σε ολόκληρη την Πορτογαλία.
<SPEAKER ID="161" LANGUAGE="NL" NAME="Belder (EDD )." AFFILIATION="">
<P>
   – Κύριε Πρόεδρε, το προσεχές έτος θα δούμε ριζικές αλλαγές στον τομέα της κλωστοϋφαντουργίας, όταν καταργηθούν οι ποσοστώσεις μετά από περισσότερο από 30 χρόνια. Οι εισαγωγικοί δασμοί στην Ευρωπαϊκή Ένωση συγκαταλέγονται σήμερα στους χαμηλότερους στον κόσμο. Αυτό απαιτεί ανάλογη ελευθέρωση της αγοράς εκ μέρους άλλων χωρών που έχουν μεγάλους κλωστοϋφαντουργικούς τομείς και αγορές. Η εισηγήτρια και ο Επίτροπος Lamy είναι, ορθώς, προσηλωμένοι σε αυτό.
<P>
Εν είδει συμπεράσματος, θα ήθελα να κάνω μια παρατήρηση όσον αφορά την εμπορική θέση των αναπτυσσόμενων χωρών, που απαιτεί κάτι παραπάνω από την απλή πρόσβαση στην ευρωπαϊκή αγορά· η Ευρωπαϊκή Ένωση πρέπει επίσης να σταματήσει το ντάμπινγκ στο βαμβάκι, που παρεμβαίνει στην αγορά πρώτων υλών. Η παροχή 900 εκατομμυρίων ευρώ ετησίως υπό τη μορφή εξαγωγικών επιδοτήσεων στους ευρωπαίους βαμβακοπαραγωγούς δεν θα οδηγήσει σε μια καλύτερη τιμή στην παγκόσμια αγορά. Το αποτέλεσμα είναι ότι η παγκόσμια τιμή για ένα δέμα βαμβακιού έχει μειωθεί κατά το ήμισυ από το 1990 μέχρι σήμερα. 
<SPEAKER ID="162" LANGUAGE="PT" NAME="Ribeiro e Castro (UEN )." AFFILIATION="">
<P>
Η Κίνα αντιπροσωπεύει ήδη σχεδόν το 25% της παγκόσμιας παραγωγής ειδών κλωστοϋφαντουργίας, ένα τρομακτικό νούμερο, ιδίως για τις πραγματικά αναπτυσσόμενες χώρες, όπως το Μπαγκλαντές ή το Βιετνάμ, οι οποίες ενδέχεται επίσης να συντριβούν από τον κινεζικό οδοστρωτήρα σε αυτόν τον τομέα. Αισθανόμαστε ότι, λόγω της σημαντικής δύναμής της σε αυτή τη βιομηχανία, η Κίνα δεν μπορεί πλέον να θεωρείται αναπτυσσόμενη χώρα. Διαφορετικά, διατρέχουμε τον κίνδυνο να δολοφονήσουμε τη βιομηχανία κλωστοϋφαντουργίας και ειδών ένδυσης οπουδήποτε αλλού στον κόσμο.
<SPEAKER ID="163" LANGUAGE="PT" NAME="Lage (PSE )." AFFILIATION="">
<P>
   – Κύριε Πρόεδρε, κύριε Επίτροπε, κυρίες και κύριοι, η βιομηχανική επανάσταση στην Αγγλία στο δεύτερο μισό του 18ου αιώνα ξεκίνησε στον τομέα της κλωστοϋφαντουργίας. Ο τομέας αυτός έχει μια πρωτοποριακή ιστορία, ένα ενεργό παρόν και ένα μέλλον γεμάτο προκλήσεις και αβεβαιότητες. Η ευρωπαϊκή βιομηχανία κλωστοϋφαντουργίας απειλείται σήμερα από τον ανταγωνισμό από χώρες όπου οι τιμές των εμπορευμάτων είναι εξαιρετικά χαμηλές και όπου δεν υπάρχουν περιβαλλοντικές ανησυχίες ή περιορισμοί. Η εκμετάλλευση της εργασίας, ιδιαίτερα της παιδικής, μας υπενθυμίζει τις άθλιες συνθήκες που σημάδεψαν τη δική μας βιομηχανική επανάσταση. Παρ’ όλα αυτά, η βιομηχανία κλωστοϋφαντουργίας εξακολουθεί να επιβιώνει, να εκσυγχρονίζεται και να ανανεώνεται. Είναι το σημείο στο οποίο συγκλίνουν η βιομηχανία, η χειροτεχνία και η τέχνη, και διαδραματίζει σημαντικό ρόλο στον τρόπο ζωής των ανθρώπων.
<P>
Τα νεοφιλελεύθερα δόγματα που είχαν εμποδίσει παλαιότερα την ΕΕ να υιοθετήσει μια βιομηχανική πολιτική, φοβούμενα μια αποβιομηχανοποιημένη Ευρώπη, έχουν τώρα ξεχαστεί. Οι ευρωπαίοι παράγοντες λήψης αποφάσεων μπορούν να δουν τώρα τι συμβαίνει και μπορούν να πάρουν θέση υπερασπιζόμενοι τη βιομηχανία κλωστοϋφαντουργίας και ειδών ένδυσης. Η ανακοίνωση της Επιτροπής είναι, ως εκ τούτου, άκρως ευπρόσδεκτη, αν και υπερβολικά μεγάλη. Υποστηρίζουμε επίσης την πρόταση ψηφίσματος που κατέθεσε η κ. Ferrer και περιέχει τα ουσιώδη σημεία μιας ευρωπαϊκής πολιτικής για τον τομέα.
<SPEAKER ID="164" LANGUAGE="" NAME="Bowe (PSE )." AFFILIATION="(">
<P>
Αυτό το σακάκι που φορώ είναι από την Crombie, μια τοπική κλωστοϋφαντουργική εταιρεία από την πόλη μου στην Αγγλία. Είναι ένα καλό αγγλικό κοστούμι. Δεν ξέρω από πού προέρχεται το ύφασμα, αλλά η ικανότητα των βρετανών εργαζομένων και των εργατών κλωστοϋφαντουργίας στην Ευρώπη ήταν αυτή που πήρε ένα προϊόν χαμηλής ποιότητας και το μετέτρεψε σε ένα προϊόν υψηλής ποιότητας και υψηλής αξίας – αυτό είναι το μέλλον της κλωστοϋφαντουργίας. Τα διάφορα τμήματα της κλωστοϋφαντουργίας θα ακολουθήσουν διαφορετικές πορείες, άλλες περισσότερο τεχνικές, άλλες προσανατολισμένες στη βιοτεχνία ή αλλού. Αυτό είναι το μέλλον για τη βιομηχανία μας. Αυτό πρέπει να είναι το μήνυμα προς τη βιομηχανία από το Λευκό Βιβλίο της Επιτροπής.
<SPEAKER ID="165" LANGUAGE="FR" NAME="Busquin," AFFILIATION="Επιτροπή">
<P>
   . – Κύριε Πρόεδρε, κυρίες και κύριοι βουλευτές, η Επιτροπή συμμερίζεται τις ανησυχίες για αυτό το ζήτημα και προβαίνει στις αναγκαίες ενέργειες προκειμένου να ανταποκριθεί. Με δεδομένες αυτές τις σημαντικές προκλήσεις που υφίστανται στον τομέα της κλωστοϋφαντουργίας και της ένδυσης και που θα συνεχιστούν τα προσεχή χρόνια –κυρίως δε, όπως υπογραμμίσατε, λαμβάνοντας υπόψη τις επιπτώσεις της κατάργησης των ποσοστώσεων στις εισαγωγές από 1ης Ιανουαρίου 2005– η Επιτροπή επανεξέτασε τις πολιτικές και τα μέσα της με σκοπό να επισημάνει μέτρα ή γραμμές δράσης που θα μπορούσαν να ενισχύσουν την ανταγωνιστικότητα του τομέα κλωστοϋφαντουργίας και ένδυσης. Τα παραπάνω περιλαμβάνονται στην ανακοίνωση, την οποία υπογραμμίσατε, όσον αφορά το μέλλον του τομέα της κλωστοϋφαντουργίας και της ένδυσης, την οποία ενέκρινε η Επιτροπή στις 29 Οκτωβρίου 2003 και έγινε δεκτή σε συνεδρίαση του Συμβουλίου για την ανταγωνιστικότητα στις 27 Νοεμβρίου 2003.
<P>
Ένα άλλο θέμα αφορά το ζήτημα της πνευματικής ιδιοκτησίας. Ο κ. Berenguer Fuster έχει απόλυτο δίκιο όταν λέει ότι αυτό το ζήτημα πρέπει προφανώς να αποτελέσει τη βάση των μελετών μας σε διεθνές επίπεδο, δεδομένου ότι όλες αυτές οι νέες διαδικασίες μπορούν να αποδειχθούν ευάλωτες αν δεν τις προφυλάξουμε με κατοχυρωμένες άδειες ευρεσιτεχνίας. Η έρευνα και η ανάπτυξη είναι βέβαια ένας σημαντικός παράγοντας. Εξετάζουμε επίσης την προοπτική να δημιουργήσουμε μια τεχνολογική πλατφόρμα στον τομέα της κλωστοϋφαντουργίας, μαζί με τους βασικούς παράγοντες του τομέα.
<P>
Τα άλλα θέματα είναι η εκπαίδευση και η κατάρτιση, η περιφερειακή πολιτική. Ως προς αυτό, κυρία Bastos, υπογραμμίσατε το πρόβλημα των Διαρθρωτικών Ταμείων. Ο συνάδελφός μου ο κ. Barnier, όταν προτείνει τους νέους μηχανισμούς για τα Διαρθρωτικά Ταμεία, λέει ξεκάθαρα ότι αυτά πρέπει να συμβάλουν περισσότερο από όσο στο παρελθόν στη διαδικασία της μεγέθυνσης, στη λεγόμενη διαδικασία της Λισαβόνας. Η έρευνα και η καινοτομία, η κατάρτιση σε τομείς όπως της κλωστοϋφαντουργίας θα είναι πιο καίρια, πιο σημαντικά θέματα στα επόμενα Διαρθρωτικά Ταμεία, αν οι περιφέρειες βεβαίως το επιθυμούν.
<P>
Αυτή η ομάδα υψηλού επιπέδου θα ξεκινήσει τις εργασίες της τον Φεβρουάριο του 2004, ουσιαστικά δηλαδή αύριο, μελετώντας ιδιαίτερα τους στόχους και τα προσδοκώμενα αποτελέσματα, θα ακολουθήσουν δε τουλάχιστον δύο συνεδριάσεις της Ολομέλειας πριν από τον Ιούλιο του 2004. Η Επιτροπή θα καταθέσει μια πρώτη έκθεση σχετικά με το έργο της ομάδας στο Συμβούλιο, τον Ιούλιο του 2004. Νομίζω ότι το πρόβλημα λαμβάνεται αρκούντως υπόψη. Τα ευρωπαϊκά θεσμικά όργανα και τα κράτη μέλη θα τηρούνται ενήμερα για το έργο της ομάδας και για την υλοποίηση των συμπερασμάτων. Η Επιτροπή έχει επίγνωση της ανάγκης να επιταχύνει τους ρυθμούς, δεδομένου ότι όλα αυτά πρέπει να γίνουν πριν από το τέλος του 2004. Από τώρα μέχρι τα τέλη Φεβρουαρίου, η Επιτροπή θα καταρτίσει κατάλογο των διαφόρων εμπορικών προτάσεων, μέτρων και δράσεων, που θα είναι αποτέλεσμα της ανακοίνωσης και ορίζοντας για την υλοποίησή τους. Αυτός ο πίνακας επιδόσεων θα κοινοποιείται στο Κοινοβούλιο και στα κράτη μέλη.
<P>
Αναφερθήκατε επίσης, κυρία Bastos, στο ζήτημα του προϋπολογισμού που πρέπει να χρησιμοποιηθεί για την υλοποίηση των μέτρων που προτείνονται στην ανακοίνωση της Επιτροπής. Πρόθεσή μας είναι να επωφεληθούμε των κοινοτικών προγραμμάτων και επενδύσεων προκειμένου να υλοποιήσουμε τα συγκεκριμένα εγκεκριμένα μέτρα, καθόσον πρέπει να κινηθούμε γρήγορα. Κάθε ειδικό μέτρο θα υλοποιηθεί από τις αρμόδιες υπηρεσίες της Επιτροπής που είναι υπεύθυνες για τον αντίστοιχο κλάδο και με χρήση των ιδίων πόρων τους. Μπορώ να σας πω ότι στον τομέα της έρευνας, στις προκηρύξεις για την υποβολή προτάσεων του προγράμματος πλαισίου υπάρχουν δυνατότητες για ενδιαφέροντα προγράμματα και πιστεύω ότι αυτό ισχύει και σε άλλους τομείς. Πιστεύω ότι κατέδειξα όλο το ενδιαφέρον που επιδεικνύουν Επιτροπή και Κοινοβούλιο σε σχέση με αυτόν τον στρατηγικό για την οικονομία μας τομέα. 
<SPEAKER ID="166" LANGUAGE="" NAME="Πρόεδρος." AFFILIATION="(Η συνεδρίαση λήγει στις 23.20)">
<P>
Για να ολοκληρώσουμε τη συζήτηση, ανακοινώνω ότι έχω λάβει μια πρόταση ψηφίσματος, βάσει του άρθρου 42, παράγραφος 5, του Κανονισμού.(1)
<P>
Η ψηφοφορία θα διεξαχθεί αύριο στις 10.30.(2)
<SPEAKER ID="167" LANGUAGE="" NAME="" AFFILIATION="Ημερήσια διάταξη της επόμενης συνεδρίασης"/>
