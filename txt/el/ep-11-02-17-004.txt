<CHAPTER ID="004">
Χορήγηση εγγύησης της EE στην Ευρωπαϊκή Τράπεζα Επενδύσεων για την κάλυψη ζημιών από δάνεια και εγγυήσεις για σχέδια εκτός της ΕΕ (συζήτηση) 
<SPEAKER ID="008" NAME="Πρόεδρος">
" ημερήσια διάταξη προβλέπει τη συζήτηση της έκθεσης του κ. Kalfin, εξ ονόματος της Επιτροπής Προϋπολογισμών, σχετικά με την πρόταση απόφασης του Ευρωπαϊκού Κοινοβουλίου και του Συμβουλίου που αφορά τη χορήγηση εγγύησης της EE στην Ευρωπαϊκή Τράπεζα Επενδύσεων για την κάλυψη ζημιών από δάνεια και εγγυήσεις για σχέδια εκτός της Ευρωπαϊκής Ένωσης - C7-0110/2010-.
<SPEAKER ID="009" NAME="Ivailo Kalfin">
εισηγητής. - (EN) Κύριε Πρόεδρε, η παρούσα εντολή της Ευρωπαϊκής Τράπεζας Επενδύσεων για τις δραστηριότητές της εκτός της Ευρωπαϊκής Ένωσης λήγει στα τέλη Οκτωβρίου. Το Ευρωπαϊκό Κοινοβούλιο και το Συμβούλιο οφείλουν να καταλήξουν σε συμφωνία ως προς τις προϋποθέσεις για την παράτασή της πέραν της ημερομηνίας αυτής.
<P>
Το Κοινοβούλιο ασχολήθηκε πολύ διεξοδικά με το ζήτημα αυτό επί σειρά μηνών. Στο διάστημα αυτό, συζητήσαμε πολλές ιδέες και προσπαθήσαμε να ακούσουμε τις απόψεις πολλών εμπλεκομένων μερών. Πραγματοποιήσαμε δεκάδες συνεδριάσεις, τόσο εκτός όσο και εντός του Κοινοβουλίου, μεταξύ των πολιτικών Ομάδων που εργάστηκαν επί του κειμένου.
<P>
Θα ήθελα να επωφεληθώ της ευκαιρίας αυτής για να ευχαριστήσω θερμά όλους τους συναδέλφους μου από τις πολιτικές Ομάδες, αλλά και από τη διοίκηση, για την αφοσίωσή τους, για το υψηλού επαγγελματικού επιπέδου έργο τους, καθώς και για τις προσπάθειές τους να επιτευχθεί ευρεία συναίνεση για μια εντολή της Ευρωπαϊκής Τράπεζας Επενδύσεων που θα συμβάλει καθοριστικά στην επίτευξη των στόχων της ΕΕ. Ευχαριστώ επίσης θερμά την Ευρωπαϊκή Τράπεζα Επενδύσεων και την Επιτροπή για τη διαρκή στήριξη και τις συμβουλές τους, που ήταν εξαιρετικά πολύτιμες για το έργο μας.
<P>
Τώρα έχουμε μια πρόταση απόφασης που πρόκειται να ψηφισθεί από το Κοινοβούλιο και προβλέπει ενίσχυση του συντονισμού μεταξύ της Ευρωπαϊκής Τράπεζας Επενδύσεων και των λοιπών θεσμικών οργάνων της ΕΕ, αύξηση της διαφάνειας και της συμμετοχής των εμπλεκομένων μερών, καθώς και βελτίωση του συστήματος παρακολούθησης και αναφοράς: μια απόφαση η οποία θα βελτιώσει την προβολή των αποτελεσμάτων από τις δραστηριότητες της τράπεζας.
<P>
Με την απόφαση αυτή, θα ξεκινήσουμε την εκπόνηση της κοινής θέσης της ΕΕ με το Συμβούλιο. " πρόταση απόφασης διαφυλάσσει την εξαιρετικά επιτυχημένη εικόνα της Ευρωπαϊκής Τράπεζας Επενδύσεων ως κορυφαίου χρηματοπιστωτικού ιδρύματος και τράπεζας επενδύσεων. Παράλληλα, η Ευρωπαϊκή Τράπεζα Επενδύσεων, ως θεσμικό όργανο της ΕΕ, αναμένεται ότι θα συμβάλει με καλύτερο τρόπο στην επίτευξη των στόχων της Ένωσης κάνοντας χρήση των ειδικών μέσων και εργαλείων που έχει στη διάθεσή της.
<P>
Οι προταθείσες αλλαγές βασίζονται στη συσσωρευμένη εμπειρία και στην πεποίθηση ότι δεν θα πρέπει να διακυβευτεί η εικόνα της Ευρωπαϊκής Τράπεζας Επενδύσεων ως κορυφαίας τράπεζας επενδύσεων.
<P>
Το Κοινοβούλιο συνιστά τη βελτίωση του συντονισμού μεταξύ της Υπηρεσίας Εξωτερικής Δράσης, της Επιτροπής και της τράπεζας κατά την εφαρμογή των στόχων της εξωτερικής πολιτικής της ΕΕ. " Ευρωπαϊκή Τράπεζα Επενδύσεων θα κληθεί να καθορίσει κριτήρια ως προς την ανάπτυξη και τις περιβαλλοντικές επιπτώσεις και να υποβάλει έκθεση σχετικά με την ολοκλήρωσή τους. Με τον τρόπο αυτό, θα συμβάλει εμμέσως στην εξάλειψη της φτώχειας και στον μετριασμό των επιπτώσεων της κλιματικής αλλαγής στις αναπτυσσόμενες χώρες, και θα τονώσει τις μικρές και μεσαίες επιχειρήσεις και την ανάπτυξη τοπικών κοινοτήτων.
<P>
Τα συστήματα παρακολούθησης και αναφοράς διασφαλίζουν μεγαλύτερη διαφάνεια, καλύτερη πρόσβαση στην πληροφόρηση και αυξημένες δυνατότητες για τα εμπλεκόμενα μέρη να καταθέτουν τις απόψεις τους κατά το αρχικό στάδιο εξέτασης των σχεδίων. Άλλα 2 δισεκατομμύρια ευρώ θα διοχετευθούν σε σχέδια που σχετίζονται με το περιβάλλον. Αυτό θα βοηθήσει τις χώρες εταίρους της Ευρωπαϊκής Ένωσης να χρηματοδοτήσουν προσπάθειες για την υλοποίηση πολιτικών που σχετίζονται με το κλίμα. Ας ελπίσουμε ότι το νέο αυτό μέσο θα δημιουργήσει κίνητρα για τις δυνάμει αποδέκτριες χώρες προκειμένου να επιδείξουν μεγαλύτερη προσήλωση έναντι των στόχων της Ευρωπαϊκής Ένωσης που σχετίζονται με το κλίμα.
<P>
Το Κοινοβούλιο προτείνει, επίσης, αύξηση των ανώτατων ορίων των εγγυήσεων της ΕΕ που θα χρησιμοποιεί η Τράπεζα. Εκ πρώτης όψεως, πρόκειται για μια πολύ δύσκολη απόφαση, διότι το ζήτημα αυτό είναι εξαιρετικά ευαίσθητο για τα κράτη μέλη. Τυχόν αύξηση των ανώτατων ορίων σημαίνει επί της ουσίας συμμετοχή της τάξεως του 9% στο Ταμείο Εγγυήσεων, από την άλλη πλευρά όμως αυτό είναι ένα εξαιρετικά χρήσιμο μέσο που δημιουργεί φαινόμενα μόχλευσης και οδηγεί στην προσέλκυση περισσότερων χρηματοπιστωτικών ιδρυμάτων στα σχέδια της ΕΤΕπ.
<P>
" προταθείσα αύξηση των ανωτάτων ορίων ανέρχεται στα 1,7 δισεκατομμύρια ευρώ, γεγονός που θα επέτρεπε στην τράπεζα να διατηρήσει τουλάχιστον την ένταση των δραστηριοτήτων της στις χώρες με προενταξιακό καθεστώς, και δη στην περιοχή της Μεσογείου. Τα τελευταία χρόνια, κατόπιν αιτήματος του Συμβουλίου, η εν λόγω χρηματοδότηση έχει εντατικοποιηθεί. Συνεπώς, η ΕΕ πρέπει να καταβάλει πρόσθετες προσπάθειες για να στηρίξει τις οικονομίες των χωρών των Δυτικών Βαλκανίων και της Βόρειας Αφρικής, ειδικότερα αυτήν την περίοδο.
<P>
Οι προσπάθειες αυτές δεν συνεπάγονται σημαντικό κόστος, ενώ τα οφέλη από την επίτευξη των στόχων της ΕΕ στις περιοχές αυτές θα ήταν πολύ μεγάλα. Καλούμε την Ευρωπαϊκή Τράπεζα Επενδύσεων να αναπτύξει ισχυρότερες ικανότητες για την αξιολόγηση και την υποβολή εκθέσεων σχετικά με τις πτυχές των σχεδίων της που αφορούν την ανάπτυξη, το περιβάλλον και τα ανθρώπινα δικαιώματα.
<P>
Θα πρέπει να ζητεί από τους δανειστές να διαβουλεύονται με τους τοπικούς φορείς πριν από τη λήψη αποφάσεων για τα σχέδια. Επιβεβαιώνουμε τις καλές πρακτικές που ακολουθεί η τράπεζα αποφεύγοντας να συνεργάζεται με εταίρους που εμπλέκονται σε μη συνεργάσιμες δικαιοδοσίες και να χρησιμοποιεί φορολογικούς παραδείσους. Προτείνουμε τη σύσταση ομάδας εργασίας η οποία θα εισηγηθεί βελτίωση της συνεργασίας και συνδυασμό των πόρων των διαφόρων χορηγών έως τα μέσα του 2012.
<P>
Μια ομάδα εργασίας θα αναλύσει τις πρακτικές που ισχύουν κατά την εκταμίευση της αναπτυξιακής βοήθειας από την ΕΕ και τα κράτη μέλη, προκειμένου να αυξηθεί η αποτελεσματικότητά της και η προβολή της Ευρώπης ως του μεγαλύτερου χορηγού αναπτυξιακής βοήθειας στον κόσμο. (Συζήτηση)
<SPEAKER ID="010" NAME="Siim Kallas">
Αντιπρόεδρος της Επιτροπής. - (EN) Κύριε Πρόεδρε, θέλω να ευχαριστήσω τον εισηγητή, κ. Kalfin, καθώς και τους υπόλοιπους βουλευτές του Κοινοβουλίου για τον εποικοδομητικό τρόπο με τον οποίο προσέγγισαν την πρόταση, η οποία υπογραμμίζει το έντονο ενδιαφέρον του Κοινοβουλίου για τις δραστηριότητες της Ευρωπαϊκής Τράπεζας Επενδύσεων.
<P>
Φρονώ ότι το Κοινοβούλιο έχει εν προκειμένω επιτύχει μια ισορροπημένη έκθεση που θα αποτελέσει αξιόπιστη βάση για τις επικείμενες διαπραγματεύσεις με την Επιτροπή και το Συμβούλιο.
<P>
Τον περασμένο Απρίλιο, η Επιτροπή εξέδωσε νομοθετική πρόταση για την τροποποίηση της απόφασης αριθ. 633/2009/ΕΚ μετά την πραγματοποίηση ενδιάμεσης επισκόπησης για την εφαρμογή της εξωτερικής εντολής της ΕΤΕπ.
<P>
Είναι πλέον επιτακτική ανάγκη να λάβουμε έγκαιρη απόφαση η οποία θα επιτρέπει στην ΕΤΕπ να συνεχίσει τις εξωτερικές της δραστηριότητες έως το 2013 αναβαθμίζοντας παράλληλα την εντολή, προκειμένου να διασφαλίζεται ότι οι επενδύσεις της ΕΤΕπ εκτός της ΕΕ είναι ολοένα και περισσότερο ευθυγραμμισμένες με τους στόχους της πολιτικής της ΕΕ, και δη στους τομείς της κλιματικής αλλαγής και της ανάπτυξης.
<P>
Σε ό,τι αφορά τη σημερινή ψηφοφορία, αρκετές από τις τροπολογίες που κατατέθηκαν είναι αποδεκτές από την Επιτροπή. Οι τροπολογίες αυτές σχετίζονται, πρώτον, με το αίτημα για αναβάθμιση των αναπτυξιακών πτυχών των δραστηριοτήτων της ΕΤΕπ και, δεύτερον, με την έκκληση για αύξηση των περιφερειακών ανώτατων ορίων της γενικής εντολής. Με τον τρόπο αυτό, η ΕΤΕπ θα μπορούσε, μεταξύ άλλων, να διατηρήσει σημαντικό επίπεδο δραστηριότητας σε ορισμένες περιοχές, και δη σε εκείνες με προενταξιακό καθεστώς. Καθοριστικής σημασίας θα ήταν επίσης το να στηρίξουμε τη συμμετοχή της ΕΤΕπ στις κοινές μας προσπάθειες για την παροχή στήριξης στην Τυνησία και την Αίγυπτο στο πλαίσιο της διαδικασίας δημοκρατικής μετάβασης. Τρίτον, το γενικό αίτημα για ενίσχυση της διαφάνειας, βελτίωση της αναφοράς και βελτίωση της αποτελεσματικότητας.
<P>
Από την άλλη μεριά, για τις υπόλοιπες τροπολογίες θα απαιτηθεί περαιτέρω διαπραγμάτευση στο πλαίσιο του τριμερούς διαλόγου. Τα σημεία αυτά αφορούν, πρώτον, τον περιορισμό της επιλεξιμότητας, δυνάμει της εντολής για την κλιματική αλλαγή, των χωρών εκείνων που κατά την άποψη του Συμβουλίου δεν αναλαμβάνουν δέσμευση όσον αφορά την τήρηση των στόχων σχετικά με την αλλαγή του κλίματος.
<P>
Δεύτερον, υπάρχουν ορισμένες τροπολογίες που επιδιώκουν την καθιέρωση των περιφερειακών επιχειρησιακών κατευθυντήριων γραμμών ως κατ' εξουσιοδότηση πράξεων, γεγονός που θα αναιρούσε τον χαρακτήρα τους ως επιχειρησιακών και ευέλικτων γενικών προσανατολισμών, όπως είχε αρχικά προβλεφθεί στην πρόταση της Επιτροπής.
<P>
Τρίτον και τελευταίο, υπάρχουν ορισμένες τροπολογίες που αφορούν πιο μακροπρόθεσμα ζητήματα, όπως τη δημιουργία ευρωπαϊκής πλατφόρμας συνεργασίας και ανάπτυξης, ή προβληματισμούς για πιο μακροπρόθεσμες προοπτικές για τη χρηματοδότηση της συνεργασίας και της ανάπτυξης, που δεν περιορίζονται αυστηρά στην υλοποίηση της παρούσας εντολής.
<P>
Οφείλουμε να είμαστε προσεχτικοί, διότι η διαπραγμάτευση των τροπολογιών αυτών ενδέχεται να καθυστερήσει την έκδοση της απόφασης, και καλό θα ήταν να μην υπεισέλθουμε σε χρονοβόρες και περίπλοκες διαπραγματεύσεις στο πλαίσιο της απόφασης αυτής.
<P>
Ο τριμερής διάλογος μεταξύ των θεσμικών οργάνων θα ξεκινήσει στη βάση της έκθεσης που θα εγκριθεί σήμερα. Κοινή επιδίωξη είναι να έχει εκδοθεί η απόφαση πριν από το καλοκαίρι, προκειμένου να αποκλειστεί κάθε κίνδυνος μη ύπαρξης απόφασης έως τον Οκτώβριο του 2011, γεγονός που θα ανέστειλε τις εξωτερικές δραστηριότητες της ΕΤΕπ μετά την ημερομηνία αυτή.
<SPEAKER ID="011" NAME="Vincent Peillon" LANGUAGE="FR">
Κύριε Πρόεδρε, θα ήθελα καταρχάς να ευχαριστήσω τον κ. Kalfin για το εξαίρετο έργο που επιτελέσαμε από κοινού, καθώς και, εξ ονόματος της Επιτροπής Εξωτερικών Υποθέσεων, για την οποία ήμουν εισηγητής, να ευχαριστήσω τους συναδέλφους μου βουλευτές, την κ. Hautala, τον κ. Lambsdorff και την κ. Γιαννάκου.
<P>
Δεν πρόκειται να υπεισέλθω ξανά στα θετικά σημεία της έκθεσης και της πρότασης του κ. Kalfin -δεδομένου ότι το έχει πράξει ο ίδιος- όσον αφορά την εντολή για την κλιματική αλλαγή, την αύξηση των ανθρώπινων πόρων, την έμφαση που δίδεται στις κοινωνικές και αναπτυξιακές πτυχές, το περιβάλλον, τα ανθρώπινα δικαιώματα, τη μετατόπιση του κέντρου βάρους των εγγυήσεων σε χώρες που τις έχουν περισσότερο ανάγκη και την ενίσχυση της συσχέτισης με τις πολιτικές της ΕΕ.
<P>
Το Κοινοβούλιο είναι ενωμένο σε όλα αυτά τα σημεία -θέλω να το ξεκαθαρίσω αυτό- και έτσι πρέπει να παραμείνει κατά τη διάρκεια των δύσκολων διαπραγματεύσεων που, όπως μόλις πληροφορήθηκα, μας περιμένουν με το Συμβούλιο.
<P>
Θα ήθελα, στο σημείο αυτό, να επιστήσω την προσοχή σε δύο αρνητικά σημεία. Λυπάμαι για το γεγονός ότι δεν έχει ληφθεί υπόψη ούτε η ανάγκη να προετοιμαστεί από τώρα η ΕΤΕπ για τη χρηματοδότηση μικροπιστώσεων ούτε η ανάγκη να ξεκινήσει ήδη διάλογος σχετικά με τα ανώτατα όρια για τη μετά το 2013 περίοδο, παρότι η Επιτροπή Εξωτερικών Υποθέσεων έχει ψηφίσει υπέρ και των δύο αυτών θεμάτων στο πλαίσιο της συναίνεσης που επετεύχθη από όλες τις πολιτικές Ομάδες. Γι' αυτό, η Ομάδα της Προοδευτικής Συμμαχίας των Σοσιαλιστών και Δημοκρατών στο Ευρωπαϊκό Κοινοβούλιο αποφάσισε, με τη σύμφωνη γνώμη του κ. Kalfin και των υπολοίπων εισηγητών, να καταθέσει τροπολογίες στην Ολομέλεια για τα δύο αυτά θέματα.
<P>
Τέλος, υπάρχει ένα κρίσιμο σημείο στο οποίο θα ήθελα να επιστήσω, από πολιτική άποψη, την προσοχή σας και το οποίο αποτέλεσε το αντικείμενο συζήτησης επί σειρά ετών. Όταν έπεσε το Τείχος του Βερολίνου, μπορέσαμε να αντιδράσουμε όχι μόνο με το εγχείρημα της διεύρυνσης, τις πρακτικές ρυθμίσεις του οποίου μπορεί να αμφισβητούν ορισμένοι - όχι όμως και την αναγκαιότητά του που είναι αδιαφιλονίκητη, αλλά πριν από αυτό, ιδρύσαμε την ΕΤΑΑ ούτως ώστε να είμαστε σε θέση να στηρίξουμε την απαιτούμενη οικονομική και δημοκρατική μετάβαση.
<P>
" Ευρωπαϊκή Ένωση, καθώς και η ΕΤΕπ, η δύναμη που την υποστηρίζει, είναι ο μεγαλύτερος χορηγός κονδυλίων στην άλλη πλευρά της Μεσογείου. Παράλληλα, όμως, γνωρίζουμε ότι η καταβολή των κονδυλίων αυτών δεν πρόκειται να συνεχιστεί πέραν μίας προγραμματικής περιόδου -κοινώς, πέραν του 2013, όπως μόλις ανέφερα- και ότι οι συζητήσεις που διεξάγουμε σήμερα καταδεικνύουν τις δυσκολίες που ενδέχεται να ανακύψουν στο μέλλον.
<P>
Υπάρχει ένα σχέδιο -το οποίο έχει εγκριθεί από το Ευρωπαϊκό Κοινοβούλιο και συμπεριληφθεί στην έκθεση σχετικά με την Ένωση για τη Μεσόγειο- στο οποίο γίνεται αναφορά στην έκθεση Kalfin επί της οποίας συζητούμε σήμερα, και αυτό αφορά την ίδρυση μιας ευρωμεσογειακής τράπεζας κοινής ανάπτυξης και επενδύσεων. Έτσι θα επικροτούσαμε με απτό τρόπο, πέραν των ρητορικών δηλώσεων, τη βούληση της Ευρωπαϊκής Ένωσης να στηρίξει το μείζον δημοκρατικό κίνημα που αναπτύσσεται στην άλλη πλευρά της Μεσογείου, και ευελπιστώ ότι θα το λάβουμε σοβαρά υπόψη και θα αναλάβουμε δράση, τους επόμενους μήνες, για την προώθηση της ίδρυσης της τράπεζας αυτής.
<SPEAKER ID="012" NAME="Thijs Berman">
συντάκτης γνωμοδότησης της Επιτροπής Ανάπτυξης. - (NL) Κύριε Πρόεδρε, οι υψηλοί ρυθμοί οικονομικής ανάπτυξης στις αναπτυσσόμενες χώρες αφήνει αδιάφορη τη μεγάλη μερίδα του κόσμου. Ακόμη και στις αφρικανικές χώρες, η οικονομική ανάπτυξη σημειώνει διψήφια ποσοστά, όπως καθίσταται εμφανές σε μεγάλες πόλεις όπως η Αντίς Αμπέμπα. Εντούτοις, η ανισότητα αυξάνεται το ίδιο ραγδαία.
<P>
Οι γυναίκες και οι αγρότες, ειδικότερα, είναι οι κοινωνικές εκείνες ομάδες στις οποίες δεν δίνονται επαρκείς ευκαιρίες για να βελτιώσουν το βιοτικό τους επίπεδο. Ένα από τα σημαντικότερα εμπόδια είναι η πρόσβαση στις χρηματοπιστωτικές υπηρεσίες. Διότι οι ιδιωτικές τράπεζες έχουν απλά μεγαλύτερη εμπιστοσύνη στους εμπόρους που βγάζουν γρήγορα κέρδη παρά στις γυναίκες και στους αγρότες.
<P>
Οι δημόσιες τράπεζες έχουν έναν αναντικατάστατο ρόλο να διαδραματίσουν εν προκειμένω. Με το νομοθετικό αυτό ψήφισμα, η ΕΤΕπ κάνει συνεπώς ένα σημαντικό βήμα. " τράπεζα δεν χορηγεί πλέον πόρους μόνον σε φράγματα και δρόμους, σε μεγάλα έργα υποδομών των ευρωπαϊκών εταιρειών. Ο εν λόγω τομέας δραστηριοτήτων της τράπεζας θα πρέπει να συνεχίσει να υφίσταται αλλά, φυσικά, ακολουθώντας διαδικασίες που θα επιτρέπουν σε όλους τους τοπικούς εμπλεκόμενους φορείς να ακούγονται, σύμφωνα με τα σαφή κριτήρια της βιωσιμότητας και της κοινωνικής δικαιοσύνης. Οι φορολογικοί παράδεισοι θα πρέπει να αποκλείονται από τα σχέδια αυτά.
<P>
Το καινούργιο στοιχείο είναι ότι η ΕΤΕπ θα δραστηριοποιείται πλέον και για τη στήριξη των ιδιοκτητών μικρών επιχειρήσεων στις αναπτυσσόμενες χώρες, ανοίγοντας την πόρτα στη χορήγηση δανείων. Αυτό μπορεί να γίνεται μέσω τοπικών τραπεζών, μέσω ιδρυμάτων μικροχρηματοδότησης, αν και χρειαζόμαστε μια συμπληρωματική τροπολογία εν προκειμένω, καθώς και μέσω συνεργασίας με τις αναπτυξιακές τράπεζες των κρατών μελών. Θα πρέπει να δοθεί μεγαλύτερο περιθώριο στην ΕΤΕπ να αναπτύξει την τεχνογνωσία της εσωτερικά, με την απασχόληση επαρκών υπαλλήλων. Ωστόσο, με τη νέα αυτή διάσταση στις δραστηριότητές της, η ΕΤΕπ συνιστά απαραίτητο εργαλείο για την αναπτυξιακή πολιτική της Ευρωπαϊκής Ένωσης, με σαφή δέσμευση για την ισότητα των ευκαιριών στις αναπτυσσόμενες χώρες και τη βιώσιμη οικονομική ανάπτυξη.
<P>
Θα ήθελα να ευχαριστήσω την ΕΤΕπ, τον συνάδελφό μου, κ. Ivailo Kalfin και όλους τους εισηγητές για την εξαίρετη συνεργασία τους.
<SPEAKER ID="013" NAME="William  Dartmouth" AFFILIATION="The Earl of">
συντάκτης γνωμοδότησης της Επιτροπής Διεθνούς Εμπορίου. - (EN) Κύριε Πρόεδρε, μέχρι σήμερα οι επαγγελματίες της Ευρωπαϊκής Τράπεζας Επενδύσεων διοίκησαν την τράπεζα με πνεύμα οικονομικής εντιμότητας.
<P>
Δόθηκαν δάνεια και χορηγήθηκαν εγγυήσεις με συνετό τρόπο, και γι' αυτό η Ευρωπαϊκή Τράπεζα Επενδύσεων διαθέτει πολύ λίγα επισφαλή δάνεια στα βιβλία της.
<P>
Εντούτοις, αυτό που επιδιώκει η εν λόγω έκθεση είναι να αλλοιώσει το επαγγελματικό πνεύμα της Ευρωπαϊκής Τράπεζας Επενδύσεων και να επεκτείνει τη δικαιοδοσία της σε μια σειρά πολιτικών στόχων. Ο Επίτροπος ήταν σαφέστατος ως προς το θέμα αυτό.
<P>
Τυχόν χαλάρωση των εμπορικών κριτηρίων βάσει των οποίων λειτουργεί έως τώρα η τράπεζα θα οδηγήσει αναπόφευκτα σε απαιτήσεις εγγυήσεων. Αυτό, με τη σειρά του, θα επιβαρύνει οικονομικά τον φορολογούμενο, και οφείλω να ρωτήσω άλλη μία φορά, κατά πόσον οι χειμαζόμενοι φορολογούμενοι της Ευρώπης και του "νωμένου Βασιλείου θέλουν πραγματικά να χρησιμοποιούνται τα χρήματά τους για την προαγωγή αμιγώς πολιτικών στόχων εκτός της ΕΕ;
<SPEAKER ID="014" NAME="George Sabin Cutaş" LANGUAGE="RO">
Κύριε Πρόεδρε, οι εγγυήσεις που παρέχονται στην Ευρωπαϊκή Τράπεζα Επενδύσεων, βάσει της έκθεσης αυτής, έχουν ως σκοπό την ανάπτυξη κοινωνικών και οικονομικών δομών και την άμβλυνση της κλιματικής αλλαγής σε τρίτες χώρες, παράλληλα με την προαγωγή της δημοκρατίας, του κράτους δικαίου και των ανθρωπίνων δικαιωμάτων. Γι' αυτό θεωρώ θετική την πρόταση για αύξηση της γενικής εντολής που παρέχεται στην τράπεζα, δεδομένου ότι μεταξύ των χωρών για τις οποίες προορίζονται οι εγγυήσεις αυτές συγκαταλέγονται και υποψήφιες προς ένταξη χώρες, καθώς και εκείνες που έχουν συνάψει συμφωνίες εταιρικής σχέσης με την Ευρωπαϊκή Ένωση.
<P>
Για να μπορέσει, όμως, να ανταποκριθεί καλύτερα στις υποχρεώσεις που έχει αναλάβει έναντι τρίτων χωρών, η τράπεζα χρειάζεται σημαντικούς πόρους και περισσότερο εξειδικευμένο προσωπικό. Στο πλαίσιο αυτό, η ΕΤΕπ πρέπει να εξετάσει την προώθηση ορισμένων σχεδίων στρατηγικής σημασίας για την Ευρωπαϊκή Ένωση, όπως ο αγωγός Nabucco, καθώς και άλλα σημαντικά έργα οδικών, θαλάσσιων και ενεργειακών υποδομών.
<P>
Τέλος, θα ήθελα να τονίσω ότι η τράπεζα θα πρέπει να παρακολουθεί έως έναν βαθμό τα χρηματοδοτούμενα σχέδια, τόσο κατά την υλοποίησή τους όσο και με την ολοκλήρωσή τους, ούτως ώστε να επαληθεύεται ο βαθμός συμμόρφωσης με τα κοινωνικά και τα περιβαλλοντικά κριτήρια.
<SPEAKER ID="015" NAME="Giovanni Collino" LANGUAGE="IT">
Κύριε Πρόεδρε, κυρίες και κύριοι συνάδελφοι, καταρχάς θα ήθελα να ευχαριστήσω τον εισηγητή, κ. Kalfin, για το έργο που επιτέλεσε. Με τη σημερινή ψηφοφορία ανανεώνεται η χορήγηση εγγύησης της ΕΕ στην Ευρωπαϊκή Τράπεζα Επενδύσεων (ΕΤΕπ) για την κάλυψη ζημιών από δάνεια και εγγυήσεις για σχέδια εκτός της Ευρωπαϊκής Ένωσης. Το μέτρο αυτό αποκτά ακόμη μεγαλύτερη σημασία στη σημερινή οικονομική συγκυρία, η οποία χαρακτηρίζεται από βαθιές αλλαγές όχι μόνο στις αγορές αλλά και στις μεθόδους παραγωγής και στον τρόπο προσέγγισης της οικονομίας.
<P>
Παρότι, αφενός, η ΕΤΕπ διαδραματίζει αποφασιστικό ρόλο για την Ευρωπαϊκή Ένωση, αφετέρου η Ένωση ενισχύει την πολιτική και οικονομική της παρουσία πέραν των συνόρων των 27 κρατών μελών. Από κοινού με τις άλλες πολιτικές Ομάδες επετεύχθη συμβιβασμός για την τροποποίηση του αρχικού κειμένου της Επιτροπής. Οι συζητήσεις, οι οποίες έλαβαν υπόψη διάφορες απόψεις, υπήρξαν εποικοδομητικές τόσο εντός της Επιτροπής Προϋπολογισμών όσο και κατά τη διάρκεια των προετοιμασιών για τη σημερινή συνεδρίαση.
<P>
Τα θέματα που κυριάρχησαν στις διαπραγματεύσεις και στην πολιτική συζήτηση ήταν: η στήριξη των τοπικών μικρών και μεσαίων επιχειρήσεων· η μεγιστοποίηση των συνεργειών στο πεδίο της αναπτυξιακής συνεργασίας, ούτως ώστε να αποφεύγεται τυχόν αλληλοεπικάλυψη των προσπαθειών που καταβάλλουμε στις νότιες χώρες και η κατασπατάληση πόρων· η φύση της ΕΤΕπ, η οποία παραμένει μια τράπεζα επενδύσεων που χορηγεί δάνεια, ανταγωνίζεται στις διεθνείς αγορές και δεν παρέχει χρηματοδότηση άνευ εγγυήσεων· το γεωγραφικό εύρος των επενδύσεων της ΕΤΕπ, οι οποίες επεκτάθηκαν σε χώρες όπως η Λιβύη και το Ιράκ, αλλά όχι σε χώρες όπως η Λευκορωσία, όπου ο σεβασμός των ανθρωπίνων δικαιωμάτων, όπως κατοχυρώνεται στην Ευρωπαϊκή Σύμβαση των Δικαιωμάτων του Ανθρώπου, πρέπει να αποτελεί ελάχιστη προϋπόθεση για τον σχεδιασμό δράσεων.
<P>
Κατά πάσα πιθανότητα, το έργο που επιτέλεσε το Κοινοβούλιο θα λάβει αισίως πολύ σύντομα την έγκριση του Συμβουλίου και της Επιτροπής. Σε σχέση με το έργο αυτό, ο εισηγητής θα καταθέσει προφορική τροπολογία η οποία προβλέπει αύξηση των πιστώσεων για την κάλυψη των επενδύσεων της ΕΤΕπ στην περιοχή της Μεσογείου. Οι επενδύσεις αυτού του είδους ενδέχεται να συμβάλουν στη σταθεροποίηση της Μεσογείου, κυρίως σε ό,τι αφορά τα προβλήματα των τελευταίων εβδομάδων που σχετίζονται με τα μεταναστευτικά ρεύματα.
<P>
(Ο ομιλητής συμφωνεί να δεχθεί ερώτηση στο πλαίσιο της διαδικασίας της γαλάζιας κάρτας, σύμφωνα με το άρθρο 149, παράγραφος 8 του Κανονισμού)
<SPEAKER ID="016" NAME="William  Dartmouth" AFFILIATION="The Earl of">
βουλευτής. - (EN) Κύριε Πρόεδρε, θα ήθελα να ζητήσω από τον ομιλητή να εξετάσει το συνολικό κόστος για τον φορολογούμενο.
<SPEAKER ID="017" NAME="Giovanni Collino" AFFILIATION="PPE">
(IT) Κύριε Πρόεδρε, σε τι ακριβώς αναφέρεται ο ερωτών, σε ολόκληρη την επιχείρηση ή σε ένα συγκεκριμένο σημείο;
<SPEAKER ID="018" NAME="Göran Färm" LANGUAGE="SV">
Κύριε Πρόεδρε, θα ήθελα να ευχαριστήσω ειλικρινά τον εισηγητή, κ. Kalfin, για το έξοχο έργο που επιτέλεσε. Συνεργάστηκε τόσο με την Ευρωπαϊκή Τράπεζα Επενδύσεων (ΕΤΕπ) όσο και με τους σκιώδεις εισηγητές των πέντε διαφορετικών επιτροπών του Κοινοβουλίου που συμμετείχαν στο έργο αυτό. Ειλικρινά πιστεύω ότι το αποτέλεσμα που έχουν επιτύχει είναι εξαιρετικό.
<P>
" χρηματοπιστωτική κρίση καταδεικνύει πόσο σημαντικό είναι να διαθέτουμε σταθερούς δημόσιους οργανισμούς, αρμόδιους για τη χορήγηση πιστώσεων σε κρίσιμους τομείς επενδύσεων, όταν η ιδιωτική χρηματοπιστωτική αγορά είναι ασταθής. Συνεπώς, αυτό που συζητούμε τώρα είναι η δημιουργία νέων χρηματοοικονομικών μέσων σε πολλά διαφορετικά πλαίσια, αλλά και η ανάπτυξη των μέσων που ήδη διαθέτουμε, εν προκειμένω των δραστηριοτήτων της ΕΤΕπ εκτός της Ευρώπης.
<P>
Επιτρέψτε μου να επισημάνω τρία σημεία που ευελπιστώ ότι θα εισακουστούν τόσο από το Σώμα αυτό όσο και από το Συμβούλιο. Το πρώτο αφορά την ενίσχυση του βαθμού συνοχής μεταξύ των δραστηριοτήτων της ΕΤΕπ και των κατευθυντήριων γραμμών για την ανάπτυξη και την εξωτερική πολιτική της ΕΕ. Το δεύτερο αφορά ενδεχόμενη αύξηση των ανώτατων ορίων για σχέδια καταπολέμησης της κλιματικής αλλαγής, και το τρίτο σημείο μου αφορά την αύξηση των ανώτατων ορίων για δάνεια τα οποία απαιτούν αυξημένες εγγυήσεις από τα κράτη μέλη.
<P>
Ο μεγαλύτερος όγκος δραστηριοτήτων της ΕΤΕπ κατευθύνεται προς την Ευρώπη, αλλά εάν υπολογίσουμε τον αριθμό των χωρών που λαμβάνουν δάνεια, οι περισσότερες από αυτές είναι στην ουσία αναπτυσσόμενες χώρες. Συνεπώς, αυτό που ψηφίζουμε σήμερα είναι, μεταξύ άλλων, η απαίτηση για αυστηρότερη αξιολόγηση των σχεδίων, καθώς και η απαίτηση να διενεργεί, εκ των προτέρων, η ΕΤΕπ διεξοδική αξιολόγηση σχετικά με την πραγματική συμβολή των επενδύσεων στην επίτευξη των αναπτυξιακών μας στόχων. Ειλικρινά σας καλώ να στηρίξετε τις απαιτήσεις αυτές. Για να συμβεί κάτι τέτοιο, πρέπει επίσης να αυξήσουμε τη διαφάνεια των δραστηριοτήτων της ΕΤΕπ σε εκείνες τις χώρες οι οποίες καλύπτονται από την εξωτερική εντολή. Σήμερα, έχουμε συχνά να κάνουμε με μεγάλες και περίπλοκες αλληλουχίες χρηματοοικονομικών συναλλαγών που καθιστούν τη διαφάνεια πολύ δύσκολη. Εμείς πιέζουμε επίσης ώστε να δοθεί ακόμη μεγαλύτερη έμφαση στους ίδιους τους κανόνες της ΕΤΕπ για την πάταξη των δραστηριοτήτων στους φορολογικούς παραδείσους.
<P>
" ύπαρξη ενός υγιούς χρηματοπιστωτικού συστήματος αποτελεί προϋπόθεση για την εύρυθμη λειτουργία της οικονομίας σε ευάλωτες περιοχές του πλανήτη. Χαίρομαι, συνεπώς, που μπορούμε τώρα να στηρίξουμε και την προφορική τροπολογία, η οποία ευελπιστώ ότι θα λάβει τη στήριξη όλων και θα μας επιτρέψει να διαθέσουμε περισσότερους πόρους σε χώρες, όπως η Αίγυπτος και η Τυνησία.
<P>
" έκθεση αποτελεί σημαντικό βήμα προς μία κατεύθυνση η οποία ευελπιστώ ότι στις επικείμενες διαπραγματεύσεις θα υποστηριχθεί ακόμη και από το Συμβούλιο.
<SPEAKER ID="019" NAME="Carl Haglund" LANGUAGE="SV">
Κύριε Πρόεδρε, καταρχάς, θα ήθελα να ευχαριστήσω τον εισηγητή για τον εξαίρετο και επαγγελματικό τρόπο με τον οποίο εργάστηκε επί της έκθεσης αυτής. Υπήρξε καλή συνεργασία μεταξύ των Ομάδων, και φρονώ ότι το αποτέλεσμα είναι πολύ θετικό.
<P>
Οι συνάδελφοί μου βουλευτές από την άλλη πτέρυγα του Κοινοβουλίου φοβούνται μήπως είμαστε έτοιμοι να διακυβεύσουμε το εξαίρετο έργο που έχει επιτελέσει μέχρι στιγμής η Ευρωπαϊκή Τράπεζα Επενδύσεων (ΕΤΕπ). Φρονώ ότι οι φόβοι αυτοί είναι παντελώς αδικαιολόγητοι. Στην ουσία, αυτό που αξιολογούμε εν προκειμένω είναι η ενδιάμεση εντολή που διαθέτουμε και που θα βάλει την τράπεζα σε καλύτερη ρότα.
<P>
Παρότι είναι θετικό να μην ξεχνάμε τις νέες και σωστές ιδέες, που είναι αρκετές και που είναι καλό να αξιοποιηθούν στο παρόν στάδιο, επίσης θετικό, από την άλλη, είναι να μην ξεχνάμε ότι αργά ή γρήγορα θα κληθούμε να ξεκινήσουμε διαπραγματεύσεις για την εντολή της ΕΤΕπ που αφορά το επόμενο δημοσιονομικό πλαίσιο, κοινώς εκείνο που θα ξεκινήσει το 2014. Στο στάδιο αυτό, θα κληθούμε να αποφασίσουμε ποια κατεύθυνση θέλουμε να δώσουμε στην τράπεζα, ποια νέα καθήκοντα σκεφτόμαστε να της αναθέσουμε και με ποιον τρόπο θα διεκπεραιωθούν τα νέα καθήκοντα μέσω της πιθανής παροχής νέων οικονομικών πόρων στην τράπεζα. Αυτό δεν πρέπει να το ξεχνάμε.
<P>
Στο πλαίσιο αυτό, θα ήθελα να κάνω δύο παρατηρήσεις. " πρώτη αφορά κάτι το οποίο ανέφερε ο κ. Färm, ότι δηλαδή, όπως φαίνεται, θα είμαστε σε θέση να συμφωνήσουμε επί μιας αύξησης των πόρων που μπορεί να διαθέσει η ΕΤΕπ στη Βόρεια Αφρική, κάτι το οποίο θεωρώ πολύ θετικό δεδομένης της πολιτικής κατάστασης που επικρατεί εκεί. Γι' αυτό ακριβώς η ΕΤΕπ οφείλει να διαθέτει εξωτερική εντολή, για να μπορούμε κοινώς να ενεργούμε σύμφωνα με τους στόχους της Ένωσης.
<P>
Θα ήθελα επίσης να επισημάνω κάτι που είμαι σίγουρος ότι θα αναφέρει και ο κ. Graf Lambsdorff, ότι δηλαδή η Ομάδα της Συμμαχίας Φιλελευθέρων και Δημοκρατών για την Ευρώπη επιθυμούσε σφόδρα να έχουμε τη δυνατότητα χρησιμοποίησης της εξωτερικής εντολής της ΕΤΕπ για να δανείσουμε χρήματα στη Λευκορωσία. " προσέγγιση αυτή εντάσσεται στην πολιτική που επιδιώκουμε και στις αρχές που προασπίζουμε στην Ευρωπαϊκή Ένωση και η οποία πρέπει καταρχήν να γίνεται σεβαστή από το σημαντικό μέσο μας, την ΕΤΕπ.
<P>
Εν κατακλείδι, θεωρώ ότι εργαστήκαμε αγαστά με τις πολιτικές Ομάδες και ότι ο εισηγητής επιτέλεσε έξοχο έργο βρίσκοντας λύσεις, πράγμα που σημαίνει ότι η έκθεση θα λάβει κατά πάσα πιθανότητα πολύ ευρεία στήριξη όταν θα τη θέσουμε σε ψηφοφορία σε περίπου μία ώρα από τώρα. Θεωρώ ότι αποτελεί καλή βάση για τις διαπραγματεύσεις μας με το Συμβούλιο. Ευελπιστώ ότι το Ευρωπαϊκό Συμβούλιο θα κρίνει θετικά τις καλές ιδέες του Ευρωπαϊκού Κοινοβουλίου όσον αφορά τις τροπολογίες.
<SPEAKER ID="020" NAME="Helga Trüpel" LANGUAGE="DE">
Κύριε Πρόεδρε, κυρίες και κύριοι βουλευτές, καταρχάς θα ήθελα να ευχαριστήσω και εγώ τον κ. Kalfin για τη φιλόδοξη έκθεση που εκπόνησε και θα ήθελα να σας υπενθυμίσω άλλη μία φορά ότι το Ευρωπαϊκό Δικαστήριο ήταν εκείνο που ζήτησε την έγκριση της εξωτερικής εντολής βάσει της διαδικασίας συναπόφασης. Με άλλα λόγια, πρόκειται για την εκχώρηση περισσότερων δικαιωμάτων στο Κοινοβούλιο - και ως ενσυνείδητα μέλη του Ευρωπαϊκού Κοινοβουλίου χαιρετίζουμε ασφαλώς την εξέλιξη αυτή.
<P>
" Ευρωπαϊκή Ένωση έχει θέσει μια σειρά από αξιέπαινους στόχους στη Συνθήκη της Λισαβόνας: τη διαφύλαξη των φυσικών πόρων, την καταπολέμηση της φτώχειας και την προάσπιση της δημοκρατίας, του κράτους δικαίου και των ανθρωπίνων δικαιωμάτων. Είναι, συνεπώς, απολύτως σωστό το ότι η ΕΤΕπ ενεργεί ως μέσο που επιδιώκει την επίτευξη των στόχων αυτών, που δεν τους αντιστρατεύεται, αλλά τουναντίον καταβάλλει κάθε δυνατή προσπάθεια για να διασφαλίσει την επίτευξη των στόχων αυτών με τη συνδρομή της ΕΤΕπ. Ειδικότερα, μιλάμε για περιβαλλοντικές υποδομές, καλύτερη ύδρευση και αποχέτευση και περισσότερους πόρους για την υγεία και την εκπαίδευση, διότι, όπως ασφαλώς γνωρίζουμε, όλα αυτά συντελούν στη διασφάλιση του μέλλοντος στις τρίτες χώρες και συμβάλλουν σε μεγάλο βαθμό στην καταπολέμηση της φτώχειας.
<P>
Πολύ θετική, από οικολογικής άποψης, είναι και η προαιρετική εντολή στον τομέα της κλιματικής αλλαγής. Άλλα δύο δισεκατομμύρια πρόκειται να επιστρατευθούν και, εάν λαμβάνουμε στα σοβαρά τους στόχους που εμείς οι ίδιοι θέσαμε στον τομέα της πολιτικής για το κλίμα, τότε φυσικά πρέπει να συνεργαστούμε με την ΕΤΕπ στον τομέα αυτό. Με χαροποιεί επίσης αυτό που πρότεινε τώρα ο κ. Kalfin, ότι δηλαδή η ΕΤΕπ οφείλει επίσης να συμβάλει στην οικονομική ανάπτυξη και τη δημοκρατική αλλαγή στην περιοχή της Μεσογείου - ειδικότερα τώρα στην Τυνησία και την Αίγυπτο. Γι' αυτό, θεωρούμε σωστές τις τροπολογίες αυτές, επί των οποίων θα ψηφίσουμε λίαν συντόμως.
<P>
Θα θέλαμε ιδιαίτερα να δούμε μεγαλύτερη διαφάνεια στην Ευρωπαϊκή Τράπεζα Επενδύσεων. " Επιτροπή θα πρέπει τώρα να υποβάλλει έκθεση σε ετήσια βάση. Αυτό, όμως, από μόνο του δεν επαρκεί· αυτό που θέλουμε είναι πραγματική διαφάνεια. Θα θέλαμε επίσης να δούμε τις ΜΚΟ και άλλους αρμόδιους φορείς να εμπλέκονται στη λήψη αποφάσεων προτού αυτές ληφθούν. Είμαστε της άποψης ότι η διαφάνεια αυτή θα συμβάλει στην αποδοχή της ΕΤΕπ και δεν θα την υπονομεύσει.
<P>
Με όλες αυτές τις χρήσιμες ιδέες που έχουν προταθεί εδώ στο Κοινοβούλιο, ελπίζουμε ότι και το Συμβούλιο δεν θα καθυστερήσει αλλά ότι θα στηρίξει αυτήν τη φιλόδοξη πολιτική στάση της ΕΤΕπ και του Κοινοβουλίου. Προσβλέπουμε, συνεπώς, στην ταχεία ολοκλήρωση της διαδικασίας, ούτως ώστε να μπορέσουμε από κοινού να θεσπίσουμε πολιτικές και προς όφελος των πολιτών των τρίτων χωρών.
<SPEAKER ID="021" NAME="Kay Swinburne">
εξ ονόματος της Ομάδας ECR. - (EN) Κύριε Πρόεδρε, όταν εγγυώμεθα δάνεια αυτού του είδους για έργα εντός ή, πόσο μάλλον, εκτός της ΕΕ, θα πρέπει να θυμόμαστε ότι αυτά έχουν και οικονομικές επιπτώσεις. Παρότι ίσως φαίνεται ένας καλός τρόπος για να διοχετευθούν κοινοτικοί πόροι περαιτέρω, εμείς οφείλουμε να είμαστε ιδιαίτερα προσεχτικοί και να διασφαλίζουμε ότι οι κατάλληλοι έλεγχοι διαχείρισης κινδύνων είναι σε θέση να διαχειριστούν αυτά τα είδη δανείων και τις συνέπειες επί των ισολογισμών που εγκυμονούν.
<P>
Ως βουλευτές, πρέπει να έχουμε πλήρη επίγνωση των υποχρεώσεων στις οποίες εκθέτουμε τον προϋπολογισμό της ΕΕ και, κατ' επέκταση, τους προϋπολογισμούς των κρατών μελών. Τα συστήματα εποπτείας και η διαφάνεια θα διαδραματίσουν σημαντικό ρόλο κατά τη χρήση του ισολογισμού για μόχλευση, όπως φάνηκε από τη χρηματοπιστωτική κρίση, όπου οι τράπεζες δεν είχαν πάντα πλήρη επίγνωση της έκτασης των υποχρεώσεών τους.
<P>
Πρέπει να αντλήσουμε διδάγματα από τον χρηματοπιστωτικό τομέα και να είμαστε σίγουροι ότι γνωρίζουμε επακριβώς τι εγγυάται η ΕΕ και κατά πόσον εφαρμόζονται τα αναγκαία επίπεδα δημοκρατικής εποπτείας.
<P>
Κατά βάση, πρέπει να είμαστε σίγουροι ότι εκείνα τα άτομα στην ΕΤΕπ και την Επιτροπή που είναι επιφορτισμένα με τη διαχείριση των εν λόγω χρηματοδοτικών προϊόντων και με τη λήψη τόσο ευρέος φάσματος αποφάσεων διαθέτουν τις κατάλληλες γνώσεις για να διαχειριστούν τις υποθέσεις που έχουν αναλάβει.
<P>
Πρόκειται για χρήματα των φορολογουμένων. Οφείλουμε να τα δαπανούμε με προσοχή.
<SPEAKER ID="022" NAME="Miguel Portas" LANGUAGE="PT">
Κύριε Πρόεδρε, πιστεύω ότι αυτό που συζητούμε σήμερα εδώ αφορά τόσο την επέκταση όσο και την αποσαφήνιση της εντολής της Ευρωπαϊκής Τράπεζας Επενδύσεων (ΕΤΕπ) η οποία συνδέεται με ένα σύστημα εγγυήσεων που απαιτούνται για τις χρηματοδοτικές δραστηριότητες της τράπεζας.
<P>
Πιστεύω ότι η επέκταση ή η αποσαφήνιση της προτεινόμενης εντολής κινείται προς τη σωστή κατεύθυνση. Θα επιτρέψει στην ΕΤΕπ να επιτύχει καλύτερα τους ίδιους τους στόχους της όσον αφορά τη συνεργασία και την αναπτυξιακή βοήθεια. Όσο η ΕΤΕπ και η Ευρωπαϊκή Ένωση παραμένουν δέσμιες των οργανισμών αξιολόγησης της πιστοληπτικής ικανότητας, θα υπάρχει πρόβλημα με τις εγγυήσεις· αυτό είναι απολύτως σαφές.
<P>
Υπάρχουν ορισμένοι που ισχυρίζονται ότι ίσως αυτό αυξήσει τον κίνδυνο και ότι οφείλουμε, ως εκ τούτου, να είμαστε προσεχτικοί όταν επενδύουμε στην υγεία, στην εκπαίδευση, στην καταπολέμηση της φτώχειας, καθώς και στους αναπτυξιακούς στόχους της Χιλιετίας, διότι τίποτε από όλα αυτά δεν είναι ιδιαίτερα προσοδοφόρο· αντ' αυτού πρέπει να προτείνουμε κάτι άλλο. Αυτό που πρέπει να προτείνουμε είναι να συζητήσουμε για τη σχέση μας με τους οργανισμούς αξιολόγησης της πιστοληπτικής ικανότητας. Να συζητήσουμε και κάτι άλλο, εδώ και τώρα: πώς είναι δυνατόν να είμαστε τόσο προσεχτικοί με τις εγγυήσεις που θα κληθεί ο φορολογούμενος να καταβάλει για την καταπολέμηση της φτώχειας και τόσο αμνήμονες για το ότι η Ευρωπαϊκή Ένωση δεν επιχείρησε να ρυθμίσει τις ιδιωτικές τράπεζες ή να παρεμποδίσει τα οικονομικά εγκλήματα στα οποία συμμετείχαν όλα αυτά τα χρόνια και τα οποία καλούμαστε τώρα να πληρώσουμε με τη δημιουργία εκατομμυρίων ανέργων; Αυτό είναι ουσιαστικά το ερώτημα που πρέπει να τεθεί.
<P>
Όπως και να 'χει, υπάρχει πρόβλημα, για το οποίο διατηρώ τις επιφυλάξεις μου. Οι επιφυλάξεις μου είναι πολύ σαφείς: πρώτον, έχουμε μια Ευρωπαϊκή Ένωση που χρησιμοποιεί δύο μέτρα και δύο σταθμά στη διεθνή πολιτική σκηνή. Στην ουσία, δεν υπάρχει κανένας λόγος, από ανθρωπιστικής σκοπιάς, που να δικαιολογεί τη χρηματοδότηση εκ μέρους της ΕΤΕπ σχεδίων στη Λιβύη και όχι στη Λευκορωσία.
<P>
Άλλωστε, ποια είναι τα κριτήρια; Πρέπει να είμαστε πολύ σαφείς ως προς αυτό, διότι και για ένα δεύτερο ζήτημα διατηρώ τις επιφυλάξεις μου: η Ευρωπαϊκή Υπηρεσία Εξωτερικής Δράσης διαθέτει μια πολύ ευρεία εντολή, η οποία περιλαμβάνει στρατιωτικές επιχειρήσεις. " ερώτησή μου είναι, υπάρχει άραγε επικάλυψη των πτυχών αυτών, και πώς γίνεται η ΕΤΕπ να μην μπορεί να αποκλίνει εύκολα από τους ίδιους τους στόχους της και από την εντολή για την οποία ιδρύθηκε;
<SPEAKER ID="023" NAME="Marta Andreasen">
εξ ονόματος της Ομάδας EFD. - (EN) Κύριε Πρόεδρε, η Ευρωπαϊκή Τράπεζα Επενδύσεων χρησιμοποιεί δημόσιους πόρους των κρατών της Ευρώπης για να εγγυηθεί δάνεια είτε σε χρηματοπιστωτικούς μεσολαβητές είτε σε τελικούς δικαιούχους σε 74 χώρες. Εν συγκρίσει με άλλους διεθνείς οργανισμούς που ασκούν παρεμφερείς λειτουργίες, η ΕΤΕπ δεν φημίζεται για τη διαφάνειά της, και η πολιτική δημοσιοποίησης εξακολουθεί να μην καλύπτει τις εκθέσεις αξιολόγησης.
<P>
Ειδικότερα, στην περίπτωση χορήγησης εκ μέρους της ΕΤΕπ δανείων που προορίζονται για ΜΜΕ μέσω ενδιάμεσων τραπεζών, η κοινή γνώμη εξακολουθεί να μην έχει γνώση για το πού πηγαίνουν τα χρήματα. " παρούσα έκθεση παραλείπει να ζητήσει δημοσιοποίηση των στοιχείων από εκείνες τις ενδιάμεσες τράπεζες. Λαμβάνοντας υπόψη ότι η ΕΤΕπ χορηγεί δάνεια υπό την εγγύηση της ΕΕ, της οποίας ο προϋπολογισμός χρηματοδοτείται από τους ευρωπαίους φορολογουμένους, σας καλώ όλους να καταψηφίσετε την παρούσα έκθεση, η οποία αδυνατεί να προστατεύσει επαρκώς τα συμφέροντα των φορολογουμένων.
<SPEAKER ID="024" NAME="Lucas Hartong" AFFILIATION="NI">
(NL) Κύριε Πρόεδρε, η ΕΤΕπ στηρίζει την εξωτερική πολιτική της Ευρωπαϊκής Ένωσης, και δη την αναπτυξιακή πολιτική. Αυτά αναφέρει η έκθεση του κ. Kalfin, του συναδέλφου μου βουλευτή από την Ομάδα της Προοδευτικής Συμμαχίας των Σοσιαλιστών και Δημοκρατών στο Ευρωπαϊκό Κοινοβούλιο. Εντούτοις, η αντιπροσωπεία του ολλανδικού Κόμματος για την Ελευθερία (PVV) δεν επιθυμεί ούτε την άσκηση οποιασδήποτε εξωτερικής πολιτικής από την ΕΕ ούτε, βεβαίως, την ανάληψη του ρόλου του πολιτικού από οποιαδήποτε τράπεζα.
<P>
" ΕΤΕπ δραστηριοποιείται εκτός της ΕΕ, δεν έχω ιδέα γιατί, αλλά ο προϋπολογισμός της ΕΤΕπ τελεί υπό την εγγύηση του κοινοτικού προϋπολογισμού και χρηματοδοτείται από τον φορολογούμενο. Υπάρχουν ορισμένες πραγματικά υπέροχες χώρες που λαμβάνουν αυτούς τους πόρους της ΕΤΕπ, όπως τα παλαιστινιακά εδάφη, η Γάζα, η Λιβύη, η Κούβα, η Βενεζουέλα, το Τουρκμενιστάν και οι Μαλδίβες. Ούτε μία από τις χώρες αυτές δεν αποτελεί λαμπρό παράδειγμα δημοκρατίας.
<P>
Τώρα, όμως, η Επιτροπή επιθυμεί να αυξήσει τα ανώτατα χρηματοδοτικά όρια της ΕΤΕπ. Φυσικά, αυτό σημαίνει επίσης ότι θα κληθούμε να επενδύσουμε στην κλιματική αλλαγή στις χώρες αυτές. Το φαντάζεστε; Στη Γάζα, στην Κούβα; Αυτό είναι σενάριο για καινούργια ταινία του Mr. Bean, δυστυχώς όμως συμβαίνει!
<P>
Το PVV θα αντιταχθεί με νύχια και με δόντια στην πρόταση αυτή και, συνεπώς, θα την καταψηφίσει ολόψυχα.
<P>
(Ο ομιλητής συμφωνεί να δεχθεί ερώτηση στο πλαίσιο της διαδικασίας της γαλάζιας κάρτας, σύμφωνα με το άρθρο 149, παράγραφος 8 του Κανονισμού)
<SPEAKER ID="025" NAME="Thijs Berman" AFFILIATION="S&amp;D">
(NL) Κύριε Πρόεδρε, επειδή ο Earl of Dartmore αδυνατεί να κατανοήσει τη διαφορά μεταξύ δανείων και επιδοτήσεων και επειδή η κ. Andreasen θα πρέπει να ξαναδιαβάσει την ετήσια έκθεση της ΕΤΕπ, αυτό που οφείλει να κατανοήσει ο κ. Hartong είναι ότι η Ευρώπη δεν είναι ένα νησί στον κόσμο και ότι, εάν επιθυμούμε ειρήνη και σταθερότητα, και στην ήπειρό μας, τότε οφείλουμε να πραγματοποιούμε επενδύσεις σε άλλες χώρες.
<P>
Οι επενδύσεις αυτές δεν χρηματοδοτούνται μόνον μέσω επιδοτήσεων αλλά πρωτίστως, πράγμα που αποτελεί καλύτερη λύση, μέσω δανείων. Είμαι σίγουρος ότι θα με στηρίξετε επ' αυτού, κύριε Hartong, έτσι δεν είναι;
<SPEAKER ID="026" NAME="Lucas Hartong" AFFILIATION="NI">
(NL) Κύριε Πρόεδρε, ο κ. Berman γνωρίζει αναμφίβολα ότι η πολιτική συνεπάγεται πολιτικές επιλογές. Εμείς, συνεπώς, επιλέγουμε να επενδύσουμε τα χρήματα των φορολογουμένων μας με εξυπνότερο τρόπο, στην εξωτερική πολιτική των κρατών μελών, και όχι στην εξωτερική πολιτική της Ευρωπαϊκής Ένωσης.
<SPEAKER ID="027" NAME="Barbara Matera" AFFILIATION="PPE">
(IT) Κύριε Πρόεδρε, κυρίες και κύριοι συνάδελφοι, θα ήθελα να συγχαρώ τον εισηγητή για το έργο του όσον αφορά την εξωτερική εντολή της Ευρωπαϊκής Τράπεζας Επενδύσεων (ΕΤΕπ). Το χρηματοπιστωτικό σκέλος της Ένωσης διαδραματίζει σήμερα πολύ σημαντικό ρόλο σε ό,τι αφορά το μήνυμα πολιτικής δέσμευσης που η Ευρώπη θέλει να αποστείλει στις χώρες των νοτίων παραλίων της Μεσογείου. " δημιουργία ανθεκτικών δημοκρατικών θεσμών απαιτεί μεγάλη προσπάθεια εκ μέρους του πληθυσμού, και η Ευρώπη, που έχει συνεργαστεί με την ΕΤΕπ στις περιοχές αυτές εδώ και χρόνια, μπορεί να παράσχει στις τελευταίες πολύτιμη στήριξη, κατά τη μεταβατική αυτή περίοδο, για τη δημιουργία υποδομών και την ενίσχυση των τοπικών επιχειρήσεων.
<P>
" έκθεση επί της οποίας ψηφίζουμε σήμερα προτείνει την αύξηση κατά 2 δισεκατομμύρια ευρώ περίπου των ανώτατων ορίων για τις δραστηριότητες της τράπεζας εκτός της Ένωσης. " απόφαση αυτή θα επιτρέψει στην τράπεζα να παράσχει στήριξη σε ορισμένα σημαντικά έργα που απειλούνται ελλείψει πόρων, αν και αυτά είναι στρατηγικής σημασίας για τη σταθεροποίηση της περιοχής της Μεσογείου, καθώς και για τις χώρες που πρόκειται να προσχωρήσουν στην Ένωση. Για την επίτευξη των στόχων αυτών, όμως, απαιτείται, υψηλό επίπεδο συντονισμού μεταξύ της Ευρωπαϊκής Επιτροπής, της νέας Υπηρεσίας Εξωτερικής Δράσης και της ΕΤΕπ.
<P>
Θεωρώ εξαιρετικά σημαντική την ανάπτυξη κοινής διακυβέρνησης για τους τρεις αυτούς παράγοντες στις χώρες της Ένωσης στις οποίες δραστηριοποιείται η ΕΤΕπ, και προσβλέπω συνεπώς στη δημιουργία από την Επιτροπή και την ΕΤΕπ μιας πλατφόρμας προκειμένου να εξεταστούν -από κοινού με το Κοινοβούλιο και το Συμβούλιο- οι καλύτεροι δυνατοί τρόποι για την αντιμετώπιση των προκλήσεων της εξωτερικής πολιτικής της Ένωσης με χρηματοπιστωτικά μέσα και καινοτόμες μεθόδους.
<SPEAKER ID="028" NAME="Edit Herczog" AFFILIATION="S&amp;D">
(HU) Κύριε Πρόεδρε, κύριε Επίτροπε, κυρίες και κύριοι συνάδελφοι, ως σκιώδης εισηγήτρια για την απαλλαγή της Ευρωπαϊκής Τράπεζας Επενδύσεων, εγώ και ο συνάδελφός μου, κ. Audy, αντιμετωπίζουμε ως ύψιστης σημασίας το ζήτημα των εγγυήσεων της Ευρωπαϊκής Ένωσης που χορηγούνται στην Ευρωπαϊκή Τράπεζα Επενδύσεων (ΕΤΕπ). " Ευρωπαϊκή Τράπεζα Επενδύσεων είναι καθοριστικός παράγοντας για τη χρηματοδότηση σχεδίων μείζονος σημασίας τόσο εντός όσο και εκτός της Ευρωπαϊκής Ένωσης, και ο ρόλος της θα συνεχίσει να αναβαθμίζεται. Παράλληλα, με βάση τις ισχύουσες διατάξεις κανένα ευρωπαϊκό θεσμικό όργανο δεν δύναται να εποπτεύει την ΕΤΕπ, κάτι το οποίο θα θέλαμε να αλλάξει στο μέλλον προκειμένου να μην καταστεί εμπόδιο στη μελλοντική ανάπτυξη.
<P>
Τα δάνεια που χορηγούνται σε χώρες εκτός της ΕΕ απαιτούν προσεχτικότερη και επιμελέστερη αντιμετώπιση σε σχέση με τα σχέδια που υλοποιούνται εντός της ΕΕ, όχι μόνον λόγω των όσων μόλις ειπώθηκαν αλλά και λόγω του ότι ο βαθμός ελέγχου που μπορεί να ασκηθεί στα εξωτερικά έργα είναι πολύ μικρότερος απ' ό,τι στις επενδύσεις που πραγματοποιούνται εντός της ΕΕ. Μια λύση θα ήταν η καλύτερη προετοιμασία των εν λόγω σχεδίων. Παράλληλα, τα εξωτερικά σχέδια απευθύνονται κυρίως σε στρατηγικά σημαντικές αλλά όχι πάντα σταθερές πολιτικά περιοχές.
<P>
Ως μέλος της Επιτροπής Βιομηχανίας, Έρευνας και Ενέργειας, θέλω να επισημάνω το ζήτημα της ενέργειας μεταξύ των σχεδίων που υλοποιούνται στις περιοχές αυτές. Πάνω από το 50% των εξωτερικών επενδύσεων που χρηματοδοτούνται από την ΕΤΕπ κατευθύνονται στα κράτη της Ανατολικής Εταιρικής Σχέσης και στη Ρωσία. " ασφάλεια και η πρόοδος των χωρών αυτών εξυπηρετούν ευθέως τα συμφέροντα της ΕΕ, δεδομένου ότι από αυτές προέρχεται το κυριότερο τμήμα των εισαγωγών φυσικού αερίου και σημαντικό ποσοστό των εισαγωγών σε ηλεκτρική ενέργεια των χωρών της Κεντρικής και Ανατολικής Ευρώπης, καθώς και της Βαλτικής. Συνεπώς, είναι απαραίτητο να επικεντρωθεί η ΕΤΕπ στη στήριξη σχεδίων που οδηγούν άμεσα ή έμμεσα σε αύξηση της ασφάλειας και της ασφάλειας του εφοδιασμού.
<P>
Συμφωνώ λοιπόν με τη θέση του εισηγητή, κ. Kalfin -τον οποίο θέλω να συγχαρώ- ότι δηλαδή στον τομέα των δανείων εκτός της ΕΕ πρέπει να ενθαρρύνεται η στενότερη συνεργασία μεταξύ της ΕΤΕπ και της Ευρωπαϊκής Τράπεζας για την Ανασυγκρότηση και την Ανάπτυξη, καθώς και της Παγκόσμιας Τράπεζας. Μπορούν να επιτευχθούν σημαντικές συνέργειες.
<SPEAKER ID="029" NAME="Alexander Graf Lambsdorff" AFFILIATION="ALDE">
(DE) Κύριε Πρόεδρε, η Συνθήκη της Λισαβόνας εισάγει νέες απαιτήσεις για την εξωτερική πολιτική και την αναπτυξιακή πολιτική της Ευρωπαϊκής Ένωσης. Μία αναφέρθηκε ήδη: η συνοχή. Με άλλα λόγια, τα διάφορα μέσα μας, η Ευρωπαϊκή Υπηρεσία Εξωτερικής Δράσης, η Ευρωπαϊκή Τράπεζα Επενδύσεων και η Επιτροπή πρέπει να δράσουν κατά τρόπο συνεπή. " Συνθήκη της Λισαβόνας προβλέπει επίσης ενίσχυση του κοινοβουλευτικού ελέγχου, βελτίωση της διαφάνειας και λήψη κοινών αποφάσεων επί των ζητημάτων αυτών. Όλα αυτά θα ενισχύσουν την ποιότητα του διαλόγου επί της εξωτερικής πολιτικής, ειδικότερα εάν επιτύχουμε μεγαλύτερη διαφάνεια ως αποτέλεσμα της συμμετοχής των αρμόδιων επιτροπών -πρωτίστως της Επιτροπής Εξωτερικών Υποθέσεων και της Επιτροπής Ανάπτυξης- στο Σώμα αυτό.
<P>
Ένα εκ των αποτελεσμάτων της διαφάνειας αυτής είναι η απόφαση που έλαβε το Κοινοβούλιο αυτό να αφαιρέσει τη Λευκορωσία από τον κατάλογο των χωρών στις οποίες η Ευρωπαϊκή Τράπεζα Επενδύσεων δύναται να δραστηριοποιείται χωρίς να προηγηθεί οποιαδήποτε συζήτηση εδώ στο Σώμα. Γίνονται σεβαστά τα ανθρώπινα δικαιώματα; Έχουν απελευθερωθεί οι ηγέτες της αντιπολίτευσης; Σέβεται το κράτος την ιδιοκτησία των πολιτών του; Υπάρχει ελευθερία του Τύπου; Μπορούν οι επιχειρηματίες να δραστηριοποιούνται ελεύθερα; Υπάρχουν ελεύθερες συνδικαλιστικές οργανώσεις; Στο πλαίσιο των σχέσεών μας με μία τόσο σημαντική γείτονα χώρα -μία χώρα που συνορεύει άμεσα με την Ευρωπαϊκή Ένωση- όλα αυτά τα ζητήματα πρέπει πρώτα να συζητηθούν, προτού η Ευρωπαϊκή Τράπεζα Επενδύσεων αναπτύξει δραστηριότητες εκεί. Χαίρομαι που το Σώμα υιοθέτησε την πρόταση αυτή και καλώ το Συμβούλιο να πράξει το ίδιο.
<P>
Χθες συζητήσαμε για την Αίγυπτο. Συζητήσαμε για τα μέσα και για το τι μπορούμε να πράξουμε. " βαρόνη Ashton ζήτησε αύξηση του ανώτατου ορίου για την Ευρωπαϊκή Τράπεζα Επενδύσεων. Το Κοινοβούλιο είναι πρόθυμο να επιδιώξει τον στόχο αυτό. Πρέπει να βελτιώσουμε τον τρόπο συνεργασίας μας με την Αίγυπτο και την Τυνησία, με τη Βόρεια Αφρική. Αυτό είναι το σωστό. Συνιστά επίσης καλό παράδειγμα για το πώς μπορεί να αντιδράσει ταχέως το Κοινοβούλιο αυτό. Το ίδιο απαιτείται τώρα από το Συμβούλιο, το οποίο οφείλει να ενεργήσει ανάλογα.
<P>
Φρονώ ότι τα μέσα άσκησης εξωτερικής πολιτικής που διαθέτουμε, ειδικά εάν είναι προσανατολισμένα στην αγορά, καθώς και τα δάνεια από την Ευρωπαϊκή Τράπεζα Επενδύσεων μπορούν να συμβάλουν σημαντικά στην ανάπτυξη και την οικονομική μεγέθυνση της Βόρειας Αφρικής. Αυτό ακριβώς χρειαζόμαστε. Εάν υπάρξει ανάπτυξη εκεί, εάν υπάρξει δημοκρατία εκεί, τότε και οι μετανάστες που θα καταφθάνουν στα σύνορά μας θα είναι λιγότεροι. Αν μου επιτρέπετε να απευθυνθώ ειδικότερα στους συναδέλφους μου βουλευτές της άκρας δεξιάς, θα ήθελα να δηλώσω ότι η επιχειρηματολογία σας είναι πραγματικά εξαιρετικά πρωτόλεια και απλοϊκή - αν όχι πρωτόγονη.
<SPEAKER ID="030" NAME="Heidi Hautala" AFFILIATION="Verts/ALE">
(FI) Κύριε Πρόεδρε, η Ευρωπαϊκή Τράπεζα Επενδύσεων διαθέτει έξοχους στόχους, μεταξύ των οποίων η μείωση της φτώχειας και η αντίληψη ότι οι δραστηριότητες της τράπεζας πρέπει να εναρμονίζονται με τους στόχους της εξωτερικής πολιτικής της ΕΕ. Για να μπορεί κάτι τέτοιο πραγματικά να επαληθευτεί, είναι πολύ σημαντικό οι δραστηριότητες της τράπεζας να διέπονται από διαφάνεια. Έχοντας αυτό κατά νου, η Ομάδα των Πρασίνων/Ευρωπαϊκή Ελεύθερη Συμμαχία κατέθεσε τις τροπολογίες 6 και 7, οι οποίες τονίζουν ότι όλα τα έγγραφα αξιολόγησης πρέπει να δημοσιοποιούνται και, επιπλέον, ότι όλα τα έγγραφα που σχετίζονται με άλλα σχέδια πρέπει να τίθενται στη διάθεση του κοινού. Θα ήθελα να επισημάνω ότι, από την έναρξη ισχύος της Συνθήκης της Λισαβόνας, η Ευρωπαϊκή Τράπεζα Επενδύσεων, όπως και κάθε άλλος οργανισμός της ΕΕ, δεσμεύεται από τον κανονισμό για την πρόσβαση του κοινού στα έγγραφα.
<SPEAKER ID="031" NAME="Ryszard Czarnecki" AFFILIATION="ECR">
(PL) Κύριε Πρόεδρε, η Ευρωπαϊκή Τράπεζα Επενδύσεων συνιστά εκ των πραγμάτων θεσμικό όργανο της Ευρωπαϊκής Ένωσης, διότι, σε τελική ανάλυση, χρηματοδοτείται με χρήματα των φορολογουμένων των κρατών μελών της Ευρωπαϊκής Ένωσης. Είναι, συνεπώς, επιτακτικό να καταστεί μια τράπεζα η οποία θα είναι απολύτως διαφανής και θα δείχνει πώς λειτουργεί, και μάλιστα με κάθε λεπτομέρεια. Θα ήθελα μετ' επιτάσεως να τονίσω ότι, ως αντιπρόσωπος μιας χώρας που συνορεύει με τη Λευκορωσία, τάσσομαι προσωπικά υπέρ της παρεμπόδισης κάθε δυνατότητας επέκτασης των δανείων ή των πιστώσεων υπέρ του καθεστώτος Lukashenko από την Ευρωπαϊκή Τράπεζα Επενδύσεων. Πρέπει να δείξουμε ότι τα ανθρώπινα δικαιώματα στα ανατολικά σύνορα της Ευρωπαϊκής Ένωσης είναι εξίσου σημαντικά για εμάς όσο και τα ανθρώπινα δικαιώματα στην Αφρική ή στην Ασία. Εντούτοις, συμφωνώ με τον συνάδελφο που είπε ότι δεν πρέπει να εφαρμόζουμε δύο μέτρα και δύο σταθμά έναντι της Λιβύης και της Λευκορωσίας.
<SPEAKER ID="032" NAME="Claudio Morganti" AFFILIATION="EFD">
(IT) Κύριε Πρόεδρε, κυρίες και κύριοι συνάδελφοι, σκοπός της παρούσας έκθεσης είναι να υπάρξει συμφωνία επί των εγγυήσεων της Ένωσης για τις εξωτερικές επενδύσεις της Ευρωπαϊκής Τράπεζας Επενδύσεων (ΕΤΕπ). Πολλές από τις επενδύσεις της ΕΤΕπ πραγματοποιούνται σε χώρες που τις τελευταίες εβδομάδες βρέθηκαν στο επίκεντρο ιστορικών αλλαγών, με την ανατροπή απολυταρχικών καθεστώτων από λαϊκές εξεγέρσεις.
<P>
" έκθεση επιδιώκει να επεκτείνει τις εγγυήσεις της Ένωσης και σε άλλες χώρες για τις οποίες διατηρούμε τις επιφυλάξεις μας λόγω του ελλείμματος εσωτερικής δημοκρατίας που παρουσιάζουν. Θεωρώ ανακόλουθο το να κινηθούμε προς αυτήν την κατεύθυνση και διερωτώμαι εάν δεν θα ήταν, αντ' αυτού, χρησιμότερο η ΕΤΕπ να αυξήσει τις επενδύσεις της εντός της Ευρώπης, χρηματοδοτώντας σε μεγαλύτερο βαθμό, για παράδειγμα, μικρές και μεσαίες επιχειρήσεις, μια ελπίδα που ο ίδιος ο Επίτροπος Tajani εξέφρασε στο Σώμα αυτό τη Δευτέρα.
<P>
Τέλος, μετά θλίψεως σημειώνω τη συμπερίληψη της Τουρκίας μεταξύ των χωρών με προενταξιακό καθεστώς. Επιβεβαιώνω ότι εμείς στη Λίγκα του Βορρά δεν θα συμφωνήσουμε ποτέ -και όταν λέω ποτέ, εννοώ ποτέ- σε οποιαδήποτε υποχώρηση από την άποψη αυτή επ' αυτού ή άλλων μετώπων.
<SPEAKER ID="033" NAME="Dimitar Stoyanov" AFFILIATION="NI">
(BG) Κύριε Πρόεδρε, είναι προφανές ότι έχουν καταβληθεί πολλές προσπάθειες για την κατάρτιση της παρούσας έκθεσης, ούτως ώστε τα χρήματα των ευρωπαίων φορολογουμένων να διασκορπίζονται σε τόσες πολλές διαφορετικές χώρες, μεταξύ των οποίων, και η Τουρκία. Εάν ο κ. Kalfin, όταν διατελούσε υπουργός, και οι συνάδελφοί του υπουργοί είχαν επιδείξει την ίδια εργατικότητα για την προάσπιση των δικαιωμάτων του βουλγαρικού λαού, νομίζω ότι το κόμμα τους θα κυβερνούσε ίσως ακόμη στη Βουλγαρία.
<P>
Όσον αφορά την ουσία της έκθεσης, επιτρέψτε μου να συμφωνήσω ολόψυχα με τα όσα είπε ο λόρδος Dartmouth. Αποδεικνύεται ότι ένας άγγλος λόρδος διαθέτει περισσότερη κοινωνική ευθύνη από τον σοσιαλιστή κ. Kalfin. Έχουμε εκλεγεί από τους πολίτες της Ευρώπης και οφείλουμε να χρησιμοποιούμε τα χρήματά τους που συλλέγουμε μέσω των φόρων, πρώτα, για να επιλύσουμε τα δικά τους προβλήματα και αφού επιλύσουμε τα προβλήματα αυτά, τότε να χορηγήσουμε χρήματα στην Τουρκία και σε άλλες χώρες εκτός της ΕΕ.
<SPEAKER ID="034" NAME="Γεώργιος Σταυρακάκης" AFFILIATION="S&amp;D">
Κύριε Πρόεδρε, θα ήθελα και εγώ να συγχαρώ τον εισηγητή μας κύριο Kalfin για την εξαιρετική έκθεσή του. Δεν υπάρχει αμφιβολία ότι η σημερινή οικονομική κρίση ανέδειξε ακόμη περισσότερο το σημαντικό έργο της Ευρωπαϊκής Τράπεζας Επενδύσεων στην Ευρωπαϊκή Ένωση. Ο ρόλος της ΕΤΕπ είναι επίσης σημαντικός αν και λιγότερο γνωστός εκτός των συνόρων της Ένωσης στην υποστήριξη των εξωτερικών δράσεων της Ευρωπαϊκής Ένωσης μέσω της εξωτερικής εντολής την οποία συζητάμε σήμερα.
<P>
Οι προτάσεις που περιέχονται στην έκθεση, πρώτον για αύξηση της διαφάνειας, δεύτερον για εισαγωγή της ρήτρας ευελιξίας για πιθανή ανακατανομή των περιφερειακών πόρων, τρίτον για ευθυγράμμιση των δραστηριοτήτων της ΕΤΕπ με την εξωτερική πολιτική της Ευρωπαϊκής Ένωσης, τέταρτον για επέκταση των επιλέξιμων χωρών και πέμπτον για αύξηση του ορίου χρηματοδότησης, είναι προτάσεις θετικές, πολύ χρήσιμες, αναγκαίες και απαραίτητες. Προτάσεις με τις οποίες συμφωνώ και τις οποίες υποστηρίζω, γιατί και βελτιώνουν την αποτελεσματικότητα του έργου της Ευρωπαϊκής Τράπεζας Επενδύσεων αλλά και ταυτόχρονα βελτιώνουν τη θετική εικόνα και παρεμβατικότητα της ίδιας της Ευρωπαϊκής Ένωσης στον κόσμο.
<SPEAKER ID="035" NAME="Jan Mulder" AFFILIATION="ALDE">
(NL) Κύριε Πρόεδρε, εάν τα πράγματα είναι έτσι όπως φαίνονται, ο ρόλος της Ευρωπαϊκής Τράπεζας Επενδύσεων θα καταστεί ολοένα και πιο σημαντικός. Αυτό που προέχει, κατά την άποψή μου, είναι να μην διακυβευτεί σε καμία περίπτωση η αξιολόγηση ΑΑΑ που απολαμβάνει η τράπεζα από τυχόν άλλα καθήκοντα που θα κληθεί να αναλάβει.
<P>
Εάν κοιτάξουμε τις συζητήσεις για τις δημοσιονομικές προοπτικές, θα δούμε ότι το ύψος των χρημάτων που θα κληθούν να καταβάλουν τα κράτη μέλη δεν θα είναι πολύ υψηλότερο από αυτό που ισχύει σήμερα. Φρονώ, συνεπώς, ότι πρέπει ειδικότερα να εξετάσουμε πώς μπορούμε να χρησιμοποιήσουμε την Ευρωπαϊκή Τράπεζα Επενδύσεων προκειμένου να επιτύχουμε ορισμένους από τους στόχους της Ένωσης. Το έχουμε ήδη πράξει στο παρελθόν, και αυτό που ανέκαθεν θεωρούσα ιδιαίτερα σημαντικό είναι: ποιο ήταν το πολλαπλασιαστικό αποτέλεσμα των εγγυήσεων που έχουν δοθεί στην Ευρωπαϊκή Τράπεζα Επενδύσεων;
<P>
Θεωρώ, συνεπώς, ότι θα ήταν χρήσιμη η εκπόνηση μιας έκθεσης από την τράπεζα η οποία θα αναφέρει τις εγγυήσεις που υπήρξαν οι πλέον επιτυχείς και τον πολλαπλασιαστικό παράγοντα για τις περισσότερες από αυτές. Με τον τρόπο αυτόν, θα μπορούσαμε κατά την κατάρτιση των δημοσιονομικών προοπτικών να κάνουμε καλύτερες επιλογές ως προς τους πόρους που πρέπει να χρησιμοποιήσουμε ως εγγυήσεις για την Ευρωπαϊκή Τράπεζα Επενδύσεων.
<SPEAKER ID="036" NAME="Tomasz Piotr Poręba" AFFILIATION="ECR">
(PL) Κύριε Πρόεδρε, είναι ενθαρρυντικό το γεγονός ότι τα τελευταία χρόνια η πολιτική και η στήριξη της Ένωσης για τις εξωτερικές σχέσεις έχει επεκταθεί και ενισχυθεί από νέα χρηματοοικονομικά μέσα, όπως τον μηχανισμό προενταξιακής βοήθειας και τον μηχανισμό ευρωπαϊκής γειτονίας και εταιρικής σχέσης. Δεν υπάρχει αμφιβολία ότι κατά την άσκηση των δραστηριοτήτων της η Ευρωπαϊκή Τράπεζα Επενδύσεων θα πρέπει να δώσει ιδιαίτερη έμφαση στην ολοκλήρωση των δικτύων μεταφορών και ενέργειας, όπως το έργο του αγωγού φυσικού αερίου Nabucco, για παράδειγμα, και άλλα έργα αγωγού φυσικού αερίου, τα οποία έχουν ιδιαίτερο ενδιαφέρον για την Ευρωπαϊκή Ένωση. Κατά την άσκηση των δραστηριοτήτων μας στο πλαίσιο της Ανατολικής Εταιρικής Σχέσης, δεν πρέπει να ξεχνάμε ότι οι δημοκρατικές αρχές, το κράτος δικαίου και ο σεβασμός των ανθρωπίνων δικαιωμάτων πρέπει να τηρούνται σε όλες τις χώρες της εταιρικής σχέσης, συμπεριλαμβανομένης της Λευκορωσίας. Έως ότου, όμως, οι εκεί αρχές κατανοήσουν ότι ο σεβασμός των ανθρωπίνων δικαιωμάτων είναι κάτι το οποίο πρέπει να αποτελέσει ένα από τα πλέον σημαντικά καθήκοντά τους, δεν μπορεί να δίδεται απλά χρηματοδότηση από την Ευρωπαϊκή Τράπεζα Επενδύσεων στη Λευκορωσία.
<SPEAKER ID="037" NAME="Seán Kelly" AFFILIATION="PPE">
(EN) Κύριε Πρόεδρε, δεν διαφωνώ με την πραγματοποίηση επενδύσεων εκ μέρους της Ευρωπαϊκής Ένωσης σε έργα εκτός της ΕΕ, ιδίως σε τομείς που άπτονται της καταπολέμησης της κλιματικής αλλαγής. Ως ιρλανδός βουλευτής του ΕΚ, όμως, θεωρώ ειρωνεία το ότι συζητάμε εδώ από το πρωί για το πώς η ΕΕ μπορεί να εγγυηθεί την κάλυψη ζημιών από δάνεια και εγγυήσεις για σχέδια εκτός της Ευρωπαϊκής Ένωσης, τη στιγμή που η ίδια ΕΕ επιχειρεί να βγάλει κέρδος από δάνεια που χορήγησε στην Ιρλανδία στο πλαίσιο του μηχανισμού διάσωσης - κέρδος που ανέρχεται στο 3% περίπου, το οποίο ισοδυναμεί σε 5 δισεκατομμύρια ευρώ.
<P>
Κάτι τέτοιο δεν είναι βιώσιμο, δεν είναι δίκαιο και δεν θεωρώ ότι είναι νόμιμο. Μου είναι επίσης απίστευτα δύσκολο να κατανοήσω πώς είναι δυνατόν να μας χρεώνουν με επιτόκιο 5,8%, τη στιγμή που δάνεια σε άλλες χώρες εντός της Ευρωπαϊκής Ένωσης έχουν χορηγηθεί με 3,2%.
<P>
Θέλω απλώς να πω ότι, με τη νέα κυβέρνηση, θα ζητήσουμε επαναδιαπραγμάτευση ...
<P>
(Ο Πρόεδρος διακόπτει τον ομιλητή)
<SPEAKER ID="038" NAME="Jaroslav Paška" AFFILIATION="EFD">
(SK) Κύριε Πρόεδρε, η επέκταση της εντολής της Ευρωπαϊκής Τράπεζας Επενδύσεων για μία ακόμη περίοδο επιβεβαιώνει ότι η παρούσα εταιρική σχέση μεταξύ της Ευρωπαϊκής Ένωσης και της Ευρωπαϊκής Τράπεζας Επενδύσεων (ΕΤΕπ) αποδίδει καρπούς σε ό,τι αφορά την επίτευξη των πολιτικών στόχων της ΕΕ με τη χρήση των μέσων της ΕΤΕπ.
<P>
Ένα τμήμα της νέας εντολής αφορά την αύξηση των εγγυήσεων του προϋπολογισμού της ΕΤΕπ για την κάλυψη κινδύνων δημόσιας ή πολιτικής φύσεως οι οποίοι συνδέονται με τις δραστηριότητες της ΕΤΕπ εκτός της Ευρωπαϊκής Ένωσης. Για τέτοιου είδους δραστηριότητες, είναι εξαιρετικά σημαντικό να διασφαλίζεται δημοσιονομική εγκράτεια και εσωτερική πειθαρχία, προκειμένου τα χρήματα που επενδύονται σε δραστηριότητες για τη στήριξη των πολιτικών στόχων της Ευρωπαϊκής Ένωσης να αποφέρουν τα ανάλογα αποτελέσματα σε σχέση με τα ποσά του προϋπολογισμού.
<P>
Είναι συνεπώς ανάγκη να έχουμε έναν καλό και διαφανή μηχανισμό για τη διαρκή παρακολούθηση των υποστηριζόμενων δραστηριοτήτων. " διαφάνεια στη διαχείριση οικονομικών ...
<SPEAKER ID="039" NAME="Sidonia Elżbieta Jędrzejewska" AFFILIATION="PPE">
(PL) Κύριε Πρόεδρε, κατά τη γνώμη μου, οι δραστηριότητες της Ευρωπαϊκής Τράπεζας Επενδύσεων εκτός της Ευρωπαϊκής Ένωσης πρέπει να ασκούνται σύμφωνα με τις αξίες που ισχύουν στην ίδια την Ένωση και με τις αρχές που διέπουν την ευρωπαϊκή πολιτική γειτονίας. Στην παρούσα συγκυρία, κατά τη γνώμη μου, η Ευρωπαϊκή Ένωση δεν μπορεί να επιτρέψει τη συμπερίληψη της Λευκορωσίας στην ομάδα των εν δυνάμει επωφελούμενων της Ευρωπαϊκής Τράπεζας Επενδύσεων. Εάν το καθεστώς του Μινσκ επιθυμεί να χρησιμοποιήσει πόρους της Ευρωπαϊκής Τράπεζας Επενδύσεων, θα πρέπει να επιδείξει σεβασμό έναντι των δημοκρατικών αρχών, του κράτους δικαίου και των ανθρωπίνων δικαιωμάτων. " Ευρωπαϊκή Ένωση θα πρέπει να τηρήσει συνεπή στάση ως προς το ζήτημα αυτό και να επιβάλει πολιτικές αλλά και οικονομικές κυρώσεις.
<SPEAKER ID="040" NAME="Jean-Pierre Audy" AFFILIATION="PPE">
(FR) Κύριε Πρόεδρε, η Ευρωπαϊκή Τράπεζα Επενδύσεων αποτελεί διακυβερνητικό όργανο. Τα κράτη μέλη παρέχουν εγγύηση στο εσωτερικό της Ένωσης, και η Ευρωπαϊκή Ένωση παρέχει εγγύηση εκτός της επικράτειάς της. Είναι απολύτως ζωτικής σημασίας να διατηρηθεί η αξιολόγηση ΑΑΑ της τράπεζας· αυτή η εγγύηση είναι εξαιρετικά χρήσιμη. Επιπλέον, κάποια ημέρα, η Ένωση θα υποχρεωθεί να γίνει μέτοχος ή εταίρος της τράπεζας, προκειμένου να υπάρξει εναρμόνιση μεταξύ των διακυβερνητικών και των κοινοτικών πτυχών.
<P>
Αυτό που προτείνω είναι να επικεντρωθεί η συζήτηση στην αποπληρωμή αυτής της εγγύησης - των 29 δισεκατομμυρίων. " αποπληρωμή θα ανερχόταν περίπου στα 100 εκατομμύρια ευρώ, και παράλληλα θα μπορούσαμε να χορηγήσουμε επιδότηση στην ΕΤΕπ ανάλογα με τα σχέδια που μας παρουσιάζει. Όσον αφορά τις εγγυήσεις, θα ήθελα να επιστήσω την προσοχή στο γεγονός ότι, με το Ταμείο Σταθερότητας -60 δισεκατομμύρια ευρώ- και τα 30 δισεκατομμύρια, έχουμε στην ουσία έναν ετήσιο προϋπολογισμό δεσμευμένο από την Ευρωπαϊκή Ένωση ως εγγύηση.
<SPEAKER ID="041" NAME="Jan Kozłowski" AFFILIATION="PPE">
(PL) Κύριε Πρόεδρε, θα ήθελα να συγχαρώ τον εισηγητή, κ. Kalfin, για μια εξαίρετη έκθεση που, κατά την άποψή μου, αντανακλά πλήρως τη θέση του Ευρωπαϊκού Κοινοβουλίου. " επέκταση της εντολής για χορήγηση εγγύησης στην Ευρωπαϊκή Τράπεζα Επενδύσεων είναι πολύ σημαντική, και ευελπιστώ ότι η διαδικασία συνδιαλλαγής θα ολοκληρωθεί με επιτυχία. Επικροτώ επίσης την πρόταση για αύξηση των ποσών των εγγυήσεων σε σχέση με την Ένωση για τη Μεσόγειο. Όσον αφορά τα πρόσφατα γεγονότα που έλαβαν χώρα στην περιοχή -στην Τυνησία και την Αίγυπτο ή, για παράδειγμα, πιο πρόσφατα στη Λιβύη- είμαι της άποψης ότι πρέπει να στηρίξουμε τις αναδυόμενες δημοκρατίες της περιοχής. Από την άλλη, θεωρώ επίσης σωστή την απόφαση για μη επέκταση των δανείων προς τη Λευκορωσία -προηγούμενοι ομιλητές αναφέρθηκαν στο ζήτημα αυτό- όπου, όπως φάνηκε από τις πρόσφατες προεδρικές εκλογές και τα γεγονότα που σχετίζονται με αυτές, η δημοκρατία και τα ανθρώπινα δικαιώματα δεν γίνονται σεβαστά.
<SPEAKER ID="042" NAME="Ingeborg Gräßle" AFFILIATION="PPE">
(DE) Κύριε Πρόεδρε, κυρίες και κύριοι συνάδελφοι, βρισκόμαστε αντιμέτωποι με ένα νέο κύμα χρησιμοποίησης κοινοτικών πόρων μέσω της ΕΤΕπ. Γι' αυτό λαμβάνω τον λόγο, διότι θέλω να απευθύνω μια προειδοποίηση.
<P>
Σήμερα, οι υποχρεώσεις της ΕΤΕπ στον κοινοτικό προϋπολογισμό ανέρχονται στα 20 δισεκατομμύρια ευρώ. Εάν αυτές έληγαν, θα είχαμε πρόβλημα. Γι' αυτό, θα πρότεινα να ελέγχουμε πολύ προσεχτικά και διεξοδικά τη μελλοντική χρησιμοποίηση κοινοτικών πόρων μέσω της ΕΤΕπ.
<P>
" ΕΤΕπ δεν απασχολεί ούτε καν 500 υπαλλήλους σε τρίτες χώρες· η Ευρωπαϊκή Επιτροπή απασχολεί 3.700. Ισχύει επομένως το ότι η Επιτροπή βρίσκεται σε πολύ καλύτερη θέση για να ελέγχει η ίδια τους κοινοτικούς πόρους, παρά μέσω της ΕΤΕπ. Υπάρχουν, κατά τη γνώμη μου, πολλές πτυχές που παραμένουν ασαφείς σχετικά με τα πραγματικά κίνητρα που κρύβονται πίσω από την εντολή της ΕΤΕπ. Θα ήθελα να παρακαλέσω θερμά το Σώμα να σταματήσει να πιστεύει ότι μπορούμε να επιτρέψουμε την ιδιωτικοποίηση των κερδών και την κοινωνικοποίηση των ζημιών. Θα πρέπει να αιτιολογήσουμε την απόφαση αυτή στους φορολογουμένους και τους ψηφοφόρους μας στις πατρίδες μας.
<P>
(Ο Πρόεδρος διακόπτει την ομιλήτρια)
<SPEAKER ID="043" NAME="Siim Kallas">
Αντιπρόεδρος της Επιτροπής. - (EN) Κύριε Πρόεδρε, θα ήθελα απλώς να κάνω μερικές σύντομες παρατηρήσεις.
<P>
Καταρχάς, θα ήθελα να υπογραμμίσω τη σημασία της τήρησης του χρονοδιαγράμματος. Ο τριμερής διάλογος μεταξύ των θεσμικών οργάνων θα ξεκινήσει στη βάση της έκθεσης που κατά πάσα πιθανότητα θα εγκριθεί σήμερα. Κοινή επιδίωξη είναι να έχει εκδοθεί η απόφαση πριν από το καλοκαίρι, προκειμένου να αποκλειστεί κάθε κίνδυνος μη έκδοσης απόφασης έως τον Οκτώβριο του 2011, γεγονός που θα ανέστειλε τις εξωτερικές δραστηριότητες της ΕΤΕπ μετά την ημερομηνία αυτή. Θα ήθελα λοιπόν να υπογραμμίσω ότι πρόκειται για ένα εξαιρετικά σημαντικό ζήτημα.
<P>
Μπορώ επίσης να πω ότι η ΕΤΕπ έχει δραστηριοποιηθεί σε πολλές χώρες οι οποίες έχουν καταστεί πολύ σημαντικές. Το αιγυπτιακό χαρτοφυλάκιο είναι ένα από τα μεγαλύτερα της ΕΤΕπ. Από την έναρξη των δραστηριοτήτων της, η τράπεζα έχει χορηγήσει χρηματοδότηση ύψους άνω των 4,3 δισεκατομμυρίων ευρώ, κυρίως στον ιδιωτικό τομέα.
<P>
Θα ήθελα επίσης να διευκρινίσω ότι η τράπεζα και ο προϋπολογισμός είναι δύο διαφορετικά πράγματα. " τράπεζα δραστηριοποιείται κάνοντας χρήση των χρημάτων των μετόχων, εν προκειμένω των κεφαλαίων που καταβάλλουν τα κράτη μέλη. Ευθύνη της τράπεζας είναι να διασφαλίζει την επιστροφή του συνόλου των χρημάτων που χρησιμοποιούνται για δανεισμό. Αυτό εντάσσεται στο πνεύμα των τραπεζών που υπόκεινται σε αξιολογήσεις. Όπως έχει ήδη αναφερθεί δύο φορές εδώ, η ΕΤΕπ απολαμβάνει την υψηλότερη αξιολόγηση. Δεν πρέπει να υπάρξει επιδείνωση των αξιολογήσεων αυτών. Αυτό είναι πολύ σημαντικό. Ο επαγγελματισμός της τράπεζας πρέπει να διασφαλίζει τη διατήρηση της αξιολόγησης αυτής, η οποία αποτελεί και σύμβολο των ευρωπαϊκών οικονομικών.
<P>
Σε ό,τι αφορά τον τρόπο ελέγχου της ΕΤΕπ, υπάρχει διοικητικό συμβούλιο. " Επιτροπή και όλα τα κράτη μέλη είναι μέλη του διοικητικού συμβουλίου. " OLAF έχει δικαίωμα να ελέγξει την ΕΤΕπ και, φυσικά, το Ελεγκτικό Συνέδριο εκφέρει γνώμη για την ΕΤΕπ. Άρα, υπάρχουν δημοκρατικοί μηχανισμοί και η τράπεζα οφείλει να λειτουργεί εντός του πλαισίου αυτού. " εγγύηση της ΕΕ καλύπτει μόνον κινδύνους μη πληρωμής λόγω αδυναμίας του Δημοσίου και πολιτικούς κινδύνους, και η ΕΤΕπ ουδέποτε δημιούργησε ζημία για τον κοινοτικό προϋπολογισμό από την ίδρυσή της το 1960.
<P>
" ΕΤΕπ είναι ένα αξιόπιστο θεσμικό όργανο. Φυσικά, υπάρχει μεγάλο εύρος επιλογών στη λήψη αποφάσεων -ποιους και πώς να δανείσει- και, συνεπώς, αυτές οι πολιτικές κατευθυντήριες γραμμές που συζητούνται σήμερα εδώ, όπως και οι απόψεις σας, είναι εξαιρετικά πολύτιμες. Θα ληφθούν οπωσδήποτε υπόψη.
<SPEAKER ID="045" NAME="Ivailo Kalfin">
εισηγητής. - (EN) Κύριε Πρόεδρε, έχω μόνον τρεις παρατηρήσεις.
<P>
Πρώτον, η Ευρωπαϊκή Τράπεζα Επενδύσεων είναι ευρωπαϊκό θεσμικό όργανο. Αποτελεί τμήμα της Συνθήκης της Λισαβόνας. Ως εκ τούτου, θα πρέπει να είναι ένα από εκείνα τα θεσμικά όργανα που συμβάλλουν στην επίτευξη των στόχων της Ευρωπαϊκής Ένωσης, είτε εντός είτε εκτός της Ένωσης. Θα ήθελα να επιστήσω την προσοχή όσων είπαν ότι η τράπεζα δεν θα πρέπει να εμπλέκεται σε δραστηριότητες εκτός της Ένωσης στο γεγονός ότι η Ευρωπαϊκή Ένωση διαθέτει εξωτερική πολιτική και ότι η Ευρωπαϊκή Τράπεζα Επενδύσεων θα μπορούσε να συνεισφέρει στην επίτευξη των στόχων της.
<P>
Δεύτερον, η Ευρωπαϊκή Τράπεζα Επενδύσεων είναι ένα χρηματοπιστωτικό ίδρυμα που απολαμβάνει κορυφαία αξιολόγηση. Είναι ένα πολύ αξιόπιστο χρηματοπιστωτικό ίδρυμα και όλες οι τροπολογίες που καταθέσαμε επικεντρώνονταν στη διατήρηση της σταθερότητάς της στην αγορά. Παράλληλα, αυτό δεν έρχεται σε αντίθεση με τη δυνατότητα υποβολής εκθέσεων και αξιολόγησης της ανάπτυξης και των κλιματικών επιπτώσεων των σχεδίων της Ευρωπαϊκής Τράπεζας Επενδύσεων. Επαναλαμβάνω, αυτό δεν αυξάνει τον κίνδυνο· αυξάνει τη διαφάνεια της τράπεζας.
<P>
Εκτιμώ βαθύτατα τα όσα είπε ο Επίτροπος. Έχει δίκιο: υποθέτω ότι θίξαμε ορισμένα ευαίσθητα ζητήματα που συζητήθηκαν στο Συμβούλιο όπου δεν έχει ληφθεί καμία έως τώρα απόφαση, όπως, μεταξύ άλλων, ο συνδυασμός δανείων της ΕΕ και επιχορηγήσεων της τράπεζας, καθώς και το πώς μπορούμε να καταστήσουμε αποτελεσματικότερη την ευρωπαϊκή αναπτυξιακή βοήθεια. " Ευρωπαϊκή Ένωση είναι ο μεγαλύτερος χορηγός βοήθειας -όχι μόνον ως Ένωση αλλά και ως κράτη μέλη- με ανεπαρκέστατη προβολή.
<P>
Οι εναλλακτικές λύσεις που έχουμε είναι δύο: είτε να μην θίξουμε το ζήτημα αυτό λόγω του ευαίσθητου χαρακτήρα του, είτε να προσπαθήσουμε να εργαστούμε με το Συμβούλιο για την εξεύρεση καλύτερης λύσης και για την αύξηση της αποδοτικότητας όλων των πόρων που δαπανώνται από την Ευρωπαϊκή Ένωση.
<P>
Σας ευχαριστώ πολύ για τη στήριξή σας. Ευελπιστώ σε μια πολύ ευρεία συναίνεση και σε μια πολύ ισχυρή πλειοψηφία στο Κοινοβούλιο, βάσει της οποίας μπορούμε να αρχίσουμε διαπραγματεύσεις με το Συμβούλιο.
<SPEAKER ID="046" NAME="Πρόεδρος">
" συζήτηση έληξε.
<P>
" ψηφοφορία θα διεξαχθεί σήμερα στις 12 το μεσημέρι.
<P>
Γραπτές δηλώσεις (άρθρο 149 του Κανονισμού)
<SPEAKER ID="047" NAME="Zuzana Brzobohatá" LANGUAGE="CS">
" παρούσα έκθεση εστιάζει σε ορισμένες πτυχές των δραστηριοτήτων της Ευρωπαϊκής Τράπεζας Επενδύσεων (ΕΤΕπ). Ορισμένες δραστηριότητές της κινούνται προς την κατεύθυνση της επίτευξης των στόχων αναπτυξιακής πολιτικής της ΕΕ σε χώρες που αντιμετωπίζουν δυσκολίες στην εξεύρεση χρηματοδότησης από τις αγορές κεφαλαίων με λογικούς όρους. " ΕΕ χρησιμοποιεί την ΕΤΕπ, στο πλαίσιο της πολιτικής αυτής, στην προσπάθειά της να γεφυρώσει το χάσμα μεταξύ του Βορρά και του Νότου, δεδομένου ότι οι λιγότερο ανεπτυγμένες χώρες αντιμετωπίζουν αναπόφευκτα πιο περιορισμένη πρόσβαση σε χρηματοδότηση για την ανάπτυξη των οικονομιών τους. Θεωρώ απολύτως σωστό τα μέσα της ΕΕ να συμβάλλουν στη διατήρηση και την επαρκή ανάπτυξη τρίτων χωρών, ως ένδειξη της ευρωπαϊκής αλληλεγγύης προς τρίτες χώρες, καθώς και στην ανάληψη του μεριδίου ευθύνης της ΕΕ για τον τρόπο λειτουργίας της παγκόσμιας οικονομίας. Θεωρώ την επέκταση της εντολής της ΕΤΕπ προκειμένου να συμπεριληφθούν περιφερειακές επιχειρησιακές γραμμές, οι οποίες θα αναπτυχθούν από την Επιτροπή σε συνεργασία με την ΕΤΕπ, κατόπιν διαβούλευσης με την Ευρωπαϊκή Υπηρεσία Εξωτερικής Δράσης, ως βήμα προς τη σωστή κατεύθυνση για την επίτευξη των στόχων της εξωτερικής πολιτικής της ΕΕ. Θεωρώ επίσης θετική την ενεργοποίηση της εντολής της ΕΤΕπ για την παροχή πιστώσεων στην Ισλανδία, τη Λευκορωσία, τη Λιβύη, το Ιράκ και την Καμπότζη. Παρότι χορηγήθηκαν δάνεια στην Ισλανδία για τη στήριξη της οικονομίας της, δάνεια έχουν χορηγηθεί και σε άλλες χώρες υπό τον όρο ότι η χρηματοδότηση αυτή χρησιμοποιείται αποκλειστικά υπέρ της ανάπτυξης της δημοκρατίας και των ανθρωπίνων δικαιωμάτων.
<SPEAKER ID="048" NAME="Tamás Deutsch" AFFILIATION="PPE">
γραπτώς. - (HU) Οι εγγυήσεις του προϋπολογισμού που δόθηκαν από την Ευρωπαϊκή Ένωση στην Ευρωπαϊκή Τράπεζα Επενδύσεων (ΕΤΕπ) διασφαλίζουν τη σταθερότητα της τράπεζας και παρέχουν κάλυψη από πολιτικούς ή άλλους συνδεόμενους με την εκάστοτε χώρα κινδύνους που προκύπτουν από τη δραστηριότητα της τράπεζας, κυρίως σε ό,τι αφορά χώρες και σχέδια για τα οποία η πρόσβαση σε χρηματοδότηση από την αγορά κεφαλαίων θα ήταν δύσκολη, αν όχι αδύνατη. " απόφαση αφορά την ανανέωση της εντολής για τις εγγυήσεις. Θέτει τα ανώτατα όρια χρηματοδότησης, απαριθμεί τις επιλέξιμες χώρες και ορίζει τον βαθμό στήριξης που δίδεται σε αυτές. Το σύστημα περιφερειακών στόχων αντικαθίσταται από περιεκτικούς στόχους υψηλού επιπέδου, που καλύπτουν όλες τις περιοχές σύμφωνα με τις αρχές που προβλέπονται στην απόφαση. " Ευρωπαϊκή Επιτροπή, σε συνεργασία με την ΕΤΕπ και κατόπιν διαβουλεύσεων με την Ευρωπαϊκή Υπηρεσία Εξωτερικής Δράσης, αναπτύσσει επιχειρησιακές κατευθυντήριες γραμμές που αντικατοπτρίζουν την περιφερειακή στρατηγική της ΕΕ για κάθε περιοχή στο πλαίσιο της εξωτερικής εντολής. Μεταξύ των σχεδίων ανάπτυξης, ιδιαίτερη έμφαση θα δοθεί στο μέλλον σε τομείς, όπως η υγεία, η εκπαίδευση, οι περιβαλλοντικές υποδομές, η ύδρευση, η αποχέτευση, η ανάπτυξη βιώσιμων μεταφορών, ο μετριασμός των επιπτώσεων της κλιματικής αλλαγής και η προσαρμογή σε αυτές. " ειδική αποστολή της Επιτροπής Ελέγχου του Προϋπολογισμού ήταν η ενίσχυση των λειτουργιών ελέγχου του προϋπολογισμού στην απόφαση. Για να ενισχυθεί η διαφάνεια, ιδιαίτερα σημαντική κρίνεται η μελλοντική κοινοποίηση στο Κοινοβούλιο όλων των εκθέσεων και των στοιχείων που σχετίζονται με τη δραστηριότητα της ΕΤΕπ, καθώς και ο υπολογισμός των συγκεκριμένων αποτελεσμάτων των σχεδίων που χρηματοδοτούνται από τις εγγυήσεις της ΕΕ, αλλά και η διασφάλιση του δικαιώματος του Ευρωπαϊκού Ελεγκτικού Συνεδρίου να ελέγχει τη χρήση κεφαλαίων από τον προϋπολογισμό της ΕΕ.
