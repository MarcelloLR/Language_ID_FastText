<CHAPTER ID=1>
Έγκριση των συνοπτικών πρακτικών
<SPEAKER ID=1 NAME="Πρόεδρος">
Tα συνοπτικά πρακτικά της τελευταίας συνεδρίασης έχουν διανεμηθεί.
<P>
Yπάρχουν παρατηρήσεις;

<SPEAKER ID=2 LANGUAGE="EN" NAME="Kellett-Bowman">
Κυρία Πρόεδρε, χθές το πρωί έθεσα, σύμφωνα με τα πρακτικά, την πρόταση ότι θα πρέπει να σημειώνουμε στα πρακτικά το μέσο κόστος των ψηφοφοριών με εκφώνηση καταλόγου, διότι παρατήρησα ότι είχαμε πάρα πολλές την προηγούμενη μέρα. Το κόστος αυτό δεν εμφανίζεται, όπως δεν εμφανίζεται και η πρόταση σχετικά με τον αριθμό των δένδρων που πρέπει να κοπούν για να διεξαχθούν ψηφοφορίες με κατάλογο στη διάρκεια ενός έτους. Το μνημονεύω αυτό ιδιαιτέρως διότι η Ομάδα των Πρασίνων κατάφερε να ζητήσει πολύ περισσότερες ψηφοφορίες με κατάλογο από οποιαδήποτε άλλη ομάδα. Δεν θα πρέπει να σκέφτονται τα δένδρα;

<SPEAKER ID=3 NAME="Πρόεδρος">
Kύριε Kellett-Bowman, αυτό δεν ήταν αντικείμενο της συζήτησης, αλλά φυσικά και θα ληφθεί υπόψη και θα ασχοληθούμε μ' αυτό.

<SPEAKER ID=4 LANGUAGE="NL" NAME="Van Dijk">
Πρόεδε, λυπούμαι διότι αναγκάζομαι να αντιδράσω εν προκειμένω. Γενικώς δεν συνηθίζω να ομιλώ για τα συνοπτικά πρακτικά, αλλά ο κ. Kellett-Bowman πρέπει να γνωρίζει ότι η Ομάδα των Πρασίνων δεν είναι η μόνη η οποία ζήτησε την ονομαστική αυτή ψηφοφορία. Επιπλέον η Ομάδα των Πρασίνων είναι η Ομάδα εκείνη η οποία συνεχώς φροντίζει ώστε παντού στην Ευρώπη να φυτεύονται δένδρα, να προστατεύονται τα δάση, να μην κατασκευάζονται δρόμοι όταν αυτοί καταστρέφουν και επιβαρύνουν τη φύση. Συνεπώς, δεν πρέπει να κατηγορείτε τώρα την Ομάδα των Πρασίνων για την καταστροφή του περιβάλλοντος επειδή ζητεί μια ονομαστική ψηφοφορία. Κύριε Kellett-Bowman, είσθε μέλος μια Ομάδας η οποία συνεχώς ζητεί να δημιουργηθούν διευρωπαϊκά δίκτυα τα οποία καταστρέφουν παντού τη φύση.

<SPEAKER ID=5 NAME="Πρόεδρος">
Kυρία van Dijk, βρισκόμαστε στην «Έγκριση των συνοπτικών πρακτικών».

<SPEAKER ID=6 LANGUAGE="DE" NAME="Wijsenbeek">
Kυρία Πρόεδρε, είχα ζητήσει το λόγο πριν αρχίσει η κ. van Dijk να μιλάει για τα δίκτυα, για τα οποία δεν μπορεί να μιλάει κανείς, αν δεν υπάρχουν μοτοσικλετιστές.
<P>
Σας παραπέμπω στα πλήρη πρακτικά της 18-19 Ιουνίου, σελ. 18 σχετικά με την παρέμβαση της κ. Larive, πριν ακριβώς από την παρέμβαση της κ. Van Dijk. Η κ. Larive έχει αναχωρήσει για την Κούβα, και δεν γνωρίζω εάν αυτή μεταβαίνει εκεί για πάντα, αλλά υποθέτω ότι αυτή θα επιστρέψει πάλι, αλλά στα πλήρη πρακτικά αναφέρεται «τέλος, Πρόεδρε, μια έκκληση προς αυτούς τους ίδιους τους οδηγούς μοτοποδηλάτων. 82 ετών, μέση τιμή μέτρησης». Οι οδηγοί μοτοποδηλάτων ζουν γενικώς πολλά χρόνια, ιδίως όταν αυτοί παύσουν να χρησιμοποιούν το μοτοποδήλατο, αλλά η κ. Larive δεν επιθυμούσε να αναφερθεί σε 82χρονους οδηγούς μοτοποδηλάτων, αλλά σε 82 ντεσιμπέλ. Θέλετε να διορθώσετε αυτό το σημείο;

<SPEAKER ID=7 NAME="Πρόεδρος">
Kύριε Wijsenbeek, εδώ πρόκειται τώρα για την «Έγκριση των συνοπτικών πρακτικών». Aυτό που εννοείτε εσείς είναι το θέμα «Διάφορα». Mπορείτε όμως κι εκεί να εκφράσετε επιθυμίες τροποποίησης, αν νομίζετε πως κάτι θα 'πρεπε να τροποποιηθεί.

<SPEAKER ID=8 LANGUAGE="DE" NAME="Posselt">
Kυρία Πρόεδρε, χθες αναβλήθηκε η έκθεση Schulz και στα συνοπτικά πρακτικά αναφέρεται ότι αναβλήθηκε για την επόμενη σύνοδο. Θα ήθελα να μάθω κατά πόσον η αποκαλούμενη μίνι σύνοδος των Βρυξελλών αποτελεί μέρος αυτής της συνόδου της ολομέλειας ή όχι, οπότε αυτό θα σήμαινε ότι αναβλήθηκε για τη σύνοδο του Ιουλίου· ή μήπως η σύνοδος των Βρυξελλών θα πρέπει να θεωρείται αυτοτελής σύνοδος; Στη συνέχεια θα ήθελα να μάθω κατά πόσον η έκθεση αυτή θα ανακοινωθεί την Τετάρτη, στην αρχή της συνεδρίασης, ή την Πέμπτη στην ώρα των ψηφοφοριών. Παρακαλώ να το ξεκαθαρίσετε αυτό, επειδή κάτι τέτοιο δεν προκύπτει με κανέναν τρόπο από τα συνοπτικά πρακτικά.

<SPEAKER ID=9 NAME="Πρόεδρος">
Κατ' αρχήν είναι αλήθεια ότι η σύνοδος στο Στρασβούργο και η ακολουθούσα μίνι σύνοδος της ολομέλειας θεωρούνται σαν μία και προγραμματίζονται από κοινού, όσον αφορά την ημερήσια διάταξη. H ψηφοφορία της έκθεσης Schulz θα γίνει την Πέμπτη, στη μίνι σύνοδο της ολομέλειας, στις 11.00 π.μ., κατά την ώρα των ψηφοφοριών.

<SPEAKER ID=10 LANGUAGE="DE" NAME="Wijsenbeek">
Όταν κανείς ασκεί την προεδρία, κυρία Πρόεδρε, θα πρέπει να εκφράζεται προσεκτικά. Δεν υπάρχουν μίνι σύνοδοι της ολομέλειας. Yπάρχουν σύνοδοι της ολομέλειας και όχι απλώς σύνοδοι.

<SPEAKER ID=11 NAME="Πρόεδρος">
Δυστυχώς έχει επικρατήσει η έκφραση αυτή, αλλά θα προσπαθήσω στο εξής να εκφράζομαι σωστά.
<P>
(Tο Σώμα εγκρίνει τα συνοπτικά πρακτικά)

<CHAPTER ID=2>
Ψηφοφορίες
<SPEAKER ID=12 NAME="Mούσχουρη">
Κυρία Πρόεδρε, αγαπητοί συνάδελφοι, θα ήθελα να σας παρακαλέσω να δεχθείτε κατ' εξαίρεση, και για λόγους οι οποίοι συνδέονται με την σημερινή οικονομική κατάσταση της Κοινότητας, μια προφορική τροπολογία η οποία τροποποιεί την τροπολογία 33 της έκθεσής μου. Καλώ τα συνοπτικά πρακτικά να καταγράψουν την δήλωσή μου.
<P>
Η Επιτροπή Πολιτισμού, Νεότητας, Παιδείας και Μέσων Ενημέρωσης, ζητά την αύξηση του προβλεπομένου κονδυλίου για την διάρκεια του εν λόγω προγράμματος, από 15 σε 20 εκατομμύρια Εcu, μια μέτρια αύξηση, αν λάβει κανείς υπόψη του την σημασία την οποία προσδίδουμε στο πρόγραμμα αυτό. Εμμένουμε λοιπόν στην απόφασή μας αυτή. Παρ'όλα αυτά η Επιτροπή οφείλει να κατανοήσει ότι πρέπει να αναλάβει τις συνέπειες των νέων πρωτοβουλιών τις οποίες αναλαμβάνει στο επίπεδο των οικονομικών προοπτικών. Θεωρούμε λοιπόν, ότι από το συνολικό ποσό των 20 εκατομμυρίων ecu, τα 5 εκατομμύρια θα πρέπει να αφιερωθούν στην αναθεώρηση των δημοσιονομικών προοπτικών.
<P>
Σας ζητώ επίσης την τροποποίηση της πρώτης φράσης της τροπολογίας 33: »Το κονδύλιο αναφοράς για τη συνολική διάρκεια του προγράμματος αυξάνεται σε 20 εκατομμύρια Εcu, 5 εκατομμύρια εκ των οποίων υπάγονται στην αναθεώρηση των δημοσιονομικών προοπτικών».

<SPEAKER ID=13 LANGUAGE="NL" NAME="De Vries">
Κυρία Πρόεδρε, αντιλαμβάνομαι σωστά ότι η συνάδελφος Μούσχουρη επιθυμεί να υποβάλει αυτό το ιδιαίτερα μακρύ κείμενο ως μια προφορική τροπολογία; Μπορεί να υπάρξει μια διευκρίνιση διότι δεν είναι εντελώς σαφές. Περιέχει η πρόταση της κ. Μούσχουρη τροποποίηση της χρηματοδότησης; Διότι εάν όντως είναι έτσι διερωτώμαι πράγματι εάν αυτό μπορεί να πραγματοποιηθεί με μια προφορική τροπολογία, διαφορετικά θα μπορούσατε να διαβάσετε μόνο την μια πρόταση την οποία περιέχει η προφορική τροπολογία. Διότι αυτή τη στιγμή αυτό δεν είναι σαφές.

<SPEAKER ID=14 NAME="Πρόεδρος">
Kυρία Mούσχουρη, θα είχατε παρακαλώ την καλοσύνη να διαβάσετε ακόμη μια φορά την πρόταση που θα πρέπει να προστεθεί;

<SPEAKER ID=15 LANGUAGE="FR" NAME="Μούσχουρη">
Κυρία Πρόεδρε, κύριε Ντε Βρις, μάλιστα, αυτό θα αντικαταστήσει, το πρώτο μέρος της τροπολογίας 33. Σας το λέω στα γαλλικά για να είμαι πιο ακριβής στην έκφρασή μου.
<P>
Το κονδύλιο αναφοράς για τη συνολική διάρκεια του προγράμματος αυξάνεται σε 20 εκατομμύρια Ecu, 5 εκατομμύρια εκ των οποίων υπάγονται στην αναθεώρηση των δημοσιονομικών προοπτικών.

<SPEAKER ID=16 NAME="Πρόεδρος">
H προσθήκη λέει ότι θα πρέπει να εγγραφούν 5 εκατ. Ecu, με την επιφύλαξη της αναθεώρησης των δημοσιονομικών προοπτικών. Aυτό ζητείται προφορικά. Kύριε de Vries, είναι σαφές αυτό τώρα;
<P>
Eπί της τροπολογίας υπ' αριθ. 58

<SPEAKER ID=17 NAME="Μούσχουρη">
Κυρία Πρόεδρε, ακριβώς, αυτό είναι αποτέλεσμα της τροπολογίας 33, και πρέπει να αφαιρέσουμε το τελευταίο μέρος της τροπολογίας 58. Το πρώτο μέρος είναι το ίδιο ακριβώς, όπως απορρέει από την τροπολογία 33. Γι'αυτόν τον λόγο πρέπει να ψηφισθεί κατά τμήματα.
<P>
(Tο Σώμα εγκρίνει το σχέδιο ψηφίσματος νομοθετικού περιεχομένου)

<SPEAKER ID=18 NAME="Ferrer">
Η πρωτοβουλία της Επιτροπής να καταρτίσει ένα πρόγραμμα για την προώθηση της γλωσσικής πολυμορφίας της Κοινότητας στα πλαίσια της κοινωνίας της πληροφόρησης είναι σημαντική για τη διατήρηση της πολιτιστικής πολυμορφίας της Ένωσης. Μία πρωτοβουλία που η έξοχη έκθεση της κυρίας Μούσχουρη, την οποία θα υπερψηφίσω, βελτίωσε αναμφίβολα χάρη στις τροπολογίες. Θέλω να υπογραμμίσω ειδικά εκείνες που τροποποιούν τη νομική βάση, που σημαίνει ότι υπάρχει η πιθανότητα να διεκπεραιώνεται η πρόταση με τη διαδικασία της συναπόφασης, και εκείνες που δίνουν έμφαση και ενισχύουν τη γλωσσολογική πολυμορφία της Ένωσης με το να συμπεριλάβουν τις περιφερειακές γλώσσες και τις γλώσσες των μειονοτήτων.
<P>
Ιδιαίτερη σημασία έχουν για μένα, σαν εκπρόσωπο του λαού της Καταλωνίας, αυτές οι τροπολογίες που εγώ η ίδια παρουσίασα στην επιτροπή, αφού χάρη σε αυτές τα καταλανικά θα μπορέσουν να επωφεληθούν από τα προγράμματα που υπάρχουν στην πρόταση.
<P>
Η έκθεση Μούσχουρη σημαίνει ένα βήμα μπροστά στο δρόμο μιας Ευρωπαϊκής Ένωσης που σέβεται την πολιτιστική της πολυμορφία και τα χαρακτηριστικά της ταυτότητας των λαώ που την απαρτίζουν, γι'αυτό και ελπίζω να την υιοθετήσει και η Επιτροπή.

<SPEAKER ID=19 NAME="Posselt">
Ως πρόεδρος της διακομματικής ομάδας εργασίας για τις γλώσσες των μειονοτήτων, συγχαίρω την κ. Μούσχουρη για την εξαιρετική έκθεσή της και για το ότι οι σήμερα εγκριθείσες τροπολογίες επικεντρώθηκαν έντονα στην προώθηση των γλωσσών των μειονοτήτων. Όποιος, όπως η εισηγήτρια, αισθάνεται σαν στο σπίτι του σ' όλους σχεδόν τους πολιτισμούς της Ευρώπης, γνωρίζει την ανεκτίμητη αξία της πολιτιστικής πολυμορφίας και ενδείκνυται, συνεπώς, ως πιο κατάλληλος για την εξάλειψη των αγκυλώσεων συγκεντρωτισμού που επικρατούν.
<P>
Κάνω έκκληση λοιπόν προς το Συμβούλιο, την Επιτροπή και τους συναδέλφους, να διατηρήσουν τις δημοσιονομικές θέσεις για την ενίσχυση των γλωσσών των μειονοτήτων, κι επειδή αυτές εξαντλήθηκαν κατά 100 %, και τα έξοδα αυξήθηκαν, να συγκατατεθούν σε μια αύξηση κατά 15 %, στις επόμενες διαβουλεύσεις επί του προϋπολογισμού.

<CHAPTER ID=3>
Bοήθεια στους προμηθευτές μπανάνας AKE
<SPEAKER ID=20 NAME="Πρόεδρος">
H ημερήσια διάταξη προβλέπει τη συζήτηση της έκθεσης του κ. Castagnede, εξ ονόματος της Eπιτροπής Aνάπτυξης και Συνεργασίας (A4-0182/96), σχετικά με την πρόταση κανονισμού (EOK) του Συμβουλίου (COM(96)0033 - C4-0187/96-96/0028(SYN)) για την τροποποίηση του κανονισμού 2686/94 του Συμβουλίου, για την καθιέρωση ειδικού συστήματος βοήθειας στους παραδοσιακούς προμηθευτές μπανάνας AKE.

<SPEAKER ID=21 NAME="Castagnede">
Κυρία Πρόεδρε, κυρίες και κύριοι, γνωρίζετε ότι η Σύμβαση Λομέ εγγυάται την παρουσία των παραδοσιακών προμηθευτών μπανάνας των χωρών ΑΚΕ, στην αγορά της Ενωσης. Γνωρίζετε επίσης ότι η δημιουργία, το 1993, ενός ενιαίου οργανισμού αγοράς του εν λόγω προϊόντος θα μπορούσε να επηρεάσει την θέση των παραδοσιακών προμηθευτών μπανάνας ΑΚΕ στην αγορά της Ενωσης.
<P>
Γι αυτό και η Ενωση καθόρισε, το 1993, ένα ειδικό σύστημα τεχνικής και οικονομικής στήριξης των παραδοσιακών αυτών προμηθευτών μπανάνας ΑΚΕ, με τρόπο τέτοιο ώστε να τους επιτρέπει να προσαρμοστούν στις νέες συνθήκες της αγοράς και, να εξασφαλίσουν εξίσου την στήριξη των προϊόντων τους.
<P>
Το ειδικό αυτό σύστημα καθορίστηκε στο πλαίσιο ενός κανονισμού που υιοθετήθηκε το 1994 και η ημερομηνία λήξεως του οποίου ορίστηκε αρχικά για τις 28 Φεβρουαρίου 1996. Η εκτελεστική Επιτροπή μας προτείνει την παράταση της προθεσμίας λήξης της ισχύος του εν λόγω κανονισμού, μέχρι τις 31 Δεκεμβρίου 1996, και για δυο λόγους. Πρώτον, η καθυστέρηση διαθεσιμότητας των αναγκαίων στατιστικών για τον υπολογισμό της στήριξης των προιόντων, και έπειτα, την αναγκαία καθυστέρηση της παρουσίασης των σχεδίων τα οποία ενδέχεται να επωφεληθούν, στις χώρες αυτές, από την τεχνική και οικονομική βοήθεια της Ενωσης.
<P>
Κατά βάθος, κυρία Πρόεδρε, κυρίες και κύριοι, η πρόταση της εκτελεστικής Επιτροπής δεν παρουσιάζει κανένα είδος προβλήματος. Για τον λόγο αυτό, η επιτροπή συνεργασίας και ανάπτυξης έχει προτείνει την υιοθέτησή της.
<P>
Ωστόσο, από την άλλη πλευρά, κατά την διάρκεια του περασμένου χρόνου, η κοινοτική αγορά μπανάνας υπέστη σοβαρούς κλυδωνισμούς. Γνωρίζετε ότι η Ενωση διευρύνθηκε με νέα μέλη, και με την αφορμή αυτή, η εκτελεστική Επιτροπή θεώρησε ότι έπρεπε να αυξήσει σημαντικά το ποσοστό ελευθέρων εισαγωγών ορισμένων τρίτων χωρών, που κατά κύριο λόγο είναι οι χώρες παραγωγοί της κεντρικής Αμερικής, η παραγωγή των οποίων τίθεται στο εμπόριο από αμερικανικές πολυεθνικές εταιρίες. Προφανώς, η διεύρυνση ήταν πολύ μεγάλη. Σημειώθηκε υπερεφοδιασμός της αγοράς και κατάρρευση των τιμών. Από την άλλη πλευρά, τυχαίνει η κοινή οργάνωση της αγοράς μπανάνας να βρίσκεται στον δρόμο της επαναδιοργάνωσης, ενός εκ νέου καθορισμού τον οποίο πρόκειται πολύ σύντομα να αντιληφθείτε.
<P>
Οι χώρες ΑΚΕ, παραδοσιακοί προμηθευτές μπανάνας είναι θεμιτά ανήσυχες από τις εξελίξεις αυτές, και κυρίως, από την εν λόγω εξέλιξη, η οποία επειδή θα οδηγούσε σε μια πολύ μεγάλη διεύρυνση της αγοράς προς τους προμηθευτές των τρίτων χωρών, κυρίως όσων παράγουν σε πολύ χαμηλό κόστος, κινδυνεύει φυσικά να θέσει σε κίνδυνο τη θέση που κατέχουν στην αγορά.
<P>
Η Συνέλευση Ίσης Εκπροσώπησης ΑΚΕ/Ευρωπαικής Ενωσης, η οποία συνήλθε στην Ναμίμπια τον Μάιο, έστειλε τον απόηχο των ανησυχιών της, και με ψήφισμα στις 22 Μαρτίου, έδειξε την αφοσίωσή της σε μια διάταξη η οποία εγγυάται και μονιμοποιεί τούς ειδικούς δεσμούς αλλυλεγγύης οι οποίοι συνδέουν την ευρωπαική Ενωση με τις εν λόγω χώρες ΑΚΕ. Η δική σας Επιτροπή Συνεργασίας και Ανάπτυξης θεώρησε ότι έπρεπε να αναφερθεί στο ψήφισμα αυτό της Συνέλευσης Ίσης Εκπροσώπησης, ανησυχώντας για την συνοχή μεταξύ των θέσεων οι οποίες υπερασπίζονται εδώ και αυτών που εκφράζονται ενώπιον των αντιπροσώπων των χωρών ΑΚΕ. Θέλησε να σημειώσει την αναφορά αυτή με μια απλή τροπολογία η οποία δεν τροποποιεί την ουσία της της πρότασης της εκτελεστικής Επιτροπής, αλλά απλά τα κίνητρα της.
<P>
Δεν φαίνεται λοιπόν να υπάρχει το οποιοδήποτε νομικό εμπόδιο έτσι ώστε μια απόφαση της ευρωπαικής Ενωσης να αναφέρεται στην γνωμοδότηση ενός συμβουλευτικού οργανισμού. Θέλω απλά να διευκρινίσω ότι αν το εν λόγω γεγονός οδηγούσε στην καθυστέρηση του ειδικού συστήματος στήριξης, η επιτροπή σας για την Συνεργασία και την Ανάπτυξη, πολύ πιθανόν, να μην διατηρούσε μια τέτοια θέση η οποία θα είχε τέτοιο αρνητικό αποτέλεσμα, πολύ περισσότερο που το Κοινοβούλιο πρόκειται να συνεδριάσει στην βάση των συνθηκών τροποποίησης του οργανισμού αγοράς.
<P>
Ορίστε, κυρία Πρόεδρε, κυρίες και κύριοι, αυτές είναι οι παρατηρήσεις που είχα να κάνω σχετικά με την εν λόγω πρόταση της Επιτροπής.
<P>
(Χειροκροτήματα)

<SPEAKER ID=22 LANGUAGE="ES" NAME="Fernαndez Martνn">
Κυρία Πρόεδρε, αγαπητοί συνάδελφοι, ο κ. Gastagnθde εξήγησε ακριβώς το νόημα της σημερινής συζήτησης που αφορά μία μερική και συγκεκριμένη τροποποίηση του κανονισμού 2686/94, μέσω του οποίου καθορίζεται ένα ειδικό σύστημα βοήθειας στους προμηθευτές μπανάνας ΑΚΕ.
<P>
Η Επιτροπή προτείνει απλά να παραταθεί η ημερομηνία λήξης του κανονισμού - που έληξε στις 28 Μαρτίου - μέχρι τις 31 Δεκεμβρίου για λόγους που εξήγησε εκτενώς ο εισηγητής, κύριος Gastagnθde, και που δεν θα επανάβω για λόγους χρόνου.
<P>
Η τροπολογία που υποβλήθηκε στην Επιτροπή Ανάπτυξης είναι μία τροπολογία που περιλαμβάνει, όπως είπε και ο εισηγητής, μία πρόταση ψηφίσματος που εγώ ο ίδιος, με τον συνάδελφο κ. Robles Piquer, παρουσίασα στη συνάντηση της Συνέλευσης Ίσης Εκπροσώπησης ΑΚΕ στο Windhoek, στη Ναμίμπια, και που με προτάσεις άλλων βουλευτών και άλλων ομάδων των εκπροσώπων ΑΚΕ, εγκρίθηκε τελικά ομόφωνα. Και είναι απλά μία δήλωση πολιτικού χαρακτήρα που προσπαθεί να ενισχύσει τη θέση, τόσο των χωρών ΑΚΕ, όσο και των ευρωπαίων παραγωγών μπανάνας στην υπεράσπιση της ΚΟΑ της μπανάνας. Υπεράσπιση του κανονισμού 404/93 που είναι από πάσης πλευράς ενδεδειγμένος, δεδομένου ότι, από την έγκρισή του μέχρι σήμερα, η ΚΟΑ της μπανάνας στην Ευρώπη δεν έπαψε να κατατρέχεται διαρκώς από μέτρα νόμιμα, αναμφίβολα, σε πολλές περιπτώσεις, στις περισσότερες, αλλά συχνά από μέτρα που δεν δικαιολογούνται απόλυτα. Για παράδειγμα, ξέρουμε εδώ και μερικούς μήνες ότι από ορισμένα ευρωπαϊκά λιμάνια γίνονται παράνομες εισαγωγές μέχρι 100.000 τόνους μπανάνας το χρόνο με μία απλή παράνομη διαδικασία: κάθε τσαμπί μπανάνες πρέπει να ζυγίζει 18, 14 κιλά και στην πραγματικότητα - από τις επιθεωρήσεις που έγιναν - όλα, χωρίς εξαίρεση, ζυγίζουν παραπάνω, και τα περισσότερα από αυτά ανάμεσα στα 19 και 20 κιλά. Αυτό υπακούει σε μία προμελετημένη στρατηγική να ζημιώσει τις επιτρεπόμενες ποσοστώσεις, είναι δηλαδή ένας ακόμα ελιγμός για να παραβιάσει τους ισχύοντες κοινοτικούς κανόνες.
<P>
Γι'αυτό νομίζουμε πως είναι ενδεδειγμένο να εγκριθεί το ψήφισμα που προτείνει η Επιτροπή Ανάπτυξης και που εκπόνησε ο κ. Gastagnθde με τις τροπολογίες που εισήγαγε η Επιτροπή Ανάπτυξης.

<SPEAKER ID=23 NAME="Wulf-Mathies">
Kυρία Πρόεδρε, κυρίες και κύριοι βουλευτές, πιστεύω πως δεν χρειάζεται να εξηγήσω και πάλι την πρόταση, αφού την παρουσίασε ο εισηγητής. Γι' αυτό και θα επισημάνω το κατεπείγον μόνον της έγκρισης της παρούσας πρότασης, επειδή ο κανονισμός προβλέπει, ως γνωστόν, ότι η εισοδηματική ενίσχυση θα υπολογίζεται κάθε χρόνο τον μήνα Ιούλιο. Για τον σκοπό αυτό έχουν προσημειωθεί 30 εκατ. Ecu από τις πιστώσεις του 1996, αλλά όσο δεν εγκρίνεται η πρόταση, λείπει η απαιτούμενη νομική βάση για τη διάθεση των πιστώσεων.
<P>
Δυστυχώς η Επιτροπή θεωρεί αδύνατον να δεχθεί τις δύο τροπολογίες, επειδή από νομική άποψη δεν συμβαδίζουν με το κείμενο του Κανονισμού, μια και δεν δέχεται το ψήφισμα του Windhoek, κι επειδή κυρίως η δεύτερη τροπολογία ξεπερνάει το πλαίσιο και την εμβέλεια της χρηματοδότησης. Γι' αυτό και θα σας παρακαλούσα να παραιτηθείτε της τροπολογίας αυτής.

<SPEAKER ID=24 NAME="Πρόεδρος">
Eυχαριστώ πολύ, κυρία Wulf-Mathies.
<P>
H συζήτηση έληξε.
<P>
Προχωρούμε τώρα στην ψηφοφορία.

<SPEAKER ID=25 LANGUAGE="ES" NAME="Fernαndez Martνn">
Κυρία Πρόεδρε, νομίζω πως ο κ. Gastagnθde απείχε, αλλά εξέφρασε σαφώς νομίζω πως, όταν γνωστοποιηθεί η γνώμη της Επιτροπής - που την μάθαμε πριν λίγες μέρες και που επανέλαβε σήμερα η Επίτροπος Wulf-Mathies - οι δύο τροπολογίες θα πρέπει να αποσυρθούν, γι'αυτό δεν θα υποβληθούν σε ψηφοφορία. Πάντως θα συστήναμε την καταψήφιση των τροπολογιών.

<SPEAKER ID=26 NAME="Castagnιde">
Κυρία Πρόεδρε, παρεμβαίνω με σκοπό να επιβεβαιώσω την άποψη που εξέφρασε ο κ. Fernadez Martin. Απο την στιγμή που η Επιτροπή μας γνωστοποιεί ότι η έγκριση των τροπολογιών θα μπορούσε να έχει ως αποτελέσμα την καθυστέρηση την εφαρμογή του συστήματος στήριξης, αναλάμβάνουμε την ευθύνη να σας ζητήσουμε να μην ψηφίσετε τις εν λόγω τροπολογίες.

<SPEAKER ID=27 LANGUAGE="FR" NAME="Taubira Delannon">
Κυρία Πρόεδρε, η εν λόγω εξήγηση ψήφου θα είναι πολύ σύντομη. Στην πραγματικότητα, η συναίνεση που πολύ ξεκάθαρα έκανε την εμφάνισή της σχετικά με την πρόταση αυτή, καθώς και ο πραγματισμός ο οποίος μας οδήγησε στο να πάρουμε όλα τα αναγκαία μέτρα έτσι ώστε η στήριξη να παρέχεται με επιδέξιο τρόπο, δεν χρειάζονται εξηγήσεις, οδηγούν παρ'όλα αυτά στην ανάγκη που έχει η ευρωπαική Ενωση για να διασφαλίσει την ιστορία της και, κατά συνέπεια, να αποδείξει την αλλυλεγγύη η οποία υφίσταται με τις χώρες ΑΚΕ, η οικονομία των οποίων εξαρτάται σε σημαντικό βαθμό από τις μονοκαλλιέργειες. Οι τελευταίες καθιερώθηκαν κατά την διάρκεια της αποικιακής περιόδου και παγιώθηκαν μετά τον διαχωρισμό των παλιών αποικιών από τις ευρωπαϊκές μητροπόλεις.
<P>
Επειτα, η Ευρωπαϊκή Ενωση οφείλει να παραμένει πιστή στις αρχές της, κυρίως σε ότι αφορά την κοινωνική ρήτρα. Ο εισηγητής κ. Castagnede, υπενθύμισε με έντονο τρόπο, ότι η Ενωση ήταν, σταδικά, προσεκτική σε ό, τι αφορά την κοινωνική ρήτρα και συνεπώς, με την ανάγκη να είναι αυστηρή απέναντι στις εισαγωγές μπανάνας που προέρχονται από την ζώνη του δολαρίου, όπου το κοινωνικό ντάμπινγκ εμφανίζεται αυξημένο και όπου οι δημοκρατικοί κανόνες και οι όροι της οικονομίας της αγοράς δεν γίνονται σεβαστοί κατά τον ορθό τρόπο.
<P>
(Tο Σώμα εγκρίνει το σχέδιο ψηφίσματος νομοθετικού περιεχομένου)

<CHAPTER ID=4>
Oίνοι
<SPEAKER ID=28 NAME="Πρόεδρος">
H ημερήσια διάταξη προβλέπει τη συζήτηση της έκθεσης της κ. Klaί, εξ ονόματος της Eπιτροπής Γεωργίας και Aνάπτυξης της Yπαίθρου (A4-0196/96),
<P>
I.σχετικά με την πρόταση κανονισμού του Συμβουλίου (COM(95)0744 - C4-0111/96-96/0007(CNS)) για την τροποποίηση του κανονισμού (EOK) αριθ. 823/87 για τη θέσπιση ειδικών διατάξεων σχετικά με τους οίνους ποιότητας που παράγονται εντός καθορισμένων περιοχών, καιII.σχετικά με την πρόταση κανονισμού του Συμβουλίου (COM(95)0744 - C4-0112/96-96/0008(CNS)) για την τροποποίηση του κανονισμού (EOK) αριθ. 2332/92 του Συμβουλίου περί των αφρωδών οίνων των παραγομένων στην Kοινότητα.
<SPEAKER ID=29 NAME="Klaί">
Kυρία Πρόεδρε, κυρία Eπίτροπε, κυρίες και κύριοι, ο τομέας οίνων και αφρωδών οίνων ρυθμίζεται με πολυάριθμους ευρωπαϊκούς κανονισμούς. Πριν από ένα χρόνο και πλέον, υπέβαλε το Ευρωπαϊκό Κοινοβούλιο τη γνωμοδότησή του για την κοινή οργάνωση της αγοράς οίνου. Προς μεγάλη μας λύπη, δεν καταπιάστηκε με το θέμα αυτό ούτε η ισπανική ούτε η γαλλική προεδρία του Συμβουλίου· ακόμη και η Ιταλία δε θα δώσει στη μεταρρύθμιση της αγοράς οίνου τη μορφή που θα ανταποκρίνεται στις δικαιωματικές απαιτήσεις των διαφόρων οινοπαραγωγών περιοχών της Ευρωπαϊκής Ένωσης και στην αγορά οίνου.
<P>
Και η ισχύουσα ευρωπαϊκή νομοθεσία επισήμανσης των οίνων θα πρέπει γενικώς να επανεξεταστεί και να επανεπεξεργαστεί. Aυτή έχει προκύψει από τη σύμπτυξη διαφόρων ρυθμίσεων των κρατών μελών, η οποία στην αρχική φάση επέτρεψε την εναρμόνιση ελάχιστων μόνο ρυθμίσεων, εν όψει της κοινής αγοράς. Το ιστορικό της δημιουργίας αυτής της νομοθεσίας, που εκφράζεται σαφέστερα με την ονομαζόμενη αρχή της αποδοχής ή της απαγόρευσης, δεν μπορούσε παρά να έχει ως αποτέλεσμα έναν εξαιρετικά πολύπλοκο, δυσνόητο κι εν μέρει μη συστηματικό ρυθμιστικό μηχανισμό. Εδώ, γενικώς, είναι επειγόντως απαραίτητη μια απλούστευση.
<P>
Η παρούσα πρόταση της Επιτροπής περιλαμβάνει τις τροποποιήσεις τεσσάρων κανονισμών για τους οίνους και τους αφρώδεις οίνους. Οι καινούριες εξελίξεις και γνώσεις, καθιστούν απαραίτητη την προσαρμογή των ισχυόντων κανονισμών. Το Ευρωπαϊκό Κοινοβούλιο ζητήθηκε να γνωμοδοτήσει μόνο σε δύο απ' αυτούς τους τέσσερις κανονισμούς. Επειδή όμως τα βασικά σημεία περιέχονται και στους υπόλοιπους δύο κανονισμούς, η Επιτροπή Γεωργίας αποφάσισε να εκφράσει την άποψή της και επ' αυτών.
<P>
Ένα βασικό σημείο στο κείμενο της Επιτροπής, αναφέρεται στην ένδειξη του παραγωγού. Η Επιτροπή Γεωργίας τάχθηκε υπέρ της αναγραφής πάνω στην ετικέτα του ονόματος του παραγωγού, στην περίπτωση των αφρωδών οίνων ποιότητας. Εκτός τούτου όμως θα πρέπει να μπορεί να αναγράφεται εθελοντικά και ο πωλητής. Πολλά ξενοδοχεία, εστιατόρια ή εταιρίες, όπως άλλωστε και το Ευρωπαϊκό Κοινοβούλιο, προσφέρουν έναν αφρώδη οίνο στον οποίον δεν αναφέρεται ο παραγωγός, αλλά αναφέρεται ως πωλητής το εκάστοτε ξενοδοχείο ή εστιατόριο. Eπισημαίνεται έτσι ότι η εσοδεία αυτή επιλέχθηκε ειδικά από το συγκεκριμένο εστιατόριο ή ξενοδοχείο, για τον πελάτη. Το όνομα έτσι εγγυάται για την ποιότητα και το περιεχόμενο της φιάλης.
<P>
Αυτό το είδος της συναλλαγής με τα λεγόμενα προϊόντα οίκων, αποτελεί σημαντική αγορά διάθεσης για πολλές εταιρίες παραγωγής αφρωδών οίνων. Μονάχα στη Γερμανία υπάρχουν 20.000 περίπου προϊόντα οίκων. Η αγορά αυτή δεν επιτρέπεται να καταστραφεί. Γι' αυτό και η Ομάδα του ΕΛΚ κατέθεσε μια ανάλογη συμβιβαστική πρόταση, που προβλέπει την εθελοντική αναγραφή του πωλητή.
<P>
Σε ορισμένα κράτη μέλη, κυρίες και κύριοι, παράγεται αυτή τη στιγμή μια απομίμηση αφρώδους οίνου και εμπορεύεται στη Ρωσία ως αφρώδης οίνος. Αυτή η τεχνητή σαμπάνια δεν είδε ποτέ μία ρόγα σταφυλιού. Αποτελείται από νερό, οινόπνευμα, υγρή ζάχαρη, αρωματικές και χρωστικές ουσίες και αναμιγνύεται με ανθρακικό οξύ. Ο ρώσος καταναλωτής, όμως, δεν μπορεί να το δει πάνω στη φιάλη, επειδή η ετικέτα δεν είναι γραμμένη στα ρωσικά. Μια γερμανική εταιρία εμφιαλώνει 100 εκατομμύρια φιάλες το χρόνο. Αυτό θα πρέπει να απαγορευτεί. Δεν είναι σωστό ένα τέτοιο τεχνητό προϊόν να επιτρέπεται να εμπορεύεται σε φιάλη αφρώδους οίνου. Ο καταναλωτής, δηλαδή, πιστεύει ότι αγοράζει αφρώδη οίνο. Θέλουμε, λοιπόν, γι' αυτό το προϊόν, να απαγορεύσουμε τη φιάλη του αφρώδους οίνου.
<P>
Στην πρόταση της έκθεσης ορίζεται σαφώς ποια ποτά επιτρέπεται να εμφιαλώνονται σε φιάλες αφρώδους οίνου. Εκτός από τη σαμπάνια και τον αφρώδη οίνο, θα επιτρέπεται μελλοντικά να εμφιαλώνονται ποτά τα οποία μέχρι τώρα, παραδοσιακά, τα εμπορεύονταν σ' αυτή τη φιάλη. Για την τεχνητή σαμπάνια, όμως, θα πρέπει να απαγορευτεί η φιάλη σαμπάνιας.
<P>
Σύμφωνα με μια απόφαση του Ευρωπαϊκού Δικαστηρίου, θα πρέπει να υπάρξει ένα άνοιγμα του όρου Crιmant. Η Επιτροπή καθορίζει τους ελάχιστους όρους για την παραγωγή του Crιmant. Δεν επιτρέπεται να υπάρξει χαλάρωση των κριτηρίων ποιότητας. Αφού το θέμα αυτό συζητήθηκε, με διιστάμενες απόψεις, στην Επιτροπή Γεωργίας, διαθέτουμε τώρα μια συμβιβαστική πρόταση. Το Crιmant, μελλοντικά, θα πρέπει να μπορεί να παράγεται σ' όλες τις οινοπαραγωγές περιοχές της Ευρωπαϊκής Ένωσης στις οποίες μέχρι τώρα παραγόταν, κατά παράδοσιν, αφρώδης οίνος ποιότητας, κάτω από αυστηρά ωστόσο κριτήρια ποιότητος.
<P>
Εκτός τούτου, η Επιτροπή προτείνει να συμπεριληφθούν στον κατάλογο των επιτρεπομένων στη Γερμανία ενδείξεων, οι ενδείξεις «Qualitδtswein garantierten Ursprungs» και «Qualitδtsschaumwein garantierten Ursprungs». Ως εισηγήτρια επιδοκιμάζω την πρόταση αυτή. Έτσι και οι δύο αυτές ενδείξεις κατοχυρώνονται στην ευρωπαϊκή νομοθεσία και μπορούν μελλοντικά να χρησιμοποιηθούν στη Γερμανία. Για τους επιτραπέζιους οίνους, η Επιτροπή προβλέπει δύο καινούριες ενδείξεις. Η ιταλική ένδειξη «vino tipico» θα πρέπει να αντικατασταθεί με την «indicazione geografica tipica», και να θεσπιστεί το όνομα «regional wine» για τον επιτραπέζιο οίνο προέλευσης Ηνωμένου Βασιλείου.
<P>
Εκτός τούτου θα υπάρξουν καινούριες ενδείξεις για τα στοιχεία γεύσης στους αφρώδεις οίνους, και συγκεκριμένα το «brut nature» και το «χωρίς προσθήκη». Η ένδειξη «brut nature» χρησιμοποιείται παραδοσιακά στην Ισπανία για τον αφρώδη οίνο. Αυτό το τοπικό δεδομένο θα πρέπει να το δεχθούμε και να κατοχυρώσουμε την ένδειξη στην ευρωπαϊκή νομοθεσία.
<P>
Αυτά είναι τα δύο βασικά σημεία στην έκθεσή μου. Ευχαριστώ τις κυρίες και τους κυρίους συναδέλφους, καθώς και τη γραμματεία της αρμόδιας επιτροπής για την καλή συνεργασία, και θα ήθελα να σας παρακαλέσω να υποστηρίξετε τα αιτήματά μου.
<P>
(Χειροκροτήματα)

<SPEAKER ID=30 LANGUAGE="EN" NAME="Hallam">
Κυρία Πρόεδρε, θα ήθελα να αποτίσω φόρο τιμής στην κ. Klaί για την εργασία της σχετικά μ' αυτή την εξαιρετική έκθεση. Όλοι απολαύσαμε τις συζητήσεις - ορισμένες φορές ευρύτατες - που είχαμε επ' αυτής. Η κ. Klaί συνέβαλε σε όλες με καλό χιούμορ, όλοι μάθαμε πάρα πολλά και την ευχαριστώ για την εργασία της. Από την πλευρά της Σοσιαλιστικής Ομάδας θα υποστηρίξουμε τις περισσότερες από τις τροπολογίες που έχουν κατατεθεί. Στον κατάλογο ψηφοφορίας μας έχουμε κάνει ένα μικρό λάθος: υποστηρίζουμε την Τροπολογία Αριθ. 11 στην οποίαν αναφέρθηκε προηγουμένως η κ. Klaί - έτσι υπενθυμίζω στους σοσιαλιστές συναδέλφους να ψηφίσουν υπέρ της Τροπολογίας Αριθ. 11.
<P>
Δέχομαι με ιδιαίτερη ικανοποίση την Τροπολογία Αριθ. 10 διότι θέτει όρια στον τρόπο με τον οποίον μπορούν να χρησιμοποιούνται φιάλες τύπου σαμπάνιας. Στην Αγγλία, όπου δεν παράγουμε αυτούς τους ωραίους οίνους, υπάρχει μια λυπηρή εξέλιξη ότι δηλ. παραγωγοί αλκοολούχου κόλας και αλκοολούχου λεμονάδας εμφιαλώνουν τα προϊόντα τους σε φιάλες τύπου σαμπάνιας προσπαθώντας να δώσουν την εντύπωση ότι πρόκειται περί προϊόντων καλής ποιότητος, όταν στην πραγματικότητα δεν είναι τίποτα παραπάνω από σκουπίδια τόσο στην γεύση όσο και στην αίσθησή τους. Έτσι ελπίζω ότι η Τροπολογία Αριθ. 10 θα συμβάλει στη διασφάλιση ότι αυτή η αξιολύπητη τακτική θα σταματήσει. Καλωσορίζουμε αυτήν την έκθεση και αναμένουμε την έγκρισή της σχεδόν χωρίς τροποποίηση.

<SPEAKER ID=31 LANGUAGE="ES" NAME="Redondo Jimιnez">
Κυρία Πρόεδρε, βρισκόμαστε ενώπιον μιας πρότασης κανονισμού του Συμβουλίου που τροποποιεί τέσσερις προηγούμενους κανονισμούς που αφορούν τη θέσπιση ειδικών διατάξεων σχετικά με τους οίνους ποιότητας που παράγοντα σε καθορισμένες περιοχές, και τους αφρώδεις οίνους που παράγονται στην Κοινότητα. Είναι μία πρόταση με την οποία βασικά συμφωνούμε γιατί τηρεί δύο βασικούς στόχους: πρώτον, την ενοποίηση της νομοθεσίας και την προσαρμογή της στις ανάγκες και στις πραγματικότητες των αμπελουργών της Ευρωπαϊκής Ένωσης· και δεύτερον, λαμβάνει υπόψη μερικά μικρά προβλήματα που υπήρχαν σε κράτη μέλη σχετικά με συγκεκριμένα θέματα.
<P>
Θα μιλήσω μόνο γι'αυτά τα συγκεκριμένα θέματα. Συμφωνούμε με την πρόταση της Επιτροπής να διατηρηθεί η χρήση μιας, δύο ή τριών ποικιλιών αμπέλου. Επίσης συμφωνούμε να αναγράφεται το όνομα του παραγωγού και να μπορεί να αναγραφεί και το όνομα του πωλητή. Επίσης συμφωνούμε απόλυτα με την πρόταση σχετικά με το brut nature - που δεν θα αναπτύξουμε, μια που όλοι οι παρόντες το γνωρίζουμε - καθώς και με τη λύση που δίνεται στο πρόβλημα του crιmant , που δημιουργούσε διακρίσεις ανάμεσα στις διάφορες περιοχές παραγωγής της Ευρωπαϊκής Ένωσης. Ως εκ τούτου, βρέθηκε μία δεσμευτική λύση, λογική για όλους, πιστεύω.
<P>
Και επιμένουμε, όπως είπε ο κ. Hallam, στο να απαγορευθεί το συντομότερο η χρήση των φιαλών που αυτή τη στιγμή χρησιμοποιούνται για την εμφιάλωση άλλων προϊόντων προερχόμενων από τον οίνο. Η σημερινή κατάσταση προκαλεί ζημιές που ανέρχονται σε πολλά εκατομμύρια Ecu στους παραγωγούς αυτών των οίνων στην Ένωση. Γι'αυτό θα πρέπει να απαγορευθεί και να φροντίσουμε να τηρηθεί αυτή η απαγόρευση στο εσωτερικό ολόκληρης της Ένωσης αλλά και στις εξαγωγές.

<SPEAKER ID=32 LANGUAGE="IT" NAME="Santini">
Κυρία Πρόεδρε, τέσσερις κανονισμοί για να τεθεί κάποια τάξη στο συγκεχυμένο ρυθμιστικό σύνολο του πιο λεπτού τμήματος του γεωργικού τομέα: τον οίνο, και ειδικόετρα τους αφρώδεις οίνους.
<P>
Υπήρξε όντως καλή η ιδέα του Συμβουλίου να παρουσιάσει μία προσεκτική έκθεση όπως αυτή της κ. Klass, η οποία χρειάστηκε να κινηθεί με μεγάλη δεξιοτεχνία μεταξύ των διαφόρων ερμηνειών που προβάλλουν σε αυτό το πεδίο οι παραγωγοί της Κοινότητας. Ναι, διότι το κρασί δεν γίνεται μόνο από σταφύλι, αλλά χρειάζεται και κάποια πολιτισμική παράδοση, και ακριβώς στις διάφορες πρακτικές κρύβονται οι σοβαροί κίνδυνοι που επεπειλούν την «ηθική ακεραιότητα» του κρασιού το οποίο θα πρέπει σε κάθε περίπτωση και πάντοτε να αποδεικνύει ότι είναι κυρίως γνήσιο τέκνο του σταφυλιού.
<P>
Η παραγωγή κρασιού, εκεί όπου δεν φυτρώνει το αμπέλι, αποτελεί συνεπώς μία βιομηχανική και όχι οινολογική πρακτική. Η μεταφορά υπερβολικών ποσοτήτων σταφυλιού από τη μία περιοχή στην άλλη αλλοιώνει ένα από τα βασικά χαρακτηριστικά του οίνου του οποίου ο χαρακτήρας και η ταυτότητα εξαρτώνται από τη ληξιαρχική καταγωγή του. Το λέγει ο κανονισμός 2392/89 που σκόπιμα υπογραμμίζει με κόκκινο την προέλευση αντικαθιστώντας, για τους επιτραπέζιους οίνους την ανεπαρκή ένδειξη «τυπικός οίνος» με την πλέον έγκυρη «τυπική γεωγραφική ένδειξη», που επιτέλους ισχύει, ευτυχώς, και αναδρομικά. Ο ίδιος κανονισμός περιορίζει σε τρεις τους τύπους των αμπελιών που θα πρέπει να αναγράφονται στην ετικέτα. Ειλικρινά είναι πάρα πολλοί για όσα κρασιά προτίθενται να υπερασπισθούν την προσωπικότητά τους.
<P>
Αλλά η πιο δριμύγευστη πρόταση είναι εκείνη που προέρχεται από τον κανονισμό 2332/92 για τους αφρώδεις οίνους. Αυτοί οι οίνοι είναι τα αστέρια της αγοράς, κι ακολουθούν τα αχνάρια της γαλλίδας ευγενούς εξαδέλφης, της σαμπάνιας. Πολύ σωστά οι προφυλάξεις στην περίπτωση αυτή είναι μεγαλύτερες, αλλά ίσως είναι λίγο υπερβολική η πρόταση 90 ημερών ως ελαχίστου ορίου για τη ζύμωση και τη διάρκεια της επαφής του προϊόντος με τις οινολάσπες για όλους τους οίνους. Για ορισμένους αφρώδεις οίνους που παρασκευάζονται με τη μέθοδο κλιβάνου εφοδιασμένου με συσκευή ανακίνησης, αρκεί και μικρότερο όριο.
<P>
Σημαντική, όσον αφορά τον ίδιο κανονισμό, είναι η παράταση που εδόθη μέχρι την 31η Αυγούστου 1998, για τις διαδικασίες ρύθμισης της πρόσμειξης των οίνων ποιότητας με προϊόντα που δεν προέρχονται από τη γεωγραφική ζώνη προέλευσης, αλλά με δραστικούς περιορισμούς.
<P>
Επιστρέφοντας στους αφρώδεις οίνους, είναι σωστή η φροντίδα και για το ένδυμα ενός τόσο αξιόλογου προϊόντος. Γι αυτό το λόγο είμαι αντίθετος σε οποιαδήποτε παραχώρηση της χρησιμοποίησης της τυπικής φιάλης του αφρώδους οίνου για κρασιά ή άλλα προϊόντα. Ο κίνδυνος απάτης καραδοκεί πάντοτε, και η μικρότερη παραχώρηση μπορεί να τον ευνοήσει, λόγος για τον οποίο έχω ζητήσει τη διεξαγωγή χωριστής ψηφοφορίας για την τροπολογία αριθ. 10, που μετά από μία πρώτη αποδεκτή παράγραφο, προτείνει πολλές επικίνδυνες παρεκκλίσεις σε άλλα προϊόντα.
<P>
Η αγορά είναι ήδη πλούσια, δυστυχώς, το υπενθυμίζει και η εισηγήτρια, από νοθευτές, όπως εκείνοι οι παραγωγοί που από τη Γερμανία και τη Γαλλία στέλνουν βυτία γεμάτα με γλεύκος σταφυλιού ή άλλων φρούτων που σε φιλόξενα οινοποιεία των Ανατολικών Χωρών, προσμιγνύεται με οινόπνευμα, για να πωληθεί κατόπιν σαν αφρώδης οίνος σε κομψές φιάλες που δεν ξεχωρίζουν από τις αληθινές, προσθέτοντας στις ετικέτες, για να ολοκληρωθεί η απάτη, ονόματα στα ιταλικά.

<SPEAKER ID=33 LANGUAGE="EN" NAME="Teverson">
Κύριε Πρόεδρε, η Ομάδα των Φιλελευθέρων υποστηρίζει την εργασία της εισηγήτριας και τις περισσότερες από τις τροπολογίες, μολονότι όχι εκείνες της Ομάδας της Ευρωπαϊκής Ριζοσπαστικής Συμμαχίας. Ακουσα με ενδιαφέρον τα σχόλια του κ. Hallam σχετικά με την μακρά παράδοση που έχουν οι σοσιαλιστές του ΗΒ στην υποστήριξη της σαμπάνιας. Συμφωνούμε με τα σχόλιά του.
<P>
Προσωπικά εγώ - και η Ομάδα των Φιλελευθέρων - δεχόμαστε με ικανοποίηση το γεγονός ότι ορισμένοι αγγλικοί οίνοι μπορούν τώρα να έχουν ονομασίες προέλευσης. Με απασχολεί ακόμη πάρα πολύ το γεγονός ότι κανένας αμπελώνας στο Ηνωμένο Βασίλειο δεν μπόρεσε να αποκτήσει ονομασία ποιότητος. Στην εκλογική μου περιφέρεια του Φόλεϋ της Κοιλάδας Κάμελ έχουμε εξαιρετικούς οίνους οι οποίοι μέχρι τώρα δεν μπόρεσαν να επιτύχουν αυτή την διάκριση.
<P>
Με την ανοχή σας, θα ήθελα να αναφέρω τώρα ένα πολύ πιο σημαντικό θέμα. Χθές την νύκτα στην εκλογική μου περιφέρεια συνελήφθη από τις βρετανικές αρχές ένας κύριος ονόματι Αλμπερτ Τόνγκ για να απελαθεί στο Χόνγκ Κόνγκ, με αποτέλεσμα τη διάσπαση μιας βρετανικής οικογένειας. Τώρα βρίσκεται στο νοσοκομείο με καρδιακή προσβολή. Θέλω να εκφράσω την απογοήτευση μου και την αποστροφή μου γι' αυτές τις ενέργειες.

<SPEAKER ID=34 LANGUAGE="DE" NAME="Graefe zu Baringdorf">
Κύριε Πρόεδρε, θα ήθελα κατ' αρχήν να συγχαρώ την εισηγήτρια για την έκθεσή της. Είναι πάντα καλό να έχεις να κάνεις με πρόσωπα που γνωρίζουν για τι πράγμα μιλούν, κι εδώ συμβαίνει ιδιαίτερα αυτό. Αν και η έκθεση με μια πρώτη ματιά φαίνεται μάλλον τεχνική, ωστόσο πίσω της κρύβονται μεγάλα προβλήματα ουσίας. Θα ήθελα όλως ιδιαιτέρως να τονίσω, ότι στη δουλειά της εισηγήτριας και της Επιτροπής οφείλεται το ότι εδραιώθηκε η περιφερειοποίηση στον τομέα του οίνου και σταμάτησε η τάση να φεύγουμε από τον παραγωγό και να πηγαίνουμε στον πωλητή και στα τεχνητά προϊόντα. Αυτό, για την ομάδα μας, έχει κάποια σχέση με την οικολογία, παρόλο που δε γίνεται ιδιαίτερη αναφορά σ' αυτήν, επειδή η ένδειξη προέλευσης επιτρέπει στους καταναλωτές να δουν από πού έρχεται ένα προϊόν και να εξετάσουν το πώς καλλιεργήθηκε.
<P>
Στην εποχή της BSE, όπου είδαμε πού μπορεί να οδηγήσει η ανωνυμία και η ανεξέλεγκτη διάθεση, είναι ιδιαίτερα σημαντικό το ότι είμαστε πιεστικοί σ' αυτόν τον τομέα.
<P>
Θα μπορούσε λοιπόν να πει κανείς, όσον αφορά τον αφρώδη οίνο στη Pωσία, πως είναι αδιάφορο από τι μεθάει κανείς· αλλά εδώ, ως γνωστόν, δεν πρόκειται για το οινόπνευμα, πρόκειται για ένα μέσον απόλαυσης. Γι' αυτό και είμαι πολύ ευτυχής που συντάχθηκε αυτή η έκθεση· η ομάδα μας συμφωνεί μ' αυτήν, καθώς και με τις τροπολογίες τις οποίες παρουσιάσατε.

<SPEAKER ID=35 LANGUAGE="FR" NAME="Barthet-Mayer">
Κύριε Πρόεδρε, αγαπητοί συνάδελφοι, οι αφρώδεις οίνοι μας φέρνουν πάντα στο μυαλό γιορτές και κοινωνικές επαφές. Μεταξύ αυτών των αφρώδων οίνων ποιότητας υπάρχουν τα «cremant»: ορισμένα από αυτά είναι, ακόμα και εδώ στην Αλσατία, προϊόντα αγρού (terroir) τον οποίο πολλοί από εμάς γνωρίζουν και εκτιμούν.
<P>
Γιατί γίνεται η σηζήτηση αυτή σήμερα; Διότι το «cremant» το οποίο έχει κερδίσει εδώ πολλά βραβεία, δεν αποτελεί στοίχημα μόνο για μια περιοχή, αλλά και για την Ευρωπαϊκή Ενωση. Γιατί; Διότι η Ευρώπη διαθέτει την μεγαλύτερη ποικιλία αμπελώνων στον κόσμο, και διότι οι αφρώδεις οίνοι ποιότητας παράγονται παντού, όπως το «sekt» στην Γερμανία, ή το «Spumante» στην νότια Ευρώπη.
<P>
Τί είναι όμως η ένδειξη «cremant»; Μαζί με την ονομασία «Champagne», η οποία προστατεύεται πολύ καλά, υπάρχουν και άλλοι αφρώδεις φυσικοί οίνοι, λευκοί ή ροζέ, οι οποίοι κατασκευάζονται σύμφωνα με τις ίδιες παραδοσιακές μεθόδους, σύμφωνα με μια αρχαία τεχνογνωσία. Η ίδια η λέξη «cremant» είναι προέλευσης Καμπανίας, και αντιστοιχεί με έναν οίνο ο οποίος αφροκρεμιάζει, και δημιουργεί έναν αφρό μικρών φυσαλίδων κατά την εκπωμάτιση.
<P>
Τα «cremant» αυτά τα οποία πράγονται σε πολλές περιοχές της Γαλλίας- Βουργουνδία, Ζυρά, Λουάρ, Μπορντώ, Ντι, Λιμού, - και στο Λουξεμβούργο έχουν, εδώ και είκοσι χρόνια, αποκτήσει μια τεράστια φήμη στην Ευρώπη, και στις εξαγωγές. Στην Αλσατία, η εν λόγω παραγωγή αφορά το 10 % του συνολικού όγκου της ονομασίας με περισσότερους από 500 παραγωγούς κατασκευαστές, 18 συνεταιρεστικές κάβες, και περισσότερους από 7000 αμπελουργούς συγκομιδής. Η μέθοδος που χρησιμοιείται είναι πολύ λεπτή, και απαιτεί μεγάλες επενδύσεις. Ενα ολόκληρο επάγγελμα έδωσε την συναίνεσή του και δημιούργησε πολλές θέσεις εργασίας. Ορισμένα άλλα κράτη μέλη, επιθυμούν σήμερα να κάνουν χρήση της ένδειξης «cremant». Οπως και στην μαγειρική, τι πιο εύλογο από το να θέλεις να ξαναφτιάξεις ένα μετς το οποίο χαρακτηρίζουμε υπέροχο; Ναι, με την προυπόθεση όμως να εφαρμοστεί πολύ αυστηρά η συνταγή και να έχουμε αποκτήσει την απαραίτητη τεχνογνωσία. Αυτό είναι το στοίχημα της σημερινής ψήφου και οι παραγωγοί μας μπορούν να είναι περήφανοι για το ενδιαφέρον αυτό, απόδειξη της τελειότητας του «cremant» που παρασκευάζουν.
<P>
Θα μπορούσαμε ακόμα να καλωσορίσουμε και νέες περιοχές παραγωγής, υπό τους παρακάτω όρους όμως: τον αυστηρό σεβασμό των μεθόδων παρασκευής, το βιβλίο κανόνων ποιότητας που επέβαλαν μεταξύ τους το Λουξεμβούργο και η Γαλλία, την επιτακτική σύνδεση της ένδειξης με μια καθορισμένη περιοχή παραγωγής και με τις παραδοσιακές ποικιλίες αμπέλου, μειώνοντας την παραγωγικότητα, την διατήρηση της ένδειξης «cremant» στις φυτείες που είναι εξουσιοδοτημένες να παράγουν αφρώδεις οίνους ποιότητας που θα είναι σε θέση να σέβονται και να θέτουν υπό έλεγχο τους αυστηρούς όρους παρασκευής. Ας μην λησμονούμε το γεγονός ότι ο παρασκευαστής είναι αυτός που προσδίδει προσωπικότητα στους αφρώδεις οίνους και εγγυάται την ποιότητα, η οποία συνδέεται με την ονομασία, χωρίς την οποία το «cremant» θα κινδύνευε να εμφανίζεται ως κάτι το συνηθισμένο, γεγονός το οποίο θα υποτιμούσε την εικόνα του και θα καταργούσε δυο δεκαετίες προσπαθειών και έρευνας στα κατώγια.
<P>
Ας συμφωνήσουμε όλοι με το παρακάτω. Δεν πρόκειται για την διαξαγωγή πολέμου εναντίον κάποιου Κράτους μέλους, αλλά για την υπεράσπιση αυτού που αποτελεί τον πλούτο των διαφορών μας και της ευρωπαικής μας Ενωσης. Το μωσαικό των αμπελώνων μας και των γαστρονομικών μας πολιτισμών. Η εν λόγω πολιτική ποιότητας, πρέπει να προωθηθεί παντού, προστατεύοντας πρώτα αυτούς που την εξασκούν με σκοπό να την ανεβάζουν πάντα πιο ψηλά. Στο σημερινό περιβάλλον της παγκοσμιοποίησης, είναι μάλλον η μοναδική ευκαιρία της Ευρώπης. Η συμβιβαστική τροπολογία αριθ. 9, η οποία περιέχει την ένδειξη «cremant» υπό τους αυστηρούς όρους τους οποίους μόλις ανέφερα, είναι το αποτέλεσμα διαλόγου με την κ. Klass, της οποία χαιρετίζω το δημιουργικό πνεύμα. Θα ήθελα επίσης να τραβήξω την προσοχή σας κυρίως σε ότι αφορά τις τροπολογίες που κατέθεσα εξ'ονόματος της ομάδος μου, και οι οποίες ενισχύουν την προστασία των παραγωγών, εκ των οποίων η τροποποίηση 6, καθορίζει τον παρασκευαστή συνδέοντάς τον με τα πεδία παραγωγής, γεγονός που αποκλείει τους ανώνυμους αφρώδεις οίνους ή τις φανταχτερές μάρκες οι οποίες εξαπατούν τους καταναλωτές.
<P>
Ελπίζω ότι σήμερα ο ήλιος του καλοκαιριού θα φωτίσει τις ψήφους μας, ακόμα κι αν αυτός δεν βρίσκεται στον ουρανό του Στρασβούργου, και ότι η ψήφος του Κοινοβουλίου θα γίνει σεβαστή από το επόμενο Συμβούλιο των ευρωπαίων Υπουργών. Η μέθοδος η οποία παρουσιάστηκε στο Λουξεμβούργο και στην Γαλλία πρέπει να επιβληθεί σε όλους τους ευρωπαικούς αμπελώνες, και ο όρος «cremant» θα πρέπει να παραμείνει πάντα συνώνυμος της υψηλής ποιότητας και να συνδέεται οριστικά με τις περιοχές οι οποίες τον παράγουν.
<P>
Σας ευχαριστώ για την προσοχή σας.

<SPEAKER ID=36 LANGUAGE="FR" NAME="Martinez.">
Κύριε Πρόεδρε, μας προτείνουν λοιπόν, αναμένοντας το τέλος του ρομάντζου με την ΚΟΑ με τα κρασιά και περιμένοντας την Ευρωπαϊκή Επιτροπή - η οποία είναι φανερά ενοχλημένη με ότι συμβαίνει με τα κρέατά της- να εγκρίνει την νομοθεσία σχετικά με την ονομασία προελεύσεως, να την τροποποιήσει, με σκοπό να την απλοποιήσει, την εν λόγω νομοθεσία σχετικά με τους αφρώδεις οίνους ποιότητας που παράγονται σε καθορισμένες περιοχές. Ολοι όσοι παρενέβησαν ανέφεραν ότι τα παραπάνω αφορούν πολλές ευρωπαικές περιοχές, και ειδικά στην Γαλλία, και τις περιοχές Jura, Λίγηρα, και Βουργουνδίας, χωρίς να λησμονούμε φυσικά και την δική μου περιοχή το Languedoc - Roussillion. Θα ήθελα να υπενθυμίσω σε όλους τους συναδέλφους μας ότι κατά τον 16 αιώνα, το 1531, ξεκίνησε, στην περιοχή του Limoux, να κατασκευάζεται αυτό που επρόκειτο να γίνει το πιο παλιό «brut» κόσμο, πριν ακόμα εμφανιστεί η σαμπάνια, του συναδέλφου μας Bernard Stasi. H συνεταιριστική κάβα στο Αρκ, παραδείγματος χάρη, παράγει 6 εκατομμύρια φιάλες και αριθμεί περισσότερους από 500 παραγωγούς.
<P>
Οσον αφορά λοιπόν τον ελάχιστο καθορισμό, είμαστε όλοι σύμφωνοι. 100 λίτρα μεταγγισθέντος οίνου για 150 κιλά οίνου, η έκθλιψη ολόκληρων σταφυλιών, μια μέγιστη περιεκτικότητα σε θειικό ανυδρίτη 150 mg, μια περιεκτικότητα σε σάκχαρα κατώτερη των 50 gr/λίτρο, όλοι είναι σύμφωνοι στο θέμα αυτό, πρέπει επιπλέον να οριστεί η ανάγκη εμφιάλωσης για μια δεύτερη αλκοολική ζύμωση και επίσης - λυπάμαι εξάλλου γιατί δεν έχει διευκρινιστεί - το γεγονός ότι 9 μήνες επαφής με τις οινολάσπες είναι αναγκαίοι. Και είμαστε όλοι σύμφωνοι ότι, πρέπει να συνδέσουμε την ένδειξη «Cremant» με μια συγκεκριμένη περιοχή, για να αποφύγουμε την εξάπλωση της παγκόσμιας τρέλλας της ευρωπαικής Ενωσης στο πεδία παραγωγής.
<P>
Πρόκειται ωστόσο να εκφράσω ορισμένες επιφυλάξεις. Εξισώνουμε την διαρκεια ζύμωσης των παραδοσιακών μεθόδων με αυτήν των κλειστών θαλάμων και θα ήθελα να πω στον συνάδελφό μου Santini, ότι όσο περισσότερο παρατείνουμε την διάρκεια της ζύμωσης τόσο υψηλότερη είναι και η ποιότητα του τελικού προιόντος. Ας γίνει λοιπόν καλά κατανοητό, ότι η ελάχιστη διάρκεια ζύμωσης πρέπει να καθοριστεί στις 90 ημέρες.
<P>
Μεγαλύτερη όμως ανησυχία, κυρία εισηγήτρια Klass, δημιουργείται από την ένδειξη του παρασκευαστή στην ετικέττα. Γνωρίζω καλά ότι υπάρχει μέσα στον βασικό κανονισμό, όμως η ένδειξη του παρασκευαστή δεν είναι ξεκάθαρη. Συνδέουμε τον παραγωγό με μια συγκεκριμένη περιοχή, ενώ η ένδειξη του παρασκευαστή πιθανόν να επιτρέψει την εμφάνιση κρασιών πολυπολιτιστικών, πολυεθνικών, πολυπεριφερειακών: θα ανακατώνουμε κρασιά από την Αυστραλία, την Χιλή, την Αργεντινή, την Ισπανία - και ακόμα, αν βέβαια είναι προέλευσης Ισπανίας - την Γαλλία, όλα αυτά με ετικέττες ξενοδοχείων!
<P>
Εχω ακούσει να μιλάνε για ετικέττες ξενοδοχείων, εστιατορίων, για το «cremant» McDonald. Φοβάμαι λοιπόν, κυρία Lulling, ότι το χειρότερο απ'όλα είναι στην πραγματικότητα να φοβόμαστε πάντα την Ευρωπαική Επιτροπή. Kαι να μην ξεχνάμε ποτέ την υπόθεση των κρεάτων, αλλά να την θυμόμαστε πάντα.
<P>
Πρέπει λοιπόν, να αποφύγουμε τελείως την δημιουργία μιας αμπελουργικής Κόκα Κόλα και η πολυεθνική Cigrav, η οποία είναι και παρασκευαστής, μας τα ανακατώνει όλα και μας κατασκευάζει ένα «cremant» το οποίο κάνει αφρό, αν μπορώ να μιλήσω για ένα «cremant», το οποίο δημιουργεί αμπελουργικό αφρό.
<P>
Αυτή είναι και η μεγαλύτερη των επιφυλάξεών μου. Να περιοριστόυμε σε μια καθορισμένη περιοχή και να αποφύφουμε την παραγωγή μιας αμπελουργικής Κόκα Κόλα.

<SPEAKER ID=37 LANGUAGE="FR" NAME="Lulling">
Κύριε Πρόεδρε, είμαι σε θέση αυτή την στιγμή να καθησυχάσω τον συνάδελφό κ. Martinez. Αν διάβασε καλά την έκθεση και τον βασικό κανονισμό, αυτό το οποίο φοβάται είναι αδύνατο, με την προυπόθεση βέβαια να ψηφίσει τις γνωστικές μας τροπολογίες.
<P>
Κύριε Πρόεδρε, με δεδομένα τα πράγματα όπως αυτά έχουν διαμορφωθεί στο επίπεδο της παραγωγής του κρασιού και του αφρώδους οίνου, στην Ευρωπαϊκή Ενωση, οι βουλευτές οι οποίοι ενδιαφέρονται για την υπεράσπιση των αμπελο- οινοπαραραγωγικών προιόντων ποιότητας, οφείλουν να εκμεταλλευθούν την ευκαιρία η οποία προσφέρεται από τις τροποποιήσεις των κοινοτικών κανονισμών οι οποίες κρίθηκαν απαραίτητες σε απόφαση του Ευρωπαικού Δικαστηρίου. Η ευκαιρία αυτή τους επιτρέπει, όχι μόνον να βελτιώσουν την κοινοτική νομοθεσία, αλλά και να τελειοποιήσουν την προστασία των οίνων και των αφρώδων οίνων ποιότητας που παράγονται σε καθορισμένες περιοχές και να διαφυλάξουν με τον τρόπο αυτό, τα συμφέροντα των αμπελουργών και των πελατών τους. Γιατί βέβαια και οι πελάτες έχουν και αυτοί το δικαίωμα να γνωρίζουν την προέλευση του προϊόντος το οποίο επιθυμούν να καταναλώσουν, ποιός είναι ο παρασκευαστής του, ποιές οι συνθήκες παραγωγής, και ποιά υλικά χρησιμοποιήθηκαν.
<P>
Στο πλαίσιο των τεσσάρων κανονισμών που τροποποιηθήκαν, αυτός που με ενδιαφέρει περισσότερο είναι αυτός που αφορά τους αφρώδεις οίνους ποιότητας οι οποίοι παρασκευάζονται σύμφωνα με τις παραδοσιακές μεθόδους, τις οποίες δεν μπορούμε πια να χαρακτηρίσουμε ως καμπανίτη, και για τις οποίες η ονομασία «cremant» γνώρισε δόξες στο Λουξεμβούργο και στην Γαλλία, όπως πολύ ωραία το υπενθύμισε η κ. Barthet-Mayer. Οι τεράστιες προσπάθειες σε επίπεδο επενδύσεων και αφοσίωσης όσων έφεραν στο προσκήνιο, υπεράσπισαν, και εκτίμησαν το «cremant» σαν προϊόν υψηλής ποιότητας δεν θα μπορέσουν να θυσιαστούν στον ευρωπαικό βωμό ο οποίος θα αδικούσε το εν λόγω προιόν, και θα άνοιγε διάπλατα τις πόρτες στην παραποίηση και ο οποίος, σε τελευταία ανάλυση, θα εξέθετε το εν λόγω προϊόν στον αθέμιτο ανταγωνισμό ενός αφρώδους οίνου ανώνυμου και ακαθόριστου.
<P>
Είμαι πάρα πολύ ευγνώμων στην εισηγήτριά μας, την κ. Klass, η οποία είναι η ίδια αμπελοκόμος, για το ότι κατάφερε να ζυγίσει τόσο καλά τον κίνδυνο που εγκυμονούσε για το υψηλής στάθμης αυτό προιόν. Εάν δεν κατορθώσαμε να φτάσουμε μαζί, στην βάση μιας τροπολογίας την οποία δεν είχα παρουσιάσει, είχα όμως συλλάβει, ο κ. Martinez βρήκε μια λύση που επιτρέπει την χρήση της ονομασίας «cremant» σε όλες τις περιοχές που, παραδοσιακά, παράγουν αφρώδεις οίνους ποιότητας - και προφανώς κάτω από πολύ αυστηρές συνθήκες - οι οποίες είναι υπωχρεωτικές σήμερα στην Γαλλία και το Μεγάλο Δουκάτο του Λουξεμβούργου, συμπεριλαμβανομένων και των εννέα μηνών. Δείξτε μας εμπιστοσύνη! Τα δυο αυτά κράτη μέλη ήταν εξάλλου τα μόνα τα οποία μπορούσαν να χρησιμοποιήσουν την ονομασία «cremant» μέχρι την απόφαση του Ανωτάτου Δικαστηρίου το 1994.
<P>
Είναι ξεκάθαρο, ότι αν διατηρήσουμε την ονομασία «cremant» για τους αφρώδεις οίνους ποιότητας που παράγονται σε καθορισμένες περιοχές v.m.q.p.r.d οι οποίες με την σειρά τους υπάγονται σε πολύ αυστηρούς όρους παρασκευής, το πόρισμα είναι ότι, όσον αφορά την εν λόγω ονομασία αλλά και τις άλλες v.m.q.p.r.d, πρέπει να επιβάλουμε η αναφορά στην ετικέτα να περιλαμβάνει το όνομα ή την εταιρική επωνυμία του παρασκευαστή, γεγονός το οποίο δεν αποκλείει ο πωλητής να εμφανίζεται επίσης στην ετικέτα. Πρέπει να πω ότι, κατά την γνώμη μου, η ένδειξη αυτή πρέπει να αναφέρεται ολογράφως, έτσι ώστε ο καταναλωτής να πληροφορείται ικανοποιητικά αλλά και για την αποφυγή των διεστραβλώσεων του ανταγωνισμού οι οποίες θα απέβεναν μοιραίες για την παραγωγή των αφρωδών οίνων ποιότητας στα κράτη μέλη, οίνων ποιότητας που μόνο αυτοί θα μπορέσουν να εξασφαλίσουν την επιβίωση του σημαντικού αυτού προιόντος του ευρωπαικού πολιτισμού, που δεν είναι άλλο από τον οίνο.
<P>
Μια τελευταία λέξη, κύριε Πρόεδρε. Είναι προφανές ότι έχετε την ολόψυχη συναίνεσή μου σχετικά με την απαγόρευση της χρήσης της φιάλης της λεγόμενης τύπου «champagne» με σκοπό την πώληση ειδεχθών ποτών στους Ρώσους ή σε άλλους λαούς οι οποίοι δεν έτυχε ποτέ τους να δουν ούτε μια ρόγα σταφυλιού.

<SPEAKER ID=38 LANGUAGE="FR" NAME="Martin, Phillipe-Armand">
Κύριε Πρόεδρε, αγαπητοί συνάδελφοι, θα ήθελα καταρχήν να ευχαριστήσω την κ. Klass για την εξαιρετική έκθεση την οποία εκπόνησε, ύστερα από διαβουλεύσεις με την Επιτροπή Γεωργίας και Αγροτικής Ανάπτυξης. Θα ήθελα επίσης να συγχαρώ την συνάδελφό μου κ. Barthet-Mayer, για το έργο που πραγματοποίησε μέσα από τις πολυάριθμες αυτές τροπολογίες. Και αν επιτρέπετε, θα προβώ σε ορισμένα σχόλια σχετικά με τις τροπολογίες οι οποίες κατατέθηκαν.
<P>
Καταρχήν, όσον αφορά την τροπολογία αριθ. 1 η οποία, υπό την επίσημη βούληση για μείωση των διοικητικών αρμοδιοτήτων των αμπελουργών, μπορεί να έχει το αντίθετο αποτέλεσμα και να καταστήσει δύσκολο τον έλεγχο της ποιότητας των οίνων και του μούστου των σταφυλιών. Θα είμαι εξίσου αντίθετος με την τροπολογία αριθ. 4, αφού η τελευταία δίνει την δυνατότητα διατήρησης της ονομασίας του οίνου για τους αφρώδεις οίνους οι οποίοι δεν έχουν αποκτήσει την προβλεπόμενη από τον κανονισμό υπερπίεση, ή που δεν ασκούν πλέον την εν λόγω υπερπίεση. Οι λόγοι είναι απλοί. Εάν το προιόν δεν έχει την απαραίτητη ποιότητα στο τέλος της διαδικασίας παρασκευής, ή οι συνθήκες αποθήκευσης δεν του έχουν επιτρέψει να την διατηρήσει, είναι λογικό το προίον αυτό να καταστρέφεται ή να υφίσταται αναπαρασκευή σύμφωνα, φυσικά, με νόμιμες οινολογικές πρακτικές οι οποίες έχουν αναγνωριστεί πριν τεθούν στο εμπόριο.
<P>
Οσον αφορά τις τροπολογίες τις σχετικές με τον καθορισμό του «cremant» για το οποίο μιλούσαμε επί μακρόν πριν από λίγο, θα τοποθετηθώ υπέρ της τροπολογίας αριθ. 9, αποτέλεσμα του συμβιβασμού ο οποίος πραγματοποιήθηκε στην Επιτροπή Γεωργίας, αφού το «cremant» πρέπει να παραμείνει ένα προίον ποιότητας και κατά συνέπεια να ανταποκρίνεται σε καθορισμένους κανόνες όσον αφορά τις ποικιλίες παραδοσιακών αμπελιών, όσον αφορά τα ποσοστά συμπίεσης, τα ποσοστά μέγιστης περιεκτικότητας σε θειικό ανυδρίτη και τα ποσοστά μέγιστης περιεκτικότητας σε σάκχαρα. Το «cremαnt» ανταποκρίνεται επιπλέον σε μια οινολογική μέθοδο και πρέπει υπωχρεωτικά να συνδέεται με μια καθορισμένη περιοχή εντός ενός Κράτους μέλους. Μιλάμε για «cremant» Αλσατίας, Βουργουνδίας, για «cremant» Λουάρ, Ζυρά, κτλ. όμως δεν πρέπει να μιλάμε για «cremant» έτσι απλά.
<P>
Θα ψηφίσω υπέρ της τροπολογίας αριθ. 10 και σας καλώ, κυρία εισηγήτρια, να δεχθείτε μια προφορική τροπολογία εκ μέρους μου. Στην πραγματικότητα, αναγράφεται: » δεν μπορούν να συσκευάζονται σε φιάλες τύπου «Champagne» ή παρεμφερούς τύπου». Θα προτιμούσα ο όρος «Champagne», ο οποίος είναι σχετικός με μια γαλλική ονομασία προέλευσεως ελεγχόμενη, να αντικατασταθεί με την φράση «αφρώδης οίνος», η οποία είναι σύμφωνη με το αρχικό κείμενο της τροπολογίας και που, εκτός αυτού, έχει το πλεονέκτημα να είναι μια γενική έκφραση η οποία αποκλείει κάθε αναφορά σε μια καθορισμένη γεωγραφική ένδειξη.
<P>
Σχετικά με την τροπολογία 11 την οποία καταθέσατε, Κυρία Εισηγήτρια, σημειώνεται ότι πρέπει να προστεθεί «το όνομα της κοινότητας, ή μέρους της κοινότητας, και του κράτους μέλους όπου βρίσκεται η έδρα του προαναφερθέντος προσώπου». Για πολλές επιχειρήσεις, και κυρίως για τους αμπελουργούς, η έδρα της επιχείρησης βρίσκεται στο ίδιο μέρος με το εργοστάσιο παρασκευής. Αντίθετα, για τις μεγάλες επιχειρήσεις, μια ίδια έδρα μπορεί να έχει περισσότερα εργοστάσια διαφορετικής παρασκευής.
<P>
Πρόκειται βέβαια να δεχθώ το σύνολο των τροπολογιών που κατατέθηκαν από την συνάδελφό μου Barthet-Mayer, με την οποία έχω εργαστεί σε προσωπικό επίπεδο με πάρα πολύ στενή συνεργασία. Δεν μπορώ ωστόσο να αποδεχθώ την τροπολογία 6, την οποία έχει καταθέσει και που ψηφίστηκε στην επιτροπή, εκτός και αν καταργηθεί η λέξη «πλήρης». Στην πραγματικότητα, σημειώνεται ότι ο όρος «παρασκευαστής» καθορίζεται από τον φορέα ο οποίος αναλαμβάνει την πλήρη επεξεργασία του προϊόντος. Σε ορισμένες λοιπόν περιοχές, υπάρχει η δυνατότητα υπεξεργασίας τέτοιου είδους διαδικασίων, παραδείγματος χάριν η εμφιάλωση, που στην καθομιλουμένη ονομάζεται εμφιάλωση «a facon». Σε κάποιες άλλες περιοχές, ισχύει η πώληση οίνων «sur lattes». Ο ορισμός του παρασκευαστή δεν πρέπει να είναι πολύ αυστηρός, αφού κάτι τέτοιο θα είχε ως αποτέλεσμα την ταυτόχρονη άσκοπη παραφόρτωση της ετικέτας και την διαταραχή των οικονομικών ισσοροπιών οι οποίες υπάρχουν στις περιοχές παραγωγής μας.

<SPEAKER ID=39 LANGUAGE="ES" NAME="Gasςliba i Bφhm">
Κύριε Πρόεδρε, κυρίες και κύριοι, θέλω να υποστηρίξω τις προτάσεις που διατυπώνονται στις εκθέσεις που παρουσιάζει η κ. Klaί, των οποίων το πλεονέκτημα είναι ότι δίνουν ιδιαίτερη προσοχή στους οίνους ποιότητας και στους αφρώδεις οίνους - έναν τομέα μέσα στην Ευρωπαϊκή Ένωση, που είχε από τις καλύτερες αναπτύξεις και επέτρεψε μία θετική εξέλιξη, όπως στη χώρα μου, την Καταλωνία, στην περίπτωση του αφρώδους οίνου «κάβα» - και ως εκ τούτου ήταν αναγκαία αυτή η διαδικασία βελτίωσης, ακρίβειας στους κανονισμούς και κυρίως επαγρύπνησης για την ποιότητά τους, διότι ακριβώς μέσα από την ποιότητα ο τομέας αυτός θα μπορέσει να γίνει ανταγωνιστικός και να αντιμετωπίσει τον ανταγωνισμό άλλων προϊόντων αμπελουργικής μετατροπής.

<SPEAKER ID=40 LANGUAGE="DE" NAME="Linser">
Κύριε Πρόεδρε, η έκθεση της κ. Klaί παρουσιάζει μια σειρά από σημαντικές απλουστεύσεις των ισχυουσών, αυτή τη στιγμή, διατάξεων και κανονισμών της ΕΕ. Γι' αυτό κι εμείς, από τη μεριά μας, θα πρέπει να την επιδοκιμασουμε ιδιαίτερα. Η πρόταση της Επιτροπής, να αναγράφονται στην ετικέτα των οίνων ποιότητας και των επιτραπέζιων οίνων τρεις αντί δύο μέχρι τώρα ποικιλίες αμπέλου, δεν είναι κατά την άποψή μας σκόπιμη, επειδή θα συνέβαλε σε ακόμη μεγαλύτερη σύγχυση στις ετικέτες.
<P>
Θα πρέπει να αντιταχθούμε αποφασιστικά στη δυνατότητα να μπορεί κανείς να εμφιαλώνει και να εμπορεύεται, σε παραδοσιακές φιάλες αφρώδους οίνου, τεχνητό αφρώδη οίνο και απομιμήσεις αφρώδους οίνου, τις οποίες ανέκαθεν αναγνώριζε ο καταναλωτής ως απομιμήσεις. Από τη σκοπιά των Αυστριακών, οι οποίοι πριν από 10 περίπου χρόνια είχαν να ξεπεράσουν ένα καταστροφικό σκάνδαλο στον τομέα του οίνου, κάθε βήμα, που τεκμηριώνει ξεκάθαρα, έντιμα κι ευνόητα την ποιότητα ενός προϊόντος, είναι καλό επειδή συμβάλλει σημαντικά στην αποκατάσταση της εμπιστοσύνης των καταναλωτών.

<SPEAKER ID=41 LANGUAGE="FR" NAME="Bιbιar">
Κύριε Πρόεδρε, αγαπητοί συνάδελφοι, η σημερινή νομοθεσία η οποία εφαρμόζεται στους οίνους, τόσο όσον αφορά τον καθορισμό τους όσο και την εμφάνισή τους, δηλαδή την ετικέτα, μπορεί να θεωρηθεί ως κάτι το εξαιρετικά πολύπλοκο. Εάν μπορούμε να εκφράσουμε τη λύπη μας- όσο ο σεβασμός των διατάξεων οι οποίες κάποιες φορές μας φαίνονται υπερβολικά λεπτομερείς απαιτεί σημαντικές προσπάθειες - πρέπει, από την άλλη πλευρά, να αναγνωρίσουμε την αναγκαιότητα, αναγκαιότητα η οποία υπαγορεύεται από την εξαιρετική πολυπλοκότητα και ποικιλία του οίνου, τους διαφορετικούς τύπους ποικιλίας αμπέλου, τις διαφορετικές περιοχές, τις διαφορετικές ονομασίες που σχετίζονται με αρχαίες παραδόσεις παραγωγής και τις συνήθειες που ανταποκρίνονται στην εξέλιξη αυτού που δεν θα δίσταζα να αποκαλέσω ως «πολιτισμό του οίνου».
<P>
Ηταν συνεπώς λογικό, να προτείνει η Επιτροπή προσαρμογές, και θα ήθελα να ευχαριστήσω και να συγχαρώ την κ. Klass, η οποία έχει απόλυτο δίκιο όταν μιλά για μια αναγκαία απλούστευση των κανόνων. Πρόκειται λοιπόν να σταθώ σε ορισμένα συγκεκριμένα σημεία, στο πνεύμα του συνδεδεμένου σεβασμού μεταξύ παραγωγού και καταναλωτή.
<P>
Οσον αφορά τους αφρώδεις οίνους ποιότητας, η γνώση του κατασκευαστή μας φαίνεται βασική, αφού, μετά τον παραγωγό σταφυλιών, είναι αυτός που προσδίδει την προσωπικότητα του στους αφρώδεις οίνους, που εγγυάται την ποιότητά τους, η οποία είναι συνδεδεμένη με την ονονμασία τους. Μας φαίνεται λοιπόν απαραίτητο το όνομα του παραγωγού να εμφανίζεται στην ετικέτα των οίνων του είδους αυτού. Η ένδειξη αυτή, αποτελεί, στην πραγματικότητα, για εμάς τους καταναλωτές, τεκμήριο ποιότητας του προιόντος. Αν η ένδειξη του πωλητή είναι φυσικά εξουσιοδοτημένη, θεωρούμε ότι πρέπει να είναι προαιρετική και συμπληρωματική αυτής του παραγωγού.
<P>
Η καλύτερη λύση συνίσταται στην γενίκευση της ένδειξης στο σύνολο των χωρών μελών, ολογράφως, του ονόματος του παρασκευαστή. Εάν αυτό δεν είναι ακόμα δυνατό ή αποδεκτό - θα χρειαστεί εντούτοις να επανέλθουμε κάποια μέρα - , κρίνεται απαραίτητο πάντως να δώσουμε την δυνατότητα αυτή σε κάθε Κράτος μέλος. Αυτό είναι και το νόημα της τροπολογίας της συναδέλφου μας, κ. Barthet-Mayer, την οποία εγκρίνω απόλυτα και την οποία σας προτρέπω να ψηφίσετε.
<P>
Οσον αφορά το «cremant», δεν πρόκειται να μείνω στα σημεία τα οποία έχουν ήδη τεθεί προς διαπραγμάτευση. Εχω την εντύπωση, ότι αυτό που έχει σημασία, είναι η ανησυχία για το σεβασμό της ποιότητας και της παράδοσης στον τομέα της αμπελουργίας. Πρόκειται λοιπόν για την εφαρμογή αυστηρών κριτηρίων παρασκευής, την διατήρηση της σύνδεσης της λέξεως «cremant» με την περιοχή στην οποία οφείλει την προέλευσή της - »cremant» Bουργουνδίας, Μοζέλα, ή Αλσατίας κτλ.-: που είναι και προυπόθεση για την ίδρυση των μοναδικών παραδοσιακών ζωνών παραγωγής αφρώδων οίνων ποιότητας.
<P>
Είναι η έννοια της τροπολογίας την οποία παρουσίασε η εισηγήτριά μας. Αποτελεί τον καρπό ενός συμβιβασμού ο οποίος επεξεργάζεται επί μακρόν στο πλαίσιο της διακομματικής ομάδας της οποίας προεδρεύω, η οποία έδειξε με τον τρόπο αυτό, όπως και σε άλλες περιπτώσεις, την χρησιμότητα της και τον δυναμισμό της.
<P>
Κύριε Πρόεδρε, θα τελειώσω με την ευχή όπως ο φάκελος αυτός, τον οποίο χειριστήκαμε κάποια Παρασκευή κατά την διάρκεια μιας συνέλευσης περιορισμένης συμμετοχής, τεθεί προς εξέταση με πιο oρθό τρόπο.
<P>
Πρέπει, κατά την γνώμη μου, ο οίνος, καρπός του μεσογειακού αλλά και του ευρωπαϊκού πολιτισμού, να δικαιούται ένα μεγαλύτερο κοινό. Σας προσκαλώ λοιπόν, αγαπητοί μου συνάδελφοι, να ψηφίσετε όλοι μαζί έτσι ώστε να μπορέσουμε να διαιωνίσουμε τις αξίες τις οποίες προσδίδουμε στον οίνο, στον δυτικό μας πολιτισμό.

<SPEAKER ID=42 LANGUAGE="ES" NAME="Pomιs Ruiz">
Κύριε Πρόεδρε, στην πρώτη μου αυτή ομιλία στο Κοινοβούλιο θέλω να αρχίσω ευχαριστώντας την Προεδρία για τα ευγενικά λόγια καλωσορίσματος στις 20 Μα?ου και να ευχαριστήσω επίσης και τους τόσους συναδέλφους που συνάντησα στην εξαιρετική αυτή Συνέλευση. Και καθώς προέρχομαι από μία περιοχή εξαιρετικής αμπελουργίας, το παλαιό βασίλειο της Ναβάρα, παρακολούθησα με πολύ ενδιαφέρον την έξοχη εργασία της συναδέλφου μου, της κ. Klaί.
<P>
Δυστυχώς δεν μπόρεσα να συμμετάσχω στις συζητήσεις, όμως με θορύβησε ιδιαίτερα η τροπολογία 3, στην οποία καταργείται μία ημερομηνία όπου επιτρεπόταν το 15 % ανεκτικότητας σταφυλιών προερχόμενων από άλλες περιοχές που δεν αναγράφονται στην ετικέτα. Με ανησυχεί το γεγονός ότι δεν τοποθετείται καμία ημερομηνία, ότι αυτή η ανεκτικότητα παρατείνεται sine die . Αυτή η κάνουλα μπορεί να επιτρέψει όχι μόνο το 15 % αλλά ένα παραπάνω ποσοστό να φτάσει στα κελάρια μας, κάτι που θα δημιουργούσε κάποιο πρόβλημα με την ονομασία προέλευσης. Ο οίνος ποιότητας που θέλουμε να προστατεύσουμε πρέπει να σέβεται τον καταναλωτή και την ίδια την περιοχή που αναφέρεται ότι εκπροσωπεί.
<P>
Πάντως είναι αξιέπαινο το διπλό ενδιαφέρον τόσο της Επιτροπής Γεωργίας όσο και της Επιτροπής που επαγρυπνούν για την αμπελουργία μας και για τα δύο εκατομμύρια αμπελουργούς που ακόμα διαθέτει η Ευρωπαϊκή Ένωση. Ίσως να υπάρχει κάποιος λόγος ανησυχίας σε άλλη επιτροπή, όπως στην Επιτροπή Οικονομικών Θεμάτων, όπου έχει αρχίσει να γίνεται λόγος για ένα πλεόνασμα παραγωγής και ίσως το ότι δεν υπάρχουν αρκετοί ειδικοί δασμοί μπορεί να ενισχύσει αυτό το πλεόνασμα. Πιστεύω πως δεν υπάρχει πλεόνασμα στην παραγωγή, μπορεί όμως να υπάρχει έλλειψη ζήτησης. Και όσο γι'αυτό, είναι ακριβώς οι χώρες που δεν παράγουν οίνο, με τους υψηλούς ειδικούς δασμούς στο κρασί, εκείνες που περιορίζουν τη ζήτηση για πολλές οικογένειες με λίγες πιθανότητες.

<SPEAKER ID=43 NAME="Wulf-Mathies">
Κύριε Πρόεδρε, κυρίες και κύριοι βουλευτές, χαίρομαι που, κατά τη διάρκεια της παρουσίας μου εδώ, μπόρεσα να ασχοληθώ με δύο πολιτιστικά αγαθά της Ευρώπης, από τη μια δηλαδή με την πολυμορφία της γλώσσας και τώρα με την πολυμορφία και την ποιότητα των οίνων και των αφρωδών οίνων στην Ευρώπη. Γι' αυτό και θα ήθελα να ευχαριστήσω την Επιτροπή Γεωργίας και Ανάπτυξης της Υπαίθρου, και κυρίως την κ. Klaί, για την εξαιρετική της δουλειά στην έκθεση αυτή.
<P>
Η έκθεση περιέχει διεξοδική ανάλυση και των τεσσάρων προτάσεων τροποποίησης των κανονισμών, για τους οίνους ποιότητας που παράγονται εντός συγκεκριμένων περιοχών, τους αφρώδεις οίνους και τις ονομασίες τους, παρόλο που το Ευρωπαϊκό Κοινοβούλιο, τυπικά, έχει κληθεί να γνωμοδοτήσει μόνον σε δύο προτάσεις, και συγκεκριμένα σ' εκείνες που αναφέρονται στον κανονισμό υπ' αριθ. 823/87, σχετικά με τους οίνους ποιότητας που παράγονται εντός συγκεκριμένων περιοχών, και στον υπ' αριθ. 2332/92, σχετικά με τους αφρώδεις οίνους.
<P>
Η Επιτροπή λαμβάνει γνώση της πρότασης για απλούστευση των νομικών διατάξεων, όσον αφορά την περιγραφή και την παρουσίαση των οίνων. Επιδοκιμάζει, εκτός τούτου, το ότι η Επιτροπή Γεωργίας και Ανάπτυξης Υπαίθρου συμφώνησε σε πολυάριθμες προτάσεις της Επιτροπής, χωρίς να τις αλλάξει. Αυτό αφορά ιδιαίτερα τον κανονισμό υπ' αριθ. 823 για τους οίνους ποιότητας και τον κανονισμό υπ' αριθ. 2332 για τους αφρώδεις οίνους· εδώ ζητήθηκε μόνο μια τροποποίηση. Δυστυχώς αυτή αποσκοπεί στη δυνατότητα χρησιμοποίησης των υπολειμμάτων από την παρασκευή αφρωδών οίνων. Η Επιτροπή δεν μπορεί να συμφωνήσει σ' αυτό, χωρίς προηγουμένως να έχει εξετάσει ριζικά την υπόθεση με τα κράτη μέλη.
<P>
Όλες οι υπόλοιπες τροπολογίες αφορούν τον κανονισμό υπ' αριθ. 2392/89 και υπ' αριθ. 2333/92 για την περιγραφή των οίνων και των αφρωδών οίνων. Σχετικά με την τροπολογία υπ' αριθ. 1 περί μη υποχρεωτικής αναγραφής του αλκοολικού τίτλου και του ονομαστικού όγκου στα συνοδευτικά έγγραφα, θα πρέπει να παρατηρήσουμε το εξής: Εδώ η Επιτροπή μπορεί να λάβει υπόψη τις αντιλήψεις της, και να ξεκαθαρίσει ότι και οι δύο ενδείξεις θα πρέπει να γίνουν σύμφωνα με τις διατάξεις εφαρμογής.
<P>
Ωστόσο η Επιτροπή δεν μπορεί να συμφωνήσει με την τροπολογία υπ' αριθ. 2 για την αναγραφή δύο μόνον ποικιλιών αμπέλου στη σήμανση των οίνων, επειδή η αναγραφή περισσότερων από δύο ποικιλίες αμπέλου είναι σήμερα πολύ συνηθισμένη και εξυπηρετεί την καλύτερη ενημέρωση των καταναλωτών.
<P>
Για την Επιτροπή είναι απαράδεκτη και η ζητούμενη τροποποίηση για κατάργηση της προθεσμίας για την κατ' εξαίρεσιν ρύθμιση, σύμφωνα με την οποία τα κράτη μέλη μπορούν να επιτρέπουν για την περιγραφή οίνου ποιότητας που παράγεται σε καθορισμένη περιοχή, την αναγραφή του ονόματος γεωγραφικής ενότητας πιο περιορισμένης από την καθορισμένη, εφόσον το εν λόγω προϊόν παράγεται έως 15 % από σταφύλια που έχουν τρυγηθεί εκτός της γεωγραφικής αυτής ενότητας. Ωστόσο, θα μπορούσε να συζητηθεί μια παράταση της προθεσμίας, ούτως ώστε σε ορισμένα κράτη μέλη να μπορέσουν να γίνουν οι αναγκαίες προσαρμογές.
<P>
Οι τροπολογίες υπ' αριθ. 5, 7, 11, 12, 13, 14, 15, 16, 17 και 18 αφορούν την υποχρεωτική αναγραφή του παραγωγού ή του εμπόρου πάνω στην ετικέτα. Η Επιτροπή δε συζητάει καθόλου το να προδιαγράψουμε, για ολόκληρη την Κοινότητα, την αναγραφή του παραγωγού πάνω στην ετικέτα, έστω και για ορισμένες περιπτώσεις μόνον, όπως για οίνους ποιότητας που παράγονται εντός καθορισμένων περιοχών. Λόγω των διαφόρων ειδών αφρωδών οίνων που παράγονται στην Κοινότητα και λόγω των διαφορετικών συνθηκών στα διάφορα κράτη μέλη, το καλύτερο θα ήταν, κατά την άποψη της Επιτροπής, να αφήνονταν ελεύθερα τα κράτη μέλη να προδιαγράψουν ή όχι την υποχρεωτική αναγραφή του παραγωγού.
<P>
Γι' αυτό και για την Επιτροπή είναι πέρα για πέρα αποδεκτή η τροπολογία υπ' αριθ. 12, η οποία προβλέπει, στα κράτη μέλη παραγωγούς, τη δυνατότητα να μπορούν να προδιαγράφουν υποχρεωτικά τη μη κωδικοποιημένη αναγραφή του ονόματος ή της εταιρίας του παραγωγού, ενώ μπορεί να παραιτηθεί από την υιοθέτηση της εθελοντικής αναγραφής του εμπόρου, η οποία ούτως ή άλλως ρυθμίζεται ήδη με τις ισχύουσες διατάξεις, και κατάλαβα ότι η συμβιβαστική πρόταση της Επιτροπής Γεωργίας και Ανάπτυξης Υπαίθρου αποσκοπεί επίσης σ' αυτή την κατεύθυνση.
<P>
Βεβαίως η Επιτροπή δεν μπορεί να δεχθεί την τροπολογία υπ' αριθ. 5 για ένα νέο ορισμό του παραγωγού αφρώδους οίνου, επειδή ο ορισμός αυτός περιορίζεται στους αφρώδεις οίνους που παράγονται εντός καθορισμένων ορίων και σύμφωνα με την παραδοσιακή μέθοδο της ζύμωσης εντός των φιαλών, και αποκλείει εκ των προτέρων τους αφρώδεις οίνους που παράγονται εντός καθορισμένων περιοχών, σύμφωνα με τη διαδικασία ζύμωσης εντός των δοχείων πίεσης.
<P>
Η Επιτροπή μπορεί να συναινέσει στην τροπολογία υπ' αριθ. 8, σχετικά με τις καινούριες ενδείξεις στο ποσοστό ζάχαρης των αφρωδών οίνων, επειδή οι όροι για τη χρησιμοποίηση της προτεινόμενης καινούριας ένδειξης εξηγούνται καλύτερα.
<P>
Όσον αφορά την τροπολογία υπ' αριθ. 9, σχετικά με τη θέσπιση πρόσθετων κριτηρίων για τη χρησιμοποίηση της ένδειξης «Crιmant», η Επιτροπή συμφωνεί με ορισμένα πρόσθετα κριτήρια που προτείνει η Επιτροπή Γεωργίας και Ανάπτυξης της Υπαίθρου, λ.χ. με το ότι θα πρέπει να αποφασίζουν τα κράτη μέλη κατά πόσον η ένδειξη αυτή θα 'πρεπε να χρησιμοποιηθεί σε μια ορισμένη περιοχή. Ωστόσο, δεν μπορεί να δεχθεί η Επιτροπή το να χρησιμοποιείται ο χαρακτηρισμός «Crιmant» μόνο για περιοχές στις οποίες το προϊόν αυτό παράγεται με παραδοσιακό τρόπο. Γι' αυτό και προτείνει - και σύμφωνα με τις απόψεις ορισμένων ομιλητών φαίνεται εδώ να υπάρχει συναίνεση - να ισχύει η ρύθμιση αυτή για όλους τους οίνους ποιότητας που παράγονται εντός ορισμένων περιοχών, στις οποίες τηρούνται οι προδιαγραφόμενοι τεχνικοί κανόνες και συνεπώς οι προδιαγραφές ποιότητας. Όσον αφορά τη χρησιμοποίηση παραδοσιακών ποικιλιών αμπέλου, η Επιτροπή δε θεωρεί απαραίτητο να επιβάλει αυτό το καινούριο κριτήριο για το «Crιmant», το οποίο ήδη αποτελεί διάταξη για όλους τους οίνους ποιότητας ορισμένων περιοχών.
<P>
Τέλος, η Επιτροπή μπορεί να δεχθεί την τροπολογία υπ' αριθ. 10 για την απαγόρευση χρήσης φιαλών αφρώδους οίνου, ή φιαλών παρομοίου σχήματος για τις αποκαλούμενες απομιμήσεις αφρωδών οίνων, επειδή αποσκοπεί στο να επισημαίνονται καλύτερα τα προϊόντα αυτά, τα οποία χρησιμοποιούν τέτοιους τύπους φιαλών κατά παράδοσιν κι έτσι παρεμποδίζεται η παραπλάνηση.

<SPEAKER ID=44 NAME="Πρόεδρος">
Η συζήτηση έληξε.
<P>
Προχωρούμε τώρα στην ψηφοφορία.

<SPEAKER ID=45 NAME="Pιry">
Στηρίζω την υπεράσπιση αυτή των προϊόντων ποιότητας, που αποδίδουν οι αγροί και τα νέα κλήματα όταν πρόκειται για τον οίνο και για αυστηρές παραδοσιακές μεθόδους.
<P>
Σήμερα μιλάμε για «cremant». Δεν μπορούν να δίνουν το όνομά τους σε οποιοδήποτε αφρώδη οίνο, ορισμένοι από τους οποίους δεν έχουν ποτέ τους αντικρύσει ούτε μια ρόγα σταφυλιού! Πριν από λίγο καιρό υπερασπίζαμε την ονομασία «champagne» - και δικαίως - απαγορεύοντας ακόμα και την ίδια την ονομασία καμπανίτη.
<P>
Σήμερα, έχουμε το «cremant», είτε αυτό είναι προέλευσης Λείγηρος, Ζυρά, Αλσατίας, Λανγκεντόκ, ή Λουξεμβούργου.
<P>
Δεν υπάρχει περίπτωση να επιτρέψουμε σε οποιοδήποτε αναβράζων οίνο, ο οποίος δίνει ήδη αφορμή για μια σύγχυση με το σχήμα της φιάλης του, να κοροιδέψει τον καταναλωτή με μια αμφίβολη ετικέτα.

<SPEAKER ID=46 NAME="Striby">
H ομάδα μας, ανησυχώντας για τον σεβασμό των παραδοσιακών προιόντων και των αμπελουργικών προϊόντων, έχει, στο πλαίσιο της Επιτροπής Γεωργίας και της ολομέλειας, ευχηθεί να παραμείνει το «cremant» ένα προϊόν ποιότητας το οποίο θα σέβεται τους οινολογικούς κανόνες και τις αυστηρές προδιαγραφές παρασκευής.
<P>
Αυτός είναι και ο λόγος για τον οποίο βοηθήσαμε προς την σύνταξη και στήριξη των τροπολογιών οι οποίες καθορίζουν την μέγιστη περιεκτικότητα σε θειικό ανυδρίτη 150 mg/λίτρο, μια περιεκτικότητα σε σάκχαρα κατώτερη των 50 g/λίτρο, ένα ποσοστό συμπίεσης εντός του ορίου 100 λίτρων μεταγγισθέντος οίνου για 150 χιλιόγραμμα προιόντος τρύγου, και οίνους προέλευσης αμπελώνων παραδοσιακής χρήσης.
<P>
Οι κανόνες αυτοί καθορίζουν, φυσικά, ένα ελάχιστο όριο ποιότητας για την απόκτηση της χρήσης της ένδειξης «cremant». Ομως τα κράτη μέλη, τα ινστιτούτα τα αρμόδια για τις ονομασίες προέλευσης, τα αμπελουργικά συνδικάτα, πρέπει να είναι πάντα σε θέση να υιοθετήσουν πιο αυστηρούς κανόνες εάν το επιθυμούν.
<P>
Η χρήση της ένδειξης «cremant» πρέπει να συνδέεται πάντα με ένα όνομα το οποίο θα καθορίζει μια περιοχή παραγωγής. Επιμένω στην λέξη πάντα, αφού γνωρίζω ότι ορισμένα Κράτη μέλη και ορισμένες τρίτες χώρες, επιθυμούν να κάνουν αποκλειστική χρήση της ένδειξης «cremant» χωρίς να την συνδέουν με μια περιοχή παραγωγής. Σκοπός τους θα ήταν να καταστήσουν το «cremant» ένα βιομηχανικό προιόν σταθερής ποιότητας, αγνοώντας κάθε τυπικότητα συνδεόμενη με τον αγρό, το έτος τρυγητού, τις συνθήκες συγκομιδής και οινοποίησης. Για να παραμείνει το «cremant» ένα προιόν ποιότητας, η σύνδεση με τον αμπελώνα κρίνεται απαραίτητη.
<P>
Το «cremant» Αλσατίας είναι διαφορετικό, σε σύνθεση, σε ποικιλία αμπέλου, σε τυπικότητα από τα «cremant» Λίγηρος, Βουργουνδίας, Ζυρά κτλ... και έτσι πρέπει να παραμείνει. Οι αλσατοί αμπελουργοί, τα αμπελουργικά συνδικάτα μας, το ΕΙΟΠ (Εθνικό Ινστιτούτο Όνομασιών Προέλευσης) εργάστηκαν πλέον των 20 χρόνων με σκοπό να εξασφαλίσουν ότι το «cremant» Αλσατίας θα παραμείνει αυτό που είναι, και δεν θα πρέπει η κοινοτική νομοθεσία, η οποία πρόκειται να αντικατασταθεί μεσοπρόθεσμα από αυτή του ΔΓΑ (Διεθνούς Γραφείου Αμπέλου), να καταστρέψει τις ιστορικές κατακτήσεις των προϊόντων μας.
<P>
(Το Σώμα εγκρίνει το σχέδιο ψηφίσματος νομοθετικού περιεχομένου)

<CHAPTER ID=5>
Διακοσμητική φυτοκομία
<SPEAKER ID=47 NAME="Πρόεδρος">
Η ημερήσια διάταξη προβλέπει τη συζήτηση της προφορικής ερώτησης των κκ. Jacob και Filippi, εξ ονόματος της Επιτροπής Γεωργίας και Ανάπτυξης της Υπαίθρου (Β4-0446/96-0-0118/96), προς την Επιτροπή, σχετικά με την κοινοβουλευτική πρωτοβουλία υπέρ της διακοσμητικής φυτοκομίας.

<SPEAKER ID=48 LANGUAGE="IT" NAME="Filippi">
Κύριε Πρόεδρε, μεταξύ των θεμάτων που κανονικά συζητούνται, στα πλαίσια των κοινοτικών θεσμικών οργάνων, υπάρχουν δύο που έχουν άμεση σχέση με το θέμα για το οποίο έχω ορισθεί εισηγητής. Το ένα είναι το πρόβλημα της απασχόλησης και το άλλο αφορά τη διαχείριση της επέκτασης, πολλές φορές με άκριτο και χωρίς διαφοροποιήσεις τρόπο, των ζωνών των ελεύθερων συναλλαγών, όπως επίσης και τις επιπτώσεις που δημιουργούν οι εν λόγω ζώνες στη γεωργική δραστηριότητα και στα γεωργικά προϊόντα, ειδικότερα, τα μεσογειακά. Η πρόταση ψηφίσματος για τη διακοσμητική φυτοκομία συνδέεται, κατά κάποιο τρόπο, με αυτά τα δύο θέματα.
<P>
Σχετικά με το πρώτο ζήτημα, την απασχόληση, θα ήθελα μόνο να υπενθυμίσω, πράγμα που δεν γίνεται πάντοτε όταν αναφερόμαστε σε κλάδους που θεωρούνται περιθωριακοί, ότι στην Ευρώπη, απασχολούνται σε αυτόν τον τομέα τόσοι εργαζόμενοι όσοι απασχολούνται στις τρεις μεγάλες ευρωπαϊκές αυτοκινητοβιομηχανίες, δηλαδή περισσότερα από μισό εκατομμύριο άτομα. Πρόκειται για έναν τομέα που καταλαμβάνει 68.000 εκτάρια. αξίας 11 δισεκατ. Ecu, με ένα κύκλο εργασιών ύψους 19 δισεκατ.. Μιλάμε πάντοτε για τη συνθήκη για την απασχόληση, για τις πολιτικές υπέρ της απασχόλησης και πολλές φορές ξεχνάμε να υπερασπίσουμε και κλάδους παραδοσιακού τύπου όπως ο φυτοκομικός, που στον αγροτικό τομέα είναι μεταξύ εκείνων οι οποίοι έχουν το υψηλότερο ποσοστό απασχόλησης. Είναι αλήθεια ότι θα πρέπει να προωθηθεί ο εκσυγχρονισμός των ευρωπαϊκών οικονομικών τομέων, θα πρέπει να προτείνουμε νέες επιχειρησιακές πολιτικές, αλλά κυρίως θα πρέπει να υπερασπίσουμε τις υπάρχουσες.
<P>
Όσον αφορά τις ζώνες ελευθέρων συναλλαγών, που επεκτάθηκαν πρόσφατα στο Μαρόκο και το Ισραήλ, διαπιστώνουμε στην Επιτροπή την τάση να μεταχειρίζεται τη γεωργία σαν να ήταν βιομηχανικός οικονομικός τομέας. Γνωρίζουμε ότι σε ολόκληρο τον κόσμο ισχύει ένα είδος προστασίας της γεωργίας, πράγμα που εάν δεν λαμβάνουμε υπόψη στην Ευρώπη, σημαίνει ότι, όταν καθορίζονται οι ζώνες ελευθέρων συναλλαγών και προχωρούμε στην εφαρμογή τους, τίθεται σε αμφισβήτηση με δραστικό τρόπο η ανταγωνιστικότητα των οικονομικών τομέων μας. Συνεπώς, δεν τίθεται σε αμφισβήτηση η συνεργασία με τις τρίτες χώρες, αυτό που θα πρέπει να επιδιωχθεί είναι η ανάγκη μίας μεγαλύτερης ισορροπίας όταν συνάπτονται συμφωνίες ώστε να μπορούν να αντέχουν αυτοί οι τομείς, λόγος για τον οποίο στον φυτοκομικό τομέα, όπως και σε άλλους, είναι αναγκαία μέτρα για την προώθηση των ευρωπαϊκών προϊόντων, δεδομένου ότι με το άνοιγμα στις εισαγωγές, η Ευρώπη έχει κατακλυσθεί πλέον από προϊόντα τρίτων χωρών.
<P>
Είναι συνεπώς απαραίτητη μία παρέμβαση υπέρ δραστηριοτήτων προώθησης με μία πολυεθνική λογική των χωρών μελών, συντονισμένη δηλαδή από τις χώρες μέλη, είναι ανάγκη να προσδιορισθούν και να υποστηριχθούν ειδικές ενέργειες προώθησης υπέρ των μεμονωμένων αγορών, είναι αναγκαία η προώθηση της συμμετοχής των παραγωγών κατά τον προσδιορισμό και τη διαχείριση των προγραμμάτων. Πρόκειται εξάλλου για έναν κλάδο που συναντά δυσκολίες διότι, επειδή η παραγωγή προσανατολίζεται προς το δώρο, η ανθοκομική παραγωγή ανταγωνίζεται μεταποιημένα προϊόντα βιομηχανικού χαρακτήρα, προϊόντα που στον τομέα των δώρων σε πρόσωπα και σε οικογένειες, είναι ανταγωνιστικά προς τον τομέα των ανθέων και των διακοσμητικών φυτών.
<P>
Από τότε που αναλάβαμε την πρωτοβουλία της προφορικής ερώτησης, έγιναν κάποια προς τα εμπρός βήματα, γνωρίζαμε ότι κάποια πρόταση υπήρχε στο συρτάρι, σκοπός της ερώτησης ήταν να βγει η πρόταση από το συρτάρι. Πιστεύω ότι πρόκειται για ένα σημαντικό γεγονός διότι συνδέεται με τη δέσμευση που ανέλαβε το Συμβούλιο Γενικών Υποθέσεων ήδη από το Νοέμβριο του 1995. Θα δούμε τις προτάσεις, για τις οποίες ελπίζουμε να γνωμοδοτήσουμε σύντομα. Περιοριζόμαστε να πούμε σήμερα ότι οι πιστώσεις που φαίνεται ότι θα προταθούν είναι απολύτως ανεπαρκείς σε σχέση με τις υπάαρχουσες ανάγκες. Σύμφωνα με τις οργανώσεις του κλάδου είναι αναγκαία 60 εκατ. Ecu, γνωρίζουμε ότι η Επιτροπή προσανατολίζεται να περιορίσει την παρέμβαση σε 10 εκατ. και εμείς δεν ζητάμε τα 400 εκατ. Ecu που υπέθεσε ότι χρειάζονται μία μελέτη η οποία είχε προταθεί προ καιρού από την Επιτροπή, αλλά θεωρούμε ότι τα 60 εκατ. είναι απολύτως απαραίτητα.

<SPEAKER ID=49 NAME="Wulf-Mathies">
Κύριε Πρόεδρε, κατ' αρχήν θα ήθελα να ευχαριστήσω τον κ. Jacob και τον κ. Filippi για την προφορική τους ερώτηση, επειδή θεωρώ σημαντικό το ότι ασχολείται το Κοινοβούλιο ειδικά και μ' αυτόν τον τομέα της οικονομίας. Όπως γνωρίζετε η Επιτροπή κατέθεσε την πρότασή της για μέτρα προς ενίσχυσιν της εμπορίας δρεπτών φυτών και προϊόντων της ανθοκομίας. Η πρόταση αυτή αποσκοπεί στο να υποστηρίξει εθνικά προγράμματα, με τα οποία θα πρέπει να προωθηθεί η κατανάλωση δρεπτών φυτών και προϊόντων ανθοκομίας που παρήχθηκαν στην Κοινότητα, όχι μόνον μέσα στην Ένωση, αλλά και σε τρίτες χώρες. Τα συνολικά έξοδα των προγραμμάτων θα αναλαμβάνονται μέχρι ποσοστού 60 % από τον κοινοτικό προϋπολογισμό και θα ανέρχονται ετησίως σε 10 εκατ. Ecu το πολύ.
<P>
Είναι γνωστό στην Επιτροπή ότι οι επαγγελματικές ενώσεις επιθυμούν υψηλότερη χρηματοδότηση. Ωστόσο, το ποσό των 10 εκατ. Ecu που προτείνει η Επιτροπή, είναι ανάλογο με τα ποσά που διατίθενται για μέτρα διαφήμισης σε άλλους σημαντικούς τομείς της γεωργικής παραγωγής - για παράδειγμα στον τομέα των γαλακτοκομικών προϊόντων. Η Επιτροπή υπολογίζει ότι τα προγράμματα αυτά θα επιδράσουν θετικά στα εισοδήματα των εμπλεκομένων γεωργών, επειδή αποδείχθηκαν επιτυχή μέχρι τώρα τα γενικά μέτρα διαφήμισης τέτοιου είδους και αύξησαν αισθητά το ενδιαφέρον των καταναλωτών για τα διακοσμητικά φυτά.

<SPEAKER ID=50 LANGUAGE="NL" NAME="Sonneveld">
Κύριε Πρόεδρε, έχει εν τω μεταξύ καταστεί σαφές ότι ένας μεγάλος αριθμός χωρών, οι οποίες έχουν υπογράψει ή θα υπογράψουν μια συμφωνία ελευθέρων συναλλαγών με την Ευρωπαϊκή Ένωση, έχει υψηλές φιλοδοξίες στο τομέα της παραγωγής διακοσμητικών φυτών.
<P>
Σχεδόν απαρατήρητα η Ευρωπαϊκή Ένωση εκχώρησε πολλά δικαιώματα στον τομέα των διακοσμητικών φυτών σε χώρες οι οποίες παράγουν τώρα ή πρόκειται να παράγουν και να εξάγουν διακοσμητικά φυτά. Δεν επιθυμώ με κανένα τρόπο να απευθύνω έκκληση για προστατευτικά μέτρα στο πλαίσιο της πολιτικής για τις εισαγωγές διακοσμητικών φυτών. Η Ευρωπαϊκή Ένωση έχει επίσης συμφέρον στην ελεύθερη πρόσβαση στην αγορά τρίτων χωρών. Όμως, παρ' όλα αυτά, ο τομέας των διακοσμητικών φυτών πλήττεται από μείωση των εισοδημάτων λόγω των μεγάλων εισαγωγών από τρίτες χώρες και την αύξηση της παραγωγής μέσα σε αυτόν τον ίδιο τον τομέα. Για αυτό το λόγο πρέπει να χρησιμοποιηθεί κάθε δυνατότητα για τη βελτίωση της θέσης των παραγωγών διακοσμητικών φυτών της Ευρωπαϊκής Ένωσης, στην αγορά. Η Ευρωπαϊκή Επιτροπή μπορεί σαφώς να διαδραματίσει ρόλο εν προκειμένω με την ανάληψη μιας κοινοτικής πρωτοβουλίας.
<P>
Στο πλαίσιο αυτό είναι καλό να κάνουμε μια σύγκριση με το συγγενή τομέα των οπωρολαχανικών. Η Επιτροπή πρότεινε την ενίσχυση του τομέα των οπωρολαχανικών μέσω της υποστήριξης ορισμένων πρωτοβουλιών των οργανώσεων παραγωγών του εν λόγω τομέα. Τούτο θα συμβεί κυρίως μέσω της χορήγησης κοινοτικής ενίσχυσης σε ταμεία των εν λόγω οργανώσεων παραγωγών, για την ανάληψη δράσης. Επιθυμεί η Επιτροπή να εξετάσει τη χάραξη μιας παρόμοιας πολιτικής, ανάλογα προσαρμοσμένης, και για τον τομέα των διακοσμητικών φυτών; Το σχέδιο αυτό αφορά δραστηριότητες των οργανώσεων παραγωγών στον τομέα της προώθησης των πωλήσεων. Στον τομέα των οπωρολαχανικών μπορεί επίσης να γίνει λόγος για τιμές παρέμβασης στην αγορά έναντι μιας συγκεκριμένης αμοιβής. Αυτό δεν συμβαίνει στον τομέα των διακοσμητικών φυτών και το μέτρο αυτό δεν πρέπει επίσης να προωθηθεί εν προκειμένω. Όμως για τις περισσότερες λοιπές δραστηριότητες μάρκετινγκ κυρίως όσον αφορά την προώθηση των πωλήσεων, θα μπορούσε να ισχύει και στον τομέα των διακοσμητικών φυτών το σύστημα που προτάθηκε για τον τομέα των οπωροκηπευτικών. Προτίθεται η Επιτροπή να ερευνήσει αυτό το θέμα και να διαθέσει τα απαραίτητα για αυτό το σκοπό κονδύλια; Κατ' αυτόν τον τρόπο θα μπορούσε να αποδοθεί δικαιοσύνη κατά κάποιο τρόπο σε αυτόν τον τομέα ο οποίος τώρα, στο πλαίσιο των διαπραγματεύσεων στην ΕΕ για τις ελεύθερες εμπορικές συναλλαγές, συχνά είναι ο τομέας που λαμβάνεται λιγότερο υπόψη.

<SPEAKER ID=51 LANGUAGE="PT" NAME="Vieira">
Κύριε Πρόεδρε, αγαπητοί συνάδελφοι, η κατάλληλη εκμετάλλευση των ωφελειών των φυσικών πόρων των ευρωπαϊκών περιοχών πρέπει να ενθαρρύνεται και να προστατεύεται για τη διατήρηση της ζωής των πληθυσμών τους και των συνήθως μικρών πόρων τους. 'Οταν οι περιοχές αυτές πλήττονται από τη δυσμένεια της φύσης και η ανάπτυξη τους πρέπει να επιταχυνθεί περισσότερο ή να είναι πιο σημαντική, πρέπει προφανώς να είναι μεγαλύτερη η προστασία των πόρων αυτών και των δυνατοτήτων που προσφέρουν, και ακόμη περισσότερο όταν πρόκειται για τη γεωργική παραγωγή.
<P>
Η προστασία του τομέα των ζωντανών διακοσμητικών φυτών και των παραγωγών της ανθοκομίας έχει μία πρωταρχική σημασία στην Ευρωπαϊκή 'Ενωση και στη χώρα που εκπροσωπώ εδώ, ειδικά στην αυτόνομη περιοχή της Μαδέρας. Ενώπιον των σημερινών ανισορροπιών στην εμπορία των εξαγόμενων ανθών, ακριβώς εξαιτίας εμπορικών συμφωνιών με τρίτες χώρες όπου δεν σταθμίστηκαν δεόντως οι συνέπειές τους στην οικονομική δραστηριότητα των κρατών μελών, η Επιτροπή πρέπει να ενεργήσει επειγόντως, εφαρμόζοντας οικονομικές ενισχύσεις και λαμβάνοντας άλλα μέτρα ώστε να διατηρηθεί η παραγωγή αυτή και, κυρίως, να προαχθεί η κατάλληλη επέκτασή της.
<P>
Δεν πρέπει ωστόσο να ξεχνάμε ότι, πέρα από κάθε ενίσχυση της Ευρωπαϊκής 'Ενωσης προς τα κράτη μέλη της και τους αντίστοιχους παραγωγούς, αυτό που είναι θεμελιώδες είναι να θεσμοθετηθεί για τις παραγωγές μας, και όχι μόνο τις αγροτικές, κυρίως όταν είναι παραγωγές ποιότητας, σε καλή τιμή και προφανούς ενδιαφέροντος στο ευρωπαϊκό οικονομικό πανόραμα, η αρχή της κοινοτικής προτίμησης την οποία θέλω τώρα να τονίσω και πάλι ώστε να περιλαμβάνεται κάθε φορά που συνάπτονται συμφωνίες συνεργασίας με τρίτες χώρες. Διότι σήμερα διακυβεύονται ζητήματα όπως η ανεργία, που δεν θέλουμε, άμεσα ή έμμεσα, να επιδεινωθούν περισσότερο.
<P>
Κάνοντας μία σύντομη παρένθεση, υπενθυμίζω ότι με τον ένα ή τον άλλο τρόπο η κοινοτική προτίμηση έχει αναφερθεί και εφαρμοσθεί, αλλά μόνο σε λίγες περιπτώσεις και όταν διακυβεύονται τα συμφέροντα ή υπό την πίεση των πιο ισχυρών χωρών.
<P>
Συγχαίρω ειλικρινά τους συναδέλφους Jacob και Filippi για τον επίκαιρο χαρακτήρα της προφορικής ερώτησης τους σχετικά με το θέμα αυτό. 'Oσον αφορά τις τροπολογίες που προτάθηκαν στο κείμενο του ψηφίσματος, και τις οποίες παρουσίασε ο συνάδελφος Mulder, δεν μπορώ να συνυπογράψω την πρώτη τροπολογία του σχετικά με την εφαρμογή του ΦΠΑ αλλά υποστηρίζω ανεπιφύλακτα την πρότασή του σχετικά με τη δημιουργία μίας σήμανσης ποιότητας η οποία θα είναι πλήρως προσαρμοσμένη στις σημερινές και μελλοντικές γεωργικές παραγωγές.

<SPEAKER ID=52 LANGUAGE="NL" NAME="Mulder">
Κύριε Πρόεδρε, η Επίτροπος μπορεί να θεωρηθεί ότι είναι ευτυχισμένη σήμερα. Δεν της έφθαναν μόνον τα δύο ευρωπαϊκά πολιτιστικά προϊόντα, αλλά έχει να αντιμετωπίσει σήμερα και ένα τρίτο θέμα, δηλαδή το θέμα των ευρωπαϊκών διακοσμητικών φυτών και ανθέων. Ο τομέας αυτός κινδυνεύει αυτή τη στιγμή και το γεγονός αυτό οφείλεται στη σύναψη διαφόρων συμφωνιών ελευθέρων συναλλαγών οι οποίες έχουν κυρίως επιπτώσεις σε αυτό τον τομέα. Οι συνέπειες των εν λόγω συμφωνιών είναι κυρίως εις βάρος του εν λόγω τομέα επειδή οι χώρες με τις οποίες συνάπτονται αυτές οι συμφωνίες είναι σημαντικοί παραγωγοί διακοσμητικών φυτών με μεγάλες εξαγωγές στην Ευρώπη.
<P>
Εκείνο το οποίο είναι σημαντικό για μας είναι να υπάρχει ισότητα των κανόνων ανταγωνισμού. Δεν νομίζω ότι είναι εύλογο να θέτουμε στην Ευρώπη διάφορες αυστηρές προϋποθέσεις προστασίας του περιβάλλοντος όσον αφορά την καλλιέργεια ανθέων και να εισάγουμε άνθη από παραγωγούς οι οποίοι δεν οφείλουν να τηρούν αυτές τις προϋποθέσεις. Για αυτό το λόγο ζητώ να καθιερωθεί ένα σήμα ποιότητας.
<P>
Ένα άλλο σημείο: περισσότερα κονδύλια για την προώθηση των πωλήσεων, όχι η διάθεση ενός ποσού που ανέρχεται στο 0, 05 % του συνολικού κύκλου εργασιών στον εν λόγω τομέα, αλλά, θα έλεγα ενός ποσού που θα ανέρχεται περίπου στο 0, 5 % της αξίας του τομέα.

<SPEAKER ID=53 LANGUAGE="NL" NAME="Van der Waal">
Κύριε Πρόεδε, οι παραγωγοί διακοσμητικών φυτών περνούν δύσκολα χρόνια. Η ανάπτυξη έχει σταματήσει και λόγω της σύναψης συμφωνιών ελεύθερων συναλλαγών με τρίτες χώρες, όπως το Μαρόκο, ο ανταγωνισμός είναι ιδιαίτερα έντονος. Για αυτό το λόγο οι δυνατότητες διάθεσης των προϊόντων του εν λόγω ιδιαίτερα σημαντικού από οικονομική άποψη τομέα, θα πρέπει να ενισχυθούν με δραστηριότητες προώθησης των πωλήσεων. Στο πλαίσιο αυτό, η δημιουργία ενός ταμείου προώθησης των πωλήσεων εκ μέρους της Επιτροπής, είναι μια ευπρόσδεκτη πρωτοβουλία. Όμως το ποσό των 10 εκατ. Ecu, το οποίο διατίθεται από τον προϋπολογισμό για αυτό το σκοπό, είναι εντελώς ανεπαρκές.
<P>
Λόγω της μείωσης των δασμών στις εισαγωγές από τρίτες χώρες, η Επιτροπή έχει απώλεια 60 περίπου εκατ. Ecu. Ουσιαστικά, αυτό αποτελεί μια μορφή επιδότησης της παραγωγής διακοσμητικών φυτών στις εν λόγω χώρες. Τα 10 εκατ. Ecu τα οποία διαθέτει σε αντιστάθμιση η Επιτροπή για τα ευρωπαϊκά ταμεία προώθησης των πωλήσεων, είναι ελάχιστα. Είναι από όλες τις πλευρές εύλογο να ενισχυθούν τα εν λόγω ταμεία επίσης με 60 εκατ. Ecu. Μαζί με τα 40 εκατ. Ecu τα οποία θα διαθέσουν για την προώθηση των πωλήσεων οι ιδιωτικές οργανώσεις, συμπληρώνονται 100 εκατ. Ecu τα οποία εξακολουθούν να είναι λιγότερα από το 2 % της εμπορικής αξίας του τομέα, που είχε θέσει ως στόχο η Επιτροπή σε μια προηγούμενη μελέτη. Ας μην λησμονούμε επιπλέον ότι τα ταμεία αυτά είναι η μοναδική μορφή ευρωπαϊκής ενίσχυσης για τους παραγωγούς διακοσμητικών φυτών. Σε άλλους τομείς διατίθενται τεράστια ποσά.
<P>
Τέλος, απευθύνω έκκληση στην Επιτροπή να ενεργήσει ώστε τα κομμένα άνθη να εξακολουθήσουν να εμπίπτουν στο χαμηλό συντελεστή ΦΠΑ.

<SPEAKER ID=54 LANGUAGE="ES" NAME="Vallvι">
Κύριε Πρόεδρε, κυρία Επίτροπε, πολύ συνοπτικά θα ήθελα να πω ότι στη χώρα μου, στην Καταλωνία και στη Βαλέντσια, η παραγωγή διακοσμητικής φυτοκομίας είναι μία σημαντική γεωργική παραγωγή που αντικατέστησε άλλες καλλιέργειες εδώ και πολλά χρόνια ήδη.
<P>
Εμείς συνειδητοποιούμε απόλυτα ότι η Ευρωπαϊκή Ένωση πρέπει να συνάπτει συμφωνίες με τις τρίτες χώρες και ιδιαίτερα με τις χώρες του Μαγκρέμπ. Η Διάσκεψη της Βαρκελώνης ήταν πολύ κατατοπιστική πάνω σ'αυτό. Όμως το να συνάπτουμε συμφωνίες με αυτές τις χώρες για εμπορικές ανταλλαγές δεν σημαίνει ότι θα ξεχαστούν ή θα υποτιμηθούν οι ανάγκες του παραγωγικού τομέα διακοσμητικών φυτών στην Ευρωπαϊκή Ένωση.
<P>
Νομίζω λοιπόν πως είναι σημαντικό αυτό που είπε ο κ. Mulder, το να υπάρξει δηλαδή μία ανταγωνιστικότητα με ίσους όρους και να απαιτηθεί να γίνουν σεβαστές οι περιβαλλοντικές προϋποθέσεις από τις τρίτες χώρες που εισάγουν λουλούδια στην Κοινότητα, έτσι ώστε να μπορέσουμε να διατηρήσουμε τον τομέα μας, που είναι σημαντικός και παραγωγικός μέσα στην Ένωση.

<SPEAKER ID=55 LANGUAGE="NL" NAME="Kestelijn-Sierens">
Κύριε Πρόεδρε, κα Επίτροπε, συνάδελφοι, η διακοσμητική φυτοκομία περνά επίσης σοβαρή κρίση και στη χώρα μου για τους προαναφερθέντες λόγους αλλά κυρίως για την μεγάλη διαφορά ΦΠΑ που υφίσταται με τις γειτονικές χώρες. Η πρόταση της Επιτροπής η οποία προέβλεπε επίλυση του εν λόγω θέματος, είναι μπλοκαρισμένη εδώ και αρκετό χρονικό διάστημα από την κυβέρνηση του Βελγίου. Αυτή υποστήριζε την άποψη ότι από το 1995 θα έπρεπε να ισχύει ο φυσιολογικός συντελεστής σε όλα τα κράτη μέλη. Το προηγούμενο έτος έλαβε μάλιστα την απόφαση να προσφύγει στο Ευρωπαϊκό Δικαστήριο ενάντια 7 κρατών μελών. Η στάση αυτή ελάχιστα προωθεί τα συμφέροντα των καλλιεργητών διακοσμητικών φυτών. Επιπλέον, η βελγική κυβέρνηση είναι επίσης ασυνεπής επειδή δεν υποστηρίζει την αύξηση του μειωμένου συντελεστή στα καυσόξυλα και στο μαλλί, προϊόντα κυρίως της Βαλλονίας, αλλά είναι αντίθετη με τη μείωση του φυσιολογικού συντελεστή στα κομμένα άνθη, τα οποία κυρίως καλλιεργούνται στην Φλάνδρα. Ευτυχώς φαίνεται ότι στην COREPER έχει επιτευχθεί μια προκαταρκτική συμφωνία για την εφαρμογή μειωμένου συντελεστή. Ελπίζω ότι το Συμβούλιο ECOFIN θα επιβεβαιώσει αυτή τη συμφωνία στις 8 Ιουλίου. Πέραν τούτου ελπίζω ότι η Επιτροπή θα λάβει γρήγορα μέτρα προκειμένου να διατηρήσει ανταγωνιστικό τον εν λόγω τομέα. Η πρόταση του συναδέλφου Mulder για την καθιέρωση σήματος ποιότητος, αξίζει ασφαλώς να εξετασθεί περαιτέρω.

<SPEAKER ID=56 NAME="Wulf-Mathies">
Πέρα απ' αυτά που ελέχθησαν προηγουμένως, θα ήθελα να κάνω και δύο παρατηρήσεις, και συγκεκριμένα σχετικά με την πρόταση του κ. Sonneveld, όσον αφορά το θέμα της ίσης μεταχείρισης με τον τομέα των οπωροκηπευτικών και όσον αφορά το φόρο προστιθέμενης αξίας. Ευχαριστώ τον κ. Mulder που μου έδωσε τώρα μια ακόμη ανθοδέσμη πολιτιστικών ιδιαιτεροτήτων της Ευρώπης.
<P>
Όσον αφορά το θέμα της ισότιμης μεταχείρισης με τον τομέα των οπωροκηπευτικών, θα ήθελα να επισημάνω και πάλι, εκ μέρους της Επιτροπής, ότι ο τομέας των ανθέων και των φυτών έχει, φυσικά, τα δικά του χαρακτηριστικά, τα οποία δεν είναι ισότιμα με άλλους τομείς, όπως και με τον τομέα των οπωροκηπευτικών. Είναι ωστόσο αλήθεια ότι οι αυξημένες εισαγωγές από τρίτες χώρες ασκούν πιέσεις στα εισοδήματα των παραγωγών μας.
<P>
Για να αντιμετωπίσουμε την κατάσταση αυτή, συμπεριελήφθη στην οργάνωση της αγοράς στην ΕΕ, μια διάταξη για διατήρηση των ελαχίστων τιμών για προϊόντα εισαγόμενα από χώρες της Μεσογείου, και μία ρήτρα προστασίας, η οποία θα ισχύει από την 1η Ιανουαρίου 1997, στα πλαίσια του καινούριου γενικού συστήματος προτιμήσεων. Tα μέτρα αυτά, μαζί με το προαναφερθέν πρόγραμμα ενίσχυσης, αρκούν, κατά την άποψη της Επιτροπής, για να διατηρηθεί η δυναμική του τομέα αυτού.
<P>
Όσον αφορά το φόρο προστιθέμενης αξίας, ή ακριβέστερα τον χαμηλότερο συντελεστή του φόρου προστιθέμενης αξίας, ελπίζω ότι η συμβιβαστική λύση στο Συμβούλιο, την οποία βρήκε η προεδρία, θα εγκριθεί στο επόμενο Συμβούλιο, και συνεπώς, όσον αφορά το φόρο προστιθέμενης αξίας, σύντομα θα προκύψει μια ελάφρυνση για τον τομέα αυτό.

<SPEAKER ID=57 NAME="Πρόεδρος">
Ανακοινώνω ότι έλαβα δύο προτάσεις ψηφίσματος, σύμφωνα με το άρθρο 40, παράγραφος 5, του Κανονισμού.
<P>
Η συζήτηση έληξε.
<P>
Προχωρούμε τώρα στην ψηφοφορία.
<P>
Πρόταση ψηφίσματος Β4-0732/96
<SPEAKER ID=58 NAME="Hulthen, Waidelich και Wibe">
Δεν μπορούμε να υποστηρίξουμε μιά πρόταση που αποσκοπεί να υποστηρίξει τον κλάδο της κηπουρικής με 60 εκατ. Ecu ετησίως. Είναι παράλογο να παρέχεται επί πλέον βοήθεια σε κάθε αγροτικό τομέα ξεχωριστά σε καθε περίσταση που ο τομέας έχει πρόβλημα. Αυτό δεν ισχύει για άλλους τομείς, π.χ. τον τομέα της βιομηχανίας και των υπηρεσιών.
<P>
(Το Σώμα εγκρίνει την πρόταση ψηφίσματος)

<CHAPTER ID=6>
Βοήθεια στη Σλοβακική Δημοκρατία
<SPEAKER ID=59 NAME="Πρόεδρος">
Η ημερήσια διάταξη προβλέπει τη συζήτηση της έκθεσης του κ. Konecny, εξ ονόματος της Επιτροπής Εξωτερικών Οικονομικών Σχέσεων (Α4-0157/96), σχετικά με την πρόταση απόφασης του Συμβουλίου με την οποία καταργείται η απόφαση 94/939/ΕΚ όσον αφορά την παροχή περαιτέρω μακροοικονομικής συνδρομής στη Σλοβακική Δημοκρατία (COM(96)0009 - C4-0154/96-96/0018(CNS)).

<SPEAKER ID=60 NAME="Konecny">
Kύριε Πρόεδρε, όταν η Επιτροπή και το Κοινοβούλιο, την πρωτοχρονιά του 94/95, αποφάσισαν να χορηγήσουν στη Σλοβακική Δημοκρατία ένα δάνειο ύψους 130 εκατομμυρίων Ecu, το έκαναν με την πρόθεση να στηρίξουν μια θετική πορεία οικονομικών μεταρρυθμίσεων και, συγκεκριμένα, να μην τεθεί αυτή σε κίνδυνο με προβλήματα στο ισοζύγιο πληρωμών.
<P>
Η απόφαση αυτή τώρα θα πρέπει να ανακληθεί, επειδή και οι δύο αυτοί στόχοι, ειδικά, έχουν ξεπεραστεί. Από τη μια μεριά, ήδη το 1994, είχε παρατηρηθεί μία στροφή στην οικονομική κατάσταση της Σλοβακίας, η οποία οδήγησε σε εντυπωσιακά ποσοστά ανάπτυξης, σε σαφή μείωση του ποσοστού του πληθωρισμού και κυρίως σε μια μεταστροφή στο ισοζύγιο πληρωμών και υπηρεσιών. Ήδη από το 1994 εμφάνιζε και πάλι πλεονάσματα.
<P>
Κάτω από τις περιστάσεις αυτές, είναι σαφές ότι δεν είναι απαραίτητο πλέον ένα δάνειο για το ισοζύγιο πληρωμών, για το οποίο είχε εγγυηθεί η ΕΕ. Ωστόσο, αυτή η αναμφισβήτητη οικονομική επιτυχία, για την οποία θα πρέπει να συγχαρούμε οπωσδήποτε τη Σλοβακία, είναι μόνον ένας λόγος για την παρούσα ανάκληση της απόφασής μας. Εξίσου σημαντικό είναι το γεγονός ότι οι διαπραγματεύσεις, με την καινούρια τότε κυβέρνηση της Σλοβακίας, για τους οικονομικοπολιτικούς όρους οι οποίοι έπρεπε να τεθούν στο δάνειο αυτό, είχαν οδηγηθεί, την άνοιξη και το καλοκαίρι του 1995, σε αδιέξοδο.
<P>
Η Σλοβακία δεν έδειξε διάθεση να ανακαλέσει το μέτρο προστατευτισμού που είχε εφαρμόσει, επιβάλλοντας έναν εισαγωγικό φόρο δέκα τοις εκατό, ούτε - κι αυτό για μένα τουλάχιστον είναι ακόμη σοβαρότερο - άφησε να διαφανεί η προθυμία της για να ανακαλέσει την τότε αλλαγή πορείας στην πολιτική των ιδιωτικοποιήσεων.
<P>
Κι έτσι φθάσαμε αναμφισβήτητα στο κύριο σημείο της διαφοράς μας με τη Σλοβακική Δημοκρατία, ή ακριβέστερα με την παρούσα κυβέρνηση. H διαφορά μας αυτή, μέσα στο γενικό αυτό πλαίσιο, ούτε μπορεί αλλά ούτε και πρέπει να αποσιωπηθεί, καθώς συνειδητά περιορίζομαι στη σφαίρα της οικονομίας και δε λαμβάνω υπόψη στις παρατηρήσεις μου τα πολλά πολιτικά θέματα, τα οποία συζητήθηκαν και για τα οποία ασκήθηκε κριτική σ' αυτό το Σώμα.
<P>
Ειδικά το Ευρωπαϊκό Κοινοβούλιο, ωστόσο, θεωρεί καθήκον του να στηρίξει με αλληλεγγύη μια μεταρρυθμιστική πορεία στα κράτη της Κεντρικής και Ανατολικής Ευρώπης, η οποία θα δημιουργεί, στα κράτη αυτά, τις προϋποθέσεις για περαιτέρω βήματα ολοκλήρωσης και, σε τελευταία ανάλυση, σε πολλές περιπτώσεις για μια συμμετοχή στην Ένωση.
<P>
Εδώ, για παράδειγμα, περιλαμβάνονται υγιείς οικονομικές δομές που θα πρέπει να δημιουργηθούν. Όσον αφορά αυτήν την «υγεία», λοιπόν, και την επιτυχία, συνεπώς, της παρούσας οικονομικοπολιτικής πορείας στη Σλοβακία, εκφράζω τις αμφιβολίες μου. Κατά το τρέχον έτος υπάρχει και πάλι έλλειμμα στο ισοζύγιο του εξωτερικού εμπορίου. Το θέμα είναι κατά πόσον είναι πράγματι υγιές το ότι το 20 % περίπου όλων των εξαγωγών προέρχονται από δύο επιχειρήσεις, και συγκεκριμένα από τη μια μεριά από ένα συγκρότημα διυλιστηρίων το οποίο δε διαθέτει στη χώρα καμιά βάση πρώτων υλών, και από την άλλη από ένα χαλυβουργείο, του οποίου τα πιο γνωστά προϊόντα δεν ενδείκνυνται για ειρηνική χρήση.
<P>
Σ' αυτό προστίθεται τώρα και η μορφή της ιδιωτικοποίησης την οποία εμείς φανταζόμαστε έντιμη, διαφανή και προσανατολισμένη στο μέλλον. Η ανάκληση του τότε προγράμματος ιδιωτικοποίησης με δελτία, είναι ιδιαίτερα προβληματική, υπό το πρίσμα αυτό. Η επιλεγείσα τώρα μορφή του αποκαλούμενου management buy outs αποτελεί, κατά την άποψη πολλών παρατηρητών, τυπική περίπτωση, όχι μόνο διασπάθισης εθνικού πλούτου, αλλά κυρίως είναι η αιτία αδιαφανούς και συνεπώς ύποπτης, συγκέντρωσης εξουσιών στη σλοβακική οικονομία. Εδώ θα ανήκε επίσης και μια τακτική οικονομική ζωή, που όμως δεν μπορεί να είναι σύμφωνη μ' αυτό που συνέβη πριν από δύο εβδομάδες σε μια μεγάλη επιχείρηση, όταν καθαιρέθηκε η διοίκηση και από την οπλισμένη φρουρά του εργοστασίου απομακρύνθηκε αμέσως, για να επανέλθει στη συνέχεια την επόμενη μέρα, συνοδεία της αστυνομίας, και η οποία με τη σειρά της αφόπλισε πάλι τη φρουρά του εργοστασίου. Δεν μπορεί επίσης να σύμφωνη με το ότι ξεσπούν κυβερνητικές κρίσεις, για το σε ποια ζώνη επιρροής ενός κόμματος θα ανήκει μια δήθεν ιδιωτικοποιημένη επιχείρηση.
<P>
Δείχνω μεγάλη κατανόηση για το ότι ένα έθνος, το οποίο μόλις πριν από λίγο χρονικό διάστημα απέκτησε την ανεξαρτησία του, δείχνει εδώ ιδιαίτερη ευαισθησία. Και δεν είναι εύκολο καθήκον, ασφαλώς, να κάνουμε μια εθνική οικονομία από ένα μέρος μιας πρώην ενιαίας λαϊκής οικονομίας. Σε όλα αυτά, τα οποία έχουν την εικόνα ανάμειξης ή κηδεμονίας, η Σλοβακία είναι ιδιαίτερα ευαίσθητη και γι' αυτό αξίζει να δείξουμε κατανόηση. Ωστόσο, είναι αναμφισβήτητο καθήκον και δικαίωμά μας, χωρίς καμιά αλαζονεία αλλά με έμφαση, να αξιώσουμε τα οικονομικοπολιτικά κοινά χαρακτηριστικά που χαρακτηρίζουν την Κοινότητά μας.
<P>
Ελπίζουμε κι ευχόμαστε να υπάρξει μια διόρθωση, οπότε και η Σλοβακία, πολιτικά και οικονομικά, να στηριχθεί σ' αυτή την κοινή βάση αξιών της Ένωσης.
<P>
(Χειροκροτήματα)

<SPEAKER ID=61 LANGUAGE="DE" NAME="Bφsch">
Κύριε Πρόεδρε, μετά απ' τη θαυμάσια αυτή έκθεση του συναδέλφου Konecny μπορώ να συντομεύσω τις δηλώσεις μου. Η Ομάδα του Ευρωπαϊκού Σοσιαλιστικού Κόμματος του Σώματός μας θα υποστηρίξει πλήρως την έκθεση. Πιστεύω ότι ειδικά οι δηλώσεις του συμπλήρωσαν θαυμάσια την έκθεση και φώτισαν πλήρως την πολυπλοκότητα των σχέσεων της Ευρωπαϊκής Ένωσης με τη Σλοβακική Δημοκρατία.
<P>
Με βάση την ήδη αναφερθείσα θετική εξέλιξη της σλοβακικής οικονομίας, η οποία ως γνωστόν οδήγησε στη σημερινή απόφαση, πραγματικά δεν μπορώ να καταλάβω γιατί εξακολουθεί η Σλοβακία να επιβάλει τον εισαγωγικό φόρο του 10 %. Η μεικτή κοινοβουλευτική επιτροπή ΕΕ/Σλοβακίας, στη δεύτερη σύνοδό της, στις αρχές του μήνα στις Βρυξέλλες, απαίτησε ομόφωνα την κατάργησή του. Υποθέτουμε ότι θα υπάρξει συνέχεια στο αίτημα αυτό σε εύθετο χρόνο.
<P>
Πιστεύουμε επίσης ότι τα ήδη αναφερθέντα ενθαρρυντικά οικονομικά αριθμητικά στοιχεία για τη σλοβακική οικονομία, μπορεί να είναι αιτία για κάποια αισιοδοξία, ούτως ώστε τα πολιτικά προβλήματα, που δικαιολογημένα έθιξε ο εισηγητής, να μπορέσουν να εξαλειφθούν σε σύντομο χρονικό διάστημα.
<P>
Είμαστε φυσικά ιδιαίτερα ευτυχείς που με τη σημερινή απόφαση, λόγω της δημοσιονομικής κατάστασης της Ευρωπαϊκής Ένωσης, επέρχεται κάποια ανακούφιση ιδιαίτερα σ' έναν κάπως τεταμένο τομέα, και συγκεκριμένα στον τομέα του Ευρωπαϊκού Ταμείου Εγγυήσεων.

<SPEAKER ID=62 LANGUAGE="DE" NAME="Posselt">
Κύριε Πρόεδρε, μου αρέσει ιδιαίτερα η έκθεση του συναδέλφου Konecny, επειδή ακριβώς, με διαφοροποιημένο τρόπο, παρουσιάζει μια εικόνα της διαφοροποιημένης κατάστασης στη Σλοβακία, η οποία κατά τα άλλα παρουσιάζεται συνεχώς τόσο ανάγλυφα. Χαίρομαι για την επισήμανση του ότι ο σλοβακικός λαός με την επιμέλειά του, κατά τα τελευταία χρόνια της αλλαγής, συνέβαλε ώστε τα χρήματα τα οποία παραχωρήθηκαν σ' αυτόν να επανεισρεύσουν, κατά κάποιον τρόπο, σε μας. Καλά, δεν τα έχουμε πια αλλά επανεισρέουν κατά κάποιον τρόπο σε μας.
<P>
Πιστεύω πως μπορούμε να συμπεράνουμε απ' αυτό ότι η Σλοβακία βρίσκεται σε καλό δρόμο, σε πολλούς τομείς. Βλέπω όμως και τις ανησυχίες που θίγει ο εισηγητής, στα σημεία 9 και 10 της αιτιολογικής του έκθεσης, τόσον ως προς την ιδιωτικοποίηση και την συνδεόμενη μ' αυτήν, συγκέντρωση της εξουσίας σε λάθος χέρια, ενδεχομένως, όσο και ως προς τις πολιτικές συνθήκες-πλαίσιο.
<P>
Θεωρώ σημαντικό το ότι δεν ξεχωρίζει κανείς οικονομία και πολιτικές συνθήκες-πλαίσιο. Διότι μια λειτουργούσα ελεύθερη οικονομία δεν είναι δυνατή χωρίς να λειτουργεί ένα κράτος δικαίου. Γι' αυτό και θα ήθελα να επισημάνω - αυτό έκανε και ο εισηγητής στην έκθεσή του - ότι όχι μόνον ο νόμος περί γλωσσών, τον οποίο αναφέρει, αλλά και ο ποινικός νόμος, που προστέθηκε στο μεταξύ, για δήθεν εχθρικές προς το καθεστώς δηλώσεις στο εξωτερικό, ενδείκνυνται για να κλονίσουν τη διεθνή εμπιστοσύνη στη Σλοβακία. Την Τετάρτη, στη διακομματική ομάδα εργασίας «Γλώσσες Μειονοτήτων», την οποία διευθύνω εγώ, ήταν προσκεκλημένος ο αντιπρόεδρος του κινήματος «Συμβίωση» της ουγγρικής μειονότητας στη Σλοβακία και μας επεσήμανε το πρόβλημα αυτό, όπως επίσης και το πρόβλημα της διοικητικής μεταρρύθμισης, με την οποία γίνεται προσπάθεια να αφαιρεθεί από τη μειονότητα η βάση της ύπαρξής της.
<P>
Αυτό θα πρέπει να το παρακολουθήσουμε στη συνέχεια διακριτικά. Δεν θα πρέπει να κηδεμονεύουμε, αλλά, στο διάλογο, να κάνουμε διάκριση μεταξύ του σλοβακικού λαού και των διαφόρων εκτρωμάτων. Επιδοκιμάζαμε ανέκαθεν την αυτοδιάθεση του σλοβακικού λαού. Αυτή η αυτοδιάθεση των μικρότερων λαών στην Κεντρική Ευρώπη, όμως, μπορεί να επιτευχθεί μόνο αν στη θέση των διαλυθέντων τεχνητών κρατών εμφανιστεί μια καινούρια, μεγάλη και που να συνδέει τους λαούς μονάδα, και συγκεκριμένα η προς ανατολάς διευρυνόμενη Ευρωπαϊκή Ένωση.
<P>
Στο χώρο αυτό δεν πρέπει να υπάρξει αντιπαράθεση των λαών, αλλά μια κοινότητα που να τους συνδέει. Γι' αυτό και είναι ανάγκη να συνεχίσει η Σλοβακία να βρίσκεται στην πρώτη σειρά των κρατών, των οποίων την ενσωμάτωση ελπίζουμε. Το να το υποστηρίζουμε αυτό αποτελεί βασικό καθήκον, και γι' αυτό χαίρομαι που ο συνάδελφος Konecny φρόντισε κατ' αυτόν τον τρόπο το παρόν θέμα. Πιστεύω πως επουδενί θα 'πρεπε να κλείσουμε κατάμουτρα την πόρτα στη Σλοβακία. Eιδικά το γεγονός ότι σημειώθηκαν οικονομικές επιτυχίες, αλλά εξακολουθούν ακόμη να υπάρχουν σημεία κριτικής, θα πρέπει να το εκμεταλλευθούμε για να προχωρήσουμε σε διαφοροποιημένο διάλογο με το σλοβακικό λαό, ο οποίος σαφώς ανήκει σε μας.

<SPEAKER ID=63 LANGUAGE="NL" NAME="Bertens">
Κύριε Πρόεδρε, είναι φυσικά ευχάριστο νέο το γεγονός ότι μια χώρα δεν χρειάζεται την μακροοικονομική βοήθεια που της είχαμε υποσχεθεί προγενέστερα, όπως δήλωσε ο κ. Posselt, και, συνεπώς, τα χρήματα αρχίζουν να επιστρέφουν. Συμφωνούμε με αυτό το γεγονός.
<P>
Η Σλοβακία, κ. Πρόεδρε, είχε μια απρόσμενα θετική οικονομική ανάπτυξη: Ανάπτυξη 5 έως 6 %, σημαντική βελτίωση του ισοζυγίου πληρωμών, από ένα έλλειμμα 1 δισ. δολαρίων το 1993 σε ένα μικρό πλεόνασμα το 1995, και ταχεία μείωση του πληθωρισμού. Μια θαυμαστή επίδοση η οποία θα μπορούσε να χρησιμοποιηθεί ως παράδειγμα για οποιαδήποτε χώρα της Ένωσης. Η Σλοβακία μπορεί, εν τω μεταξύ, να προχωρήσει με δικές της δυνάμεις προς την αγορά κεφαλαίων.
<P>
Για αυτό το λόγο είναι αξιοπερίεργο το γεγονός ότι στη χώρα αυτή υπάρχουν ωστόσο θεσμικά και οικονομικά προβλήματα. Η Σλοβακία δεν επιθυμεί να ευθυγραμμιστεί με τις προϋποθέσεις οι οποίες συνδέονταν με την μακροοικονομική βοήθεια που είχε ζητήσει στο παρελθόν, ιδίως η διαδικασία ιδιωτικοποίησης αποτέλεσε ένα σημείο ανησυχίας για τους χορηγούς των αναγκαίων πιστώσεων.
<P>
Μέσω ενός διαρθρωτικού διαλόγου, η Ευρωπαϊκή Ένωση θα πρέπει να εξακολουθήσει να δίνει την αναγκαία προσοχή στην εν λόγω χώρα. Τούτο ισχύει καταρχάς, όπως δήλωσαν και οι δύο προγενέστεροι ομιλητές, για την πολιτική κατάσταση της χώρας και τα δικαιώματα των μειονοτήτων. Ένταξη της Σλοβακίας στην Ένωση υπό τις παρούσες συνθήκες φαίνεται προσωρινά να αποκλείεται, όμως το ίδιο ισχύει και όσον αφορά την ιδιωτικοποίηση. Η εξαίρεση σημαντικών τομέων της οικονομίας δημιουργεί επίσης σημαντικά προβλήματα. Εξακολουθεί να επιβάλλεται η συνεννόηση σε ευρεία βάσει με τις αρχές της Σλόβακίας. Επιθυμώ επίσης για άλλη μια φορά να συγχαρώ τον κ. Konecny για την παρούσα έκθεση.

<SPEAKER ID=64 LANGUAGE="NL" NAME="Van Dijk">
Πρόεδρε, συμφωνώ επίσης με την έκθεση του κ. Konecny, αλλά, όπως έπραξαν και άλλοι ομιλητές πριν από εμένα, θα εκφράσω κυρίως την ανησυχία μου για τις εξελίξεις στην Σλοβακία. Ίσως το γεγονός ότι η Σλοβακία δεν χρειάζεται αυτό το δάνειο, να αποτελεί απόδειξη ότι η κυβέρνηση Meciar δεν χρειάζεται την Ένωση. Αυτό είναι ακριβώς το γεγονός που μου προκαλεί ανησυχίες διότι γνωρίζω ότι το μεγαλύτερο μέρος των Σλοβάκων σκέπτεται διαφορετικά. Φυσικά το πρόβλημα που υφίσταται είναι το γεγονός ότι η κυβέρνηση Meciar έχει έως τώρα αγνοήσει τη συνεχή πίεση που ασκήθηκε εκ μέρους της Ένωσης. Επ' αυτού του θέματος έχουν αναφερθεί πολλά παραδείγματα εδώ για τις ενέργειες της κυβέρνησης Meciar ενάντια στις μειονότητες όσον αφορά τη χρησιμοποίηση των γλωσσών, αλλά και όσον αφορά π.χ. την εκ νέου κατανομή των περιφερειών ούτω ώστε η Ούγγροι να μην μπορούν να αποτελούν πλειοψηφία σε καμία από αυτές τις περιφέρειες όσον αφορά δηλώσεις για εχθρούς του κράτους και άλλα παρόμοια. Φρονώ ωστόσο ότι η κυβέρνηση Meciar θα πρέπει να αντιληφθεί ότι οφείλει να σεβαστεί τα ανθρώπινα δικαιώματα και τις δημοκρατικές αρχές. Φρονώ ότι κατά το προσεχές χρονικό διάστημα, προκειμένου να μην μείνει η πόρτα κλειστή προς τη Σλοβακία, είναι ιδιαίτερα σημαντικό να ενθαρρυνθούν οι επαφές των ΜΚΟ από τη Δύση και από τη Σλοβακία, προσπαθώντας κατ' αυτό τον τρόπο να επιτύχουμε τη δρομολόγηση ενός διαλόγου στη βάση. Νομίζω ότι αυτό μπορεί να έχει θετικότερες συνέπειες από όσες ενέργειες πράξαμε έως τώρα, συνεχίζοντας φυσικά την πίεση στη Σλοβακία διότι διαφορετικά ο Meciar θα ακολουθήσει πλήρως το δικό του δρόμο.

<SPEAKER ID=65 LANGUAGE="NL" NAME="Van der Waal">
Κύριε Πρόεδρε, η οικονομία της Σλοβακίας βαδίζει τόσο καλά ώστε δεν χρειάζεται πλέον εξωτερική ενίσχυση για το ισοζύγιο πληρωμών. Η οικονομία αναπτύσσεται σημαντικά ενώ μειώνεται η ανεργία. Αρκετοί λόγοι, δηλαδή, για να συμφωνήσουμε με την πρόταση της Επιτροπής για τον τερματισμό της περαιτέρω μακροοικονομικής συνδρομής.
<P>
Ωστόσο, από οικονομική άποψη υπάρχουν και ορισμένα αρνητικά σημεία. Το πρόγραμμα ιδιωτικοποίησης δεν προχωρεί και οι επενδύσεις είναι χαμηλές. Για αυτό το λόγο τίθεται το ερώτημα εάν η οικονομική αποκατάσταση μπορεί να χαρακτηρισθεί αειφόρος επειδή κυρίως οι εξαγωγές της Σλοβακίας προέρχονται κυρίως από δύο επιχειρήσεις και, επιπλέον, η χώρα αυτή εξαρτάται από την εισαγωγή φθηνών πρώτων υλών από τη Ρωσία.
<P>
Συνεπώς, μακροπρόθεσμα οι οικονομικές προοπτικές δεν είναι οπωσδήποτε ευοίωνες. Το μεγαλύτερο πρόβλημα ωστόσο είναι η πολιτική κατάσταση. Είναι γνωστή η ένταση που υφίσταται στις σχέσεις μεταξύ προέδρου και πρωθυπουργού. Δεν υπάρχει ελευθερία των μέσων μαζικής ενημέρωσης και θέτονται πάντοτε εμπόδια στην ουγγρική μειονότητα. Γνωστός είναι επίσης και ο νόμος για την προστασία της δημοκρατίας βάσει του οποίου μπορεί να κριθεί αξιόποινη η άσκηση κριτικής στην πολιτική της κυβέρνησης.
<P>
Ο Επίτροπος Van den Broek συζήτησε επανειλημμένως αυτά τα θέματα με την κυβέρνηση της Σλοβακίας. Θα πρέπει να συνεχισθεί ο διάλογος αυτός με κριτικό πνεύμα. Ο ρυθμός των αλλαγών ίσως να μην είναι αποφασιστικής σημασίας, αλλά αυτές θα πρέπει ωστόσο να βαίνουν προς την ορθή κατεύθυνση.

<SPEAKER ID=66 LANGUAGE="DE" NAME="Nuίbaumer">
Κύριε Πρόεδρε, η πρόταση του Συμβουλίου για αναστολή της χρηματοδοτικής βοήθειας και η απόφαση της σλοβακικής κυβέρνησης να παραιτηθεί της περαιτέρω οικονομικής βοήθειας, αιτιολογείται με το ότι η Σλοβακία, κυρίως στην πολιτική των ιδιωτικοποιήσεων, δε θέλει να ακολουθήσει πλέον το δρόμο που έχει προτείνει η Ευρωπαϊκή Ένωση. Εκτός τούτου, η σλοβακική κυβέρνηση δεν είναι διατεθειμένη να καταργήσει τον εισαγωγικό φόρο του 10 % που επιβάλλει στα αλλοδαπά προϊόντα.
<P>
Ένα άλλο επιχείρημα είναι και η σλοβακική πυρηνική ενεργειακή πολιτική. Η Σλοβακία δεν είναι προφανώς διατεθειμένη να συνεχίσει την περαιτέρω κατασκευή του Μόχοφτσε, σύμφωνα με τα δυτικά στάνταρτ ασφαλείας, και να σταματήσει το απηρχαιωμένο πυρηνικό εργοστάσιο του Μποχουνίτσε.
<P>
Τι σημαίνει αυτό για τη συνεργασία της Ευρωπαϊκής Ένωσης με τη Σλοβακική Δημοκρατία; Με τη συμφωνία σύνδεσης, από τη μια μεριά, και με την κατάργηση της οικονομικής συνδρομής που συνδεόταν με όρους, από την άλλη, διευκολύνεται για τη σλοβακική κυβέρνηση, παρόλη την κατανόηση για τη δύσκολη κατάσταση, η οπισθοχώρηση προς την κατευθυνόμενη οικονομία. Όλα αυτά τα επιχειρήματα καθιστούν ιδιαίτερα αναγκαίο το να αναζητήσει η Ευρωπαϊκή Ένωση το διάλογο με τη σλοβακική κυβέρνηση, προκειμένου να αποφευχθεί το να απομακρύνεται η πολιτική της Σλοβακίας από την Ευρώπη αντί να πλησιάζει προς αυτήν.

<SPEAKER ID=67 NAME="Wulf-Mathies">
Κύριε Πρόεδρε, η Επιτροπή επιδοκιμάζει την έκθεση του κ. Konecny, στα πλαίσια της Επιτροπής Εξωτερικών Οικονομικών Σχέσεων του Κοινοβουλίου, στην οποία υποστηρίζεται η πρότασή μας για ανάκληση της απόφασης οικονομικής συνδρομής προς τη Σλοβακία. Η Επιτροπή, το 1995, διεξήγαγε συνομιλίες με τη σλοβακική κυβέρνηση, σχετικά με τους οικονομικοπολιτικούς όρους οι οποίοι θα 'πρεπε να συνοδεύουν το δάνειο αυτό.
<P>
Στις συνομιλίες αυτές βεβαίως, δεν μπόρεσε να επιτευχθεί συμφωνία, επειδή η σλοβακική κυβέρνηση δεν ενέκρινε διάφορα μέτρα τα οποία η Επιτροπή θεωρούσε σημαντικά, και ιδιαίτερα επειδή - και το γεγονός αυτό το επεσήμαναν όλοι οι ομιλητές - δεν προχωρούσε στην ταχεία κατάργηση του εισαγωγικού φόρου του 10 % που επέβαλε η Σλοβακία από το 1994.
<P>
Εκτός τούτου, η σλοβακική κυβέρνηση αποφάσισε να διαγράψει το πρόγραμμα ιδιωτικοποιήσεων με δελτία, το οποίο η Επιτροπή θεωρούσε σημαντική προϋπόθεση για την πληρωμή του δανείου. Λόγω αυτής της αλλαγής πορείας στην πολιτική των ιδιωτικοποιήσεων, δεν μπόρεσε να ολοκληρωθεί και ο προσωρινός έλεγχος τον οποίο προέβλεπε η συμφωνία πρόθεσης σύναψης δανείου με το ΔΝΤ. Η Παγκόσμια Τράπεζα ήταν αναγκασμένη να διακόψει τις συνομιλίες για το δάνειο διαρθρωτικών προσαρμογών προς τον σλοβακικό χρηματοπιστωτικό και επιχειρησιακό τομέα. Στο μεταξύ - και αυτό αναφέρθηκε επίσης - βελτιώθηκε σημαντικά η κατάσταση στο ισοζύγιο πληρωμών της Σλοβακίας, ούτως ώστε η σλοβακική κυβέρνηση δήλωσε πως δεν ενδιαφέρεται πλέον για τη συνέχιση του προγράμματος που συμφωνήθηκε με το ΔΝΤ. Λόγω των γεγονότων αυτών και κυρίως λόγω της ανεπαρκούς διαρθρωτικής μεταρρύθμισης της σλοβακικής κυβέρνησης, της διατήρησης του εισαγωγικού φόρου και της σαφούς βελτίωσης στο ισοζύγιο πληρωμών της χώρας αυτής, προτείνει η Επιτροπή να ανακληθεί η απόφαση του Συμβουλίου για τη χορήγηση μακροοικονομικής συνδρομής προς τη Σλοβακία.
<P>
Σε μια επιστολή την οποία απηύθυνε προς την Επιτροπή ο Αντιπρόεδρος και Υπουργός Οικονομικών της Σλοβακίας, στις αρχές του χρόνου, δηλώνει ότι έλαβε γνώση της πρότασης της Επιτροπής για ανάκληση της απόφασης χορήγησης μακροοικονομικής βοήθειας και παραδέχεται ότι η συνδρομή αυτή δεν είναι πλέον δικαιολογημένη.
<P>
Μετά την κατάργηση αυτής της βοήθειας θα πρέπει να γίνουν σαφώς οι ανάλογες δημοσιονομικές διορθώσεις. Επιτρέψτε μου να επισημάνω ότι η Επιτροπή, ανεξάρτητα από το γεγονός αυτό, θα συνεχίσει τον κριτικό διάλογο με τη σλοβακική κυβέρνηση.

<SPEAKER ID=68 NAME="Πρόεδρος">
Η συζήτηση έληξε.
<P>
Προχωρούμε τώρα στην ψηφοφορία.
<P>
(Το Σώμα εγκρίνει το νομοθετικό σχέδιο ψηφίσματος)

<CHAPTER ID=7>
Προϊόντα αλιείας καταγωγής Θέουτας
<SPEAKER ID=69 NAME="Πρόεδρος">
Η ημερήσια διάταξη προβλέπει τη συζήτηση της έκθεσης του κ. Valdivisielso de Cuι, εξ ονόματος της Επιτροπής Εξωτερικών Οικονομικών Σχέσεων (Α4-0154/96), σχετικά με την πρόταση κανονισμού (ΕΚ) του Συμβουλίου για το άνοιγμα και τον τρόπο διαχείρισης κοινοτικής δασμολογικής ποσόστωσης για ορισμένα προϊόντα αλιείας καταγωγής Θέουτας (COM(95)0687 - C4-0134/96-95/0351(CNS)).

<SPEAKER ID=70 NAME="Valdivielso de Cuι">
Κύριε Πρόεδρε, τον περασμένο Μάρτιο το Συμβούλιο ζήτησε τη γνώμη του Κοινοβουλίου σχετικά με την πρόταση κανονισμού για το άνοιγμα και τον τρόπο διαχείρισης κοινοτικής δασμολογικής ποσόστωσης για ορισμένα προϊόντα αλιείας καταγωγής Θέουτας.
<P>
Η νομική βάση που επέλεξε η Επιτροπή είναι η Πράξη προσχώρησης της Ισπανίας, συγκεκριμένα το άρθρο 25.4 που απαιτεί να ρυθμίζεται το άνοιγμα μίας ποσόστωσης από έναν κανονισμό του Συμβουλίου και απαιτεί επίσης τη γνωμοδότηση του Ευρωπαϊκού Κοινοβουλίου. Θέλω να υπενθυμίσω στους κυρίους βουλευτές ότι η Ισπανία έχει τρία τελωνειακά καθεστώτα: από τη μία εκείνο που περιλαμβάνει τη χερσόνησο και τις Βαλεαρίδες νήσους, που είναι η τελωνειακή ένωση με την Ευρωπαϊκή Ένωση· από την άλλη έχει των Καναρίων Νήσων και εκείνο των δύο θέσεων της Θέουτα και της Μελίλια στη βόρεια Αφρική, στη μεσογειακή ακτή.
<P>
Μόλις παρουσιάστηκε η έκθεση στην Επιτροπή REX, ήρθαμε σε επαφή με την κοινωνική και οικονομική πραγματικότητα της πόλης Θέουτα για τον όσο το δυνατόν αντικειμενικότερο τρόπο διεκπεραίωσης της έκθεσης. Από την ανάλυση της έκθεσής μας συμπεραίνεται ολοφάνερα πως η Θέουτα είναι μία πόλη που παρακμάζει, που έχει περιορισμένη έκταση, έλλειψη νερού και ενέργειας και που έχει ένα λιμάνι ελεύθερο, που όπως θα δούμε στη συνέχεια, βρίσκεται σε μαρασμό. Αυτό το πρότυπο εξειδίκευσης στον τριτογενή τομέα περιλαμβάνει το 84, 5 % του πληθυσμού, άμεσα εξαρτώμενου από το δασμολογικό καθεστώς. Η κατάσταση αυτή άλλαξε μετά την υπογραφή της Ευρωμεσογειακής Συμφωνίας ανάμεσα στην Ευρωπαϊκή Ένωση και το Βασίλειο του Μαρόκου, που καθορίζει μία ζώνη ελεύθερου εμπορίου για δώδεκα έτη, κάτι που επιφέρει αρνητικές συνέπειες στο προηγούμενο πρότυπο εμπορικής εξειδίκευσης και προβλήματα μελλοντικής βιωσιμότητας και οικονομικής επιβίωσης της πόλης. Από την ανάλυση φαίνεται η ανάγκη μίας νέας στρατηγικής ανάπτυξης για την πόλη.
<P>
Πρέπει να εξετάσουμε τη χρήση των μέτρων δασμολογικής πολιτικής - στην Επιτροπή REX - σαν μέσο οικονομικής και κοινωνικής συνοχής των πολύ απομακρυσμένων περιφερειών. Αν η Ευρωπαϊκή Ένωση συγχρηματοδότησε στη Θέουτα μερικές γεωργικές δραστηριότητες και δημιουργήθηκε ένα ιχθυοτροφείο με πραγματική επιτυχία, πιστεύουμε ότι πρέπει να χρησιμοποιηθεί, σαν όργανο δυναμικής προώθησης της οικονομίας και δημιουργίας θέσεων εργασίας - γνωρίζοντας ότι υπάρχει αγορά - και η πιθανότητα λήψης δασμολογικών μέτρων, γιατί η Θέουτα, παρόλο που αποτελεί μέρος μίας χώρας της Ευρωπαϊκής Ένωσης, έχει ένα διαφορετικό δασμολογικό καθεστώς· πόσο μάλλον αν ληφθεί υπόψη ότι η διεύρυνση της δασμολογικής ποσόστωσης που προτείνεται στην έκθεση, μαζί με τις τροπολογίες της ίδιας της Επιτροπής REX, δεν θα αλλοίωνε την κοινοτική αγορά της τσιπούρας και του λαβρακιού, που είναι τα ενδιαφερόμενα προϊόντα και που διαθέτουν μία ευρεία, αυξανόμενη ζήτηση. Γι'αυτό η λογική ζητά μία αύξηση της ελάχιστης ποσόστωσης των 200 τόνων που πρότεινε η Επιτροπή στους 1000/1200 τόνους σύμφωνα με τη μελέτη που περιλαμβάνεται στο σχέδιο κανονισμού.
<P>
Ο αντίκτυπος στην κοινοτική αγορά θα είναι πολύ περιορισμένος - για να μην πούμε σχεδόν μηδαμινός - εκτός από τη νότια Ισπανία. Αντίθετα η ανάπτυξη αυτής της δραστηριότητας θα ήταν επικερδής για το ακαθάριστο εγχώριο προϊόν της Θέουτα, που θα το επηρέαζε σχεδόν κατά ποσοστό 2 %. Αλλά και στην απασχόληση θα είχαμε θετική επίπτωση περίπου 1 % - μεγαλύτερου του 0, 5 %. Και επιπλέον θα σήμαινε μία διαφοροποίηση της οικονομίας της, που αυτή τη στιγμή είναι ταλαιπωρημένη - όπως είπαμε - από αιτίες που ήδη αναφέρθηκαν.
<P>
Η Επιτροπή REX λοιπόν προτείνει στην Επιτροπή και το Συμβούλιο να αυξήσει την κοινοτική δασμολογική ποσόστωση για την τσιπούρα και το λαβράκι. Αυτή η αύξηση θα σήμαινε μία επιπλέον απώλεια εσόδων για τον κοινοτικό προϋπολογισμό των 69.000 Ecu. από την άλλη θεωρεί ότι, με σκοπό τη σταθεροποίηση και την αρμονική ανάπτυξη της βιομηχανίας και τη συνεισφορά στην οικονομική διαφοροποίηση της περιοχής, οι δασμολογικές ποσοστώσεις θα πρέπει να αυξηθούν σταδιακά τα επόμενα δύο χρόνια.
<P>
Γι'αυτό ζητούμε από την Επιτροπή να επεξεργαστεί μία τεχνική έκθεση με σκοπό την εκτίμηση της επίπτωσης της προβλεπόμενης εμπορικής ελευθεροποίησης και των σχέσεων ανάμεσα στην Ευρωπαϊκή Ένωση και το Μαρόκο, που τόσο επηρεάζουν την πόλη της Θέουτα. Το αίτημα αυτό θα μπορούσε να επεκταθεί και για την περίπτωση της Μελίλια.
<P>
Εν συντομία, προτείνουμε τη διαχείριση των δασμολογικών ποσοστώσεων σαν ένα μέσο κοινωνικής συνοχής μιας περιοχής που παρακμάζει.

<SPEAKER ID=71 LANGUAGE="NL" NAME="Bertens">
Κύριε Πρόεδρε, η Ομάδα των Φιλελευθέρων συμφωνεί πλήρως με την έκθεση Valdivielso, τον οποίο συγχαίρω. Η πρόταση της Επιτροπής για τον καθορισμό νέας δασμολογικής ποσόστωσης για ορισμένα είδη ιχθύων, αξίζει την υποστήριξή μας, αλλά, ειλικρινά, είναι περισσότερο ευκταίος ένας διπλασιασμός των ποσοστώσεων τσιπούρας και λαυρακιών, όπως προτείνεται από τον εισηγητή.
<P>
Η Θέουτα θα υποστεί μεγάλες συνέπειες από τη νέα Ευρωμεσογειακή πολιτική της Ευρωπαϊκής Ένωσης. Η σταδιακή δημιουργία μιας ζώνης ελευθέρων συναλλαγών με το γειτονικό Μαρόκο, όπως όλοι μας γνωρίζουμε και όπως δήλωσε και ο κ. Valdivielso, θα εξανεμήσει πλήρως τα εμπορικά πλεονεκτήματα της Θέουτα. Για αυτό λόγο για την περαιτέρω ενίσχυση των ιχθυοκαλλιεργειών και για λόγους διαφοροποίησης της οικονομίας, είναι ευκταίο να δημιουργηθούν αυτές οι ποσοστώσεις.
<P>
Η ιχθυοκαλλιέργεια στη Θέουτα έχει μεγάλες δυνατότητες. Με τη δασμολογική ποσόστωση η οικονομία της Θέουτα μπορεί να τονωθεί, ενώ θα έχει ασήμαντες συνέπειες στις ιχθυοκαλλιέργειες της Ένωσης. Συνεπώς, όποιος υποστηρίζει ότι θα πρέπει να προσέξουμε για λόγους προστασίας του περιβάλλοντος, θα πρέπει να είναι ιδιαίτερα προσεκτικός και να σκεφθεί ότι η ποσόστωση αυτή αντιπροσωπεύει μόνο το 0, 18 %, με άλλα λόγια ούτε τα 2/10 % των δυνατοτήτων απορρόφησης της κοινοτικής αγοράς. Επιπλέον η ζήτηση για τσιπούρες και λαυράκια στην Ένωση αυξάνεται και ένας διπλασιασμός της ποσόστωσης, θα μπορούσε να υποστηριχθεί, όπως ήδη πρότεινα, και από αυτήν την άποψη.

<SPEAKER ID=72 LANGUAGE="ES" NAME="Mohamed Alν">
Κύριε Πρόεδρε, κατ'αρχήν οφείλω να ευχαριστήσω τον κ. Valdivielso de Cuι για την έξοχη έκθεσή του σχετικά με τις δασμολογικές ποσοστώσεις ορισμένων αλιευτικών προϊόντων καταγωγής Θέουτας.
<P>
Όπως είναι γνωστό, η Θέουτα βρίσκεται σε μία εξαιρετικά περίπλοκη κατάσταση. Εκτός τη θέση της στην περιφέρεια της Ευρωπαϊκής Ένωσης, υπάρχουν και πολλές άλλες δυσκολίες. Αλλά υπάρχει και το γεωγραφικό πρόβλημα, λόγω της θέσης στην αφρικανική ήπειρο.
<P>
Επιπλέον υπάρχουν και άλλα θέματα που δημιούργησαν μία δύσκολη κατάσταση. Η μεγάλη εξειδίκευση στον τριτογενή τομέα της οικονομίας της Θέουτα επέφερε την εξάντληση των δυνατοτήτων του, όμως η πόλη εξακολουθεί να έχει ανάγκη επέκτασης της οικονομίας της για να αντιμετωπίσει τις κοινωνικές ανάγκες.
<P>
Για να διατηρηθεί η οικονομία της Θέουτα θα χρειαστεί μία ώθηση που να βασίζεται στην αύξηση της δραστηριότητας του πρωτογενούς και του δευτερογενούς τομέα, κυρίως του πρώτου. Όμως η γεωγραφική της θέση θέτει το πρώτο εμπόδιο στην ανάπτυξή της. Ένα άλλο πρόβλημα είναι η μικρή έκταση της Θέουτα, ενώ τα χαρακτηριστικά του εδάφους της και τους κλίματός της δεν καταστούν δυνατή την ανάπτυξη της γεωργίας.
<P>
Ο αλιευτικός τομέας της Θέουτα υφίσταται τις ίδιες δυσκολίες με τον υπόλοιπο κοινοτικό αλιευτικό στόλο, λόγω της έλλειψης πόρων. Εδώ εμφανίζονται και οι δυσκολίες διάθεσης των προϊόντων στο εμπόριο εξαιτίας της γεωγραφικής της θέσης και άλλων επιπρόσθετων προβλημάτων λόγω των χαρακτηριστικών του αλιευτικού της στόλου και επειδή είναι απηρχαιωμένος.
<P>
Παρόλα αυτά τα προβλήματα στη Θέουτα υπάρχει μία έντονη εξάρτηση που εμποδίζει την ανάπτυξη των οικονομικών δραστηριοτήτων σε τομείς εκτός του τριτογενούς. Αυτή η εξάρτηση υπάρχει επειδή έχει το ίδιο κόστος πρόσβασης στην κοινοτική αγορά με τα μαροκινά προϊόντα. Όμως οι μισθοί και οι κοινωνικές δαπάνες είναι ασυγκρίτως ανώτεροι από του Μαρόκου. Επιπλέον, η Θέουτα δεν υπόκειται στην προτιμησιακή δασμολογική μεταχείριση που υπόκειται το Μαρόκο, και επειδή δεν ανήκει στην Τελωνειακή Ένωση, τα προϊόντα που προέρχονται από τη Θέουτα έχουν μία πολύ σκληρότερη δασμολογική μεταχείριση από ό, τι του Μαρόκου. Αυτό εφαρμόζεται στην εξειδίκευση στον τριτογενή τομέα και εμποδίζει την ανάπτυξη δραστηριοτήτων που θα βασίζονται σε άλλους τομείς.
<P>
Βρισκόμαστε ενώπιον ενός παράδοξου: η Ευρωπαϊκή Ένωση χρηματοδότησε ένα σχέδιο του οποίου τα προϊόντα αντιμετωπίζουν δυσκολίες διάθεσης στο εμπόριο εξαιτίας της δασμολογικής κατάστασης της Θέουτα. Η διάθεση στο εμπόριο των γεωργικών προϊόντων της Θέουτα μπορεί να γίνει μόνο στην Ευρωπαϊκή Ένωση, και αν δεν βρεθεί λύση στη δασμολογική κατάσταση των παραγωγών αυτών, η κοινοτική ενίσχυση και η ίδια η επένδυση θα είναι πεταμένα χρήματα.
<P>
Η πρόταση κανονισμού του Συμβουλίου θα πρέπει να βρει κάποια συνοχή ανάμεσα στη διαρθρωτική πολιτική της Κοινότητας και ορισμένων παράδοξων της Τελωνειακής Ένωσης. Όμως υπάρχει ένα πρόβλημα και έγκειται στο ότι θεωρεί πως πρόκειται για στατική θέση και καμία οικονομική δραστηριότητα δεν είναι στατική, ούτε μπορεί, εξ ορισμού, να είναι. Αυτό αληθεύει ακόμα περισσότερο όταν πρόκειται για την αρχή μιας δραστηριότητας.
<P>
Ο κ. Valdivielso de Cuι στην έκθεσή του έδωσε μία καλή λύση μέσα στο πλαίσιο που όρισε το Συμβούλιο με την πρόταση κανονισμού, να αυξηθεί δηλαδή η δασμολογική ποσόστωση για τα νωπά ή κατεψυγμένα λαβράκια και τσιπούρες. Αυτό θα δώσει μία ανάσα στη βιομηχανία της ιχθυοκαλλιέργειας στη Θέουτα και τουλάχιστον θα της επιτρέψει να ξεκινήσει τη δραστηριότητά της και να αναζητήσει αγορές με καλύτερες προοπτικές στο μέλλον. Όμως θα πρέπει να ληφθεί υπόψη ότι μεσοπρόθεσμα θα πρέπει να αναθεωρηθεί αυτή η ποσόστωση προς τα άνω.
<P>
Τέλος θα ήθελα να επαναλάβω τις ευχαριστίες μου στον κ. Valdivielso de Cuι για την εργασία στην έκθεσή του.

<SPEAKER ID=73 NAME="Wulf-Mathies">
Κύριε Πρόεδρε, η έκθεση του κ. Valdivielso de Cue, για τις δασμολογικές ποσοστώσεις για ορισμένα προϊόντα αλιείας καταγωγής Θέουτας, επεξηγεί με μεγάλη σαφήνεια την παρούσα οικονομική κατάσταση της Θέουτας και τις δυνατότητες ανάπτυξης της ιχθυοκαλλιέργειάς της. Η Θέουτα ανήκει στην επικράτεια της Ισπανίας, όχι όμως και στη τελωνειακή περιοχή της Κοινότητας. Για τις εμπορικές συναλλαγές μεταξύ της Θέουτας και της Κοινότητας, ισχύει το πρωτόκολλο υπ' αριθμ. 2 επί της πράξης προσχώρησης της Ισπανίας και της Πορτογαλίας.
<P>
Η παρούσα πρόταση κανονισμού αποσκοπεί στην παράταση της περσινής ισχύουσας ρύθμισης και στη διεύρυνσή της με πρόσθεση και άλλων ειδών ψαριών.
<P>
Όσον αφορά τις διάφορες τροπολογίες παίρνω την ακόλουθη θέση: Τροπολογία υπ' αριθμ. 1: Επειδή η Θέουτα δεν αναφέρεται στη δήλωση για τις εξόχως απόκεντρες περιοχές της Κοινότητας, στο παράρτημα της Συνθήκης για την Ευρωπαϊκή Ένωση, δεν μπορεί να θεωρηθεί σαν τέτοια περιοχή για τον κανονισμό αυτό. Τροπολογία υπ' αριθμ. 2: Την πρόσθετη αυτή αιτιολογική σκέψη δεν μπορεί να την στηρίξει η Επιτροπή. Τροπολογίες υπ' αριθμ. 3-5: Οι τροποποιήσεις αυτές αποσκοπούν στην αύξηση των νέων προτεινόμενων δασμολογικών ποσοστώσεων, για λαυράκια και τσιπούρες, από 100 σε 200 τόνους. Λόγω του ότι και στην Κοινότητα υπάρχει παραγωγή από τα είδη αυτά, και κάθε αύξηση των προτεινομένων ποσοτήτων θα έθετε σε κίνδυνο την ομόφωνη έγκριση του κανονισμού από το Συμβούλιο, η Επιτροπή έχει την άποψη ότι οι ποσότητες αυτές δε θα πρέπει να τροποποιηθούν. Η μη έγκριση του κανονισμού από το Συμβούλιο, θα σήμαινε δηλαδή ότι καμιά από τις προτεινόμενες ποσοστώσεις δεν θα μπορούσε να εφαρμοστεί, επειδή η μέχρι τώρα ισχύουσα ρύθμιση έχει λήξει.
<P>
Όσον αφορά την έκθεση που ζητάτε για το πρόγραμμα, με σκοπό την εκτίμηση των επιπτώσεών του, θα παρακαλούσα το συνάδελφό μου Monti να εξετάσει κατά πόσον και με ποιον τρόπο μπορεί το Κοινοβούλιο να ενημερωθεί για το θέμα αυτό.

<SPEAKER ID=74 NAME="Πρόεδρος">
Η συζήτηση έληξε.
<P>
Προχωρούμε τώρα στην ψηφοφορία.

<SPEAKER ID=75 LANGUAGE="DE" NAME="von Habsburg">
Κύριε Πρόεδρε, θα ήθελα, όσον αφορά την έκθεση του κ. Valdivielso, να πω μόνον τα εξής: Στην περιοχή της Θέουτας, λόγω των εξελίξεων στο Γιβραλτάρ, έχουμε να κάνουμε μ' ένα πολύ σοβαρό πρόβλημα. Αυτό θα προκαλέσει πολιτικές εντάσεις. Εδώ στην έκθεση Valdivielso θίχθηκε κάτι πολύ σημαντικό, και συγκεκριμένα η ιχθυοκαλλιέργεια. Όποιος γνωρίζει την περιοχή, ξέρει ότι αυτή ενδείκνυται ειδικά για την ιχθυοκαλλιέργεια.
<P>
Θα ήθελα μόνο να αναφερθώ στο θέμα του κατά πόσον θα μπορούσαν ή όχι να εκτελεσθούν κοινά προγράμματα ιχθυοκαλλιέργειας μεταξύ του Γιβραλτάρ, της Θέουτας και της Μελίλλας και κατά πόσον ακόμη θα μπορούσε να συμπεριληφθεί εδώ και το Μαρόκο, διότι έτσι, μ' ένα πρακτικό οικονομικό πρόγραμμα, θα μπορούσαμε να συμβάλλουμε σε μια πολιτική χαλάρωση της παρούσας κατάστασης.
<P>
Γι' αυτό και επιδοκιμάζω την θαυμάσια αυτή έκθεση. Eλπίζω όμως να συνεχισθεί περαιτέρω, διότι πράγματι εδώ μπορεί να γίνει μια αληθινή αρχή, η οποία στο μέλλον θα μπορούσε να έχει μεγάλη σημασία.
<P>
(Το Σώμα εγκρίνει το νομοθετικό σχέδιο ψηφίσματος)

<CHAPTER ID=8>
Διακοπή της συνόδου
<SPEAKER ID=76 NAME="Πρόεδρος">
Κηρύσσω τη διακοπή της συνόδου του Ευρωπαϊκού Κοινοβουλίου.
<P>
(Η συνεδρίαση λήγει στις 11.50)

