<CHAPTER ID=0>

<SPEAKER ID=1 LANGUAGE="EN" NAME="McCartin">
Kύριε Πρόεδρε, ζητώ τη συνδρομή σας για το ζήτημα των αποζημιώσεων προς τα μέλη και το προσωπικό του Κοινοβουλίου που κάνουν μαθήματα ξένων γλωσσών. Κι εγώ ο ίδιος πήρα μαθήματα Ιρλανδικής γλώσσας εδώ και λίγους μήνες και δεν μου εγκρίθηκε επιχορήγηση, παρόλο που κατά το παρελθόν ανάλογα μαθήματα εγκρίνονταν από το Κοινοβούλιο. Η συγκεκριμένη γλώσσα αποτελεί την καθομιλουμένη ενός μεγάλου αριθμού ανθρώπων της εκλογικής μου περιφέρειας. Είναι μία γλώσσα στην οποία μεταφράζονται οι Συνθήκες. Είναι γλώσσα του Ευρωπαϊκού Δικαστηρίου και των Ευρωπαϊκών Σχολείων. Μήπως υπήρξε κάποια αλλαγή στο καθεστώς που ισχύει για τη γλώσσα αυτή; Μαθήματα εγκρίνονταν για κάποιους άλλους εδώ και μερικά χρόνια. Εάν επήλθε κάποια μεταβολή στο καθεστώς, ποιός πήρε την απόφαση και πότε;

<SPEAKER ID=2 NAME="Πρόεδρος">
Σας ευχαριστώ πολύ, κύριε McCartin. Τη στιγμή αυτή δεν έχω καμία συγκεκριμένη πληροφορία να σας δώσω. Εντούτοις, σημειώσαμε τις ερωτήσεις σας και θα τις μεταφέρουμε όχι μόνο στο Προεδρείο, αλλά και στην ίδια την επιτροπή που ασχολείται με την προάσπιση της πολυγλωσσίας. Και αργότερα θα επανέλθουμε στο θέμα .

<CHAPTER ID=1>
Κοινωνική προστασία
<SPEAKER ID=3 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (Α4-0291/97) της κ. Weiler, εξ ονόματος της Επιτροπής Απασχόλησης και Κοινωνικών Υποθέσεων, σχετικά με την ανακοίνωση της Επιτροπής για τον εκσυγχρονισμό και τη βελτίωση της κοινωνικής προστασίας στην Ευρωπαϊκή Ένωση (C4-0143/97).

<SPEAKER ID=4 NAME="Weiler">
Κύριε Πρόεδρε, αγαπητές κυρίες και κύριοι συνάδελφοι! Η κοινωνική πολιτική υπήρξε τα τελευταία χρόνια, παρά τη Συνθήκη του Μάαστριχτ, περισσότερο το θετό παιδί της ευρωπαϊκής πολιτικής. Η Επιτροπή ήταν ιδιαίτερα επιφυλακτική στην ανάληψη πρωτοβουλιών, ενώ ακόμα και οι λίγες πρωτοβουλίες της μπλοκάρονταν κατά κανόνα από το Συμβούλιο Υπουργών. Αλλά και ο κοινωνικός διάλογος δεν εκπλήρωσε τις προσδοκίες που είχαμε εναποθέσει σε αυτόν ως πολιτικοί.
<P>
Αυτόν τον καιρό σημειώνεται μια αλλαγή στη συζήτηση. Η στασιμότητα έχει πια παύσει. Από τη μία αυτό συνδέεται βεβαίως με το γεγονός ότι έχουμε μεγάλες προσδοκίες από τη συνθήκη του Αμστερνταμ, με την οποία επετεύχθη πάντως η συμπόρευση των Βρετανών μαζί μας στον δρόμο της κοινωνικής πολιτικής, ενώ καταφέραμε να αποτελέσει το κοινωνικό πρωτόκολλο τμήμα της συνθήκης. Εξάλλου οι πολίτες και εργαζόμενοι στην Ευρώπη προσδοκούν ότι σε καιρούς θεμελιακών οικονομικών αλλαγών και κινδύνων το κράτος θα εξασφαλίζει μια ασφαλή κοινωνική προστασία, και πιστεύω ότι κι εμείς ως πολιτικοί έχουμε ευθύνη σε αυτό.
<P>
Δεν μπορώ να δεχθώ τα νεοκαπιταλιστικά συνθήματα με τα οποία προβάλλεται ο ισχυρισμός ότι πρέπει να εξασφαλίσουμε περισσότερη ατομική πρόνοια, διότι δεν πρέπει να ξεχνάμε ότι οι εργαζόμενοι και οι πολίτες πληρώνουν και με το παραπάνω την κοινωνική προστασία τους, είτε μέσω των εισφορών από το εισόδημά τους είτε μέσω των φόρων.
<P>
Το γεγονός ότι έχει δημιουργηθεί μια κινητικότητα οφείλεται σίγουρα και στην ολοκλήρωση της εσωτερικής αγοράς. Όλο και περισσότεροι εργαζόμενοι θέλουν να πραγματώσουν και να αξιοποιήσουν την ελευθερία μετακίνησης, την οποία τους εγγυηθήκαμε μέσω της Συνθήκης. Από την άλλη πλευρά, όταν κάνουν χρήση της ελευθερίας μετακίνησης, έρχονται αντιμέτωποι με διακρίσεις στην κοινωνική προστασία καθώς και διακρίσεις στην επιλογή της εργασίας.
<P>
Έχουμε καταθέσει σήμερα, μετά την ανακοίνωση της Επιτροπής, μία δεύτερη έκθεση, αφού η πρώτη έκθεση για το μέλλον της κοινωνικής προστασίας στην Ευρώπη έγινε δεκτή τον Φεβρουάριο με μεγάλη πλειοψηφία. Έχουμε λοιπόν τώρα μια έκθεση, η οποία υπεισέρχεται πιο συγκεκριμένα στα προβλήματα, με τον τίτλο "Εκσυγχρονισμός και βελτίωση της κοινωνικής προστασίας στην Ευρωπαϊκή Ένωση». Σε αυτή την έκθεση χαιρέτησα καταρχήν το γεγονός ότι η Επιτροπή έκανε συγκεκριμένες προτάσεις και το ότι η Επιτροπή ανέπτυξε το θέμα με συνέχεια. Θα ήθελα να υπογραμμίσω κάποια ιδιαίτερα σημαντικά σημεία από την έκθεση, που εγκρίθηκε από την επιτροπή με μεγάλη πλειοψηφία.
<P>
Λυπούμαστε που παρά τα αποτελέσματα του Αμστερνταμ υπάρχουν ακόμα τομείς της κοινωνικής προστασίας και της φορολογικής πολιτικής στους οποίους δεν επετεύχθη ομοφωνία στο Συμβούλιο των Υπουργών. Αυτό - εάν αναλογιστεί κανείς τα αποτελέσματα του παρελθόντος - θα οδηγήσει και στο μέλλον σε μπλοκαρίσματα, διότι έχουμε από παλαιότερα πολύ άσχημες εμπειρίες με την Μεγάλη Βρετανία και προπαντός με την Ομοσπονδιακή Δημοκρατία της Γερμανίας, η οποία έκανε στο Συμβούλιο των Υπουργών ειδικά στο θέμα της κοινωνικής προστασίας επανειλημμένα χρήση της πολιτικής του βέτο.
<P>
Είμαστε της γνώμης ότι η εκπλήρωση των κριτηρίων του Μάαστριχτ και της ΟΝΕ δεν αντιτίθεται στο σύστημα κοινωνικής προστασίας, παρόλο που αυτό υποστηρίζεται εν μέρει στα κράτη μέλη και προπαγανδίζεται κάθε τόσο από συγκεκριμένες ομάδες. Περιμένουμε ωστόσο ότι η Επιτροπή και το Συμβούλιο θα ανταποκριθούν στις προκλήσεις που δημιουργούνται από την Οικονομική και Νομισματική Ένωση επηρεάζοντας τα συστήματα παροχών και την απασχόληση.
<P>
Περιμένουμε - και αυτό, πιστεύω, είναι πολύ σημαντικό σημείο για όλους τους συναδέλφους του σώματος - να εφαρμοστεί μια ενεργή πολιτική απασχόλησης. Η διάσκεψη κορυφής του Λουξεμβούργου θα είναι η τελική πρόβα και για την αξιοπιστία μας, διότι μια ενεργή πολιτική απασχόλησης και μια μείωση του ποσοστού ανεργίας είναι οι καλύτερες εγγυήσεις και για μια επαρκή κοινωνική προστασία.
<P>
Δεν θέλουμε να μειώσουμε τις παροχές για τους ανέργους και δικαιούχους κοινωνικού βοηθήματος, αλλά θέλουμε μια ενεργοποίηση των παροχών στα πλαίσια μιας γενικής πολιτικής που θα εξασφαλίζει συνοδευτικά μέτρα, κατάρτιση και δυνατότητες για επαγγελματική εμπειρία. Περιμένουμε να μας υποβάλει η Επιτροπή στο πλαίσιο της αρχής "good practices» προτάσεις για μια ευέλικτη μετάβαση από την εργασία στη συνταξιοδότηση και τη χρηματοδότηση νέων συστημάτων.
<P>
Ζητούμε από την Επιτροπή να καταθέτει κάθε χρόνο μια έκθεση για την ανάπτυξη της φτώχειας και του πλούτου - και επ΄ αυτού θα ήθελα να πω το εξής: προτίθεμαι να δεχθώ την πρόταση του ΕΛΚ που προβλέπει την υποβολή κάθε δύο χρόνια. Για μένα είναι σημαντικό να δείξει αυτή η έκθεση πραγματικά την ανάπτυξη της φτώχειας και του πλούτου στην Ευρωπαϊκή Ένωση και να προσφέρει μια αξιόπιστη ανάλυση. Τότε ευχαρίστως προτίθεμαι να δεχθώ να υποβάλλεται κάθε δύο χρόνια.
<P>
Επεσήμανα και πάλι, όπως στην πρώτη έκθεση, ότι χρειαζόμαστε επειγόντως μια μετάθεση του βάρους από τον παράγοντα εργασία σε άλλες πηγές. Όλα τα κράτη μέλη είναι στο μεταξύ σύμφωνα και πιστεύω ότι είναι πλέον καιρός να φθάσουμε σε αποτελέσματα. Αυτό σημαίνει ότι μπορεί να είναι ένας φόρος διοξειδίου του άνθρακα, προστιθέμενης αξίας ή και μια φορολόγηση κερδοσκοπικών κινήσεων κεφαλαίων. Χρειαζόμαστε επειγόντως μια νέα εντατική συζήτηση για τον διαχωρισμό των φύλων στην αγορά εργασίας, για τις δυνατότητες των ίσων ευκαιριών, για το πώς μπορεί να υλοποιηθεί επιτέλους η ισότητα των ευκαιριών. Κατοχυρώθηκε το 1957 στη συνθήκη της Ρώμης, και σήμερα - μετά από δεκαετίες - δεν έχει γίνει ακόμα πραγματικότητα. Χρειαζόμαστε μια αξιόπιστη προστασία για ατυπικές και ευέλικτες σχέσεις εργασίας. Αυτό που μας κατατέθηκε για τη μερική απασχόληση, αγαπητέ εκπρόσωπε της Επιτροπής, δε καλύπτει αυτή την αξίωση.
<P>
Κύριε Flynn, αναγγείλατε στην έκθεσή σας, ότι θα θέσετε στη διάθεσή μας στο τέλος αυτού του έτους νέα στοιχεία και αναλύσεις για τις εξελίξεις στην κοινωνική ασφάλιση στην Ευρώπη. Θέλω να σας πω το εξής: αυτό δεν είναι αρκετό για εμάς! Χρειαζόμαστε έναν απολογισμό των πράξεων της Επιτροπής για όσα κάνατε σχετικά με την πρώτη έκθεση τον Φεβρουάριο αυτού του έτους, και να είστε σίγουρος ότι θα παρακολουθήσουμε κριτικά τα όσα θα κάνετε σύμφωνα με τις απαιτήσεις αυτής της νέας έκθεσης.

<SPEAKER ID=5 LANGUAGE="NL" NAME="Kestelijn-Sierens">
- (NL) Κύριε Πρόεδρε, κύριε Επίτροπε, συνάδελφοι, στα χέρια μας έχουμε μια πολύ καλή έκθεση σχετικά με τη μέθοδο που μπορεί να εφαμροσθεί για τον εκσυγχρονισμό του συστήματος κοινωνικής προστασίας στην Ευρωπαϊκή ?Ενωση. Ως συντάκτης γνωμοδότησης της οικονομικής επιτροπής αισθάνομαι ιδιαίτερη ικανοποίηση διαπιστώνοντας ότι η επιτροπή μου και η επιτροπή απασχόλησης ευρίσκονται στο ίδιο μήκος κύματος όσον αφορά ορισμένα σημαντικά σημεία.
<P>
Καταρχάς και σε αντίθεση με την άποψη πολλών, τονίζουμε για άλλη μια φορά ότι η υλοποίηση των κριτηρίων του Μάαστριχτ δεν έρχεται σε αντίφαση με ένα καλό σύστημα κοινωνικής ασφάλισης. Τα υγιή δημόσια οικονομικά ελαφρύνουν την πίεση που ασκείται στα επιτόκια, προσφέρουν τη δυνατότητα στις επιχειρήσεις να πάρουν μια ανάσα και δημιουργούν συνεπώς ένα ευνοϊκό επιχειρηματικό κλίμα. Η ευρεία φορολογική βάση προσφέρει με τη σειρά της δυνατότητες για την κατάρτιση ενός καλύτερου συστήματος κοινωνικής προστασίας. Εν ολίγοις, η ΟΝΕ μπορεί να αποτελεί πρόκληση, αυτό όμως δεν σημαίνει ότι αποτελεί κίνδυνο.
<P>
Επίσης, και οι δύο επιτροπές εκφράζουν την άποψη της ευρωπαϊκής κοινής γνώμης όταν προτείνουν τη μετατόπιση των φορολογικών επιβαρύνσεων από την εργασία, για παράδειγμα, στη χρήση ενέργειας με τρόπους που επιβαρύνουν το περιβάλλον. Παράλληλα, επετεύχθη συμφωνία απόψεων όσον αφορά την αναγκαιότητα να συντονισθεί τουλάχιστον η φορολογία επιχειρήσεων σε ευρωπαϊκή κλίμακα. Ο κώδικας δεοντολογίας όσον αφορά την καταπολέμηση του ανεπίτρεπτου φορολογικού ανταγωνισμού αποτελεί ένα βήμα προς τη σωστή κατεύθυνση.
<P>
Μεγάλη σημασία έχει η αποκαλούμενη εξατομίκευση των δικαιωμάτων κοινωνικής ασφάλισης. Αυτό ισχύει ιδιαιτέρως για τις συζύγους ανεξάρτητων επαγγελματιών οι οποίες βοηθούν στην επιχείρηση. Όσον αφορά τα συστήματα συνταξιοδοτήσεως, η Οικονομική Επιτροπή τηρεί μια κάπως λιγότερο αμυντική στάση από ότι ο συνάδελφος Weiler. Κατά τη γμώμη μας, είναι αδύνατο να διατηρηθεί το ισχύον σύστημα ισοσκελισμού σε ετήσια βάση. Τα συστήματα κεφαλαιοποίησης μπορούν να αποτελέσουν ένα κατάλληλο συμπλήρωμα. Αυτός είναι και ο λόγος για τον οποίο καλούμε τις κυβερνήσεις των κρατών μελών να διερευνήσουν τις δυνατότητες συνδυασμού των δύο συστημάτων.
<P>
Τέλος, στην Ευρωπαϊκή ?Ενωση εξακολουθούν να υπάρχουν πολλά προβλήματα όσον αφορά τη δυνατότητα μεταβίβασης των δικαιωμάτων κοινωνικής ασφάλισης. Για το λόγο αυτό καλούμε την Επιτροπή να επανεξετάσει τον κανονισμό 19/71 σχετικά με το συντονισμό των ρυθμίσεων που ισχύουν στους τομείς της κοινωνικής ασφάλισης για άτομα που μεταβαίνουν από ένα κράτος μέλος της Ευρωπαϊκής ?Ενωσης σε ένα άλλο. Μπορεί μεν να έχει ολοκληρωθεί κατά ένα μεγάλο μέρος η ενιαία αγορά για την περίπτωση των εμπορευμάτων και των κεφαλαίων, αυτό όμως δεν μπορεί να λεχθεί κατά κανένα τρόπο για την περίπτωση των ανθρώπων που κερδίζουν το ψωμί τους έξω από την πατρίδα τους.
<P>
Καταλήγοντας, θα ήθελα να εκφράσω την ικανοποίησή μου για τα σημεία που έχουν συμπεριληφθεί στην έκθεση από την Οικονομική Επιτροπή, με εξαίρεση το σημείο που αφορά τα συστήματα κεφαλαιοποίησης σε συνδυασμό με τα συνταξιοδοτικά δικαιώματα.

<SPEAKER ID=6 NAME="Sornosa Martνnez">
Κύριε Πρόεδρε, κυρία Weiler, σας συγχαίρω για την έκθεσή σας και την θεωρώ πλήρη. Είναι θετική μαζί με την ανακοίνωση της Επιτροπής και τονίζει επίσης κριτικές πτυχές οι οποίες θα έπρεπε να λαμβάνονται υπόψη για να βελτιωθούν οι εκθέσεις που θα ακολουθήσουν.
<P>
Ως συντάκτρια γνωμοδότησης της Επιτροπής Δικαιωμάτων της Γυναίκας, παρουσίασα εννέα συμπεράσματα, και σας ευχαριστώ που τα συλλέξατε και τα βελτιώσατε. Αφορούν την ισότητα των ευκαιριών ανάμεσα σε γυναίκες και άντρες, την ευπάθεια των γυναικών, την δημιουργία υποδομών βοήθειας προς τα εξαρτώμενα άτομα, τονίζοντας πως οι γυναίκες ξεκινάμε από άνισες συνθήκες εν αντιθέσει με τους άντρες και οι διορθωτικές δράσεις αυτής της κατάστασης πρέπει να αποτελούν μέρος των εκθέσεων των ευρωπαϊκών θεσμικών οργάνων.
<P>
Οποιαδήποτε μεταρρύθμιση του συστήματος κοινωνικής προστασίας πρέπει να λαμβάνει υπόψη την παρουσία της γυναίκας στην σημερινή κοινωνία. Όλα τα κράτη μέλη της Ευρωπαϊκής Ένωσης θα έπρεπε να κλίνουν προς το καθολικό δικαίωμα για κοινωνική προστασία, και όσον αφορά τον εκσυγχρονισμό και τη βελτίωση της κοινωνικής προστασίας, θα ήταν απαραίτητο, έπειτα από την εκπόνηση των μελετών αποτελεσματικών προτύπων, να εκπονηθεί μια σχετική νομοθεσία η οποία, πέρα από την εγγύηση των δικαιωμάτων, να αποτελεί ικανό μέσο για την άσκησή τους.
<P>
Κυρία Weiler, πιστεύω πως αυτός είναι ο τελικός στόχος της έκθεσής σας και για αυτό σας συγχαίρω.

<SPEAKER ID=7 LANGUAGE="SV" NAME="Andersson">
Κύριε Πρόεδρε, θέλω να αρχίσω ευχαριστώντας την κ. Weiler για μια απολύτως θαυμάσια έκθεση, που έθεσε αυτά τα ζητήματα υπό ένα ευρύτατο φάσμα. Δεν προλαβαίνω, στο πολύ λίγο χρόνο που διαθέτω να θίξω όλες τις πτυχές. Θα αρχίσω λέγοντας ότι συμμερίζομαι την άποψή της ότι τα κριτήρια του Μάαστριχτ δεν έρχονται κατά βάση σε αντίθεση με ένα σύστημα ευημερίας. Αντιθέτως τα καλά δημοσιονομικά του κράτους και η ισορροπία στα δημοσιονομικά του κράτους είναι μια μακροπρόθεσμη προϋπόθεση για να μπορούμε να διατηρήσουμε και να αναπτύξουμε τα συστήματά ευημερίας. Σ'αυτόν τον τομέα βλέπουμε μια πρόοδο στην Ευρώπη, δηλαδή ότι τα δημοσιονομικά αρχίζουν να βελτιώνονται.
<P>
Δεν βλέπουμε την ίδια επιτυχία σ'έναν άλλο τομέα, ο οποίος επίσης επηρρεάζει τα συστήματα κοινωνικής ασφάλειας. Πρόκειται για την απασχόληση. Η υψηλή ανεργία κοστίζει πολλά χρήματα στα συστήματα προνοίας μας. Τα έσοδα των συστημάτων προνοίας είναι μικρότερα λόγω του ότι τόσοι πολλοί άνθρωποι στην Ευρώπη είναι άνεργοι, απ'ότι θα ήταν αν είχαμε καταφέρει να μειώσουμε την ανεργία και να αυξήσουμε την απασχόληση. Γι'αυτό το να μειώσουμε την ανεργία και να αυξήσουμε την απασχόληση θα είναι ένα κύριο θέμα για το μέλλον, και για τα συστήματα ευημερίας επίσης.
<P>
Κάτι για τα συνταξιοδοτικά συστήματα: Πιστεύω ότι η πρόταση που υπέβαλε η εισηγήτρια για μια σταδιακή είσοδο στην ηλικία συνταξιοδότησης είναι απολύτως θαυμάσια. Η άλλη πτυχή που αναφέρει η εισηγήτρια είναι ότι πρέπει να έχουμε τόσο καλά κρατικά συνταξιοδοτικά συστήματα ώστε να ελαχιστοποιήσουμε την ανάγκη ιδιωτικών λύσεων. Συμμερίζομαι αυτήν την άποψη, διότι τα κρατικά συνταξιοδοτικά συστήματα έχουν το πλεονέκτημα να είναι ίσα για άνδρες και γυναίκες. Στα ιδιωτικά συνταξιοδοτικά συστήματα οι γυναίκες πρέπει να πληρώσουν περισσότερο καθώς ζούν περισσότερο. Ο ίδιος προτιμώ ένα συνταξιοδοτικό σύστημα που έχει ως υπόβαθρο την βασική ασφάλεια, η οποία μπορεί μετά να επεκταθεί με μια ασφάλεια όσον αφορά τα έσοδα. Συμμερίζομαι επίσης την άποψη περί εναρμόνισης της φορολογικής πολιτικής και της φορολογικής αντιστροφής που συνεπάγεται την μείωση της φορολόγησης της εργασίας και την αύξηση της περιβαλλοντικής φορολόγησης.

<SPEAKER ID=8 LANGUAGE="NL" NAME="Pronk">
Κύριε Πρόεδρε, θα ήθελα και εγώ να συγχαρώ θερμά την εισηγήτρια για το σημαντικό έργο που επετέλεσε εκπονώντας την έκθεση αυτή. Πιστεύω ότι η μελλοντική εξέλιξη του συστήματος κοινωνικής ασφάλισης θα αποτελέσει ένα από τα σημαντικότερα θέματα που θα απασχολήσουν προσεχώς την Ευρωπαϊκή ?Ενωση. Για το λόγο αυτό επιδοκιμάζω την έκδοση ανακοίνωσης εκ μέρους της Επιτροπής. Τα συστήματα κοινωνικής ασφάλισης που ισχύουν στα διάφορα κράτη μέλη είχαν μια ξεχωριστή ιστορική εξέλιξη. Για τον λόγο αυτό, διαφέρουν σημαντικά μεταξύ τους.
<P>
Το Ευρωπαϊκό Λαϊκό Κόμμα είναι της άποψης ότι τα κράτη μέλη θα πρέπει να εξακολουθήσουν να είναι αρμόδια για τη ρύθμιση του συστήματος κοινωνικής ασφάλισης που εφαρμόζουν. Ωστόσο, είναι απαραίτητο να βελτιωθεί ο συντονισμός των διαφόρων συστημάτων λόγω της ελεύθερης κυκλοφορίας προσώπων και εργαζομένων στην Ευρώπη. Ιδιαίτερα τώρα που σε πολλά κράτη μέλη μεταρρυθμίζονται τα συστήματα κοινωνικής ασφάλισης θα ήταν καλό να χαραχθεί μία κοινή στρατηγική σύγκλισης. Ο απώτερος ακοπός αυτής της κοινωνικής στρατηγικής πρέπει να είναι η διασύνδεση της πολιτικής απασχόλησης που ασκείται στην Ευρωπαϊκή Ένωση με ένα καλό σύστημα κοινωνικής ασφάλισης.
<P>
Από την άποψη αυτή διαφωνούμε με την κ. Weiler η οποία προτίθεται να εξετάσει την ιδέα της δημιουργίας ενός κοινωνικού «φιδιού» με την καθιέρωση θεμελιωδών δικαιωμάτων κοινωνικής προστασίας. Η πρόταση αυτή θα οδηγήσει σε αδιέξοδο όσο δεν υπάρχει συμφωνία σχετικά με τον τρόπο με τον οποίο θα μπορούσε να επιτευχθεί η σύγκλιση των συστημάτων κοινωνικής προστασίας που ισχύουν στα διάφορα κράτη μέλη.
<P>
Υπάρχει ένα τεράστιο χάσμα που διαχωρίζει τα συστήματα που στηρίζονται στο σύστημα του κόμη Βίσμαρκ και το σύστημα που προσφέρει μια βασική κοινωνική προστασία. Το σύστημα Βίσμαρκ σηρίζεται κυρίως στο επαγγελματικό σύστημα, ενώ τα άλλα προσπαθούν να καλύψουν τους πάντες.
<P>
Δυστυχώς, η Επιτροπή παραγνωρίζει συνεχώς την αντίφαση αυτή. Στις Κάτω Χώρες έχει επιτευχθεί ένας συμβιβασμός των δύο συστημάτων. Και εκεί βλέπουμε όμως ότι σε ορισμένες περιπτώσεις υπάρχει κίνδυνος να μην καλύπτοται πλέον οι επαγγελματικοί κίνδυνοι, επειδή επικρατεί η άποψη ότι το γενικό σύστημα προσφέρει επαρκείς εγγυήσεις.
<P>
Στην περίπτωση αυτή, το τίμημα που καλούνται να πληρώσουν οι χήρες στις Κάτω Χώρες είναι πολύ βαρύ. Ωστόσο, η πείρα διδάσκει ότι είναι δυνατό να βρεθεί ένας τρόπος συνδυασμού των δύο συστημάτων. Παρόλ' αυτά, η Επιτροπή στηρίζεται υπερβολικά στην άποψη ότι το σύστημα κοινωνικής προστασίας επαρκεί θυσιάζοντας κατ' αυτό τον τρόπο τα πλεονεκτήματα που προσφέρει το δοκιμασμένο σύστημα του κόμη Βίσμαρκ.
<P>
Ευτυχώς, η εισηγήτρια δεν συμφωνεί με την άποψη αυτή, επειδή έχει συνηθίσει πολύ στην κατάσταση που επικρατεί στη Γερμανία. Καλώ την Επιτροπή να διαμορφώσει σύντομα τη γνώμη της όσον αφορά το γεφύρωμα αυτών των σημαντικότερων αντιφάσεων των ευρωπαϊκών συστημάτων κοινωνικής προστασίας. Αυτό που είναι αξιοσημείωτο είναι ότι όσο περισσότερο βόρεια πηγαίνει κανείς τόσο πιο έντονη είναι η παρουσία της κοινωνικής προστασίας και όσο περισσότερο νότια πηγαίνει κανείς τόσο περισσότερο έντονη γίνεται η παρουσία των συστημάτων κοινωνικής ασφάλισης που συνδέονται με το εισόδημα.
<P>
Από την εποχή που ο Βίσμαρκ καθιέρωσε το πρώτο σύστημά του έχουν αλλάξει πολλά στην κοινωνία, ωστόσο οι 5 κύριοι κίνδυνοι που απειλούν κάθε εργαζόμενο παραμένουν οι ίδιοι: θάνατος, ασθένεια, αναπηρία, γήρας και ανεργία. Εναπόκειται λοιπόν σε μας, σεβόμενοι την αρχή της επικουρικότητας, να μεριμνήσουμε για τη σύγκλιση των διαφόρων συστημάτων κοινωνικής προστασίας με βάση τις νέες εξελίξεις χωρίς να λησμονήσουμε τους κινδύνους που πρέπει να ασφαλισθούν.
<P>
Ορισμένοι από τους κινδύνους αυτούς μπορούν να ασφαλισθούν και στον ιδιωτικό τομέα. Σε ορισμένες περιπτώσεις καθ' ολοκληρίαν, σε άλλες εν μέρει, ενώ σε άλλες η δυνατότητα αυτή δεν υφίσταται ή το κόστος είναι υπερβολικό. Η αρχή της επικουρικότητας δημιουργεί δύο προβλήματα στα οποία πρέπει να δώσουμε ιδιαίτερη προσοχή. Κατά πρώτον, υπάρχει το θέμα των μεθοριακών εργαζόμενων. Θα ήθελα να ζητήσω από το Σώμα να δώσει ιδιαίτερη προσοχή στην περίπτωση των ανθρώπων αυτών οι οποίοι δεν είναι σε θέση να μεταφέρουν ορισμένα ασφαλιστικά δικαιώματα σε περίπτωση που εργάζονται σε μία χώρα και κατοικούν λίγο έξω από τα σύνορά της, με αποτέλεσμα να μένουν συχνά μετέωροι. Η κατάσταση αυτή παρεμποδίζει την ελεύθερη κυκλοφορία εργαζομένων, και αντίκειται στους στόχους της Ευρωπαϊκής ?Ενωσης. Γι' αυτό και υποστηρίζω την πρόταση της κ. Weiler για την αναθεώρηση του κανονισμού 148/71 κατά τέτοιο τρόπο ώστε να λυθούν τα προβλήματα που αντιμετωπίζουν οι μεθοριακοί εργαζόμενοι.
<P>
Το δεύτερο πρόβλημα που απορρέει από την αρχή της επικουρικότητας αφορά την πληρωμή των εισφορών κοινωνικής ασφάλισης. Η είσπραξη εισφορών αποτελεί τη βάση του συστήματος κοινωνικής ασφάλισης στην Οικονομική και Νομισματική ?Ενωση. Γι' αυτό και είναι απαραίτητο να ενταθεί η συνεργασία στους κόλπους αυτής της Ένωσης, εκτός άλλων, με στόχο την καταπολέμηση της διασυνοριακής απάτης στον τομέα της κοινωνικής ασφάλισης, καθώς και άλλων μορφών απάτης στο φορολογικό τομέα.
<P>
Η πολιτική ομάδα του ΕΛΚ θα υποστηρίξει το ψήφισμα της κ. Weiler και καλεί παράλληλα την Επιτροπή να υποβάλει πρόταση για να αρθούν οι αντιθέσεις μεταξύ των ευρωπαϊκών συστημάτων κοινωνικής ασφάλισης.

<SPEAKER ID=9 LANGUAGE="FR" NAME="Hermange">
Κύριε Πρόεδρε, αγαπητοί συνάδελφοι, τα συστήματα κοινωνικής προστασίας που έγιναν γνωστά αμέσως μετά τον Δεύτερο Παγκόσμιο Πόλεμο αντιμετωπίζουν σήμερα, παντού στην Ευρώπη, τα ίδια προβλήματα αντιστοιχίας και διαχρονικότητας, τις ίδιες δυσκολίες. Πρέπει λοιπόν να τα προσαρμόσουμε και να τα διατηρήσουμε εκσυγχρονίζοντάς τα παράλληλα, για να αντιμετωπιστούν οι προκλήσεις του 21ου αιώνα οι οποίες είναι τρεις τον αριθμό.
<P>
Πρώτον, η δημογραφική πρόκληση, η οποία είναι, κατά τη γνώμη μου, η σημαντικότερη όσον αφορά τα προβλήματα κοινωνικής προστασίας, εφόσον στην Ευρωπαϊκή Ένωση τα επόμενα δέκα έως δεκαπέντε χρόνια ο πληθυσμός άνω των 60 ετών θα αυξηθεί κατά 50 %. Αφετέρου, ενώ σήμερα 4 άτομα σε ηλικία εργασίας μπορούν να χρηματοδοτούν τις συντάξεις, το 2020 θα είναι μόνο 2. Η οικονομική πρόκληση είναι επίσης σημαντική γιατί, όπως είδαμε σε προηγούμενες συζητήσεις, έχουμε πολλά προβλήματα ανεργίας. Τέλος, η κοινωνική πρόκληση, η αντιμετώπιση της οποίας είναι ακόμη πιο δύσκολη γιατί αφορά της αναδόμηση της κοινωνικής συνοχής στους κόλπους των κοινωνιών μας.
<P>
Σε αυτό το πνεύμα, η ομάδα μου και εγώ καλωσορίζουμε με ικανοποίηση τα πεδία δράσεων που παρουσίασε η Επιτροπή στην ανακοίνωσή της. Στο ίδιο πνεύμα, θα ήθελα να συγχαρώ την κυρία Weiler για την έκθεσή της και να δηλώσω ότι συντάσσομαι με τις προτάσεις της σχετικά με την κατάρτιση μιας στρατηγικής κοινωνικής σύγκλισης η οποία θα συμπληρώσει την οικονομική και νομισματική ένωση θεσπίζοντας τις κατώτατες κοινωνικές παροχές. Πιστεύω ότι είναι πράγματι απαραίτητο να αποφευχθεί το κοινωνικό ντάμπινγκ στην Ευρωπαϊκή Ένωση για την επιτυχία του ενιαίου νομίσματος.
<P>
Όμως, τα συστήματα κοινωνικής προστασίας οφείλουν να είναι και συστήματα φυσικής αλληλεγγύης. Αυτή η φυσική αλληλεγγύη, αυτή η ανθρώπινη αλληλεγγύη, η οποία είναι απαραίτητη για την ανθρώπινη και την κοινωνική ισορροπία, παραμένει αναγκαία για τις κοινωνίες μας και αποτελεί τον λόγο για τον οποίο αντιτίθεμαι στην πρόταση του εισηγητή σχετικά με την εξατομίκευση της κοινωνικής προστασίας στην Ευρώπη γιατί, κατ'εμέ, θα ήταν εσφαλμένη. Πιστεύω ότι πρέπει, σύμφωνα με τα διαρθρωμένα συστήματα κοινωνικής προστασίας, να στηρίξουμε ενεργά τη φυσική αλληλεγγύη και ιδιαίτερα μια ισχυρή οικογενειακή πολιτική προκειμένου να προωθηθεί μια πιο ανθρώπινη, λιγότερο διαρθρωμένη και λιγότερο δαπανηρή προσέγγιση της κοινωνικής προστασίας.
<P>
Στο πλαίσιο αυτό, πιστεύω ότι στην Ένωσή μας, οι οικογένειες με παιδιά πρέπει να λαμβάνουν βοήθεια λόγω της συμβολής τους στην κοινωνία μέσω της αναπαραγωγής, της επένδυσης στο μέλλον, και του δυναμισμού που χαρίζουν στις οικονομίες. Εντούτοις, θα υπερψηφίσουμε το κείμενο κύριε Πρόεδρε, αγαπητοί συνάδελφοι, λαμβάνοντας υπόψη τις ευθύνες μας απέναντι στα παιδιά μας, προκειμένου να τους κληροδοτήσουμε μια Ευρώπη η οποία να ευνοεί την ανάπτυξή τους.

<SPEAKER ID=10 LANGUAGE="NL" NAME="Boogerd-Quaak">
Πρόεδρε, η καλύτερη προστασία του συστήματος κοινωνικής ασφάλισης εξακολουθεί να είναι η δημιουργία θέσεων εργασίας στην Ευρώπη. Διάβασα στην εφημερίδα και πληροφορήθηκα σήμερα το πρωί από τη βελγική τηλεόραση ότι το Συμβούλιο δεν κατόρθωσε χθες να σημειώσει ουσιαστική πρόοδο επί του σημείου αυτού. Θα ήθελα να πληροφορηθώ από τον Επίτροπο Flynn σε ποια σημεία έχει ενδεχομένως επιτευχθεί πρόοδος σε σχέση με τη Σύνοδο Κορυφής για την απασχόληση και αν υπάρχει ελπίδα να προωθηθούν θέματα όπως η ανανέωση των φορολογικών συστημάτων και η διαφορετική χρήση του ΦΠΑ. ?Οπως και να έχουν τα πράγματα, αντιλαμβάνομαι ότι η πρότασή μας σχετικά με την καταπολέμηση της ανεργίας των νέων δεν βρήκε απήχηση.
<P>
Το δεύτερο σημείο στο οποίο θα ήθελα να αναφερθώ αφορά το θέμα των συντάξεων. Συνάδελφοι, ο τίτλος της έκθεσης αυτής είναι «Εκσυγχρονισμός της κοινωνικής προστασίας» και πιστεύουμε ακράδαντα ότι στα πλαίσια της προσπάθειας αυτής απαιτείται μια νέα προσέγγιση των συστημάτων συνταξιοδότησης που ισχύουν στην Ευρώπη. Δεν αναφέρομαι στην αποδυνάμωση, αλλά στον εκσυγχρονισμό τους. Είναι αλήθεια ότι, παράλληλα με τη βασική σύνταξη, το θέμα των συμπληρωματικών συντάξεων μπορεί να εναποτεθεί περισσότερο στην ατομική πρωτοβουλία. Σε μία περισσότερο ευέλικτη αγορά εργασίας αυτό θα ήταν απαραίτητο προκειμένου να αυξηθεί η επιρροή που μπορεί να ασκεί το κάθε άτομο στις βασικές και τις συμπληρωματικές συντάξεις που λαμβάνει. Ο στόχος δεν είναι η εξασθένηση του ατόμου, αλλά η ενίσχυση των εξουσιών του. Λυπούμαι πάρα πολύ που μια τροπολογία που καταθέσαμε επί του σημείου αυτού δεν φαίνεται να έχει ελπίδες να εγκριθεί, κυρίως επειδή προσκρούει στην αντίδραση των Γερμανών, ακόμη και των Χριστιανοδημοκρατών.
<P>
Η Επιτροπή για τα Δικαιώματα της Γυναίκας αναφέρθηκε στο θέμα της φύλαξης των παιδιών. Είμαστε οπωσδήποτε υπέρ τη μέριμνας για τη φύλαξη των παιδιών. Θα προτιμούσαμε όμως ο στόχος αυτός να επιτευχθεί με συγκλίνουσες και όχι δεσμευτικές συμφωνίες σε ευρωπαϊκή κλίμακα.
<P>
Τέλος, θα ήθελα να υπογραμμίσω το θέμα των μεθοριακών εργαζόμενων στο οποίο αναφέρθηκε ο κ. Pronk, και να συγχαρώ από την άποψη αυτή την κ. Weiler για την έκθεσή της. Είμαι βέβαιη ότι η έκθεσή της είναι καλύτερη από την περσινή, παράλληλα όμως πιστεύω ότι, όταν μιλάμε για τον εκσυγχρονισμό της κοινωνικής προστασίας πρέπει να έχουμε το θάρρος να λάβουμε εκσυγχρονιστικά μέτρα και αυτό είναι κάτι που λείπει κάπως από την έκθεση.

<SPEAKER ID=11 LANGUAGE="FI" NAME="Ojala">
Αξιότιμε κύριε Πρόεδρε, θεωρώ την έκθεση της κυρίας Weiler εξαιρετική, στον βαθμό που αναδεικνύει ανάγλυφα τη σημασία της κοινωνικής προστασίας στην ευρωπαϊκή ανάπτυξη, ανταγωνιστική ικανότητα και ευημερία. Παρ' όλα αυτά, επιθυμώ προσωπικά στη δική μου αντιφώνηση να συγκεντρώσω την προσοχή μου στη σημασία των δημόσιων υπηρεσιών, ιδιαίτερα στην προσφορά της κοινωνικής προστασίας.
<P>
Στην ανάλυση της Επιτροπής με ξενίζει η άποψη που παρουσιάζεται, σύμφωνα με την οποία μόνο οι ιδιωτικές υπηρεσίες οι οποίες λειτουργούν με γνώμονα τους κανόνες της αγοράς, θα μπορούν να είναι οικονομικά συμφέρουσες και να προσφέρουν και ποιότητα. Η σκανδιναβική εμπειρία καταδεικνύει πως οι δημόσιες υπηρεσίες είναι συχνά για την εθνική οικονομία και ποιοτικά ανώτερες αλλά και από οικονομική άποψη, πιο συμφέρουσες σε σύγκριση με τις ιδιωτικές. Όταν για παράδειγμα συγκριθούν οι δαπάνες των υπηρεσιών υγείας σε διάφορες χώρες, μπορεί να διαπιστωθεί πως το ιδιωτικό σύστημα στις ΗΠΑ, βασισμένο ολότελα στις ασφαλιστικές εταιρείες, είναι κατά πολύ δαπανηρότερο από το σκανδιναβικό σύστημα το οποίο είναι οργανωμένο από το κράτος και τους δήμους.
<P>
Με τις δημόσιες κοινωνικές υπηρεσίες και τις υπηρεσίες υγείας είναι προσέτι δυνατόν να εξασφαλιστεί η πρόσβαση στις υπηρεσίες αυτές για όλους· ακόμα και στις αραιοκατοικημένες περιοχές οι οποίες δεν θα ενδιέφεραν μια ιδιωτική επιχείρηση εξιδεικευμένη στον τομέα παροχής υπηρεσιών. Οι υπηρεσίες που απευθύνονται σε όλο τον κόσμο, εξασφαλίζουν επιπλέον, πως όλοι, φτωχοί και πλούσιοι, μπορούν να έχουν πρόσβαση σε υπηρεσίες υψηλής ποιότητας. Η αρχή αυτή αποτελεί κατά τη γνώμη μου έναν από τους ακρογωνιαίους λίθους της κοινωνικής ισότητας. Με αυτή την έννοια εύχομαι, πως όταν συζητάμε για την κοινωνική δικαιοσύνη, να μην ξεκινάμε αυτόματα από την υπόθεση πως οι υπηρεσίες επιβάλλεται να είναι ιδιωτικές.

<SPEAKER ID=12 LANGUAGE="DE" NAME="Wolf">
Κύριε Πρόεδρε, αγαπητές κυρίες και κύριοι συνάδελφοι, η κυρία Weiler μας κατέθεσε εδώ μια έκθεση, στην οποία μετρά με ακρίβεια τις κύριες διαστάσεις της ευρωπαϊκής κοινωνικής ασφάλισης για το μέλλον και τις θέτει σε μια προοπτική. Εναπόκειται τώρα στην Επιτροπή να κάνει πράξη αυτόν τον σαφή προσανατολισμό.
<P>
Δεν θα ήθελα τώρα να υπεισέλθω για μια ακόμη φορά σε όλες τις λεπτομέρειες, αλλά θα ήθελα να θίξω μονάχα ένα βασικό πρόβλημα που αποτελεί εμπόδιο ακόμα για την κοινωνική ασφάλιση στην Ευρώπη. Αυτό το πρόβλημα είναι η ιδέα ότι επρόκειτο να δημιουργηθεί ένα ενιαίο ευρωπαϊκό σύστημα κοινωνικής ασφάλισης. Πιστεύω πως η ιδέα αυτή που έτρεφαν κατά πάσα πιθανότητα οι ιδρυτές και ιδρύτριες - οι οποίες ήταν μάλλον λιγότερες - είναι εσφαλμένη και θα πρέπει να την αποχωριστούμε.
<P>
Κι αν ακόμη αποκτήσουμε μια ενιαία εσωτερική αγορά, θα συνεχίσουμε να έχουμε διαφορετικές συνθήκες διαβίωσης, όχι μόνο από άποψη επιπέδου, αλλά και ποιοτικά διαφορετικές συνήθειες και προσδοκίες για τη ζωή και επομένως διαφορετικές παραδόσεις στην κοινωνική ασφάλιση, διαφορετικούς συσχετισμούς δυνάμεων, και ρυθμίσεις μεταξύ των συμβαλλομένων μερών στις συλλογικές συμβάσεις, μεταξύ των κοινωνικά πραττόντων. Όλα αυτά έχουν διαμορφώσει ιστορικούς συμβιβασμούς στα κράτη μέλη, οι οποίοι δεν μπορούν να αρθούν τόσο απλά.
<P>
Θα ήταν λάθος όμως να συμπεράνει κανείς ότι είναι αδύνατο να δημιουργηθεί ένα ευρωπαϊκό μέλλον ενιαίας κοινωνικής ασφάλισης. Θα πρέπει εδώ να αλλάξει ο τρόπος σκέψης, θα πρέπει να σκεφθεί κανείς προς την κατεύθυνση ενιαίων στόχων που μπορούν να τεθούν δεσμευτικά. Μπορεί να πει κανείς σχηματικά ότι το ζητούμενο είναι αφενός η προστασία όλων εκείνων που ζουν και εργάζονται στην Ευρώπη περισσότερο από τους κινδύνους της εξαρτημένης εργασίας, παρά από τον κίνδυνο της ηλικίας, της ασθένειας, της ανεργίας, της έκπτωσης των προσόντων.
<P>
Αφ΄ετέρου, επιδιώκεται να εξασφαλιστεί για όλους όσοι ζουν και εργάζονται στην Ευρώπη ότι θα απολαμβάνουν το επίπεδο ευημερίας του εκάστοτε κράτους μέλους ή της εκάστοτε περιοχής και δεν θα απωθούνται στη φτώχεια και τον κοινωνικό αποκλεισμό. Αυτοί είναι οι δύο πολύ απλοί στόχοι. Εάν το σκεφθεί κανείς έτσι απλά, μπορεί να αρχίσει να σχεδιάζει τους μηχανισμούς, με τους οποίους θα συνέβαλλαν τα διάφορα κράτη μέλη από κοινού σε διαφορετικές καταστάσεις, με διαφορετικές παραδόσεις λύσεων, στη σύγκλιση όσον αφορά την προστασία αυτών των συμφερόντων και την εξασφάλιση από τον κίνδυνο. Έτσι θα διασφαλιζόταν για όλους τους άνδρες και τις γυναίκες πολίτες της Ευρώπης εντός της εσωτερικής αγοράς - ακόμα και στους μισθωτούς - ένα πραγματικό δίκαιο των πολιτών, ανδρών και γυναικών. Είναι πια καιρός για κάτι τέτοιο σε αυτή την κατάσταση, στην οποία συνεχώς γίνεται προσπάθεια να υπονομευτούν τα κεκτημένα του δικαίου των πολιτών για την εξαρτημένη εργασία.

<SPEAKER ID=13 LANGUAGE="FR" NAME="de Lassus">
Κύριε Πρόεδρε, αγαπητοί συνάδελφοι, η ομάδα της Ευρωπαϊκής Ριζοσπαστικής Συμμαχίας συντάσσεται πλήρως με τα εξαιρετικά συμπεράσματα της κυρίας Weiler. Επιθυμώ να την συγχαρώ για την συμβολή της, η οποία μας ωθεί στην θέσπιση μιας ευρωπαϊκής πολιτικής κοινωνικής προστασίας.
<P>
Πρέπει να υπενθυμίσουμε έντονα ότι οι παρατεινόμενες διαφορές ανάμεσα στα συστήματα προστασίας που καλύπτουν τους πολίτες διαφόρων κρατών μελών, επαναφέρουν τη δυσλειτουργία της υποτιθέμενης ενιαίας, εσωτερικής αγοράς, μόνο μέσω της οικονομικής απορρύθμισης, και ότι οι παρατεινόμενες αυτές διαφορές εισάγουν στρεβλώσεις του ανταγωνισμού και προκαλούν τελείως παράλογες ενδο-ευρωπαϊκές μετεγκαταστάσεις. Οφείλουμε να εξετάσουμε επειγόντως και επισταμένως τα κοινωνικά θέματα της Συνθήκης του Αμστερνταμ που εκκρεμούν.
<P>
Κατά τη γνώμη μας, η Επιτροπή οφείλει να αρχίσει αποφασιστικά τις διαπραγματεύσεις για τον καθορισμό των κατώτατων ορίων και να θεσπίσει μια κοινή σχέση σταθερότητας, η οποία ενδεχομένως αξίζει μια πιο ελκυστική ονομασία από το "κοινωνικό φίδι». Εγώ θα πρότεινα απλά την ονομασία "κοινωνικός δεσμός». Οφείλει επίσης να καθορίσει έναν ποιοτικό και αποτελεσματικό στόχο ο οποίος θα επιτρέψει τη σύγκλιση προς τα άνω των πολιτικών των κρατών μελών. Πρέπει να αγωνιστούμε με αποφασιστικότητα και σε όλους τους τομείς, για να εξαλείψουμε τις διακρίσεις που εμφανίζονται από το πέρασμα μιας προστασίας που στηρίζεται στην οικογένεια σε μια προστασία η οποία σέβεται την ελευθερία κάθε ατόμου. Θα ήθελα να υπενθυμίσω ότι η οδηγία για την κοινωνική προστασία των ανεξάρτητων εργαζομένων είναι επείγουσα.
<P>
Τέλος, οφείλουμε να αναζητήσουμε μεγαλύτερη αποτελεσματικότητα καθώς και μείωση του αυξητικού ρυθμού των δαπανών για την υγεία, δίνοντας προτεραιότητα στην ενημέρωση και την πρόληψη, όπως υπογραμμίζει η κυρία Weiler. Όμως η γήρανση του πληθυσμού και η πολυπλοκότητα των ιατρικών τεχνικών δεν μας επιτρέπει να αναμένουμε μια μείωση της απόλυτης αξίας του κόστους νοσηλείας. Η ποιότητα ζωής και ο πολιτισμός στην Ευρώπη προϋποθέτουν ότι ξέρουμε να αναγνωρίζουμε τον πρωτότυπο χαρακτήρα του κοινωνικού κόσμου που θα δημιουργήσουμε μαζί. Έχουμε το δικαίωμα ενός κατώτατου εισοδήματος για την επιβίωσή μας. Έχουμε το δικαίωμα να θεωρούμε ότι η υγεία δεν είναι εμπόριο.
<P>
Καθένας από εμάς κατανοεί ότι δεν μπορούμε να συνεχίσουμε το άνοιγμα των αγορών, την επιβεβαίωση του ελεύθερου ανταγωνισμού και την αξιοποίηση της εξατομίκευσης εάν ταυτόχρονα δεν μεριμνούμε για την ανάπτυξη των μηχανισμών συνοχής και ισορροπίας της κοινωνίας μας που εκφράζουν τα καθεστώτα αλληλεγγύης. Η Επιτροπή πρέπει να ευνοήσει την διατήρηση και την ανάπτυξη αυτών των καθεστώτων. Δεν πρέπει να τα καθιστά κοινότοπα επιβάλλοντας τους κανόνες εμπορικών συμβολαίων.
<P>
Αντίθετα, οφείλει να προετοιμάσει επειγόντως μια οδηγία για τον εντοπισμό τους, αναγνωρίζοντας τον ειδικό χαρακτήρα κοινωνικής ωφέλειας που έχουν, ο οποίος διακρίνεται από την δομή της κοινωνίας των ατόμων, την απουσία των κινδύνων, τις κοινωνικές υπηρεσίες που επιβαρύνουν την τιμολόγηση του κόστους και να επιβεβαιώνει τις καταλληλότερες μεθόδους ενημέρωσης και πρόληψης.
<P>
Σε αυτήν την διπλή κατεύθυνση εμβάθυνσης της σύγκλισης των πολιτικών κοινωνικής προστασίας ανάμεσα στα κράτη μέλη και καθορισμού των κανόνων που εφαρμόζονται στα καθεστώτα αλληλεγγύης ελπίζουμε να πορευθεί αποφασιστικά η Ευρωπαϊκή Ένωση, έχοντας την βεβαιότητα ότι εξυπηρετεί ταυτόχρονα την οικονομική ισχύ των οργανισμών της, την κοινωνική συνοχή των πολιτών της και τον απαστράπτοντα ανθρωπισμό του πολιτισμού της.

<SPEAKER ID=14 LANGUAGE="DA" NAME="Lis Jensen">
Κύριε Πρόεδρε, η έκθεση της κ. Weiler για τον εκσυγχρονισμό και τη βελτίωση της κοινωνικής προστασίας στην Ευρωπαϊκή Ένωση οδηγεί μεταξύ άλλων στην ανάγκη να υπάρξει δραστηριοποίηση για λήψη κοινωνικών παροχών. Τα κράτη μέλη έχουν πετύχει κάτι τέτοιο κυρίως στην πολιτική τους στον τομέα αυτό, κι έτσι συμβαίνει και στη Δανία, όπου ακόμη γίνονται προσπάθειες για το πώς και πότε οι άνεργοι θεωρούνται ότι μπορούν να επαντενταχθούν στην αγορά εργασίας. Η Barbara Weiler δήλωσε στην έναρξη της σημερινής συζήτησης ότι δεν πιστεύει ότι τα κριτήρια σύγκλισης της ΟΝΕ εμποδίζουν μια κοινωνική προστασία μέσα σε λογικά πλαίσια. Εγώ ωστόσο δεν είμαι τόσο σίγουρη ότι έχει δίκιο. Αρκεί να σκεφτείτε τις μεγάλες διαδηλώσεις διαμαρτυρίας που έχουν γίνει σε μερικά κράτη μέλη, όπου οι κοινωνικές περικοπές που γίνονται ως επακόλουθο της προσπάθειας σύγκλισης με την ΟΝΕ ήταν τόσο σκληρές που ο κόσμος αναγκάστηκε να διαμαρτυρηθεί. Το κατανοώ πολύ καλά αυτό λόγω επίσης του γεγονότος ότι η ΟΝΕ κάθε άλλο παρά χαίρει λαϊκής υποστήριξης. Στη Δανία έχουμε σχετικά μεγάλο δημόσιο τομέα, και οι κοινωνικές παροχές συνεχίζουν κατά μεγάλη πλειοψηφεία να είναι κρατική υπόθεση. Όμως κυριαρχεί μια αβεβαιότητα στον πληθυσμό για το μέλλον της κοινωνικής ασφάλισης, κι αυτό όχι μόνο εξαιτίας της σύγκλισης με τη ΟΝΕ, που τόσο πολύ πασχίζει να πετύχει η δανέζικη κυβέρνηση, παρόλο που η Δανία δεν θα συμμετάσχει στην τρίτη φάση της ΟΝΕ.
<P>
Όσον αφορά τη συνθήκη του Αμστερνταμ, θα μου επιτρέψετε να πω ότι είμαι πολύ ικανοποιημένη που ακόμη δεν υπάρχει ομοφωνία στο Συμβούλιο όσον αφορά την κοινωνική ασφάλιση, αλλά επίσης εύχομαι να μην ήταν μόνο η Μεγάλη Βρετανία και η Γερμανία που μπλοκάρουν. Κρίνω ότι λείπει μια ξεκάθαρη αποστασιοποίηση της Δανίας σε αυτό το θέμα, διότι στις δανέζικες συζητήσεις επί του θέματος γίνεται πολύς λόγος για να τονιστεί ότι η κοινωνική πολιτική θα συνεχίσει να είναι υπόθεση των κρατών μελων και ότι θα συνεχίσει να είναι εθνική υπόθεση. Προφανώς όμως οι Δανοί αντιπρόσωποι δεν εφαρμόζουν κάτι τέτοιο στο Συμβούλιο.

<SPEAKER ID=15 LANGUAGE="DE" NAME="Raschhofer">
Κύριε Πρόεδρε! Χαιρετίζω την έκθεση της κυρίας Weiler για τον εκσυγχρονισμό και τη βελτίωση της κοινωνικής προστασίας στην Ευρωπαϊκή Ένωση, γιατί επισημαίνει δύο σημαντικά σημεία. Πρώτον: οι κοινωνικές συνθήκες πλαίσιο στην Ευρωπαϊκή Ένωση έχουν αλλάξει δραματικά. Δεύτερον: τα συστήματα κοινωνικής προστασίας των κρατών μελών μπορούν μόνο τότε να εξακολουθήσουν να χρηματοδοτούνται, εάν εκσυγχρονιστούν το συντομότερο, ενώ για τη χρηματοδότηση και για τον εκσυγχρονισμό είναι υπεύθυνα τα κράτη μέλη.
<P>
Πιστεύω πως είναι ουτοπικό ένα ενιαίο κοινωνικό σύστημα σε μια Ευρώπη με όλες της τις διαφορές από την ποικιλότητα των περιοχών, τη διαφορετική ιστορική εξέλιξη και προπαντός τα διαφορετικά συστήματα χρηματοδότησης. Για αυτόν τον λόγο χαιρετίζω την τροπολογία 16 του ΕΛΚ. Μίλησα στην αρχή για τις αλλαγμένες συνθήκες πλαίσιο. Ιδιαίτερα δραματικά πλήττονται από αυτό οι γυναίκες. Σε πολλές περιπτώσεις η φτώχεια είναι γένους θηλυκού. Για αυτόν τον λόγο συμμερίζομαι τις προτροπές που αναφέρονται σε αυτήν την έκθεση για κοινωνική εξασφάλιση της γυναίκας. Είναι ιδιαίτερα σημαντικό να θεμελιώνεται κατά τα χρονικά διαστήματα για την ανατροφή και φροντίδα ενός παιδιού δικαίωμα σύνταξης. Οτιδήποτε άλλο θα σήμαινε ότι τιμωρούμε τις γυναίκες για το ότι αφιερώνονται σε οικογενειακά καθήκοντα, κάτι που σε τελευταία ανάλυση θα αποτελούσε χτύπημα κατά της οικογένειας.

<SPEAKER ID=16 LANGUAGE="EN" NAME="Waddington">
Kύριε Πρόεδρε, υπάρχουν σαφείς ενδείξεις ότι το φημισμένο ευρωπαϊκό κοινωνικό μοντέλο και τα συστήματα κοινωνικής προστασίας των κρατών μελών δεν ανταποκρίνονται στις νέες προκλήσεις των μεταβαλλόμενων μοντέλων εργασίας, των μεταβαλλόμενων οικονομικών, κοινωνικών και δημογραφικών μοντέλων και στην παγκοσμιοποίση των αγορών. Οι νέες αυτές προκλήσεις αποτέλεσαν αντικείμενο πολλών εκθέσεων του Κοινοβουλίου αυτού: υψηλά ποσοστά ανεργίας, γηράσκων πληθυσμός, επιδείνωση των κοινωνικών αποκλεισμών και συνεχείς, αλλά διαφορετικής φύσης κάθε φορά, ανισότητες μεταξύ ανδρών και γυναικών.
<P>
Αυτή η ανακοίνωση της Επιτροπής καθώς και η εξαιρετική έκθεση της Barbara Weiler, καλύπτουν την ανάγκη εκσυγχρονισμού και βελτίωσης της κοινωνικής προστασίας στην Ευρώπη, την ανάγκη για ανταπόκριση στις νέες αυτές προκλήσεις και την ανάγκη εξασφάλισης ενός κοινωνικού μοντέλου που θα σέβεται την ανθρώπινη αξιοπρέπεια. Πρέπει σαφώς να αναζητήσουμε νέους τρόπους που θα εξασφαλίζουν ικανοποιητικό επίπεδο κοινωνικής προστασίας, το οποίο θα διευκολύνει και θα ενθαρρύνει περισσότερους άνδρες και γυναίκες που είναι σε ηλικία κατάλληλη για εργασία να βρίσκουν δουλειά και να κερδίζουν ένα αξιοπρεπές εισόδημα που θα τους επιτρέπει να φροντίζουν τις οικογένειές τους, να μπορούν να εξασφαλίζουν ισόβια κατάρτιση και να παραμένουν στις εργασίες τους. Χρειαζόμαστε ένα σύστημα κοινωνικής προστασίας που θα αναγνωρίζει ότι πολλοί άνθρωποι, ιδιαίτερα γυναίκες, αντιμετωπίζουν φτώχεια όταν συνταξιοδοτούνται διότι δεν είχαν την ευκαιρία να δημιουργήσουν τις προϋποθέσεις για επαγγελματικές συντάξεις και το σύστημα κοινωνικής προστασίας εκείνο που θα δίνει μεγάλη σημασία στα παιδάκια της Ευρώπης και θα ενδιαφέρεται για το ότι πολλά από αυτά, για παράδειγμα το ένα στα τρία στο Ηνωμένο Βασίλειο, μεγαλώνουν σε σπίτια που βρίσκονται σε κατάσταση φτώχειας.
<P>
Δυστυχώς, οι συνέπειες των οικονομικών και βιομηχανικών μεταβολών πλήττουν με μεγάλη συχνότητα τα άτομα, τις οικογένειες και τις τοπικές κοινότητες που είναι θύματα της νέας τάξης πραγμάτων χωρίς κατάλληλη υποστήριξη. Κάτι τέτοιο διαπίστωσα κι εγώ ο ίδιος στην εκλογική μου περιφέρεια με το κλείσιμο των ορυχείων και τον καταστροφικό του αντίκτυπο. Τα ζητήματα αυτά πρέπει να επιλυθούν κατά τρόπο δραστικό και συστηματικό στον οικονομικό σχεδιασμό, τις πολιτικές απασχόλησης, την επεξεργασία συνταξιοδοτικών προγραμμάτων, τις πρωτοβουλίες εκπαίδευσης και κατάρτισης και την κοινωνική πρόνοια. Η έκθεση αυτή δίνει έμφαση σε ζωτικούς τομείς δράσης και ελπίζω ότι το Κοινοβούλιο, υποστηρίζοντας αυτή την έκθεση, θα συμβάλλει σημαντικά στον εκσυγχρονισμό των συστημάτων κοινωνικής προστασίας τα οποία αποδεικνύουν την αλληλεγγύη μας ως Ευρωπαίων.

<SPEAKER ID=17 NAME="Θεωνάς">
Κύριε Πρόεδρε, θα ήθελα πρώτα από όλα να συγχαρώ την κ. Weiler για την ποιότητα της εργασίας της. Ωστόσο, θα ήθελα να κάνω ορισμένες παρατηρήσεις:
<P>
πρώτον, η αλλαγή των πηγών χρηματοδότησης της κοινωνικής ασφάλισης από την εργασία σε οικολογικούς και ενεργειακούς χώρους, η οποία με επιμονή προβάλλεται από πολλές πλευρές και την οποία προτείνει και η έκθεση της εισηγήτριας, ενέχει τον κίνδυνο πλήρους αποδιάρθρωσης του κοινωνικοασφαλιστικού συστήματος, τουλάχιστον στο σκέλος των εσόδων του;
<P>
δεύτερον, τα τοπικά σύμφωνα απασχόλησης που προβάλλονται με την μορφή των εταιρικών σχέσεων ανάμεσα στις τοπικές δημόσιες αρχές, τους ιδιώτες και τα συνδικάτα και τα οποία θα αίρουν ρυθμιστικούς, οικονομικούς και θεσμικούς φραγμούς, όπως λέει η έκθεση, αποτελούν ήδη στην πράξη όχι κινητήριο μοχλό για την απασχόληση, αλλά ιδιαίτερα αποτελεσματικό όχημα για την ανατροπή βασικών δικαιωμάτων και κατακτήσεων της εργατικής τάξης, αφού τα περισσότερα τοπικά σύμφωνα δεν δεσμεύονται ούτε από συλλογικές συμβάσεις, ούτε από άλλες ρυθμίσεις εργατικής νομοθεσίας;
<P>
τρίτον, θα αναφερθώ στην ένταση της φωνής του Ευρωπαϊκού Κοινοβουλίου για το μέλλον της κοινωνικής προστασίας. Το ευρωπαϊκό κοινωνικό μοντέλο, αγαπητοί συνάδελφοι, κυριολεκτικά κατεδαφίζεται. Η οικονομική και νομισματική πολιτική της 'Ενωσης έχει ως τίμημα την δραματική αύξηση της ανεργίας και συνθλίβει την κοινωνική πολιτική. Η φωνή μας θα έπρεπε να γίνει κραυγή για το συντελούμενο έγκλημα σε βάρος των ασθενέστερων κοινωνικών ομάδων και τέτοιο χαρακτήρα δεν έχει η έκθεση που συζητάμε. Δεν ονομάζουμε τους πραγματικούς υπεύθυνους με το όνομά τους.

<SPEAKER ID=18 LANGUAGE="PT" NAME="Ribeiro">
Κύριε Πρόεδρε, θέλω και εγώ να προσθέσωτη φωνή μου σε αυτούς που απευθύνουν τα συγχαρητήριά τους στην εισηγήτρια και συγχαίρουν τη συνάδελφο Weiler για την εργασία της, για τις εξαίρετες προθέσεις της και τις αξιόλογες προτάσεις της.
<P>
Υπογραμμίζω και υποστηρίζω την πρόθεση να εκσυγχρονίσουμε το ονομαζόμενο "ευρωπαϊκό κοινωνικό πρότυπο», ένα πρότυπο που θεμελιώνεται στην αλληλεγγύη, καθώς και στην προστασία των πολιτών από την αυξανόμενη κοινωνική περιθωριοποίηση. Υπογραμμίζω και υποστηρίζω την πρόταση να εισαχθούν αλλαγές προς προοδευτική κατεύθυνση, που θα συμβάλλουν στον τερματισμό της διακριτικής μεταχείρισης των γυναικών. Αλλά θα ήθελα επίσης να τονίσω -μιας και πρόκειται για εξαιρετικά καίριο θέμα- ότι ο εκσυγχρονισμός της κοινωνικής προστασίας δεν θα πρέπει να οδηγήσει στη στρέβλωσή της, δεν θα πρέπει να τη μεταβάλει σε έναν συντελεστή παραγωγής και σε ανταλλαγματικό νόμισμα για την απασχόληση, στο πλαίσιο μιας ανταγωνιστικότητας η οποία περιφρονεί τις ελάχιστες κοινωνικές προδιαγραφές. Η κοινωνική προστασία συνιστά ένα σύνολο κοινωνικών δικαιωμάτων τα οποία κατακτήθηκαν με κόπο και που εξελίσσονται προς προοδευτική κατεύθυνση. Θα ήταν απαράδεκτο τα κοινωνικά αυτά δικαιώματα να περιοριστούν, με ύπουλο τρόπο, σε απλά ατομικά δικαιώματα, σε αναβαλλόμενες ανταμοιβές για όλους όσοι σήμερα έχουν τη δυνατότητα να πληρώσουν και που, στο μέλλον, θα μετατραπούν σε γραμμάτια και άλλες λογιστικές καταχωρήσεις προς όφελος μιας νέας, κερδοφόρας επιχειρηματικής δραστηριότητας.

<SPEAKER ID=19 NAME="Flynn">
Κύριε Πρόεδρε, η ανακοίνωσή μας για τον εκσυγχρονισμό και την βελτίωση της κοινωνικής προστασίας στην Ευρωπαϊκή Ένωση βασίζεται στο πλαίσιο ενός ευρωπαϊκού διαλόγου για το μέλλον της κοινωνικής προστασίας που ξεκίνησε τον Οκτώβριο του 1995. Ο διάλογος στέφθηκε με πραγματική επιτυχία και το Ευρωπαϊκό Κοινοβούλιο συμμετείχε ενεργά στη διαδικασία κοινού προβληματισμού. Θα ήθελα επί της ευκαιρίας να ευχαριστήσω το Κοινοβούλιο και ιδιαίτερα την εισηγήτριά του κ. Weiler, για την εμπεριστατωμένη και εμπνευσμένη συμβολή της στον διάλογο αυτό.
<P>
Ο διάλογος έδειξε σαφή ομοφωνία πάνω σε συγκεκριμένα σημεία. Πρώτον, ότι η κοινωνική προστασία είναι βασικό στοιχείο του ευρωπαϊκού κοινωνικού μοντέλου και ζωτικός παράγοντας διατήρησης της κοινωνικής συνοχής και αλληλεγγύης. Η κοινωνική προστασία είναι τόσο σημαντική σήμερα όσο και όταν πρωτοδημιουργήθηκαν τα συστήματά μας πριν μερικές δεκαετίες. Πράγματι, καθώς ο εργασιακός τομέας γίνεται όλο και λιγότερο ασφαλής, τόσο ενισχύεται η ανάγκη για αποτελεσματική κοινωνική προστασία. Η κοινωνική προστασία θα πρέπει να προσαρμοστεί στις νέες ανάγκες και συνθήκες και θα ήθελα να τονίσω ότι αυτό δεν συνεπάγεται και αποδυνάμωση του κράτους πρόνοιας. Συνεπάγεται εκσυγχρονισμό του. Και τέλος, σε συνδυασμό με την επικουρικότητα, τα κράτη μέλη θα πρέπει να αποφασίσουν τί θα δαπανήσουν και πώς θα το δαπανήσουν.
<P>
Υπάρχει ακόμη και η ευρωπαϊκή διάσταση σ' αυτήν την διαδικασία προσαρμογής. Τα κράτη μέλη μπορούν να μάθουν το ένα απ' το άλλο και στο σημείο αυτό η Επιτροπή θα παίξει αποφασιστικό ρόλο. Η ανακοίνωση την οποία σήμερα συζητάτε επιταχύνει τη διαδικασία και προσδιορίζει ορισμένα βήματα προόδου σε τέσσερις βασικές προκλήσεις. Πρώτον, την ανάγκη προσαρμογής της κοινωνικής προστασίας σε νέους τρόπους εργασίας και την βελτίωση των συστημάτων μας ώστε να γίνουν πιο αποτελεσματικά στο να βοηθούν τους ανθρώπους να εισχωρήσουν και να παραμείνουν στην αγορά εργασίας. Αυτή είναι και η κύρια απάντηση σ' αυτήν την πρωινή συνεδρίαση.
<P>
Συγκεκριμένα, τα κράτη μέλη πρέπει να εξασφαλίσουν ότι τα φορολογικά συστήματα και τα συστήματα πρόνοιας εργάζονται από κοινού για τη διεύρυνση των κινήτρων για αναζήτηση εργασίας. Στο σημείο αυτό υπάρχει στενός δεσμός με το σχέδιο κατευθυντήριων γραμμών της Επιτροπής σχετικά με τις πολιτικές απασχόλησης των κρατών μελών για το 1998, οι οποίες δίνουν ιδιαίτερη έμφαση στην προώθηση της ατομικής δυνατότητας απασχόλησης. Η κ. Boogerd-Quaak έθιξε το ζήτημα προόδου των συζητήσεων του Ευρωπαϊού Συμβουλίου για την Απασχόληση. Το Συμβούλιο Ecofin συνεδρίασε χθες και η συζήτηση που διεξήχθη ήταν καλή. Όταν λήξουν όλες οι διαπραγματεύσεις, το σημαντικό για τους υπουργούς Οικονομικών είναι να τους καταφέρουμε να κάνουν λόγο για "δουλειές». Αυτό και μόνο αποτελεί σημαντικό βήμα προόδου. Όμως χθες έγινε μια καλή συζήτηση και ένας αριθμός υπουργών -σε διαφορετικό βαθμό- φάνηκαν αρκετά θετικοί απέναντι στη θέση της Επιτροπής. Ορισμένα αρνητικά σχόλια έγιναν σχετικά με τους στόχους, όμως ο Πρωθυπουργός και ο Προεδρεύων κατέστησαν αρκετά σαφές ότι οι συνολικοί στόχοι είναι συνέπεια των κατευθυντήριων γραμμών και δεν είναι ποσοτικοποιημένοι όσον αφορά τα κράτη μέλη.
<P>
Πολλή μεγάλης υποστήριξης έτυχαν και οι τρεις ευρωπαϊκοί στόχοι για την ανεργία των νέων, την μακροχρόνια ανεργία και την κατάρτιση. Αναμένουμε με μεγάλο ενδιαφέρον τη σημερινή συνεδρίαση του Συμβουλίου Κοινωνικών Υποθέσεων και Απασχόλησης και αναμένεται βέβαια η μεγάλη συνεδρίαση των υπουργών Ecofin και των υπουργών Εργασίας στις 17 Νοεμβρίου, που θα καταλήξουν στο Ευρωπαϊκό Συμβούλιο Κοινωνικών Εταίρων και από εκεί στο Ευρωπαϊκό Συμβούλιο. Χθες όμως έγινε η αρχή και είμαι δικαιολογημένα αισιόδοξος για την έκβαση των πραγμάτων.
<P>
Η δεύτερη πρόκληση είναι η γήρανση του πληθυσμού και η πλευρά αυτή τονίστηκε σήμερα το πρωί. Η ταχεία αύξηση του εξαρτώμενου πληθυσμού δημιουργεί πολύ νέες ανάγκες καθώς και επιτάχυνση των ρυθμών προς μία μεταρρύθμιση των συντάξεων. Η τρίτη πρόκληση είναι η προώθηση ίσων ευκαιριών προσαρμόζοντας τα συστήματα κοινωνικής προστασίας ώστε να απεικονίζουν και να προάγουν την αυξανόμενη συμμετοχή γυναικών στην αγορά εργασίας, είτε μέσα από την ενθάρρυνση της πρόβλεψης για μέριμνα είτε προς την κατεύθυνση εξατομίκευσης των δικαιωμάτων. Και σ' αυτό το σημείο υπάρχει σαφής σχέση με τις κατευθυντήριες γραμμές.
<P>
Η τελευταία πρόκληση είναι ο εκσυγχρονισμός στον συντονισμό των συστημάτων κοινωνικής προστασίας για ανθρώπους που μετακινούνται εντός της Ένωσης. Για το ζήτημα αυτό υπάρχει έντονη ανάγκη να απλοποιηθούν οι ισχύοντες κανόνες και να διευρυνθούν οι ρυθμίσεις, για παράδειγμα, των ασφαλισμένων απασχολούμενων ή αυτοαπασχολούμενων ατόμων που δεν είναι υπήκοοι κρατών της Ευρωπαϊκής Ένωσης. Μόλις τον περασμένο μήνα η Επιτροπή παρουσίασε σχέδιο οδηγίας για την προάσπιση των δικαιωμάτων επικουρικής σύνταξης των ατόμων που μετακινούνται εντός των συνόρων της Κοινότητας. Κάτι τέτοιο θα το θεωρούσα σημαντικό βήμα προόδου.
<P>
Συμπερασματικά, η ανακοίνωση αυτή προβάλλει μία φιλόδοξη και προοδευτική ατζέντα. Δεν κρύβω το γεγονός ότι συνεπάγεται τη λήψη κάποιων σκληρών αποφάσεων και επιλογών. Το μήνυμα όμως που βρίσκεται πίσω από όλα αυτά είναι θετικό. Τα συστήματά μας για την κοινωνική προστασία δεν πρέπει να αποδυναμωθούν πριν καλά-καλά παγιωθούν σε πείσμα του παγκόσμιου ανταγωνισμού και της στενότητας του προϋπολογισμού. Υπήρξαν για καιρό πηγή της δύναμης της Ευρώπης, φορέας αλληλεγγύης και κινητήριος μοχλός και έτσι μπορούν να παραμείνουν και στο μέλλον.
<P>
Η επίτευξη όμως του στόχου αυτού συνεπάγεται την προσαρμογή και τον εκσυγχρονισμό των συστημάτων μας. Η κ. Waddington και η εισηγήτρια κ. Weiler έχουν δίκιο από αυτή την άποψη. Ο διάλογος που ξεκινήσαμε πριν δύο χρόνια απέδειξε ότι άξιζε. Τα αποτελέσματα είναι ήδη ορατά στις κατευθυντήριες γραμμές για την απασχόληση και ελπίζω η Επιτροπή να μπορεί να βασιστεί στη διαρκή υποστήριξη του Κοινοβουλίου για την προώθηση αυτής της διαδικασίας. Ευχαριστώ την εισηγήτρια και τους συναδέλφους της για την υποστήριξή τους στο ζήτημα αυτό.

<SPEAKER ID=20 NAME="Πρόεδρος">
Ευχαριστώ πολύ, κύριε Επίτροπε Flynn.
<P>
Η συζήτηση έληξε.
<P>
Η ψηφοφορία θα διεξαχθεί σήμερα, στις 11.00.

<CHAPTER ID=2>
Έκθεση επί της πολιτικής ανταγωνισμού 1996
<SPEAKER ID=21 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (Α4-0316/97) του κ. Areitio Toledo, εξ ονόματος της Επιτροπης Οικονομικής, Νομισματικής και Βιομηχανικής Πολιτικής, σχετικά με την Εικοστή Έκτη Έκθεση επί της Πολιτικής Ανταγωνισμού (1996), που δημοσιεύθηκε ταυτόχρονα με τη Γενική Έκθεση Δραστηριοτήτων της Ευρωπαϊκής Ένωσης - 1996 (SEC(97)0628 - C4-0209/97).

<SPEAKER ID=22 LANGUAGE="NL" NAME="Martens">
Κύριε Πρόεδρε, θα ήθελα να ζητήσω συγγνώμη εκ μέρους του συναδέλφου Areitio, επειδή δεν είναι σε θέση να παρουσιάσει ο ίδιος την έκθεσή του. Συγκεκριμένα, επέστρεψε με το τρένο στην Ισπανία για να υποβληθεί σε χειρουργική επέμβαση. Οι γιατροί του απαγόρευσαν κάθε δραστηριότητα.

<SPEAKER ID=23 NAME="Garcνa Margallo y Marfil">
Κύριε Πρόεδρε, καθώς μόλις δήλωσε ο πρόεδρος της ομάδας μου, ένα δυσάρεστο ατύχημα υποχρέωσε τον καλό μου φίλο και συνάδελφο, Javier Areitio, να επιστρέψει στην Ισπανία. Θα προσπαθήσω στο μέτρο του δυνατού να τον αναπληρώσω εξηγώντας, σε γενικές γραμμές, τα κίνητρα στα οποία βασίζεται η έκθεσή του σχετικά με την ανακοίνωση της Επιτροπής.
<P>
Πρώτον, στην έκθεση που ο κ. Areitio προτείνει σε αυτή τη Συνέλευση υπογραμμίζεται πως η ανακοίνωση της Επιτροπής είναι ένα καλό έγγραφο, ένα έγγραφο που αξίζει διεξοδική ανάλυση και μια ανάλυση στην οποία να διαφαίνεται με σαφήνεια η αμοιβαία δέσμευση εμπιστοσύνης ανάμεσα στο Κοινοβούλιο και την Επιτροπή.
<P>
Δεύτερον, εν όψει των στοιχείων που η Επιτροπή μας προτείνει, σε αυτή την έκθεση ζητούνται περισσότερα μέσα για την Επιτροπή, ενώ παράλληλα γίνεται αίτηση για έναν αποτελεσματικότερο συντονισμό ανάμεσα στις εσωτερικές υπηρεσίες της Επιτροπής, και ανάμεσα στην Επιτροπή σαν σύνολο και τα κράτη μέλη, ώστε να αξιολογηθούν οι επιπτώσεις της πολιτικής του ανταγωνισμού, της βιομηχανικής πολιτικής, της εμπορικής πολιτικής και της πολιτικής της εσωτερικής αγοράς στην απασχόληση, στους καταναλωτές, στην πολιτιστική ποικιλία και την ελευθερία της έκφρασης. Επαναλαμβάνω, κύριε Επίτροπε: μεγαλύτερο συντονισμό ανάμεσα στις υπηρεσίες που ασχολούνται με αυτή την πολιτική εντός της Επιτροπής και μεγαλύτερο συντονισμό της Επιτροπής στο σύνολό της με τα κράτη μέλη.
<P>
Ως συγκεκριμένο σημείο της εφαρμογής της γενικής αυτής αρχής ζητείται, στην ανάλυση των συγκεντρώσεων, να ληφθούν υπόψη συγκεκριμένοι ακαθόριστοι παράγοντες στους οποίους μόλις αναφέρθηκα, και ειδικότερα εκείνοι που αφορούν την απασχόληση, επιτρέποντας έτσι στην Επιτροπή να κάνει συστάσεις για την επίδραση της πολιτικής ανταγωνισμού στην δημιουργία θέσεων εργασίας, κάτι που αυτή τη στιγμή σκέφτονται όλα τα θεσμικά όργανα της Ένωσης.
<P>
Στη συνέχεια, η έκθεση κάνει μια διεξοδική ανάλυση των μεγάλων ζητημάτων που επηρεάζουν τον ανταγωνισμό: πρώτον, την εφαρμογή των άρθρων 85 και 86, δηλαδή σχετικά με τις πράξεις εξαπάτησης για την διαστρέβλωση του ανταγωνισμού. δεύτερον, την κατάχρηση της θέσης ισχύος. τρίτον, τον ρόλο των μονοπωλίων υπό το φως των νέων καθοδηγήσεων της Συνθήκης του Μάαστριχτ. τέταρτον, το κεφάλαιο σχετικά με τις κρατικές ενισχύσεις και τέλος τη διεθνή συνεργασία σε ένα περιβάλλον όπου η παγκοσμιοποίηση, διεθνοποίηση, αλληλεξάρτηση των διαφορετικών οικονομικών περιφερειών του κόσμου μας υποχρεώνει να δημιουργήσουμε μια νέα εστίαση.
<P>
Επιτρέψτε μου, κύριε Επίτροπε, να τονίσω κάποιες από τις σκέψεις που συμπεριλαμβάνονται ακολουθώντας την συστηματική που μόλις επισήμανα. Σχετικά με την εφαρμογή των άρθρων 85 και 86, το παρόν Κοινοβούλιο δηλώνει την συμφωνία του με τον κανονισμό απαλλαγής όσον αφορά τις συμφωνίες διάδοσης τεχνολογίας, αλλά θυμίζει στην Επιτροπή πως αυτή η απαλλαγή καθορίζεται, διενεργείται με τον σεβασμό των τεσσάρων οικονομικών πλεονεκτημάτων που οδήγησαν στην έγκρισή της. Τι απαλλάσσεται και τι δεν απαλλάσσεται για να αποφευχθούν ακαθόριστες νομικές έννοιες, επικίνδυνες σε οποιοδήποτε τομέα αλλά περισσότερο σε αυτόν; Δεύτερον, υποταγή της απαλλαγής στην αυστηρή τήρηση των συγκεκριμένων υποχρεώσεων οι οποίες προβλέπονται στον κανονισμό.
<P>
Τρίτον, τον σεβασμό προς την διαδικασία γνωστοποίησης.
<P>
Και τέταρτον, αλλά όχι ήσσονος σημασίας, τον σεβασμό προς το όριο του 40 % για τον κάτοχο της άδειας, κυρίως όταν η συνεργασία του γίνεται με μικρομεσαίες επιχειρήσεις.
<P>
Ως ασήμαντη λεπτομέρεια, λυπούμαστε επίσης για την ανυπαρξία μιας εσωτερικής αγοράς για τα οχήματα με κινητήρα. Ζητείται από την Επιτροπή να καθιερώσει μια διαδικασία αποκέντρωσης του ελέγχου των πράξεων εξαπάτησης, η οποία θα είναι προς όφελος του ελέγχου που θα πρέπει να διεξάγει η Επιτροπή, και ζητούνται νέα μέσα ελέγχου για να ανιχνεύσουν τα μυστικά καρτέλ που τόσο υπονομεύουν τον ανταγωνισμό.
<P>
Τέλος -και ελπίζω να το πει επίσης η συντάκτρια γνωμοδότησης της Επιτροπής Νομικών Θεμάτων-, ζητείται μια επαρκής ισορροπία στις διαδικασίες γνωστοποίησης και πρόσβασης στον φάκελο των επιχειρήσεων ανάμεσα στα διάφορα ενδιαφέροντα των πλευρών: γενικό ενδιαφέρον να γνωρίζουμε που βασίζει η Επιτροπή την απόφασή της και την ανάγκη για προστασία των συμφερόντων της επιχείρησης, κυρίως τα βιομηχανικά της μυστικά.
<P>
Όσον αφορά θέματα κατάχρησης της θέσης ισχύος -το δεύτερο θέμα με το οποίο ασχολείται η έκθεση της Επιτροπής-, θα κάνω δύο σκέψεις, η πρώτη γενικού χαρακτήρα: λυπάμαι που ο ατελής ανταγωνισμός είναι συχνά ο κανόνας και όχι η εξαίρεση, και ζητώ από την Επιτροπή να εντείνει τον ζήλο της στην ανίχνευση των ληστρικών πράξεων και των αθέμιτων για τον ανταγωνισμό πράξεων. Ο ανταγωνισμός αποτελεί έναν από τους βασικούς πυλώνες της εσωτερικής αγοράς και πιστεύω πως οποιαδήποτε προσπάθεια προς αυτή την κατεύθυνση θα είναι λίγη.
<P>
Όσον αφορά τα μονοπώλια, που αποτελούν τον τρίτο από τους τομείς με τους οποίους ασχολείται η έκθεση, ζητείται από την Επιτροπή να εξετάσει ποιες είναι οι επιπτώσεις της Συνθήκης του Αμστερνταμ στις δημόσιες υπηρεσίες της ραδιοφωνίας και των πιστωτικών φορέων στην Γερμανία. Κατά τη γνώμη μας -τη γνώμη αυτού του Κοινοβουλίου- σε αυτή την ανάλυση των επιπτώσεων της Συνθήκης του Αμστερνταμ που πρέπει να κάνει η Επιτροπή, πρέπει να δοθεί ιδιαίτερη προσοχή στις εξής πτυχές: τον ορισμό και την σημασία των υπηρεσιών γενικού συμφέροντος, ποιες είναι οι υπηρεσίες γενικού συμφέροντος. ποιες είναι οι δημόσιες υποχρεώσεις τις οποίες πρέπει να τηρούν οι φορείς στους οποίους ανατίθεται η διαχείριση αυτών των υπηρεσιών. τα χαρακτηριστικά της καθολικής υπηρεσίας. η αρχή της ίσης μεταχείρισης. η ποιότητα της υπηρεσίας, και οι αρχές του κοινού συμφέροντος. Πρόκειται για αρχές σημαντικές σε αυτή την νέα φάση που τώρα ξεκινάμε.
<P>
Δεύτερον, αναγνωρίζεται, σύμφωνα με την αρχή της επικουρικότητας και των νέων εποχών όσον αφορά τα οικονομικά, ο σημαντικός ρόλος των εθνικών κυβερνήσεων σε τομείς κλειδιά όπως είναι οι τηλεπικοινωνίες, η ενέργεια, οι ταχυδρομικές υπηρεσίες, οι μεταφορές και η ραδιοφωνία, και τέλος επικροτούνται και υποστηρίζονται οι προσπάθειες που καταβάλλονται όσον αφορά την απελευθέρωση των αγορών ενέργειας, υποδομών αερολιμένων και λιμένων.
<P>
Η τρίτη πτυχή, κύριε Επίτροπε, στην οποία δίνω ιδιαίτερη σημασία είναι το θέμα των κρατικών ενισχύσεων. Και δίνω ιδιαίτερη σημασία διότι, δυστυχώς, η Επιτροπή δεν υπήρξε ικανή να προσφέρει σε αυτό το Κοινοβούλιο και στα υπόλοιπα θεσμικά όργανα της Ένωσης, πληροφορίες σχετικά με τον όγκο των κρατικών ενισχύσεων τα τελευταία χρόνια. Και αυτή η απουσία, αυτή η παράλειψη πληροφοριών γίνεται τόσο σοβαρότερη όσο ο όγκος των δημόσιων αυτών ενισχύσεων αυξάνεται και οι επιπτώσεις του στον ανταγωνισμό σημαντικότερες.
<P>
Επιτρέψτε μου να θυμίσω σε αυτή τη Συνέλευση κάποια στοιχεία. Αυτή τη στιγμή, ο όγκος των ενισχύσεων φτάνει στις 95.000 Ecu οι οποίες, αν μεταφραστούν σε ενίσχυση ανά εργαζόμενο, σημαίνει ότι προορίζονται, ως άμεσες δημόσιες ενισχύσεις -και δεν αναφέρομαι σε φορολογικές ή πιστωτικές ενισχύσεις- 713 Ecu ανά εργαζόμενο. Το 45 % αυτής της ενίσχυσης προορίζεται για την βιομηχανία, ενώ το 55 % για την γεωργία και τον τομέα των υπηρεσιών.
<P>
Και όσον αφορά αυτό, θα ήθελα να κάνω μια σημαντική διευκρίνιση: ενώ η έκθεση υπογραμμίζει την χρησιμότητα των ενισχύσεων κοινού συμφέροντος σε τομείς τόσο σημαντικούς όπως η περιφερειακή ενίσχυση, η έρευνα για την ανάπτυξη, οι μικρομεσαίες επιχειρήσεις, η κατάρτιση, η ενέργεια, η αποταμίευση ενέργειας ή το περιβάλλον, λυπάται που αυτού του είδους το γενικό συμφέρον, οριζόντιου χαρακτήρα, μειώνεται καθώς αυξάνονται οι ενισχύσεις προς συγκεκριμένες επιχειρήσεις. Και λυπάται, κύριε Επίτροπε, γιατί αυτές οι ενισχύσεις μπορούν να έχουν αρνητικές επιπτώσεις στον ανταγωνισμό εντός της εσωτερικής αγοράς και της εσωτερικής αγοράς ενώπιον των διεθνών αγορών.
<P>
Επίσης σημαντική διευκρίνιση, κύριε Επίτροπε: πρέπει να αναζητηθεί η ισορροπία ανάμεσα στις ενισχύσεις που μπορούν να βλάψουν την αγορά και να γίνει προσπάθεια να μην βλαφτεί η ευρωπαϊκή βιομηχανία από τις μη κοινοτικές βιομηχανίες. Είναι μια ισορροπία την οποία, όλοι μαζί, πρέπει να αναζητήσουμε. μια ισορροπία που θα πρέπει να αναζητάμε κάθε μέρα, αλλά μια ισορροπία πραγματικά σημαντική.
<P>
Για αυτό το λόγο, ως συγκεκριμένες προτάσεις, κύριε Επίτροπε, πιστεύουμε πως είναι απαραίτητο να εξετάσουν τα προγράμματα σταθερότητας και σύγκλισης την πολιτική ανταγωνισμού και να καθορισθεί μια παράμετρος που να περιορίζει τον όγκο των κρατικών ενισχύσεων που μπορεί να παραχωρεί το κάθε κράτος μέλος. Προτείνουμε συγκεκριμένα να επεκταθεί και στις δημόσιες ενισχύσεις η μέθοδος την οποία ο συνάδελφός σας, ο κ. Monti, καθόρισε για τις φορολογικές διατάξεις -έναν κώδικα καλής συμπεριφοράς όσον αφορά τους κανονισμούς εισφορών.
<P>
Τελειώνω κάνοντας δύο παρατηρήσεις όσον αφορά την διεθνή συνεργασία: ο κόσμος δεν είναι πια όπως ήταν. Είναι απαραίτητη μια καινούρια εστίαση. Είναι απαραίτητο να συνεργαστούμε με τις "χώρες προσχώρησης» και με τον Παγκόσμιο Οργανισμό Εμπορίου για να καθιερώσουμε ένα πλαίσιο παγκόσμιου ανταγωνισμού το οποίο να μπορεί να αντιμετωπίσει τις νέες προκλήσεις που επιτάσσουν οι νέες τεχνολογίες και η αλληλεξάρτηση.
<P>
Συγχαίρω τον κύριο Επίτροπο για την Ανακοίνωση. Ελπίζω να λάβετε υπόψη αυτή την τόσο θαυμάσια έκθεση που εκπόνησε ο κ. Areitio και που εγώ υποστήριξα όσο μπόρεσα.

<SPEAKER ID=24 LANGUAGE="SV" NAME="Thors">
 (SV) Κυρία Πρόεδρε, πρώτα απ'όλα θέλω να τονίσω ότι είναι απολύτως σημαντικό να κάνει η Επιτροπή χρήση όλων των μέτρων που έχει για να είναι πραγματικός ο ανταγωνισμός στην Ε.Ε. Περαιτέρω θέλω να συγχαρώ την Επιτροπή για την νίκη αποτροπής που μπορούμε να σημειώσουμε ότι καταγάγαμε στο Αμστερνταμ, δηλαδή ότι καταφέραμε να αποτρέψουμε τις προσπάθειες να γίνουν, μέσω ασαφών διατάξεων περί δημοσίων υπηρεσιών, νεφελώδεις οι κανόνες ανταγωνισμού και οι αρμοδιότητές σας.
<P>
Όπως επεσήμανε και ο προηγούμενος ομιλητής επίσης, τα αυξανόμενα δημόσια χρέη είναι αιτία ανησυχίας. Ελπίζω πραγματικά να αποκτήσουμε, με τους νέους κανόνες που ανήγγειλλε η Επιτροπή σ'αυτόν τον τομέα, μια αυξημένη προβλεψιμότητα. Οι φορολογικές μειώσεις επίσης είναι ένα μη ουδέτερο μέσο ανταγωνισμού και γι'αυτό πρέπει, όπως είπε ο προηγούμενος ομιλητής, να του αφιερώσουμε περισσότερη προσοχή.
<P>
Σημαντική είναι επίσης η προβλεψιμότητα στα ζητήματα ανταγωνισμού. Θέλω να πώ επ'αυτού ότι υπάρχουν ορισμένες αμφιβολίες όσον αφορά τον νέο κανονισμό συγκεντρωποίησης. Οι πρακτικές δείχνουν ότι δεν είναι τόσο προβλέψιμος όσο θα μπορούσε να ήταν.
<P>
Η Επιτροπή Νομικών Θεμάτων επεσήμανε στην γνωμοδότησή της κάποια ζητήματα. Αμφισβητούμε έντονα ότι υπάρχει μια νομική βάση στην ανακοίνωση της Επιτροπής της 10ης Ιουλίου 1996, δηλαδή αυτήν που αφορά την μείωση ή απαλλαγή από τα πρόστιμα σε ορισμένες περιπτώσεις. Εν αντιθέσει μ'αυτό που επικαλείται η Επιτροπή δεν υπάρχουν στην νομική πρακτική παραδείγματα έγκρισης της μείωσης σε κάποιον, ο οποίος ξεκίνησε μια τέτοια διαδικασία σε υποθέσεις μονοπωλιακών ενώσεων. Ως εκ τούτου η Επιτροπή Νομικών Θεμάτων τήρησε απορριπτική στάση ως προς την ανακοίνωση και προβληματίζεται ως προς την νομική βάση. Από την σκοπιά της πολιτικής πρέπει να αναρωτηθούμε αν θέλουμε να έχουμε μια τέτοια κοινωνία καταδοτών, όπως αυτή η ανακοίνωση στην προέκτασή της θα συνεπαγόταν.
<P>
Σε πολλά ζητήματα η Επιτροπή εξαρτάται από ενεργούς τρίτους. Γι'αυτό είναι επίσης σημαντικό να έχουν αυτοί οι εταίροι δικαιώματα. Η δημοσιότητα δεν θα πρέπει να υφίσταται κατ'όνομα, αλλά για να μπορούμε να εκτιμήσουμε αν η Επιτροπή φέρεται δίκαια, εντός ενός αποδεκτού πλαισίου, σε διάφορους εταίρους όταν πρόκειται για την εξεταστική απαλλαγή της Επιτροπής.
<P>
Καθώς η Συνθήκη του Αμστερνταμ προϋποθέτει νέους κανόνες ακριβώς για την δημοσιότητα, πρέπει να αποσαφηνιστούν επίσης οι κανόνες πρόσβασης στα έγγραφα σε υποθέσεις ανταγωνισμού. Η Επιτροπή Νομικών Θεμάτων αντιλαμβάνεται ότι η ανακοίνωση που τώρα έχει εγκριθεί δεν είναι αρκετή και θέλει από την Επιτροπή να την αναθεωρήσει, ώστε να αποκτήσουμε έναν ισορροπημένο χειρισμό των επιχειρηματικών απορρήτων από την μία και των σημαντικώνν δικαιωμάτων των τρίτων από την άλλη.

<SPEAKER ID=25 LANGUAGE="ES" NAME="Garcνa Arias">
Κυρία Πρόεδρε, θέλω να ξεκινήσω αυτή την παρέμβαση συγχαίροντας, εξ ονόματος της ομάδας μου, τον κ. Areitio Toledo -ο οποίος, δυστυχώς, δεν βρίσκεται εδώ- για την καλή έκθεσή του. Και, δεδομένου ότι αυτός είναι ένας από τους νέους μηχανισμούς που μας επιτρέπουν να ελέγχουμε την Επιτροπή και, συγκεκριμένα τον Επίτροπο ή τις αρμόδιες υπηρεσίες για την πολιτική ανταγωνισμού, θα ήθελα να επισημάνω την καλή στάση της Επιτροπής και του Επιτρόπου στις παρουσιάσεις τους ενώπιον της Επιτροπής Οικονομικών και Νομισματικών Θεμάτων και Βιομηχανικής Πολιτικής όσον αφορά την παρούσα Ανακοίνωση.
<P>
Σε τόσο λίγο χρόνο, κυρία Πρόεδρε, θα ήθελα να επισημάνω μόνο τρία στοιχεία. Πρώτον: είναι γεγονός πως μόλις είδαμε πως κατέληξαν οι διαπραγματεύσεις και η υπογραφή της Συνθήκης του Αμστερνταμ και πως συμπεριελήφθη σε αυτήν ένα άρθρο το οποίο πρέπει να προκαλέσει έναν σημαντικό προβληματισμό σε όλους σχετικά με το πώς θα διασφαλισθούν οι υπηρεσίες γενικού συμφέροντος και πως αυτό μπορεί να ισορροπηθεί με μια πολιτική ανταγωνισμού.
<P>
Δεύτερον: θα ήθελα να επιμείνω ξανά, σε όλα αυτά τα χρόνια ιδιωτικοποιήσεων των δημόσιων τομέων ή μέρους αυτών, να γίνει μια ανάλυση σχετικά με τις άλλες συγκεντρώσεις ενδιαφέροντος που θα μπορούσαν να προκληθούν από την μεταφορά του δημοσίου κεφαλαίου προς αυτούς τους τομείς. Τα διπώλια τα οποία δημιουργούνται σε πολλές περιπτώσεις αποτελούν πραγματικά κίνητρο για τον ανταγωνισμό και για καλύτερες υπηρεσίες ή μήπως υπάρχει ο κίνδυνος απώλειας κάποιου κοινωνικού ελέγχου όσον αφορά το τι σημαίνει καλύτερη υπηρεσία; Και τι συμβαίνει με την συγκέντρωση του δημοσιονομικού τομέα μέσω αυτών των ιδιωτικοποιήσεων;
<P>
Τρίτον: θα ήθελα να αναφερθώ στην πτυχή που ανέπτυξε ο κ. Garcνa-Margallo σχετικά με το θέμα των δημοσίων ενισχύσεων και των επιπτώσεών τους στην περιφερειακή ανάπτυξη και τον ανταγωνισμό, όχι ανάμεσα στα κράτη μέλη, αλλά όμως ανάμεσα στους βιομηχανικούς τομείς των διαφόρων κρατών μελών. Αυτό αποτελεί ένα στοιχείο μείζονος σημασίας γιατί προχωρούμε στην εσωτερική αγορά, γιατί, όντως, καταβάλλουμε κάποιες προσπάθειες εξυγίανσης μέσω των προγραμμάτων σύγκλισης και μπορούμε να βρεθούμε με ένα μηχανισμό ο οποίος να διαφθείρει την εσωτερική αγορά αλλά που, επιπλέον, να καθιστά μη βιώσιμη την βιομηχανική ανάπτυξη σε πολλές περιοχές, ακριβώς στις πιο ανήμπορες περιοχές της Ευρωπαϊκής Ένωσης, λόγω αυτής της ανισότητας στις δυνατότητες των εθνικών προϋπολογισμών να βοηθούν τις επιχειρήσεις.
<P>
Πέρα από αυτό, θα πρέπει να σκεφτούμε την απασχόληση. Αυτή η σκέψη είναι πολύ δύσκολη σε σχέση με την πολιτική ανταγωνισμού. Διότι ένας μεγαλύτερος ανταγωνισμός επιφέρει μια μεγαλύτερη μείωση κόστους και, μερικές φορές, οι μειώσεις κόστους λόγω ανταγωνισμού έχουν επιπτώσεις, όπως όλοι γνωρίζουμε, στην απασχόληση και στην ένταση της απασχόλησης στους διάφορους τομείς. Αλλά, από την άλλη, θα έπρεπε να δημιουργήσει μια μεγαλύτερη οικονομική δραστηριότητα καθώς και μια μεγαλύτερη απασχόληση. Σε αυτή την σκέψη όμως, ο Επίτροπος, ο οποίος είναι ευαίσθητος σε αυτά τα θέματα, πιστεύω πως θα πρέπει να καταβάλλει ιδιαίτερες προσπάθειες για να την εφαρμόσει.
<P>
Τέλος, ένα θέμα που μας ενδιέφερε πολύ στην Σοσιαλιστική Ομάδα και που συμπεριελήφθη σε αυτή την έκθεση, είναι να προχωρήσουμε πέρα από τον αποτελεσματικό συντονισμό των διαφόρων πολιτικών: την οικονομική, ανταγωνισμού, βιομηχανική, εσωτερικής αγοράς και εμπορίου.
<P>
Και επιτέλους η τελευταία σκέψη σχετικά με την διεθνοποίηση και την παγκοσμιοποίηση. Αυτή η διεθνοποίηση πρέπει να είναι δίκαιη, και ένας από τους κανόνες της διεθνούς δικαιοσύνης είναι ότι, σε θέματα ανταγωνισμού, να μας διέπουν επίσης παρόμοιοι νόμοι. Θα ήταν αντίφαση να κατέβαλλε προσπάθειες η Ευρωπαϊκή Ένωση για μια πολιτική διαφάνειας και ανταγωνισμού και να συνέχιζαν να υπάρχουν διαστρεβλώσεις σε άλλες χώρες και σε άλλους οικονομικούς τομείς. Θα προσφέραμε πολύ λίγα στην βιομηχανία μας και, επομένως, στην απασχόληση και στην κοινωνική ανάπτυξη των κρατών μελών μας.

<SPEAKER ID=26 LANGUAGE="DE" NAME="Konrad">
Κυρία Πρόεδρε, αξιότιμοι κυρίες και κύριοι συνάδελφοι, επιτρέψτε μου, σχετικά με την συζήτηση αυτή, για τον ανταγωνισμό, να κάνω, από την πλευρά του Ευρωπαϊκού Λαϊκού Κόμματος, μερικές βασικές παρατηρήσεις. Ο κάθε τόπος εγκατάστασης μιας οικονομικής δραστηριότητας κάθε κράτους, υφίσταται σήμερα, περισσότερο από ποτέ, έναν γενικό ανταγωνισμό και ο κόσμος έχει γίνει μια τεράστια αγορά. Αυτό, κατά την γνώμη μου πρέπει να το θεωρήσουμε σαν μια ευκαιρία. Οι επιχειρήσεις αποδεσμεύονται από τις περιπτύξεις του εκάστοτε εθνικού κράτους και τούτο σημαίνει κατ' εμέ, ότι ασκείται έτσι μια σωτήρια πίεση και στην πολιτική. Το ωραίο με το κινούμενο κεφάλαιο είναι ότι αφυπνίζει όλους όσους αποστασιοποιούνται απ' τις μεταρρυθμίσεις και ιδιαίτερα από τις διαρθρωτικές αλλαγές.
<P>
Η κατανομή του ρεύματος των αγαθών δείχνει, σ' αυτό το μέτρο, ποιά χώρα διαθέτει πλεονεκτήματα κόστους, για την παραγωγή αγαθών, και από το ρεύμα των συντελεστών μπορεί κανείς να αναγνωρίσει ποιοί είναι οι καλύτεροι τόποι εγκατάστασης μιας οικονομικής δραστηριότητας. Αυτό είναι, και γι' αυτό σε κάθε ανταγωνισμό, που αφορά τον τόπο εγκατάστασης μιας οικονομικής δραστηριότητας, υπάρχει ένα βασικό κομμάτι απο την πολιτική τάξη της αγοραίας οικονομίας, με τον τρόπο που ο καθένας σας το αντιλαμβάνεται αυτό. Εδώ συγκαταλέγεται και ο δυναμικός ανταγωνισμός, που επιτυγχάνεται και με την κατάργηση των ρυθμίσεων, οι οποίες αντιβαίνουν στους νόμους της ελεύθερης αγοράς. Αν ο ανταγωνισμός μεταξύ των επιμέρους κρατών της ΕΕ για τον τόπο εγκατάστασης των επιχειρήσεων, αποτελεί εγγύηση ενός δυναμικού ανταγωνισμού, αυτό σημαίνει για μένα, κάτω τα χέρια από την υπέρμετρη φορολογική εναρμόνιση, στην Ευρώπη.
<P>
Κι εμείς, επίσης, σ' αυτό το Κοινοβούλιο, συμβάλλουμε, συχνά, στην θέσπιση κρατικών ρυθμίσεων. Όμως ο υπερβολικός αριθμός ρυθμίσεων δεν προστατεύει εντέλει μόνο από τον ανταγωνισμό, περιορίζει τις πιέσεις για καινοτομίες, αμβλύνει τη δυναμική ανάπτυξη, δυσχεραίνει την πρόσβαση νέου αίματος στην αγορά καθώς και την δημιουργία νέων θέσεων εργασίας. Αντί να προστατεύει δήθεν, τον ενήλικο πολίτη, από τον κίνδυνο του ανταγωνισμού, η ΕΕ πρέπει κατά την δική μου αντίληψη - και των κρατών μελών επίσης - να διασφαλίζει για τον πολίτη, ελεύθερο πεδίο, για δικής του ευθύνης, δραστηριότητες, σε ανταγωνιστικές αγορές. Αυτό τελικά είναι και το νόημα, από την άποψη πολιτικής τάξεως, μιας λογικής πολιτικής για την κατάργηση των ρυθμίσεων, απ' την οποία, κατά την γνώμη μου, απέχουμε μίλια ακόμη και η οποία θα μπορούσε να είναι η καλύτερη πολιτική για περισσότερες θέσεις εργασίας. Το αίτημά μας πρέπει να είναι το εξής: κατάργηση των ρυθμίσεων και απελευθέρωση, αντί για προστασία από τον ανταγωνισμό.
<P>
Αυτό ισχύει γενικά σαν προϋπόθεση για την οικονομική ανανέωση της Ευρώπης: όλες οι επιδοτήσεις, συμπεριλαμβανομένων και όσων προορίζονται για την γεωργία, πρέπει να σταθμιστούν. Οι ανεπάρκειες, από άποψη πολιτικής οικονομίας, των επιδοτήσεων, είναι χειροπιαστές. Πρώτον: δημιουργούν στρεβλώσεις στον ανταγωνιστικό μηχανισμό των τιμών. Δεύτερον: οδηγούν τα κεφάλαια σε λανθασμένη κατεύθυνση. Τρίτον: δρούν διατηρώντας κατά κανόνα την υπάρχουσα διάρθρωση και ζημιώνουν τις μη επιδοτούμενες μονάδες και επιχειρήσεις, λόγω των υψηλών δαπανών για φόρους και εισφορές. Εν ολίγοις, θάβουν στην κυριολεξία τις συνθήκες της ελεύθερης αγοράς στην Ευρώπη.
<P>
Η κατάργηση των επιδοτήσεων στην Ευρώπη, δηλαδή μια ταχύτερη διαρθρωτική αλλαγή, δημιουργεί ταχύτερα περισσότερες θέσεις εργασίας, από οποιαδήποτε διάσκεψη κορυφής για την απασχόληση. Πολιτική απασχόλησης που συσχετίζεται με προγράμματα που χρηματοδοτούνται από το κράτος, σημαίνει για μένα, την καταπολέμηση μιας έλλειψης, με την διασπάθιση του δημοσίου χρήματος. Γι' αυτό είναι άξιο προσοχής, ότι η πολιτική ανταγωνισμού πρέπει να γίνει κατανοητή σαν ένα τμήμα μιας σφαιρικής κοινωνικοοικονομικής πολιτικής, η οποία παρεμβάλει την αποτελεσματικότητα της οικονομίας της αγοράς και την κοινωνική ισορροπία, σε μια αρμονική εναλλαγή.
<P>
Ακόμη σημαντικότερο από την απαγόρευση των καρτέλ και τον έλεγχο για τις συγχωνεύσεις, κύριε Van Miert, και σ' αυτό είμαστε σύμφωνοι, είναι να δημιουργηθεί μια ευρωπαϊκή κουλτούρα ανταγωνισμού, να καταργηθούν οι επιδοτήσεις όπως προανέφερα, να επιβληθεί ένας ανόθευτος ανταγωνισμός και ανοιχτές αγορές προς το εσωτερικό και προς το εξωτερικό της ΕΕ. Η αρχή της ανοικτής ελεύθερης οικονομίας που στηρίζεται στην Συνθήκη της ΕΕ, με έναν ελεύθερο ανταγωνισμό, αποτελούν ένα σταθερό μας μέλημα και πρέπει να διατυπωθεί, εκ νέου, σε όρους πρακτικής πολιτικής, σ' αυτό εδώ το Κοινοβούλιο και σε επίπεδο εθνικών κρατών.

<SPEAKER ID=27 LANGUAGE="EN" NAME="Gallagher">
Κυρία Πρόεδρε, αρχίζοντας, θα ήθελα να συγχαρώ τον εισηγητή για την εξαιρετική του έκθεση η οποία εγκρίθηκε ομόφωνα από την Επιτροπή Οικονομικής, Νομισματικής και Βιομηχανικής Πολιτικής. Είναι κοινώς αποδεκτό σήμερα ότι από μόνο του το ελεύθερο παιχνίδι των δυνάμεων της αγοράς δεν μπορεί στο πλαίσιο μιας ατελούς αγοράς να επιτύχει ορισμένους στόχους προτεραιότητας της Ευρωπαϊκής Ένωσης που τυγχάνουν ευρείας υποστήριξης.
<P>
Η επιδίωξη καλύτερης οικονομικής και κοινωνικής συνοχής στην Κοινότητα, η άμβλυνση των διαφορών μεταξύ των περιφερειών, ιδιαίτερα όσον αφορά την προώθηση και την εξασφάλιση ανάπτυξης των μικρομεσαίων επιχειρήσεων, δίνοντας μεγαλύτερη έμφαση στις ανάγκες και τις προοπτικές έρευνας και καλύτερης προστασίας του περιβάλλοντος, είναι ορισμένοι από τους σημαντικούς στόχους που οφείλει ηΈνωση να έχει διαρκώς υπόψιν. Οι στόχοι αυτοί είναι εξίσου σημαντικοί τόσο για την κομητεία μου και την εκλογική μου περιφέρεια στα βορειοδυτικά της Ιρλανδίας, όσο και για οποιοδήποτε άλλο μέρος της Ένωσης. Ο ανταγωνισμός στην Ευρωπαϊκή Ένωση και στη διεθνή αγορά είναι αδίστακτος. Είναι επομένως απαραίτητο να παράγουμε και να προωθούμε προϊόντα ποιότητας, είτε στον γεωργικό τομέα, στον τομέα της υψηλής τεχνολογίας, μόδας, τουρισμού, αλιείας, είτε στο ευρύ πεδίο των τομέων παροχής υπηρεσιών.
<P>
Η επιδίωξη ίσων ευκαιριών για τις μικρές επιχειρήσεις και η ανάπτυξη μιας καλύτερης ανταγωνιστικά αγοράς είναι απαραίτητες για τη σωστή λειτουργία της ενιαίας αγοράς και τη δημιουργία και διατήρηση της απασχόλησης στην Κοινότητα σε διεθνές επίπεδο. Η δίκαια και ευέλικτη πολιτική ανταγωνισμού είναι ζωτικό όργανο για τον τερματισμό του οικονομικού, τεχνολογικού και εμπορικού πολέμου μεταξύ της Ευρωπαϊκής Ένωσης και των Ηνωμένων Πολιτειών.
<P>
Απ' τη δική μας πλευρά, εξαιτίας της παγκοσμιοποίησης και των μεταβολών που διαδραματίζονται στην παραγωγή, είναι αναγκαίο να προσδιοριστεί μια νέα προσέγγιση στην πολιτική ανταγωνισμού της Ένωσης, η οποία θα λαμβάνει υπόψιν τον διευρυμένο ρόλο του Παγκόσμιου Οργανισμού Εμπορίου χωρίς όμως να θέτει σε κίνδυνο ορισμένες θεμελιώδεις πολιτικές. Όσον αφορά την εσωτερική αγορά και τις εφαρμογές των Αρθρων 85 και 86, είναι σημαντικό να λαμβάνουμε υπόψιν την αρχή της επικουρικότητας σε σχέση με τους αντιμονοπωλιακούς κανόνες με σκοπό τον εντοπισμό των περιπτώσεων εκείνων που εμπίπτουν στην αρμοδιότητα του Κοινοβουλίου και οι οποίες διεκπεραιώνονται καλύτερα από τα κράτη μέλη.

<SPEAKER ID=28 LANGUAGE="DA" NAME="Riis-Jψrgensen">
Κυρία Πρόεδρε, θα ήθελα να ευχαριστήσω τον κ. Toledo, που δυστυχώς δεν παρευρίσκεται στην αίθουσα, για τη στενή συνεργασία που είχαμε. Εξ ονόματος της Ομάδας των Φιλελευθέρων μπορώ να υποστηρίξω πλήρως την υποβληθείσα έκθεση. Θα ήθελα επίσης να κάνω εισαγωγικά ορισμένες γενικές παρατηρήσεις για την εφαρμογή της πολιτικής ανταγωνισμού από την Επιτροπή. Η πολιτική ανταγωνισμού αποτελεί έναν από τους πλέον βασικούς τομείς της εσωτερικής αγοράς. Μια αποτελεσματική, διαφανής και προβλέψιμη διαχείριση της πολιτικής ανταγωνισμού αποτελεί εγγύηση για την απρόσκοπτη λειτουργία της εσωτερικής αγοράς. Μια ευρωπαϊκή αγορά όπου οι επιχειρήσεις μας θα μπορούν να λειτουργούν ελεύθερα χωρίς εμπόδια ή αθέμιτο ανταγωνισμό εγγυάται ανάπτυξη και νέες θέσεις απασχόλησης. Συγχρόνως όμως βλέπω ότι η πολιτική ανταγωνισμού αντιμετωπίζει πολλές προκλήσεις σήμερα. Μια στενότερη συνεργασία με διεθνή όργανα όπως η Παγκόσμια Οργάνωση Εμπορίου είναι απαραίτητη, όπως απαραίτητο είναι και οι αρμόδιες αρχές των κρατών μελών για τον ανταγωνισμό να συμπράξουν ως αποκεντρωμένος κρίκος στο μέγιστο βαθμό στη διαχείριση της πολιτικής ανταγωνισμού της ΕΕ. Επιτρέψτε μου όμως να τονίσω ότι η αποκέντρωση της πολιτικής ανταγωνισμού προϋποθέτει έναν αποτελεσματικό και αυστηρό έλεγχο από την πλευρά της Επιτροπής, όπως άλλωστε πρέπει η Επιτροπή να είναι πάντα ο θεσμός που εγγυάται τη νομική προστασία.
<P>
Όσον αφορά την παγκοσμιοποίηση είναι επίσης πρωτίστης σημασίας οι νέες χώρες της ανατολικής και κεντρικής Ευρώπης να θεσπίσουν, να εφαρμόσουν και να τηρήσουν πλήρως τους κανόνες ανταγωνισμού της ΕΕ. Μια διεύρυνση της Ένωσης αναγκαστικά θα οδηγούσε στο να υπονομεύσουμε ή τους δικούς μας κανόνες ή τους ευρωπαϊκούς θεσμούς ανταγωνισμού. Ως εκ τούτου, είναι σημαντικό να τονώσουμε και να συνεχίσουμε τη στενή συνεργασία με τις υποψήφιες χώρες.
<P>
Χαίρομαι πολύ που ο εισηγητής τονίζει πως οι κρατικές επιδοτήσεις εν μέρει διαστρεβλώνουν και εν μέρει είναι παντελώς ασυμβίβαστες με τις αρχές της εσωτερικής αγοράς. Ως φιλελεύθερη δεν μπορώ παρά να εκφράσω τη λύπη μου για τη μέχρι τώρα μεγάλη ενδοτικότητα της Επιτροπής απέναντι σε ορισμένα κράτη μέλη όσον αφορά την αθέμιτη χρήση των κανόνων που διέπουν τις κρατικές επιδοτήσεις. Δηλαδή, τι περιμένουν ορισμένα κράτη μέλη όταν χορηγούν τεράστιες επιδοτήσεις σε μη αποδοτικούς τομείς και επιχειρήσεις ότι θα τους έλθει το μάννα εξ ουρανού; Ακόμη μία φορά καλώ θερμά την Επιτροπή να επιδείξει δυναμισμό και σταθερότητα.
<P>
Εν κατακλείδι, θέλω να εκφράσω τη μεγάλη ανησυχία μου για την προτασσόμενη απαλλαγή για ορισμένες κατηγορίες κρατικών επιχορηγήσεων. Αν υλοποιηθούν οι παρούσες προτάσεις, μπορεί πολύ εύκολα να προκληθεί σημαντική αποδιάρθρωση στην αγορά, ειδικά όσον αφορά τις μικρομεσαίες επιχειρήσεις, γι'αυτό πραγματικά ελπίζω ο Επίτροπος Van Miert να έχει συναίσθηση αυτού του προβλήματος.

<SPEAKER ID=29 LANGUAGE="FI" NAME="Hautala">
Κυρία Πρόεδρος, οι βασικοί στόχοι της Ευρωπαϊκής Ένωσης οι οποίοι αναφέρονται στα άρθρα 2 και 3, θα έπρεπε να ληφθούν υπ' όψιν στην πολιτική της ανταγωνιστικότητας, περισσότερο απ' ότι γίνεται σήμερα. Η πολιτική του ανταγωνισμού δεν θα έπρεπε να χρησιμοποιηθεί με τρόπο ώστε να απειληθεί η κοινωνική ισορροπία, καθώς και οι στόχοι που αφορούν τους τομείς προστασίας του περιβάλλοντος και της απασχόλησης. Με αυτή την έννοια, η πολιτική ομάδα μου αναζητεί μια καλύτερη ισορροπία για την ανταγωνιστική πολιτική της Ένωσης.
<P>
Παρ' όλα αυτά, σε πολλά θέματα συμφωνούμε με τον εισηγητή, ίσως επειδή και με την Επιτροπή. Οι ισχύουσες επιδοτήσεις των βιοποριστικών κλάδων στρεβλώνουν τον ανταγωνισμό σε μεγάλο βαθμό και θα έπρεπε να υποβληθούν με σοβαρή αναθεώρηση. Οι επιδοτήσεις θα έπρεπε να αξιολογηθούν και θα έπρεπε να επιτυγχάνεται η απόλυτη διαφάνεια σε σχέση μ' αυτές. Οι πληροφορίες επιβάλλεται να δημοσιοποιούνται. Οι εθνικές και κοινοτικές ενισχύσεις προκαλούν συχνά ανταγωνιστικό προβάδισμα σε μερικές εταιρείες, με αποτέλεσμα κάποιες άλλες να αδικούνται. Πιστεύω πως μια παρόμοια πλήρης αξιολόγησης θα φανέρωνε πως η πολιτική των ενισχύσεων απαιτείται σε μεγάλη έκταση να στραφεί προς νέες κατευθύνσεις.

<SPEAKER ID=30 LANGUAGE="NL" NAME="Blokland">
Κυρία Πρόεδρε, η πολιτική ανταγωνισμού της Ευρωπαϊκής ?Ενωσης θα αισθανθεί στο άμεσο μέλλον σε ολοένα και μεγαλύτερο βαθμό τα αποτελέσματα της αποκαλούμενης παγκοσμιοποίησης. Εύκολα μπορεί να παρασυρθεί κανείς στη δημιουργία ενός κλειστού συνασπισμού ενισχύοντας τα εξωτερικά σύνορα, τα δασμολογικά τείχη της Ευρωπαϊκής ?Ενωσης, έτσι ώστε να αντικρουσθεί ο ανταγωνισμός άλλων χωρών. Θα μπορούσε ο Επίτροπος Van Miert να σχολιάσει τη θεμελιώδη ασυμμετρία που παρατηρείται στην πολιτική που υποστηρίζουν ορισμένοι και που αντιστοιχεί στην απελευθέρωση στο εσωτερικό της Ευρώπης και στην αποφυγή του ανταγωνισμού με τρίτες χώρες;
<P>
Τα κράτη μέλη της Ευρωπαϊκής ?Ενωσης εξακολουθούν να χορηγούν υπερβολικές ενισχύσεις σε διάφορες επιχειρήσεις. Η χορήγηση κρατικών ενισχύσεων στηρίζεται στη λανθασμένη υπόθεση ότι οι επιχειρήσεις λειτουργούν κυρίως σε μια εθνική αγορά. Η αυξανόμενη παγκοσμιοποίηση της αγοράς επιβάλλει μια τομεακή προσέγγιση του θέματος. Ακριβώς επί του σημείου αυτού η Επιτροπή ασκεί μια ιδιαίτερα αποσπασματική πολιτική, η οποία εκφράζεται σε διάφορες ετήσιες εκθέσεις και ανακοινώσεις. Δεν θα ήταν προτιμότερο να απαγορευθούν όλες οι άμεσες κρατικές ενισχύσεις σε επιχειρήσεις που λειτουργούν σε τομείς όπου παρατηρείται διαρθρωτικό πλεόνασμα δυναμικότητας; Η κήρυξη πτώχευσης εκ μέρους μιας επιχείρησης βοηθά τους υπόλοιπους ανταγωνιστές στον τομέα. Διαφορετικά, υπάρχει κίνδυνος το κράτος να ξοδεύει άσκοπα τα χρήματα των φορολογουμένων.
<P>
Έχω την εντύπωση ότι παρατηρείται μια τάση προς ένα ανεπίσημο συντονισμό των κρατικών ενισχύσεων. ?Εχει η Επιτροπή την πρόθεση να ακολουθήσει σιγά σιγά αυτή τη νέα πορεία; Είμαι περίεργος να ακούσω την αντίδραση του Επίτροπου Van Miert.

<SPEAKER ID=31 LANGUAGE="FR" NAME="Le Rachinel">
Κύριε Πρόεδρε, κύριε Επίτροπε, διαβάζοντας την έκθεση του κ. Javier Areitio Toledo, προβληματίστηκα ιδιαίτερα με τις αντιφάσεις αυτού του εγγράφου.
<P>
Πώς μπορούμε ταυτόχρονα να ανησυχούμε για τις κοινωνικές συνέπειες μιας πολιτικής υπερφιλελεύθερου ανταγωνισμού σε μια ανοιχτή οικονομία, η οποία βρίσκεται στο στάδιο της παγκοσμιοποίησης σε διεθνές επίπεδο, και να ζητούμε πάντα περισσότερο ανταγωνισμό και περισσότερη παγκοσμιοποίηση. Πως μπορούμε να αγνοήσουμε, όταν βλέπουμε τις επιχειρήσεις συγκέντρωσης, τις Ανοιχτές Μερικές Συμφωνίες, φιλικές ή όχι, να πολλαπλασιάζονται στην Ευρώπη, ότι η επιβίωση των επιχειρήσεων σε τέτοιες συνθήκες, θα οδηγήσει τελικά στην δημιουργία ολιγοπωλίων. Και πώς να αγνοήσουμε ότι αυτά τα ολιγοπώλια δεν θα ωφελήσουν ούτε την οικονομία ούτε τους καταναλωτές;
<P>
Πώς να αγνοήσουμε με λίγα λόγια ότι ο υπερανταγωνισμός σκοτώνει τον ανταγωνισμό;
<P>
Πώς να αγνοήσουμε ότι η Επιτροπή, με την συνέργεια των κρατών μελών, οργανώνει πρώτα δογματικά την απόλυτη απελευθέρωση σε όλους τους τομείς, με την ελπίδα ότι θα καταλήξει σίγουρα σε μια εξομοίωση της κοινωνικής, φορολογικής και οικονομικής νομοθεσίας. Όμως η εξομοίωση δεν μπορεί να επιτευχθεί άμεσα γιατί η κοινή γνώμη την απορρίπτει. Πως να ξεχάσουμε ότι οι καταναλωτές που υποτίθεται ότι ευνοούνται από τον ανταγωνισμό, είναι και παραγωγοί, εργαζόμενοι, η εργασία των οποίων απειλείται από τον υπερφιλελευθερισμό;
<P>
Κύριε εισηγητή, υπάρχει ανταγωνισμός και ανταγωνισμός. Ο ανταγωνισμός που φέρνει αντιμέτωπες τις επιχειρήσεις επιθυμούμε, ιδιαίτερα στην Γαλλία, να μην είναι τόσο ασφυκτικός όσον αφορά την φορολογία και τους κανονισμούς, και να προέρχεται από χώρες του ιδίου επιπέδου ανάπτυξης. Αυτός ο ανταγωνισμός είναι ενθαρρυντικός και μπορεί να ανταποκριθεί στους στόχους της κοινωνικής συνοχής και της πλήρους απασχόλησης τους οποίους ενστερνιζόμαστε. Όμως υπάρχει και ο άγριος, ο διεθνής ανταγωνισμός, το μονομερές άνοιγμα των αγορών, η υποταγή στον ΠΟΕ, δηλαδή στις ΗΠΑ. Αυτός ο ανταγωνισμός καταστρέφει τις οικονομίες μας και μας οδηγεί σε αδελφοκτόνους αγώνες και στον φαύλο κύκλο της ανεργίας.

<SPEAKER ID=32 LANGUAGE="FR" NAME="Caudron">
Κύρια Πρόεδρε, κύριε Επίτροπε, αγαπητοί συνάδελφοι, ο κ. Areito Toledo έκανε μια σοβαρή εργασία. Η έκθεσή του έχει συνοχή. Εν ονόματι του φιλελευθερισμού, τον οποίο υπερασπίζεται με τέχνη, προτείνει διαρθρωτικές δράσεις και την ιεράρχηση προτεραιοτήτων οι οποίες οδηγούν σε μια και μόνη οδό: στην εξάλειψη της ακαμψίας της εσωτερικής αγοράς όπως την ονομάζουν οι υποστηρικτές του φιλελευθερισμού, στην κατάργηση της βοήθειας σε ορισμένους τομείς της βιομηχανίας, και στην πιστή εφαρμογή των διεθνών συνθηκών.
<P>
Έλεγα λοιπόν ότι είναι σίγουρα μια σοβαρή εργασία. ΄Όμως είναι μια έκθεση η οποία δεν με βρίσκει σύμφωνο σε πολλά σημεία. Για εμένα, για τους γάλλους σοσιαλιστές, ο ελεύθερος ανταγωνισμός είναι γεγονός, αλλά δεν είναι σκοπός και ακόμα λιγότερο δεν είναι αυτοσκοπός. Για εμένα, για τους γάλλους σοσιαλιστές, πρέπει να εφαρμόσουμε τις διεθνείς συνθήκες χωρίς όμως μαζοχισμό και χωρίς να θέλουμε να είμαστε πάντα οι πρώτοι, οι καλύτεροι και οι ταχύτεροι στην εφαρμογή.
<P>
Θα ήθελα να προσθέσω ότι η ανταγωνιστικότητα δεν μετράται, όπως όλοι γνωρίζουν σήμερα, με μοναδικό κριτήριο μια αγορά χωρίς εμπόδια. Υπάρχουν πολλά άλλα κριτήρια και πολλά άλλα μέσα. Θα αναφερθώ σε αυτά στην έκθεση την οποίαν ετοιμάζω για την ανταγωνιστικότητα της ευρωπαϊκής βιομηχανίας. Όμως θα ήθελα από τώρα να τονίσω την σημασία της ενίσχυσης των ερευνητικών προγραμμάτων μας είτε είναι εθνικά είτε ευρωπαϊκά. Αποτελούν θεμέλια για το μέλλον της οικονομίας και της βιομηχανίας μας.
<P>
Επίσης, θα ήθελα να εκφράσω την διαφωνία μου για τα μέτρα τα οποία, κατακερματίζοντας τα κρατικά μονοπώλια ενδέχεται να διαλύσουν ταυτόχρονα τις δημόσιες υπηρεσίες που προσφέρονται στους συμπολίτες μας. Θα ήθελα να πω τέλος ότι ο τελικός στόχος είναι η κατάργηση της κρατικής βοήθειας όταν δεν είναι αναγκαία, όμως αυτό δεν πρέπει να οδηγήσει στον συνεχή αφανισμό ολόκληρων κλάδων της βιομηχανίας αυξάνοντας κάθε μέρα τον αριθμό των ανέργων. Τα παραδείγματα είναι άφθονα. Θα αναφέρω μόνο δύο, την κλωστοϋφαντουργία και τη ναυπηγική τα οποία είναι ιδιαίτερα σημαντικά και πάντα επίκαιρα.
<P>
Εν κατακλείδι, θα έλεγα ότι εάν το παντοδύναμο κράτος έδειξε τα όριά του και σχεδόν εξαφανίστηκε από τα τέσσερα πέμπτα του πλανήτη, τότε ο απόλυτος φιλελευθερισμός, η επέλαση του οποίου στην Ευρώπη άρχισε πριν περίπου είκοσι χρόνια, δείχνει τα δικά του όρια με 18εκατομμύρια ανέργους, με μια οξεία αβεβαιότητα και μια φτώχια που κατακλύζει. Χρειαζόμαστε ένα ενδιάμεσο πρότυπο -δεν είμαι ο μόνος που το λέω- ένα ευρωπαϊκό πρότυπο όπου η απασχόληση είναι ένας στόχος, ο ανταγωνισμός ένα μέσο και οι καθολικές δημόσιες υπηρεσίες ένα σημαντικό στοιχείο της απαραίτητης αλληλεγγύης. Πιστεύω ότι θα είναι από τα κύρια θέματα της επόμενης ευρωπαϊκής Συνόδου για την απασχόληση στο Λουξεμβούργο.

<SPEAKER ID=33 NAME="Randzio-Plath">
Κυρία Πρόεδρος, κύριε Επίτροπε, δικαίως επισημάνατε κατά την εισαγωγή σας στην έκθεση ότι η πολιτική ανταγωνιστικότητας και ο ελέυθερος ανταγωνισμός δεν είναι καθεαυτοί στόχοι. Αυτό υπογραμμίστηκε ευτυχώς και από τον εισηγητή στις παρατηρήσεις του. Ο ανταγωνισμός πρέπει να συμβάλλει στην προώθηση του κοινού καλού και στη διαμόρφωση μιας λειτουργικής αγοράς, η οποία δεν πρέπει να αφήνεται στο ελεύθερο παιχνίδι των δυνάμεων, αλλά να λαμβάνει υπόψη και τα συμφέροντα των ανθρώπων. Επομένως η πολιτική ανταγωνισμού μπορεί να αποτελέσει πράγματι έναν παράγοντα για περισσότερη απασχόληση στην Ευρωπαϊκή Ένωση. Θα το έβλεπα πολύ θετικά εάν η σύνοδος κορυφής για την απασχόληση που θα πραγματοποιηθεί στο Λουξεμβούργο στις 20 και 21 Νοεμβρίου δεν έριχνε το βάρος της μόνο στα μέτρα πολιτικής απασχόλησης, αλλά και στη βελτίωση των μακροοικονομικών κατευθυντήριων γραμμών. Επίσης θα πρέπει να δει την πολιτική ανταγωνισμού ως ένα στοιχείο που μπορεί να χρησιμοποιηθεί με εποικοδομητικό τρόπο, όπως διαφαίνεται καθαρά και από τη Λευκή Βίβλο Delors.
<P>
Σχετικά με αυτό το θέμα θέλω να επισημάνω δύο σημεία ακόμα. Πιστεύω πως η Ευρωπαϊκή Επιτροπή θα έπρεπε να διαδραματίσει ακόμα μεγαλύτερο ρόλο στο διεθνές δίκαιο ανταγωνισμού. Δεν θεωρώ για παράδειγμα τον Παγκόσμιο Οργανισμό Εμπορίου ως έναν οποιονδήποτε οργανισμό, ως κι άλλον έναν εταίρο εκτός του ΟΟΣΑ, αλλά τον θεωρώ τον κύριο εταίρο για μας και τα συμφέροντά μας. Γι΄αυτό εκφράσαμε κι εμείς ως Κοινοβούλιο δικαίως την επιθυμία να λάβουμε και από όλα τα άλλα κράτη μια έκθεση σχετικά με την κατάσταση του ανταγωνισμού στο πλαίσιο της παγκοσμιοποίησης των αγορών. Έτσι θα μπορούσε κανείς ίσως να υποβάλει πιο συγκεκριμένες προτάσεις για το πώς επιτέλους θα μπορούσε να διαμορφωθεί μια διεθνής τάξη ανταγωνισμού.
<P>
Κύριε Επίτροπε, προς εσάς έχω και ένα άλλο αίτημα. Συζητούμε για την πολιτική ενισχύσεων και σας θέτουμε ερωτήματα σχετικά με τη χρησιμότητά της. Θα πρέπει σήμερα να αξιολογήσουμε το άρθρο 92 επ. από μια άλλη σκοπιά και να εξετάσουμε κατά πόσον ο φορολογικός ανταγωνισμός στην Ευρωπαϊκή Ένωση - ο οποίος είναι αναμφισβήτητα άδικος και καταστρεπτικός - δεν είναι ένα είδος ενίσχυσης ασυμβίβαστης με την αρχή της εσωτερικής αγοράς και την ισότητα των κρατών μελών. Θεωρώ πως πρέπει να θεσπιστούν νέες ρυθμίσεις σε αυτόν τον τομέα. Η Επιτροπή θα έπρεπε επιτέλους να ασχοληθεί και με περιπτώσεις που στρεβλώνουν κατάφορα τις σχέσεις μεταξύ των κρατών κατά την επιδίωξη της επανεγκατάστασης των επιχειρήσεών τους και συνακόλουθα θέσεων εργασίας.

<SPEAKER ID=34 LANGUAGE="DE" NAME="Lukas">
Κυρία Πρόεδρος, είναι λυπηρό που η Επιτροπή δεν είναι σε θέση να καταθέσει μια ανασκόπηση των κρατικών ενισχύσεων, παρότι ο συνολικός όγκος τους ανέρχεται σε 1, 7 % του Ακαθάριστου Εγχώριου Προϊόντος. Αναμφίβολα το γεγονός ότι 51 % των πολιτών της Ε.Ε. λαμβάνουν ενισχύσεις αντιβαίνει στο πνεύμα της εσωτερικής αγοράς. Στόχος των μελλοντικών μεταρρυθμίσεων πρέπει να είναι η απομάκρυνση από την αρχή της αλόγιστης διάθεσης κονδυλίων σε μια πολιτική ενισχύσεων με καθορισμένους στόχους, η οποία θα καταστήσει την Ευρώπη ανταγωνιστική ως οικονομικό χώρο. Η καταπολέμηση της ανεργίας είναι πρωτεύον θέμα σε αυτό το πλαίσιο. Μέσω των ενισχύσεων δεν θα πρέπει να στρεβλώνεται ο ανταγωνισμός εντός της Ευρώπης, ενώ συγχρόνως να ενδυναμωθεί η ανταγωνιστικότητα της Κοινότητας. Το επίκεντρο θα πρέπει λοιπόν να αποτελέσει η έρευνα και ανάπτυξη, ενώ ιδιαίτερη προσοχή πρέπει να δοθεί στις μικρομεσαίες επιχειρήσεις.
<P>
Ο προϋπολογισμός της Ε.Ε. είναι ο καθρέφτης της δυσαναλογίας των στόχων των ενισχύσεων. Δεν είναι δυνατόν να διατίθενται μόνο για την ενίσχυση του καπνού, του ελαιόλαδου και της ζάχαρης περισσότερα χρήματα του προϋπολογισμού από ό, τι για την έρευνα!

<SPEAKER ID=35 NAME="Van Miert">
Κυρία Πρόεδρε, επιτρέψτε μου πρώτα να συγχαρώ θερμά τον κ.Areitio Toledo ο οποίος δυστυχώς για λόγους υγείας απουσιάζει σήμερα. Όμως θέλω να υπογραμμίσω ότι κατά την διάρκεια της σύνταξης της έκθεσής του άνοιξε έναν διαρκή διάλογο με την υπηρεσία μου και με εμένα τον ίδιο προκειμένου να παρουσιάσει στην Ολομέλεια μια καλή έκθεση την οποία διακρίνει η συνοχή και η καλή τεκμηρίωση. Τον συγχαίρω για αυτό.
<P>
Οφείλω επίσης να πω, ότι εντυπωσιάστηκα από την άνεση με την οποία ο κ. Garcνa-Margalo y Marfil παρουσίασε την τελευταία στιγμή την έκθεση του συναδέλφου του. Τον ευχαριστώ επίσης θερμά για τις ερωτήσεις που μου υπέβαλε.
<P>
Όπως είναι φυσικό κυρία Πρόεδρε, μέσα σε πέντε λεπτά ομιλίας δεν θα μπορέσω δυστυχώς να απαντήσω σε όλες τις εύστοχες ερωτήσεις που ετέθησαν κατά την διάρκεια της συζήτησης. Αν μου επιτρέπετε θα προσπαθήσω εν τάχει να απαντήσω σε όσο το δυνατόν περισσότερες.
<P>
Όπως είναι φυσικό, χαίρομαι ιδιαίτερα για το γεγονός ότι σε γενικές γραμμές η έκθεση του κ. Areitio Toledo συμφωνεί με την πολιτική του ανταγωνισμού της Επιτροπής. Υπάρχει φυσικά διάσταση απόψεων σε διάφορα σημεία και έχουν τεθεί εύλογα ερωτήματα. Όμως ας ομολογήσουμε ότι γενικά όσον αφορά την πολιτική του ανταγωνισμού, υπάρχει μια αρκετά μεγάλη συμφωνία απόψεων ανάμεσά μας. Ίσως εξηγείται από την βαθιά συνεργασία ανάμεσα στην αρμόδια επιτροπή του Ευρωπαϊκού Κοινοβουλίου, την υπηρεσία μου και εμένα τον ίδιο. Υπενθυμίζω ότι ύστερα από υπόδειξη της κ.Rus-Jcrgensen έχουμε εντείνει την συνεργασία μας και ότι ανά πάσα στιγμή η υπηρεσία μου και εγώ είμαστε στη διάθεση του Κοινοβουλίου για να εξηγήσουμε όσα κάνουμε και όσα δεν κάνουμε.
<P>
Θα προχωρήσω γρήγορα κυρία Πρόεδρε στις απαντήσεις. Πρώτα σχετικά με τις τροποποιήσεις της συνθήκης του Αμστερνταμ. Πιστεύω ότι γενικά όσον αφορά τον ανταγωνισμό οι βασικοί κανόνες δεν έχουν αλλάξει, παρά ορισμένες απόπειρες που έχουν γίνει. Στην πραγματικότητα, στην συνθήκη περιλαμβάνεται μια παραπομπή στην υπηρεσία γενικής ωφέλειας. Στο άρθρο 7Δ, προτείναμε το άρθρο 3, ενώ άλλοι πρότειναν το άρθρο 8, όμως διαπιστώνουμε παρόλα αυτά ότι με την ρητή συμπερίληψη της παραπομπής στη συνθήκη υπάρχει ισορροπία στην εφαρμογή της πολιτικής του ανταγωνισμού μέσω της απελευθέρωσης ορισμένων δραστηριοτήτων. Πάντα όμως θέτοντας το ερώτημα: πως θα εξασφαλίσουμε μια υπηρεσία γενικής ωφέλειας για το σύνολο του πληθυσμού; Αυτή ακριβώς η πτυχή ενισχύθηκε στην νέα συνθήκη.
<P>
Ο αναπληρωτής εισηγητής έθιξε επίσης το θέμα των δημοσίων επιβαρύνσεων. Πιστεύω ότι το πρωτόκολλο που έχει συναφθεί επιβεβαιώνει για άλλη μια φορά, την ισορροπημένη προσέγγιση της Επιτροπής. Πράγματι, πάντοτε ισχυριζόμασταν ότι έπρεπε να αντισταθμίσουμε τις υποχρεώσεις του δημόσιου τομέα σχετικά με την χρηματοδότηση των δημοσίων επιβαρύνσεων χωρίς όμως να προχωρούμε πιο πέρα διότι ο ανταγωνισμός πρέπει να παραμείνει θεμιτός. Πρέπει να αναγνωρίσουμε τον ειδικό χαρακτήρα των δημοσίων επιβαρύνσεων στα περισσότερα κράτη μέλη, τόσο για δημοκρατικούς λόγους όσο και κυρίως για λόγους πολυφωνίας. Πιστεύω ότι αυτή η πτυχή επαναλαμβάνεται στο πρωτόκολλο.
<P>
Για το ίδιο θέμα, θα αναφέρω ένα άλλο παράδειγμα, τη συζήτηση που διεξήχθη σχετικά με τις δημόσιες τράπεζες. Ενδέχεται οι δημόσιες αρχές να αναθέτουν σε κάποιες δημόσιες, μερικές φορές ακόμα και σε ιδιωτικές τράπεζες την εκπλήρωση ορισμένων υποχρεώσεων. Είναι αυτονόητο ότι και σε αυτήν την περίπτωση υπάρχει αντιστάθμιση, όμως όχι πέρα από τα όρια. Σήμερα, μελετάμε την κατάσταση εν γένει και όχι μόνο την κατάσταση των τραπεζών στη Γερμανία, αλλά και τις ιδιάζουσες περιπτώσεις άλλων περιοχών για να καταλήξουμε σε μια συνεκτική πολιτική της Ευρωπαϊκής Ένωσης μεριμνώντας για την δημιουργία τίμιων και ορθών συνθηκών ανταγωνισμού. Γενικά, λοιπόν μπορούμε να διαπιστώσουμε ότι η συζήτηση στην οποία κατέληξαν οι διαπραγματεύσεις για μια νέα συνθήκη, οδήγησε στην ενίσχυση των κανόνων του ανταγωνισμού με αντάλλαγμα ορισμένες σποραδικές τροποποιήσεις.
<P>
Λίγα λόγια εν τάχει, για την κρατική βοήθεια εφόσον οι περισσότερες ομιλίες αναφέρθηκαν, δικαίως εξάλλου, σε αυτό το θέμα. Θα προτιμούσα κυρία Πρόεδρε να είχα την ευκαιρία να επανέλθω σε αυτό το θέμα λόγω της εξαιρετικής πολυπλοκότητάς του. Θα ήθελα να αναφερθώ σε όλες τις ενέργειες στις οποίες έχουμε προβεί στον τομέα αυτό, διότι πολλές επικρίσεις είναι ορθές. Υπάρχει υπερβολική κρατική βοήθεια, υπάρχει υπερβολική στρέβλωση του ανταγωνισμού.
<P>
Για παράδειγμα, όσον αφορά την έρευνα και την ανάπτυξη, το περιβάλλον, ορισμένες μικρές και μεγάλες επιχειρήσεις υπάρχουν έλεγχοι και ειδικοί κανόνες όπως υπενθυμίζει ο εισηγητής. Τους γνωρίζουμε όμως δίνουμε λιγότερα για αυτούς τους καλούς στόχους συγκριτικά με τις προβληματικές επιχειρήσεις στις οποίες δίνουμε πάρα πολλά για μακρό χρονικό διάστημα προκειμένου να τις διατηρήσουμε στη ζωή, γεγονός το οποίο στρεβλώνει τον ανταγωνισμό σε σχέση με άλλες επιχειρήσεις. Ο εισηγητής υπενθύμισε τα στοιχεία τα οποία είναι εντυπωσιακά. Πριν από λίγο καιρό, μόνο το 7 % των επιδοτήσεων διατίθεντο στις προβληματικές επιχειρήσεις. Σήμερα το ποσοστό αυτό είναι της τάξεως του 36 % περίπου, ενώ οι επιδοτήσεις για απόλυτα θεμιτούς σκοπούς όπως το περιβάλλον, η έρευνα και η ανάπτυξη ή οι μικρές και μεγάλες επιχειρήσεις, μειώνονται. Αυτή η τάση μας ανησυχεί ιδιαίτερα διότι η κρατική βοήθεια για τους καλούς σκοπούς μειώνεται και αυξάνεται για τους κακούς σκοπούς. Πρόκειται για ένα αληθινό πρόβλημα.
<P>
Στη συνέχεια, ας αναφέρουμε μια άλλη διάσταση: των χωρών συνοχής. Γενικά, πιστεύεται ότι πρόκειται για οι χώρες που έχουν την περισσότερη κρατική βοήθεια. Δεν είναι αληθές. Στον βιομηχανικό τομέα χορηγούν μόνο το 8 % της βοήθειας. Η Γαλλία, η Γερμανία, η Ιταλία έχουν τις μεγαλύτερες κρατικές επιχορηγήσεις. Η Μεγάλη Βρετανία οφείλω να επισημάνω ότι δεν ανήκει σε αυτές τις χώρες. Κατά συνέπεια, κατανοώ πλήρως το γεγονός ότι το Κοινοβούλιο και ιδιαίτερα ο εισηγητής θέτει αυτό το πρόβλημα. Δεν θα ήταν καλή ιδέα να προσπαθήσουμε όχι μόνο να αυξήσουμε τα ποσά των επιχορηγήσεων αλλά να εξετάσουμε με τα κράτη μέλη τρόπους για την σταδιακή μείωσή τους; Θα ήταν χρήσιμο να αρχίσουμε μια συζήτηση αυτού του είδους όμως δεν είναι εύκολο διότι θα προέκυπταν πολλά θέματα.
<P>
Πολλοί από εμάς έθιξαν ένα από αυτά: τη φορολογική βοήθεια. Τι κάνει η Επιτροπή για αυτό το θέμα; Προχωρεί σε ενέργειες και ήδη εξετάζει ορισμένες περιπτώσεις. Σε μερικές εβδομάδες θα παρουσιάσω στους συναδέλφους μου στην Επιτροπή ένα έγγραφο το οποίο όχι μόνο εκθέτει τα προβλήματα που τίθενται σε πολλές χώρες, αλλά επιχειρεί να καταλήξει σε μια συνεκτική προσέγγιση για όλες τις περιπτώσεις του φορολογικού τομέα. Γνωρίζουμε καλά ότι κάποιες κυβερνήσεις παρέχουν φορολογικά προνόμια, φορολογικά πλεονεκτήματα σε μερικούς τομείς, σε μερικές επιχειρήσεις όμως δεν πρόκειται φυσικά για ένα γενικό καθεστώς. Πρόκειται για φορολογικές ενισχύσεις οι οποίες πρέπει να θεωρηθούν και να αντιμετωπιστούν ως τέτοιες. Η απάντησή μου λοιπόν σε πολλούς από εσάς είναι θετική, η Επιτροπή δηλαδή σκοπεύει να ασχοληθεί με τέτοια θέματα.
<P>
Κυρία Πρόεδρε, έχουν τεθεί πολλές άλλες εξίσου εύλογες ερωτήσεις. Όμως θα ήθελα να εκφράσω την αντίθεσή μου προς την τροπολογία που κατετέθη από τη φιλελεύθερη ομάδα. Έχουμε συντάξει μια ανακοίνωση σχετικά με αυτό που ονομάζουμε leniency . Όταν πρόκειται για τον διαμελισμό των καρτέλ, οι επιχειρήσεις που συνεργάζονται με την Ευρωπαϊκή Επιτροπή πρέπει να τυγχάνουν μεγαλύτερης κατανόησης δεδομένης της συνεργασίας τους.
<P>
Εξηγούμαι: συμβαίνει να υπάρχουν επιχειρήσεις οι οποίες παρά τη θέλησή τους παρασύρονται σε καρτέλ γιατί αν δεν συνεργαστούν, τις αφανίζουν. Οι επιχειρήσεις αυτές συχνά όταν δεν μπορούν να συνεχίσουν άλλο, απευθύνονται στις υπηρεσίες μας και μας πληροφορούν για το τι συμβαίνει στο χώρο τους με εχεμύθεια, ρωτώντας μας αν μπορούμε να κάνουμε κάτι. Αν συνεργαστούν, μπορούν να ελπίζουν σε λίγη κατανόηση; αυτά τα καρτέλ γίνονται όλο και πιο πολύπλοκα. Δεν πρόκειται πια για τα παλιά καρτέλ του σκυροδέματος, των μικρών δοκαριών ή άλλων. Σήμερα υπάρχει η υψηλή τεχνολογία των καρτέλ αν μου επιτρέπετε την έκφραση. Εάν η Επιτροπή δεν μπορούσε να εντείνει τον αγώνα της με την συνεργασία ορισμένων επιχειρήσεων οι οποίες προσφέρονται εθελοντικά, πιστεύω ότι το έργο μας δεν θα ήταν ικανοποιητικό και το αποτέλεσμα δεν θα ήταν αντάξιο των προσδοκιών.
<P>
Κυρία Πρόεδρε, θα σταματήσω στο σημείο αυτό γιατί βλέπω ότι ξεπέρασα κατά πολύ τον χρόνο μου. Ζητώ συγνώμη από τους συναδέλφους του Κοινοβουλίου οι οποίοι έθεσαν απόλυτα εύλογες ερωτήσεις, στις οποίες όμως δεν μπόρεσα να απαντήσω σήμερα. Εάν το επιθυμεί η Επιτροπή, θα επιστρέψω με την πρώτη ευκαιρία για να απαντήσω λεπτομερέστερα στις ερωτήσεις που ετέθησαν. Τέλος, ευχαριστώ για άλλη μια φορά τον εισηγητή και τον συνάδελφό του που είχε την καλοσύνη να τον αντικαταστήσει.

<SPEAKER ID=36 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί αύριο, στις 11.00.
<P>
(Η συνεδρίαση διακοπείσα στις 10.50 επαναλαμβάνεται στις 11.00)

<CHAPTER ID=3>
Ψηφοφορίες
<SPEAKER ID=37 LANGUAGE="DE" NAME="Posselt">
Κυρίε Πρόεδρε, την περασμένη Παρασκευή εκλάπη η κάρτα μου μπροστά στα μάτια του συναδέλφου κυρίου Rubig την ώρα που βγήκα για λίγο έξω. Μου υποσχέθηκαν ότι το θέμα θα είχε διευθετηθεί μέχρι τη συνεδρία αυτή. Μόλις πριν λίγο βρισκόμουν στην αρμόδια υπηρεσία για τις κάρτες. Μου έδωσαν μεν την εφεδρική κάρτα μου, αλλά δεν αναφέρθηκε καν ότι η κάρτα μου εξαφανίστηκε! Θέλω να διαμαρτυρηθώ για αυτό και ζητώ να διευθετηθεί το ζήτημα!

<SPEAKER ID=38 NAME="Πρόεδρος">
Κύριε Posselt, με πληροφόρησαν σχετικά ότι επρόκειτο περί λάθους της βοηθού μιας πολιτικής Ομάδας η οποία αντί να αφαιρέσει την κάρτα άλλου συναδέλφου, αφαίρεσε την δική σας.

<SPEAKER ID=39 LANGUAGE="DE" NAME="Wolf">
Κύριε Πρόεδρε, αγαπητές κυρίες και κύριοι συνάδελφοι! Χθες έκανα μια παρατήρηση η οποία παρερμηνεύθηκε. Είπα ότι τα εθνικά σύμβολα της Ισπανίας και της Πορτογαλίας μου προκαλούν ανατριχίλα όταν σκέπτομαι την ιστορία τους. Θα ήθελα να διευκρινίσω τώρα ότι δεν εννοούσα πως ειδικά αυτές οι χώρες προκαλούν ανατριχίλα με τα σύμβολά τους. Δεν γνωρίζω κανένα ευρωπαϊκό κράτος, του οποίου οι εθνικοί συμβολισμοί να μην προκαλούν ανατριχίλα εξαιτίας της μακρόχρονης αιματηρής ιστορίας τους. Υπ' αυτή την έννοια λυπούμαι για την ψηφοφορία.

<SPEAKER ID=40 NAME="Πρόεδρος">
Κύριε Wolf, αναρωτιέμαι με βάση ποιό άρθρο του Κανονισμού ζητήσατε τον λόγο.
<P>
(Το Σώμα εγκρίνει το σχέδιο νομοθετικού ψηφίσματος)

<SPEAKER ID=41 NAME="Schultz">
 - (DE) Κύριε Πρόεδρε, κυρίες και κύριοι, θα μπορούσα ίσως να συμβάλω στην απλοποίηση της ψηφοφορίας κάνοντας δύο διευκρινίσεις σχετικά με τη λίστα ψηφοφορίας. Είχα πει στην υπηρεσία συνεδριάσεων σχετικά με τη λίστα ψηφοφορίας για την τροπολογία 3 της Ομάδας του Ευρωπαϊκού Λαϊκού Κόμματος, που είχε κατατεθεί από την κυρία de Esteban Martνn, ότι είμαι κατά αυτής. Στη χθεσινή συζήτηση όμως μίλησα πάλι με την κυρία Esteban. Είμαι υπέρ της τροπολογίας 3! Θέλω να διευκρινίσω λοιπόν ότι μπορούμε να διεξαγάγουμε κοινή ψηφοφορία. Ο συνάδελφος κύριος Pradier ήθελε να αποσύρει την τροπολογία 4 γιατί τον κάλυπτε η τροπολογία μου αριθ. 6. Νομίζω πως αυτό θα διευκόλυνε αρκετά την ψηφοφορία.
<P>
επί της παραγράφου 25

<SPEAKER ID=42 NAME="Schultz">
 - (DE) Κύριε Πρόεδρε, ζητώ την κατανόησή σας. Στην παράγραφο 25 - και το διευκρίνισα αυτό προηγουμένως με τις άλλες ομάδες - μας διέφυγε ένα λάθος. Στην παράγραφο 25 αναφέρεται στο εδάφιο β ότι η παραγωγή, διανομή και παρουσίαση ή οποιαδήποτε προώθηση της παραγωγής πορνογραφικού υλικού όπου ενέχονται ανήλικοι θα διώκεται ποινικά. Είχαμε συμφωνήσει εδώ στο Κοινοβούλιο ότι και η κατοχή τέτοιου υλικού θα εδιώκετο ποινικά. Και ο αγοραστής, ο καταναλωτής τέτοιων χυδαιοτήτων θα πρέπει να διώκεται ποινικά. Τώρα δεν αναφέρεται αυτό στο κείμενο. Θέλω λοιπόν να παρακαλέσω να δεχθείτε την προφορική τροπολογία να προστεθεί στο εδάφιο 25 β πίσω από το "ή της παρουσίασης» "και η κατοχή πορνογραφικού υλικού».
<P>
επί της παραγράφου 29

<SPEAKER ID=43 NAME="Schultz">
 - (DE) Κύριε Πρόεδρε, κυρίες και κύριοι, το επίμαχο μέρος αυτής της έκθεσης είναι το εδάφιο 29 και η τροπολογία 2 των συναδέλφων Chanterie και Nassauer. Ως προς την τροπολογία 2 του συναδέλφου Chanterie θέλω να προτείνω το εξής: Η τροπολογία 2 φθάνει όσον αφορά το περιεχόμενό της πιο πέρα από το αρχικό κείμενό μου. Είναι διατυπωμένη πιο δραστικά και ριζικά όσον αφορά την αποστολή του Ευρωπαϊκού Δικαστηρίου. Δεν υιοθετεί όμως μια αξίωση σχετικά με συγκεκριμένο πρόσωπο και με αυτή την έννοια η τροπολογία δεν είναι λογική. Θα πρότεινα λοιπόν στον συνάδελφο Chanterie να δεχθεί την προφορική τροπολογία μου να προσθέσουμε τέσσερις λέξεις, δηλαδή μετά το "να λαμβάνει υπόψη την ηθική ευθύνη» να προσθέσουμε "και ζητά για αυτόν τον λόγο την παραίτησή του». Σε αυτή την περίπτωση θα αποσύρω το αρχικό κείμενό μου και θα υιοθετήσω την τροπολογία του κυρίου Chanterie.

<SPEAKER ID=44 LANGUAGE="NL" NAME="Chanterie">
Κύριε Πρόεδρε, όταν το σκέφτομαι πιστεύω ότι ίσως να υπάρχουν δύο λόγοι που να μας κάνουν να μπορούμε να αποδεχθούμε την πρόταση αυτή. Ο πρώτος είναι - και αυτό το είπε μόλις πριν από λίγο ο κ. Schulz - ότι το κείμενο της τροπολογίας του ΕΛΚ είναι καλύτερο. Ο δεύτερος λόγος είναι όμως περισσότερο ουσιαστικός. Πιστεύω ότι το Κοινοβούλιο έχει τώρα την ευκαιρία να απευθύνει ομόφωνα έκκληση προς τον κ. Wathelet να λάβει υπόψη την πολιτική ευθύνη που φέρει, και μάλιστα με τέτοιο τρόπο ώστε να μην υπάρχει κίνδυνος να μετατραπεί το Κοινοβούλιο σε ένα είδος λαϊκού δικαστηρίου. Για το λόγο αυτό, κύριε Πρόεδρε, ζητώ να διεξαχθεί επί μέρους ψηφοφορία, αφενός, για την τροπολογία του ΕΛΚ και, στη συνέχεια, για την προσθήκη που προτείνει ο συνάδελφος Schulz, με την οποία διαφωνώ.

<SPEAKER ID=45 NAME="Schultz">
 - (DE) Κύριε Πρόεδρε, ο κύριος Chanterie κατέστησε σαφές ότι θέλει να ζητήσει την παραίτηση του κυρίου Wathelet. Τον ευχαριστώ για αυτό. Αυτό είναι μεν καινούριο στοιχείο στη συζήτηση αλλά είναι λογικό. Από την άλλη πλευρά κατέστησε σαφές ότι θέλουμε εδώ να παίξουμε ένα μικρό τακτικό παιχνίδι. Δεν θα συμμετάσχω όμως σε αυτό. Παρακαλώ λοιπόν να ψηφίσουμε για την τροπολογία του Chanterie επί του αρχικού κειμένου και στη συνέχεια - αφού δεν θα επιτύχει καμμία πλειοψηφία - να ψηφίσουμε για το δικό μου αρχικό κείμενο επί της παραγράφου 29.
<P>
(Το Σώμα εγκρίνει την πρόταση ψηφίσματος)

<SPEAKER ID=46 LANGUAGE="EN" NAME="Macartney">
Κύριε Πρόεδρε, με πνεύμα συγκαταβατικό, η ομάδα μου επιθυμεί να αποσύρει την τροπολογία Αρ. 50 και να ταχθεί υπέρ της τροπολογίας αρ. 4 που κατατέθηκε από την ομάδα των φιλελευθέρων. Κάτι τέτοιο θα βοηθήσει το Σώμα και θα πρέπει να προηγηθεί της τροπολογίας αρ. 8. Θα επιμείνουμε στο αίτημά μας για ονομαστική ψηφοφορία.

<SPEAKER ID=47 LANGUAGE="NL" NAME="Aelvoet">
Κύριε Πρόεδρε, η ομάδα μου επιθυμεί να υποστηρίξει και την τροπολογία αριθ. 4 και νομίζουμε ότι είναι πιο σωστό να το διεκπεραιώσουμε πριν από την τροπολογία αριθ. 8. Επομένως, συμφωνώ με το θέμα που ανέφερε ο κύριος Macartney.

<SPEAKER ID=48 LANGUAGE="EN" NAME="Gallagher">
Κύριε Πρόεδρε, επιθυμώ να ταχθώ υπέρ της τροπολογίας αρ. 4 η οποία τονίζει τη σπουδαιότητα του να συνεχισθεί η αναγνώριση του μοναδικού χαρακτήρα του τομέα αλιείας, ο οποίος κατά συνέπεια χρήζει ειδικής μεταχείρισης εντός του Κοινοτικού νομικού πλαισίου. Ενεργώ κατ' αυτόν τον τρόπο με πνεύμα συγκατάβασης και προς όφελος του μέλλοντος του τομέα.

<SPEAKER ID=49 NAME="Baldarelli">
Κύριε Πρόεδρε, θεωρώ ότι είναι σκόπιμο να ακολουθήσουμε τον κατάλογο ψηφοφοριών που έχει διανεμηθεί. Αν κάποιες πολιτικές ομάδες έχουν αποσύρει τροπολογίες θα λάβουμε γνώση της αποσυρθείσας τροπολογίας όταν φθάσει η σειρά της για ψήφιση. Πρέπει να ακολουθήσουμε τον κατάλογο ψηφοφοριών και συνεπώς να να ξεκινήσουμε από την τροπολογία αριθ. 8.

<SPEAKER ID=50 NAME="Fraga Estιvez">
Κύριε Πρόεδρε, ως εισηγήτρια αυτής της έκθεσης πρέπει να πω το εξής: όλοι οι παρευρισκόμενοι γνωρίζουν πως πρόκειται για μια πολύ πολύπλοκη έκθεση, η οποία κατέληξε σε μια πολύ λεπτή δέσμευση η οποία είναι, στα ισπανικά, "μια δαντέλα». Πρέπει να πω, σαν εισηγήτρια αυτής της έκθεσης, πως μου φαίνεται πολύ παράξενο πως κατά την ψηφοφορία παρουσιάστηκαν νέες προτάσεις δέσμευσης.
<P>
Και δεύτερον, πρέπει να πω, κύριε Πρόεδρε, πως η τροπολογία αριθ. 8 της Σοσιαλιστικής Ομάδας, την οποία υποστηρίζει η εισηγήτρια, τροποποιεί ελαφρά και ενισχύει την παράγραφο 2 της δέσμευσης, αλλά η τροπολογία αριθ. 4 αλλάζει διαμετρικά την δέσμευση.
<P>
Μετά την ψηφοφορία επί των τροπολογιών 48, 49, 51 και 52

<SPEAKER ID=51 NAME="Πρόεδρος">
Μήπως θα μπορούσα τώρα -αφού βλέπετε τα αποτέλεσματα των ψηφοφοριών- να ζητήσω από τις πολιτικές ομάδες να αποσύρουν τις αιτήσεις τους για ονομαστικές ψηφοφορίες; Διότι είδατε τα αποτελέσματα. 'Εχει νόημα το Σώμα να κάνει άλλες 10 ονομαστικές ψηφοφορίες για να επιβεβαιώσει και να επαναβεβαιώσει τα ίδια αποτελέσματα; Δεν έχει νόημα, κυρίες και κύριοι συνάδελφοι. Μπορώ να ζητήσω να αποσυρθούν;

<SPEAKER ID=52 LANGUAGE="EN" NAME="Macartney">
Κύριε Πρόεδρε, και βέβαια όχι. Το ζήτημα αυτό είναι ιδιαίτερα σημαντικό για το μέλλον του τομέα αλιείας της Ευρώπης και δεν θα πρέπει να βιαστούμε μόνο και μόνο για να προλάβουμε το μεσημεριανό. Είναι δικαίωμά μας να επιμένουμε και επιμένουμε.

<SPEAKER ID=53 NAME="Πρόεδρος">
Σύμφωνοι, λυπάμαι.
<P>
(Το Σώμα εγκρίνει την πρόταση ψηφίσματος)

<SPEAKER ID=54 NAME="Kjer Hansen">
Κύριε Πρόεδρε, θέλω να ζητήσω την υποστήριξη της συνέλευσης όσον αφορά μια μικρή τεχνική αλλαγή του σημείου 12. Στο σημείο 12 λέει ότι θα στείλουμε το ψήφισμα στην Επιτροπή και στο Ελεγκτικό Συνέδριο. Από απροσεξία έκανα ένα μικρό λάθος, αφού φυσικά επιθυμώ η απόφαση να σταλεί και στο Συμβούλιο και στις κυβερνήσεις των χωρών που συμμετέχουν στο PHARE, ώστε να βεβαιωθούμε ότι τα σοφά λόγια και οι αυστηροί όροι της έκθεσης θα γίνουν γνωστά και σε άλλους πολλούς.
<P>
(Το Σώμα εγκρίνει την πρόταση ψηφίσματος)

<SPEAKER ID=55 LANGUAGE="NL" NAME="Plooij-Van Gorsel">
Κύριε Πρόεδρε, εξ ονόματος της πολιτικής ομάδας των φιλελευθέρων ζητώ την αναπομπή του θέματος στην Επιτροπή Εξωτερικών Οικονομικών Σχέσεων με βάση το άρθρο 129. Ο λόγος είναι ότι ο τίτλος δεν ανταποκρίνεται στο περιεχόμενο. Το ψήφισμα περιλαμβάνει πολλές δηλώσεις που αφορούν μετεγκαταστάσεις επιχειρήσεων και άμεσες επενδύσεις στο εσωτερικό της Ευρωπαϊκής ?Ενωσης και όχι σε τρίτες χώρες, όπως συμβαίνει στην έκθεση. Κατά δεύτερον, το ψήφισμα στηρίζεται στη βιομηχανική εποχή, τη στιγμή που εισερχόμαστε όλοι στον 21ο αιώνα που θα είναι κυρίως ο αιώνας της ψηφιακής τεχνολογίας. Η πολιτική μου ομάδα ελπίζει συνεπώς, ότι με την αναπομπή του θέματος στην Επιτροπή Εξωτερικών Οικονομικών Σχέσεων θα καταρτισθεί μια πιο ισορροπημένη πρόταση στην οποία θα συμπεριλαμβάνονται τα στοιχεία που προαναφέρθηκαν. Ελπίζω λοιπόν ότι τη θέση αυτή θα υποστηρίξουν και οι άλλοι συνάδελφοι.

<SPEAKER ID=56 LANGUAGE="EN" NAME="Hindley">
Κύριε Πρόεδρε, για διευκόλυνση του Σώματος, αυτό στην αγγλική γλώσσα αποκαλείται "άχρηστη τροπολογία». Απλώς έπρεπε να επιστρέψουμε κάτι και δεν ενημερωθήκαμε γι' αυτό. Σε κανένα σημείο κατά τη διάρκεια των συζητήσεων στην επιτροπή και βέβαια ούτε καν στην τελική ψηφοφορία, δεν υπήρξε ένδειξη εκ μέρους των φιλελευθέρων για το ότι διαφωνούσαν κάθετα με την έκθεση αυτή, όπως κάνουν τώρα. Κανένα άλλο μέλος της επιτροπής αυτής δεν έδειξε τέτοια τακτική. Κάτι τέτοιο θα πρέπει να εκληφθεί ως επιπόλαια απόπειρα αποδυνάμωσης της έκθεσης και δεν θα εξυπηρετούσε κανένα σκοπό να σταλεί πίσω. Ζητώ από το Σώμα να απορρίψει την πρόταση.

<SPEAKER ID=57 NAME="Sainjon">
Κύριε Πρόεδρε, θα ήθελα να ευχαριστήσω τον κ.Hindley για την ομιλία του η οποία με βρίσκει πλήρως σύμφωνο. Θα ήθελα απλά να διευκρινίσω ότι για πολλούς μήνες η επιτροπή REX εργάστηκε με σοβαρότητα, ρεαλισμό και πραγματισμό για ένα σημαντικό θέμα και δεν μπορούμε, όταν μιλάμε για επενδύσεις στο εξωτερικό ή για μετεγκαταστάσεις να μην λάβουμε υπόψη τις συνέπειες που μπορούν να υπάρξουν, ιδιαίτερα για την οικονομία της Ευρωπαϊκής Ένωσης, στον κοινωνικό, στο νομισματικό και σε άλλους τομείς. Θεωρώ λοιπόν ότι αυτή η έκθεση η οποία παρουσιάστηκε εξ ονόματος της επιτροπής REX, πρέπει να υποβληθεί σήμερα σε ψηφοφορία στη Συνέλευσή σας.
<P>
(Το Σώμα αποφασίζει την αναπομπή στην επιτροπή)

<SPEAKER ID=58 NAME="Weiler">
 - (DE) Κύριε Πρόεδρε, θα πρέπει εδώ να χωρίσουμε την ψηφοφορία σε δύο μέρη. Συμφωνώ με την αίτηση του ΕΛΚ να υποβάλλεται η έκθεση κάθε δύο χρόνια. Πιστεύω όμως ότι το δεύτερο μέρος της αίτησης του κυρίου Pronk πρέπει να απορριφθεί. Επιμένω στο αρχικό κείμενό μου να ζητήσουμε μια έκθεση για τη φτώχεια και τον πλούτο.

<SPEAKER ID=59 NAME="Πρόεδρος">
Κυρία Weiler, θα έπρεπε να ρωτήσετε στον κ. Pronk, στο ΕΛΚ, εάν θέλει να δεχθεί τροποποίηση της δικής του τροπολογίας. Κατά τα άλλα, εγώ θα θέσω την τροπολογία σε ψηφοφορία, δεν μπορώ να την θέσω λέξη-λέξη.

<SPEAKER ID=60 LANGUAGE="NL" NAME="Pronk">
Πιστεύω ότι η λύση μπορεί να βρεθεί απλώς με το χωρισμό της τροπολογίας σε δύο μέρη. Εμείς θα υπερψηφίσουμε τα δύο μερη και νομίζω ότι η κ. Weiler θα καταψηφίσει το δεύτερο. Αυτή μου φαίνεται ότι είναι η απλούστερη λύση.
<P>
Επί της τροπολογίας 12

<SPEAKER ID=61 LANGUAGE="DE" NAME="Weiler">
Κύριε Πρόεδρε, η τροπολογία 12 της ΕΕΑ δεν καταπίπτει. Είναι προσθήκη!

<SPEAKER ID=62 NAME="Πρόεδρος">
'Εχω την γνώμη ότι καταπίπτει. Αλλά αν θέλετε, μπορώ να την θέσω σε ψηφοφορία ως προσθήκη.
<P>
Επί της παραγράφου 15

<SPEAKER ID=63 LANGUAGE="DE" NAME="Mann, Thomas">
Κύριε Πρόεδρε, εκτιμούμε όλοι τον ταχύ ρυθμό της διαδικασίας. Θέλω όμως να επιμείνω: επί της παραγράφου 15 στο αρχικό κείμενο - με όλη την εκτίμηση που τρέφω για τη συνάδελφο κυρία Weiler - δεν ψηφίσαμε ακόμα συνολικά. Μέχρι τώρα διεξήγαμε μεμονωμένες ψηφοφορίες επί της παραγράφου 15 και η ψήφος του ΕΛΚ είναι απορριπτική για την παράγραφο 15. Παρακαλώ να ξανακάνουμε αυτή την ψηφοφορία. Δεν το κάνατε ακόμα!

<SPEAKER ID=64 NAME="Πρόεδρος">
Κύριε Mann, από την ώρα που δεχθήκαμε την τροπολογία 22, αυτή αντικατέστησε την παράγραφο. Δεν μπορούμε να ξανακάνουμε ψηφοφορία επί παραγράφου που αντικαταστάθηκε.
<P>
Επί της τροπολογίας 21

<SPEAKER ID=65 LANGUAGE="DE" NAME="Weiler">
Κύριε Πρόεδρε, συμφωνήσαμε χθες το βράδυ με τον εκπρόσωπο του ΕΛΚ ότι στην τρίτη σειρά, μετά τη "δημιουργία ενός συστήματος κοινωνικής προστασίας», όταν ακολουθούν τα παραδείγματα, να προσθέσουμε τη φράση "για παράδειγμα». Με αυτή την προϋπόθεση μου βεβαίωσαν ότι θα αποσύρουν την αίτηση. Ζητώ λοιπόν κατά την απαρίθμηση την προσθήκη των λέξεων "για παράδειγμα».

<SPEAKER ID=66 LANGUAGE="NL" NAME="Pronk">
 Συμφωνώ με την πρόταση αυτή, κύριε Πρόεδρε.

<SPEAKER ID=67 NAME="Πρόεδρος">
Επομένως, η τροπολογία 21 αποσύρεται και θα βάλουμε το «par exemple» στην παράγραφο 21. Θέτω σε ψηφοφορία την παράγραφο 21 με την τροποποίηση της εισηγήτριας.
<P>
Επί της τροπολογίας 7

<SPEAKER ID=68 LANGUAGE="DE" NAME="Weiler">
Κύριε Πρόεδρε, θέλω να προτείνω στον κύριο Crowley να περιλάβει στην τροπολογία του, την οποία ουσιαστικά υποστηρίζω γιατί τη θεωρώ σαφή, τη φράση που διατυπώνεται στην αρχική τροπολογία μου "επίσης τα συμβιούντα πρόσωπα του ιδίου φύλου».
<P>
(Ο κ. Crowley δεν δέχεται την πρόταση)

<SPEAKER ID=69 LANGUAGE="DE" NAME="Weiler">
Κύριε Πρόεδρε, παρακαλώ τώρα να γίνει ψηφοφορία επί της αρχικής τροπολογίας μου δηλαδή επί του δεύτερου μέρους, γιατί δεν έχει διευθετηθεί ακόμα. Θέλω οπωσδήποτε να γίνει ψηφοφορία επί του δεύτερου μέρους, επί του κομματιού που αφορά τις διακρίσεις εντός του κοινωνικού συστήματος κατά των συμβιούντων προσώπων του ιδίου φύλου.

<SPEAKER ID=70 NAME="Πρόεδρος">
Κυρία Weiler, από την ώρα που το Σώμα δέχθηκε την τροπολογία του κ. Crowley, αυτή έχει λάβει την θέση του αρχικού κειμένου. Δεν υπάρχει άλλο σημείο επί του οποίου να ψηφίσουμε.
<P>
Επί της τροπολογίας 14

<SPEAKER ID=71 LANGUAGE="DE" NAME="Weiler">
Κύριε Πρόεδρε, όσον αφορά την τροπολογία αυτή, συμφώνησα χθες με την ομάδα του Ευρωπαϊκού Λαϊκού Κόμματος να επιμείνω να συμπεριληφθεί η λέξη "ευρεία συστήματα περίθαλψης». Εάν συμπεριληφθεί η λέξη "ευρεία», τότε θα δεχθώ την τροπολογία. Συγχρόνως θέλω στη δεύτερη σειρά, όπου αναφέρεται η φράση "δεσμευτικές νομικές διατάξεις» να αποσύρω τη λέξη "δεσμευτικές».

<SPEAKER ID=72 NAME="Πρόεδρος">
Κυρία Weiler, σημειώνω ότι οι παρατηρήσεις σας αναφέρονται στην τροπολογία 14 του ΕΛΚ. Πρώτα όμως θα πρέπει να ψηφίσουμε επί της τροπολογίας των Φιλελευθέρων, εναντίον της οποίας είστε εσείς.
<P>
(Το Σώμα εγκρίνει την πρόταση ψηφίσματος)

<SPEAKER ID=73 LANGUAGE="DE" NAME="Weiler">
Κύριε Πρόεδρε, λυπάμαι που τώρα στο τέλος θα κάνω μια σύντομη προσωπική παρατήρηση. Η έκθεση αυτή ήταν ομολογουμένως πολύ περίπλοκη, και από πλευράς ψηφοφορίας. Θέλω ωστόσο να καταθέσω επίσημα για τα πρακτικά την άποψή μου ότι δύο σημεία δεν ετέθησαν σωστά σε ψηφοφορία. Πρώτον είναι η παράγραφος 24. Είχα επισημάνει πριν την ψηφοφορία ότι επιμένω να γίνει ψηφοφορία επί του δεύτερου μέρους, το οποίο δεν περιλαμβανόταν στην τροπολογία του κυρίου Crawley. Είπατε όχι και έχετε δικαίωμα να το πείτε, αλλά εγώ διαφωνώ.
<P>
Το δεύτερο σημείο αφορά αυτό που είπε ο συνάδελφος Thomas Mann για την παράγραφο 15. Έχω και εγώ τη γνώμη ότι δεν ψηφίσαμε πλήρως επί της παραγράφου. Είπατε ότι η ψηφοφορία ολοκληρώθηκε με την τροπολογία 22 της κυρίας Boogerd-Quaak από την ομάδα των Φιλελευθέρων. Κατέστησα σαφές στην αρχή της ψηφοφορίας ότι συμφωνώ συμπληρωματικά μόνο με την τροπολογία της κυρίας Boogerd-Quaak και ότι επιθυμώ να συμπεριληφθεί ως πρόσθετο σημείο. Αυτό δεν σημαίνει ότι έγινε ψηφοφορία συνολικά επί της παραγράφου 15. Νομίζω, κύριε Mann, ότι σε αυτό συμφωνούμε όσον αφορά τη διαδικασία. Θέλω να υπογραμμίσω πως λυπούμαι για τη διαδικασία που ακολουθήθηκε σε αυτή την ψηφοφορία.

<SPEAKER ID=74 NAME="Πρόεδρος">
Κυρία Weiler, σημείωσα τις παρατηρήσεις σας, αλλά ο Κανονισμός είναι αρκετά σαφής. 'Εχει ορισμένες διατάξεις, βάσει των οποίων γίνονται οι ψηφοφορίες. 'Ηλθατε με μία έκθεση δύσκολη, με πάρα πολλές προφορικές τροπολογίες και πάρα πολλές συνεννοήσεις με τις άλλες πολιτικές ομάδες. Το Σώμα, εν τη σοφία του, δέχεται, απορρίπτει, ό, τι θέλει κάνει, είναι κυρίαρχο. Δεν είναι ούτε η δική σας η άποψη ούτε η δική μου η οποία αλλάζει την κατάσταση.

<SPEAKER ID=75 NAME="Ahlqvist, Andersson, Hultιn, Lφφw, Wibe και Waidelich">
 - ( SV) Θέλουμε να ευχαριστήσουμε τον εισηγητή για την έκθεση. Μ'αυτήν την αιτιολόγηση ψήφου θέλουμε να υπογραμμίσουμε την θέση μας στο ζήτημα, η οποία αιτιολογείται από το ότι θεωρούμε ότι τα κέρματα θα πρέπει να είναι κατασκευασμένα έτσι ώστε να εξαλειφτούν οι κίνδυνοι αλλεργιών, να ικανοποιηθούν οι ανάγκες των ατόμων με προβλήματα όρασης καθώς και το να ληφθεί υπόψη η ανάγκη μιας ταυτότητας των νομισμάτων που να έχει έρεισμα.
<P>
Γι' αυτούς τους λόγους θεωρούμε ότι τα ευρωνομίσματα θα πρέπει να είναι απαλλαγμένα από το νικέλιο, οι ονομαστικές αξίες θα πρέπει να έχουν διάφορα μεγέθη, καθώς και ότι τα νομίσματα θα πρέπει να παρέχουν την δυνατότητα εθνικής διαμόρφωσης στην μία πλευρά του νομίσματος.

<SPEAKER ID=76 NAME="Βerthu">
Ο καθορισμός των τεχνικών χαρακτηριστικών του μελλοντικού νομίσματος ευρώ οδήγησε τη νομισματική υποεπιτροπή του Ευρωπαϊκού Κοινοβουλίου σε μια ενδιαφέρουσα ερώτηση: είναι χρήσιμο να εργαζόμαστε για τον καθορισμό και την κατασκευή των εκατοντάδων δισεκατομμυρίων νομισμάτων που είναι αναγκαία σε ένα παραδοσιακό νομισματικό σύστημα έως την 1η Ιανουαρίου 2002 εφόσον αυτό το σύστημα θα έχει ανατραπεί μέχρι τότε από την ανάπτυξη του ηλεκτρονικού νομίσματος; Ίσως πρέπει, παρόλα αυτά, να απαντήσουμε καταφατικά.
<P>
Όμως αυτό το ερώτημα κρύβει κάποιο άλλο το οποίο η νομισματική υποεπιτροπή δεν τόλμησε να θέσει: το ηλεκτρονικό νόμισμα δεν φαίνεται ότι επιτρέπει την πραγματοποίηση μικρών πληρωμών σε όλη την Ευρώπη με μια μόνο κάρτα με μικροτσίπ, ακόμα και εάν διατηρείται παράλληλα ο πλουραλισμός των διαφόρων νομισμάτων; Η απάντηση είναι φυσικά καταφατική. Έτσι, φτάνουμε στο σημείο να αναρωτηθούμε εάν ακόμα και η ιδέα του ενιαίου νομίσματος, τα πλεονεκτήματα του οποίου μας έχουν εκθειάσει τόσο πολύ, δεν είναι ήδη τουλάχιστον από αυτή την άποψη, νεκρό γράμμα.
<P>
Ίσως ζαλισμένη από αυτά τα ερωτήματα, η υποεπιτροπή προτίμησε τελικά να καταπιαστεί με πιο κοινότυπες πολεμικές, όπως ο κίνδυνος αλλεργίας που προκαλεί το νικέλιο των νομισμάτων, οι οποίες καθορίζονται στην πρόταση της Επιτροπής. Από αυτήν την άποψη, η υποεπιτροή προκαλώντας χωρίς να το θέλει τον γέλωτα, επικαλείται την οδηγία 94/27/CEE όσον αφορά τη χρήση νικελίου, η οποία πράγματι αναφέρει αυτόν τον κίνδυνο για διάφορα αντικείμενα κοινής χρήσης. Κατά αυτόν τον τρόπο, ο δυναμισμός της Επιτροπής για λεπτομέρειες, στρέφεται ξαφνικά εναντίον της.
<P>
Πιο σημαντικό είναι το θέμα της ύπαρξης μιας εθνικής όψης στο μελλοντικό νόμισμα ευρώ. Το Ευρωπαϊκό Κοινοβούλιο την αποδέχθηκε απρόθυμα για τα κέρματα. Όμως για τα χαρτονομίσματα, αποφασίστηκε ότι δεν θα έχουν εθνική όψη, αλλά θα είναι ευρωπαϊκά και στις δυο όψεις
<P>
Αντίθετα με τα φαινόμενα, δεν πρόκειται για μια απλή υπόθεση εθνικής ευθιξίας. Φυσικά, βλέπουμε στην πράξη την ιδέα μιας Ευρώπης χωρίς διαφορές, χωρίς προσωπικότητα, χωρίς ρίζες, η οποία είναι στην πραγματικότητα ο χειρότερος εχθρός της αληθινής Ευρώπης. Όμως υπάρχει και κάτι άλλο. Οι υπέρμαχοι του ομοσπονδιακού χαρακτήρα της Ευρώπης, φοβούνται ότι η εθνική όψη στο ευρώ δεν θα διευκολύνει τελικά στο μέλλον την εξάλειψη της ισοτιμίας ανάμεσα στα εθνικά ευρώ, εάν το σύστημα του ενιαίου νομίσματος αποδειχθεί υπερβολικά άκαμπτο και εάν οι χώρες επιθυμούν να το καταστήσουν πιο χαλαρό. Προκειμένου να προληφθεί ένα τέτοιο ενδεχόμενο, επιθυμούν να θωρακίσουν τα πάντα από τώρα και να μην υπάρχει καμία έξοδος διαφυγής. Με αυτόν τον τρόπο, δεν θα είναι δυνατόν να επιστρέψουμε πίσω και την ημέρα που το ενιαίο νόμισμα θα βρεθεί σε αδιέξοδο η καταστροφή θα είναι χάρη σε εκείνους, πλήρης.

<SPEAKER ID=77 NAME="Gahrton και Schφrling">
 - (SV) Υπερψηφίσαμε την "εθνική πλευρά» στα ευρωνομίσματα, διστακτικά όμως. Διότι είναι προφανές ότι το υπόβαθρο της θέλησης της Επιτροπής και του Συμβουλίου να υπάρχει μια "εθνική πλευρά» δεν είναι ότι σέβονται την εθνική, δημοκρατική αυτοδιάθεση, αλλά είναι πρωτίστως ένα τέχνασμα για να κάνουν τους πολίτες να πιστέψουν ότι το πρόγραμμα της ΟΝΕ επιτρέπει κάποια διατήρηση της δημοκρατικής αυτοδιάθεσης, κάτι που βέβαια δεν ισχύει. Φυσικά είμαστε εναντίον της εθνικιστικής ρητορικής και του υπερπατριωτισμού.

<SPEAKER ID=78 NAME="Hallam">
Είναι απίστευτο ότι το Κοινοβούλιο υποστηρίζει την εκστρατεία κατά των νομισμάτων από νίκελ με δήθεν ατράνταχτα επιχειρήματα, χωρίς καμία απόδειξη ότι προκαλεί προβλήματα.
<P>
Ο τρόπος με τον οποίον αντιμετωπίστηκε το όλο θέμα από την Επιτροπή πρέπει να γεννά ανησυχία σχετικά με την αρμοδιότητα και την ακεραιότητά της. Θα θέσω σχετικά ερωτήματα και, ενδεχομένως, θα απευθυνθώ στον Διαμεσολαβητή ή το Ελεγκτικό Συνέδριο για ενδελεχή έρευνα.

<SPEAKER ID=79 NAME="Harrison">
Ας μη ρίξουμε το ζήτημα στην τύχη για το καλό των πολιτών της Ευρώπης! Αυτό προτείνω εγώ. Κόβοντας φιλικά προς τους ευρωπαίους νομίσματα, βοηθάμε στην εισαγωγή του ενιαίου νομίσματος - πράξη σημαντική και χρήσιμη για τους απλούς ανθρώπους.
<P>
Πρώτα απ' όλα, ας παραμείνει το εθνικό έμβλημα από τη μια πλευρά των νομισμάτων ευρώ. Για τη Βρετανία αυτό σημαίνει τη διατήρηση της κεφαλής της Βασίλισσας από τη μια πλευρά του ευρώ. Κάτι τέτοιο συμβαδίζει με τη σημερινή βρετανική πρακτική, σύμφωνα με την οποία τα εθνικά σύμβολα διατηρούνται από τη μία όψη, και η κεφαλή της Βασίλισσας διατηρείται από την άλλη όψη, ως ομοιογενής όψη.
<P>
Δεύτερον, ας εμποδίσουμε τη χρήση του νίκελ στα μέρη εκείνα του νομίσματος που έρχονται σε επαφή με τον άνθρωπο. Ασκώντας την Αρχή της Πρόληψης, εξαλείφουμε την πιθανότητα πρόκλησης βλάβης στους πολίτες που παρουσιάζουν δερματική ευαισθησία σε ορισμένα υλικά.
<P>
Τρίτον, ας μειώσουμε τον αριθμό των νομισμάτων από 8 σε 6 ώστε να βοηθήσουμε στο να αποφευχθούν συγχύσεις σε άτομα όπως οι τυφλοί καθώς και άλλοι πολίτες διαφοροποιώντας το σχήμα και την αξία των νομισμάτων.
<P>
Ενεργώντας σύμφωνα με τα παραπάνω, εξασφαλίζουμε το ότι όλοι οι πολίτες της Ένωσης θα παίζουν κορώναγράμματα στο εξής!

<SPEAKER ID=80 NAME="Kirsten Jensen, και Sindal Iversen">
Οι Δανοί σοσιαλδημοκράτες υπερψήφισαν σήμερα την έκθεση της Irene Soltwedel-Schaefer, που αφορά τις τεχνικές προδιαγραφές των μελλοντικών ευρωνομισμάτων. Η εισηγήτρια τονίζει ότι τα νομίσματα πρέπει να ευκόλως αναγνωρίσιμα, κυρίως από σεβασμό προς τους τυφλούς και τους ηλικιωμένους. Οι Δανοί σοσιαλδημοκράτες είναι σύμφωνοι σε αυτό. Η έκθεση καθορίζει να μη χρησιμοποιηθεί νικέλιο στην εξωτερική πλευρά των ευρω-νομισμάτων. Οι Δανοί σοσιαλδημοκράτες αποδέχονται αυτόν το συμβιβασμό, αφού η χρήση νικελίου θα είναι βλαβερή για όσους πάσχουν από αλλεργία στο νικέλιο. Επί τη ευκαιρία της ψήφισης της έκθεσης Soltwedel-Schaefer, οι Δανοί σοσιαλδημοκράτες επισημαίνουν ότι η Δανία δεν θα συμμετέχει στην τρίτη φάση της Οικονομικής Νομισματικής Ένωσης.

<SPEAKER ID=81 NAME="Lindqvist">
 - (SV) Εφόσον το κόμμα του Κέντρου αντιτίθεται στην υλοποίηση της ΟΝΕ δεν έχουμε επομένως κάποιο λόγο να έχουμε άποψη για την εμφάνιση του εύρω. Πέραν αυτού το θεωρώ αυτονόητο ότι τα νομίσματα θα πρέπει να είναι κατασκευασμένα έτσι ώστε να μην υπάρχει κίνδυνος βλάβης για τους ανθρώπους. Ως εκ τούτου δεν πρέπει να περιέχουν νικέλιο. Υπερψήφισα την πρόταση που συνεπάγεται ότι δεν θα περιέχεται νικέλιο στα νομίσματα.
<P>
Θα είχα υπερψηφίσει την παράγραφο 10 για την απομάκρυνση του νικελίου, αλλά δεν έγινε αντιληπτό αν η ψηφοφορία ήταν ξεχωριστά ή ομαδικά σ'αυτήν την παράγραφο.

<SPEAKER ID=82 NAME="Wibe">
 - (SV) Σίγουρα θα ήταν ευχάριστο να απαλλαχτεί το εύρω από το νικέλιο και να μην είναι έτσι επιβλαβές για την υγεία. Θεωρώ όμως ότι το εύρω καθ'αυτό θα προκαλέσει περισσότερη ζημιά στην Ευρώπη απ'ότι το νικέλιο στα νομίσματα.
<P>
Εφόσον η Σουηδία δεν συμμετέχει στην εφαρμογή του εύρω το 1999 - αν βέβαια υλοποιηθεί ποτέ η ΟΝΕ - τότε απέχω της τελικής ψηφοφορίας γι'αυτήν την έκθεση.
<P>
επί της σύστασης Ghilardotti (A4-0326/97)
<SPEAKER ID=83 NAME="Caudron">
Συγχαίρω την Fiorella Ghilardotti για το περιεχόμενο της έκθεσής της. Διαβάζοντας ορισμένα γεγονότα, ορισμένες στατιστικές, το μόνο που μπορεί να κάνει κανείς είναι προσυπογράψει ένα τέτοιο διάβημα.
<P>
Υποστηρίζω την υποβληθείσα πρόταση για την μεταβίβαση του βάρους της απόδειξης στην υπεράσπιση όταν το θύμα μιας συγγενούς διάκρισης λόγω φύλου έχει προσκομίσει στοιχεία.
<P>
Αυτές οι διακρίσεις έχουν στόχο τις γυναίκες. Μην κρυβόμαστε πίσω από τις λέξεις! Η πρώτη διάκριση αφορά την απόκλιση των αποδοχών για την ίδια εργασία ανάμεσα σε άνδρες και γυναίκες. Στο κατώφλι της τρίτης χιλιετίας, πως μπορούμε να επιτρέψουμε την διαιώνιση μιας τέτοιας κατάστασης σε έναν κοινό χώρο ο οποίος θέλει να θεωρείται ως ένα οικονομικό και κοινωνικό πρότυπο για τον υπόλοιπο κόσμο.
<P>
Τα λόγια τούτα δεν στρέφονται κατά ενός συγκεκριμένου κράτους, αλλά κατά του συνόλου των δεκαπέντε κρατών τα οποία δεν προχώρησαν σε επαρκή νομοθεσία για την ίση μεταχείριση ανεξαρτήτως φύλου. Προσθέτω ότι αυτή η συμπεριφορά απαντάται κυρίως στον ιδιωτικό τομέα. Μήπως πρέπει δούμε σε αυτό το παράδειγμα, το αόρατο χέρι του φιλελευθερισμού που εξασφαλίζει μια κατάλληλη ισορροπία ανάμεσα στην εκτέλεση και το εκτελεστικό όργανο;

<SPEAKER ID=84 NAME="Habsburg-Lothringen">
Θέλω να σημειώσω ρητώς ότι η διαφωνία μου αφορά κυρίως τα μέρη της έκθεσης, στα οποία ζητείται αντιστροφή του βάρους απόδειξης σε ζητήματα εργατικού δικαίου. Αυτό θα ήταν αντίθετο προς τις βασικές αρχές της φιλελεύθερης-δημοκρατικής έννομης τάξης.
<P>
Αναμφίβολα αναγνωρίζει κάθε κράτος δικαίου την εξαίρεση της αντιστροφής του βάρους απόδειξης, περιοριζόμενη ωστόσο σε συμφέροντα χρήζοντα προστασίας. Η επέκταση αυτής της εξαίρεσης με αποκλειστικά πολιτικά-δημαγωγικά κίνητρα είναι απορριπτέα.

<SPEAKER ID=85 NAME="Kirsten Jensen, Sindal και Iversen">
Οι Δανοί σοσιαλδημοκράτες υπερψήφισαν σήμερα την έκθεση Ghilardotti, δεδομένου ότι η υλοποίηση μιας οδηγίας για αντιστροφή του βάρους της απόδειξης θα αποτελέσει σημαντική πρόοδο για την ισότητα ευκαιριών στα κράτη μέλη. Ένα από τα μεγαλύτερα προβλήματα των γυναικών (και των αντρών), όταν δέχονται διακρίσεις, είναι πώς να αποδείξουν ότι έχουν υποστεί διαφορετική μεταχείριση εξαιτίας του φύλου τους. Με την υλοποίηση αυτής της οδηγίας καθίσταται πλέον ευθύνη του εργοδότη να αποδείξει ότι δεν έχει γίνει καμία διάκριση. Η τροπολογία που προτείνει το Ευρωπαϊκό Κοινοβούλιο προς την κοινή θέση του Συμβουλίου αποτελεί διεύρυνση και ουσιαστική βελτίωση των δυνατοτήτων εφαρμογής της οδηγίας. Έχουμε υπόψη μας ότι η εφαρμογή της οδηγίας στη Δανία μπορεί να οδηγήσει σε αλλαγές της νομολογίας σε αυτόν τον τομέα, κι ότι μια πιθανή συνέπεια θα είναι να αλλάξει ο νόμος απονομής δικαιοσύνης. Εκτιμούμε παρόλ'αυτά ότι σε αυτό το θέμα πρωτεύει να σεβαστούμε την ισότητα. Η δανέζικη νομολογία οφείλει να εναρμονιστεί στις νέες περιστάσεις.

<SPEAKER ID=86 NAME="Leperre-Verrier">
, γραπτώς. (FR) Υπάρχουν τομείς όπου η αδιαλλαξία πρέπει να δίνει τη θέση της στο συμβιβασμό κυρίως όταν ο τελευταίος έχει σαν συνέπεια να αφαιρείται κάθε νόημα από την ενέργεια στην οποία αναφέρεται.Θα προσαρμόσω αυτή την άποψη στη θέση του Συμβουλίου όσον αφορά την παρούσα οδηγία, που σχετίζεται με το βάρος της αποδείξεως στις περιπτώσεις διακριτικής μεταχείρησης με βάση το φύλο. Για πολλούς λόγους: από το 1988 έως το 1994, η Επιτροπή έκανε ό, τι ήταν δυνατό για να εμφανιστεί μια παρόμοια οδηγία.Η αντίθετη θέση ενός κράτους δεν επέτρεψε αυτού όντας να επιτευχθεί αυτό πάνω σε ισχυρή νομοθετική βάση, κυρίως προκειμένου για τα άρθρα 100 και 235 της συνθήκης της ΕΕ που προϋποθέτουν την ομοφωνία.Χρειάστηκε να ανατρέξουμε στη συμφωνία για την κοινωνική πολιτική για να βρούμε μια νομοθετική βάση γι' αυτή την οδηγία. Σήμερα, γίνονται υποχωρήσεις, διότι το ίδιο κράτος αποφάσισε να προσχωρήσει στις κοινωνικές διατάξεις της νέας συνθήκης και να δεχτεί τις οδηγίες που είχαν ήδη υιοθετηθεί.
<P>
Το Συμβούλιο εξηγεί ότι έπρεπε να καταλήξουμε σε μία λύση που να λαμβάνει υπόψη τη θέση του εν λόγω κράτους. Αποτέλεσμα: σχεδόν όλες οι τροπολογίες της Επιτροπής για τα Δικαιώματα της Γυναίκας απορίφθηκαν, ακόμα και εκείνες που η Επιτροπή είχε αποδεχθεί κατά την πρώτη ανάγνωση.Το πρόβλημα θα μπορούσε να είναι λιγότερο σοβαρό αν δεν έθιγε την ίδια την ουσία της οδηγίας.Με τους διάφορους συμβιβασμούς και παρεκκλίσεις, η κοινή θέση δημιουργεί σύγχυση αντί να αποσαφηνίζει την κατάσταση.
<P>
Με το να μετριάζει τη σπουδαιότητα της οδηγίας, να αψηφεί τη νομολογία του Δικαστηρίου, να μη σέβεται τα κριτήρια στα οποία έχει καταλήξει το Δικαστήριο όσον αφορά τον ορισμό της έμμεσης διάκρισης (που είναι θεμελιώδης σε αυτή την οδηγία), να παραβλέπει εντελώς τα μέτρα θετικών δράσεων που έχουν γίνει αποδεκτά από την Επιτροπή, κλπ., το Συμβούλιο μας ζητάει να ενισχύσουμε μια οδηγία της οποίας η αρχική ουσία έχει αλλοιωθεί.
<P>
Δε μπορούμε να το αποδεχτούμε αυτό και αποφανθήκαμε υπέρ των τροπολογιών της Επιτροπής για τα Δικαιώματα της Γυναίκας που έχουν το πλεονέκτημα της σαφήνειας και του σεβασμού στις αρχές στις οποίες έχει καταλήξει το Δικαστήριο.

<SPEAKER ID=87 NAME="Raschhofer">
Θεωρώ την αντιστροφή του βάρους απόδειξης που προτείνεται στην έκθεση Ghilardotti για αρκετούς λόγους ως εσφαλμένο τρόπο αντιμετώπισης των διακρίσεων μεταξύ των φύλων.
<P>
Με αυτή τη διάταξη κλονίζονται οι αρχές δικαίου σύμφωνα με τις οποίες ο ενάγων - και όχι ο εναγόμενος - οφείλει να αποδείξει την κατηγορία του. Εξάλλου απαιτείται έτσι από τις επιχειρήσεις μια υπερβολικά γραφειοκρατική διαδικασία προκειμένου να αποδείξουν σε περίπτωση αγωγής τη μη ύπαρξη διάκρισης. Μόνον έτσι θα μπορούσε ο εργοδότης να αμυνθεί έναντι των κατηγοριών των εργαζομένων του και να αποδείξει τη μη ενοχή του. Αυτό όμως θα είχε σίγουρα επιπτώσεις στη διαδικασία προσλήψεων των επιχειρήσεων. Ως εκ τούτου θα είχε βάση η υπόθεση ότι από φόβο για ενδεχόμενες δυσκολίες με συνεργάτιδες δεν θα σύναπταν καν σχέση εργασίας μαζί τους, αλλά στις περιπτώσεις αμφιβολιών θα προτιμούσαν έναν άνδρα υποψήφιο.
<P>
Για τους παραπάνω λόγους δεν μπορούμε να υπερψηφίσουμε την έκθεση Ghilardotti.
<P>
επί της έκθεσης Bloch von Blottnitz (A4-0288/97)
<SPEAKER ID=88 NAME="Caudron">
Η έκθεση της κυρίας Bloch von Blottnitz είναι ενθαρρυντική. Έλαβα γνώση του περιεχομένου της με πολύ μεγάλο ενδιαφέρον.Διερωτώμαι κατά πόσο καλά είναι θεμελιωμένη αυτή η εμπειρία. Η τεχνική αξιολόγηση του βιολογικού καυσίμου δεν είναι ιδιαίτερα πειστική, αλλά θέλω να πιστεύω ότι το όφελος απ' αυτή την υπόθεση είναι άλλο, ένας απολογισμός σε επίπεδο περιβάλλοντος για παράδειγμα.
<P>
Ο κατ' ευφημισμό χρησιμοποιούμενος όρος "οικολογικός», απέχει πάρα πολύ απ' την πραγματική του έννοια. Μπορούμε ίσως να διακρίνουμε την πιθανότητα μιας σημαντικής μείωσης των εκπομπών τοξικών ουσιών στο μέλλον, και επιβάλλεται η συνέχιση των προσπαθειών σε θέματα έρευνας.
<P>
Το δεύτερο θέμα που με απασχολεί αφορά την ανάπτυξη μιας εντατικής μονοκαλλιέργιας. Γνωρίζουμε ήδη τα επακόλουθα τέτοιου τύπου γεωργικών μεθόδων για το έδαφος και για τους υδροφόρους ορίζοντες. Το καθαρό κέρδος αυτής της εναλλακτικής λύσης όσον αφορά το περιβάλλον πρέπει να γίνει με σαφήνεια γνωστό, και μόνο σε δεύτερη φάση αρμόζει να καθιερωθεί μια τακτική σχετικά με το βιολογοκό καύσιμο.
<P>
Είμαι πεπεισμένος ότι η Ευρωπαϊκή Ένωση έχει συναίσθηση της πρόκλησης και της αναγκαιότητας να επισπεύσει τις έρευνες σε θέματα ανανεώσιμων και όχι ρυπαντικών μορφών ενέργειας. Ο χρόνος πιέζει, κυρίως όσον αφορά την ανάπτυξη των νέων βιομηχανικών χωρών, και, παρόλο που πρέπει να μας χαροποιεί η πρόοδος αυτών των χωρών και η άνοδος του βιοτικού επιπέδου των πληθυσμών τους επιβάλλεται το συντομότερο η εύρεση λύσεων μπροστά στην επικείμενη οικολογική καταστροφή της οποίας η πορεία δύσκολα μπορεί να είναι αντιστρέψιμη σε ένα εύλογο χρονικό διάστημα.
<P>
Πέρα απ' τα δημόσια χρέη, είμαστε περισσότερο υπεύθυνοι, ίσως και κατηγορούμενοι, για το οικοσύστημα που θα παραδώσουμε στα παιδιά και τα εγγόνια μας.

<SPEAKER ID=89 NAME="Sandbζk">
Η έκθεση της κ. Blottnitz για το πρόγραμμα ALTERNER II αξίζει επαίνους για την λεπτομερέστατη ανάλυση της κατάστασης όσον αφορά τη χρησιμοποίηση ανανεώσιμων πηγών ενεργείας στην Ένωση. Εξάλλου, οι υποβληθείσες τροπολογίες συμβάλλουν ιδιαίτερα στην επίρρωση των σχεδίων που προτείνει η Επιτροπή. Η συμβολή των ανανεώσιμων μορφών ενεργείας στη συνολική κατανάλωση ενέργειας στην Κοινότητα είναι προς το παρόν μόλις 6 %, πράγμα εντελώς ανεπίτρεπτο. Οι ευρωπαϊκές χώρες έχουν ευθύνη να διορθώσουν αυτή την κατάσταση - και μάλιστα το γρηγορότερο δυνατό. Κατόπιν επεξεργασίας της Πράσινης Βίβλου της Επιτροπής για την ανανεώσιμη ενέργεια, το Ευρωπαϊκό Κοινοβούλιο πρότεινε να θεσπιστεί όρος σύμφωνα με τον οποίο τουλάχιστον το 15 % της ευρωπαϊκής κατανάλωσης ενέργειας θα καλύπτεται από ανανεώσιμες πηγές ενέργειας πριν από το 2010. Είναι θετικό ότι η εισηγήτρια υποβάλλει εκ νέου την πρόταση αυτή, δεν πιστεύω όμως ότι είναι αρκετά εκτεταμένη. Μπορεί δίχως προβλήματα να καθιερωθεί ακόμη καλύτερος εναλλακτικός τρόπος εφοδιασμού ενέργειας. Απλώς είναι απολύτως απαραίτητο.
<P>
Όταν ξεκίνησε το πρώτο πρόγραμμα ALTERNER Ι, υπήρχαν πολλά και τεχνικά και ψυχολογικά εμπόδια για τη διάδοση της χρήσης εναλλακτικών πηγών ενεργείας. Σήμερα όμως η κατάσταση έχει αλλάξει. Η τεχνική εξέλιξη έχει πραγματικά βελτιώσει την αποτελεσματικότητα των εναλλακτικών πηγών ενεργείας, άρα τώρα πλέον πρέπει να γίνει μια γερή προσπάθεια να υπερκεραστούν τα ψυχολογικά εμπόδια για τη διάδοση της εναλλακτικής ενέργειας. Με χαροποιεί το γεγονός ότι η εισηγήτρια έχει συναίσθηση αυτού και με την έκθεσή της επιχειρεί να ενισχύσει τα οικονομικά κίνητρα, ούτως ώστε να δημιουργηθεί ένα ευνοϊκό επενδυτικό κλίμα για την προώθηση της χρήσης των εναλλακτικών πηγών ενεργείας. Η ανανεώσιμη ενέργεια είναι στη βάση της πάντα αποκεντρωμένη, πράγμα ουσιαστικότατο για τις λιγότερο αναπτυγμένες περιοχές της Ευρώπης. Σε σχέση με αυτό, χαίρομαι που η κ. Blottnitz επιχειρεί με τις τροπολογίες της να διευρύνει τον αριθμό των συνεργατών ώστε εκτός από τις κοινοτικές χώρες να συμπεριληφθούν και συνδεδεμένες χώρες με τις οποίες έχουμε συμφωνίες συνεργασίας, όπως η Κύπρος και άλλες.
<P>
Ένα από τα μεγαλύτερα προβλήματα στην Ευρώπη σήμερα είναι παρόλ'αυτά η υπερβολικά μεγάλη κατανάλωση ενέργειας. Ως εκ τούτου, λυπάμαι που το πρόγραμμα ALTERNER-II στοχεύει αποκλειστικά να προωθήσει τη χρήση ανανεώσιμων πηγών ενέργειας αλλά δεν καταπιάνεται με το στόχο να μειωθεί η συνολική κατανάλωση ενέργειας. Πρέπει και η συνολική κατανάλωση ενέργειας στην Ευρώπη να μειωθεί, κι αυτό το πρόβλημα δεν λύνεται μόνο με το να αντικαταστήσουμε ένα μέρος της ενέργειας που προέρχεται από ορυκτές καύσιμες ύλες με ανανεώσιμη ενέργεια. Θα μπορούσαμε κάλλιστα να διατυπώσουμε επίσης έναν κοινό στόχο για ενεργειακή αποτελεσματικότητα στο πρόγραμμα ALTERNER II. Ένας καλύτερος βαθμός εκμετάλλευσης της ενέργειας θα επιφέρει τις ίδιες βελτιώσεις στο περιβάλλον όσο και η αυξημένη χρήση ανανεώσιμων πηγών ενέργειας. Όπως αναφέρθηκε και από την εισηγήτρια, υπάρχουν βάσιμοι λόγοι για να επικρίνουμε τη χρηματοδότηση του ALTERNER II. Ο συνολικός προϋπολογισμός για τα δύο πρώτα χρόνια ανέρχεται μόλις σε 30 εκατομύρια ΕCU. Με τόσο περιορισμένους πόρους δεν θα είμαστε σε θέση να εξασφαλίσουμε ένα επαρκές επίπεδο δραστηριότητας, θέτοντας σε κίνδυνο την υλοποίηση ολόκληρου του προγράμματος. Αν είναι να πετύχουμε τους κοινοτικούς στόχους περιβαλλοντολογικής και ενεργειακής πολιτικής, είναι απολύτως απαραίτητο να προστεθούν στον προϋπολογισμό σημαντικά περισσότεροι πόροι κατά την τελική φάση του προγράμματος.
<P>
επί της έκθεσης Imaz San Miguel (A4-0303/97)
<SPEAKER ID=90 NAME="Ahlqvist, Andersson, Hultιn, Lφφw και Waidelich">
 - (SV) Θέλουμε να ευχαριστήσουμε τον εισηγητή για την έκθεση. Θεωρούμε ότι η τροποποίηση που υπάρχει στην συμφωνία αν και είναι περιορισμένης έκτασης είναι προς τη σωστή κατεύθυνση. Όμως, θέλουμε να εκφράσουμε την σε επίπεδο αρχών τοποθέτησή μας όσον αφορά τις συμφωνίες με τρίτη χώρα. Θεωρούμε ότι η Ε.Ε. θα έπρεπε να σταματήσει τις δαπανηρές αλιευτικές συμφωνίες αυτού του είδους και να περάσει στην ενίσχυση πρωτίστως της αλιευτικής δραστηριότητας των ίδιων των αναπτυσσόμενων χωρών. Μια τέτοια λύση θα συνέβαλε καλύτερα στην ανάπτυξη της σημασίας της αλιείας για την παγκόσμια προμήθεια τροφίμων, στην ενίσχυση της οικονομικής και κοινωνικής ανάπτυξης αυτών των χωρών καθώς επίσης και στην απάλειψη των κινδύνων που μπορεί να συνεπάγονται οι αλιευτικές συμφωνίες, π.χ. ότι δίδεται μια έμμεση ενίσχυση στην αλιευτική δραστηριότητα ορισμένων χωρών, για την συνέχιση της δραστηριότητας σε μια φάση όπου ολόκληρη η Ευρωπαϊκή αλιεία χρήζει σημαντικών περιορισμών.

<SPEAKER ID=91 NAME="Sandbζk">
, γραπτώς. (DA) Υποστηρίζω θερμά την πρακτική να γίνονται ενδιάμεσες επανεξετάσεις ή ταυτόχρονες τροποποιήσεις των αλιευτικών συμφωνιών που συνάπτει η Κοινότητα, ειδικά όταν αφορά τις αναπτυσσόμενες χώρες. Κι αυτό γιατί τέτοιες επανεξετάσεις είναι μια καλή αφορμή για να αλλάξουν στις συμφωνίες ορισμένες από τις καταστάσεις που έχουν αποδειχθεί ασύμφορες όσον αφορά τον τοπικό πληθυσμό ή τα αποθέματα αλιευμάτων της περιοχής.
<P>
Επέλεξα να απόσχω από την ψηφοφορία της έκθεσης, όχι επειδή έχω σοβαρές αντιρρήσεις για τις 4 τεχνικές αλλαγές που συμπεριλαμβάνονται στη συμφωνία, αλλά επειδή θεωρώ αναγκαίο να τονίσω ότι το προσχέδιο αυτής τροποποίησης δεν ανταποκρίνεται στην ιδέα. Η τροποποίηση μιας συμφωνίας οφείλει να εμπεριέχει μια ευρύτερη εκτίμηση και όχι απλώς μικρές τεχνικές αλλαγές, όπως στην προκειμένη περίπτωση. Ειδικότερα, πρέπει να συνεκτιμηθούν οι γενικότερες συνθήκες και συνέπειες για τον τοπικό πληθυσμό ή για τα αποθέματα των αλιευμάτων. Μεταξύ άλλων, ο πρώην συμπρόεδρος της μονάδας παρακολούθησης για την αλιεία (αναφορικά με τις χώρες Χώρες Αφρικής-Καραϊβικής) δήλωσε στις αρχές Νοεμβρίου ότι 5 τεράστια ολλανδικά καράβια ψαρεύουν 250 τόνους την ημέρα. Πώς είναι δυνατόν να μην αναρωτιέται κανείς για τα αποθέματα αλιευμάτων στην περιοχή όταν ακούει τέτοιες δηλώσεις; Κι έρχεται επίσης αυθόρμητα στο μυαλό του καθενός το σχέδιο για την παρακολούθηση των καραβιών της περιοχής, που συζητήθηκε αφού είχε υπογραφεί η συμφωνία. Τι γίνεται με αυτό το σχέδιο; Ένα σωρό ερωτήσεις μένουν συνεπώς αναπάντητες ακόμη και μετά την τροποποίηση της συμφωνίας, η οποία κατά τα άλλα είναι ζωτικής σημασίας για πολλούς Μαυριτανούς.
<P>
επί της έκθεσης Schulz (A4-0306/97)
<SPEAKER ID=92 LANGUAGE="DE" NAME="Habsburg-Lothringen">
Κύριε Πρόεδρε! Συμφώνησα με την έκθεση Schultz με μια κάποια δυστοκία - αυτό πρέπει να το ομολογήσω - γιατί αισθανόμουν ότι η έκθεση θα έπρεπε κανονικά να είχε χωριστεί σε δύο μέρη: από τη μία ως γνωμοδότηση, όσον αφορά τον κύριο Wathelet, και από την άλλη να περιλαμβάνεται συνολικά το ζήτημα της προστασίας των παιδιών. Νομίζω πως ήταν πολύ επιζήμιο για την έκθεση που ενσωμάτωσε και τα δύο αυτά πράγματα.
<P>
Αυτό που με ώθησε τελικά να υπερψηφίσω παρόλ' αυτά την έκθεση ήταν το γεγονός ότι στην αιτιολογική τςη έκθεση, επί της οποίας δυστυχώς δεν έγινε ψηφοφορία, αναφερόταν στον ορισμό των παιδιών που χρήζουν προστασίας η ηλικία των 18 ετών. Τα μέλη του αυστριακού λαϊκού κόμματος υποστηρίζαμε πάντα στην Αυστρία την ηλικία των 18 ετών, γι' αυτό χαίρομαι για την αιτιολογική αυτή σκέψη. Χαίρομαι που προβλέπεται αυτό, ακόμα και αν στη συνέχεια περιορίζεται κάπως, και αυτός ήταν ο λόγος, νομίζω, που τελικά υπερψήφισα την έκθεση Schultz.

<SPEAKER ID=93 LANGUAGE="FR" NAME="Seillier">
Κύριε Πρόεδρε, μέσα στα πλαίσια της ψήφου μας υπέρ της έκθεσης Schulz και των πολυάριθμων συζητήσεων που έχουμε κάνει από την εμφάνιση της τρομερής υπόθεσης Dutroux και μετά, θα ήθελα να κάνω την ακόλουθη πρόταση: να καταργηθεί, στο άρθρο 6 της νέας συνθήκης σχετικά με τη μη διακριτική μεταχείριση η πολύ αμφιλεγόμενη έννοια της σεξουαλικής διαπαιδαγώγησης, γιατί μπορεί να δικαιολογήσει τα πάντα και να μας απομακρύνει απ' αυτά που ήδη εμφανίζονται στο άρθρο, δηλαδή τη μη διακριτική μεταχείριση λόγω φύλου.Αυτό αρκεί.
<P>
Από την άλλη πλευρά, θα ήθελα να επιστήσω την προσοχή σε κάποια ανησυχητικά φαινόμενα που αναπτύσσονται σε όλες τις ευρωπαϊκές χώρες και που αφορούν άμεσα το θέμα μας, την κατάρρευση του θεσμού της οικογένειας.Σε αυτό τον τομέα, των πιο σημαντικών ανθρωπίνων σχέσεων, καθώς και άλλων ανθρωπίνων σχέσεων, αυτό που εξασφαλίζει την προστασία, κυρίως των παιδιών, είναι το δίκαιο, ενώ αυτό που επιτρέπει την κακομεταχείρηση και την εκμετάλλευση είναι η έλλειψη δικαίου.
<P>
Τελευταία παρατήρηση: δεν θα έπρεπε να προβληματιστούμε σοβαρά, καθώς μας δίνει το ερέθισμα η Επιτροπή για τα Δικαιώματα της Γυναίκας, πάνω στο θέμα της πορνογραφίας αυτό καθεαυτό και όχι μόνο σε αυτή που εμπλέκει παιδιά, διότι δεν είναι φανερό ότι βρισκόμαστε μπροστά στον ευτελισμό της σεξουαλικότητας στις ευρωπαϊκές χώρες;

<SPEAKER ID=94 LANGUAGE="DE" NAME="Posselt">
Κύριε Πρόεδρε, συμφώνησα με την έκθεση Schultz γιατί στρέφεται ενάντια σε ένα από τα πιο ειδεχθή εγκλήματα που μπορεί να φανταστεί κανείς και επειδή προτείνει αυστηρά μέτρα, ακόμη και αν εγώ προσωπικά διαβλέπω ένα είδος σχιζοφρένειας στο ότι ενεργοποιούνται ειδικά στο ζήτημα αυτό δυνάμεις που από την άλλη υποστηρίζουν ιδιαίτερα επιεικείς προσεγγίσεις όσον αφορά την οικογενειακή πολιτική, δημιουργώντας έτσι ουσιαστικά τα θεμέλια για τα αποτρόπαια πράγματα που συμβαίνουν μπροστά στα μάτια μας. Συμφώνησα με την έκθεση, αλλά λυπούμαι που ο κύριος Schultz συνέδεσε για άλλη μια φορά αυτό το σημαντικό ζήτημα με εσωτερικούς πολιτικούς αγώνες, δηλαδή με το θέμα Wathelet. Με αυτό το μέρος δεν συμφώνησα και παρακαλώ να μην ερμηνευθεί η τελική ψήφος μου ως συγκατάθεση προς αυτή την ανάμειξη εσωτερική πολιτικής δημαγωγίας με ένα από τα βασικότερα ζητήματα της Ευρώπης.

<SPEAKER ID=95 LANGUAGE="NL" NAME="Wiebenga">
 Κύριε Πρόεδρε, όντως θα ήθελα να προβώ σε προφορική επεξήγηση της ψήφου για την παράγραφο 29 της έκθεσης Schulz σχετικά με την παραίτηση του Δικαστή Wathelet. Πιστεύω ότι το Ευρωπαϊκό Κοινοβούλιο έκανε λάθος που ενέκρινε την παράγραφο αυτή. Επ'αυτού, το Κοινοβούλιο είναι αναρμόδιο. ?Ενας δικαστής εν ενεργεία πρέπει να είναι σε θέση να εκδίδει αποφάσεις ανεπηρέαστος. Ακόμη και αν μπορούμε να φανταστούμε ότι ίσως να ήταν προτιμότερο να μην είχε διορισθεί ο δικαστής Wathelet, πρέπει οπωσδήποτε να είναι σε θέση να ασκεί τα καθήκοντά του ανεπηρέαστος. Στην περίπτωση αυτή θα ήταν εύκολο να δημιουργηθεί και προηγούμενο. Του χρόνου μπορεί να υπάρξει ένας άλλος δικαστής που θα κάνει κάτι με το οποίο δεν θα συμφωνεί το Κοινοβούλιο, οπότε θα μπορούσαμε και πάλι να αποφασίσουμε κατά πλειοψηφία να τον καλέσουμε να παραιτηθεί.
<P>
Πιστεύω ότι η κατάσταση αυτή δεν έχει βλάψει μόνο το δικαστή Wathelet, αλλά και το Ευρωπαϊκό Δικαστήριο στο Λουξεμβούργο και στην ουσία και το ίδιο το Ευρωπαϊκό Κοινοβούλιο, επειδή δεν σεβαστήκαμε τη συνταγματική τάξη.

<SPEAKER ID=96 LANGUAGE="SV" NAME="Cars">
Κύριε Πρόεδρε, ένα από τα σημαντικά ζητήματα αφορούσε ακριβώς το αν το Κοινοβούλιο θα εξέφραζε κάποιου είδους δυσαρέσκεια εναντίον ενός δικαστή. Φυσικά θα πρέπει να μπορεί να καθαιρείται ένας δικαστής που διαπράττει μια εγκληματική πράξη. Πιστεύω ωστόσο ότι είναι μια σημαντική νομική αρχή να μη εκφράζουν οι πολιτικές αρχές ή τα όργανα, π.χ. Κοινοβούλια και Κυβερνήσεις, δημόσια δυσαρέσκεια για τους δικαστές, ώστε να προσπαθούν κατ' αυτό τον τρόπο να τους κάνουν να παραιτηθούν αυτοβούλως και εθελοντικά απο τα καθήκοντά τους. Αν αρχίσουμε απ'αυτό - κάτι που όντως κάναμε εδώ στο Κοινοβούλιο όταν ψηφίσαμε γι'αυτήν την έκθεση - τότε μπορεί, όπως ακριβώς είπε ο κος Wiebenga, να αφορα την επόμενη φορά ένα ζήτημα, στο οποίο θα θέλαμε ευχαρίστως να εκφράσουμε κριτική εναντίον ενός δικαστή.
<P>
Ο κίνδυνος αυτής της στάσης είναι ότι πολιτικοποιούμε τον θεσμό των δικαστηρίων, κάτι στο οποίο αντιτίθεμαι σθεναρά. Ως καλός φιλελεύθερος θέλω να ξεχωρίσω την δραστηριότητα των δικαστηρίων από την δραστηριότητα της πολιτικής νομοθεσίας. Συνεπώς δεν θα πρέπει να γίνονται προσπάθειες να πεισθούν οι δικαστές να εγκαταλείψουν το αξίωμά τους για να αντικατασταθούν με άλλους περισσότερο κατάλληλους πολιτικά.

<SPEAKER ID=97 NAME="Blokland">
 Ακουσα χθες τον εισηγητή κ. Schulz και συμφωνούσα σε μεγάλο βαθμό με τα όσα έλεγε. Υποστηρίζουμε απόλυτα τις προσπάθειές του για την καταπολέμηση της σεξουαλικής εκμετάλλευσης των παιδιών και του τουρισμού με στόχο την παιδεραστεία.
<P>
Το μοναδικό σημείο που ήταν ευθύς εξ αρχής ιδιαιτέρως επίμαχο αφορούσε το ερώτημα κατά πόσο το Ευρωπαϊκό Κοινοβούλιο πρέπει να εκφέρει γνώμη σχετικά με τη θέση του πρώην Υπουργού Δικαιοσύνης του Βελγίου, ο οποίος διορίσθηκε πρόσφατα μέλος του Ευρωπαϊκού Δικαστηρίου στο Λουξεμβούργο. Με αφορμή τη συζήτηση αυτή αισθάνομαι την ανάγκη να επεξηγήσω τη ψήφο μας.
<P>
Από τυπική άποψη, το Ευρωπαϊκό Κοινοβούλιο είναι αναρμόδιο στον τομέα αυτό. Παράλληλα, το γεγονός ότι το Ευρωπαϊκό Κοινοβούλιο αναφέρεται σε ένα γενικό ψήφισμα με τρόπο ιδιαίτερα λεπτομερή σε ένα κράτος μέλος και σε ένα πρόσωπο είναι εξαιρετικά ασυνήθιστο.
<P>
Παρόλα αυτά, θα μπορούσε κανείς να πει ότι η κατάσταση έχει τόσο εξαιρετικό χαρακτήρα ώστε υπάρχουν λόγοι να συμφωνήσει με την επείγουσα έκκληση που απευθύνει η ομάδα των Χριστιανοδημοκρατών στο Δικαστή Wathelet να επανεξετάσει τη θέση του.
<P>
Αυτός είναι ο λόγος που η πολιτική ομάδα του των Ανεξαρτήτων για την Ευρώπη των Εθνών υποστήριξε την τροπολογία 2. Ωστόσο, η διαφορά μεταξύ της τροπολογίας 2 και της παραγράφου 29 δεν έχει θεμελιώδη χαρακτήρα, αλλά είναι απλώς θέμα απόχρωσης. Αυτός είναι και ο λόγος για τον οποίο υποστηρίξαμε απερίφραστα την έκθεση Schulz.

<SPEAKER ID=98 NAME="Bourlanges">
, γραπτώς. (FR) Ψήφισα υπέρ της έκθεσης του κ. Schulz σχετική με την καταπολέμηση της σεξουαλικής εκμετάλλευσης των παιδιών. Το έκανα γιατί πρόκειται για μια αξιόλογη έκθεση, που προτείνει ένα καταπληκτικό σύνολο από μέτρα προοριζόμενα για την κατταπολέμηση κάποιων απεχθών πράξεων.
<P>
Εντούτοις, λυπούμαι βαθύτατα βλέποντας το Ευρωπαϊκό Κοινοβούλιο να ζητά, με την ευκαιρία αυτής της έκθεσης, από το Δικαστήριο, την παραίτηση ενός δικαστή εξαιτίας μιας απόφασης της οποίας η νομιμότητα και η κανονικότητα δεν έχουν ούτως ή άλλως αμφισβητηθεί σε καμμία περίπτωση, και η οποία ελήφθη απ' αυτό το πρόσωπο ενώ εκτελούσε τα καθήκοντα του υπουργού Δικαιοσύνης του Βελγικού Βασιλείου.
<P>
Η ψήφος του Κοινοβουλίου απ' αυτή την άποψη είναι δύο φορές προκλητική. Καταπατά, αρχικά, τα δικαιώματα του βελγικού κοινοβουλίου το οποίο έχει μόνο του αρμοδιότητα να εκτιμήσει την πολιτική ευθύνη ενός μέλους της βελγικής κυβέρνησης. Στη συνέχεια, δε σέβεται την αρχή του διαχωρισμού των εξουσιών η οποία απαγορεύει σε ένα πολιτικό σώμα με εξουσία απόφασης την αξίωση να επικρίνει ένα δικαστή που εδρεύει σε συνθήκες εντελώς νόμιμες στους κόλπους μιαςανεξάρτητης δικαιοδοσίας.Η καταπολέμιση του εγκλήματος περνά έχει να κάνει επιπλέον και με το σεβασμό του κράτους δικαίου σε όλες τις πτυχές του.

<SPEAKER ID=99 NAME="Caudron">
Αυτή η έκθεση, την οποία παρουσίασε ο συνάδελφος Μartin Schultz, πραγματεύεται ένα ιδιαίτερα σοβαρό και οδυνηρό ζήτημα. Και θα ήθελα να τον συγχαρώ διότι η εργασία του διακρίνεται για την υψηλή ποιότητά της και εξετάζει το θέμα σε βάθος.
<P>
Προσυπογράφω χωρίς επιφύλαξη το περιεχόμενο της έκθεσης στο σύνολό του. Γι'αυτό το λόγο εύχομαι οι προτάσεις που εκφράστηκαν να μη μείνουν απλώς ευσεβείς πόθοι ή καλές προθέσεις αλλά να μεταφραστούν σε αποφάσεις και σε πράξεις.
<P>
Οι πρόσφατες υποθέσεις απέδειξαν ότι είναι ανάγκη να καταπολεμήσουμε χωρίς οίκτο τους αυτουργούς ακατονόμαστων πράξεων στο εσωτερικό της Ευρωπαϊκής Ένωσης. Η θλιβερή πραγματικότητα ονομάζεται σεξουαλικός τουρισμός. Χρειάζονται διεθνείς νομοθετικές διατάξεις οι οποίες θα ισχύουν και έξω από το έδαφος της Ένωσης και οι οποίες θα θέσουν αποφασιστικά τέλος σε αυτή την εκμετάλλευση. ρέπει να εφαρμοστεί συνεργασία σε αυτόν τον τομέα με τρίτες χώρες τις οποίες αφορά το ζήτημα έτσι ώστε να προλαμβάνεται η σεξουαλική εκμετάλλευση των παιδιών. Οι αυτουργοί αυτών των εγκλημάτων και οι συνεργοί τους δεν πρέπει να αισθάνονται ασφαλείς όπου και αν βρίσκονται, όπου και αν κατοικούν, όποια και αν είναι η ηλικία τους, η κοινωνική τους θέση ή η περιουσία τους.
<P>
Αυτά τα μακάβρια παιχνίδια είναι αποτέλεσμα και μίας άλλης πραγματικότητας, της φτώχειας που συνεχώς αυξάνεται. Η δυαδική κοινωνία κερδίζει έδαφος, δημιουργώντας απόκληρους και τέρατα. Οι πιο πλούσιοι χρησιμοποιούν και εκμεταλλεύονται αυτήν την κατάσταση και τα παιδιά είναι τα πρώτα θύματά της.
<P>
Πόσο ακόμα θα ανεχόμαστε τις παρεκκλίσεις ενός συστήματος που αποδεικνύεται τυφλό; Πόσο ακόμα τα εγκλήματα δε θα αντιμετωπίζονται πλήρως ως εγκλήματα;
<P>
Το Ευρωπαϊκό Κοινοβούλιο μπορεί και πρέπει να συμβάλει σε αυτό. Η έκθεση του Μartin Schultz μάς το επιτρέπει.

<SPEAKER ID=100 NAME="Cushnahan">
Κύριε Πρόεδρε, χαιρετίζω με ιδιαίτερη ικανοποίηση τον συντάκτη της έκθεσης αυτής, κ. Schulz.
<P>
Μετά το σκάνδαλο Ντιτρού στο Βέλγιο διευρύνθηκε η πληροφόρηση σχετικά με τις δραστηριότητες των παιδοφιλικών κυκλωμάτων και τις ανησυχητικές διαστάσεις που έχει πάρει ο τουρισμός με σκοπό την ικανοποίηση σεξουαλικών ορέξεων με παιδάκια. Η δημόσια οργή ανάγκασε τις κυβερνήσεις των κρατών και την Ευρωπαϊκή Ένωση να αναλάβουν δράση. Δυστυχώς, οι ενέργειες δεν συνεχίστηκαν περαιτέρω και λίγα έγιναν έκτοτε. Θα έλεγε κανείς ότι εκείνοι που δουλεύουν για τα κυκλώματα αυτά εξακολουθούν και το κάνουν χωρίς να τιμωρούνται διότι προστατεύονται από "υψηλά ιστάμενους φίλους».
<P>
Εάν η Ευρωπαϊκή Ένωση επιθυμεί να προσεγγίσει τους πολίτες της, τότε θα πρέπει να αναλάβει δράση στον τομέα αυτό αφού πρόκειται για ζήτημα μείζονος ενδιαφέροντος για πολλούς γονείς σε όλη την Ευρώπη.
<P>
Η δράση ενάντια στην κοινωνική εκμετάλλευση των παιδιών θα είναι αναποτελεσματική εάν δεν εξασφαλισθούν επαρκή κονδύλια από τον προϋπολογισμό. Επιπλέον, η επικύρωση και εφαρμογή της Ευρωπαϊκής Σύμβασης αποτελεί επίσης ζήτημα εξαιρετικά επείγον ώστε να διευκολυνθεί ο συντονισμός της αστυνομικής δράσης και η συγκέντρωση μυστικών υπηρεσιών σε όλη την Ευρώπη.

<SPEAKER ID=101 NAME="Eriksson και Svensson">
 - (SV) Φυσικά υπερψηφίζουμε ένα ψήφισμα που αποσκοπεί στην ενίσχυση του αγώνα κατά της σεξουαλικής εκμετάλλευσης των παιδιών. Θέλουμε όμως να υπογραμμίσουμε ότι ο διεθνής αγώνας κατά της σεξουαλικής εκμετάλλευσης των παιδιών γίνεται καλύτερα μέσω της εντατικοποίησης της διακρατικής συνεργασίας και όχι μέσω της εναρμόνισης της νομοθεσίας.
<P>
Θέλουμε επίσης να τονίσουμε την σημασία της μη αποκάλυψης της ταυτότητας των υπόπτων πριν αποδειχθεί με δίκη το έγκλημα, και της με μέγιστη προσοχή χρήσης της καταγραφής των στοιχείων των ατόμων ώστε να προστατευτεί η ακεραιότητα του ατόμου.

<SPEAKER ID=102 NAME="Grosch">
Η έκθεση Schultz είναι εξαιρετική από την άποψη των μέτρων που προτείνονται ενάντια στη σεξουαλική εκμετάλλευση των παιδιών.
<P>
Περιλαμβάνει μεγάλο αριθμό σημαντικών μέτρων τα οποία αποδεικνύουν μεταξύ άλλων ότι οι νομοθεσίες, στις ευρωπαϊκές χώρες, δεν λαμβάνουν υπ'όψη τον αποκρουστικό χαρακτήρα των εγκλημάτων εναντίον των παιδιών.
<P>
Σε αυτά τα πλαίσια το Ευρωπαϊκό Κοινοβούλιο πρέπει να αποτείνει επερώτηση στις κυβερνήσεις και μπορεί να ζητήσει εξηγήσεις από τον κ. Wathelet.
<P>
Αμφιβάλλω κατά πόσον είναι βάσιμο να ζητείται η παραίτηση του κ. Wathelet.
<P>
1.Το Κοινοβούλιο και η αρμόδια επιτροπή δεν άκουσαν ποτέ τον κ. Wathelet2.Δεν έγινε ποτέ λόγος για προσωπική ευθύνη του κ. Wathelet, αντίθετα με την πολιτική και/ή την ηθική του ευθύνη, την οποία όμως πρέπει να αναλάβει απέναντι στη συνείδησή του. Το Ευρωπαϊκό Κοινοβούλιο, αναρμόδιο σε αυτό το θέμα, οπωσδήποτε δεν μπορεί να παριστάνει τη συνείδηση ενός ανθρώπου.3.Η παραίτηση του κ. Wathelet δεν μπορεί να καθησυχάσει τις συνειδήσεις των ευρωβουλευτών. Καθήκον του Κοινοβουλίου είναι να κάνει νόμους, και αυτοί οι νόμοι ήταν φανερά ανεπαρκείς. Κάθε ευρωβουλευτής πρέπει να αναλάβει τις ευθύνες του και πολιτικό θάρρος δε σημαίνει να δείχνουμε με το δάκτυλο έναν ένοχο.4.Φαίνεται ότι το Ευρωπαϊκό Κοινοβούλιο είναι σύμφωνο όταν διατυπώνει κατηγορίες, αλλά δεν ήταν σύμφωνο όταν έπρεπε να ακολουθήσει την ίδια του τη σύσταση να διατεθούν περισσότεροι πόροι για την καταπολέμηση της σεξουαλικής εκμετάλλευσης.Επομένως, καταψήφισα την τροπολογία 29 και υπερψήφισα την έκθεση.

<SPEAKER ID=103 NAME="Herman">
Δεν θα υπερψηφίσω την έκθεση Schultz για τους εξής λόγους:
<P>
1.Δεν μπορώ να δεχτώ να μετατρέπεται ένα κοινοβούλιο σε δικαστήριο και να επιτρέπεται να κατηγορεί ανθρώπους χωρίς να τους δίνει την παραμικρή ευκαιρία να υπερασπιστούν τον εαυτό τους.2.Δεν μπορώ να δεχτώ κάτι τέτοιο, πόσο μάλλον όταν ένα κοινοβούλιο που θέλει να είναι άξιο του ονόματός του θα έπρεπε να μπορεί να αντιστέκεται σε ένα άνευ προηγουμένου λυντσάρισμα από τα ΜΜΕ. Η κοινοβουλευτική δημοκρατία δεν θα οφεληθεί σε τίποτα αν αφήνει τα συναισθήματα της κοινής γνώμης να υπερισχύουν έναντι των αρχών πάνω στις οποίες θεμελιώνεται η δημοκρατία.3.Η πολιτική ευθύνη ενός πολιτικού τελειώνει μαζί με τη θητεία του. Η ποινική του ευθύνη προϋποθέτει ένα σφάλμα το οποίο, στη συγκεκριμένη περίπτωση, δεν αποδείχτηκε ποτέ.4.Όσον αφορά την ηθική του ευθύνη, πέρα από το γεγονός ότι πρόκειται για μία επικίνδυνη παρέκκλιση, πρέπει να εκτιμηθεί με πλήρη αντικειμενικότητα. Ο υπουργός Wathelet υπήρξε, όπως όλα δείχνουν, μεταξύ των ευρωπαίων συναδέλφων του, εκείνος ο οποίος τροποποίησε περισσότερο τη νομοθεσία της χώρας του για να καταστείλει την παιδεραστία και τη σεξουαλική εκμετάλλευση των παιδιών. Αν ο Κ. Schultz είχε κάνει τον κόπο να μελετήσει τη δράση του Κ. Wathelet σε αυτό το σημείο, θα είχε την αξιοπρέπεια να αναγνωρίσει - τουλάχιστον το ελπίζω - ότι οι περισσότερες από τις νομοθετικές διατάξεις που προτείνει έχουν ήδη υιοθετηθεί στην πατρίδα του από τον υπουργό Wathelet.
<SPEAKER ID=104 NAME="Hory">
Καταψηφίζοντας την έκθεση που μάς υποβλήθηκε, έχω πλήρη συναίσθηση ότι εκφράζομαι εναντίον μίας ηθικής βεβαιότητας η οποία έχει αναχθεί σε αξίωμα και εναντίον μίας σύμπτωσης ιδεών οι φορείς των οποίων δεν ανέχονται ούτε καν μία απλή συζήτηση. Ωστόσο, θα ήθελα να κάνω τρεις ομάδες παρατηρήσεων.
<P>
Όσον αφορά την παιδεραστία και το σεξουαλικό τουρισμό γενικά, μού φαίνεται ότι θα ήταν πολύ καλύτερα αν εξετάζαμε αυτά τα σοβαρά και σημαντικά θέματα έξω από το υπερβολικά ηθικοπλαστικό πλαίσιο το οποίο προκάλεσαν κάποιες ιδιαίτερα τραγικές περιπτώσεις, που κι αυτές τις εκμεταλλεύτηκαν κάποιοι με αποκρουστικό τρόπο. Σε μία έκθεση που είναι γεμάτη από καλές προθέσεις, αλλά μόνον προθέσεις, μόνον το σημείο 20, που αφορά τη ρίζα του κακού, δηλαδή τη φτώχεια στον τρίτο κόσμο, νομίζω ότι αξίζει την έγκρισή μας.
<P>
Σχετικά με τη λεγόμενη υπόθεση Dutroux η οποία προκάλεσε ένα γενικό κλίμα στο οποίο κυριαρχεί περισσότερο η συναισθηματική φόρτιση και η επιθυμία για εκδίκηση παρά η λογική, θα ήθελα να υπενθυμίσω ότι ανήκει στη δικαιοσύνη. Η τελευταία είναι η μόνη αρμόδια, με λαϊκή εντολή, να αποδίδει ευθύνες, ή, στη συγκεκριμένη περίπτωση να επιβάλλει τις προβλεπόμενες ποινές.
<P>
Τέλος, όσον αφορά την υπόθεση μέσα στην υπόθεση, δηλαδή την έκκληση που έγινε από το Ευρωπαϊκό Κοινοβούλιο σε έναν δικαστή να παραιτηθεί για λόγους ηθικούς και πολιτικούς, νομίζω ότι με κανέναν τρόπο δεν υπεισέρχεται στις αρμοδιότητες του Κοινοβουλίου μας. Ο γάλλος ριζοσπαστικός φιλόσοφος Αlain έγραφε: Δημοκρατία δεν είναι η εξουσία της πλειοψηφίας, αλλά ο κανόνας του δικαίου. Αυτή είναι η κατάλληλη ευκαιρία για να το υπενθυμίσουμε.
<P>
Γενικότερα, θα ήθελα να πω, υπό το φως των αντιδικιών που προκάλεσε αυτό το ζήτημα, ότι οι ελευθερίες υποχωρούν πάντα όταν σε μία κοινωνία εμφανίζονται τα τρία συμπτώματα που βλέπουμε τώρα συγκεντρωμένα:
<P>
όταν εκδηλώνεται σύγχυση μεταξύ των μεγάλων λειτουργιών - της νομοθετικής, της εκτελεστικής, της δικαστικής - της πολιτικής εξουσίας.-όταν ο νόμος ή η νομοθετική λειτουργία έχουν ενίοτε ως αντικείμενο την τιμωρία συγκεκριμένου προσώπου.-όταν ο νομοθέτης και ο δικαστής αποφασίζουν υπό το βάρος της λαϊκής οργής και της επιτρέπουν να υπαγορεύει προκαταβολικά τις αποφάσεις τους.Λαμβάνοντας πλήρως υπόψη τις συναισθηματικές εχθρότητες και τις λογικές ενστάσεις που μπορεί να προκαλέσει μία τέτοια θέση, καταψηφίζω αποφασιστικά την έκθεση η οποία μάς είχε υποβληθεί προς έγκρισιν.

<SPEAKER ID=105 NAME="Kirsten Jensen, Sindal και Iversen">
Οι δανοί σοσιαλδημοκράτες υπερψηφίζουν την έκθεση του Martin Schulz. Ο παιδεραστικός σεξουαλικός τουρισμός και η σεξουαλική κακοποίηση των παιδιών είναι αποτρόπαιο φαινόμενο. Αφενός αποτελεί έκφραση του άρρωστου τρόπου σκέψης των δραστών, αφετέρου δε προκαλεί ανεπανόρθωτη βλάβη στα παιδιά που την υπομένουν. Είναι πρώτιστης σημασίας τα κράτη μέλη να δώσουν στον αγώνα κατά της σεξουαλικής κακοποίησης των παιδιών τη μέγιστη προτεραιότητα. Η έκθεση του Ευρωκοινοβουλίου εμπεριέχει πολλές καλές ιδέες για το πώς μπορεί να γίνει κάτι τέτοιο. Θα απαιτήσουμε στο μέγιστο βαθμό οι τρίτες χώρες να αναγκαστούν να τηρήσουν τη σύμβαση για τα δικαιώματα των παιδιών.

<SPEAKER ID=106 NAME="Svensson">
 - (SV) Ο υπογράφων ψήφισα κατά και αποχή αντίστοιχα στην ψηφοφορία επί της παραγράφου 29 για τους κάτωθι λόγους:
<P>
1.Η διαδικασία της ψηφοφορίας έγινε με την παρέμβαση Schulz, κατά την διάρκεια της ψηφοφορίας, απρόβλεπτη, γιατί δεν μπορεί να γίνονται διαπραγματεύσεις επί των διατυπώσεων στο μέσον μιας ψηφοφορίας.2.Η αναζήτηση ευθυνών σε σχέση με έναν δικαστή είναι υπόθεση που αφορά την κυβέρνηση του κράτους, όχι το Ευρωκοινοβούλιο.3.Το Κοινοβούλιο δεν είναι λαϊκό δικαστήριο. Θα πρέπει να δωθεί δυνατότητα στον κ. Wathelet, σε μια διαδικασία αναζήτησης ευθυνών, να υπερασπιστεί τον εαυτό του.
<SPEAKER ID=107 NAME="Wibe">
 - (SV) Αυτή είναι φυσικά μια πολύ καίρια έκθεση με βασικό στόχο την παρεμπόδιση της κακοποίησης παιδιών. Θέλω όμως να εκφράσω την επιφύλαξή μου για κάποιες παραγράφους της έκθεσης, μεταξύ άλλων, στο ότι θα πρέπει η ΕΕ να αποκτήσει πολιτική γραμμή σ'αυτό το ζήτημα, στην εμπλοκή της Europol, στην σύσταση ενός ευρωπαϊκού κέντρου εξαφανισμένων παιδιών κ.λ.π.
<P>
Για λόγους αρχής είμαι αντίθετος σ·αυτού του είδους την ομοσπονδοποίηση. Θεωρώ αντίθετα ότι τον αγώνα ενάντια σ'αυτό το είδος της εγκληματικότητας θα πρέπει να τον διεξάγουν τα κράτη μέλη. Οι προσπάθειες πρέπει να ενταθούν σ'αυτό το επίπεδο.
<P>
επί της έκθεσης Fraga Estιvez (A4-0298/97)
<SPEAKER ID=108 LANGUAGE="DE" NAME="von Habsburg">
Κύριε Πρόεδρε, επιτρέψατέ μου να κάνω πρώτα μια σύντομη παρατήρηση. Είναι υπερβολικά δύσκολο να σας ακούσει κανείς, εάν θέλει να ακούσει τη γερμανική μετάφραση. Ο ήχος είναι τόσο κακός, που δεν μπορεί κανείς να ακούσει τίποτα! Συγχωρήστε με που το λέω, αλλά η φωνή σας είναι πολύ δυνατή, οι διερμηνείς με έχουν ξεκουφάνει.! Λυπούμαι λοιπόν εάν αυτό δημιουργεί μια κάποια σύγχυση. Ίσως θα μπορούσαμε να ζητήσουμε από τη διοίκηση να αλλάξει αυτή την κατάσταση, να ρυθμίσει κάπως τον ήχο.
<P>
Ψήφισα με ενθουσιασμό υπέρ της έκθεσης Fraga Estιvez. Μόνο για ένα πράγμα λυπούμαι: στην έκθεση αυτή δεν αναφέρεται κάτι που είναι γενικού ενδιαφέροντος, ότι δηλαδή οι δυσκολίες στην αλιεία είναι απολύτως αντίθετες προς αυτά που μας είχαν πει πριν από 15 χρόνια. Τότε ελέγετο ότι η αλιεία αποτελεί το μεγάλο μέλλον της ανθρωπότητας. Θα πρέπει να το εκλάβουμε αυτό ως σοβαρή προειδοποίηση, γιατί αυτό που συμβαίνει σήμερα στην αλιεία - όπου αναγκαζόμαστε να προβούμε σε νέες προσαρμογές - θα συμβεί αύριο σε διάφορους άλλους τομείς. Ήθελα απλώς να επισημάνω ότι θα ήταν ίσως σκόπιμο να είχε υπογραμμιστεί αυτό στην έκθεση.

<SPEAKER ID=109 NAME="Πρόεδρος">
Κύριε von Habsburg, ως προς την πρώτη παρατήρησή σας, πράγματι εξακολουθούμε να έχουμε ένα σοβαρό πρόβλημα ακουστικής σε αυτήν εδώ την αίθουσα. Είναι ένα πρόβλημα το οποίο και η κ. Fontaine και εγώ έχουμε επανειλημμένως φέρει στο Προεδρείο του Ευρωπαϊκού Κοινοβουλίου. 'Εγινε μία πρώτη προσπάθεια για να βελτιωθεί η ακουστική αυτής της αίθουσας, η οποία πραγματικά δεν είναι καθόλου ικανοποιητική, είναι από τις λιγότερο ικανοποιητικές που μπορεί να διαπιστώσει κανένας, και το βλέπετε. Πρέπει δε να σας εξομολογηθώ τώρα ότι είναι πάρα πολύ δύσκολη η θέση του Προεδρεύοντος, διότι υπάρχει μία βοή από την αίθουσα και δυσκολεύει φοβερά τον Προεδρεύοντα και να παρακολουθήσει και να καταλάβει. Εν πάση περιπτώσει, οι υπηρεσίες του Κοινοβουλίου την τελευταία φορά μας υπεσχέθησαν ότι θα γίνει μία σοβαρότερη προσπάθεια τώρα στις διακοπές να βελτιωθεί η ακουστική, για την οποία χρειάζεται να γίνουν πάρα πολλά πράγματα, και δαπανηρά και δύσκολα. Αλλά θα πρέπει να το κάνουμε, διότι δεν είναι δυνατόν να συνεχίζουμε έτσι και να δημιουργούνται προβλήματα, όπως αυτό που αναφέρατε, και πολλά άλλα.

<SPEAKER ID=110 NAME="Ahlqvist, Andersson, Hulthιn, Lφφw, Wibe και Waidelich">
 - (SV) Θέλουμε να ευχαριστήσουμε τον εισηγητή για μια οξυδερκή έκθεση. Θεωρούμε ότι η έκθεση περιέχει σημαντικές πτυχές για την διατήρηση κυρίως των αλιευτικών πόρων, την σημασία της παράκτιας αλιείας καθώς και την ανάγκη επικουρικότητας και αυξημένης περιφερειοποίησης στην μελλοντική κοινή αλιευτική πολιτική. Θεωρούμε όμως ότι η έκθεση περιέχει τοποθετήσεις που τις θεωρούμε αμφισβητούμενες αναφορικά με το θέμα των συμφωνιών με τρίτη χώρα καθώς και τον κοινό οργανισμό της αλιευτικής αγοράς.

<SPEAKER ID=111 NAME="Cushnahan">
Κύριε Πρόεδρε, όταν λήξει η Κοινή Αλιευτική Πολιτική το 2002, θα μας δώσει την ευκαιρία να αποκαταστήσουμε κάποιες από τις ατέλειες που την συνοδεύουν. Με τον τρόπο που εφαρμόζεται τη στιγμή αυτή, αδικεί κατάφωρα την ιρλανδική αλιεία. Η Ιρλανδία κατέχει το 20 % των χωρικών υδάτων της Ευρωπαϊκής Ένωσης, ωστόσο μας επιτρέπεται μόνο το 4 % της Συνολικού Επιτρεπτού Αλιεύματος. Σε πολλές παραθαλάσσιες περιοχές μας το ψάρεμα αποτελεί τη βασική οικονομική δραστηριότητα και κατά συνέπεια πηγή τοπικής απασχόλησης και επένδυσης στην τοπική οικονομία. Λυπάμαι για το ότι η πρόταση επέκτασης της αποκλειστικής οικονομικής ζώνης από τα 12 στα 30 μίλια απορρίφθηκε, διότι ένα τέτοιο βήμα θα είχε αποκαταστήσει μέρος της υφιστάμενης ανισότητας από την οποία πλήττονται οι ιρλανδοί ψαράδες.
<P>
Επιπλέον, ο ιρλανδικός τομέας αλιείας δεν είναι σε θέση να εκμεταλλευτεί αλιευτικά τη συνολική ποσόστωση ορισμένων ειδών γιατί ο στόλος μας είναι παλαιός και χρήζει άμεσου εκσυγχρονισμού. Η ΕΕ θα πρέπει να διαθέσει τα απαραίτητα κεφάλαια ώστε να βοηθήσει στην αποκατάσταση του προβλήματος, εξασφαλίζοντας έτσι το ότι θα μπορούμε τουλάχιστον να αλιεύουμε το ελάχιστο επιτρεπτό αλίευμα που μας έχει παραχωρηθεί.

<SPEAKER ID=112 NAME="Macartney">
Κύριε Πρόεδρε, θα ήθελα να δηλώσω επισήμως ότι η έκθεση αυτή δεν ωφελεί τη Σκωτία, δεν ωφελεί την Ευρώπη και δεν ωφελεί τους ψαράδες και ολόκληρο τον κλάδο αλιείας σε όλη την Ευρώπη, προμηνύοντας έτσι την αποσταθεροποίηση του κλάδου. Η προοπτική της ελεύθερης αγοράς για όλους, ακόμη και ο εφιάλτης ενός πολέμου για τα ψάρια, θα μπορούσαν να είναι συνέπειες της εφαρμογής αυτών των πολιτικών.
<P>
Πίσω όμως από τα μαύρα σύννεφα που μας απειλούν, υπάρχει κάποιο ίχνος φωτός. Πρώτα απ' όλα, η γαλλική κυβέρνηση σύστησε με προθυμία και σαφήνεια κατηγορηματική απόρριψη - σε πλήρη ομοφωνία με τις απόψεις της Ομοσπονδίας Σκωτσέζων Αλιέων. Δεύτερον, η Επιτροπή επιβεβαίωσε ουσιαστικά ότι η υποχρέωση σεβασμού της σχετικής σταθερότητας θα περιορίσει τις ρυθμίσεις που το Συμβούλιο θα είναι σε θέση να εφαρμόσει στην αναθεώρηση της ΚΑΠ το 2002.
<P>
Ένα σημαντικό στοιχείο που πρέπει να τονιστεί γι' αυτήν την έκθεση "ίδιας πρωτοβουλίας» είναι ότι, ευτυχώς, πρόκειται καθαρά για διατύπωση άποψης και δεν έχει νομοθετική ισχύ -πράγμα ακόμη καλύτερο, εφόσον είναι σαφώς ασύμβατη με τους νόμους της Κοινότητας.

<SPEAKER ID=113 NAME="Nicholson">
Η κοινή πολιτική αλιείας πρόκειται να αναθεωρηθεί το 2002. Είναι απογοητευτικό το ότι ο εισηγητής επέλεξε να προτάξει τα συμφέροντα μιας μικρής μερίδας ευρωπαίων ψαράδων πριν από οποιαδήποτε άλλη σκέψη για το πώς οι πολιτικές αλιείας θα μπορούσαν να βελτιωθούν για όλους τους ψαράδες μας. Οι ψαράδες εκείνοι τους οποίους εκπροσωπώ στην Βόρεια Ιρλανδία καθώς και οι ψαράδες ολόκληρου του Ηνωμένου Βασιλείου και της υπόλοιπης Ευρώπης έχουν το δικαίωμα να προσδοκούν μία λιγότερο προκατειλημμένη προσέγγιση από την επιτροπή αυτού του Κοινοβουλίου.
<P>
Είναι αρκετά σαφές ότι η αλιεία δεν μοιάζει με καμία άλλη οικονομική δραστηριότητα που λαμβάνει χώρα εντός του πλαισίου της ενιαίας αγοράς, ωστόσο η έκθεση ακολουθεί υπεραπλουστευμένη κατεύθυνση για το πώς η πολιτική αλιείας μπορεί να προσαρμοστεί στις ρυθμίσεις της ενιαίας αγοράς.
<P>
Η έκθεση δίνει επίσης την λανθασμένη εντύπωση ότι οι περιορισμοί που αφορούν τα ισπανικά σκάφη για αλιεία σε ύδατα άλλων κρατών της Ευρωπακής Ένωσης θα αρθούν το 2002. Είναι άδικο να ενθαρρύνουμε μια τέτοια εντύπωση τη στιγμή που είναι αρκετά σαφές ότι η αναθεώρηση δεν έχει τέτοιο σκοπό.

<SPEAKER ID=114 NAME="Novo">
Καθ' όλη τη διάρκεια της συζήτησης είχαμε επισημάνει ότι η θετική μας ψήφος στην έκθεση αιτιολογείται χάρη στην εισαγωγή μεγάλου αριθμού σημαντικών τροπολογιών, τις οποίες επιτύχαμε να συμπεριλάβουμε στο εν λόγω κείμενο.
<P>
Παρά ταύτα, υπήρχαν περαιτέρω δυνατότητες βελτίωσης και αποσαφήνισης του περιεχομένου της έκθεσης. Για το λόγο αυτό, καταθέσαμε στην Ολομέλεια μια σειρά τροπολογιών, εκ των οποίων υπογραμμίζουμε τις ακόλουθες:
<P>
την αναγκαιότητα να διευκρινιστεί ότι η (προασπίσιμη) αποκέντρωση και ανάθεση στις περιφέρειες των αρμοδιοτήτων και της διαχείρισης των πολιτικών που θα χαραχθούν στο πλαίσιο της μελλοντικής Κοινής Αλιευτικής Πολιτικής δεν θα πρέπει να συνεπάγεται μεταφορά των αντίστοιχων δαπανών στους εθνικούς προϋπολογισμούς·-την αναγκαιότητα πρόβλεψης αντισταθμιστικών αποζημιώσεων προς όφελος της μεταποιητικής βιομηχανίας, η οποία δέχεται πιέσεις λόγω των εισαγωγών αλιευτικών προϊόντων από τρίτες χώρες.Μια προηγούμενη συμφωνία μεταξύ της Ομάδας του Ευρωπαϊκού Σοσιαλιστικού Κόμματος (ΕΣΚ) και της Ομάδας του Ευρωπαϊκού Λαϊκού Κόμματος (ΕΛΚ) προσέθεσε ψήφους κατά της έγκρισης των δύο παραπάνω τροπολογιών. Όπως επίσης, η από κοινού ψήφος (!!) των δύο ομάδων που προαναφέρθηκαν εμπόδισε τη διαγραφή από το κείμενο της έκθεσης -όπως προτείναμε στην Ολομέλεια- των δύο σημείων (υπ' αριθ. 11 και 24) που προέβαλλαν την "οριστική εγκατάλειψη της δραστηριότητας».
<P>
Η βούληση των δύο αυτών πολιτικών ομάδων δεν επέτρεψε τη συγκεκριμένη βελτίωση του κειμένου, παρά το γεγονός ότι σε αυτό διατηρήθηκε η σύσταση αναφορικά με την προσαρμογή της ικανότητας του στόλου σε σχέση με τους αλιευτικούς πόρους μέσω της λήψης άλλων μέτρων, τα οποία "δεν θα συνεπάγονται γενικευμένη μείωση του αριθμού των σκαφών» -μια πρόταση που, ως γνωστόν, υπεβλήθη από τη δική μας Ομάδα.

<SPEAKER ID=115 NAME="Sonneveld">
 Η Επιτροπή Αλιείας ανέλαβε από τώρα μια αξιέπαινη πρωτοβουλία να αναπτύξει μια άποψη για την κατάσταση της αλιείας στην Ευρωπαϊκή ?Ενωση μετά το 2002. Το πρόβλημα είναι ότι όταν ακούει κανείς τη λέξη άποψη του έρχεται στο μυαλό μια συνεκτική θεώρηση ενός προσώπου ή οργανισμού. Το σχέδιο έκθεσης της κ. Fraga Estιvez πληροί το κριτήριο της συνεκτικής θεώρησης. ?Ομως, από τη στιγμή που ένα δημοκρατικό όργανο αρχίζει να τροποποιεί ένα παρόμοιο σχέδιο έκθεσης, καθίσταται σαφές ότι σ'αυτό εμπερικλείονται πλέον τόσοι πολλοί συμβιβασμοί και τόσα πολλά αντιφατικά στοιχεία, ώστε να μην είναι πλέον και τόσο εύκολο να μιλήσει κανείς περί συνεκτικότητας.
<P>
Βεβαίως, αποδέχομαι αυτή τη δημοκρατική διαδικασία και, κατά συνέπεια, αποδέχομαι σε γενικές γραμμές την τροποποιημένη έκθεση. Ωστόσο, θα ήθελα να επισημάνω τις κατά την άποψή μου λιγότερο επιθυμητές πτυχές του σημερινού κειμένου. Η αιτιολογική σκέψη Κ για την μη εναρμόνιση των κανόνων που ισχύουν στους τομείς της απασχόλησης και της κοινωνικής ασφάλισης και τη διατάραξη της ισορροπίας του αλιευτικού τομέα, που υποτίθεται ότι προκύπτει από την κατάσταση αυτή, δεν είναι μια αντίληψη που θα μπορούσε ποτέ να συμβάλει στη χάραξη μιας καλύτερης αλιευτικής πολιτικής.
<P>
Προσφέρεται αρκετή προστασία στην αλιεία μικρής κλίμακας. Παρόλ' αυτά, ο κλάδος αυτός πρέπει επίσης να συμπεριληφθεί στις προσπάθειές μας για την ανάπτυξη ενός αποτελεσματικού και βιώσιμου αλιευτικού τομέα. Μακροπρόθεσμα, η τεχνητή διατήρησή του στη ζωή δεν εξυπηρετεί αυτόν τον κλάδο της ευρωπαϊκής αλιείας.
<P>
Τέλος, ένα υπεύθυνο ευρωπαϊκό σύστημα διαχείρισης των αλιευτικών αποθεμάτων πρέπει να αρχίζει με τα πολύ μικρά ψάρια. Η Ευρωπαϊκή ?Ενωση θα πρέπει να ελέγχει την κατάσταση. Υπάρχει ένα είδος για το οποίο ο έλεγχος έχει αποδειχθεί εντελώς ανεπαρκής: πρόκειται για το κρυσταλλοχέλι στη Νότια Ευρώπη.

<SPEAKER ID=116 NAME="Souchet">
Παρά τη σημαντική εργασία την οποία πραγματοποίησε η κυρία Fraga Estιvez, παρά τις βελτιώσεις τις οποιες επέφερε στο αρχικό σχέδιο, δεν ήταν δυνατόν να υπερψηφίσουμε την έκθεση για την κοινή πολιτική για την αλιεία μετά το 2002. Πράγματι, η έκθεση αυτή είναι ακόμα σε μεγάλο βαθμό εμπνευσμένη αποκλειστικά από τα ισπανικά συμφέροντα. Επειδή η Ισπανία διαθέτει πολυάριθμο στόλο, η εισηγήτρια συνιστά την όλο και μεγαλύτερη κοινοτικοποίηση των χωρικών μας υδάτων, κηρύττει την εξ ολοκλήρου φιλελευθεροποίηση στις συνθήκες πρόσβασης και συνηγορεί υπέρ μίας ατομικής παραχώρησης των δικαιωμάτων αλιείας τα οποία θα είναι δυνατόν να μεταβιβαστούν με χρηματικά ανταλλάγματα, γεγονός το οποίο θα καταστρατηγήσει πολύ γρήγορα την αρχή της σχετικής σταθερότητας, στην οποία θεμελιώνεται η κοινή πολιτική για την αλιεία.
<P>
Γιατί η εισηγήτρια, ενώ εύχεται τη διατήρηση της αρχής της σχετικής σταθερότητας σε άλλους τομείς, όπως ο γεωργικός τομέας, την υπονομεύει στον τομέα της αλιείας; Και για να συνεχίσω τη σύγκριση, γιατί να μην επικεντρώσουμε την προσοχή μας, και στο θέμα της αλιείας, στη σημαντικότερη πτυχή, εκείνη της αγοράς, την οποία η εισηγήτρια ευελπιστεί να αναπτύξει στον τομέα των αγροτικών προϊόντων;
<P>
Δύο σημεία, ειδικότερα, είναι για μάς εντελώς απαράδεκτα. Δεν είναι δυνατόν να δεχτούμε να θεωρηθεί ότι η αλιεία, όπως προτείνει το σημείο 2, επενδύει στη βελτίωση της παραγωγής για να βελτιώσει την απόδοση, όπως κάθε άλλος τομέας της οικονομικής δραστηριότητας. Όχι, πρέπει να εξακολουθήσουμε να αναγνωρίζουμε το μοναδικό χαρακτήρα του τομέα της αλιείας, να αναγνωρίζουμε το θεμελιώδη ρόλο που παίζουν οι ψαράδες, κυρίως στη διευθέτηση του εδάφους των παραθαλασσίων περιοχών μας. ρέπει να επιβεβαιώσουμε εκ νέου και καθαρά ότι η κοινή πολιτική για την αλιεία δεν έχει λόγο ύπαρξης παρά μόνον αν συμβάλλει στο να διευκολύνει, χάρη στη στήριξη μέσω ενός ειδικού πλαισίου, τη διατήρηση στο εσωτερικό των χωρών μας κοινοτήτων ψαράδων που να αριθμούν αρκετά μέλη και να μπορούν να ζουν αξιοπρεπώς από το προϊόν της εργασίας τους.
<P>
Με την ίδια λογική, δεν είναι δυνατόν να δεχτούμε το άρθρο 17 που προτείνει μία κατανομή των δικαιωμάτων αλιείας μεταξύ των αλιέων σε ατομική βάση και τη δυνατότητα μεταβίβασης των δικαιωμάτων αυτών.
<P>
Βέβαια, πρέπει να υπογραμμίσουμε πόσο βάσιμη είναι η πρωτοβουλία του Ευρωπαϊκού Κοινοβουλίου, την ίδια στιγμή που η έλλειψη ενδιαφέροντος από την Επιτροπή για τον τομέα της αλιείας γίνεται όλο και περισσότερο πρόδηλη. Ο Επίτροπος δεν έκρινε σωστό, όπως υπογράμμισε η κυρία Fraga, να είναι παρών σε αυτή τη συζήτηση πάνω στο μέλλον της κοινής πολιτικής για την αλιεία.
<P>
Οι αλιείς δεν μπορεί παρά να είναι ανήσυχοι όταν βλέπουν την σχεδόν ανυπαρξία προτάσεων για την αλιεία από την Επιτροπή στο πλαίσιο του ανακοινωθέντος Agenda 2000. Στην πρώτη εκδοχή του εγγράφου, η αλιεία απλώς ξεχάστηκε. Στην οριστική εκδοχή, σε 1300 σελίδες, αφιερώνονται στην αλιεία μόνον 63 λέξεις. Η πρωτοβουλία PESCA εξαφανίστηκε. Το τμήμα για την αλιεία από τον στόχο 5α δεν αναφέρεται πλέον. Κατά τον ίδιο τρόπο, τόσο ο απολογισμός της εκτέλεσης του προγράμματος εργασίας της Επιτροπής για το 1997, όσο και το πρόγραμμα εργασίας της για το 1998, δεν αναφέρουν τίποτα για την αλιεία.
<P>
Ωστόσο, και ενώ συμβαίνουν αυτά, η Επιτροπή εξακολουθεί να υπαγορεύει επιπλέον καταναγκασμούς στα πλαίσια των τεχνικών μέτρων και όπως φαίνεται, αντίθετα με τις γνωμοδοτήσεις επιστημόνων και περιβαλλοντολόγων, ετοιμάζεται να καταργήσει ένα αλιευτικό μέσο του οποίου τη χρήση έχει ήδη περιορίσει με τρόπο πάρα πολύ αυστηρό: τα δίχτυα αφρού.
<P>
Τι μπορεί λοιπόν να σημαίνει, στα μάτια των ψαράδων μας, μία ανανεωμένη κοινή πολιτική για την αλιεία, αν η τελευταία βασίζεται στην οργανωμένη αποδιοργάνωση στο πλαίσιο των ολυετών ρογραμμάτων ροσανατολισμού, σε μία συσσώρευση διοικητικών καταναγκασμών (έγγραφα ελέγχου εν πλω), σε μία συσσώρευση τεχνικών καταναγκασμών (τεχνικά μέτρα για την αλιεία), και χωρίς κανένα χρηματικό αντιστάθμισμα, λόγω της μείωσης των πόρων που διατίθενται για τον τομέα της αλιείας. ώς θα μπορούσαν οι ψαράδες μας να δεχτούν να δώσουν μια νέα εκμίσθωση σε μία γαλάζια Ευρώπη η οποία θα αποτελείται πλέον μόνον από καταναγκασμούς και από αυθαιρεσία; Καθήκον μας είναι να επιτρέψουμε στην αλιεία να επιβιώσει. Όμως, έχω την εντύπωση ότι πολλοί εδώ μέσα θέλουν μόνο να την σκοτώσουν.
<P>
επί της έκθεσης Kjer Hansen (A4-0286/97)
<SPEAKER ID=117 NAME="Fabre-Aubrespy">
Στο έγγραφο Ατζέντα 2000 και στα σχετικά με αυτό έγγραφα, είναι ολοφάνερο σήμερα ότι η Επιτροπή, το Ελεγκτικό Συνέδριο και το Ευρωπαϊκό Κοινοβούλιο ευελπιστούν να μετατρέψουν το πρόγραμμα Phare αποκλειστικά σε ένα μέσο της στρατηγικής για την προετοιμασία της ένταξης νέων χωρών στην Ένωση. Από αυτή την άποψη, το πρόγραμμα προαναγγέλλει σαφώς από τώρα και στο εξής την παρέμβαση των δομικών κεφαλαίων στα μελλοντικά κράτη μέλη, μία εξέλιξη η οποία δεν ήταν δυνατόν να μη συνδυαστεί με την ανάθεση της οικονομικής διαχείρισης του προγράμματος Phare σε τοπικό επίπεδο.
<P>
Ο εισηγητής, αν και επαναλαμβάνει την κριτική που εκφράζεται από το Ελεγκτικό Συνέδριο, σχετικά με την εφαρμογή του προγράμματος Phare, όχι από την Επιτροπή, αλλά, σε τελική ανάλυση, από τις συμβαλλόμενες επιχειρήσεις, και με την έλλειψη διαφάνειας στις διαδικασίες σύναψης συμφωνιών, εκτιμά ότι επιβάλλεται η αποκέντρωση της οικονομικής διαχείρισης. Η λήψη αποφάσεων σχετικά με το πρόγραμμα Phare παραμένει οριστικά σε μεγάλο βαθμό στην κεντρική εξουσία, γεγονός το οποίο οδηγεί στη διατήρηση μακροχρόνιων και δύσκολων διαδικασιών που δυσφημίζουν το πρόγραμμα. Επιπλέον, ο εισηγητής είναι ενθουσιασμένος από την εμφάνιση μίας πραγματικής θέλησης να μεταφερθούν οι οικονομικές ευθύνες στα κράτη δικαιούχους, και υποστηρίζει, ήδη από τώρα, μία τολμηρή στρατηγική η οποία θα επιτρέπει στα πιο προηγμένα κράτη να αναλάβουν μόλις αυτό καταστεί δυνατόν (το αργότερο το 1999) ακέραια την ευθύνη για τον προϋπολογισμό του δικού τους προγράμματος Phare, ενώ η Επιτροπή θα διατηρεί το δικαίωμα να διεξάγει εκ των υστέρων αυστηρό έλεγχο!
<P>
Επομένως, ο εισηγητής μάς προτείνει, στο πλαίσιο των μέτρων που προηγούνται της ένταξης νέων χωρών, να αναλάβουν ορισμένες χώρες από το 1998 την πλήρη οικονομική ευθύνη για ολόκληρους τομείς του εθνικού τους προγράμματος, ενώ θα διεξάγεται εκ των υστέρων έλεγχος αντί για τους εκ των προτέρων ελέγχους. Η οικονομική διαχείριση μπορεί βέβαια να ανατεθεί αποτελεσματικά, αλλά είδαμε ήδη πού μπορεί να οδηγήσει αυτό, κυρίως στο πλαίσιο των προγραμμάτων MED ή της πολιτικής για τον τουρισμό. Επιπλέον ο οικονομικός κανονισμός είναι ακριβής: η Επιτροπή είναι η μόνη υπεύθυνη για τη διαχείριση των χρημάτων των φορολογουμένων από τα κράτη μέλη της Ένωσης, και αυτό προϋποθέτει να κρατά εκείνη τον τελικό οικονομικό έλεγχο του προγράμματος Phare.
<P>
Όπως προσδιορίζει ο εισηγητής στην αιτιολόγηση της έκθεσής του, είναι σημαντικό να καταλάβουμε ότι η χάραξη νέων προσανατολισμών και η προσέγγιση με άξονα τις εντάξεις νέων χωρών στην Ένωση δεν είναι θαυματουργά φάρμακα που θα μετατρέψουν το πρόγραμμα Phare σε αποτελεσματικό μέσο!
<P>
Σε αυτό το πλαίσιο και με βάση τις προηγούμενες εμπειρίες από αναθέσεις οικονομικών διαχειρίσεων, η αποκέντρωση που μάς προτείνεται είναι απαράδεκτη, καθώς επίσης και η αύξηση των δυναμικών που ζητά το Ελεγκτικό Συνέδριο. Ένα είναι βέβαιο: το ισχύον σύστημα είναι αναποτελεσματικό, υπερβολικά πολύ δύσκαμπτο και επιτρέπει την εμφάνιση παρατυπιών και απάτης στον κοινοτικό προϋπολογισμό. Η έκθεση της κυρίας Κjer Hansen, επειδή έχει σε μεγάλο βαθμό την τάση να συγχέει την αποκέντρωση, την ανάθεση διαχείρισης και την υπεργολαβία, δε δίνει καμία απάντηση στα επίμονα ερωτήματα που τίθενται από την εφαρμογή και τη διαχείριση των σχεδίων του προγράμματος Phare, όπως τα υπογράμμισε το Ελεγκτικό Συνέδριο. Επομένως, η ομάδα μου δεν μπορεί να της δώσει την υποστήριξή της.
<P>
επί της έκθεσης Weiler (A4-0291/97)
<SPEAKER ID=118 NAME="Berthu">
Ακούσαμε γι'άλλη μία φορά, στη διάρκεια αυτής της συζήτησης, την επιβεβαίωση ότι το ευρώ είναι η κατάλληλη απάντηση στις ανταγωνιστικές υποτιμήσεις στο εσωτερικό της Ένωσης. Θα ήθελα, στην εξήγηση ψήφου, να αποδείξω ότι αυτός ο κοινός τόπος, αυτή η μοναδική σκέψη που επαναλαμβάνεται συνέχεια, εκφράζει στην πραγματικότητα μία οπτική ψευδαίσθηση.
<P>
Αυτή η φράση ουσιαστικά αναφέρεται στις υποτιμήσεις της αγγλικής λίρας, της ιταλικής λιρέτας, της ισπανικής πεσέτας των ετών 1992-1993, οι οποίες προκάλεσαν μεγάλες απώλειες στις οικονομίες των χωρών εκείνων που τα νομίσματά τους διατήρησαν υψηλή τιμή (μάρκο, φράγκο, κλπ.). Κάποιοι ημιμαθείς οικονομολόγοι βρήκαν μία ριζική λύση σε αυτό το πρόβλημα: αρκεί να επιβάλουμε ένα ενιαίο νόμισμα για να εξαλείψουμε ριζικά τις εσωτερικές διακυμάνσεις των ισοτιμιών!
<P>
Όμως η ανάλυση δείχνει, στην πραγματικότητα, ότι με την εξάλειψη των νομίμων νομισματικών διακυμάνσεων το μόνο που θα πετυχαίναμε θα ήταν να μεταφερθεί η πίεση προς άλλους τομείς, και ότι οι απώλειες, τελικά, θα ήταν ακόμα μεγαλύτερες. Ας θυμηθούμε κατ'αρχάς ότι οι νομισματικές αναταραχές των αρχών της δεκαετίας του 1990 προήλθαν από μία αντίφαση: από τη μία πλευρά, η επέλευση ενός ασύμμετρου εξωτερικού κλονισμού ( η επανένωση των δύο Γερμανιών), από την άλλη η επιθυμία των ευρωπαϊκών κυβερνήσεων να διατηρήσουν μεταξύ τους αρκετά άκαμπτες ισοτιμίες στο πλαίσιο του ευρωπαϊκού νομισματικού συστήματος, επιθυμία η οποία στη συνέχεια ενισχύθηκε από την προοπτική της πορείας προς το κοινό νόμισμα.
<P>
Αυτή η αντίφαση προκάλεσε την έκρηξη του συστήματος: ενώ ο ασύμμετρος κλονισμός θα απαιτούσε μια γενική αναδιοργάνωση, υπερίσχυσε η αντίθετη πολιτική, και προκάλεσε για ορισμένα νομίσματα, πραγματικές υποτιμήσεις και έξοδο από το ευρωπαϊκό νομισματικό σύστημα, ή για άλλα, σταθερότητα στις ισοτιμίες και οικονομικές απώλειες. Διότι πρέπει οπωσδήποτε να το καταλάβουμε ότι η ακραία υποτίμηση της λιρέτας (-30 % ορισμένες φορές) δεν προκλήθηκε από την επιθυμία της ιταλικής κυβέρνησης να εκτελέσει κακόβουλους χειρισμούς με το νόμισμά της, αλλά από την πίεση που προήλθε από μία λανθασμένη ομαδική απάντηση στον ασύμμετρο κλονισμό. ρέπει οπωσδήποτε να καταλάβουμε επίσης ότι, αν το ίδιο το φράγκο είχε μεταβάλλει την τιμή του αντί να μένει προσκολλημένο στο μάρκο, η απόσταση ανάμεσα στη λιρέτα και το φράγκο δε θα ήταν τόσο μεγάλη και η οικονομία μας δε θα είχε υποστεί τόσες απώλειες.
<P>
Τελικά οι αναταραχές των ετών 1992-1993 προκλήθηκαν από την εφαρμογή, πριν από την κατάλληλη χρονική στιγμή, των αρχών του ενιαίου νομίσματος. Αντί, εξετάζοντας αυτές τις αναταραχές, να βγάλουμε το λογικό συμπέρασμα ότι μια τέτοια νομισματική ακαμψία δεν είναι κατάλληλη για την Ευρώπη σήμερα, βγάλαμε, για πολιτικούς λόγους, το αντίθετο συμπέρασμα: αυτή η ακαμψία πρέπει να επεκταθεί στο σύνολο του εδάφους της Ευρώπης.
<P>
Αλλά οι οικονομίες και οι κοινωνίες των χωρών της Ευρώπης δεν είναι ίδιες. Δεν ακολουθούν την ίδια ακριβώς εξέλιξη. Κάτω από αυτές τις συνθήκες, η τροποποίηση των εσωτερικών ισοτιμιών παραμένει χρήσιμη για να επιτελούνται χωρίς βία οι ευθυγραμμίσεις που ενδεχομένως χρειάζονται. Αν σταματήσει να υπάρχει αυτή η δυνατότητα, αν οι ισοτιμίες είναι άκαμπτες, η πίεση θα μεταφερθεί αλλού και θα διαταραχθεί η πραγματική οικονομία.
<P>
Ο Pascal Salin έλεγε κάποτε ότι οι τιμές των νομισμάτων είναι σαν την ουρά του σκύλου: πρέπει να επιτρέπουμε στο σκύλο να κουνάει την ουρά του, γιατί αν θελήσουμε να την κρατήσουμε, θα κινηθεί ο σκύλος. Οι ιδεολογίες που θέλουν να μετατρέψουν την Ευρώπη σε ομοσπονδία την έκαναν να ξεχάσει αυτό το στοιχειώδες μάθημα, και θα το πληρώσουμε πολύ ακριβά κάποτε.

<SPEAKER ID=119 NAME="Lindqvist">
 - (SV) Είναι θετικό ότι η Ε.Ε. δείχνει αυξημένο ενδιαφέρον για τα κοινωνικά ζητήματα σε σχέση με τα ζητήματα του εμπορίου, του ανταγωνισμού, της αγοράς και της οικονομίας. Στην έκθεση υπάρχουν επίσης πολλές καλές προτάσεις περί ετησίων αξιολογήσεων της φτώχειας, φορολογικής αντιστροφής με μειωμένη φορολόγηση της εργασίας και αυξημένη φορολόγηση των φυσικών πόρων, της ενέργειας και της καταστροφής του περιβάλλοντος, καθώς και τοπικών προγραμμάτων απασχόλησης.
<P>
Οι προτάσεις περί κοινής ευρωπαϊκής κοινωνικής πολιτικής, πολιτικής κοινωνικής σύγκλισης και εναρμόνισης, καθώς και δεσμευτικής νομοθεσίας και φορολογικής εναρμόνισης (παράγραφοι 1, 9, 27 κ.ά.) θα συνεπαγόταν μια εκτεταμένη υπερεθνικότητα την οποία δεν μπορώ να αποδεχτώ. Γι'αυτό καταψήφισα αυτές τις προτάσεις, αλλά κατά τα άλλα υπερψήφισα την έκθεση. Η κοινωνική πολιτική είναι εθνική υπόθεση.

<SPEAKER ID=120 NAME="Wibe">
 - (SV) Η έκθεση είναι πολύ καλή, αλλά δεν μπορώ να συμφωνήσω με την παράγραφο 1 που έχει το εξής περιεχόμενο: "λυπούμαστε όμως γιατί στην Συνθήκη εξακολουθεί να απαιτείται ομοφωνία κατά τις αποφάσεις του Συμβουλίου για την κοινωνική προστασία και την φορολογική πολιτική».
<P>
Όπως συχνά έχω δηλώσει η άποψή μου είναι ότι για τέτοια σημαντικά ζητήματα οι αποφάσεις θα πρέπει να λαμβάνονται σε εθνικό επίπεδο, όπου μπορούν να αποκτήσουν ένα ισχυρό δημοκρατικό έρεισμα, και όχι κάποια υπηρεσία της Ένωσης που βρίσκεται ψηλά, πέρα από την συνείδηση και τον έλεγχο των λαών.
<P>
επί της έκθεσης Areitio Toledo (A4-0316/97)
<SPEAKER ID=121 NAME="Fourηans">
Ως οικονομολόγος, θα μού ήταν δύσκολο να μη συμφωνήσω με την έκθεση του κ. Areitio Toledo.
<P>
Είναι αλήθεια ότι, κατά κανόνα, μπορούμε να έχουμε εμπιστοσύνη στις αγορές: θα προβούν στην καλύτερη δυνατή χορήγηση των πόρων, για να επιτευχθεί βελτίωση του βιοτικού επιπέδου των καταναλωτών. Όμως για να γίνει αυτό πρέπει οπωσδήποτε η κρατική εξουσία να επιβάλλει το σεβασμό στους κανόνες που εμποδίζουν τη δημιουργία θέσεων ισχύος, καταχρηστικών συγκεντρώσεων, ή, ακόμα χειρότερα, μονοπωλίων που είναι αντίθετα με την ορθή λειτουργία και την αποτελεσματικότητα της οικονομίας.
<P>
Υποστηρίζω επίσης τις θέσεις του εισηγητή σχετικά με το γεγονός ότι πρέπει να επιβλέπουμε τον τρόπο με τον οποίο χορηγείται η κρατική βοήθεια, διότι η τελευταία μπορεί να είναι ένα στοιχείο που αλλοιώνει τον ανταγωνισμό. Υπογραμμίζω ωστόσο ότι η κρατική βοήθεια μπορεί να αποδειχθεί απαραίτητη σε ορισμένες περιστάσεις. Τέλος, θα ήθελα να χαιρετίσω την ιδέα που συνίσταται στην ενσωμάτωση μίας παραμέτρου οι οποία θα περιορίζει την κρατική βοήθεια στο πλαίσιο της ανάλυσης των προγραμμάτων σύγκλισης των προϋπολογισμών. Γι' αυτούς τους λόγους θα υπερψηφίσω την έκθεση του Κ. Αreitio Toledo.

<SPEAKER ID=122 NAME="Ribeiro">
Η παρούσα έκθεση ανοίγει το δρόμο για την εισβολή της ιδιωτικής πρωτοβουλίας σε νευραλγικούς τομείς της οικονομίας που εμπεριέχουν συνιστώσες δημόσιας υπηρεσίας. Απευθύνει έκκληση για συνέχιση της διαδικασίας ελευθέρωσης του ενεργειακού τομέα, των υπηρεσιών αερομεταφορών και των υποδομών που τις στηρίζουν, καθώς και των λιμενικών υποδομών. Και αυτά στο βωμό και με το πρόσχημα της προαγωγής μιας πολιτικής ανταγωνισμού.
<P>
Η έκθεση εκφράζει ανησυχίες για τις συγκεντρώσεις επιχειρήσεων, επισημαίνοντας την αύξηση του αριθμού συγχωνεύσεων και μεταβιβάσεων επιχειρήσεων, και συνδέει αυτές τις ανησυχίες με την πορεία ελευθέρωσης και παγκοσμιοποίησης της διεθνούς οικονομίας, κάτι που είναι θετικό. Ωστόσο, δεν αναφέρει την ευθύνη των επιχειρηματικών στρατηγικών των πολυεθνικών σε αυτή την πορεία, ούτε τις επιπτώσεις όσον αφορά την κατάχρηση της δεσπόζουσας θέσης και την αλλοίωση οικονομικών προσανατολισμών.
<P>
Επιμένει, επίσης, στη σημασία της χάραξης μιας γνήσιας πολιτικής ανταγωνισμού σε πολυμερές επίπεδο (στο πλαίσιο της Ευρωπαϊκής Ένωσης και του Παγκοσμίου Οργανισμού Εμπορίου), αλλά αγνοεί την αναγκαιότητα η πολιτική αυτή να συνοδευθεί από την εφαρμογή πολιτικών κατά του κοινωνικού και του περιβαλλοντικού ντάμπινγκ.
<P>
Προσδίδει, κατά τη γνώμη μας, υπερβολικό πρωταγωνιστικό ρόλο στην Επιτροπή, δίδοντας μεγάλη έμφαση στον πραγματικό έλεγχο της πολιτικής ανταγωνισμού και στην εναρμόνιση των νομοθεσιών, όχι όμως με στόχο την πραγματική καταπολέμηση της απάτης, και εξαπολύει δριμεία επίθεση κατά των κρατικών ενισχύσεων, λες και αυτές ευθύνονται για όλα τα στραβά του ανταγωνισμού, θέτοντας έτσι μια "γέφυρα» προς το Σύμφωνο Σταθερότητας.
<P>
Τέλος, κρούει μεν τον κώδωνα του κινδύνου όσον αφορά την κατάχρηση της δεσπόζουσας θέσης, αλλά δεν προβάλλει καμία διέξοδο ή εναλλακτική λύση έξω από τα πλαίσια της φιλελεύθερης λογικής, η οποία οδηγεί ακριβώς σε αυτές τις θέσεις ισχύος. Πολλά είναι τα αρνητικά σημεία, ενώ τα θετικά είναι ελάχιστα. Αυτή είναι η άποψή μας. Και αυτό καθόρισε την ψήφο μας στην έκθεση.

<CHAPTER ID=4>
Διακοπή της συνόδου
<SPEAKER ID=123 NAME="Πρόεδρος">
Κηρύσσω την διακοπή της συνόδου του Ευρωπαϊκού Κοινοβουλίου.
<P>
(Η συνεδρίαση λήγει στην 13.05)

