<CHAPTER ID=1>
Επανάληψη της συνόδου
<SPEAKER ID=1 NAME="Πρόεδρος">
Κηρύσσω την επανάληψη της συνόδου του Ευρωπαϊκού Κοινοβουλίου που είχε διακοπεί την Πέμπτη 5 Νοεμβρίου 1998.

<CHAPTER ID=2>
Έγκριση των συνοπτικών πρακτικών
<SPEAKER ID=2 NAME="Πρόεδρος">
Τα συνοπτικά πρακτικά της συνεδρίασης της Πέμπτης 5 Νοεμβρίου έχουν διανεμηθεί.
<P>
Υπάρχουν παρατηρήσεις;

<SPEAKER ID=3 LANGUAGE="NL" NAME="Janssen van Raay">
Θέλω να γραφούν στα πρακτικά τα όσα δήλωσα ρητά στις Βρυξέλλες, ότι δηλαδή δεν λαμβάνω μέρος στις ονομαστικές ψηφοφορίες όχι μόνο για λόγους αρχής - από καιρό δεν συμμετείχα για αυτούς τους λόγους - αλλά καί για λόγους φορολογικούς. Επαναλαμβάνω για λόγους ολλανδικής εφορίας. Θα ήθελα να σημειωθεί αυτό.

<SPEAKER ID=4 NAME="Πρόεδρος">
Πολύ καλά, κύριε Janssen van Raay, έτσι και θα γίνει.

<SPEAKER ID=5 LANGUAGE="FR" NAME="Striby">
Κύριε Πρόεδρε, η παρέμβασή μου δεν αφορά τα συνοπτικά πρακτικά, αλλά θα ήθελα να σας ρωτήσω πότε θα είναι έτοιμο το νέο Κοινοβούλιο. Τι είναι το IPE4, που παραμένει ακόμα «απαγορευμένη πόλη», έργο επιστημονικής φαντασίας; Σήμερα, επειδή δεν είναι δυνατόν να συνεδριάσουμε στους νέους χώρους, είμαστε ακόμα εδώ, σε αυτό το όμορφο αμφιθέατρο, που, σίγουρα, το έχουμε αγαπήσει. Ακούμε τις φήμες που κυκλοφορούν στους διαδρόμους και περιμένουμε. Πότε θα διεξαχθεί η εναρκτήρια συνεδρίαση; Τον Δεκέμβριο, τον Φεβρουάριο ή το καλοκαίρι του 1999;
<P>
Ποιος είναι ο λόγος αυτών των καθυστερήσεων; Δεχόμαστε το επιχείρημα για την καλύτερη δυνατή οργάνωση της μεγάλης μετεγκατάστασης, αλλά τολμώ να ελπίζω ότι δεν πρόκειται, γι' άλλη μια φορά, για δολοπλοκίες της μικροπολιτικής εναντίον του Στρασβούργου. Κύριε Πρόεδρε, περιμένουμε μία σαφή απάντηση σχετικά με αυτές τις διακυμάνσεις οι οποίες βλάπτουν την εικόνα του Κοινοβουλίου μας, εικόνα αυστηρότητας, αποτελεσματικότητας και αξιοπιστίας.

<SPEAKER ID=6 NAME="Πρόεδρος">
Αυτό που μπορώ να σας πω, κύριε, είναι ότι το κτίριο δεν είναι ακόμα σε θέση να χρησιμοποιηθεί. Σαφώς η εταιρεία που είχε αναλάβει την κατασκευή του κτιρίου όφειλε να το θέσει στη διάθεση του Κοινοβουλίου τον περασμένο Ιανουάριο. Το Κοινοβούλιο δεν ευθύνεται αν δεν είναι ακόμα έτοιμο, διότι δεν έχει δοθεί ακόμα έγκριση από τις αρμόδιες υπηρεσίες, ούτε από τους αρχιτέκτονες. Από την πλευρά μας, προσπαθούμε να συνεργαζόμαστε στο μέγιστο βαθμό με το Δήμο Στρασβούργου και με τη γαλλική κυβέρνηση προκειμένου να διασφαλίσουμε ότι το κτίριο θα είναι σε θέση να χρησιμοποιηθεί το συντομότερο δυνατόν, βάσει των ισχυουσών διατάξεων. Όταν γίνει αυτό, εμείς θα εγκαταστήσουμε από την πλευρά μας τα μηχανογραφικά συστήματα σε αυτό το Κοινοβούλιο και θα κάνουμε τα εγκαίνια το συντομότερο δυνατόν. Δεν μπορώ όμως να σας δώσω ακριβή ημερομηνία. Δεν εξαρτάται από εμάς.

<SPEAKER ID=7 LANGUAGE="ES" NAME="Carnero Gonzαlez">
Κύριε Πρόεδρε, την περασμένη εβδομάδα πήρα το θάρρος να σας απευθύνω μια επιστολή σχετικά με την κατάσταση στην Κεντρική Αμερική. Κάθε μέρα που περνάει γίνεται ολοένα και περισσότερο εμφανές πως οι ανθρώπινες απώλειες και οι υλικές καταστροφές από τις οποίες πλήττεται η περιοχή αυτή είναι όντως βιβλικές.
<P>
Στην επιστολή μου αυτή σας πρότεινα ως συμβολική χειρονομία η οποία θα εκφράζει την τεράστια προσπάθεια αλληλεγγύης που καταβάλουν οι πολίτες των χωρών μας - για παράδειγμα της Ισπανίας - προς τους λαούς της Κεντρικής Αμερικής, να συμφωνήσουν οι βουλευτές του Ευρωπαϊκού Κοινοβουλίου να ανοίξουν έναν ειδικό λογαριασμό στον οποίο, πέρα από την πρόσκληση προς τους βουλευτές των εθνικών κοινοβουλίων να κάνουν το χρέος τους, θα κατατίθενται κάποιες δωρεές οι οποίες θα διατίθενται δια μέσω μιας μεγάλου κύρους μη κυβερνητικής οργάνωσης ώστε να βοηθήσουμε στην ανοικοδόμηση αυτής της χώρας και επομένως να συμπληρώσουμε, παρότι συμβολικά, το επαναλαμβάνω, την προσπάθεια που καταβάλει η Ευρωπαϊκή Κοινότητα προς αυτήν την κατεύθυνση.
<P>
Κύριε Πρόεδρε, πιστεύω πως πρόκειται για μια κατάσταση στην οποία οι κυρίες και οι κύριοι βουλευτές του Ευρωπαϊκού Κοινοβουλίου πρέπει να βρίσκονται στο ίδιο μήκος κύματος με τους πολίτες όσον αφορά την προσπάθεια αλληλεγγύης.
<P>
Δεν γνωρίζω, κύριε Πρόεδρε, αν εσείς έχετε κάποια απάντηση προς αυτήν την επιστολή που σας έστειλα την περασμένη εβδομάδα.

<SPEAKER ID=8 NAME="Πρόεδρος">
Ευχαριστώ πολύ, κύριε Carnero. Όπως μου ζητήσατε στην επιστολή σας, το θέμα τέθηκε στο Προεδρείο του Κοινοβουλίου, το οποίο θεώρησε πως δεν είναι εκείνο, ούτε το Ευρωπαϊκό Κοινοβούλιο καθαυτό, που πρέπει να ανοίξει τον λογαριασμό, κάτι που ίσως από την σκοπιά του δημοσιονομικού Κανονισμού θα μπορούσε να προκαλέσει ακόμη και προβλήματα, αλλά αν κάποιος ή κάποιοι εκ των κυρίων βουλευτών λάβει την πρωτοβουλία ατομικά, θα διαδώσουμε την πρωτοβουλία αυτή προκειμένου να γίνει γνωστή σε κάθε ένα και κάθε μία από τις κυρίες και τους κυρίους βουλευτές, και έτσι να συνδράμουν και αυτοί.
<P>
Κάποιοι έχουμε αναμφίβολα συμβάλλει δια μέσω αυτών των οργανώσεων, όπως έκαναν πολλοί συμπολίτες μας στα κράτη μέλη, αλλά μια τέτοια πρωτοβουλία, η οποία όχι μόνο είναι αξιοσέβαστη αλλά και καλοδεχούμενη, πρέπει να γίνει κατ' ατομική πρωτοβουλία. Δεν πρόκειται για το ρόλο ενός κοινοβουλίου. Ο ρόλος ενός κοινοβουλίου είναι να προωθήσει στο μέτρο του δυνατού όλες τις πρωτοβουλίες που λαμβάνονται.

<SPEAKER ID=9 LANGUAGE="FR" NAME="Pompidou">
Κύριε Πρόεδρε, με την ιδιότητά μου του προέδρου της αντιπροσωπείας του Κοινοβουλίου για τις σχέσεις με την Ιαπωνία θα ήθελα να απευθυνθώ σε σας, δημοσίως, απόψε, διότι πρόκειται να υποδεχτούμε, επισήμως, αυτήν την εβδομάδα, στο Στρασβούργο, στα πλαίσια των διμερών ανταλλαγών και των συναντήσεων τις οποίες οργανώνει το Ευρωπαϊκό Κοινοβούλιο, και μάλιστα η Γραμματεία του Ευρωπαϊκού Κοινοβουλίου, μία σημαντική αντιπροσωπεία που αποτελείται από επτά μέλη της ιαπωνικής εθνοσυνέλευσης και τέσσερα μέλη της ιαπωνικής γερουσίας, μεταξύ των οποίων και δύο πρώην υπουργοί.
<P>
Κύριε Πρόεδρε, σύμφωνα με την ημερησία διάταξη, έχουμε τις ψηφοφορίες την Πέμπτη το πρωί. Την Πέμπτη το πρωί όμως έχουμε και μία συνεδρίαση για την οποία έδωσε την έγκρισή της η Γραμματεία, την οποία μάλιστα οργάνωσε η Γραμματεία του Κοινοβουλίου μας, την ώρα των ψηφοφοριών για την Ατζέντα 2000. Κάτω από αυτές τις συνθήκες, βρίσκομαι σε μία κατάσταση σχιζοφρένειας, η οποία, για μένα τον ίδιο, δεν θα έχει και τόσο αρνητικά αποτελέσματα, διότι έχω αναλάβει τις ευθύνες μου και έχω αποφασίσει, ως πρόεδρος της αντιπροσωπείας, να είμαι παρών σε αυτήν τη συνάντηση, φοβάμαι όμως ότι θα είμαι ο μόνος. Πράγματι, εκτός και αν γίνουν δύο κομμάτια, οι συνάδελφοι θα πρέπει ή να φανούν αγενείς απέναντι στους Ιάπωνες προσκεκλημένους μας ή να φανούν ασυνεπείς απέναντι στην απόφαση που πήραμε να μην προβλέπονται συνεδριάσεις επισήμων οργάνων του Κοινοβουλίου κατά τη διάρκεια των ψηφοφοριών. Βρίσκομαι σε μία κατάσταση πλήρους σχιζοφρένειας και αν και είμαι γιατρός δεν μπορώ να βρω εύκολα διέξοδο. Θα ήθελα μια απάντηση σχετικά με το θέμα αυτό, κύριε Πρόεδρε.

<SPEAKER ID=10 NAME="Πρόεδρος">
Κύριε Pompidou, κανονικά την Πέμπτη δεν διεξάγονται ψηφοφορίες αυτήν την ώρα, εκτός από τις περιπτώσεις ψηφοφοριών σχετικά με τον προϋπολογισμό. Πρόκειται για μία έκτακτη κατάσταση, που οφείλεται στο μεγάλο αριθμό των ψηφοφοριών για την Ατζέντα 2000. Δεν μπορούσαμε να το προβλέψουμε αυτό τη στιγμή που καθορίστηκε η ώρα της συνεδρίασης της αντιπροσωπείας σας. Θα εξετάσουμε το ζήτημα για να δούμε τι μπορεί να γίνει τώρα, σε τόσο λίγο χρόνο. Θα σας κρατώ ενήμερο.

<SPEAKER ID=11 LANGUAGE="DE" NAME="Nassauer">
Κύριε Πρόεδρε, σας παρακαλώ να δώσετε εντολή να σημειωθεί στα συνοπτικά πρακτικά ότι σήμερα βρήκα το γραφείο μου άνω κάτω και με σπασμένα γυαλιά και ότι εκλάπη μία ραδιοφωνική συσκευή, αν και άφησα κλειδωμένο το γραφείο ύστερα από την τελευταία συνεδρίαση και παραδόξως σήμερα το βρήκα πάλι κλειδωμένο. Σας παρακαλώ να συμπεριλάβετε στα συνοπτικά πρακτικά και την ερώτηση που θα σας απευθύνω: πότε θα μπορέσουμε επιτέλους να κάνουμε τη δουλειά μας υπό συνθήκες που δεν θα χρειάζεται να φοβόμαστε βίαιες επιθέσεις όπως στις Βρυξέλλες και διαρρήξεις στα γραφεία μας;
<P>
(Χειροκροτήματα)

<SPEAKER ID=12 NAME="Πρόεδρος">
Κύριε Nassauer, ελπίζω να ειδοποιήσατε τις υπηρεσίες ασφαλείας. Θέλω να σας πω πως μέχρι στιγμής οι υπηρεσίες ασφαλείας αυτού του Κοινοβουλίου εκτός λιγοστών εξαιρέσεων πάντα εντόπιζαν τις περιπτώσεις στις οποίες έχουν προκληθεί τέτοια συμβάντα. Ελπίζω το παρόν συμβάν να μην αποτελέσει μια από αυτές τις εξαιρέσεις και να κατονομαστούν οι υπαίτιοι αυτού του παραπτώματος. Και φυσικά αν καταστεί ανάγκη να ενισχυθούν τα μέτρα ασφαλείας, αυτό θα γίνει. Σας ευχαριστώ για τις πληροφορίες. Αυτό θα σημειωθεί στα συνοπτικά πρακτικά και θα ενημερώσουμε τις υπηρεσίες ασφαλείας ούτως ώστε να διεξαχθούν το συντομότερο οι κατάλληλες ενέργειες.

<SPEAKER ID=13 LANGUAGE="EN" NAME="Killilea">
Κύριε Πρόεδρε, θα ήθελα να ρωτήσω την Επιτροπή πότε προτίθεται να ασχοληθεί με την έκθεση που εξεπόνησε η Γενική Διεύθυνση XIV - σχετικό έγγραφο Περιβαλλοντικού Προγράμματος για τη Μεσόγειο, ΡΕΜ/306 - σε ό, τι αφορά τη φυσική σχέση ανάμεσα στις γκρίζες φώκιες, τα αλιευτικά εργαλεία και τις μη φυσιολογικές συνθήκες θήρας της φώκιας στο Βόρειο Ατλαντικό, το Βορειοδυτικό Ατλαντικό και τελευταία και στο Νότιο Ατλαντικό.
<P>
Είναι καιρός να βρει η Επιτροπή το θάρρος να παρουσιάσει αυτή την έκθεση και τα επιστημονικά της πορίσματα στο Κοινοβούλιο, έτσι ώστε να μπορέσουμε να ασχοληθούμε με το συγκεκριμένο ζήτημα. Η αρπακτική συμπεριφορά της φώκιας στα ανοιχτά των ακτών της Ιρλανδίας και της Σκωτίας ξεπερνά κατά ένα τέταρτο το σύνολο των επιτρεπομένων αλιευμάτων. Κάτι πρέπει να γίνει σύντομα και πρέπει να αντιμετωπίσουμε αυτή την κατάσταση. Ζητώ από την Επιτροπή να ενεργήσει άμεσα.

<SPEAKER ID=14 NAME="Πρόεδρος">
Κύριε Killilea, γνωρίζετε πολύ καλά ότι αυτός δεν είναι ο κατάλληλος τρόπος υποβολής ερωτήσεων προς την Επιτροπή.
<P>
Υπάρχουν διάφοροι τρόποι με τους οποίους θα μπορούσατε να υποβάλετε το ερώτημά σας. Αυτή δεν είναι η κατάλληλη στιγμή. Μπορείτε να ακολουθήσετε μια από τις διαδικασίες που προβλέπει ο Κανονισμός.

<SPEAKER ID=15 LANGUAGE="FR" NAME="Guinebertiθre">
Κύριε Πρόεδρε, η παρέμβασή μου αφορά πάλι τις συνθήκες εργασίας. Αυτή είναι η δεύτερη φορά που η προσωπική κινητή μου σκευοθήκη δεν μεταφέρεται. Φροντίζω, κάθε φορά, να βάζω όλους τους φακέλλους που πρέπει να ξαναβρώ εδώ και, όταν έρχομαι εδώ, βλέπω ότι η κινητή μου σκευοθήκη έχει μείνει στις Βρυξέλλες. Αυτό όμως είναι πολύ δυσάρεστο, διότι σε αυτήν την κινητή σκευοθήκη βρίσκονται όλα τα έγγραφα εργασίας μου.
<P>
Συμβαίνει το εξής: βρίσκομαι σε ένα πολύ μικρό γραφείο και φαντάζομαι ότι δεν θα είναι και πολύ ωραίο να βρίσκεται μια κινητή σκευοθήκη μπροστά στην πόρτα, γι' αυτό και κάποιοι την τοποθετούν στο δωμάτιο του φωτοτυπικού μηχανήματος. Όταν περνά το συνεργείο μεταφοράς, βέβαια, ξεχνά την κινητή μου σκευοθήκη. Γι' αυτό λοιπόν την έβγαλα και έβαλα μια ετικέτα η οποία διευκρινίζει στα άτομα αυτά ότι όταν βάζουν την προσωπική κινητή μου σκευοθήκη στο δωμάτιο του φωτοτυπικού μηχανήματος δεν την μεταφέρουν στο Στρασβούργο. Υποθέτω ότι το συνεργείο μεταφοράς είδε το δεύτερο τμήμα του σημειώματος αυτού: να μην την μεταφέρουν στο Στρασβούργο. Και εγώ πάλι δεν έχω την κινητή σκευοθήκη μου!

<SPEAKER ID=16 NAME="Πρόεδρος">
Πολύ καλά, κυρία μου, θα επικοινωνήσουμε με τις αρμόδιες υπηρεσίες.

<SPEAKER ID=17 LANGUAGE="ES" NAME="Puerta">
Κύριε Πρόεδρε, καταρχάς θα ήθελα να ζητήσω συγγνώμη για την καθυστέρηση στην άφιξή μου, αλλά λόγω των πασίγνωστων δυσκολιών εναέριας άφιξης στο Στρασβούργο, πολλοί βουλευτές φτάσαμε με τρεις ώρες καθυστέρηση.
<P>
Κατά δεύτερον, θα ήθελα να σας μεταφέρω την ανησυχία της Ομάδας μου σχετικά με τη σύλληψη του κυρίου Abdullah Ocalan στην Ιταλία, ο οποίος διατρέχει τον κίνδυνο να εκδοθεί στην Τουρκία. Όλοι γνωρίζουμε την πολιτική του Ευρωπαϊκού Κοινοβουλίου όσον αφορά την υπεράσπιση των ανθρωπίνων δικαιωμάτων, των πολιτικών δικαιωμάτων στην Τουρκία και των δικαιωμάτων των Κούρδων, και σύμφωνα με την άποψη της Ομάδας μου θα ήταν σωστό να γίνουν οι κατάλληλες ενέργειες ώστε ο Abdullah Ocalan, ο οποίος εδώ και μήνες έχει κηρύξει μονομερή κατάπαυση του πυρός εκ μέρους των ανταρτών, να μην εκδοθεί στην Τουρκία από μια ευρωπαϊκή χώρα.

<SPEAKER ID=18 LANGUAGE="EN" NAME="Thomas">
Κύριε Πρόεδρε, όπως γνωρίζετε, παρουσίασα πρόσφατα μια έκθεση στο Κοινοβούλιο για το καθεστώς που αφορά το εμπόριο μπανάνας. Η έκθεση αυτή υποστηρίχτηκε από τη συντριπτική πλειοψηφία με τη συγκατάθεση του Σώματος και μεταβιβάστηκε στην Επιτροπή. Δεχόμαστε τώρα καταγγελίες από τις Ηνωμένες Πολιτείες με πρόσχημα την εταιρεία Chiquita, που κατήγγειλε την Επιτροπή και τις προτάσεις που αυτή τελικά υπέβαλε μετά την αρχική καταγγελία του ΠΟΕ.
<P>
Επειδή πρόκειται για κάτι σημαντικό, είναι πρόθυμη η Επιτροπή να μας εξηγήσει πώς αντιμετωπίζει την καταγγελία της εταιρείας Chiquita;

<SPEAKER ID=19 NAME="Πρόεδρος">
Κύριε Thomas, είπα πριν από λίγο στον κ. Killilea ότι αυτός δεν είναι ο κατάλληλος τρόπος υποβολής ερωτήσεων προς την Επιτροπή. Γνωρίζετε τις διαδικασίες με τις οποίες μπορούν να τεθούν ερωτήσεις προς την Επιτροπή, ακολουθήστε τις λοιπόν.

<SPEAKER ID=20 LANGUAGE="SV" NAME="Lindqvist">
Έθεσα, όπως ακριβώς είπατε και εσείς μόλις προηγουμένως, δύο ερωτήσεις, μία προς την Επιτροπή και μία προς το Συμβούλιο, που αφορούν τις δαπάνες κατασκευής για τα κτίρια στο Στρασβούργο και τις Βρυξέλλες...
<P>
(Ο Πρόεδρος διακόπτει τον ομιλητή)

<SPEAKER ID=21 NAME="Πρόεδρος">
Δεν είναι η κατάλληλη στιγμή να υποβάλετε ερωτήσεις προς την επιτροπή ή προς το Συμβούλιο. Δεν μπορείτε να πάρετε το λόγο.

<SPEAKER ID=22 NAME="Πρόεδρος">
Εφόσον δεν υπάρχουν παρατηρήσεις, εγκρίνονται τα συνοπτικά πρακτικά.

<CHAPTER ID=3>
Διάταξη των εργασιών
<SPEAKER ID=23 NAME="Πρόεδρος">
Η ημερήσια διάταξη προβλέπει τον καθορισμό της διάταξης των εργασιών.

<SPEAKER ID=24 LANGUAGE="DE" NAME="Posselt">
Κύριε Πρόεδρε, θα ήθελα να αναφερθώ στον Κανονισμό. Όπως γνωρίζετε, σας απηύθυνα μία επιστολή. Όπως ακούω, την εβδομάδα αυτή πρόκειται να διαγραφεί η ώρα των ερωτήσεων προς το Συμβούλιο. Αυτό εγώ το θεωρώ τόσο ως παραβίαση του άρθρου 41 παράγραφος 1 του Κανονισμού όσο και ως παραβίαση της Συνθήκης η οποία μας εγγυάται το δικαίωμα υποβολής ερωτήσεων με έναν ιδιαίτερο τρόπο. Το δικαίωμα υποβολής ερωτήσεων αποτελεί ένα από τα σημαντικότερα ατομικά δικαιώματα των βουλευτών, και καμία Διάσκεψη των Προέδρων και πιστεύω πως ούτε και αυτό το Σώμα μπορεί να εκμοχλεύσει έτσι απλά αυτό το δικαίωμα, διότι έχουμε δικαίωμα στη μηνιαία ώρα των ερωτήσεων προς το Συμβούλιο. Πολλοί συνάδελφοι κατέθεσαν εμπρόθεσμα όπως κι εγώ σημαντικές ερωτήσεις προς το Συμβούλιο. Θα ήθελα να επιμείνω να διεξαχθεί αυτή η ώρα των ερωτήσεων. Εάν το Συμβούλιο θέλει να προβεί σε δηλώσεις που συχνά δεν είναι παρά κάπως καλύτερες συνεντεύξεις τύπου, δεν έχω κανένα πρόβλημα με αυτό, όχι όμως στη θέση της ώρας των ερωτήσεων η οποία αποτελεί βασικό δικαίωμα του κάθε βουλευτή.

<SPEAKER ID=25 NAME="Πρόεδρος">
Κύριε Posselt, προκειμένου να προστατευθεί αυτό το βασικό δικαίωμα, ο Κανονισμός, που εσείς επικαλείστε, παραχωρεί στις πολιτικές Ομάδες τη δυνατότητα αίτησης τροποποίησης της ημερήσιας διάταξης που έχει καταρτίσει η Διάσκεψη των Προέδρων. Δεν υπήρξε ούτε μια αίτηση εγκαίρως ώστε να συμπεριληφθεί σε αυτήν τη συνεδρίαση η Ώρα των Ερωτήσεων προς το Συμβούλιο. Λυπάμαι πολύ. Εγώ δεν μπορώ να κάνω τίποτα όσον αφορά την αλλαγή της ημερήσιας διάταξης αν δεν υπάρχει αίτηση τροποποίησης. Δεν είναι στο χέρι μου.
<P>
Το τελικό σχέδιο της ημερήσιας διάταξης, που κατάρτισε η Διάσκεψη των Προέδρων, σύμφωνα με το άρθρο 95 του Κανονισμού, έχει διανεμηθεί.
<P>
Έχουν προταθεί οι ακόλουθες τροποποιήσεις:

<SPEAKER ID=26 LANGUAGE="FR" NAME="Dell' Alba">
Κύριε Πρόεδρε, δεν έχω καμία αντίρρηση αναφορικά με το σχέδιο ημερησίας διατάξεως της Δευτέρας. Έχω την εντύπωση ότι η Διάσκεψη των Προέδρων έλαβε θέση επί της νομικής βάσης της έκθεσης Fabra Vallιs. Είναι αλήθεια;

<SPEAKER ID=27 NAME="Πρόεδρος">
Ναι, κύριε Dell' Alba, και η Διάσκεψη των Προέδρων διαπίστωσε ότι το άρθρο 206 δεν είναι η κατάλληλη νομική βάση για την εν λόγω έκθεση. Η κατάλληλη νομική βάση είναι το άρθρο 148, εφόσον πρόκειται για μία έκθεση πρωτοβουλίας. Επομένως, η έκθεση αυτή θα ψηφιστεί με απλή πλειοψηφία και όχι με απόλυτη πλειοψηφία και δεν τίθεται θέμα έγκρισης ή απόρριψης της διαχείρισης της επιτροπής. Η Διάσκεψη των Προέδρων μού ανέθεσε να εκφράσω στον Πρόεδρο της συνεδριάσεως την επιθυμία να καταστεί σαφές αυτό όταν θα προχωρήσουμε στην ψηφοφορία. Εν πάση περιπτώσει, σας ευχαριστώ που μου δώσατε την ευκαιρία να το κάνω τώρα.
<P>
Τρίτη:

<SPEAKER ID=28 NAME="Πρόεδρος">
Η Ομάδα του Ευρωπαϊκού Λαϊκού Κόμματος ζητά να μεταφερθεί η έκθεση Ferri σχετικά με τα συστήματα επικουρικών συντάξεων από την Πέμπτη στην Τρίτη και να εγγραφεί αμέσως μετά από την έκθεση Aρoveros Trias de Bes σχετικά με το κοινοτικό δίπλωμα ευρεσιτεχνίας.
<P>
Εκ μέρους της Ομάδας του ΕΛΚ, ποιος θέλει να αιτιολογήσει αυτήν την αίτηση;
<P>
Τον λόγο έχει η κυρία Oomen-Ruijten.

<SPEAKER ID=29 LANGUAGE="NL" NAME="Oomen-Ruijten">
Κύριε Πρόεδρε, υποβάλαμε την αίτηση επειδή η έκθεση Ferri ταιριάζει με την έκθεση Aρoveros I, II. Πρόκειται για δύσκολη έκθεση για ένα πολύπλοκο θέμα σχετικά με τις συντάξεις. Όταν τεθεί σε ψηφοφορία, είναι προτιμότερο να μπορούμε να έχουμε τη μεγαλύτερη δυνατή παρουσία.
<P>
(Το Σώμα εγκρίνει την αίτηση) Τετάρτη: (δεν υπάρχουν τροποποιήσεις)
<P>
Πέμπτη:

<SPEAKER ID=30 NAME="Πρόεδρος">
Η Ομάδα του Ευρωπαϊκού Σοσιαλιστικού Κόμματος ζητά να αναβληθεί η δήλωση της Επιτροπής σχετικά με τα αποτελέσματα της διάσκεψης κορυφής του Μπουένος Αιρες σχετικά με τις κλιματολογικές μεταβολές. Ζητά επίσης την εγγραφή μετά την έκθεση του κυρίου Wiebenga σχετικά με τα εκτοπισμένα άτομα, της έκθεσης του κυρίου Lehne σχετικά με το καθεστώς διέλευσης από αερολιμένες που έχει προβλεφθεί για την Παρασκευή και να αλλαχθεί η ημερήσια διάταξη της Πέμπτης ως εξής: από τις 9.30 έως τις 13.00 και από τις 15.00 έως τις 16.00 και από τις 18.00 έως τις 20.00 να γίνουν πρώτα οι ψηφοφορίες, έπειτα η έκθεση του κυρίου Wiebenga και αμέσως μετά η έκθεση του κυρίου Lehne. Από τις 16.00 έως τις 18.00 θα παραμείνει η συζήτηση επί επικαίρων και επειγόντων θεμάτων, μειωμένη σε δύο ώρες, έτσι ώστε να μην γίνει αυτή η συζήτηση εντός τριων ωρών όπως ήταν αρχικά.
<P>
Θέλει κανείς να παρέμβει υπέρ αυτής της αλλαγής;

<SPEAKER ID=31 LANGUAGE="DE" NAME="Graenitz">
Κύριε Πρόεδρε, το αίτημα να διαγραφεί η δήλωση της Επιτροπής σχετικά με τη διάσκεψη του Μπουένος Αιρες για το κλίμα θα ήθελα να το δικαιολογήσω ως εξής: συζήτησα με τους συναδέλφους που συμμετείχαν στην διάσκεψη αυτή ως αντιπροσωπεία του Κοινοβουλίου για το γεγονός ότι θα ήταν εξυπνότερο μια τέτοια συζήτηση να προετοιμάζεται προσεκτικά στις εν λόγω επιτροπές ώστε να μπορέσει έπειτα να λήξει με ένα ψήφισμα που δεν θα εκπονηθεί στα γρήγορα, μόλις δηλαδή γίνουν γνωστά τα αποτελέσματα, αλλά ύστερα από μία προσεκτική και λεπτομερή προετοιμασία. Παρακαλώ να ακολουθήσετε την Ομάδα μου ώστε να μπορέσουμε να εκφραστούμε ουσιαστικά ως Κοινοβούλιο και όχι με πολύ βιαστικό τρόπο.

<SPEAKER ID=32 LANGUAGE="EN" NAME="Spencer">
Κύριε Πρόεδρε, ήμουν επικεφαλής της κοινοβουλευτικής αντιπροσωπείας στο Μπουένος Αιρες. Υποστηρίζω ανεπιφύλακτα την πρόταση να μη βιαστούμε να κάνουμε κάποια δήλωση για την ιδιαίτερα περίπλοκη έκβαση της Διάσκεψης Κορυφής στο Μπουένος Αιρες. Λίγο έλλειψε να καταλήξει σε αποτυχία. Αυτό που πρότεινε ο κ. Linkhorst, ως ένα από τα άλλα μέλη της αντιπροσωπείας, ήταν ότι θα πρέπει, αντί να προχωρήσουμε κατευθείαν σε συζήτηση στη συνεδρίαση ολομελείας, να προσπαθήσουμε να διεξάγουμε συζήτηση στις τρεις τουλάχιστον επιτροπές που είναι πιο άμεσα αρμόδιες, να συντάξουμε ένα λεπτομερές ψήφισμα και να επανέλθουμε το Δεκέμβριο ή τον Ιανουάριο. Αυτή είναι ασφαλώς η άποψη της Επιτρόπου κ. Bjerregaard, οπότε είμαι υπέρ αυτής.

<SPEAKER ID=33 LANGUAGE="NL" NAME="Aelvoet">
Κύριε Πρόεδρε, την περασμένη εβδομάδα θέσαμε το θέμα κατά τρόπο απόλυτα ομαλό. Στη συνεδρίαση των γενικών γραμματέων και στη Διάσκεψη των Προέδρων συζητήθηκε σε θετικό πνεύμα. Όσοι παρακολουθούν τα ΜΜΕ σήμερα και τα παρακολούθησαν και το περασμένο Σαββατοκύριακο, γνωρίζουν ότι στην κοινή γνώμη η συζήτηση γίνεται τώρα και όχι τον Ιανουάριο. Θεωρώ ακατανόητο το Ευρωπαϊκό Κοινοβούλιο να μη μπορεί να διατυπώσει κατά την τρέχουσα εβδομάδα μια πρώτη πολιτική εκτίμηση για τα αποτελέσματα του Μπουένος Αιρες. Αν παρουσιάσουμε τον Ιανουάριο μια εμπεριστατωμένη, ισορροπημένη και λεπτομερή αξιολόγηση, κανείς δεν θα την προσέξει πια. Με τα στοιχεία που διαθέτουμε σήμερα, είμαστε κάλλιστα σε θέση να εκφράσουμε μια σύντομη θεμελιωμένη πολιτική θέση αυτή την εβδομάδα, τώρα που το θέμα είναι επίκαιρο, και όχι όταν η υπόθεση θα έχει λήξει. Πρέπει να πάρουμε θέση τώρα· η Ευρωπαϊκή Ένωση ανέλαβε τις ευθύνες της και είναι τώρα η σειρά του Ευρωπαϊκού Κοινοβουλίου να ακουσθεί η φωνή του.

<SPEAKER ID=34 NAME="Πρόεδρος">
Ευχαριστώ πολύ, κυρία Aelvoet.
<P>
Υποβάλλω την αίτηση της Ομάδας του Ευρωπαϊκού Σοσιαλιστικού Κόμματος σε ψηφοφορία.
<P>
(Το Σώμα εγκρίνει την αίτηση) Παρασκευή:

<SPEAKER ID=35 NAME="Πρόεδρος">
Η Ομάδα του Ευρωπαϊκού Σοσιαλιστικού Κόμματος αιτείται την αναβολή της συζήτησης των προφορικών ερωτήσεων σχετικά με την σπογγώδη εγκεφαλοπάθεια των βοοειδών στην Πορτογαλία.

<SPEAKER ID=36 NAME="Colino Salamanca">
Κύριε Πρόεδρε, θα ήθελα να εκφράσω τη γνώμη μου ως πρόεδρος της Επιτροπής Γεωργίας και Ανάπτυξης της Υπαίθρου, δεδομένου ότι είχαμε ήδη την ευκαιρία να διεξάγουμε αυτήν τη συζήτηση στην επιτροπή, καταρχάς με την παρουσία του κυρίου Heine όταν η Κτηνιατρική Επιτροπή έλαβε την απόφασή της και αργότερα, πριν από λίγες ημέρες, με την παρουσία του ίδιου του Επιτρόπου στην επιτροπή μας.
<P>
Και δεν γνωρίζω αν υπάρχει κάποιο καινούριο στοιχείο το οποίο να υποστηρίζει αυτήν την αίτηση εγγραφής στην ημερήσια διάταξη. Κατ' εμάς δεν έχει νόημα.

<SPEAKER ID=37 LANGUAGE="PT" NAME="Rosado Fernandes">
Κύριε Πρόεδρε, ζήτησα να εγγραφεί η συγκεκριμένη προφορική ερώτηση στην ημερήσια διάταξη, εφόσον φρονώ ότι η κατάσταση στην Πορτογαλία είναι αρκετά σοβαρή ώστε να αιτιολογεί μια τέτοια παρέμβαση.
<P>
Από την άλλη, και παρά το γεγονός ότι η Επιτροπή Γεωργίας πραγματοποίησε διάφορες συνεδριάσεις, η απόφαση σχετικά με την επιβολή εμπάργκο στα πορτογαλικά κρέατα ανακοινώθηκε σε μια έκτακτη συνεδρίαση όπου ούτε εγώ, αλλά ούτε και διάφοροι άλλοι συνάδελφοι δεν είχαμε λάβει γνώση του συγκεκριμένου σημείου της ημερήσιας διάταξης που αφορούσε την ανακοίνωση του κυρίου Heine, παρ' ότι ο πρόεδρος της εν λόγω Επιτροπής Γεωργίας εδήλωσε μόλις τώρα πως η ημερήσια διάταξη αυτής της συνεδρίασης είχε αποσταλεί σε όλους τους βουλευτές. Ο κύριος Heine εμφανίστηκε κυριολεκτικά στο παρά πέντε για να μας ανακοινώσει τους λόγους του εμπάργκο. Όλοι γνώριζαν πως σε εκείνη τη συνεδρίαση δεν μπορούσαν να παραστούν πολλοί βουλευτές, ακριβώς διότι επρόκειτο για μια έκτακτη συνεδρίαση που προγραμματίστηκε την τελευταία στιγμή. Και γι' αυτό το λόγο ζήτησα να διεξαχθεί τώρα μια συζήτηση.
<P>
Πιστεύω πως, πέρα από το ζήτημα που αφορά την Πορτογαλία, καλό θα ήταν να ξεκαθαριστεί και ο τρόπος με τον οποίο η Επιτροπή αντιμετωπίζει παρόμοιες περιπτώσεις, που είναι τόσο σοβαρές για το σύνολο των Πορτογάλων παραγωγών κρέατος. Ιδού ο λόγος για τον οποίο υποβάλλω την παρούσα προφορική ερώτηση εξ ονόματος της Ομάδας μου.

<SPEAKER ID=38 NAME="Πρόεδρος">
Ευχαριστώ πολύ, κύριε Rosado Fernandes.
<P>
Κύριε Graefe zu Baringdorf, επιθυμείτε να παρέμβετε υπέρ ή κατά;

<SPEAKER ID=39 LANGUAGE="DE" NAME="Graefe zu Baringdorf">
Κύριε Πρόεδρε, τάσσομαι υπέρ της παραμονής του θέματος αυτού στην ημερήσια διάταξη, και θα ήθελα ακόμα να προσθέσω ότι δεν έχει αναφερθεί εδώ ακόμα η προφορική μας ερώτηση. Λάβαμε μεν την έγκριση ότι αναφέρεται στην τελική ημερήσια διάταξη. Έχουμε λοιπόν και μία προφορική ερώτηση στο θέμα της ΣΕΒ, και είμαι πολύ υπέρ της συζήτησής της εδώ.

<SPEAKER ID=40 NAME="Πρόεδρος.">
Ευχαριστώ πολύ, κύριε Graefe zu Baringdorf.
<P>
Υποβάλλω την αίτηση της Ομάδας του Ευρωπαϊκού Σοσιαλιστικού Κόμματος σε ψηφοφορία.
<P>
(Το Σώμα εγκρίνει την αίτηση)

<CHAPTER ID=4>
Προγράμματα MED
<SPEAKER ID=41 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (Α4-0404) του κυρίου Fabra Vallιs, εξ ονόματος της Επιτροπής Ελέγχου του Προϋπολογισμού, σχετικά με τις συνέπειες της υπόθεσης των προγραμμάτων MED.

<SPEAKER ID=42 NAME="Fabra Vallιs">
Κύριε Πρόεδρε, την περασμένη εβδομάδα ο υφυπουργός συνεργασίας της Ισπανίας, κύριος Fernando Villalonga, δημοσίευσε ένα εξαιρετικό άρθρο στον τύπο με τίτλο «Να κοπεί το σάπιο δέντρο και να διατηρηθεί το δάσος». Επιτρέψτε μου να χρησιμοποιήσω την ίδια παλιά παροιμία για να αιτιολογήσω το κίνητρο που υπάρχει πίσω από αυτήν την έκθεση την προετοιμασία της οποίας μου ανέθεσε το Κοινοβούλιο με το ψήφισμά του της 31ης Μαρτίου του τρέχοντος έτους και σχετικά με την οποία μπορώ να σας διαβεβαιώσω πως στα είκοσι χρόνια που βρίσκομαι σε αυτή τη θέση, αυτή η εργασία ήταν μία από τις λιγότερο ευχάριστες που χρειάστηκε να διεξάγω.
<P>
Είναι εμφανές πως η πρόθεση του Κοινοβουλίου, της Επιτροπής Ελέγχου του Προϋπολογισμού ή του υποφαινόμενου εισηγητή δεν είναι ούτε ήταν ποτέ η αμαύρωση της πολιτικής αποκεντρωμένης συνεργασίας με τις μεσογειακές χώρες. Μιας συνεργασίας της οποίας η αποστολή είναι η ενδυνάμωση των άμεσων επαφών με τα πανεπιστήμια, τις πόλεις, τους τοπικούς συλλογικούς φορείς και τους δημοσιογράφους αυτών των χωρών, μιας συνεργασίας που βοηθά τους λαούς και από τις δύο πλευρές της Μεσογείου να γνωριστούν, να συζητήσουν και να αλληλοκατανοηθούν. Η πρόθεσή μας ήταν πάντα να διασωθεί αυτή η σημαντική συνεργασία δια της τοποθέτησής της πάνω σε καλύτερες, πιο σταθερές βάσεις.
<P>
Σε αυτό το πλαίσιο, θέλω να υπενθυμίσω πως ήταν η Επιτροπή, ο ίδιος ο Επίτροπος Marνn, κι όχι το Κοινοβούλιο που, κατά τη γνώμη μου σωστά έκανε, και έδωσε την εντολή για το πάγωμα της εν λόγω συνεργασίας στα τέλη του 1995 ως συνέπεια μιας πολύ κρίσιμης έκθεσης του Ελεγκτικού Συνεδρίου στην οποία κατόπιν έρευνας διαπιστώθηκαν πολύ σοβαρές παρατυπίες.
<P>
Από την κοινοποίηση της εν λόγω έκθεσης, το Κοινοβούλιο έπραξε κάθε τι απαραίτητο για την αποκατάσταση της αξιοπιστίας αυτής της πολιτικής ώστε να επιτραπεί η εκ νέου εκκίνησή της, γεγονός που κατέστη δυνατό από τον Απρίλιο. Κύριε Liikanen, θέλω να σας ευχαριστήσω για τις προσπάθειες που κατέβαλε η Επιτροπή προς αυτήν την κατεύθυνση. Αλλά, κύριε Liikanen, και πρέπει επίσης να ειπωθεί, πως αν πραγματικά επιθυμούμε τη διάσωση του δάσους πρέπει να είμαστε σίγουροι πως έχουμε κόψει όλα τα άρρωστα δέντρα. Και πριν τα κόψουμε πρέπει να είμαστε σίγουροι πως τα έχουμε εντοπίσει όλα.
<P>
Και, από αυτήν την άποψη, θέλω να καταστήσω σαφές πως από την τεκμηρίωση που ελήφθη και αναλύθηκε, δεν μου φαίνεται πως μπορούν να προκύψουν ποινικές ευθύνες για τις διοικητικές θέσεις της Γενικής Διεύθυνσης «Βορρά - Νότου» της Επιτροπής.
<P>
Χάρη στην ενημέρωση που μας παρείχε ο κ. Marνn γνωρίζουμε πως η Επιτροπή έχει καταβάλλει 600.000 Ecu για τον έλεγχο των σχεδίων. Αυτό το γνωρίζετε κι εσείς, εφόσον από τον Σεπτέμβριο συζητάτε τα αποτελέσματα. Λοιπόν, οι πραγματογνώμονες της λονδρέζικης εταιρίας οι οποίοι διεξήγαγαν τον έλεγχο διαπίστωσαν, σύμφωνα με τα κριτήρια της ίδιας της Ευρωπαϊκής Επιτροπής, δαπάνες 4 εκατ. Ecu οι οποίες πρέπει να επιστραφούν. Διαπίστωσαν επίσης άλλο ένα ποσό δαπανών το οποίο υπερβαίνει τα 20 εκατ. Ecu, σχετικά με τις οποίες πρέπει να διεξαχθούν επιπλέον έλεγχοι, και στις οποίες πρέπει να προσθέσουμε ένα ποσόν 2, 2 εκατ. Ecu το οποίο πρέπει να επιστραφεί από τις εταιρίες τεχνικής βοήθειας. Επιπλέον, μένει να προσθέσουμε ένα άγνωστο μέχρι στιγμής ποσό αλλά το οποίο θα μας γίνει γνωστό όταν το αποφασίσουν οι αρχές δημοσιονομικού ελέγχου σχετικά με τις υπηρεσίες βοήθειας MED-LINK.
<P>
Τελειώνω, κύριε Επίτροπε, αλλά πρώτα πρέπει να σας ζητήσω λίγο θάρρος, το θάρρος που χρειάζεται για να παραδεχτείτε πως έχετε κάνει λάθος ή πως δεν σας έχουν ενημερώσει σωστά σχετικά με την πραγματική διάσταση των προβλημάτων και των ποσών που διακυβεύονται. Τώρα έχετε την ευκαιρία να μας πείτε πως θα διαβιβάσετε την όλη υπόθεση στις δικαστικές αρχές. Και κάντε το, γιατί δεν είναι έργο της Ευρωπαϊκής Επιτροπής ούτε του Κοινοβουλίου να διαπιστώνει αν σημειώθηκαν αξιόποινες πράξεις ή όχι. Αυτό αποτελεί αρμοδιότητα των δικαστικών αρχών. Πρόκειται για μια απλή και βασική αρχή την οποία το Κοινοβούλιο για ακόμη μια φορά επιβεβαίωσε με το ψήφισμά του της 31ης Μαρτίου του τρέχοντος έτους σχετικά με την έγκριση της διαχείρισης. Και επιπλέον, αποτελεί μια υποχρέωση η οποία έχει επιβεβαιωθεί από τη νομολογία του Ευρωπαϊκού Δικαστηρίου του Λουξεμβούργου.
<P>
Επιπλέον, δεν πρόκειται μόνο για υποχρέωση, αποτελεί και ανάγκη, γιατί πρόκειται για μια πολύ περίπλοκη υπόθεση, στην οποία εμπλέκονται πολλοί, και είναι αδύνατο για την ΟΣΚΠΑ, με τα μέσα και τα δικαιώματα που διαθέτει ή μάλλον με αυτά που δεν διαθέτει, να φέρει εις αίσιο πέρας μια έρευνα τέτοιου μεγέθους δίχως τη συνδρομή των δικαστικών αρχών.
<P>
Και αν η όλη υπόθεση ακολουθήσει αυτόν το δρόμο, θα μπορέσω να ταχθώ υπέρ της έγκρισης της διαχείρισης όσον αφορά αυτό το θέμα ενώ εσείς θα έχετε την ευκαιρία να αποκαταστήσετε την αξιοπιστία που αυτές τις τελευταίες εβδομάδες χάνει η Επιτροπή.
<P>
(Χειροκροτήματα)

<SPEAKER ID=43 LANGUAGE="DE" NAME="Wemheuer">
Κύριε Πρόεδρε, αγαπητοί συνάδελφοι, κανείς - ούτε και αυτό το Κοινοβούλιο - δεν επανέρχεται δύο φορές στο ίδιο θέμα χωρίς να υπάρχει λόγος. Εμείς δεν το πράττουμε επειδή βαριόμαστε και δεν ξέρουμε, όπως θα νόμιζε κανείς, πώς να περάσουμε τη μέρα μας. Θα ήταν καλύτερα να μπορούσαμε να είχαμε διευκρινίσει όλα όσα χρειάζονται διευκρίνιση σε μία έκθεση. Όμως για μας δεν είχαν ξεκαθαριστεί σημαντικά σημεία τα οποία δεν διευθετήθηκαν ούτε και στο διάστημα που μεσολάβησε. Εγώ μπορώ να το τονίσω εδώ για άλλη μία φορά, ο συνάδελφος Fabra Vallιs ήταν όμως εκείνος που το ανέφερε.
<P>
Αν ξεκινήσουμε από το γεγονός ότι μόνον ένα δικαστήριο ή η αντίστοιχη δικαστική αρχή είναι αυτή που μπορεί να διαπιστώσει κατά πόσο υπάρχουν περιστατικά που εμπίπτουν στις διατάξεις του ποινικού δικαίου, τότε οι δικαστικές αρχές πρέπει να έχουν στην κατοχή τους όλες τις πληροφορίες. Δυστυχώς στην περίπτωση αυτή η έννοια όλες είναι κυριολεκτική, διότι ποιος θα κάνει την επιλογή; Όπως και να το κάνουμε, η σχέση της Επιτροπής προς τις δικαστικές αρχές των κρατών μελών είναι διαφορετική από αυτήν που θα υπήρχε εντός ενός κράτους μέλους. Υπάρχει μία ειδική σχέση ή ίσως και μία ελάχιστα καθορισμένη σχέση της Επιτροπής, των υπαλλήλων της, των κτιρίων, των εγγράφων που βρίσκονται στην κατοχή της Επιτροπής και των άλλων ευρωπαϊκών οργάνων προς τις εκάστοτε εθνικές δικαστικές αρχές - και ως γνωστόν υπάρχουν μόνον εθνικές δικαστικές αρχές που μπορούν να ασχοληθούν με αυτό.
<P>
Γνωρίζουμε πως υπάρχει αυτή η δυσκολία· το γνωρίζει και ο εισηγητής και το συμπεριέλαβε στους συλλογισμούς του. Παρ' όλα αυτά όμως πρέπει να επιμείνουμε στο γεγονός οι αποφάσεις να λαμβάνονται εκεί που πρέπει, δηλαδή στις εθνικές δικαστικές αρχές. Γι' αυτόν τον λόγο απευθύνω για άλλη μία φορά, για τελευταία φορά, την έκκληση όπως τεθούν στη διάθεση των δικαστικών αρχών όλα τα έγγραφα και όχι - όπως συνέβη πάλι με το ECHO - να λέγεται: η Επιτροπή λέει πρώτα πού υφίσταται μία υπόθεση και ύστερα αποφασίζει ποια γεγονότα είναι σημαντικά για την επίλυση ή τη διαλεύκανση αυτής της υπόθεσης.
<P>
Δεν θα είμασταν τόσο επίμονοι - και αυτό αναφέρεται ως γνωστόν και στην αναφορά μου στο ECHO - εάν επρόκειτο για μία μεμονωμένη περίπτωση. Αποτελεί όμως ένα πρόβλημα που μας απασχολεί εδώ και πολύ καιρό. Εξ ου και η επιμονή μας στο θέμα αυτό, η επιμονή του εισηγητή καθώς και αυτή της Επιτροπής Ελέγχου του Προϋπολογισμού και σε τελική ανάλυση και του Σώματος.
<P>
Είναι λυπηρό για όλους μας που πρέπει να το κάνουμε επανειλημμένα. Ελπίζουμε να καταλήξουμε σε ένα συμπέρασμα και να λάβουμε μία απόφαση. Νομίζω πως σε συνάρτηση με την απαλλαγή θα προβούμε και πρέπει να προβούμε σε μία θεμελιώδη ίσως αναθεώρηση αυτών των ζητημάτων. Εμείς πρέπει να το αντιμετωπίσουμε αυτό, πρέπει να το αντιμετωπίσει και η Επιτροπή, αλλά το ίδιο πρέπει να πράξει και το Ελεγκτικό Συνέδριο. Νομίζω πως σήμερα θα συζητήσουμε και τη σχέση μας με το Ελεγκτικό Συνέδριο και θα εξετάσουμε και το ζήτημα της ταχύτητας με την οποία μπορούμε να χειριστούμε τα προκύπτοντα ζητήματα. Όπως βλέπετε, η έκθεση αυτή δείχνει και το ότι δεν έχει νόημα να αναλώνει κανείς για μεγάλο διάστημα πολύ χρόνο σε τυπικότητες.
<P>
Στην επιτροπή θέσαμε αρκετά συχνά ακριβείς ερωτήσεις και έπρεπε να περιμένουμε για μεγάλο χρονικό διάστημα τις απαντήσεις. Κι αυτό επίσης οδήγησε στο να αναγκαστούμε να επανέλθουμε δύο φορές στο ίδιο θέμα σε διάστημα ενός ίσως έτους. Πρέπει να βρούμε άλλα σχήματα που θα είναι ακριβέστερα, αλλά σίγουρα όχι πιο ολίγωρα.
<P>
Ίσως ακόμα ένα τελευταίο θέμα που η έκθεση αυτή καταδεικνύει όχι για πρώτη, αλλά για πολλοστή φορά: όταν ασκείται κριτική επί της εφαρμογής μιας συγκεκριμένης πολιτικής, τότε καταλογίζεται επανειλημμένα ότι ασκείται κριτική επί του περιεχομένου του τομέα αυτού της πολιτικής. Νομίζω πως αυτό είναι ανεπίτρεπτο. Αυτό γίνεται δημόσια, αλλά και εδώ σε αυτό το Σώμα, και η σύγχιση αυτή γίνεται συχνά στη συζήτηση.
<P>
Ο συνάδελφος Fabra Vallιs το είπε ήδη στην αρχή: μας ενδιέφερε να τεθούν εκ νέου σε εφαρμογή τα προγράμματα MED. Κάναμε τα πάντα ώστε να δοθεί η ευκαιρία στην Επιτροπή να εφαρμόσει εκ νέου τα προγράμματα. Αυτός ήταν ο πρωταρχικός μας στόχος. Όμως δεν θα μπορούσε να υστερεί εδώ ή να επισκιασθεί τρόπος του λέγειν το γεγονός ότι ασχολούμαστε και με τον τρόπο που εκτελέσθηκαν πριν, διότι η κριτική επί της εκτέλεσης είναι βασικής φύσεως και έχει να κάνει τόσο με τη διαχείριση των προγραμμάτων όσο και με τη διαχείριση του προσωπικού στο σύνολό τους· η υπόθεση ας πούμε των προγραμμάτων MED δεν αποτελεί παρά ένα ακόμη παράδειγμα για κάτι που υπόκειται κατ' αρχήν σε κριτική, και η υπόθεση του ECHO είναι ένα ακόμη παράδειγμα για κάτι που υπόκειται κατ' αρχήν σε κριτική καθώς και η υπόθεση του τουρισμού αποτελούσε ένα παράδειγμα για κάτι που είναι σύμφωνο με τις αρχές, και όλοι μας πρέπει επίσης να μάθουμε ότι ασκούμε κριτική στις γενικές δομές βάσει ενός παραδείγματος και ότι η κριτική αυτή υπερβαίνει κατά πολύ την έκθεση.

<SPEAKER ID=44 NAME="Theato">
Κύριε Πρόεδρε, κυρίες και κύριοι, δεν νομίζαμε όλοι και μάλιστα δεν ελπίζαμε τουλάχιστον πως θα είχε επιτέλους ξεπεραστεί η μακρά ιστορία των προγραμμάτων MED και πως η Επιτροπή θα είχε δράσει, αφού είχαμε εγκρίνει ένα σχετικό ψήφισμα πριν από ένα χρόνο και κάτι και είχαμε επαναλάβει με έμφαση ουσιώδη σημεία του ψηφίσματος στην αναβολή της χορήγησης απαλλαγής την άνοιξη;
<P>
Μέγα σφάλμα! Όπως εξηγεί ο εισηγητής, κ. Fabra Vallιs, αντί για βελτιώσεις είδαν το φως νέες διαπιστώσεις οι οποίες φαίνεται να δείχνουν οικονομικές ζημίες που είναι κατά πολύ μεγαλύτερες από ότι είχε εκτιμηθεί αρχικά.
<P>
Αυτό το ανακάλυψε μία βρετανική εταιρεία που διενεργεί δημοσιονομικούς ελέγχους η οποία έλαβε εντολή από τις Βρυξέλλες, και αυτό πρέπει να το καταλογίσουμε στα υπέρ της Επιτροπής, να ρίξει φως στα προγράμματα MED και τα σχέδια που έχου ήδη υλοποιηθεί. Οι ελεγκτές ασχολούνται με το ήμισυ περίπου των υλοποιηθέντων προγραμμάτων και νομίζουν πως μπορεί να απαιτηθεί η επιστροφή 4 περίπου εκατ. ευρώ. Ερωτώ την Επιτροπή το εξής: πόσα χρήματα έχει επανεισπράξει πραγματικά εν τω μεταξύ; Έχει διενεργηθεί τώρα ο έλεγχος επί του άλλου τμήματος των σχεδίων, και ποιο είναι το ύψος των απαιτήσεων επιστροφής που αποδεικνύει ότι είναι πρωταρχικής σημασίας το τμήμα αυτό; Ποια συμπεράσματα συνάγει η Επιτροπή από τις σοβαρές ελλείψεις που ανακάλυψε η εταιρία δημοσιονομικών ελέγχων, όπως τα σχέδια που προωθήθηκαν με ποσά που υπερέβαιναν τον προϋπολογισμό τους, τα εξαφανισθέντα δικαιολογητικά κτλ.; Γιατί δεν ζητήθηκε η έγκαιρη παρέμβαση της ΟΣΚΠΑ, όπως λέει ο εισηγητής; Σε ό, τι αφορά τη χρηματοδοτική διαχείριση των προγραμμάτων που είχε ανατεθεί από την Επιτροπή στην Υπηρεσία για τα Διαμεσογειακά Δίκτυα (ARTM), ο βρετανικός δημοσιονομικός έλεγχος καταλήγει σε μία εντελώς αρνητική κρίση, όπως το έπραξε ήδη και το Ελεγκτικό Συνέδριο στην ειδική του έκθεση 1/96.
<P>
Με αυτό φθάνουμε σε ένα από τα δύο κύρια προβλήματα που συνέβαλαν στο να οδηγηθούμε στην αναβολή της χορήγησης απαλλαγής για το 1996, δηλαδή το ερώτημα, εάν εδώ είναι ενδεχομένως μέσα στο παιχνίδι εκτός από βαριές παρατυπίες και αξιόποινες ατασθαλίες. Όταν η Επιτροπή αναθέτει στην ARTM, έναν διεθνή σύνδεσμο του βελγικού δικαίου, τη χρηματοδοτική διαχείριση των σχεδίων MED χωρίς νομική βάση και χωρίς γνωμοδότηση της Νομικής Υπηρεσίας και της υπηρεσίας δημοσιονομικού ελέγχου, όταν τα μέλη του διοικητικού συμβουλίου είναι ταυτόχρονα διευθύνοντες του γραφείου τεχνικής βοήθειας και συμμετέχουν στη χορήγηση των πόρων για τα προγράμματα εν μέρει χωρίς να προηγηθεί διαδικασία πρόσκλησης για την υποβολή προσφορών, εξασφαλίζοντας για τον εαυτό τους κατά τη διαδικασία αυτή ένα μεγάλο κομμάτι από την πίτα που είναι να μοιραστεί, δηλαδή από τις μεγάλες αναθέσεις έργων, τότε αυτό είναι τουλάχιστον διαπλοκή συμφερόντων, πράγμα που αποτελεί επίσης τη γνώμη του Ελεγκτικού Συνεδρίου και της ΟΣΚΠΑ.
<P>
Προφανώς η Επιτροπή περιφρόνησε μέχρι τώρα τη σαφή υπόδειξη του Ελεγκτικού Συνεδρίου ότι ένα τέτοιο περιστατικό μπορεί να συνιστά αξιόποινη πράξη σύμφωνα με το βελγικό δίκαιο. Όμως αυτό δεν μπορεί να ξεκαθαριστεί παρά μόνον μέσω της δικαστικής οδού, και γι' αυτόν τον λόγο απευθύνουμε για τρίτη και τελευταία φορά την εξής έκκληση στην Επιτροπή: παραπέμψτε το ζήτημα εξ ολοκλήρου στα δικαστήρια για να αποσαφηνισθεί τουλάχιστον το θέμα της αρμοδιότητας και για να υπάρξει έπειτα ενδεχομένως και δίωξη!
<P>
Ο δεύτερος σχετικός με την απαλλαγή 1996 προβληματισμός είναι το ερώτημα με ποιον τρόπο χειρίζεται τις πειθαρχικές διαδικασίες η Επιτροπή. Είμαστε της γνώμης ότι μία διοικητική εντολή και διαδικασία για τη διεξαγωγή ανακρίσεων δεν αντικαθιστά τις πειθαρχικές διαδικασίες κι ότι δεν είναι και κατάλληλη για να αποδείξει την αθωότητα ενός πιθανού υπόπτου.

<SPEAKER ID=45 LANGUAGE="DA" NAME="Kjer Hansen (ELDR).">
Κύριε Πρόεδρε, επιτρέψτε μου να ξεκινήσω ευχαριστώντας τον εισηγητή για τη συνεργασία. Ειδικότερα χάρηκα πραγματικά για την υποστήριξη που εκφράστηκε για μια σειρά τροπολογιών που υποβάλαμε και χαίρομαι που συμφωνούμε σε μια γραμμή σύμφωνα με την οποία η ευθύνη ανατίθεται στην Επιτροπή και αποφεύγεται να «φωτογραφηθούν» συγκεκριμένοι υπάλληλοι, αλλά τουναντίον ορίζεται ότι είναι η Επιτροπή αυτή που επωμίζεται την πολιτική ευθύνη για την κατάσταση. Δεν πρέπει, με άλλα λόγια, η Επιτροπή ούτε να καλύπτει τους υπαλλήλους ούτε και να τους βάζει μπροστά, αλλά να αναλαμβάνει ακριβώς την ευθύνη για το γεγονός ότι η κατάσταση είναι αυτή που είναι.
<P>
Το θέμα που μας απασχολεί σήμερα είναι εξαιρετικά σοβαρό. Πόσες δυνάμεις και ώρες έχουμε δαπανήσει σε αυτό το θέμα που θα προτιμούσαμε να είχαμε χρησιμοποιήσει για άλλα πράγματα! Είμαι αναγκασμένη να αποδοκιμάσω τη μέχρι σήμερα πορεία διότι το πρόβλημα είναι ότι με τη συγκεκριμένη έκθεση δεν μπορούμε να κλείσουμε το θέμα αλλά για άλλη μια φορά αναγκαζόμαστε να συστήσουμε στην Επιτροπή να λάβει πρωτοβουλίες και για άλλη μια φορά αναγκαζόμαστε να ανακοινώσουμε σε ποιες ενέργειες θα πρέπει να προβούμε από την πλευρά του Κοινοβουλίου σε περίπτωση που η Επιτροπή δεν συμμορφωθεί με τις απαιτήσεις που θέτουμε.
<P>
Ως εκ τούτου θέλω να ρωτήσω τον Επίτροπο αν μπορεί να μας δώσει ακόμα και σήμερα μια ξεκάθαρη απάντηση σε ποιον βαθμό η Επιτροπή προτίθεται να προχωρήσει όσον αφορά το σημείο 3 της έκθεσης και να πάρει τις συγκεκριμένες πρωτοβουλίες που της ζητείται. Ας μας διαφωτίσουν ήδη από σήμερα αν είναι έτοιμοι να κάνουν κάτι τέτοιο ή αν απλώς σκοπεύουν να γράψουν στα παλιά τους τα παπούτσια τις συστάσεις που κάνει το Κοινοβούλιο. Αν υπάρχει κάτι που μπορεί να υπονομεύσει την εμπιστοσύνη των πολιτών της Ένωσης στο κοινοτικό σύστημα είναι ακριβώς η υποψία ότι ορισμένα πράγματα δεν γίνονται σύμφωνα με τους κανόνες, ότι παρουσιάζονται παρατυπίες, ή ότι ορισμένα πρόσωπα χαίρουν κάλυψης. Γι' αυτό, κ. Επίτροπε, σας προτρέπω όσο πιο θερμά μπορώ να κλείσουμε αυτό το θέμα και να πάρουμε τις αναγκαίες πρωτοβουλίες ώστε να μπορούμε όλοι μαζί να βγούμε και να πούμε ότι διορθώσαμε επιτέλους τα λάθη και τις ελλείψεις και τις διαδικασίες που απαιτούνται ώστε η Επιτροπή να ανταποκριθεί στις ευθύνες της.

<SPEAKER ID=46 LANGUAGE="FR" NAME="Pompidou">
Κύριε Πρόεδρε, παρεμβαίνω σε αυτό το σημείο εξ ονόματος του κ. Giansily, ο οποίος ήταν υποχρεωμένος να λάβει μέρος σε μία άλλη συνεδρίαση. Η έκθεση σχετικά με τις συνέπειες της υπόθεσης των προγραμμάτων MED, παρά τη σοβαρή εργασία που πραγματοποίησε ο κ. Fabra Vallιs, δεν μας ικανοποιεί καθόλου. Πράγματι, έχουμε την εντύπωση ότι αυτή η έκθεση όχι μόνον δεν διασαφηνίζει τη συζήτηση για τη χορήγηση απαλλαγής για το 1996, αλλά αντίθετα το μόνο που κάνει είναι να προσθέτει μια κάποια σύγχυση. Οι παρατυπίες που αποκαλύφθηκαν στη διαχείριση των προγραμμάτων MED και προκάλεσαν τη διακοπή των προγραμμάτων αυτών μέχρι να ξαναρχίσει την εφαρμογή τους η Επιτροπή τον Απρίλιο, αφορούν πάνω από το ένα τρίτο των προβλεπομένων δαπανών και η οικονομική ζημία είναι πολύ πιο σοβαρή απ' ότι πιστεύαμε.
<P>
Η διαχείριση των προγραμμάτων MED, όπως απέδειξε σαφώς ο εισηγητής, εμφανίζει σοβαρές δυσλειτουργίες στη διαχείριση για τις οποίες η Επιτροπή φέρει ακεραία την ευθύνη και των οποίων πρέπει να αναλάβει τις συνέπειες, όπως προβλέπεται στις συνθήκες. Αυτός ο φάκελος εντάσσεται στα πλαίσια της προβλεπόμενης διαδικασίας, δηλαδή της χορήγησης απαλλαγής, η οποία θα είναι στην ημερησία διάταξη τον Δεκέμβριο. Τα μέσα που διαθέτει το Ευρωπαϊκό Κοινοβούλιο για να εκφράσει την αποδοκιμασία του, ακόμα και για να επιβάλλει κυρώσεις στην Επιτροπή, είναι η άρνηση της χορήγησης απαλλαγής και ακόμα και η μομφή. Οποιαδήποτε άλλη συζήτηση νομίζω ότι μπορεί να αποδυναμώσει τη θέση του Κοινοβουλίου για την ψηφοφορία του Δεκεμβρίου και λυπάμαι που η εξέταση του προγράμματος MED δεν αποτελεί αναπόσπαστο τμήμα της συνολικής έκθεσης του κ Elles σχετικά με τη χορήγηση απαλλαγής.
<P>
Κατά δεύτερο λόγο, ποια μπορεί να είναι η χρησιμότητα της παράκλησης που απευθύνει ο εισηγητής, στην πρόταση ψηφίσματός του, προς την Επιτροπή, τη στιγμή που το Ευρωπαϊκό Κοινοβούλιο θα έπρεπε να κρίνει την Επιτροπή όσον αφορά τον τρόπο που άσκησε την οικονομική διαχείριση και όχι να την συνοδεύει στους λαβυρίνθους των διοικητικών ερευνών που διεξάγει η Επιτροπή χωρίς την απαραίτητη διαφάνεια. Είναι λυπηρό το γεγονός ότι ο εισηγητής κατήργησε κάθε συνάρτηση ανάμεσα στις παρατυπίες που παρατηρούνται και στην άρνηση χορήγησης απαλλαγής, πράγμα που αποτελεί ωστόσο την ουσία της συζήτησης.
<P>
Εμείς από την πλευρά μας, κύριε Πρόεδρε και αγαπητοί συνάδελφοι, περιμένουμε μία συζήτηση χωρίς διάθεση να φανούμε αρεστοί σχετικά με τη χορήγηση απαλλαγής για την εκτέλεση του προϋπολογισμού για το 1996. Περιμένουμε, αφενός, να τεθούν τα πραγματικά ερωτήματα χωρίς περιστροφές σχετικά με τις παρατυπίες και τις απάτες που διεπράχθησαν κατά την εκτέλεση των προγραμμάτων MED για τις οποίες η ευθύνη βαρύνει την Επιτροπή και, αφετέρου, το Κοινοβούλιο να ασκεί χωρίς υποχωρήσεις τις εξουσίες που του εμπιστεύτηκε οι Ευρωπαίος πολίτης διότι, στο κάτω κάτω της γραφής, σε αυτήν την υπόθεση αυτός που εξαπατήθηκε είναι ο πολίτης, έτσι δεν είναι;

<SPEAKER ID=47 LANGUAGE="PT" NAME="Miranda">
Κύριε Πρόεδρε, συμμεριζόμαστε την άποψη του εισηγητή, είτε όσον αφορά την αξιολόγησή του για την προκειμένη υπόθεση, είτε στις κριτικές που απευθύνει στην Επιτροπή, είτε ακόμη σχετικά με ορισμένες από τις προτάσεις που μας παρουσιάζει. Πρόκειται για μια υπόθεση για την οποία δεν είναι η πρώτη φορά που εκφέρουμε γνώμη και που, εάν κρίνουμε από τη σοβαρότητά της, ιδίως αν ληφθεί υπόψη η κατασπατάληση των κοινοτικών χρηματοδοτικών πόρων - που σίγουρα είναι πολύ μεγαλύτερη απ' ό, τι νομίζαμε αρχικά - θεωρούμε ότι υποσκάπτεται το πολιτικό κύρος της Επιτροπής.
<P>
Και πράγματι αυτό συμβαίνει διότι, στην προκειμένη υπόθεση όπως και σε άλλες υποθέσεις, θα αναμέναμε από την Επιτροπή περισσότερη αυστηρότητα και αυξημένη μέριμνα στο πλαίσιο της πρόληψης της διάπραξης παρατυπιών και απατών. Διότι αναμέναμε από την Επιτροπή πολύ μεγαλύτερο σθένος και ταχύτερη δράση όταν κινεί πειθαρχικές διαδικασίες ή προσφεύγει σε δικαστικά μέτρα εναντίον όσων διαπράττουν τις εν λόγω παρατυπίες και απάτες και κάθε φορά που υπάρχουν υπόνοιες για την εμφάνιση τέτοιων φαινομένων. Διότι αναμέναμε πολύ μεγαλύτερη διαφάνεια, και κυρίως μια διαφορετική στάση της Επιτροπής στη συνεργασία της με το Ευρωπαϊκό Κοινοβούλιο και, ειδικότερα, με τις αρμόδιες δικαστικές αρχές, και συγκεκριμένα με τις εθνικές.
<P>
Στο τρέχον στάδιο της παρούσας υπόθεσης, έχει κατά τη γνώμη μας καθοριστική σημασία να διαβιβάσει η Επιτροπή στις δικαστικές αρχές του Βελγίου, της Γαλλίας και της Ιταλίας όλα τα στοιχεία του φακέλου της υπόθεσης MED και, σε περίπτωση που δεν το πράξει, θα πρέπει το Ευρωπαϊκό Κοινοβούλιο να το κάνει αντ' αυτής, θέτοντας στη διάθεση των προαναφερόμενων εθνικών αρχών όλα τα στοιχεία που έχει στην κατοχή του.
<P>
Και η Επιτροπή οφείλει να προχωρήσει σε αυτή την ενέργεια όσο το δυνατόν συντομότερα, το πολύ μέχρι την 1η Δεκεμβρίου, όπως άλλωστε ζητά ο συνάδελφός μας Fabra Vallιs. Θα πρέπει λοιπόν να το πράξει όσο το δυνατόν πιο γρήγορα. Σε περίπτωση που δεν το κάνει, θα συνεχίσει να ισχύει, κατά τη γνώμη μου, ένας από τους θεμελιώδεις λόγους που αιτιολογούν την άρνηση του Κοινοβουλίου να χορηγήσει απαλλαγή στην Επιτροπή. Θα πρέπει επομένως, όταν κρίνουμε τη συγκεκριμένη χορήγηση απαλλαγής, να λάβουμε σοβαρά υπόψη μας το εάν η Επιτροπή ανταποκρίθηκε ή όχι ικανοποιητικά σε αυτό το ουσιαστικό αίτημα.

<SPEAKER ID=48 LANGUAGE="SV" NAME="Holm (V).">
Κύριε Πρόεδρε, θέλω να ευχαριστήσω τον κ. Fabra Vallιs γι' αυτήν την θαυμάσια έκθεση. Αυτό το θέμα απασχολεί έντονα πολλούς, τόσο στην Ομάδα των Πρασίνων όσο και στο Ευρωπαϊκό Κοινοβούλιο στο σύνολό του. Είναι σημαντικό να καταστεί σαφές ότι δεν συζητάμε το περιεχόμενο των προγραμμάτων MED, αλλά, τον τρόπο με τον οποίο έχουν χειριστεί τα προγράμματα αυτά.
<P>
Ένα από τα καθήκοντα που έχουμε εδώ στο Κοινοβούλιο απέναντι στους ψηφοφόρους μας και τους πολίτες της ΕΕ είναι το είμαστε ένα ελεγκτικό όργανο. Θα πρέπει να φροντίζουμε να εξετάζονται σωστά τα θέματα που τίθενται εδώ. Στη Συνθήκη της ΕΕ διατυπώνεται σαφέστατα ότι θα είμαστε ένα ελεγκτικό όργανο.
<P>
Νέα δεδομένα που αφορούν τα προγράμματα MED έχουν προστεθεί μετά την τελευταία φορά που εξετάστηκε αυτό το θέμα, ενώ, ταυτόχρονα, η Επιτροπή δεν έχει παρουσιάσει μέχρι στιγμής το υλικό που εμείς από πλευράς Κοινοβουλίου ζητήσαμε νωρίτερα να μας δοθεί ώστε να μπορούμε να είμαστε το ελεγκτικό όργανο της ΕΕ. Απαιτείται να μας δοθεί αυτό το υλικό για να μπορέσουμε εμείς στην Επιτροπή Ελέγχου του Προϋπολογισμού να επιτελέσουμε το έργο μας. Αυτό είναι σοβαρό και δεν μπορεί παρά να δημιουργούνται υποψίες ότι η Επιτροπή θέλει να αποκρύψει κάτι, στη χειρότερη περίπτωση κάτι ποινικά κολάσιμο, καθώς μπορεί να έχουν εμπλακεί υπάλληλοι της ίδιας της Επιτροπής. Ο μόνος τρόπος για να απαλλαγεί τώρα από αυτές τις υποψίες είναι να ανοίξει τα χαρτιά της. Αυτό είναι αναγκαίο τόσο για εμάς στο Ευρωπαϊκό Κοινοβούλιο όσο και για τις υπηρεσίες της δικαιοσύνης&#x02D9; είναι η τελευταία ευκαιρία για την Επιτροπή.
<P>
Η Ομάδα των Πρασίνων στηρίζει φυσικά τα αυστηρά, αλλά, καταφανώς αναγκαία συμπεράσματα και προϋποθέσεις της έκθεσης Fabra Vallιs.

<SPEAKER ID=49 LANGUAGE="FR" NAME="Dell' Alba">
Κύριε Πρόεδρε, τον περασμένο μήνα, η Επιτροπή Ελέγχου του Προϋπολογισμού είχε καταθέσει μία έκθεση του κ. Bφsch με βάση το άρθρο 138 Β του Κανονισμού. Η Προεδρία αναγκάστηκε να της επιβάλλει να αλλάξει νομική βάση. Αυτό το μήνα, εκπροσωπεί μία έκθεση Fabra Vallιs με βάση το άρθρο 206 και η Προεδρία τής λέει ότι πρέπει να υιοθετήσει κάποια άλλη νομική βάση. Νομίζω ότι αυτό μάλλον προκαλεί κάποια αναστάτωση και θα ήθελα να το επισημάνω διότι νομίζω ότι μπορεί βέβαια να γίνει δεκτό μία φορά, αλλά στο μέλλον πρέπει να είμαστε πιο προσεκτικοί πριν να στείλουμε εκθέσεις στην ολομέλεια.
<P>
Το Ελεγκτικό Συνέδριο έχει εκπονήσει καμιά σαρανταριά ειδικές εκθέσεις τα τελευταία τέσσερα ή πέντε χρόνια. Το Κοινοβούλιό μας έχει απαντήσει σε δέκα εκθέσεις στην ολομέλεια. Με την υπόθεση MED, έχουμε ήδη κάνει δύο εκθέσεις και επιβάλλουμε πρακτικά στην Επιτροπή τόσο μικρές προθεσμίες, όταν της ζητάμε παραδείγματος χάρη να παρουσιάσει έγγραφα μέσα σε δέκα ημέρες, ώστε πιθανότατα θα υπάρξει και τρίτη έκθεση MED. Έτσι, μαζί με τη Δυναστεία ή το Ντάλλας, θα έχουμε και το σήριαλ MED με όλη τη δημοσιότητα που συνεπάγεται κάτι τέτοιο. Εγώ από την πλευρά μου πιστεύω ότι αυτό το Κοινοβούλιο διαθέτει σημαντικά μέσα ελέγχου και ότι πρέπει να τα διαχειρίζεται καλά. Δεν πρέπει, κατά τη γνώμη μου, να πέσει σε μία κατάσταση που μοιάζει με την προσπάθεια των γιατρών να σώσουν με κάθε τρόπο έναν ασθενή, διότι η στάση του αυτή, κατά τη γνώμη μου, δεν ευνοεί και τόσο πολύ τη θεσμική ισορροπία και κυρίως δεν ευνοεί τον δικό μας ρόλο. Διαθέτουμε κάποια μέσα, ας τα διαφυλάξουμε, αλλά σας παρακαλώ, ας προσπαθήσουμε να δώσουμε ένα τέλος σε αυτό το σήριαλ.

<SPEAKER ID=50 LANGUAGE="FR" NAME="Fabre-Aubrespy (I-EDN).">
Το ψήφισμά μας της 31ης Μαρτίου με το οποίο ενημερώναμε την Επιτροπή για την έκθεση σχετικά με τη χορήγηση απαλλαγής για το 1996 προέβλεπε κυρίως ότι θα εκπονήσει η Επιτροπή Ελέγχου του Προϋπολογισμού μια νέα έκθεση σχετικά με τα προγράμματα MED με βάση μια έκθεση της Επιτροπής σχετικά με τον δημοσιονομικό έλεγχο των προγραμμάτων αυτών.
<P>
Όπως φαίνεται σήμερα, και αυτό ειπώθηκε, η ζημία που υπέστη ο κοινοτικός προϋπολογισμός είναι σαφώς ανώτερη από αυτήν που είχαμε υποψιαστεί αρχικά: γίνεται αναφορά σε ένα ποσόν περίπου 10 εκατομμυρίων Ecu. Εξάλλου οι αχρεωστήτως καταβεβληθείσες επιχορηγήσεις δεν είναι ομοιόμορφα κατανεμημένες σε όλα τα σχέδια· σε ορισμένα από αυτά, οι σοβαρά αμφισβητούμενες επιχορηγήσεις φτάνουν σε ύψη που αντιστοιχούν σε ποσοστά μεγαλύτερα του 50 %.
<P>
Η έκθεση των δημοσιονομικών ελεγκτών όχι μόνον επιβεβαιώνει το άθλιο επίπεδο των υπηρεσιών που παρείχε η υπηρεσία στην οποία είχε αναθέσει η Επιτροπή τη δημοσιονομική διαχείριση των διαμεσογειακών δικτύων, αλλά παρέχει και πολυάριθμα στοιχεία σχετικά με τη λειτουργία της και με τις σχέσεις που είχε με την Επιτροπή. Έτσι μαθαίνουμε ότι όταν τα δύο μέλη του διοικητικού συμβουλίου της υπηρεσίας, που ήταν παράλληλα και διευθύνοντες δύο γραφείων τεχνικής βοήθειας, εκλήθησαν να εγκαταλείψουν το διοικητικό συμβούλιο προκειμένου να δοθεί τέλος σε μία προφανή σύγκρουση συμφερόντων, προέβαλλαν την απαίτηση να συνάψουν οι επιχειρήσεις τους νέες συμβάσεις τεχνικής βοήθειας, αίτημα με το οποίο συμφώνησε η Επιτροπή. Η έρευνα των δημοσιονομικών ελεγκτών αφήνει σαφώς να εννοηθεί ότι οι διαδικασίες επιλογής μπορεί να ήταν «στημένες» έτσι ώστε οι συμβάσεις να δίδονταν όντως στις επιχειρήσεις των εν λόγω μελών του διοικητικού συμβουλίου.
<P>
Υπάρχει λοιπόν ένα ολόκληρο δίκτυο επιχειρήσεων οι οποίες κατάφεραν να εξασφαλίσουν σε μεγάλο βαθμό τον έλεγχο της εκτέλεσης μιας ολόκληρης πολιτικής, επωφελούμενες από την ανοχή, ή ακόμα και τη μεσολάβηση, υπαλλήλων της Επιτροπής. Η τελευταία πρέπει να σταματήσει να διατείνεται ότι έχουμε να κάνουμε με μεμονωμένα κρούσματα απάτης· βρισκόμαστε αντιμέτωποι πραγματικά με ένα εδραιωμένο σύστημα που έδωσε σε κάποιες εταιρείες ευρεία πρόσβαση σε κοινοτικούς πόρους. Επομένως η στάση μας τώρα πρέπει να εντάσσεται στα πλαίσια της άρνησης χορήγησης απαλλαγής και ζητώ από τον γενικό εισηγητή του Κοινοβουλίου για την απαλλαγή να προτείνει μία απόφαση προς αυτήν την κατεύθυνση.

<SPEAKER ID=51 NAME="Σαρλής">
Κύριε Πρόεδρε, κατ' αρχάς θα ήθελα να συγχαρώ τον εισηγητή κ. Fabra Vallιs για το σθένος το οποίο έχει επιδείξει στη σύνταξη και την προπαρασκευή αυτής της εκθέσεως, η οποία είχε τη συμπαγή στήριξη σχεδόν από όλα τα μέλη της Επιτροπής Ελέγχου του Προϋπολογισμού. Πρέπει να γίνει αντιληπτό ότι η Επιτροπή Ελέγχου του Προϋπολογισμού επιλαμβάνεται αυτών των θεμάτων διότι υπάρχουν ειδικές εκθέσεις του Ελεγκτικού Συνεδρίου οι οποίες πολλαπλασιάζονται. Ο αριθμός τους έχει αυξηθεί σημαντικά και δεν είναι δυνατόν να μην αντιδράσέι το Ευρωπαϊκό Κοινοβούλιο στις εκθέσεις αυτές και στα καταγγελλόμενα από τις εκθέσεις αυτές. Πρέπει επομένως να γίνει σαφές -ιδίως από πλευράς της Επιτροπής- ότι εμείς δεν είμεθα ούτε αστυνομία ούτε ντετέκτιβς, αλλά πρέπει να σταθούμε προ των ευθυνών μας, ενόψει των καταγγελιών επισήμου θεσμικού οργάνου της Ευρωπαϊκής Ενώσεως.
<P>
Οι λεπτομέρειες της υποθέσεως ανελύθησαν, και ιδίως ο ρόλος των γνωστών βελγικών εταιρειών τις οποίες χρησιμοποιεί και φαίνεται να έχει χρησιμοποιήσει σε μεγάλη έκταση η Επιτροπή για να καλύψει περιπτώσεις όπως αυτή των προγραμμάτων MED. Το γενικό συμπέρασμα από όλη αυτή την υπόθεση, κύριε Επίτροπε, είναι ότι πρέπει να υπάρξει μία δομική αλλαγή στην εσωτερική οργάνωση της Επιτροπής, κάτι το οποίον όλα αυτά τα φαινόμενα αποδεικνύουν ότι είναι περισσότερο αναγκαίο απ' ό, τι φαίνεται εκ πρώτης όψεως. Πρέπει να υπάρξει μία ανασυγκρότηση, μια ανασύνθεση του τρόπου λειτουργίας της Επιτροπής, διότι ουδείς σ' αυτή την αίθουσα θέλει να υποβιβάσει ή να υποτιμήσει την Επιτροπή. Εκείνο που μας ενοχλεί είναι μία, θα έλεγα, αδιαφορία, μία έλλειψη αντίδρασης από πλευράς Επιτροπής στα όσα καταγγέλλονται τόσο από το Ελεγκτικό Συνέδριο όσο και από το Ευρωπαϊκό Κοινοβούλιο. Παρακαλώ πολύ, αντιδράστε και αντιδράστε προς τη σωστή κατεύθυνση.

<SPEAKER ID=52 NAME="Liikanen">
Τα προγράμματα συνεργασίας MED ξεκίνησαν το 1990. Το Συμβούλιο ενέκρινε τη νομική τους βάση τον Ιούνιο του 1992. Στόχος των προγραμμάτων MED ήταν η προώθηση των επαφών και η μεταφορά γνώσεων και εμπειριών ανάμεσα στους παράγοντες των κοινωνιών των πολιτών και στις δύο ακτές της Μεσογείου.
<P>
Μεταξύ του 1992 και του 1995 η Επιτροπή χρηματοδότησε 496 σχέδια αποκεντρωμένης συνεργασίας στα οποία συμμετείχαν 2.000 φορείς. Για αυτά τα σχέδια διατέθηκαν συνολικά περίπου 53 εκατομμύρια Ecu. Σε ποια συμπεράσματα θα πρέπει να καταλήξουμε βάσει αυτού; Εγώ θα κατέληγα στο συμπέρασμα ότι ποτέ δεν έχουν διατεθεί τόσο λίγα κεφάλαια και τόσο περιορισμένοι διοικητικοί πόροι για τόσα πολλά μικρά σχέδια.
<P>
Οι στόχοι και οι διοικητικές απαιτήσεις των προγραμμάτων MED δεν ήταν ανάλογοι των ανθρωπίνων πόρων που είχε στη διάθεσή της η Επιτροπή. Ασκήθηκε μεγάλη πίεση από το Κοινοβούλιο για να χρησιμοποιηθούν άμεσα οι πιστώσεις που είχαν διατεθεί. Η Επιτροπή υπέγραψε μια σύμβαση διαχείρισης με έναν βελγικό οργανισμό, την Υπηρεσία για τα Διαμεσογειακά Δίκτυα (ARTM).
<P>
Τον Οκτώβριο του 1995, όπως έχει αναφερθεί εδώ, μια προκαταρκτική έκθεση του Ελεγκτικού Συνεδρίου επέστησε την προσοχή της Επιτροπής στο γεγονός ότι ενδέχεται να έχουν σημειωθεί παρατυπίες κατά τη διαχείριση των σχεδίων από την ARTM. Η Επιτροπή αποφάσισε αμέσως να αναστείλει την εφαρμογή των προγραμμάτων MED και τη σύμβαση με την ARTM, για να εξακριβωθούν τα γεγονότα σε ό, τι αφορά τις πιθανές παρατυπίες. Βάσει των δημοσιονομικών ελέγχων που διενεργήθηκαν από την υπηρεσία δημοσιονομικού ελέγχου της Επιτροπής και της τελικής έκθεσης του Ελεγκτικού Συνεδρίου που δημοσιεύτηκε το Μάιο του 1996, η Επιτροπή έδωσε εντολή στη μονάδα καταπολέμησης της απάτης, ΟΣΚΠΑ, να διεξάγει έρευνα εντός και εκτός της Επιτροπής. Με την τελική έκθεση της ΟΣΚΠΑ, το Μάιο του 1997, δεν κατέστη δυνατό να συγκεντρωθούν στοιχεία που να δημιουργούν υποψίες για πράξεις απάτης στις οποίες να εμπλέκονται υπάλληλοι της Επιτροπής.
<P>
Ο εισηγητής κάλεσε την Επιτροπή να διαβιβάσει ολόκληρο το φάκελο της υπόθεσης για τα σχέδια MED στις αρμόδιες εθνικές δικαστικές αρχές μέχρι την 1η Δεκεμβρίου. Υπάρχουν, ωστόσο, διατάξεις που ορίζουν τη μεταβίβαση εγγράφων σε δικαστικές αρχές. Θα πρέπει να βρεθούν επαρκή στοιχεία διάπραξης απάτης και αυτό είναι καθήκον της ΟΣΚΠΑ. Με τις έρευνές της όμως δεν κατάφερε να βρει αυτά τα στοιχεία. Θα επανέλθω αργότερα σε αυτό το σημείο.
<P>
Προκειμένου να διαλευκανθούν οι υπόνοιες για κακή διαχείριση σε ό, τι αφορά τα προγράμματα MED, η Επιτροπή έχει κινήσει διαδικασία διοικητικής έρευνας. Θα ήθελα να τονίσω ότι η κακοδιαχείριση δεν ταυτίζεται με τη διάπραξη απάτης. Η τελευταία θα σήμαινε ότι η κατάχρηση των κεφαλαίων ήταν εσκεμμένη. Στόχος της διοικητικής έρευνας είναι η εξακρίβωση γεγονότων για την αρμόδια για τους διορισμούς αρχή. Η έρευνα διεξάγεται από έναν υψηλόβαθμο υπάλληλο ή από υψηλόβαθμους υπαλλήλους και όχι από τον υπάλληλο που θεωρείται ύποπτος για κακή διαχείριση. Το αποτέλεσμα της έρευνας είναι μια έκθεση που υποβάλλεται στην αρμόδια για τους διορισμούς αρχή. Η διοικητική έρευνα δεν αντικαθιστά την πειθαρχική διαδικασία. Συλλέγει απλά βασικές πληροφορίες. Η αρμόδια για τους διορισμούς αρχή αποφασίζει αν θα κινηθεί πειθαρχική διαδικασία, όπως ορίζεται στο άρθρο 87 του Κανονισμού Υπηρεσιακής Κατάστασης.
<P>
Στην περίπτωση των προγραμμάτων MED, διεξήχθη μια αρχική έρευνα από έναν γενικό διευθυντή της Επιτροπής. Η έκθεσή του περιέγραφε μια κατάσταση στα πλαίσια της οποίας οι υπάλληλοι της Επιτροπής, έχοντας αναπτύξει υψηλό αίσθημα ευθύνης για την εκτέλεση των προγραμμάτων υπό μεγάλη πολιτική πίεση, αντιμετώπιζαν συνεχώς δυσκολίες λόγω έλλειψης των κατάλληλων πόρων. Αυτή η κατάσταση ώθησε τους υπαλλήλους να παραβούν τις αρχές της χρηστής δημοσιονομικής διαχείρισης, ειδικά κατά τη χρήση των υπηρεσιών της ARTM.
<P>
Προκειμένου να έχουν πλήρη εικόνα για τη διαχείριση του προγράμματος, οι αρμόδιοι Επίτροποι αποφάσισαν να ολοκληρώσουν την έρευνα με πρωτοβουλία του Γενικού Διευθυντή για θέματα Προσωπικού. Μια συμπληρωματική έρευνα διεξήχθη από τρεις γενικούς διευθυντές, οι οποίοι συμπέραναν στην έκθεσή τους ότι δεν τηρήθηκε η αρχή της χρηστής δημοσιονομικής διαχείρισης. Παρατηρήθηκε επίσης ότι δεν κατέστη δυνατόν να εντοπιστούν οι κίνδυνοι της ανάθεσης διοικητικών και τεχνικών αρμοδιοτήτων.
<P>
Λαμβανομένων υπόψη των δύσκολων συνθηκών διαχείρισης των προγραμμάτων, αυτοί οι τρεις γενικοί διευθυντές πρότειναν ότι δεν πρέπει να κινηθεί πειθαρχική διαδικασία. Η Επιτροπή ενέκρινε τα πορίσματα και τα συμπεράσματα της έκθεσης. Ένα γράμμα που υπεγράφη από το Γενικό Γραμματέα εξ ονόματος της Επιτροπής απεστάλη στους αρμόδιους υπαλλήλους, εκφράζοντας την απογοήτευση του θεσμικού οργάνου για τον τρόπο διαχείρισής τους. Και οι δύο προαναφερθείσες εκθέσεις έχουν διαβιβαστεί στο Κοινοβούλιο.
<P>
Ο εισηγητής ζήτησε από την Επιτροπή να θέσει στη διάθεση του Κοινοβουλίου τα πρακτικά των ανακρίσεων που συντάχθηκαν στο πλαίσιο της διοικητικής έρευνας. Σε αυτό το σημείο θα πρέπει να είμαστε προσεκτικοί για να συμβιβάσουμε δύο απαιτήσεις. Πρώτον, εκείνοι που ανακρίνονται στα πλαίσια μιας διοικητικής έρευνας έχουν το δικαίωμα τήρησης του απορρήτου. Δεύτερον, το Κοινοβούλιο έχει καθήκον να παρακολουθεί την εκτέλεση του προϋπολογισμού και το δικαίωμα να ενημερώνεται, όπως προβλέπεται στο άρθρο 206 της Συνθήκης.
<P>
Προκειμένου να συμβιβάσει αυτές τις δύο επιταγές, η Επιτροπή έχει προσεγγίσει το Κοινοβούλιο με σκοπό να συντάξουν μαζί τα δύο θεσμικά όργανα έναν κώδικα συμπεριφοράς σε ό, τι αφορά την πρόσβαση σε έγγραφα.
<P>
Η πρώτη συνάντηση μεταξύ των αντιπροσώπων των θεσμικών οργάνων προγραμματίζεται για αυτή την εβδομάδα. Σκοπός είναι να συμμετάσχουν στη διαδικασία οι νομικές υπηρεσίες και των δύο θεσμικών οργάνων. Η Επιτροπή ελπίζει ότι θα καταστεί δυνατή η σύναψη μιας συμφωνίας σε όσο το δυνατόν υψηλότερο επίπεδο.
<P>
Εκτός από τα προαναφερθέντα μέτρα που σχετίζονται με τη διαχείριση των προγραμμάτων, η Επιτροπή διέταξε επίσης, όπως έχει ήδη ειπωθεί, να διεξαχθεί ένας εξωτερικός δημοσιονομικός έλεγχος, προκειμένου να διαπιστωθεί αν έχουν γίνει δαπάνες που δεν συμφωνούν απόλυτα με τις συμβάσεις ή τους κανόνες λογιστικής. Τα προγράμματα που εξετάστηκαν ισοδυναμούν με το 70 % των καθαρών δαπανών που έχουν καταβληθεί. Αυτός ο έλεγχος διενεργήθηκε από μια εταιρεία δημοσιονομικών ελεγκτών. Μια ιδιωτική εταιρεία δεν μπορεί να αποφασίσει αν έχουν γίνει οι κατάλληλες δαπάνες. Αυτό θα πρέπει να γίνει από τις διατάκτριες υπηρεσίες υπό το δημοσιονομικό έλεγχο της Επιτροπής.
<P>
Βάσει της έκθεσης για τον εξωτερικό δημοσιονομικό έλεγχο που υποβλήθηκε φέτος στα τέλη Αυγούστου, οι διατάκτριες υπηρεσίες έχουν αρχίσει να εξετάζουν, για κάθε σχέδιο, τις πληροφορίες που έχουν συγκεντρωθεί από τον εξωτερικό δημοσιονομικό ελεγκτή. Τα αποτελέσματα αυτής της εξέτασης θα επαληθευτούν από την υπηρεσία δημοσιονομικού ελέγχου της Επιτροπής συνολικά. Η Επιτροπή θα υποβάλει στο Κοινοβούλιο μέχρι την 1η Δεκεμβρίου μια προσωρινή έκθεση για τα αποτελέσματα.
<P>
Λαμβάνοντας υπόψη τον τεράστιο όγκο δουλειάς που προϋποθέτει η εξέταση των 233 σχεδίων που έχουν ελεγχθεί, η προσωρινή έκθεση θα καλύψει περίπου 50 έως 70 σχέδια, καταλήγοντας στην έκδοση της πρώτης εντολής επιστροφής χρημάτων. Το έργο θα πρέπει να συνεχιστεί και οι υπηρεσίες της Επιτροπής υπολογίζουν ότι θα έχει ολοκληρωθεί μέχρι τα τέλη Ιανουαρίου 1999.
<P>
Αν διαπιστωθεί ότι οι δαπάνες δεν είναι επιλέξιμες, θα αποσταλούν εντολές επιστροφών. Η Επιτροπή θα κάνει ό, τι μπορεί εντός των ορίων των αρμοδιοτήτων της για να εξασφαλίσει την επιστροφή όσο το δυνατόν περισσότερων χρημάτων.
<P>
Αν υπάρχει κάποια υπόνοια για διάπραξη απάτης στην οποία εμπλέκεται κάποιος φορέας, η υπόθεση θα παραπέμπεται στην ΟΣΚΠΑ. Αν στη συνέχεια η ΟΣΚΠΑ διαπιστώσει ότι υπάρχουν βάσιμες υποψίες που ενδέχεται να οδηγήσουν σε διαδικασία ποινικής δίωξης, ο φάκελος της υπόθεσης θα διαβιβάζεται στις αρμόδιες εθνικές δικαστικές αρχές. Εν πάσει περιπτώση, κάθε φορέας που δεν έχει ανταποκριθεί στις συμβατικές του υποχρεώσεις θα αποκλείεται από τη λήψη χρηματοδότησης για νέα προγράμματα.

<SPEAKER ID=53 NAME="Πρόεδρος.">
Σας ευχαριστώ, κ. Επίτροπε.
<P>
Η συζήτηση έληξε.
<P>
Η ψηφοφορία θα διεξαχθεί αύριο στις 12.00.

<CHAPTER ID=5>
Καταπολέμηση της Απάτης - Προστασία του Ευρώ - Καταπολέμηση του   οργανωμένου εγκλήματος
<SPEAKER ID=54 NAME="Πρόεδρος">
Η ημερήσια διάταξη προβλέπει την κοινή συζήτηση των ακόλουθων εκθέσεων:
<P>
Α4-0396/98, του κ. Schmid, εξ ονόματος της Επιτροπής Πολιτικών Ελευθεριών και Εσωτερικών ΥποθέσεωνΙ.σχετικά με την ανακοίνωση της Επιτροπής προς το Ευρωπαϊκό Κοινοβούλιο, το Συμβούλιο, την Ευρωπαϊκή Κεντρική Τράπεζα και την Οικονομική και Κοινωνική Επιτροπή «Ρύθμιση-Πλαίσιο δράσης για την καταπολέμηση της απάτης και της πλαστογραφίας σε σχέση με τα μη μετρητά μέσα πληρωμής (COM(98)0395 (Παράρτημα I) - C4-0455/98-98/0911 (CNS))II.σχετικά με την ανακοίνωση της Επιτροπής προς το Ευρωπαϊκό Κοινοβούλιο, το Συμβούλιο, την Ευρωπαϊκή Κεντρική Τράπεζα και την Οικονομική και Κοινωνική Επιτροπή: «Ρύθμιση-πλαίσιο για την καταπολέμηση της απάτης και της πλαστογραφίας σε σχέση με μη μετρητά μέσα πληρωμής» (COM(98)0395 (Παράρτημα 2) - C4-0455/98))ΙΙΙ.σχετικά με την ανακοίνωση της Επιτροπής προς το Συμβούλιο, το Ευρωπαϊκό Κοινοβούλιο και την Ευρωπαϊκή Κεντρική Τράπεζα «Προστασία του Ευρώ» - Καταπολέμηση της παραχάραξης (COM(98)0474 - C4-0527/98))-A4-0376/98, της κ. Cederschiφld, εξ ονόματος της Επιτροπής Πολιτικών Ελευθεριών και Εσωτερικών Υποθέσεων, σχετικά με το σχέδιο ψηφίσματος του Συμβουλίου για τη θέσπιση κατευθυντηρίων γραμμών και μέτρων πρόληψης του οργανωμένου εγκλήματος εν όψει της καθιέρωσης μιας ευρείας στρατηγικής για την καταπολέμησή του (9986/98 - C4-0494/98).
<SPEAKER ID=55 NAME="Schmid">
Kύριε Πρόεδρε, κυρίες και κύριοι, υπάρχουν δύο εσφαλμένες αντιλήψεις που αποδυναμώνουν αποφασιστικά τον αγώνα κατά του οργανωμένου εγκλήματος. Η πρώτη λέει πως πρόκειται κυρίως για το έγκλημα στον τομέα των ναρκωτικών. Η δεύτερη λέει πως πρόκειται κυρίως για βαρύτατα εγκλήματα, όπως παραδείγματος χάρη ο φόνος. Στην πραγματικότητα η οργανωμένο έγκλημα είναι μία μορφή εγκληματικότητας η οποία λαμβάνει χώρα με καταμερισμό της εργασίας, συστηματικά, καθημερινά και είναι οργανωμένη ιεραρχικά όπως μία οικονομική επιχείριση, με τη μόνη διαφορά ότι τα μέσα που χρησιμοποιούνται είναι παράνομα. Τα προβλήματα δημιουργούνται μέσω του συναθροιζόμενου μεγέθους των ζημιών, κι όχι μέσω μεμονωμένων ζημιών, και δημιουργούνται κι από το γεγονός ότι τα παράνομα αποκτηθέντα κέρδη διοχετεύονται πάλι λαθραία στην κανονική οικονομική δραστηριότητα μέσω επιχειρήσεων ξεπλύματος χρημάτων.
<P>
Παράδειγμα για αυτό μπορεί να αποτελέσει η απάτη με μη μετρητά μέσα πληρωμής, και για να γίνω πιο σαφής, η απάτη με πλαστικό χρήμα ή αλλιώς με πιστωτικές κάρτες. Θα σας το εξηγήσω με ένα παράδειγμα. Όταν κάποιος κλέβει ένα πορτοφόλι στις Βρυξέλλες, τότε μπορεί να πρόκειται για τη μεμονωμένη πράξη κάποιου εγκληματία που ήθελε να εξοικονομήσει χρήματα για να αγοράσει ίσως ναρκωτικά. Μπορεί όμως να πρόκειται και για την εξής διαδικασία: «ειδήμονες», ομάδες πορτοφολάδων μεταφέρονται με αεροπλάνα από τη Λατινική Αμερική - εκεί υπάρχουν ειδικές σχολές γι' αυτό- οργώνουν την πόλη και εξαφανίζονται το ίδιο κιόλας βράδι πάλι με αεροπλάνο. Οι κλαπείσες πιστωτικές κάρτες μεταφέρονται με αεροπλάνα την ίδια νύχτα σε άλλες ηπείρους αυτής της Γης, όπου αξιοποιούνται, και τα αγορασθέντα προϊόντα μετατρέπονται μέσω κλεπταποδόχων πάλι σε μετρητά τα οποία διοχετεύονται στη συνέχεια λαθραία στο οικονομικό κύκλωμα μέσω επιχειρήσεων ξεπλύματος χρημάτων.
<P>
Σύμφωνα με όσα γνωρίζουμε, η εγκληματικότητα στον τομέα των πιστωτικών καρτών είναι συνήθως οργανωμένη εγκληματικότητα και μία εγκληματικότητα που λειτουργεί διεθνώς με τον περιγραφέντα τρόπο. Η ζημία ανέρχεται παγκοσμίως σε περίπου 3 δις δολλάρια ΗΠΑ· στην Ευρωπαϊκή Κοινότητα αναλογεί το ένα τέταρτο αυτής της ζημίας. Υπάρχει λοιπόν ανάγκη δραστηριοποίησης, και γι' αυτόν τον λόγο είναι καλό που η Επιτροπή υπέβαλε προτάσεις για τη λήψη ενός κοινού μέτρου. Οι προτάσεις αυτές επιδιώκουν πρώτα την εναρμόνιση του δικαίου, διότι στο ποινικό δίκαιο επικρατεί μία κατάσταση κατά την οποία υπάρχουν σημαντικότατες διαφορές όσον αφορά τη νομική αξιολόγηση και τον ορισμό των περιγραφεισών πράξεων. Και για να αναφέρουμε ένα παράδειγμα: στη χώρα από την οποία κατάγομαι δεν συνιστούσαν αξιόποινες πράξεις μέχρι τον Απρίλιο αυτού του έτους ούτε η παραγωγή, αλλά ούτε και η κατοχή πλαστών πιστωτικών καρτών. Θα μπορούσα συνεπώς να είχα ανοίξει ένα εργοστάσιο για τέτοια πράγματα και να τα προωθήσω ελεύθερα στην αγορά. Δεν θα με είχε ενοχλήσει κανείς.
<P>
Μέλημα της Επιτροπής είναι να καλύψει αυτά τα κενά στο δίκαιο, και εμείς το επιδοκιμάζουμε αυτό. Δεύτερον, υπάρχει μεγάλη ανάγκη να καταστήσουμε ασφαλέστερα τέτοια μέσα πληρωμής είναι οι πιστωτικές κάρτες. Η αγορά δεν δημιουργεί αυτόματα ένα βέλτιστο ασφαλείας· ο κλάδος προβαίνει σε μία στάθμιση των αγαθών, συντάσσοντας μία ανάλυση κόστους-ωφελειών μεταξύ της ασφάλειας από την μία πλευρά και του κόστους της από την άλλη. Γι' αυτόν τον λόγο το αποτέλεσμα δεν συνιστά την καλύτερη δυνατή ασφάλεια, αλλά αυτό ακριβώς που προκύπτει από την ανάλυση κόστους-ωφελειών.
<P>
Η κοινωνία ενδιαφέρεται όμως για ένα υψηλό πρότυπο ασφαλείας στο πνεύμα μιας δραστικής καταπολέμησης του οργανωμένου εγκλήματος. Το Κοινοβούλιο κατέθεσε γι' αυτόν τον λόγο αρκετές προτάσεις στην έκθεσή μου. Θέλω να αναφέρω τρεις που είναι άμεσα ευνόητες: στο μέλλον θέλουμε να επιλεγεί μία καλύτερη μέθοδος αποστολής για τις πιστωτικές κάρτες, διότι είναι λίαν ανασφαλής η ταχυδρομική οδός μέσω της οποίας γίνεται τώρα συνήθως η αποστολή. Οι πιστωτικές κάρτες αυτού του είδους έχουν χαρακτηριστικά ασφαλείας. Κάθε εκδότης πιστωτικών καρτών χρησιμοποιεί άλλα. Κανένας ταμίας δεν είναι σε θέση να τα θυμάται όλα. Γι' αυτόν τον λόγο θέλουμε να εναρμονισθούν. Τρίτον: μακροπρόθεσμα είναι αναπόφευκτη η αντικατάσταση της υπογραφής που βάζει κανείς όταν πληρώνει με την πλαστική του κάρτα από έναν ψηφιακό κωδικό, όπως γίνεται με την κάρτα των ευρωεπιταγών, και από ένα τσιπ πάνω στην κάρτα.
<P>
Αλλο ένα πρόβλημα που θα αντιμετωπίσουμε είναι η πλαστογραφία του μετρητού χρήματος. Και εδώ θα πρέπει να κάνουμε τη διάκριση μεταξύ δύο περιπτώσεων. Αφενός υπάρχει ο αποκαλούμενος ερασιτέχνης τεχνίτης πλαστογράφος ο οποίος προσπαθεί να πλαστογραφήσει χρήματα με τη βοήθεια ενός έγχρωμου φωτοτυπικού μηχανήματος. Δεν είναι αυτός το πρόβλημά μας. Υπάρχουν όμως και παραχαράξεις νομισμάτων μεγάλης κλίμακας που γίνονται από κυκλώματα του οργανωμένου εγκλήματος. Θα αντιμετωπίσουμε ιδιαίτερους κινδύνους με την έναρξη κυκλοφορίας του ευρώ ως συναλλακτικού νομίσματος. Πρώτον, επειδή πρόκειται για ένα νέο νόμισμα με τη μορφή του οποίου δεν έχουμε ακόμα εξοικειωθεί. Δεύτερον, επειδή από τα κυκλώματα του οργανωμένου εγκλήματος πλαστογραφούνται κυρίως νομίσματα που εντάσσονται στα λεγόμενα αποθεματικά νομίσματα, δηλαδή σε αυτά που μπορεί κανείς να τοποθετήσει παγκοσμίως. Τρίτον, επειδή στα κράτη μέλη της Ευρωπαϊκής Ένωσης οι αρχές ποινικής δίωξης και η αστυνομία έχουν διαφορετικές εμπειρίες όσον αφορά την παραχάραξη νομισμάτων, διότι αντίστροφα υπάρχουν και νομίσματα που δεν έχουν παραχαραχθεί σχεδόν καθόλου μέχρι τώρα. Γι' αυτόν τον λόγο οι εθνικές αρχές έχουν ελάχιστη πείρα στον τομέα αυτό. Εξ ου και είναι καλό το γεγονός ότι η Επιτροπή κάνει προτάσεις σε μία ανακοίνωση. Βρίσκουμε σωστές πολλές από αυτές. Η αρμόδια ειδική επιτροπή στο Σώμα μας για την καταπολέμηση της εγκληματικότητας είναι όμως της γνώμης ότι δεν παίρνει την έγκρισή μας ο ιδιαίτερος ρόλος που θέλει να αναλάβει η Επιτροπή κατά την μελλοντική καταπολέμηση της πλαστογραφίας του ευρώ. Πίσω από αυτόν τον ρόλο κρύβεται η ιδέα ότι, όπως και στην περίπτωση απάτης εις βάρος της Κοινότητας, δεν υπάρχει βασικά κανένα ίδιον συμφέρον εκ μέρους των κρατών μελών. Σε περίπτωση απάτης εις βάρος της Κοινότητας πρόκειται ως γνωστόν για χρήματα που χάνονται από τον κοινοτικό προϋπολογισμό και όχι από τους εθνικούς προϋπολογισμούς.
<P>
Στην παραχάραξη χρημάτων τα πράγματα είναι διαφορετικά. Εδώ υπάρχει βέβαια ξεκάθαρο συμφέρον των κρατών μελών. Στο σημείο αυτό έχουμε μεγάλους ενδοιασμούς να αναθέσουμε υπερβολικά μεγάλες ευθύνες στην ΟΣΚΠΑ, βλέποντας την έκθεση Bφsch η οποία περιέγραψε με αρκετή ευκρίνεια την κατάστασή της. Επιτρέψτε μου να το πω κάνοντας μια επίκριση, κύριε Πρόεδρε: το ευρώ είναι πολύ σημαντικό για να μπορούμε να το εμπιστευθούμε στην ΟΣΚΠΑ. Προτείνουμε λοιπόν να παραμείνουμε στο μέχρι τούδε δοκιμασμένο σύστημα της συνεργασίας μεταξύ των αρχών ποινικής δίωξης, της αστυνομίας, των κεντρικών τραπεζών και των υπηρεσιών που κάνουν δεκτά τα μετρητά μέσα πληρωμής και να εμπλουτίσουμε αυτό το μέχρι τούδε σύστημα με τα στοιχεία μιας ταχείας ανταλλαγής πληροφοριών και με νέες αρμοδιότητες για την Europol.

<SPEAKER ID=56 NAME="Cederschiφld">
Κύριε Πρόεδρε, το σχέδιο δράσης για τον αγώνα ενάντια στο οργανωμένο έγκλημα εξετάστηκε πριν από ένα χρόνο εδώ στο Κοινοβούλιο. Ήταν εστιασμένο στην καταστολή, στο σκέλος εκείνο της καταπολέμησης του εγκλήματος που επείγει. Είχα τονίσει τότε ότι τα προληπτικά μέτρα δεν είναι λιγότερο σημαντικά. Τα μακροπρόθεσμα μέτρα έχουν μεγάλη σημασία. Αυτό ήταν ένα μέρος της κριτικής που άσκησα ενάντια στον τρόπο χειρισμού της καταπολέμησης της εγκληματικότητας από το Συμβούλιο. Δεν παίζει άραγε πολύ σημαντικό ρόλο η κοινωνία όσον αφορά τις δυνατότητες ενός ανθρώπου να αποκτήσει σθένος και να μπορεί να αντισταθεί στην εγκληματικότητα και άλλες δοκιμασίες; Σημαντικές είναι οι οικογενειακές προϋποθέσεις για να μπορούν να ενσταλλαχτούν στα παιδιά υγειείς αξίες.
<P>
Το Συμβούλιο επανήλθε τώρα με μία στρατηγική και για τον τομέα της πρόληψης και παραπέμπει στην έκθεσή μου ως κίνητρο για την ανάληψη αυτής της πρωτοβουλίας. Αυτό συμβαίνει πρώτη φορά σε τομέα του τρίτου πυλώνα και θέλω, λοιπόν, να ευχαριστήσω το Συμβούλιο, διότι τώρα βρισκόμαστε σε μία κατάσταση η οποία συνεπάγεται ότι μπορούμε να έχουμε έναν εποικοδομητικό διάλογο και μία εποικοδομητική ανταλλαγή σ' αυτά τα θέματα και στον τομέα του τρίτου πυλώνα.
<P>
Εκφράζω τη λύπη μου που η Επίτροπος κ. Gradin δεν είχε τη δυνατότητα να συμμετάσχει, αλλά, όπως όλοι γνωρίζουμε σ' αυτόν τον κλάδο πρέπει να θέτει κανείς κάποιες προτεραιότητες. Ωστόσο, έτσι δίνεται κατά κάποιον τρόπο ένα μήνυμα επίσης, όσον αφορά τα θέματα που θα βρεθούν στο προσκήνιο. Αυτά τα θέματα ανήκουν, λίγο περισσότερο, στο Συμβούλιο και τότε, είναι ίσως πιο λογικό ότι εδώ παρίσταται το Συμβούλιο, κάτι για το οποίο χαίρομαι, αλλά, θα εκτιμούσα επίσης και την παρουσία της Επιτρόπου, κ. Gradin&#x02D9; όμως, είναι ευχάριστο που βρίσκεται εδώ ο Επίτροπος κ. Liikanen.
<P>
Θέλω να ευχαριστήσω τους συναδέλφους της επιτροπής του Κοινοβουλίου για την εποικοδομητική συνεισφορά τους και για το ότι βρήκαμε μία τόσο καλή κοινή οπτική. Το θέμα είναι η ανάπτυξη μίας στρατηγικής για τη δημιουργία μίας ευρωπαϊκής κοινωνίας των πολιτών με επίγνωση της πρώιμης έναρξης της εγκληματικής συμπεριφοράς και της ταχύτητας με την οποία αυτή αναπτύσσεται, ώστε να μπορούμε να λάβουμε λογικά μέτρα στις εθνικές, τοπικές και περιφερειακές κοινότητες και να μην προάγουμε μία εγκληματική εξέλιξη παρά τη θέλησή μας. Το θέμα είναι η κοινωνία των πολιτών με τις οργανώσεις, τις εκκλησίες, τις οικογένειες, τις φιλικές παρέες και τα σχολεία, όπου πρέπει να αναπτυχθεί η δική τους δύναμη, η δύναμη αντίστασης που υπάρχει, ενάντια στην εγκληματικότητα. Αυτό δεν γίνεται αν αποφασίζουν τα πάντα οι πολιτικοί και ο κόσμος πιστεύει ότι το κράτος θα αναλάβει μετά ότι δεν γίνεται σωστά, διότι η «κοινωνική μηχανική» δεν προστατεύει από την εγκληματικότητα, αλλά, ενέχει μάλλον τον κίνδυνο να εξασθενήσει τη δύναμη αντίστασης. Νομίζω ότι τέτοια παραδείγματα έχω δεί στην πατρίδα μου, τη Σουηδία. Το θέμα είναι η συνειδητοποίηση του κινδύνου που ενυπάρχει στη λεγόμενη καθημερινή εγκληματικότητα και η δημιουργία άμεσων αντιδράσεων, πριν αυτή η ελαφριά μορφή εγκληματικότητας έρθει σε επαφή με τη διεθνή βαριά μορφή εγκληματικότητας. Το θέμα είναι η ανάπτυξη της ευθύνης του ενός για τον άλλον καθώς και οι δυνατότητες και η βούληση ανάληψης αυτής της ευθύνης. Αυτό είναι το software της καταπολέμησης του εγκλήματος όπου η καταστολή είναι το hardware.
<P>
Τα κράτη μέλη πρέπει να επικυρώσουν τις υφιστάμενες συνθήκες. Δεν κάνουν χρήση των διαθέσιμων εργαλείων, ούτε έχουν παρακολουθήσει σε ικανοποιητικό βαθμό το δικό τους σχέδιο δράσης κατά του οργανωμένου εγκλήματος. Από τα 30 σημεία που περιλαμβάνονται σ' αυτό το σχέδιο στα 18 εξακολουθεί να παρατηρείται καθυστέρηση&#x02D9; αυτά στα οποία έχει επιτευχθεί πρόοδος είναι λιγότερα από τα μισά. Μπορούμε να μάθουμε ο ένας από τον άλλον και να προβάλουμε τα θετικά παραδείγματα της πρόληψης του εγκλήματος, καθώς και να ωθήσουμε αλλήλους ώστε να καταφέρουμε να δημιουργήσουμε την κοινωνία που θέλουμε, όπου οι πολίτες μπορούν να αισθάνονται ασφάλεια και σιγουριά. Αυτό είναι ιδιαίτερα σημαντικό για τις υποψήφιες χώρες, όπου η πίεση που προέρχεται από την εγκληματικότητα είναι ακόμη χειρότερη απ' ό, τι εδώ. Το χειρότερο απ' όλα είναι οι αλλαγές στη νοοτροπία σε μία κοινωνία, όταν το έγκλημα γίνεται αποδεκτό ως ένα μέρος της καθημερινότητας, ή, ακόμη χειρότερα, όταν η εγκληματική συμπεριφορά γίνεται γενικά αποδεκτή, καθώς τότε, σ' αυτήν την κοινωνία, δημιουργούνται μεγάλα προβλήματα. Οι υποψήφιες χώρες επίσης πρέπει να εμπλέξουν τη στρατηγική τους για την πρόληψη του εγκλήματος. Τέτοια μέτρα είναι μακροπρόθεσμα και αφορούν όλα τα τμήματα της Ένωσης. Πρόκειται για έναν πνευματικό εμβόλιασμό της Ένωσης ενάντια στην εγκληματικότητα, να την καταστήσουμε λιγότερο ευάλωτη, ενισχύοντας, μέσω της αυξημένης συνειδητοποίησης αλλά, επίσης και με τη λήψη πρακτικών και ανθρωπιστικών μέτρων, τα θεμέλια των βασικών αξιών της δικαιοσύνης, τις οποίες όλοι έχουμε.
<P>
Υπάρχουν χώρες που συνορεύουν με υποψήφιες χώρες οι οποίες έχουν ένα επίπεδο εγκληματικότητας ασύλληπτο για εμάς στη Δύση. Εκεί υπάρχει, επί παραδείγματι, ένα καθεστώς προστασίας για τις επιχειρήσεις. Σε μία χώρα που βρίσκεται όχι πολύ μακρυά από εδώ, το 70 % των επιχειρήσεων πληρώνει προστασία σε μία εγκληματική οργάνωση. Αν καλύψει η εγκληματικότητα ένα τόσο μεγάλο τμήμα της συνολικής οικονομίας, τότε, θα πληγεί τόσο η οικονομία της αγοράς, όσο και η δημοκρατία. Οι θεμελιώδεις αξίες που έχουμε αδρανοποιούνται πλήρως και χάνεται εντελώς η συνάφεια όλων των άλλων αποφάσεων. Αν αποτύχουμε σ' αυτό, δεν θα μπορέσουμε να επιτύχουμε στους άλλους τομείς. Είμαστε υποχρεωμένοι να ασκούμε μία συνεχή πίεση σε όλα τα κράτη μέλη της Ένωσης.

<SPEAKER ID=57 NAME="Michalek">
Κύριε Πρόεδρε, αξιότιμοι κυρίες και κύριοι βουλευτές, κατ' αρχάς θα ήθελα να εκφράσω τις ευχαριστίες μου για το γεγονός ότι μου παρέχεται σήμερα η ευκαιρία να κάνω μία επίσκεψη στην Ολομέλεια του Ευρωπαϊκού Κοινοβουλίου. Ειδικά ως μέλος της κυβέρνησης το οποίο δεν ανήκει μεν σε κανένα ευρωπαϊκό κόμμα που θα έχει όμως σύντομα στο ενεργητικό του μία οκταετή πείρα ως Υπουργός Δικαιοσύνης της Αυστριακής Δημοκρατίας, τρέφω μέγιστο σεβασμό για τη δραστηριότητα και την ευθύνη των βουλευτών και εκτιμώ ιδιαίτερα τη σημασία του Ευρωπαϊκού Κοινοβουλίου για την περαιτέρω ανάπτυξη του δικαίου και της δημοκρατίας στο πλαίσιο της ευρωπαϊκής διαδικασίας ολοκλήρωσης.
<P>
Για τον λόγο αυτό μέλημα της αυστριακής Προεδρίας είναι επίσης να βάλει τα δυνατά της για την επίτευξη μιας στενής συνεργασίας με το Ευρωπαϊκό Κοινοβούλιο κατά τις δραστηριότητές της. Επί τη ευκαιρία της επίσκεψής μου θα ήθελα όμως να κάνω και μερικές παρατηρήσεις επί των θεμάτων της κοινής συζήτησης από τη σκοπιά της αυστριακής Προεδρίας. Πρώτον, σχετικά με τα μη μετρητά μέσα πληρωμής: η ανά πάσα στιγμή υφιστάμενη δυνατότητα να χρησιμοποιήσει κανείς χωρίς μετρητά - ιδιαίτερα μέσω της κάρτας πληρωμής - υπηρεσίες τρίτων, δίχως να χρειάζεται να μεταφέρει πάνω του ένα αντίστοιχο ποσό σε μετρητά, δεν οδήγησε μόνον σε μία αυξημένη άνεση και ευελιξία, αλλά ανοίγει και νέες δυνατότητες για κατάχρηση.
<P>
Η Επιτροπή αναγνώρισε εγκαίρως αυτόν τον κίνδυνο και υπέβαλε προτάσεις για την παραμέρισή του. Η Προεδρία επιδοκιμάζει αυτήν την προσπάθεια της Επιτροπής, και την ανάγκη για δραστηριοποίηση στο θέμα αυτό την βλέπουμε καθαρά και εμείς. Ήδη έλαβε χώρα μια πρώτη ανταλλαγή ιδεών σχετικά με το πρόβλημα αυτό στην ομάδα εργασίας «κοινοτικό δίκαιο και εθνικό ποινικό δίκαιο». Αν και δεν είμαι σε θέση να προτρέξω των διαβουλεύσεων που γίνονται στην ομάδας εργασίας, θεωρώ πολύ χρήσιμο για την περαιτέρω εξέλιξη το γεγονός ότι μέσω της σκόπιμα ταχείας διαβίβασης της ανακοίνωσης της Επιτροπής στο Κοινοβούλιο η γνωμοδότηση του τελευταίου έχει ήδη κατατεθεί νωρίς, ούτως ώστε να μπορέσει να ληφθεί δεόντως υπόψη κατά τις συνεδριάσεις στο Συμβούλιο.
<P>
Ανάλογης σημασίας για το μέλλον είναι και το θέμα της δεύτερης ανακοίνωσης της Επιτροπής που αποτελεί αντικείμενο της έκθεσης Schmid - η προστασία του ευρώ από την πλαστογραφία. Η αυστριακή Προεδρία συμμερίζεται την εκτίμηση της Επιτροπής και του Ευρωπαϊκού Κοινοβουλίου ότι πρέπει να γίνουν τα πάντα δυνατά για να προστατευθεί το ευρώ από παραχαράξεις. Αφενός, θα είναι ιδιαίτερα σημαντική εδώ η ανάλογη πρόληψη, αφετέρου όμως πρέπει να εξασφαλισθεί και η κατά το δυνατόν ομαλή λειτουργία της δίωξης των παραχαρακτών ταυτόχρονα με την έκδοση των ευρωχαρτονομισμάτων και των ευρωκερμάτων.
<P>
Ένα από τα κεντρικά ζητήματα αυτού του συμπλέγματος θεμάτων θα είναι μάλλον και ο σαφής και προσεκτικός καθορισμός των αρμοδιοτήτων των εμπλεκομένων οργάνων για τις οποίες υπάρχουν, όπως γνωρίζω, διαφορετικές θέσεις, ώστε να εξασφαλισθεί μία αποτελεσματική προστασία του ευρώ, όπου θα διαδραματίσει κατά τη γνώμη μου έναν σημαντικό ρόλο και η Europol.
<P>
Σχετικά με τον τομέα του ποινικού δικαίου είμαι σε θέση να σας ανακοινώσω ότι ξεκίνησαν ήδη οι απαραίτητες προεργασίες στην αρμόδια ομάδα εργασίας του Συμβουλίου. Κατ' αρχάς πρέπει να αποκτηθεί μία γενική εικόνα σχετικά με τις διατάξεις που ισχύουν στα κράτη μέλη και να γίνει η επεξεργασία της ώστε να διαπιστωθεί το μέγεθος της ανάγκης που υπάρχει για την προσέγγιση των νομοθεσιών. Βάσει αυτών των προεργασιών θα μπορέσει στη συνέχεια να προταθεί μία νομοθετική πράξη με στόχο μία προσέγγιση των νομοθεσιών των κρατών μελών. Ο στόχος θα είναι να καταστούν αξιόποινα σε όλα τα κράτη μέλη ορισμένα είδη συμπεριφοράς. Αντιθέτως, μία προσέγγιση των απειλών κυρώσεων φαίνεται κάπως προβληματική από τη σκοπιά της Προεδρίας και ελάχιστα σκόπιμη, όσο βασίζονται σε διαφορετικά συστήματα οι γενικές διατάξεις ποινικού δικαίου, και ειδικότερα η πρακτική που εφαρμόζεται στις κατηγορίες, ο κατάλογος των κυρώσεων, η εφαρμογή των κυρώσεων και η υπό όρους επιείκεια των ποινών. Πάντως πρέπει να εξασφαλίζεται η ομαλή λειτουργία της αποτελεσματικής συνεργασίας των κρατών μελών στην πορεία για τη νομική βοήθεια και την έκδοση.
<P>
Τελειώνοντας, ακόμα δυο λόγια για το ψήφισμα πρόληψης που σκοπεύει να εγκρίνει το Συμβούλιο. Παρακολουθήσαμε με μεγάλη προσοχή με πόση ενδελέχεια ασχολήθηκε το Ευρωπαϊκό Κοινοβούλιο με το σχέδιο δράσης για την καταπολέμηση της οργανωμένης εγκληματικότητας. Το ψήφισμα της 20ής Νοεμβρίου 1997 του Ευρωπαϊκού Κοινοβουλίου μας παρακίνησε να προτείνουμε ως Προεδρία στο Συμβούλιο ένα συμπλήρωμα στον σημαντικό τομέα της πρόληψης της οργανωμένης εγκληματικότητας. Όμως για αυτόν τον λόγο μεταβιβάσαμε προς πληροφόρηση στο Ευρωπαϊκό Κοινοβούλιο και το από την Προεδρία εκπονηθέν σχέδιο ενός ψηφίσματος για την καταπολέμηση της οργανωμένης εγκληματικότητας στην πορεία προς την πρόληψη, έστω κι αν δεν προβλέπεται μία επίσημη ενασχόληση του Κοινοβουλίου με σχέδια ψηφίσματος του Συμβουλίου ακόμα και μετά το Αμστερνταμ.
<P>
Στην πολυκλαδική ομάδα «Οργανωμένη Εγκληματικότητα» έγιναν ενδελεχείς διαβουλεύσεις για το σχέδιο το οποίο προβλέπεται να ψηφισθεί στις 3 και 4 Δεκεμβρίου κατά τη διάρκεια του συμβουλίου των Υπουργών Δικαιοσύνης και Εσωτερικών. Με το ψήφισμα αυτό θα γίνει η προσπάθεια μιας ευρείας αναφοράς σε όλες τις πτυχές της πρόληψης του οργανωμένου εγκλήματος. Θα τονισθεί ιδιαίτερα η ανάγκη μιας δικτύωσης κρατικών μέτρων με την κοινωνία των πολιτών σε όλες τις προσπάθειες για τη μείωση των κινήτρων που οδηγούν σε αξιόποινες πράξεις και για την προληπτική αντιμετώπιση της οργανωμένης εγκληματικότητας. Ανάλογα με τον χαρακτήρα της πρόληψης ως οριζόντιας ύλης θα αναφερθούν τομείς στον πρώτο και στον τρίτο πυλώνα της Ευρωπαϊκής Ένωσης, αλλά θα τονισθεί και η ευθύνη των κρατών μελών σε εθνικό, περιφερειακό και τοπικό επίπεδο.
<P>
Σχετικά με αυτό αποκτούν ιδιαίτερη σημασία η εκπόνηση εθνικών προγραμμάτων για την πρόληψη, η δημιουργία διακλαδικών και διοργανικών συμβουλίων για την πρόληψη του εγκλήματος και προπάντων και η αξιολόγηση και η εκτίμηση των προληπτικών δραστηριοτήτων. Φρονώ πως με το ψήφισμα αυτό θα έχει γίνει ένα πρώτο σημαντικό βήμα που ελπίζω να το διαδεχθούν και άλλα. Με αυτό θα ήθελα να τελειώσω, να σας ευχαριστήσω για την προσοχή σας και να εκφράσω την ελπίδα μου για μία περαιτέρω καλή συνεργασία μεταξύ Κοινοβουλίου και της Προεδρίας!
<P>
(Χειροκροτήματα)

<SPEAKER ID=58 LANGUAGE="IT" NAME="Bontempi">
Κύριε Πρόεδρε, αφού εκφράσω τα συγχαρητήριά μου στους δύο εισηγητές, στους δύο συναδέλφους που έκαναν μία πολύ καλή δουλειά, θα ήθελα να κάνω έναν συλλογισμό. Μου φαίνεται σωστό να υπενθυμίσω πως αυτή είναι η πολλοστή φορά που το Κοινοβούλιό μας καλείται να συζητήσει για θέματα που συνδέονται με έναν αρκετά νέο θέμα όπως τον αγώνα, τη δέσμευση, τη δράση των θεσμικών οργάνων για νομιμότητα και επομένως κατά του εγκλήματος. Πιστεύω πως τα ίδια τα λόγια του Προέδρου του Συμβουλίου επιβεβαίωσαν - πράγμα που με χαροποιεί - πόσο πρόδηλος είναι ο ρόλος και η συμβολή του Κοινοβουλίου. Κατά κάποιο τρόπο, μετά το Αμστερνταμ, ιδίως με ένα άνοιγμα το οποίο ίσως έχει υποτιμηθεί λίγο, και το οποίο υπαγορεύτηκε από ένα νέο μέσο όπως είναι ο χώρος ελευθερίας, δικαιοσύνης και ασφάλειας, το Κοινοβούλιο μπορεί να πραγματοποιεί - και έχει ήδη αρχίσει - μία πολύ σημαντική δράση οργάνωσης. Πρόκειται για νέα θέματα, και μάλλον ακριβώς γι' αυτό το Κοινοβούλιο - βλέπω ότι η αναγνώριση εκ μέρους του Υπουργού υπήρξε σημαντική - ενέχει έναν ρόλο συνεισφοράς επί του θέματος: δεν περιορίζεται μόνο στο να ζητά, να εύχεται, μα προσπαθεί να καθορίσει συγκεκριμένες οδούς για την επίτευξη στόχων και σκοπών που αφορούν σημαντικά την υπηκοότητά μας, την ευρωπαϊκή υπηκοότητα.
<P>
Τόνισα αυτό το σημείο επειδή μου φαίνεται πολύ σημαντικός, στις δύο εκθέσεις, ο ενεργός ρόλος συμμετοχής που θέλει να έχει το Κοινοβούλιο και τον οποίο οι εισηγητές ανέπτυξαν σωστά στις εκθέσεις τους. Θα σταθώ κυρίως στο θέμα της πρόληψης, δηλαδή στην έκθεση Cederschiφld. Πιστεύω πως εκείνο που υιοθέτησε το Συμβούλιο από την πρώτη έκθεση για το οργανωμένο έγκλημα και το οποίο επανέφερε με αυτήν την πρόταση σχετικά με την πρόληψη θα πρέπει να τονιστεί ως το κεντρικό σημείο, γνωρίζοντας ότι πρόληψη είναι ό, τι οδηγεί μία κοινωνία, μία κοινότητα να κινητοποιηθεί γύρω από κοινούς στόχους και, εάν όχι να εμποδίσει, να μειώσει την εκδήλωση του εγκλήματος. Υπάρχουν λοιπόν πολλές δράσεις αρκεί να σκεφτούμε την δράση σχετικά με την διαφθορά. Σχετικά με τη διαφθορά οι περισσότερες ενέργειες πρέπει να γίνουν σε επίπεδο πρόληψης· πρέπει να νικήσουμε τη νοοτροπία των πολιτικών ανταλλαγμάτων, να νικήσουμε τη νοοτροπία των πελατειακών σχέσεων· πρέπει ο βασικός κανόνας για την καλή σχέση ανάμεσα στα θεσμικά όργανα και τους πολίτες να στηρίζεται στη διαφάνεια της λειτουργίας. Σε μία τροπολογία που ετοιμάσαμε, τονίσαμε όλα αυτά τα στοιχεία πρόληψης, τα στοιχεία του κώδικα καλής συμπεριφοράς, τα στοιχεία προστασίας ακόμα και για τις νέες κατηγορίες, τα νέα είδη επαγγελμάτων που αποτελούν εύκολη λεία για τη διαφθορά ή το οργανωμένο έγκλημα, και το κάναμε διότι θέλουμε να τονίσουμε, ενώπιον της αλλαγής, τη σημασία της δράσης πρόληψης.
<P>
Θα ήθελα όμως να υπενθυμίσω σε αυτό το σημείο ότι η δράση πρόληψης - επισημαίνεται σε μία άλλη τροπολογία - αποτελεί επίσης και ένα μεγάλο χρέος συνεργασίας ανάμεσα στα θεσμικά όργανα και την κοινωνία των πολιτών. Υπενθυμίζω σε όλους την αγωγή σχετικά με τη νομιμότητα. Πριν από δύο χρόνια, η επιτροπή μας είχε μία έκτακτη διαβούλευση με μία ιταλική οργάνωση - την Οργάνωση «Libera» - με την οποία συνδέονται εξακόσιοι περίπου σύλλογοι της κοινωνίας των πολιτών, η οποία εξήγησε το έργο της για την καταπολέμηση του οργανωμένου εγκλήματος στην Ιταλία. Μας είπαν τι έκαναν για να το ξεριζώσουν ακόμα και από τις περιοχές που επλήγησαν περισσότερο· είχαμε τη μαρτυρία της κ. Rita Borsellino - αδερφή του Δικαστή Borsellino - η δέσμευση της οποίας βεβαιώνει πόσο σημαντικό ήταν αυτό, όχι μόνο για τη μνήμη του αδερφού της αλλά και για την καταπολέμηση της μαφίας, για τον αγώνα μέσω μιας βαθιάς υποχρέωσης της κοινωνίας η οποία στηρίζεται στην αγωγή σχετικά με τη νομιμότητα.
<P>
Τέλος, αρκούμαι σε αυτό το σημείο να υπενθυμίσω τη δράση πρόληψης ενάντια στα εγκλήματα στις πόλεις, καθώς και στην μικροεγκληματικότητα. Από αυτήν την άποψη, πιστεύω ότι πλέον η συνείδηση και η κουλτούρα είναι πολύ πιο ώριμες· γίνεται πλέον κατανοητό ότι η καταστολή, όταν είναι αναγκαία, πρέπει να συνδυάζεται με την πρόληψη. Στην επικράτεια, στην κοινή δέσμευση των θεσμικών οργάνων και της κοινωνίας των πολιτών έγκειται ένα στοιχείο ελπίδας για τη μείωση αυτής της έντονης εγκληματικότητας, αυτού του μεγάλου κινδύνου, αυτού του στοιχείου που καθιστά ανασφαλείς τις πόλεις μας και κυρίως τους πολίτες, το 33 % των οποίων, σύμφωνα με μία τελευταία δημοσκόπηση το 1996, δηλώνουν ότι αισθάνονται ανασφαλείς στις πόλεις μας. Μα τι μπορεί να γίνει; Να γεμίσουν οι πόλεις από αστυνομία; Όχι, αυτό, πέρα από το ότι θα ήταν ίσως λάθος και αδύνατο, δε θα χρησίμευε σε τίποτα. Χρειάζεται να δεθούν στενά μεταξύ τους η πρόληψη, η εργασία στην επικράτεια, τα συγκεκριμένα μέτρα και η δράση παρακολούθησης και ελέγχου.

<SPEAKER ID=59 LANGUAGE="PT" NAME="Mendes Bota">
Κύριε Πρόεδρε, δεν υπάρχει καμία αμφιβολία ότι η ενιαία αγορά, η κοινωνία των πληροφοριών, οι τεχνολογικές καινοτομίες, το Internet, η παροχή χρηματοπιστωτικών υπηρεσιών και το ηλεκτρονικό εμπόριο επέφεραν επαναστατικές αλλαγές στη χρήση των μη μετρητών μέσων πληρωμής. Το ύψος των νομισματικών συναλλαγών που πραγματοποιούνται μέσω πιστωτικών καρτών, από μόνο του, ήδη υπερβαίνει τα 2.000 δισεκατομμύρια δολάρια σε όλη την υφήλιο. Στο ύψος αυτής της μεγάλης αγοράς αντιστοιχεί, σε παρόμοιο βαθμό, η εξάπλωση μιας νέας μορφής ηλεκτρονικής πειρατείας και μια εγκληματικότητα ειδικευμένη στη διάπραξη απατών και στην πλαστογράφηση στο πλαίσιο του ονομαζόμενου «κυβερνοεγκλήματος», που θα πρέπει επειγόντως να καταπολεμηθεί ώστε να διαφυλαχθούν τα συμφέροντα των εκδοτών, των χρηστών, των αποδεκτών και των κατόχων των νέων μέσων πληρωμής.
<P>
Προκύπτει λοιπόν η ανάγκη εναρμόνισης των συστημάτων ελέγχου και ποινικοποίησης που εφαρμόζονται στα διαφορετικά κράτη της Ένωσης ούτως ώστε η χρήση του ευρώ να γίνεται υπό συνθήκες αξιοπιστίας και ασφάλειας, έστω και κατά τη διάρκεια του μεταβατικού σταδίου, από το 1999 έως το 2002. Η Επιτροπή είναι άξια συγχαρητηρίων για τις πρωτοβουλίες που λαμβάνει, ενώ ο εισηγητής, ο κ. Schmid, αξίζει κάθε υποστήριξη από μεριάς μας, δεδομένου ότι προτίθεμαι να μιλήσω για την έκθεσή του.
<P>
Υπάρχουν ορισμένα σημεία, ωστόσο, στα οποία θέλω να επιστήσω την προσοχή σας. Παραδείγματος χάριν, στο πλαίσιο της καταπολέμησης της παραχάραξης των χαρτονομισμάτων και κερμάτων σε ευρώ, η ανακοίνωση της Επιτροπής προβλέπει μια στενή συνεργασία και αμοιβαία παροχή βοήθειας μεταξύ της ΟΣΚΠΑ, της ΕΚΤ και της Europol. Εν τοιάυτη περιπτώσει, όμως, θα πρέπει να προσδιοριστεί με σαφήνεια ο μελλοντικός ρόλος της ΟΣΚΠΑ, μιας και, μετά τις απάτες που εντοπίστηκαν στην ECHO, ο ίδιος ο Πρόεδρος της Επιτροπής, ο Jacques Santer, δήλωσε δημοσίως πως προτίθεται να μετατρέψει την ΟΣΚΠΑ σε μια ΥΣΚΑ εντελώς ανεξάρτητη από την Επιτροπή, επεκτείνοντας σε όλα τα κοινοτικά θεσμικά όργανα τις αρμοδιότητες ερευνών αυτής της υπηρεσίας, διατηρώντας ωστόσο η Επιτροπή κάθε αρμοδιότητα επί θεμάτων υποβολής νομοθετικών προτάσεων, καθώς και συντονισμού με τα κράτη μέλη με στόχο την καταπολέμηση των περιπτώσεων απάτης που στρέφονται κατά των συμφερόντων της Ένωσης. Πρόκειται για την περίπτωση της παραχάραξης του ευρώ. Διαπιστώνουμε εδώ μια «γκρίζα ζώνη», μια ασάφεια που θα πρέπει να ξεκαθαριστεί. Τέλος πάντων, ποιος θα εποπτεύει τί πράγμα; Θα είναι η ΟΣΚΠΑ, η ΥΣΚΑ, ή μήπως θα είναι η Επιτροπή; Από την άλλη μεριά, η μόνιμη, διαρκής και ενημερωμένη συλλογή και αξιολόγηση στοιχείων σχετικά με τις πρακτικές, τα κυκλώματα και τα δίκτυα που ενέχονται στην παραχάραξη νομισμάτων έχει ουσιαστική σημασία για την προστασία του ευρώ.
<P>
Για το λόγο αυτό, προκαλεί ιδιαίτερες ανησυχίες το γεγονός ότι δεν υπάρχει ακόμη μια ξεκάθαρη ιδέα σχετικά με το είδος των πληροφοριών που πρέπει να εισαχθούν στη συγκεκριμένη τράπεζα δεδομένων, εφόσον αναμένεται ότι η εισαγωγή αυτών των δεδομένων θα γίνεται από τους ίδιους τους εκδότες νομισμάτων, τους δικαστικούς, τις αστυνομικές αρχές, τους χρηματοπιστωτικούς φορείς. Θα μπορούσε κανείς να πει ότι υποδείξεις υπάρχουν. Αλλά ο χρόνος πιέζει. Και είναι αναγκαίο να θεσπιστούν τα νομοθετικά μέσα το πολύ κατά τη διάρκεια του έτους 2000 ώστε το συνολικό σύστημα προστασίας του ευρώ να βρίσκεται σε επιχειρησιακή ετοιμότητα την 1η Ιανουαρίου του 2002, κατά τρόπο ώστε να μπορέσει να δοκιμαστεί προτού τεθούν σε κυκλοφορία τα χαρτονομίσματα και τα κέρματα του ευρώ.

<SPEAKER ID=60 LANGUAGE="FR" NAME="Schaffner">
Κύριε Πρόεδρε, καταρχάς θα ήθελα να ευχαριστήσω τους δύο εισηγητές για την εργασία που πραγματοποίησαν και οι δύο σε αυτό το θέμα.
<P>
Η καταπολέμηση της απάτης και η ανάγκη εφαρμογής ενός ολοκληρωμένου συστήματος για να εμποδίσουμε την παραχάραξη των μετρητών μέσων πληρωμής είναι ζήτημα πρωταρχικής σημασίας, όχι μόνον για τις κυβερνήσεις, αλλά και για όλους τους πολίτες της Ευρωπαϊκής Ένωσης.
<P>
Η ανακοίνωση της Επιτροπής σχετικά με την παραχάραξη και την προστασία του ευρώ, και οι τροπολογίες που εγκρίθηκαν συνεισφέρουν θετικά και πρακτικά στην καταπολέμηση της απάτης. Είναι μια αρχή, δεν αντιπροσωπεύει ένα τέλος. Ένας από τους θεμελιώδεις στόχους είναι να ενεργήσουμε έτσι ώστε αυτές οι απάτες να αντιμετωπίζονται ως εγκληματικές πράξεις σε όλα τα κράτη μέλη. Χρειαζόμαστε επίσης ένα αποτελεσματικό σύστημα προς όφελος της προστασίας του ευρώ. Το σημαντικό πάνω απ' όλα είναι να είμαστε σε επαγρύπνηση έτσι ώστε το ευρώ να χαίρει μιας ομοιόμορφης προστασίας σε ολόκληρη την επικράτεια της Ένωσης.
<P>
Οι αρμοδιότητες της Europol στην καταπολέμηση της παραχάραξης πρέπει να διευρυνθούν. Το ευρώ έχει ένα τεράστιο δυναμικό κυκλοφορίας, γεγονός το οποίο συνεπάγεται κίνδυνο παραχάραξης τόσο στο εσωτερικό όσο και στο εξωτερικό της Ευρωπαϊκής Ένωσης. Επομένως, θα απαιτήσουμε μια τράπεζα δεδομένων και γρήγορες ανταλλαγές ανάμεσα στις αρχές που είναι επιφορτισμένες με αυτήν την καταπολέμηση.
<P>
Είναι πολύ λυπηρό το γεγονός ότι ακούγεται η κατηγορία ότι η εφαρμογή του σχεδίου δράσης σχετικά με την καταπολέμηση του οργανωμένου εγκλήματος έχει καθυστερήσει σημαντικά σε σχέση με το πρόγραμμα. Το Συμβούλιο πρέπει να επαγρυπνεί προκειμένου και οι συστάσεις του να τεθούν όλες σε ισχύ και να είναι λειτουργικές μέχρι το τέλος του επόμενου χρόνου.
<P>
Η μόνη πλευρά της έκθεσης της κ. Cederschiφld που με ανησυχεί είναι η σύνδεση ανάμεσα στα μέτρα πρόληψης του οργανωμένου εγκλήματος και στις εκλογικές διαδικασίες. Αυτό δεν ταιριάζει στην έκθεση την οποία, κατά τα άλλα, την στηρίζω απόλυτα.

<SPEAKER ID=61 LANGUAGE="SV" NAME="Svensson">
Κύριε Πρόεδρε, θα σχολιάσω σύντομα σε τρία σημεία αυτές τις εκθέσεις. Πρώτον, είναι ευρέως γνωστό ότι έχει χαθεί, λίγο πολύ, εντελώς ο έλεγχος επί των μεταφορών εμπορευμάτων που διακινούνται εντός της Ένωσης. Αυτό δείχνει ότι η θέση περί της αποκαλούμενης Ευρώπης χωρίς σύνορα είναι μία επικίνδυνη αυταπάτη που ευνοεί την εγκληματικότητα. Εμπειρικά είναι ευρέως γνωστό επίσης ότι καλό ελεύθερο εμπόριο μπορεί να υπάρχει ακόμη και με σοβαρούς και αποτελεσματικούς συνοριακούς ελέγχους. Το ελεύθερο εμπόριο δεν υπάρχει και δεν θα πρέπει να υπάρχει προς όφελος του εγκληματικού εμπορίου και της εγκληματικής δραστηριότητας, αλλά, θα πρέπει να προστατεύει τη νομιμότητα. Συνεπώς, χρειαζόμαστε αποτελεσματικούς ελέγχους στα εθνικά σύνορα εντός της Ένωσης, τόσο για τα εμπορεύματα, όσο και για τους ανθρώπους.
<P>
Το δεύτερο αφορά τη διαφθορά και τις μαφιόζικες δραστηριότητες. Νομίζω ότι θα πρέπει να αρχίσουμε να διερωτώμαστε αν δεν μπορεί αυτή ακριβώς η μορφή εγκληματικότητας να αποκρουστεί αποτελεσματικά από έναν παράγοντα που συχνά λησμονούμε, δηλ. Από τη δημόσια επίβλεψη και τον έλεγχο στις διάφορες διοικήσεις και δημόσιες δραστηριότητες. Στις σκανδιναβικές χώρες υπάρχει η λεγόμενη αρχή της δημοσιότητας, δηλ. το δικαίωμα κάθε πολίτη και κάθε δημοσιογράφου να βρεί ντοκουμέντα και έγγραφα, να τεκμηριώσει τα τεκταινόμενα στις οικονομικές υποθέσεις της δημόσιας διοίκησης. Πιστεύω δε, ότι αυτό βρίσκεται σε κάποια συνάρτηση με τον μικρό βαθμό διαφθοράς που ευτυχώς διαπιστώνουμε ότι υπάρχει στις σκανδιναβικές χώρες. Αυτή η αρχή της δημοσιότητας έχει έναν ρόλο αποκαλυπτικό αλλά και προληπτικό για το έγκλημα.
<P>
Τρίτον, έχουμε τρείς αστυνομικούς οργανισμούς τώρα στην Ένωση: τη Σέγκεν, την Ίντερπολ και την Europol. Τότε μπορεί να αναρωτηθεί κανείς: είναι αποτελεσματικό να κατακερματίζεται κατ' αυτόν τον τρόπο ένας οργανισμός καταπολέμησης του εγκλήματος;

<SPEAKER ID=62 LANGUAGE="SV" NAME="Schφrling">
Κύριε Πρόεδρε, θέλω να αρχίσω ευχαριστώντας και τους δύο εισηγητές για το έργο που έχουν επιτελέσει. Είναι, φυσικά, καθήκον και υποχρέωση της δημοκρατικής κοινωνίας του δικαίου να καταπολεμήσει με κάθε τρόπο όλες τις μορφές οργανωμένου εγκλήματος και απατών. Ταυτόχρονα, πρέπει να υπάρχει μία ισορροπία μεταξύ της αποτελεσματικότητας της καταπολέμησης του εγκλήματος και της ελευθερίας και νομικής προστασίας των πολιτών. Η κοινωνία του ελέγχου πρέπει να έχει τα όρια της. Σκέφτομαι, εν προκειμένω, την εκτεταμένη καταχώρηση προσωπικών στοιχείων που αναπτύσσεται, π.χ. υπό τη σκέπη της Σέγκεν και της Europol, για την οποία η Ομάδα μου διατηρεί έντονα επικριτική στάση. Αφορά, επίσης, τα μεγάλης κλίμακας παγκόσμια συστήματα παρακολούθησης τα οποία, φυσικά, είναι καλά από πλευράς καταπολέμησης του εγκλήματος, αλλά, είναι, όμως, εντελώς απαράδεκτα από την πλευρά της δημοκρατίας και των πολιτών.
<P>
Σ' ό, τι αφορά την ισορροπία μεταξύ στόχων και μέσων για την καταπολέμηση του εγκλήματος θέλω να συγχαρώ την κ. Cederschiφld για την έκθεσή της. Επίσης, συμφωνώ απολύτως μαζί της όταν θέτει προϋποθέσεις για τη λήψη περισσοτέρων προληπτικών μέτρων και επισημαίνει ότι το πρόγραμμα δράσης εξακολουθεί να στερείται συγκεκριμένων προληπτικών μέτρων. Θέλω, περαιτέρω, να τονίσω τη σημασία της κοινωνίας των πολιτών και των μακροπρόθεσμων στόχων καθώς και, φυσικά, της διαφάνειας και επίβλεψης. Είναι, ωστόσο, σημαντικό να δημιουργηθούν επίσης περισσότερες θέσεις εργασίας, να βελτιωθεί η εκπαίδευση και να υπάρξει μία περισσότερο ισότιμη κατανομή των πόρων στην κοινωνία ώστε να μην αυξηθεί το άνοιγμα της ψαλίδας.
<P>
Τέλος, θέλω να πω στην κ. Cederschiφld ότι επισημαίνει την καταπολέμηση της εγκληματικότητας σε ευρωπαϊκό επίπεδο. Ωστόσο, γνωρίζουμε ότι το οργανωμένο έγκλημα εκτείνεται πολύ πέραν αυτού. Συνιστώ επίσης εμπλοκή της Ιντερπολ και διεθνή συνεργασία σε διάφορα φόρα.

<SPEAKER ID=63 LANGUAGE="FR" NAME="Pradier">
Κύριε Πρόεδρε, πρέπει να αναγνωρίσουμε ότι η έκθεση της κ. Cederschiφld έχει το πλεονέκτημα ότι υπογραμμίζει την - ενίοτε λεπτή - διαχωριστική γραμμή ανάμεσα στο οργανωμένο έγκλημα και την πιο κοινή παραβατικότητα, ανάμεσα στην πρόληψη και την καταστολή, παρά τις διαπλοκές που υπάρχουν ανάμεσα σε όλες αυτές τις έννοιες.
<P>
Θα υπερψηφίσουμε βεβαίως την έκθεση αυτή, έστω και αν ορισμένες πλευρές της θυμίζουν λίγο την πολιτική του μαγικού ραβδιού. Βεβαίως - εγώ απλώς παραθέτω - πρέπει να ενθαρρύνουμε την συνεργασία των πολιτών με τη δικαιοσύνη, να διασφαλίσουμε την προστασία των μαρτύρων, να προωθήσουμε την άσκηση της λειτουργίας της αστυνομίας πιο κοντά στον πολίτη· πρέπει να μειώσουμε τους ευνοϊκούς παράγοντες της εγκληματικότητας και να προωθήσουμε τους ανασταλτικούς· πρέπει να ευνοήσουμε την ενσωμάτωση των «περιθωριακών». Όλοι είναι απόλυτα σύμφωνοι με αυτά.
<P>
Υπάρχει ένας πιο συγκεκριμένος τομέας τον οποίο αξίζει να προσδιορίσουμε σε αυτό το σημείο: είναι η πρόληψη της υποτροπής. Βρίσκεται στο σημείο σύνδεσης ανάμεσα στην πρόληψη και την καταστολή. Είναι αυτή η πάρα πολύ σημαντική πρόληψη που εξαρτάται από το επίπεδο ενός σωφρονιστικού ιδρύματος, από την ικανότητά του να πραγματοποιεί την κοινωνική επανένταξη των καταδίκων.
<P>
Πρέπει να γίνουν πολύ σημαντικές προσπάθειες σε αυτόν τον τομέα. Πρέπει να είναι ακριβείς. Θα κοστίσουν σε χρήμα και σε φαντασία και επινοητικότητα. Εν πάσει περιπτώσει, πρέπει να είμαστε έτοιμοι να δεχτούμε τις προσπάθειες αυτές. Ας μην το ξεχνάμε αυτό.

<SPEAKER ID=64 LANGUAGE="FR" NAME="Buffetaut">
Κύριε Πρόεδρε, η Ευρωπαϊκή Ένωση νομιμοποιείται μόνον όταν δρα πιο αποτελεσματικά από ότι τα κράτη μέλη ξεχωριστά. Το οργανωμένο έγκλημα είναι αυτή καθαυτή η μορφή νοσηρής δραστηριότητας που απαιτεί δράση σε ευρωπαϊκό επίπεδο.
<P>
Η έκθεση της κ. Cederschiφld δίνει έμφαση, και δικαίως, στην ανάγκη να προτείνει το Συμβούλιο συγκεκριμένα μέτρα και να συμμετάσχουν τα υποψήφια για προσχώρηση στην Ευρωπαϊκή Ένωση κράτη στα μέτρα πρόληψης που μπορούν να καθοριστούν από το Συμβούλιο. Γνωρίζουμε, δυστυχώς, ότι ο μαρξισμός-λενινισμός άφησε τις χώρες αυτές, και κυρίως τις χώρες της Ανατολικής και της Κεντρικής Ευρώπης σε μία κατάσταση τρομακτικής ηθικής και οικονομικής παρακμής. Ενδείκνυται επομένως να τις εντάξουμε, ήδη από τώρα, στις εργασίες που μπορούμε να πραγματοποιήσουμε, εμείς, στην Ευρωπαϊκή Ένωση.
<P>
Η εισηγήτρια δίνει έμφαση επίσης, και δικαίως, στην ανάγκη να λάβει μέρος η κοινωνία των πολιτών στην πρόληψη του οργανωμένου εγκλήματος.
<P>
Η προληπτική δράση της κοινωνίας είναι απαραίτητη, αλλά η αποτελεσματικότητά της εξαρτάται από τη γενικότερη πνευματική κατάσταση στην οποία βρίσκεται η εν λόγω κοινωνία, από την προβολή αξιών που πολύ συχνά γίνονται αντικείμενο χλευασμού όπως η έννοια της ευθύνης, η έννοια του καθήκοντος, της τιμιότητας, της εργασίας. Εν συντομία, πρόκειται μεταξύ άλλων και για ένα ζήτημα πολιτισμού.
<P>
Ο σχετικισμός στην περιρρέουσα ατμόσφαιρα, η απώλεια των αναφορών, μία ελευθέρια άποψη για την ελευθερία, ο ατομισμός στο απόγειό του, η παιδιάστικη επιθυμία άρνησης αυτών που ονομάζονται αστικές υποτίθεται κοινωνικές συμβάσεις, δίνουν στην πραγματικότητα τροφή στην παραβατικότητα της καθημερινής ζωής η οποία, αυτή καθαυτή, υπονομεύει τα θεμέλια της αστικής ειρήνης και χρησιμεύει ως λίπασμα για το οργανωμένο έγκλημα. Εξάλλου, η κ. Cederschiφld επέμεινε επίσης, και δικαίως, στα αρνητικά αποτελέσματα μιας κακώς εννοούμενης αστικοποίησης.
<P>
Εμείς θα υποστηρίξουμε την έκθεσή της, εκτός από τα σημεία που αφορούν, περιέργως, το δικαίωμα ψήφου και την πρόληψη της εγκληματικότητας.

<SPEAKER ID=65 LANGUAGE="DE" NAME="Hager">
Κύριε Πρόεδρε, κύριε Επίτροπε, κύριε Πρόεδρε του Συμβουλίου, συμμερίζομαι την ανησυχία για τα προβλήματα, τα οποία πραγματεύεται η έκθεση Schmid. Αναμφίβολα απαιτείται συντονισμένη δράση σε ευρωπαϊκό επίπεδο. Πριν από αρκετό καιρό είχα απευθύνει στην Επιτροπή ερώτηση, αναφορικά με την προστασία του ευρώ από προσπάθειες παραχάραξης, η απάντηση που έλαβα περιοριζόταν μάλλον σε υπεκφυγές. Εφόσον ο εισηγητής θεωρεί ότι το ευρώ θα λειτουργήσει ως μαγνήτης για εγκληματικές δραστηριότητες κι εφόσον και η Επιτροπή Οικονομικής Πολιτικής, με τη σειρά της, θεωρεί ότι το ευρώ θα αποτελέσει στόχο των παραχαρακτών, νιώθω δικαιωμένος στην κρίση μου.
<P>
Οι προτάσεις για την προστασία του ευρώ από προσπάθειες παραχάραξης και απάτες, στο σύνολό τους εμφανίζονται ως το κατάλληλο μέσο για την επίλυση των προαναφερθέντων προβλημάτων. Στο σημείο αυτό, θα ήθελα να τονίσω τη σπουδαιότητα της νέας διαδικασίας ρυθμίσεων για την εναρμόνιση του ποινικού δικαίου. Πιστεύω, ότι το να τεθεί μεν το πλαίσιο και να καθοριστούν τα βασικά χαρακτηριστικά γνωρίσματα, αλλά η διατύπωση να ανατεθεί στα κράτη μέλη, τα οποία θα κινηθούν βάσει του ποινικού τους συστήματος, συνιστά πρόοδο προς τη σωστή κατεύθυνση. Οι προσπάθειες, που έχουν γίνει μέχρι σήμερα, για τη διατύπωση πρότυπων καταστάσεων για όλη την ευρωπαϊκή επικράτεια, όπως το Corpus Juris , είναι βεβαρυμένες με σωρεία προβλημάτων και πολλές φορές αντίκεινται στο σύστημα. Πιστεύω ότι η προτεινόμενη σήμερα νομοθετική τεχνική για τη σύγκλιση των διαφορετικών, ιστορικά διαμορφωμένων νομοθεσιών των κρατών μελών είναι καλύτερη και μας βρίσκει σύμφωνους, όπως και όλα άλλωστε τα σημεία της έκθεσης.

<SPEAKER ID=66 LANGUAGE="EN" NAME="Ford">
Κύριε Πρόεδρε, συγχαίρω τους δύο εισηγητές για τις δύο εκθέσεις τους και τα τρία συνοδευτικά ψηφίσματα. Ο κ. Schmid και η κ. Cederschiφld έχουν κάνει σημαντική δουλειά εδώ, σε ό, τι αφορά ζητήματα που είναι σημαντικά για το μέλλον της Ευρωπαϊκής Ένωσης. Μιλάω για την καταπολέμηση της απάτης στον τομέα των μη μετρητών μέσων πληρωμής, την καταπολέμηση της πλαστογραφίας και την ανάληψη δράσης κατά του οργανωμένου εγκλήματος.
<P>
Τα περισσότερα σημεία που θέλω να τονίσω σχετίζονται με την έκθεση του κ. Schmid. Υπάρχουν τρία κύρια σημεία. Πρώτον, μας δίνεται μια πολύ καλή ευκαιρία, με τη μετάβαση από τα εθνικά νομίσματα στο ευρώ, να συλλάβουμε εκείνους που έχουν επί του παρόντος μεγάλα ποσά που αποκτήθηκαν με παράνομους τρόπους, κρυμμένα κάτω από το κρεβάτι τους ή κάπου αλλού και που πρόκειται να αναγκαστούν να κάνουν τη μεταστροφή από γερμανικά μάρκα ή γαλλικά φράγκα, από πεσέτες ή λιρέτες σε ευρώ. Ελπίζω ότι θα αναληφθεί συντονισμένη δράση σε ευρωπαϊκό επίπεδο, για να προσπαθήσουμε να εκμεταλλευτούμε αυτή την ευκαιρία. Πρέπει να υπάρχουν ειδικές υποχρεώσεις αναφοράς για τις ανταλλαγές νομισμάτων τον καιρό της μετάβασης στο ευρώ. Χρειαζόμαστε επίσης μια πανευρωπαϊκή οργάνωση αστυνομικών και τελωνειακών υπαλλήλων που θα συνεργάζονται, για να δούμε πόσο ύποπτο ή μαύρο χρήμα θα μπορέσουμε να εντοπίσουμε όταν χρειαστεί να μετατρέψουν οι απατεώνες τα χρήματά τους από το εθνικό τους νόμισμα στο ευρώ.
<P>
Δεύτερον, όσον αφορά την απάτη με μη μετρητά μέσα πληρωμής, είμαι ικανοποιημένος που στην έκθεση διαμαρτυρόμαστε για το γεγονός ότι οι τράπεζες πολύ συχνά δεν ανησυχούν, επειδή εκείνοι που επιβαρύνονται το κόστος είναι οι πελάτες. Θα πρέπει να εξετάσουμε τη χρήση νέων τεχνολογιών προσδιορισμού της ταυτότητας προκειμένου να συμβάλουμε στην προστασία του πελάτη - μέσω νέων βιομετρικών χαρακτηριστικών για παράδειγμα. Τα αμφιβληστροειδικά χαρακτηριστικά είναι πολύ αποτελεσματικά, καθιστώντας δυνατή τη σαφή αναγνώριση του ιδιοκτήτη ενός αυτοκινήτου. Πρόκειται για κάτι που μπορεί να χρησιμοποιηθεί στα αυτόματα μηχανήματα ανάληψης μετρητών.
<P>
Ωστόσο, δεύτερον, θα πρέπει να έχουμε τη δυνατότητα να χρησιμοποιούμε τα καλύτερα διαθέσιμα μέσα κλειδώματος που δεν μπορούν να προσπελαστούν για την προστασία των συναλλαγών. Επί του παρόντος, καταλαβαίνω ότι η Επιτροπή διαπραγματεύεται προφανώς με την κυβέρνηση των ΗΠΑ για να περιορίσουν τη δυνατότητα κλειδώματος των ηλεκτρονικών συναλλαγών. Αυτό είναι ανόητο εν όψει της συγκεκριμένης έκθεσης.
<P>
Όσον αφορά την απάτη με μετρητά μέσα πληρωμής, λογικά το ευρώ θα είναι καλά προστατευμένο. Έχουμε ένα πρόβλημα με τα κέρματα ευρώ. Επικρατεί μια κατάσταση στα πλαίσια της οποίας επιτρέπουμε να υπάρχουν εθνικά χαρακτηριστικά πάνω στα κέρματα. Αν δεν καταρτίσουμε ένα πρόγραμμα για να ταξινομήσουμε αυτά τα νομίσματα και να τα στείλουμε πίσω στις χώρες προέλευσης, ένα μέσο κατάστημα μετά από ένα συγκριτικά μικρό χρονικό διάστημα θα πρέπει να αναγνωρίζει 120 διαφορετικά νομίσματα, αν πρόκειται να κυκλοφορούν έξι νομίσματα από τα 15 κράτη μέλη της Ευρωπαϊκής Ένωσης και επιπλέον τα νομίσματα της Ανδόρα, του Μονακό, του Αγίου Μαρίνου, του Βατικανού και του Γιβραλτάρ. Έχω την εντύπωση ότι αυτό είναι εντελώς ανόητο και πρέπει να καταργηθεί αργότερα βάσει νομοθεσίας, οπότε τα καταστήματα θα χρειάζεται να αναγνωρίζουν έναν σχετικά μικρό αριθμό νομισμάτων, αντί για έναν πολύ μεγάλο αριθμό νομισμάτων, όπου θα οδηγήσει η ανόητη αρχική απόφαση.

<SPEAKER ID=67 LANGUAGE="DE" NAME="Pirker">
Κύριε Πρόεδρε, κυρίες και κύριοι, γνωρίζουμε από αξιόπιστες πηγές, ότι εν τω μεταξύ, το 30 % περίπου του συνόλου της εγκληματικής δραστηριότητας συνδέεται άμεσα με το οργανωμένο έγκλημα. Καθώς τα παρακλάδια του απλώνονται από τις απάτες με πιστωτικές κάρτες, το εμπόριο ανθρωπίνων όντων, μέχρι και το ξέπλυμα χρημάτων, είναι πλέον απόλυτα αναγκαία η ανάληψη δράσης, όχι μόνο από τα κράτη μέλη, αλλά και από την Ευρωπαϊκή Κοινότητα.
<P>
Η καταπολέμηση του οργανωμένου εγκλήματος πρέπει να έχει απόλυτη προτεραιότητα, όπως επισημαίνουν και οι δύο εισηγητές. Αναμφίβολα, χρειαζόμαστε ένα συνδυασμό κατασταλτικών και προληπτικών μέτρων. Θα ήθελα, στο σημείο αυτό, να αναφερθώ σε τρία μόνο σημεία, τα οποία θεωρώ μείζονος σημασίας στον αγώνα κατά του εγκλήματος. Το πρώτο συνίσταται στο ότι υλοποιούμε, επιτέλους, τα μέτρα δράσης, το σχέδιο δράσης που έχει θέσει η Ευρωπαϊκή Κοινότητα. Ανακοινώθηκε, ότι οι εθνικές εχθρότητες παραμερίζονται, προς όφελος της ευρωπαϊκής συνεργασίας για την καταπολέμηση του εγκλήματος και ότι τα μέσα που διαθέτουμε, όπως η Ευρωπαϊκή Αστυνομία (Europol) και η Μονάδα Καταπολέμησης της Απάτης (UCLAF) θα λειτουργήσουν αποτελεσματικά.
<P>
Το δεύτερο σημείο αφορά στην ολοκλήρωση της δικαστικής συνεργασίας. Εδώ είμαστε στην αρχή: έχουμε δώσει μεν καλές οδηγίες, αλλά πρέπει να προχωρήσουμε στην εναρμόνιση των διατάξεων του ποινικού δικαίου, που αφορούν νέους τομείς εγκληματικής δραστηριότητας, όπως οι απάτες με πιστωτικές κάρτες, το ξέπλυμα χρημάτων, τα εγκλήματα κατά του περιβάλλοντος και η σύσταση συμμοριών.
<P>
Το τρίτο σημείο, του οποίου τη σημασία θα ήθελα να τονίσω, αφορά στην «εξαγωγή ασφάλειας» προς τις υποψήφιες προς ένταξη χώρες της Κεντρικής και Ανατολικής Ευρώπης. Οφείλουμε να μεριμνήσουμε, ώστε τα κράτη αυτά να υιοθετήσουν το εν λόγω πρόγραμμα για το συμφέρον της Ευρώπης, αλλά και το δικό τους. Ο αγώνας κατά του οργανωμένου εγκλήματος πρόκειται να εντατικοποιηθεί και να ολοκληρωθεί. Σε αυτό ακριβώς προσβλέπουν οι πολίτες της Ευρωπαϊκής Ένωσης και αυτό συνιστά απόλυτη αναγκαιότητα προς το συμφέρον της ασφάλειας στο σύνολο της Ευρωπαϊκής Ένωσης.

<SPEAKER ID=68 LANGUAGE="EN" NAME="Gallagher">
Κύριε Πρόεδρε, είμαι ιδιαίτερα ικανοποιημένος που η Ευρωπαϊκή Κεντρική Τράπεζα έχει αναλάβει τη σύσταση μιας Κεντρικής Υπηρεσίας για την ανάλυση παραχαράξεων των χαρτονομισμάτων. Τα σχετικά στατιστικά και τεχνικά δεδομένα θα αποθηκεύονται ως βάση δεδομένων στην οποία θα έχουν πλήρη πρόσβαση οι εθνικές κεντρικές τράπεζες. Μέχρι στιγμής δεν έχουν δοθεί πιο συγκεκριμένες λεπτομέρειες από την Ευρωπαϊκή Κεντρική Τράπεζα, αλλά είμαι σίγουρος ότι θα κοινοποιηθούν εις εύθετον χρόνον.
<P>
Χαιρετίζω το γεγονός ότι η Κεντρική Τράπεζα αναλαμβάνει αυτή την πρωτοβουλία σε ένα τόσο αρχικό στάδιο της εισαγωγής του νέου νομίσματος. Αυτό είναι σημαντικό επειδή θα έχουν τυπωθεί 13 δισεκατομμύρια χαρτονομίσματα ευρώ μέχρι τον Ιανουάριο του 2002, οπότε και θα κυκλοφορήσουν στα 11 κράτη μέλη, ο πληθυσμός των οποίων είναι περίπου 290 εκατομμύρια άνθρωποι. Είναι πολύ σημαντικό να συνεργαστεί στενά αυτή η Κεντρική Υπηρεσία για την ανάλυση παραχαράξεων όχι μόνο με τις εθνικές κεντρικές τράπεζες, αλλά και με τη Europol και τις εθνικές αστυνομικές δυνάμεις των 11 κρατών μελών που συμμετέχουν στο νέο καθεστώς του ενιαίου νομίσματος.
<P>
Η Συνθήκη του Αμστερνταμ δίνει περισσότερες αρμοδιότητες στη Europol στον τομέα της δικαστικής και αστυνομικής συνεργασίας και αυτή η Συνθήκη πρόκειται να επικυρωθεί σύντομα. Το Κοινοβούλιο πρέπει να εξασφαλίσει ότι θα διατεθούν οι οικονομικοί πόροι που απαιτούνται για τη λειτουργία της νέας Κεντρικής Υπηρεσίας για την ανάλυση παραχαράξεων, έτσι ώστε να αποτραπούν οι πιθανές παραχαράξεις των χαρτονομισμάτων του ευρώ.

<SPEAKER ID=69 LANGUAGE="NL" NAME="Vanhecke">
Κύριε Πρόεδρε, νομίζω ότι συμφωνούμε όλοι μας ότι η εγκληματικότητα πρέπει να καταπολεμάται αποτελεσματικά· οφείλω όμως να προσθέσω ότι δεν πρέπει να το παρατραβάμε με την αφέλειά μας ως προς την αποτελεσματικότητα διαφόρων μέτρων πρόληψης όπως αυτά που απαριθμήθηκαν στην παρούσα έκθεση. Είναι σκέτη αλήθεια ότι σε πολλές μεγάλες και μεσαίες πόλεις της Ευρώπης, υπάρχουν για παράδειγμα δρόμοι και γειτονιές όπου η αστυνομία δεν τολμά καν να επέμβει, όπου σχεδόν δεν υπάρχουν πια δημόσιες συγκοινωνίες και όπου οι λίγοι τίμιοι άνθρωποι που παρέμειναν εκεί επειδή δεν έχουν τα χρηματικά μέσα να μετακομίσουν, έχουν στην πράξη παραδοθεί στους νόμους της ζούγκλας. Με άλλα λόγια πρέπει να παραδεχθούμε ότι η έντιμη πολιτική της πρόληψης απέτυχε. Σε αυτές τις γειτονιές από καιρό δεν βρισκόμαστε πια «στο παρά πέντε» και πρέπει επιτέλους να υπάρξει σκληρή και μάλιστα κατασταλτική δράση για να αποκατασταθούν ο νόμος και η τάξη, εν ανάγκη ακόμη και manu militari , με στρατιωτικά μέσα. First things first λένε οι Αγγλοι. Ώραία η πρόληψη, αλλά μια πιο σκληρή στάση μου φαίνεται η πρώτη προτεραιότητα, σε αντίθεση με το πνεύμα που διέπει την έκθεση.
<P>
Λυπάμαι επίσης που το Κοινοβούλιο δεν θέλει ή δεν τολμά να εκφρασθεί ξεκάθαρα για την εγκληματικότητα των αλλοδαπών. Για αυτό το θέμα, γυρίζουν στη δεύτερη έκθεση γύρω από την καυτή σούπα. Κι όμως ξέρουμε όλοι ότι η προαναφερόμενη εγκληματικότητα στους δρόμους των μεγάλων αστικών κέντρων, είναι δυστυχώς κατά το 90 % έργο ξερριζωμένων ανθρώπων, ξερριζωμένων αλλοδαπών, συχνά της δεύτερης ή της τρίτης γενεάς. Αυτό το τεράστιο πρόβλημα δεν πρόκειται να λυθεί με το να το αγνοούμε ή με το να διαστρεβλώνουμε τις στατιστικές με πιο ελαστικές διαδικασίες πολιτογράφησης. Και ασφαλώς δεν πρόκειται να λυθεί το πρόβλημα με την παραχώρηση του δικαιώματος του εκλέγειν και του εκλέγεσθαι, όπως έχει η έκθεση το θράσος να προτείνει - προς μεγάλη έκπληξη όλων, υποθέτω. Η μοναδική βραχυπρόθεσμη λύση είναι μια τολμηρή πολιτική που θέτει τους ενδιαφερομένους μπροστά στην επιλογή: είτε να ενσωματωθούν στην κοινωνία μας, σεβόμενοι τους νόμους και τα ήθη του πολιτισμού μας, είτε να διαλέξουν την υποστηριζόμενη και συνοδευόμενη επιστροφή στον δικό τους πολιτισμό, ώστε να πάψουν πια να είναι ξερριζωμένοι. Το να χαρακτηρίζουν μια τέτοια λύση ως ταμπού δεν σημαίνει ότι δεν αποτελεί ανθρώπινη και σωστή λύση.

<SPEAKER ID=70 NAME="Schmid">
Κύριε Πρόεδρε, χαίρομαι που μου δίνεται η ευκαιρία να προβώ σε μερικές ακόμα παρατηρήσεις, όσον αφορά το πρόβλημα της πρόληψης του οργανωμένου εγκλήματος. Η καταπολέμηση του εγκλήματος συνίσταται τόσο στην καταστολή, όσο και στην πρόληψη. Αυτό ισχύει και για το οργανωμένο έγκλημα. Πρέπει όμως να διασαφηνίσουμε, ότι η κλασική θεώρηση περί πρόληψης δεν έχει εφαρμογή στον τομέα αυτό. Για να γίνω σαφέστερος: η συνήθης άποψη ότι με την καταπολέμηση της φτώχειας και της ανεργίας δίνεται ένα σοβαρό πλήγμα στο οργανωμένο έγκλημα, επί του προκειμένου δεν ισχύει. Οι άνθρωποι του οργανωμένου εγκλήματος, κατά κανόνα, κάθε άλλο παρά φτωχοί είναι!
<P>
Αναφορικά με τον τομέα της τεχνικής πρόληψης υπάρχουν όμως δυνατότητες, δηλαδή όσον αφορά στα μέτρα για αποτροπή αξιόποινων πράξεων με χρήση της τεχνολογίας. Αναφέρομαι σε μέτρα κατά της κλοπής αυτοκινήτων μέσω της χρήσης ηλεκτρονικού συστήματος μη-εκκίνησης (immobilizer), στα μέτρα κατά της απάτης με πιστωτικές κάρτες μέσω της αύξησης της ασφάλειας αυτού του μέσου πληρωμής, ορθότερους κανόνες που θα διέπουν ορισμένους τομείς της επονομαζόμενης εγκληματικότητας υψηλής τεχνολογίας και πιο αποτελεσματικά μέτρα στον τομέα της απάτης αναφορικά με την κοινωνική ασφάλιση, μέσω της διασταύρωσης στοιχείων, απάτη που απαντάται σε έκταση σχεδόν εξίσου μεγάλη με αυτή στις ΗΠΑ.
<P>
Ένας άλλος τομέας είναι αυτός του «στεγνώματος» των αγορών. Το οργανωμένο έγκλημα συνδέεται ποικιλοτρόπως με την παροχή παράνομων υπηρεσιών και εμπορευμάτων. Δεν μπορούμε όμως να δώσουμε λύση σε όλες τις περιπτώσεις. Επί παραδείγματι, υπάρχουν σοβαροί λόγοι που συνηγορούν στη μη νομιμοποίηση των ναρκωτικών. Δεν υφίσταται όμως κανένας λόγος, που να συνηγορεί στην εμμονή του κράτους να θεωρεί τα τυχερά παίγνια, μονοπώλιό του. Δεν υφίσταται επίσης κανένας λόγος που να αιτιολογεί την ώθηση του θεσμού της πορνείας, που εδώ και αιώνες, προφανώς, θεωρείται κοινωνικά απαραίτητος - όπως και να το εκτιμήσουμε αυτό - στη γκρίζα ζώνη της ημιπαρανομίας, με αποτέλεσμα να αποτελεί και αυτός πεδίο άσκησης παράνομων δραστηριοτήτων από το οργανωμένο έγκλημα.

<SPEAKER ID=71 NAME="Pomιs Ruiz">
Κύριε Πρόεδρε, θα ήθελα να μιλήσω εν συντομία σχετικά με το τμήμα που αναφέρεται στο ευρώ. Και θέλω να παρέμβω ιδιαίτερα σχετικά με αυτό γιατί δεν μου αρέσει η συζήτηση.
<P>
Το ευρώ χρειάζεται εμπιστοσύνη. Και ίσως αυτή η συζήτηση, με τόσες παρεμβάσεις σχετικά με τους κινδύνους που μπορεί να υφίστανται σχετικά με την παραχάραξη ακόμη και των μεταλλικών νομισμάτων, κάτι που ειλικρινά είναι πολύ δύσκολο, δεν είναι θετική. Πιστεύω πως πρέπει να αρχίσουμε λέγοντας πως η Κεντρική Ευρωπαϊκή Τράπεζα είναι ο εγγυητής για την έκδοση τραπεζογραμματίων και μεταλλικών νομισμάτων, και πως η Interpol και η Europol και οι αστυνομικές αρχές των κρατών μελών καθώς και τα κράτη μέλη διαθέτουν σήμερα ποινικά και αστυνομικά μέσα για την αντιμετώπιση της απάτης και των παραχαράξεων. Επομένως, έχετε εμπιστοσύνη.
<P>
Ο δικός μας ρόλος δεν είναι να κρούομε τον κώδωνα του κινδύνου και να πιστεύουμε πως η άφιξη του ευρώ θα είναι αυτή η ευκαιρία που περιμένουν οι διεθνείς μαφίες για να εξαπατήσουν. Ο ρόλος μας σε αυτό το Σώμα είναι να υποστηρίξουμε και να διευκολύνουμε το καθήκον της Επιτροπής και της Κεντρικής Ευρωπαϊκής Τράπεζας, προσπαθώντας για παράδειγμα να διαθέτει η Europol αρμοδιότητες ώστε να συντονίζει τον αγώνα όλων των εθνικών αστυνομικών αρχών, της Interpol. Και πρέπει να υποστηρίξουμε την Επιτροπή όταν θα έχει συγκεκριμενοποιήσει περισσότερο τις προτάσεις της και θα έχει επιστρέψει σε αυτό το Κοινοβούλιο. Πιστεύω πως οι πολίτες πρέπει να γνωρίζουν πως όλοι γνωρίζουμε τους κινδύνους παραχάραξης που ενδεχομένως να υπάρχουν, αλλά πως σε αυτήν την περίπτωση θα υπάρχουν οι αστυνομικές αρχές δεκαπέντε κρατών μελών, και επιπλέον η Interpol και η Europol που θα αγωνίζονται. Και πως αυτό που πρέπει να κάνουμε είναι, όπως λέγεται στην έκθεση, να διευκολύνουμε να υπάρχει από νομικής απόψεως μια καλή τυποποίηση των αδικημάτων.
<P>
Το ευρώ χρειάζεται την εμπιστοσύνη μας και εμείς είμαστε εδώ για να την παρέχουμε. Και ευτυχώς η οικονομική ύφεση δεν εξαρτάται μόνο από εμάς αλλά από πολλούς περισσότερους.

<SPEAKER ID=72 NAME="Liikanen">
Αξιότιμε κύριε Πρόεδρε, η Επιτροπή είναι πολύ ικανοποιημένη με την έκθεση της κυρίας Cederschiφld, η οποία πραγματεύεται τα μέτρα τα οποία θα αποτρέψουν σε μεγάλο βαθμό την εδραίωση του οργανωμένου εγκλήματος στην κοινωνία. Επιβάλλεται να ασχοληθούμε με την ουσία του προβλήματος και να δημιουργήσουμε μια στρατηγική πρόληψης στην οποία θα συμμετάσχουν όλες οι σχετικές πλευρές της Κοινότητας σε εθνικό και τοπικό επίπεδο. Η καταπολέμηση του εγκλήματος μπορεί να τελεσφορήσει μόνο εάν χρησιμοποιηθούν όλα τα μέσα του κράτους δικαίου στον τομέα της πρόληψης. Η εισηγήτρια της έκθεσης αιτιολογημένα τονίζει την ανάγκη υποστήριξης της κοινής δράσης των πολιτών εναντίον του οργανωμένου εγκλήματος σε ένα κράτος δικαίου.
<P>
Όσον αφορά το ξέπλυμα χρήματος, η Επιτροπή έχει χρησιμοποιήσει τη νομοθεσία του πρώτου πυλώνα για να εμποδίσει τη διοχέτευση στην αγορά των εσόδων από το εμπόριο ναρκωτικών μέσω της διαδικασίας ξεπλύματος χρημάτων. Από τις αρχές του 1999, η σχετική οδηγία θα επεκταθεί για να καλύψει και τις άλλες ύποπτες εμπορικές συναλλαγές, εκτός από το λαθρεμπόριο ναρκωτικών. Ως προς τον τομέα των τηλεπικοινωνιών, η Επιτροπή εξέδωσε μία ανακοίνωση τον Μάιο του 1998 σχετικά με την προστασία των ανηλίκων και της ανθρώπινης αξιοπρέπειας, στον τομέα των οπτικοακουστικών μέσων και τις υπηρεσίες πληροφορικής. Το εν λόγω παράδειγμα δεικνύει σαφώς ότι η καταπολέμηση της εγκληματικότητας δεν μπορεί να επιτευχθεί αποκλειστικά με την εφαρμογή της εθνικής νομοθεσίας, αλλά απαιτείται η λήψη μέτρων σε επίπεδο Ένωσης. Όπως γνωρίζουν και τα μέλη του Κοινοβουλίου, η Επιτροπή έχει ξεκινήσει πολλά σχέδια στα πλαίσια του προγράμματος Falcone, σε συνεργασία με τα κράτη μέλη και με μη κυβερνητικές οργανώσεις.
<P>
Η εισηγήτρια της έκθεσης τονίζει ιδιαίτερα την ανάγκη να ενισχυθεί η πολιτική για την απασχόληση και την υγεία, η κοινωνική πολιτική καθώς και η πολιτική για την οικογένεια, προκειμένου να βελτιωθεί η ασφάλεια στο άμεσο περιβάλλον διαβίωσης των πολιτών. Η Επιτροπή υποστηρίζει πλήρως αυτούς τους στόχους. Το ίδιο ισχύει επίσης και για το θέμα της στήριξης των υπηρεσιών που είναι κοντά στον πολίτη. Το θέμα έχει θιγεί στην ανακοίνωση σχετικά με την πολιτική για τις πόλεις, η οποία θα παρουσιαστεί στο Ευρωπαϊκό forum για τις πόλεις, το οποίο θα διεξαχθεί στη Βιέννη στα τέλη Νοεμβρίου. Η εγκληματικότητα στις μεγαλουπόλεις συνιστά ουσιαστικό πρόβλημα, επειδή δημιουργεί τη βάση του οργανωμένου εγκλήματος, το οποίο απειλεί την τάξη στις κοινωνίες μας σε διασυνοριακό επίπεδο.
<P>
Η Επιτροπή έχει ως συγκεκριμένο στόχο, τη δημιουργία ενός χώρου σε όλη την επικράτεια της Ένωσης, στον οποίο θα επικρατεί η ελευθερία, η ασφάλεια και η δικαιοσύνη. Η επικύρωση της Συνθήκης του Αμστερνταμ, θα δώσει τη δυνατότητα περαιτέρω προσέγγισης αυτού του στόχου. Οι ηγέτες των κρατών και των κυβερνήσεων έχουν ήδη συμφωνήσει να συναντηθούν τον Οκτώβριο του 1999 στο Tampere της Φινλανδίας προκειμένου να συζητήσουν τους πρωταρχικούς στόχους και τις προθεσμίες ως προς αυτόν τον σημαντικό τομέα. Η έκθεση της ευρωβουλευτού κυρίας Charlotte Cederschiφld συνιστά εν μέρει τη διαρθρωτική βάση της μελλοντικής δράσης της Επιτροπής.
<P>
Θα ήθελα να συνεχίσω με την έκθεση του δόκτορα κύριου Schmid. Εκ μέρους της Επιτροπής, θα ήθελα να συγχαρώ τον εισηγητή κύριο Gerhard Schmid, ο οποίος καταδεικνύει με σαφήνεια τη σχέση της έκθεσής του με την πρόταση της Επιτροπής που αφορά την απάτη και την πλαστογραφία στα μη μετρητά μέσα πληρωμής, και ιδιαίτερα την απάτη και την παραχάραξη σε σχέση με το ευρώ. Ο αριθμός των περιπτώσεων απάτης που σχετίζεται με μη μετρητά μέσα πληρωμής αυξάνεται ραγδαία. Τα αδικήματα που αφορούν τις πιστωτικές κάρτες προκαλούν απώλειες περίπου 2, 7 δισ. Ecu ετησίως. Παράλληλα οι δικαστικές αρχές των κρατών μελών αναγκάζονται να καταπολεμούν αυτά τα αδικήματα με τη μισή δύναμή τους, για τον απλούστατο λόγο ότι δεν υπάρχουν νόμοι που να καλύπτουν αυτά τα αδικήματα.Η πρόταση της Επιτροπής στοχεύει στη διόρθωση της κατάστασης, προτείνει λοιπόν την ανάληψη κοινής δράσης, ώστε να διασφαλισθεί ότι οι απάτες που αφορούν όλα τα μη μετρητά μέσα πληρωμής θα συνιστούν αξιόποινες πράξεις σε όλα τα κράτη μέλη της ΕΕ.
<P>
Ο κύριος Schmid στην έκθεσή του θεωρεί ότι οι διατάξεις που αφορούν το ξέπλυμα χρημάτων και την αμοιβαία αρωγή δεν θα πρέπει να συμπεριληφθούν σε αυτή την πρόταση. Ο κύριος Schmid είναι της άποψης ότι μόνο οι οριζόντιες διατάξεις, οι οποίες θα καλύπτουν όλες τις μορφές των σχετικών αδικημάτων, θα επιφέρουν ικανοποιητικά αποτελέσματα σε αυτόν τον σημαντικό τομέα. Η Επιτροπή συγκατατίθεται σε αυτό, αλλά καθώς δυστυχώς δεν έχουν ακόμα θεσπισθεί παρόμοιες διατάξεις, η θέσπισή τους καθίσταται αναγκαία στα πλαίσια της ανάληψης κοινής δράσης. Η Επιτροπή εξετάζει προσεκτικά όλες τις προτάσεις για τη λήψη μέτρων, τις οποίες προτείνει ο κύριος Schmid και άλλοι σχετικοί φορείς, και θα τις λάβει υπ' όψιν της κατά τον σχεδιασμό των μελλοντικών δράσεων.
<P>
Το άλλο θέμα της έκθεσης του κυρίου Schmid είναι η προστασία του ευρώ από την παραχάραξη. Το θέμα είναι σημαντικό και κατεπείγον. Αναμένουμε ότι το ευρώ θα αναδειχτεί σε διεθνή μονάδα εμπορικών συναλλαγών. Κατά συνέπεια, ενδέχεται να αποτελέσει αντικείμενο του διεθνούς οργανωμένου εγκλήματος. Ως εκ τούτου, η Επιτροπή θεωρεί ότι πριν την έναρξη της κυκλοφορίας του ευρώ θα πρέπει να δημιουργηθεί ένα αποτελεσματικό σύστημα το οποίο θα αποτρέπει την παραχάραξή του. Το Συμβούλιο Ecofin τόνισε από την πλευρά του, ότι πριν από την καθιέρωση του νέου νομίσματος, θα πρέπει να δημιουργηθεί ένας αποτελεσματικός μηχανισμός προστασίας του. Το Συμβούλιο Ecofin έδωσε επίσης έμφαση στον ρόλο της Europol κατά την πραγμάτευση του θέματος και προέτρεψε την Επιτροπή να συνεχίσει τις προσπάθειές της για την υλοποίηση αυτής της πρωτοβουλίας.
<P>
Η ανακοίνωση της Επιτροπής η οποία εκδόθηκε τον Ιούλιο καθορίζει τους πρωταρχικούς - σύμφωνα με την άποψή της - στόχους για την προστασία του ευρώ. Στο εν λόγω θέμα θα πρέπει να επικεντρωθούμε στα εξής ζητήματα: την κατάρτιση, την ενημέρωση, τα συστήματα πληροφόρησης και τις βάσεις δεδομένων, τη συνεργασία και την αμοιβαία αρωγή κατά τη διεξαγωγή ερευνών, καθώς και στον ορισμό της παραχάραξης ως αξιόποινης πράξης και την καθιέρωση παραδειγματικής τιμωρίας. Η Επιτροπή θεωρεί πως όλα τα αρμόδια με το θέμα όργανα, έχουν τα δικά τους καθήκοντα: η Ευρωπαϊκή Κεντρική Τράπεζα, η Europol, η Επιτροπή - ιδιαίτερα ως φορέας νομοθετικών πρωτοβουλιών - τα κράτη μέλη, οι εθνικές κεντρικές τράπεζες, οι αστυνομικές αρχές καθώς και τα δικαστήρια.
<P>
Ολοκληρώνοντας, θα ήθελα να αναφερθώ στη Europol. Έχουν διεξαχθεί πολλές συζητήσεις για την κατανομή αρμοδιοτήτων μεταξύ της Europol, της Ευρωπαϊκής Κεντρικής Τράπεζας και της Επιτροπής. Όλα τα παραπάνω όργανα θα έχουν τα δικά τους καθήκοντα στο μελλοντικό σύστημα. Η μοναδική αρχή που διέπει τη λήψη των αποφάσεων είναι η αποτελεσματικότητα στην προστασία του ευρώ. Όπως γνωρίζουμε, η συμφωνία για τη Europol επιτεύχθηκε δύσκολα έπειτα από συμβιβασμούς, οι οποίοι αφορούσαν το λεπτό θέμα της συνεργασίας σε ποινικά ζητήματα και εγκληματικές πράξεις, για την καταπολέμηση της διεθνούς εγκληματικότητας, ζήτημα το οποίο θεωρείται άμεσα συνδεδεμένο με το δικαίωμα αυτοδιάθεσης ενός έθνους. Όμως, η προστασία του ευρώ είναι ευθύνη τόσο της Κοινότητας όσο και των κρατών μελών. Ως εκ τούτου, είναι αναγκαία η δημιουργία ενός λειτουργικού νομοθετικού πλαισίου, το οποίο ενδεχομένως να διευρυνθεί και εκτός της συμφωνίας για τη Europol. Μέχρι τότε, η Europol θα πρέπει να διαθέτει τη δικαιοδοσία - εντός του πλαισίου των σημερινών αρμοδιοτήτων της - της ανάληψης δράσης για την πρόληψη της παραχάραξης του ευρώ.
<P>
Επιθυμώ να ευχαριστήσω για μία ακόμη φορά, τους εισηγητές για το εμπεριστατωμένο έργο τους.

<SPEAKER ID=73 NAME="Πρόεδρος">
Σας ευχαριστώ κύριε Επίτροπε.
<P>
Η συζήτηση έληξε.
<P>
Η ψηφοφορία θα διεξαχθεί αύριο στις 12.00.

<CHAPTER ID=6>
Ασφαλέστερη χρήση του Internet
<SPEAKER ID=74 NAME="Πρόεδρος">
Η ημερήσια διάταξη προβλέπει τη σύσταση για δεύτερη ανάγνωση (Α4-0377/98), εξ ονόματος της Επιτροπής Πολιτικών Ελευθεριών και Εσωτερικών Υποθέσεων, σχετικά με την κοινή θέση που καθόρισε το Συμβούλιο για την έκδοση απόφασης του Ευρωπαϊκού Κοινοβουλίου και του Συμβουλίου για ένα πολυετές κοινοτικό πρόγραμμα δράσης για την προώθηση της ασφαλέστερης χρήσης του Internet μέσω του αγώνα κατά των πληροφοριών παράνομου ή επιβλαβούς περιεχομένου που μεταδίδονται μέσω των παγκόσμιων δικτύων (εισηγητής: ο κ. Schmid).

<SPEAKER ID=75 NAME="Schmid">
Κύριε Πρόεδρε, κυρίες και κύριοι συνάδελφοι, υπάρχει ένα ρητό που λέει ότι «η γνώση είναι δύναμη». Εαν αυτό όντως ισχύει, τότε βιώνουμε μία μετατόπιση δύναμης, από τους λίγους που είχαν κάπως μονοπωλήσει το Internet, σε μία πληθώρα ανθρώπων, που απέκτησαν πρόσβαση με τρόπο που παλαιότερα δεν θα μπορούσαν. Το Internet είναι μία πολύ μεγάλη ευκαιρία. Γνωρίζουμε όμως, ότι εμπεριέχει κινδύνους. Στο Internet μπορεί κανείς να βρει και θέματα με περιεχόμενο είτε ανεπιθύμητο, είτε κολάσιμο. Ήταν λοιπόν σωστή η κίνηση της Επιτροπής να προτείνει ένα πρόγραμμα, το οποίο θα ασχολείται με την αντιμετώπιση του προβλήματος.
<P>
Στην πρώτη ανάγνωση, συμφωνήσαμε ως προς τα κύρια σημεία αυτού του προγράμματος. Προτάθηκαν όμως και τροπολογίες, οι περισσότερες από τις οποίες έγιναν αποδεκτές, όχι όμως όλες. Η επιτροπή μας, ως εκ τούτου, θεωρεί σωστές μερικές από τις τροπολογίες της πρώτης ανάγνωσης. Κατά βάση, μπορούμε να χωρίσουμε τις εν λόγω τροπολογίες σε δύο ομάδες. Η μεν πρώτη απευθύνεται στην Επιτροπή και αναφέρεται στην ολοκλήρωση του προγράμματος ή σε πράγματα που δεν είναι απαραίτητο να καταγραφούν ως δίκαιο, αλλά που η Επιτροπή οφείλει να μεριμνήσει για την πραγματοποίησή τους. Εν πρώτοις, αναφερόμαστε στην ανάληψη δράσης, ώστε να αποτραπεί η χρήση του Internet για εμπορία γυναικών και παιδιών. Κατά δεύτερον, κυρίως θέλουμε να εκπονηθούν μελέτες προπαρασκευαστικού τύπου, οι οποίες θα εξυπηρετήσουν στο να καταστήσουν σαφές σε όλους τους εμπλεκόμενους, με τι είδους αναγκαιότητες έχουμε να κάνουμε στον τομέα της εναρμόνισης. Πρόκειται λοιπόν για κάτι σημαντικό, καθώς οποιαδήποτε ποινική δίωξη, όπως για παράδειγμα σε σχέση με την παιδική πορνογραφία, ουσιαστικά είναι καταδικασμένη να αποτύχει, εφόσον το όριο ηλικίας για την προστασία των παιδιών δεν είναι κοινό και εφόσον υπάρχει η δυνατότητα να χρησιμοποιήσει κανείς ανώνυμα έναν εξυπηρετητή ή να στείλει ανώνυμα ένα μήνυμα μέσω ηλεκτρονικού ταχυδρομείου.
<P>
Σε περίπτωση που η Επιτροπή, κατά τη διάρκεια αυτής της συζήτησης, δώσει μία ικανοποιητική εξήγηση, αναφορικά με το θέμα της εκτέλεσης, τότε, με τη σύμφωνη γνώμη της αρμόδιας επιτροπής, μπορώ να αποσύρω τις τροπολογίες 1, 2 και 6. Αυτό θα εξαρτηθεί από όσα θα μας πει τώρα ο κ. Liikanen.
<P>
Ως εκ τούτου, ζητώ κ. Πρόεδρε, να λάβω το λόγο στο τέλος, για να τοποθετηθώ συντόμως επί του θέματος.
<P>
Η άλλη ομάδα τροπολογιών απευθύνεται στο Συμβούλιο. Με την αυστριακή Προεδρία κατέστη δυνατό να εξευρεθούν συμβιβαστικές διατυπώσεις, τις οποίες τόσο το Συμβούλιο, όσο κι εμείς αποδεχόμαστε. Πρόκειται για την ιδέα ύπαρξης σήματος ποιότητας για όσους παρόχους υπηρεσιών Internet συμμορφώνονται προς ένα κώδικα καλής συμπεριφοράς, στον οποίο θα συμφωνήσει ο ίδιος ο κλάδος (αυτορρύθμιση). Αυτό θα διευκόλυνε, για παράδειγμα, τους γονείς στην επιλογή παρόχου υπηρεσιών Internet. Παράκλησή μας ήταν, για τις δράσεις ευαισθητοποίησης να χρησιμοποιηθεί όσο λιγότερο έντυπο ενημερωτικό υλικό γίνεται και αντί αυτού να επιλεγεί, όπως άλλωστε είναι δυνατό, η φθηνότερη ηλεκτρονική πληροφόρηση.
<P>
Όπως ήδη ακούσατε, επιτεύχθηκε συμβιβασμός με το Συμβούλιο. Αυτό σημαίνει, ότι οι τροπολογίες 3, 4 και 5 αποσύρθηκαν προς όφελος των τροπολογιών 8, 9 και 10, οι οποίες σύμφωνα με τον Κανονισμό, υποβλήθηκαν ως συμβιβαστικές προτάσεις. Υπάρχουν και άλλες τροπολογίες, τις οποίες απορρίπτω χωρίς καμία εξαίρεση, καθώς εαν τις αποδεχόμασταν, θα οδηγούμασταν σε διαδικασία διαμεσολάβησης. Όπως έχουμε χειρισθεί το ζήτημα μέχρι σήμερα, δηλαδή να καταλήγουμε σε συμφωνία με την Επιτροπή και το Συμβούλιο, αποφεύγουμε τη διαδικασία διαμεσολάβησης και εξοικονομούμε χρονικό διάστημα τριών περίπου μηνών. Για τους λόγους που μόλις ανέφερα, είμαι της γνώμης να μην κάνουμε αποδεκτές τις άλλες τροπολογίες μετά από τη δωδέκατη. Η σημασία και η ποιότητα των προτάσεων αυτών δεν είναι ικανή να δημιουργήσει σοβαρά προβλήματα ή ελλείψεις στο πρόγραμμα, σε περίπτωση που αυτές δεν γίνουν αποδεκτές.

<SPEAKER ID=76 LANGUAGE="DA" NAME="Iversen">
Χαίρομαι για την τόσο μεγάλη πρόοδο που σημειώσαμε όσον αφορά το εν λόγω σχέδιο δράσης και θα ήθελα να συγχαρώ τον εισηγητή για την εξαιρετική του έκθεση. Το Internet είναι βέβαια πάνω απ' όλα μια φανταστική ανακάλυψη που καταργεί τα σύνορα και ανοίγει καινούργιους ορίζοντες σε βαθμό που κανείς μας δεν θα είχε αρκετή φαντασία να οραματιστεί ούτε καν δέκα χρόνια πρωτύτερα. Είναι λοιπόν μια μικρή επανάσταση το Internet, η οποία μας καθιστά ικανούς να επικοινωνούμε με ανθρώπους σε όλη την υφήλιο. Ωστόσο η πολύ άναρχη οργάνωση του Internet σημαίνει επίσης ότι κακοποιά και εγκληματικά άτομα αποκτούν μεγαλύτερη ευκολία στη διακίνηση παράνομων φωτογραφιών και κειμένων, όπως για παράδειγμα παιδικής πορνογραφίας ή ενθάρρυνσης του ρατσισμού. Είναι πολύ δύσκολο να τα πατάξουμε. Αυτό το γνωρίζουμε όλοι μας. Χαίρομαι που μπορούμε να δρομολογήσουμε το ευρωπαϊκό πρόγραμμα δράσης με το οποίο θα επιχειρήσουμε να προλάβουμε τη διάδοση παράνομου υλικού. Οι χρήστες του Internet πρέπει να έχουν πλήρη έλεγχο και δυνατότητα να διαχωρίζουν αυτόματα αυτού του είδους το υλικό, και γι' αυτόν τον λόγο πρέπει να υπάρχει πλήρης διαφάνεια.
<P>
Είναι ωστόσο πολύ σημαντικό να κάνουμε έναν διαχωρισμό μεταξύ όσων είναι παράνομα και όσων είναι προκλητικά ή ηθικώς προσβλητικά. Ποιος είναι αυτός που θα αποφασίσει τι είναι προσβλητικό, και τίνος η ηθική είναι η καλύτερη; Το ωραίο με το Internet είναι ακριβώς ότι δεν υπάρχει κεντρική λογοκρισία. Γι' αυτό κατά την άποψη των Δανών Σοσιαλδημοκρατών δεν πρέπει να καθιερωθεί σήμα ποιότητας που θα εκδίδεται από την Επιτροπή. Η Ευρωπαϊκή Επιτροπή δεν πρέπει να έχει την αρμοδιότητα να αποφασίζει τι είναι σωστό από ηθική άποψη. Ούτε και πρέπει να εναρμονίσουμε την ποινική νομοθεσία των κρατών μελών, αλλά αντιθέτως να εργαστούμε και να συνεργαστούμε στην καταπολέμηση της παιδικής πορνογραφίας, για να αναφέρω ένα παράδειγμα. Είναι παράνομη σε όλα τα κράτη μέλη και μπορούμε όλοι μας να συμφωνήσουμε ότι η παιδική πορνογραφία σαφέστατα προσβάλλει τα δικαιώματα των παιδιών. Οπότε ας δρομολογήσουμε το ταχύτερο δυνατόν μια κοινή δράση για την καταπολέμηση της παιδικής πορνογραφίας και ας διευρύνουμε την αρμοδιότητα της Europol, ώστε να καταστούμε ικανοί να καταπολεμήσουμε το διεθνές δίκτυο προώθησης, πώλησης και διακίνησης παιδικού πορνογραφικού υλικού.

<SPEAKER ID=77 LANGUAGE="SV" NAME="Cederschiφld">
Κύριε Πρόεδρε, το Internet ήταν σχεδόν άγνωστο πριν δύο μόνο χρόνια. Σήμερα είναι μία καθημερινή βοήθεια για τον κάθε έναν, σχεδόν, από εμάς. Με το Internet μπορεί κανείς να δεί τις ειδήσεις και να είναι ενήμερος σχεδόν οπουδήποτε και αν βρίσκεται στον κόσμο. Πιστεύω ότι αυτό είναι μία απειλή για τις δικτατορίες και προστατεύει τις δημοκρατίες. Πολλοί από εμάς είχαμε δεί το on line του Σεράγεβο, που ήταν η μοναδική επικοινωνία με το Σεράγεβο για ένα ορισμένο χρονικό διάστημα. Πιστέυω ότι, ακόμη και αν ακούγεται υπερβολικό, το Internet θα καταλάβει στα βιβλία της ιστορίας παρόμοια θέση με αυτήν του τυπογραφείου του Γκούτενμπεργκ.
<P>
Όσον αφορά τις συγκεκριμένες προτάσεις, θέλω να προσφέρω τη στήριξή μου στις γραμμές άμεσης επικοινωνίας που αφορούν πληροφορίες για παράνομο υλικό στο Internet. Θέλω να τονίσω ιδιαίτερα την πρόταση για την αυτορρύθμιση των παρόχων του Internet. Σε συνάρτηση μ' αυτό έχω προτείνει το σήμα ποιότητος για όσους πληρούν τους όρους του κώδικα συμπεριφοράς του κλάδου. Ελπίζω ότι και η Επιτροπή θέλει να δώσει τη στήριξή της σ' αυτό. Υπήρχαν κάποιοι δισταγμοί στην αρχή, αλλά, έπειτα από μία ανταλλαγή επιχειρημάτων, έχω την αίσθηση ότι τόσο η Επιτροπή όσο και το Συμβούλιο παρέχουν τη στήριξή τους σ' αυτό. Ελπίζω ότι θα συμφωνήσουμε σ' αυτό το σημείο, διότι πιστεύω ότι η αποτελεσματική αυτορρύθμιση είναι όντως ο καλύτερος τρόπος να επιτευχθεί ένα βιώσιμο αποτέλεσμα, καθώς πρόκειται για μία διεθνή δραστηριότητα. Ακόμη κι αν πάντοτε πρέπει να διατηρείται και να προστατεύεται η προσωπική ακεραιότητα και πάντοτε να καταπολεμάται η κυκλοφορία παράνομου και βλαβερού υλικού, μ' αυτόν ακριβώς τον τρόπο μπορεί να υπάρξει αποτέλεσμα.
<P>
Θέλω να συγχαρώ τον εισηγητή, κ. Schmid, διότι θεωρώ ότι έκανε μία πολύ καλή δουλειά και χάρηκα για τη συνεργασία μαζί του. Θέλω να τον επαινέσω για το αξιέπαινο αποτέλεσμά του.

<SPEAKER ID=78 LANGUAGE="SV" NAME="Thors">
Κύριε Πρόεδρε, κατ' αρχάς, είναι κρίμα που δεν παρευρίσκεται το Συμβούλιο Υπουργών για να ακούσει ότι εκφράζω τη λύπη μου για το ότι το Συμβούλιο δεν ήταν έτοιμο να εγκρίνει τις προτάσεις για τη συνεργασία σε θέματα δικαίου. Αντ' αυτού καλώ την Επιτροπή να συνεχίσει σ' αυτόν τον τομέα και να εκμεταλλευτεί πλήρως τις δυνατότητες που παρέχει η Συνθήκη του Αμστερνταμ.
<P>
Δεύτερον, έχω μεγάλες προσδοκίες όσον αφορά το ερευνητικό πρόγραμμα, το πέμπτο πρόγραμμα πλαίσιο για την έρευνα, που συζητήσαμε. Πιστεύω ότι εδώ θα διαμορφωθούν πολλές προτάσεις που είναι πολύ σημαντικές όσον αφορά το να έχουμε μία ασφαλέστερη χρήση του Internet, για να έχουν οι άνθρωποι εμπιστοσύνη σ' αυτό και για να αποκτήσουμε μηχανισμούς που προστατεύουν επίσης τα πνευματικά δικαιώματα. Πιστεύω ότι είναι σημαντικό να υπάρχει συντονισμός μεταξύ αυτού του σχεδίου δράσης και των άλλων μέτρων τα οποία υπολογίζουμε ότι θα υπάρξουν.
<P>
Έχουμε ένα δισδιάστατο πρόβλημα: από τη μία πρέπει να προστατεύεται το ατόμο, ώστε να μην φοβάται να χρησιμοποιήσει το Internet, να μην φοβάται να πληρώνει λογαριασμούς και να στέλνει μηνύματα, ενώ, από την άλλη υπάρχει η ανάγκη παρέμβασης από πλευράς της κοινωνίας. Θεωρώ, ότι θα πρέπει τώρα να διασφαλίσουμε πρωτίστως τις δυνατότητες του ατόμου να εμπιστεύεται το Internet, δηλαδή να διασφαλιστεί η κατ' αυτήν την έννοια προστασία του ατόμου. Πολλά έπρεπε να είχε κάνει η Επιτροπή για να καταργήσει τα εμπόδια όσον αφορά την κρυπτογράφηση. Έχουμε ένα κράτος μέλος που δεν επιτρέπει την ελεύθερη πώληση και χρήση των υπηρεσιών κρυπτογράφησης και έχουμε τις ΗΠΑ που δημιουργούν επίσης κωλύμματα στο εμπόριο. Η στάση της Επιτροπής σ' ό, τι αφορά την ασφαλή χρήση του Internet είναι ιδιαίτερα σημαντική.

<SPEAKER ID=79 LANGUAGE="FR" NAME="Dupuis">
Κύριε Πρόεδρε, κύριε Επίτροπε, αγαπητοί συνάδελφοι, το φαινόμενο δεν μας προξενεί έκπληξη. Βλέπουμε να επεκτείνεται μια μεγάλη εφεύρεση όπως το Internet. Το κοινό του πολλαπλασιάζεται όπως πολλαπλασιάζονται επίσης και οι απόπειρες ελέγχου και λογοκρισίας αυτής της μεγαλοφυούς εφεύρεσης. Και ο κ. Schmid, ο εισηγητής μας, γίνεται φερέφωνό τους.
<P>
Η Ομάδα μου, επομένως, θα εκφράσει την αντίθεσή της στην έκθεση αυτή, διότι δεν μπορούμε να αντιμετωπίσουμε αυτά τα προβλήματα επικαλούμενοι την υπεράσπιση κάποιων κατηγοριών ανθρώπων που είναι ιδιαίτερα εκτεθειμένοι - έγινε λόγος για τα θύματα των παιδεραστών, για τα θύματα των ναρκωτικών. Γνωρίζουμε πολύ καλά ότι το πρόβλημα των ναρκωτικών αντιμετωπίζεται δίνοντας ξανά στο κράτος τη δυνατότητα να υιοθετεί κανονιστικά, νομοθετικά μέτρα για το φαινόμενο αυτό. Γνωρίζουμε πολύ καλά επίσης ότι τα κυκλώματα παιδεραστών - τα ίδια κυκλώματα που δεν τα διώκουν οι δικαστικές αρχές πολλών χωρών, αρχής γενομένης από τις δικαστικές αρχές του Βελγίου - δεν δουλεύουν μέσω Internet, και επιτιθέμεθα σε κάτι που δεν έχει καμία σχέση ή έχει ελάχιστη σχέση με αυτά τα εγκληματικά φαινόμενα. Πιστεύω επομένως ότι πρέπει να κοιτάμε τα προβλήματα κατά πρόσωπο και να αρχίσουμε να αντιμετωπίζουμε τα πραγματικά προβλήματα.

<SPEAKER ID=80 LANGUAGE="EN" NAME="Ford">
Κύριε Πρόεδρε, παλιότερα διετέλεσα πρόεδρος της επιτροπής λογοκρισίας ταινιών στο Μάντσεστερ. Κατά τη θητεία μου σε αυτή την επιτροπή ποτέ δεν ψήφισα την απαγόρευση κάποιας ταινίας. Πιστεύω ότι πρέπει να υπάρχει λογοκρισία αλλά σε πολύ μικρό βαθμό. Κάποιο υλικό πρέπει να φυλάσσεται μακριά από τα παιδιά. Κάποιο υλικό χρειάζεται επισήμανση έτσι ώστε εκείνοι που, αν το θέλετε έτσι, το ερευνούν να γνωρίζουν τι παίρνουν. Κάποιο υλικό - παιδοφιλικό υλικό, πορνογραφικό υλικό ορισμένων μορφών, ειδικά σκληρές ταινίες και κάποιο ρατσιστικό υλικό - θα πρέπει να απαγορευτεί.
<P>
Αν κάτι είναι παράνομο σε γραπτή μορφή, θα πρέπει να είναι παράνομο και στο Internet. Γνωρίζω το επιχείρημα κάθε βιβλιοθηκάριου: ένας βιβλιοθηκάριος δεν ξέρει τι περιέχει κάθε βιβλίο, αλλά όταν κάποιος του επισημάνει το περιεχόμενο ορισμένων βιβλίων, περιμένει ότι θα κάνει κάτι για αυτό. Το ίδιο θα πρέπει να ισχύει για εκείνους που παρέχουν υπηρεσίες στο Internet.
<P>
Θέλω επίσης να πω ότι η Αξιολόγηση Επιστημονικών και Τεχνολογικών Επιλογών (STOA) διεξήγαγε πρόσφατα μια μελέτη σχετικά με το αν είναι δυνατό να ελεγχθεί τεχνικά το υλικό που εμφανίζεται στο Internet. Δεν μας εξέπληξε το γεγονός ότι, ως μέλη της ομάδας STOA, φάνηκε ότι υπήρχαν καλά τεχνικά μέσα για τον έλεγχο του περιεχομένου του Internet, για παράδειγμα της πορνογραφίας, οπότε μπορεί κανείς να επισημάνει τους τομείς που πρέπει να διερευνηθούν και να εξετασθούν.

<SPEAKER ID=81 LANGUAGE="ES" NAME="De Esteban Martνn">
Κύριε Πρόεδρε, κατ' αρχάς θέλω να ευχαριστήσω τον κύριο Schmid για την έκθεσή του. Δεν είναι η πρώτη φορά που συζητούμε σε αυτό το Σώμα σχετικά με το εν λόγω θέμα. Το σχέδιο δράσης αποτελεί αποτέλεσμα της απάντησης που λάβαμε από την Επιτροπή όταν είχα θέσει το θέμα αυτό για πρώτη φορά, και αναπτύχθηκε σε συνδυασμό με τη σύσταση του Συμβουλίου σχετικά με την προστασία των ανηλίκων και της ανθρώπινης αξιοπρέπειας λαμβάνοντας υπόψη τα ψηφίσματα του Ευρωπαϊκού Κοινοβουλίου.
<P>
Θα ήθελα να επισημάνω τις θετικές πτυχές που αυτό το Σώμα σκόπευε να εισάγει σε όλα τα ψηφίσματά του σχετικά με αυτό το δίκτυο πληροφοριών, λαμβάνοντας υπόψη τον ρόλο του Internet στην καθημερινή ζωή των πολιτών. Εν τούτοις, όπως κάθε μέσο ενημέρωσης, και κυρίως λόγω της προσπελασιμότητάς του, πρέπει να υποβάλλεται σε κάποιους κανόνες ασφαλείας, κυρίως για τα παιδιά. Αλλά, όπως πάντα, ο απόλυτος σεβασμός προς την ελευθερία έκφρασης και ενημέρωσης και η πρόοδος των νέων τεχνολογιών επιτρέπουν κάποιες φορές τη διάδοση παράνομου υλικού το οποίο μπορεί να βλάψει άλλα δικαιώματα και ελευθερίες.
<P>
Το πρόβλημα αυτό συζητήθηκε και δημιούργησε έντονο ενδιαφέρον σε διεθνή φόρουμ καθώς και στο Συμβούλιο της Ευρώπης και στον ΟΟΣΑ, και οι τροπολογίες που εισήχθησαν στην πρώτη ανάγνωση επέτρεψαν να συζητηθεί εκ νέου εδώ σήμερα.
<P>
Αυτές οι τροπολογίες μας οδήγησαν στην αλλαγή της νομικής βάσης και στην υιοθέτηση αυτής της πρότασης απόφασης μέσω της διαδικασίας συναπόφασης, και όχι μέσω αυτής της απλής διαβούλευσης, αυξάνοντας έτσι τη συμμετοχή αυτού του Σώματος σε ένα θέμα το οποίο όντως αφορά την προστασία των καταναλωτών και των χρηστών του Internet , δηλαδή την προστασία των πολιτών μας.
<P>
Αλλά για ακόμη μια φορά, όπως τονίζεται στην έκθεση, θα ήθελα να επιμείνω στην ανάγκη για συνεργασία μεταξύ δικαστικών και αστυνομικών αρχών, την προσέγγιση των δύο συστημάτων για την καταδίωξη αυτών των αδικημάτων στη νομολογία των κρατών μελών και τη διεξαγωγή μελετών σχετικών με το θέμα, που θα μπορούσαν να μας οδηγήσουν σε συγκεκριμένες λύσεις.
<P>
Αυτό το σχέδιο δράσης, δίδοντας νομική βάση στο σχετικό κονδύλιο του προϋπολογισμού, θα μας επιτρέψει να φτάσουμε σε αυτές τις λύσεις. Για αυτόν τον λόγο θα ήθελα να τονίσω την ανάγκη για διοργανική συνεργασία η οποία να επιτρέψει το άνοιγμα του δρόμου προς λύσεις οι οποίες είναι σαφώς επωφελείς για τους πολίτες μας.

<SPEAKER ID=82 LANGUAGE="NL" NAME="Neyts-Uyttebroeck">
Κύριε Πρόεδρε, κύριε Επίτροπε, η ραγδαία εξάπλωση του Internet προκαλεί σε πολλούς ιθύνοντες της κοινής γνώμης δηλώσεις που συγκρίνονται με τις αντιδράσεις, πριν από 500 χρόνια, στην εφεύρεση της τυπογραφίας. Και τότε ισχυρίστηκαν ότι η νέα τεχνολογία θα έσπερνε σύγχυση σε αδύναμες ψυχές και θα υπέσκαπτε τις πατροπαράδοτες αξίες και έθιμα.
<P>
Η Επιτροπή, το Συμβούλιο και το Κοινοβούλιό αξίζουν επαίνου, διότι το πολυετές πρόγραμμα για την ασφαλέστερη χρήση του Internet βασίζεται περισσότερο σε ενημέρωση, συνειδητοποίηση, αυτορρύθμιση και εθελοντικούς κώδικες συμπεριφοράς, παρά σε καταστολή και λογοκρισία. Οπότε η Ένωση δεν υποχώρησε μεχρι τώρα στην αρχή - μαρξιστικής προέλευσης λένε, το αφήνω για λογαριασμό εκείνων που το ισχυρίζονται - ότι η εμπιστοσύνη είναι καλή αλλά ο έλεγχος είναι καλύτερος.
<P>
Δεν είμαι όμως τόσο αφελής να πιστέψω ότι για αυτόν τον λόγο το Συμβούλιο διέγραψε κάθε αναφορά σε δικαστική και διωκτική συνεργασία. Η διαγραφή δείχνει απλώς ότι οι κυβερνήσεις των κρατών μελών αναζητούν κυρίως με λόγια μια κοινή αντιμετώπιση της διασυνοριακής εγκληματικότητας. Στην πράξη, φοβούνται ακόμα και μια απλή μελέτη τέτοιας συνεργασίας. Ζητώντας περισσότερη ασφάλεια μόνο με λόγια, αρνούμενοι την προετοιμασία, άρα και την εφαρμογή των απαραιτήτων μέτρων, θα τροφοδοτήσουμε ακόμα περισσότερο τα αισθήματα ανασφάλειας, το αίσθημα των συμπολιτών μας ότι απειλούνται. Τελικά, κύριοι και κυρίες συνάδελφοι, αυτό θα αποβεί ολέθριο για τη δημοκρατία.

<SPEAKER ID=83 NAME="Liikanen">
Κύριε Πρόεδρε, το Κοινοβούλιο έχει εκφράσει την επιθυμία να επέλθουν αλλαγές στην κοινή θέση. Η Επιτροπή δεν διαφωνεί με το περιεχόμενο αυτών των τροπολογιών στην πλειοψηφία τους. Για να είναι συνεπής με τη θέση της κατά την πρώτη ανάγνωση και την αρχική της πρόταση, η Επιτροπή δεν μπορεί να υιοθετήσει τις τροπολογίες 1, 3 και 13. Η Επιτροπή μπορεί να υιοθετήσει τις υπόλοιπες εννέα τροπολογίες. Ωστόσο, ο χρόνος είναι τώρα ζωτικής σημασίας. Καλώ το Κοινοβούλιο να σκεφτεί προσεκτικά τις προτεινόμενες τροπολογίες, προκειμένου να αποφευχθούν οι καθυστερήσεις που θα υπήρχαν κατά τη διαδικασία συννενοήσεως. Είναι σχεδόν βέβαιο ότι η συντριπτική πλειοψηφία υποστηρίζει το πρόγραμμα δράσης. Δεν υπάρχουν ουσιαστικές διαφωνίες που θα εμπόδιζαν την έγκριση του προγράμματος δράσης χωρίς περαιτέρω καθυστέρηση.
<P>
Σε τρεις περιπτώσεις - όσον αφορά τις τροπολογίες 1, 2 και 6 - η Επιτροπή προτείνει να αντιμετωπισθεί το ζήτημα που απασχολεί το Κοινοβούλιο με την παρακάτω δήλωση: «Θα ασχοληθούμε με την υποχρέωση των μεσαζόντων για το περιεχόμενο του Internet στα πλαίσια της πρότασης για την οδηγία σε ό, τι αφορά ορισμένα νομικά ζητήματα σχετικά με το ηλεκτρονικό εμπόριο, που έχει αναλάβει να υποβάλει η Επιτροπή». Η καταπολέμηση της βίας και της κακομεταχείρισης γυναικών και παιδιών καλύπτεται από το πρόγραμμα Daphne. Η Επιτροπή θα φροντίσει ώστε να ληφθούν δεόντως υπόψη τα θέματα που απασχολούν το Κοινοβούλιο κατά την υλοποίηση των γραμμών δράσης 1 και 3 σε ό, τι αφορά τη βία και την κακομεταχείριση των παιδιών και των γυναικών στο Internet. Ως συνέχεια της μελέτης για την εγκληματικότητα και σε συνδυασμό με την αναμενόμενη ανακοίνωση της Επιτροπής για τα αδικήματα που σχετίζονται με ηλεκτρονικούς υπολογιστές, η Επιτροπή θα φροντίσει να γίνουν μελέτες για ουσιαστικές διατάξεις του ποινικού δικαίου, στις οποίες γίνεται αναφορά στην τροπολογία 6 της Επιτροπής Πολιτικών Ελευθεριών και Εσωτερικών Υποθέσεων, υπό την προϋπόθεση ότι θα διατεθούν κονδύλια του προϋπολογισμού και θα δοθεί η απαραίτητη έγκριση δυνάμει του Δημοσιονομικού Κανονισμού.
<P>
Ελπίζω ότι έτσι θα καταστεί δυνατό να ψηφιστεί ένα συμφωνηθέν κείμενο, οπότε θα επιτραπεί η υλοποίηση του προγράμματος δράσης όσο το δυνατόν πιο σύντομα. Εν όψει των λυπηρών γεγονότων φέτος το καλοκαίρι, με την ιδιαίτερη προσοχή που δόθηκε στην παιδική πορνογραφία μέσω του Internet, όλοι συμφωνούν ότι είναι επιτακτική η ανάγκη να αναλάβουμε δράση. Η έγκριση είναι ζωτικής σημασίας, προκειμένου να διατηρήσει η Ευρωπαϊκή Ένωση τον ηγετικό της ρόλο σε ό, τι αφορά τη διευθέτηση του ζητήματος σχετικά με το παράνομο και επιβλαβές περιεχόμενο του Internet.
<P>
Επιθυμώ να ευχαριστήσω τον εισηγητή, κ. Schmid, για τον εποικοδομητικό τρόπο με τον οποίο προσέγγισε τις προτάσεις που περιλαμβάνονται στο πρόγραμμα δράσης.

<SPEAKER ID=84 NAME="Schmid">
Κύριε Πρόεδρε, μετά την εξήγηση της Επιτροπής, είμαι σε θέση - με την εξουσιοδότηση της επιτροπής - να αποσύρω τις τροπολογίες 1, 2 και 6, καθώς αυτές στερούνται αντικειμένου. Επισημαίνω και πάλι, ότι αποσύρθηκαν οι τροπολογίες 3, 4 και 5 προς όφελος της συμβιβαστικής διατύπωσης με τις τροπολογίες 8, 9 και 10 του Συμβουλίου.
<P>
Πρέπει επίσης να κάνω μία ακόμη επίσημη παρατήρηση: υπάρχει η τροπολογία 7, η οποία αναφέρεται στην έναρξη ισχύος του προγράμματος την 1η Ιανουαρίου του επόμενου έτους, καθώς η 1η Ιανουαρίου του αυτού έτους έχει παρέλθει προ πολλού. Την ίδια ημερομηνία τη βρίσκουμε ακόμα μία φορά σε άλλο σημείο του προγράμματος και είναι αυτονόητο ότι τα παραπάνω ισχύουν και στο σημείο αυτό.

<SPEAKER ID=85 NAME="Πρόεδρος">
Σας ευχαριστώ κύριε Schmid. Αύριο, κατά την ψηφοφορία, θα ληφθούν υπόψη οι διευκρινίσεις σας.
<P>
Η συζήτηση έληξε.
<P>
Η ψηφοφορία θα διεξαχθεί αύριο στις 12.00.

<CHAPTER ID=7>
Κλινικές δοκιμές
<SPEAKER ID=86 NAME="Πρόεδρος">
Η ημερήσια διάταξη προβλέπει τη συζήτηση της έκθεσης του κ. Amadeo (Α4-0407/98), εξ ονόματος της Επιτροπής Περιβάλλοντος, Δημόσιας Υγείας και Προστασίας των Καταναλωτών, σχετικά με την πρόταση οδηγίας του Ευρωπαϊκού Κοινοβουλίου και του Συμβουλίου για τη σύγκλιση των νομοθετικών, κανονιστικών και διοικητικών διατάξεων όσον αφορά την εφαρμογή της Ορθής Κλινικής Πρακτικής στη διεξαγωγή κλινικών δοκιμών στα φάρμακα που προορίζονται για τον άνθρωπο.

<SPEAKER ID=87 NAME="Amadeo">
Κύριε Πρόεδρε, αξιότιμοι συνάδελφοι, τίθεται υπ' όψιν του Σώματος μία οδηγία αναμενόμενη και πολύ σημαντική ως προς τις επιπτώσεις που θα έχει στη χρήση των φαρμάκων και επομένως σχετίζεται με την ουσιαστική αξία που έχει για τους πολίτες και τους ευρωπαίους ασθενείς καθώς και με την προστασία της υγείας.
<P>
Μπορεί να προκαλέσει έκπληξη το γεγονός ότι, αυτή τη στιγμή, την οποία μπορώ να χαρακτηρίσω ως σημαντική στη ζωή του Ευρωπαϊκού Κοινοβουλίου, μπορεί να γίνει εισηγητής ένας βουλευτής της Ομάδας των μη εγγεγραμμένων. Το θεωρώ ως σημαντική ένδειξη δημοκρατικότητας καθώς και μεγάλου σεβασμού και αμεροληψίας αυτού του Κοινοβουλίου την οποία θα ήθελα να τονίσω, και εκφράζω την ευγνωμοσύνη μου σε όλους τους συναδέλφους της Επιτροπής Περιβάλλοντος, ιδιαίτερα στον Πρόεδρο κ. Collins, και στους συντονιστές των πολιτικών Ομάδων, οι οποίοι μου ανέθεσαν τη μελέτη και την εκπόνηση αυτής της έκθεσης και, ακόμα περισσότερο, επειδή συνέβαλαν με εξαιρετικό ζήλο στη βελτίωση του περιεχομένου μέσω μιας σειράς μελετημένων, κοπιωδών, και πραγματικά αξιόλογων τροπολογιών.
<P>
Τώρα, καθήκον μου είναι να σας εξηγήσω την πορεία που διανύσαμε για να καταλήξουμε σε αυτό το σημείο, στη Σύνοδο της Ολομέλειας και το περιεχόμενο της οδηγίας.
<P>
Καταρχάς, η μέθοδος εργασίας. Έχοντας αναλογιστεί εξαρχής τη σημασία και τις προσδοκίες όσον αφορά το θέμα της εφαρμογής της Ορθής Κλινικής Πρακτικής στη διεξαγωγή κλινικών δοκιμών στα φάρμακα που προορίζονται για τον άνθρωπο και θεωρώντας ότι θα έπρεπε να ενεργήσω ως προσεκτικός και αντικειμενικός συντονιστής σύμφωνα με μία σειρά προτάσεων των υπευθύνων, δρομολόγησα μια σειρά συναντήσεων με ευρωπαϊκές ομάδες και ενώσεις καταναλωτών, με ομάδες ασθενών διαφορετικών εθνικοτήτων, με εκπροσώπους των επιτροπών δεοντολογίας διαφόρων κρατών, με ελεύθερες ενώσεις εθελοντικής εργασίας, με ομάδες ερευνητών σε πανεπιστημιακό και νοσοκομειακό επίπεδο, με ευρωπαϊκές αντιπροσωπείες φαρμακευτικών εταιρειών και ταυτόχρονα, άκουσα όλους όσοι - άτομα ή ομάδες - θέλησαν, με συναντήσεις ή γραπτώς, να μου υποβάλουν ιδιαίτερες παρατηρήσεις και σκέψεις. Εν κατακλείδι, θέλησα να συνοψίσω στην αιτιολογική έκθεση και στις τροπολογίες, όλες τις διαφορετικές γνώμες που ακούστηκαν προκειμένου να εξασφαλιστεί ένας σημαντικός βαθμός δημοκρατικότητας, διαφάνειας και ενεργού συμμετοχής σε μια πρόταση που δεν πρέπει να επιβληθεί άνωθεν, αλλά πρέπει να αποτελέσει τον καρπό της προτροπής σε συλλογική δράση, δηλαδή σε δράση όλων.
<P>
Ο βασικός στόχος: η μεγάλη αναμονή που από χρόνια χαρακτηρίζει τον επιστημονικό κόσμο της Ευρωπαϊκής Ένωσης θα μπορούσε να επιταχυνθεί σημαντικά με την έγκριση αυτής της οδηγίας, εφόσον, ουσιαστικά, πρόκειται για εναρμόνιση. Με άλλα λόγια, είναι αναγκαίο τα 390 εκατομμύρια ευρωπαίων πολιτών να μπορούν να επωφελούνται, με τα ίδια δικαιώματα και τις ίδιες υποχρεώσεις, από τα αποτελέσματα των κλινικών δοκιμών που γίνονται στον άνθρωπο, στην Κοινότητα. Ταυτόχρονα, είναι απαραίτητο όλοι οι φορείς του τομέα της έρευνας - ανεξάρτητα από το εάν πρόκειται για δημόσιες ή για ιδιωτικές επιχειρήσεις - να έχουν και στις 15 χώρες της Ευρωπαϊκής Ένωσης ίσες ευκαιρίες και ορθό ανταγωνισμό μεταξύ τους.
<P>
Σήμερα, οι κατευθυντήριες γραμμές της ΟΚΠ, δηλαδή της Ορθής Κλινικής Πρακτικής, έχουν αποκλειστικά αξία αναφοράς και δεν εφαρμόζονται ομοιογενώς στο κάθε κράτος μέλος, στη δικαιοδοσία του οποίου ανήκει ακόμη η νομοθετική ρύθμιση. Καθήκον μας πρέπει να είναι η μετατροπή των αρχών και των κατευθυντήριων γραμμών σε κοινοτική νομοθετική πράξη δεσμευτικού χαρακτήρα, απέναντι σε μια δραστηριότητα η οποία πλέον διεξάγεται συχνά σε κέντρα κλινικών δοκιμών που αναπτύσσουν δραστηριότητα σε διάφορα κράτη μέλη.
<P>
Πρώτη παρατήρηση: η οδηγία εμπεριέχει προτάσεις σχετικά με το θέμα των κλινικών δοκιμών στα φάρμακα που προορίζονται για τον άνθρωπο και της εφαρμογής των κανόνων της Ορθής Κλινικής Πρακτικής. Πρόκειται για ένα έγγραφο το οποίο είναι επιφορτισμένο με την αναγκαιότητα εναρμόνισης στο πλαίσιο της Κοινότητας των διοικητικών και τεκμηριωτικών διαδικασιών που ρυθμίζουν τις κλινικές δοκιμές με ιδιαίτερη αναφορά στις πολυκεντρικές κλινικές δοκιμές. Ο στόχος που ορίζεται στην πρόταση συνίσταται στην επιτάχυνση των διοικητικών διαδικασιών που απαιτούνται για την έναρξη κλινικών δοκιμών, κάνοντας πιο ανταγωνιστική την Ευρώπη απέναντι, για παράδειγμα, στις Ηνωμένες Πολιτείες, και διατηρώντας υψηλό το επίπεδο προστασίας των υποκειμένων των δοκιμών.
<P>
Δεύτερη παρατήρηση: υποστηρίζουμε την ανάγκη να εξασφαλιστεί στην κλινική έρευνα στην Ευρώπη ένα ρυθμιστικό πλαίσιο αναφοράς απλό και ενιαίο. Η Ευρώπη θα πρέπει να αναπτύξει τις ικανότητές της να παράσχει κλινικά δεδομένα σημαντικά για την ανάπτυξη και την καταχώρηση σε μητρώα των φαρμακευτικών προϊόντων, εξασφαλίζοντας μεταξύ άλλων την ομοιογένεια των χρόνων απάντησης και των απαιτούμενων εγγράφων, κατά τρόπον ώστε η έναρξη των κλινικών δοκιμών να μπορεί να γίνεται ταυτόχρονα στις διάφορες χώρες. Η ταχεία πρόσβαση, ακόμη και ελεγχόμενη, στις κλινικές δοκιμές έχει πράγματι, μεταξύ άλλων, και σημασία ηθική, δεδομένου ότι επιτρέπει στους ασθενείς, και κυρίως σε εκείνους με σοβαρές παθήσεις, να επωφεληθούν έγκαιρα από τις νέες φαρμακολογικές ανακαλύψεις. Σ' αυτήν προστίθεται και η επιστημονική αξία, δεδομένου ότι η δυνατότητα δημοσίευσης και συζήτησης των κλινικών δοκιμών επιτρέπει στους ερευνητές που συμμετέχουν σε αυτές, να βελτιώσουν την επιστημονική τους κατάρτιση.
<P>
Τέλος, πρέπει να τονιστεί το οικονομικό ενδιαφέρον των κλινικών δοκιμών, δεδομένου ότι οι επενδύσεις των επιχειρήσεων στον τομέα αυτόν μπορεί να είναι σημαντικές, πράγμα που συμβάλλει στη χρηματοδότηση της βασικής έρευνας στα ενδιαφερόμενα κέντρα.
<P>
Τρίτη παρατήρηση: είναι απαραίτητη η εναρμόνιση των τεχνικών πτυχών του προτεινόμενου εγγράφου με εκείνες των εγγράφων που υφίστανται ήδη ή που πρόκειται να συνταχθούν και ιδιαίτερα με τα έγγραφα σχετικά με την ΔΣΕ, τις ΟΚΠ, τη Φαρμακοεπιτήρηση.
<P>
Τέταρτη παρατήρηση: πρόκειται για ένα σημείο ιδιαίτερα λεπτό στην παρούσα πρόταση οδηγίας, και σε αυτό το σημείο προβλέπονται δύο πιθανές διαδικασίες: η πρώτη βασίζεται στην έγκριση, η δεύτερη βασίζεται στην κοινοποίηση. Μετά από λεπτομερείς εκτιμήσεις, θεωρήθηκε απαραίτητο να βρεθεί μια εναρμόνιση που να προβλέπει μία μόνο διαδικασία και η Επιτροπή Περιβάλλοντος εξέφρασε την ίδια άποψη κατά την ψηφοφορία των τροπολογιών. Θα ήταν σκόπιμο, όντως, να προβλέπεται ότι, παράλληλα με την αίτηση έγκρισης που θα στέλλεται στην Επιτροπή Δεοντολογίας, θα αποστέλλεται και κοινοποίηση στην αρμόδια τοπική αρχή η οποία θα διαθέτει 30 ημέρες για να διατυπώσει αντιρρήσεις στην περίπτωση που θα το κρίνει σκόπιμο Με τη διαδικασία αυτή οι ασθενείς θα προστατεύονται διπλά - Επιτροπή Δεοντολογίας συν δυνατότητα παρέμβασης της ρυθμιστικής αρχής - θα πρέπει όμως να καθορίζονται σαφείς και ταχείες προθεσμίες, εφόσον οι προθεσμίες αποτελούν, σήμερα, το μεγαλύτερο πρόβλημα για τις κλινικές δοκιμές στην Ευρώπη. Η υποχρέωση είναι κοινή για όλους: εναρμόνιση, δηλαδή καθορισμός μιας μόνο διαδικασίας που να βασίζεται στο σύστημα της κοινοποίησης. Αυτή η διαδικασία θα εξασφάλιζε: α) την αυστηρή προστασία του ασθενούς δεδομένου ότι πρέπει να τηρούνται οι κανόνες της Ορθής Κλινικής Πρακτικής, να εξασφαλίζεται η σύμφωνη γνώμη της Επιτροπής Δεοντολογίας και τα κράτη μέλη να έχουν τη δυνατότητα να παρέμβουν εντός των 30 ημερών που προβλέπονται, διατυπώνοντας τυχόν αιτιολογημένες αντιρρήσεις· β) η βεβαίωση των προθεσμιών στην έναρξη των δοκιμών· γ) ενιαίες διαδικασίες σε όλα τα κράτη μέλη.
<P>
Καταλήγοντας, το χρέος που, ως Ευρωπαϊκό Κοινοβούλιο, έχουμε να αντιμετωπίσουμε, υπερβαίνει το ήδη σημαντικό πρόβλημα της εσωτερικής αγοράς και του ανταγωνισμού, για να προσλάβει μια ανθρώπινη διάσταση που πρέπει να μας κάνει όλους να νιώσουμε ιδιαίτερα δεσμευμένοι. Η ευχή μας είναι να επιτύχουμε με τη δύναμη της δημοκρατίας που εξέφρασε το Ευρωπαϊκό Κοινοβούλιο, να ωθήσουμε την Επιτροπή και το Συμβούλιο ούτως ώστε να υπάρξουν συγκεκριμένοι και όμοιοι κανόνες για όλες τις χώρες της Κοινότητας.
<P>
Κύριε Πρόεδρε, ένα τελευταίο σημείο . Οι τροπολογίες 29 και 30 παρουσιάστηκαν εκ νέου για να εξασφαλίσουν τις δοκιμές ακόμα και στα κέντρα εκείνα που μπήκαν στην έρευνα, όχι για για να καταχωρούν σε μητρώα φάρμακα. Η τροπολογία 14, κατά τη γνώμη μου, θα έπρεπε να ψηφιστεί πριν την τροπολογία 31 η οποία είναι πιο πλήρης και εάν εγκριθεί, πρέπει να καταργηθεί η τροπολογία 14. Η τροπολογία 35 πρέπει να ψηφιστεί πριν από την τροπολογία 16 διότι, εάν εγκριθεί, θα καταργήσει την τελευταία παράγραφο της τροπολογίας 16 και ολόκληρη την τροπολογία 17.

<SPEAKER ID=88 NAME="Πρόεδρος">
Σας ευχαριστώ, κύριε Amadeo. Δεδομένου ότι ήσασταν τόσο ευγενικός, στην αρχή, καθώς ευχαριστήσατε όλες τις Ομάδες για τη δυνατότητα που είχατε να εκπονήσετε αυτή την έκθεση, σας άφησα να αναπτύξετε τρία ή τέσερα σημεία και όχι μόνο ένα, στο τέλος.

<SPEAKER ID=89 NAME="Heinisch">
Κύριε Πρόεδρε, κυρίες και κύριοι συνάδελφοι, η σύγκλιση των διατάξεων πρέπει να οδηγήσει σε δύο κατευθύνσεις. Εν πρώτοις, πρέπει να εξασφαλιστεί η προστασία των ασθενών, πράγμα που αποτελεί τη βάση της ορθής κλινικής πρακτικής. Για το σκοπό αυτό, εμείς στην Επιτροπή Έρευνας, Τεχνολογικής Ανάπτυξης και Ενέργειας, σύμφωνα πάντα με το κείμενο των κατευθυντήριων γραμμών, εκφέρουμε την άποψη, υπό τον όρο ερευνητής, να εννοείται απερίφραστα ένας γιατρός και όχι, όπως προτείνει η Επιτροπή, ένα υπεύθυνο άτομο.
<P>
Για την καλύτερη προστασία των ασθενών, πρέπει να εξασφαλιστεί ότι τα προπαρασκευασθέντα μέσα για τη φαρμακευτική έρευνα δεν θα αναλωθούν σε δοκιμές ξεπερασμένες ή διεξαγόμενες και σε άλλο ερευνητικό κέντρο. Η τήρηση των προδιαγραφέντων μέσα από την ορθή κλινική πρακτική προτύπων ασφαλείας δημιουργεί τις προϋποθέσεις, ώστε να μη λαμβάνουν χώρα τέτοιου είδους διπλές δοκιμές. Κατά δεύτερον, πρέπει να λαμβάνουμε υπόψη τα συμφέροντα της φαρμακοβιομηχανίας, που διενεργεί τις κλινικές δοκιμές. Αυτές οι δοκιμές αποτελούν την απαραίτητη προϋπόθεση για την παραγωγή νέων φαρμάκων και την είσοδό τους στην αγορά. Η ικανότητα της φαρμακοβιομηχανίας να καινοτομεί εξαρτάται σε μεγάλο βαθμό από την αποτελεσματικότητα της διοικητικής διαδικασίας, που πρέπει να ακολουθηθεί, για να διενεργηθούν οι δοκιμές. Η Επιτροπή έχει κάνει ένα σημαντικό βήμα προς την κατεύθυνση της συντόμευσης της διοικητικής διαδικασίας, υποχρεώνοντας τις αρμόδιες για την παροχή έγκρισης αρχές να αποφασίζουν εντός 30 ημερών, για το αν θα επιτραπεί η διενέργεια μίας κλινικής δοκιμής ή όχι.
<P>
Η εμπειρία από τα κράτη μέλη, για παράδειγμα από τη Γερμανία, έχει ήδη δείξει ότι όντως μπορεί να ληφθεί μία αντικειμενική απόφαση από τις αρχές, μέσα στο προαναφερθέν χρονικό διάστημα. Περαιτέρω συντόμευση επιτυγχάνεται με τη δυνατότητα λήψης απόφασης για συγκεκριμένες κλινικές δοκιμές μέσω διαδικασίας κοινοποίησης. Είναι, κατά συνέπεια, σημαντικό να επιτευχθεί σύγκλιση των κατευθυντήριων γραμμών προς τις αντίστοιχες γραμμές της Διεθνούς Συνδιάσκεψης για την εναρμόνιση, καθώς οι διενεργούμενες εντός του ευρωπαϊκού χώρου κλινικές δοκιμές δεν πρέπει να υπόκεινται σε αυστηρότερα πρότυπα ασφαλείας σε σχέση με τον υπόλοιπο κόσμο. Εξάλλου πρέπει να υπάρξει αντιστοιχία, όσον αφορά στα διεθνή πρότυπα ασφαλείας στον τομέα αυτό. Αυτές ήταν οι προτάσεις μας και κλείνοντας θα ήθελα να εκφράσω τις θερμές μου ευχαριστίες στον κ. Amadeo για την έκθεσή του.

<SPEAKER ID=90 LANGUAGE="EN" NAME="Needle">
Κύριε Πρόεδρε, θέλω να χαιρετίσω την πρόταση της Επιτροπής σήμερα το απόγευμα και να αναγνωρίσω το έργο του κ. Amadeo κατά την εκπόνηση μιας πολύ διεξοδικά μελετημένης έκθεσης. Ήταν πολύ ευγενικός προς τις άλλες ομάδες απόψε και μπορούμε όλοι να πούμε ότι εκτιμούμε το χρόνο που αφιέρωσε και τις επίπονες προσπάθειες που κατέβαλε, για να βρει μια συμβιβαστική λύση για ορισμένα ιδιαίτερα δύσκολα σημεία της έκθεσης αυτής.
<P>
Θα ήθελα να τονίσω ότι η ευρωπαϊκή νομοθεσία για τις κλινικές δοκιμές πρέπει να ευθυγραμμισθεί με τις διεθνείς κατευθυντήριες γραμμές που ορίστηκαν στη Διεθνή Συνδιάσκεψη για την Εναρμόνιση των Κατευθυντήριων Γραμμών Ορθής Κλινικής Πρακτικής. Αυτό θα πρέπει να συμπεριληφθεί στην οδηγία προκειμένου να επιτευχθεί η εναρμόνιση. H έκθεση είναι πολύ σημαντική και αποσκοπεί στη μείωση της γραφειοκρατίας όσον αφορά τη διαδικασία υποβολής αιτήσεων και τη διεξαγωγή των κλινικών δοκιμών εξασφαλίζοντας, συγχρόνως, ότι δίνεται απόλυτη προτεραιότητα στην υγεία, την ασφάλεια και το απόρρητο των ατόμων που συμμετέχουν σε κλινικές δοκιμές.
<P>
Ο ορισμός χρονοδιαγραμμάτων για τη διαδικασία αιτήσεων έχει αποδειχτεί προβληματικός παράγοντας κατά τις συζητήσεις πάνω σε αυτό το ζήτημα και έχει απασχολήσει αρκετά κυρίως τις φαρμακευτικές βιομηχανίες. Εξετάσαμε αναλυτικά αυτό το ζήτημα στην Επιτροπή Περιβάλλοντος, Δημόσιας Υγείας και Προστασίας των Καταναλωτών, το οποίο είναι ιδιαίτερα ανησυχητικό στην περίπτωση των πολυκεντρικών κλινικών δοκιμών, καθώς οι διοικητικές διαδικασίες μπορούν να οδηγήσουν σε μεγάλες καθυστερήσεις και σύγχυση ακόμη και πριν την έναρξη της δοκιμής. Έχει λοιπόν επιτευχθεί κάποιος εξορθολογισμός σε αυτή την έκθεση, έτσι ώστε να εξασφαλιστεί ότι στις πολυκεντρικές δοκιμές, ειδικά σε εκείνες που διεξάγονται σε πολλά κράτη μέλη της Ευρωπαϊκής Ένωσης, χρησιμοποιούνται οι ίδιες πληροφορίες και τα ίδια προϊόντα της ίδιας υψηλής ποιότητας.
<P>
Στην επιτροπή συμφωνήσαμε ότι πρέπει να εξετάζεται πολύ προσεκτικά η διαδικασία υποβολής αίτησης για τη διεξαγωγή μιας κλινικής δοκιμής. Προς το παρόν οι εταιρείες ή οι ερευνητές μπορούν να ξεκινήσουν μια κλινική δοκιμή χωρίς να έχουν την υποχρέωση κοινοποίησής της. Ανάμεσα στα συστήματα έγκρισης και κοινοποίησης, υποστηρίζουμε το δεύτερο επειδή βάσει αυτού, όταν υποβάλλεται μια αίτηση στην Επιτροπή Δεοντολογίας, ενημερώνεται η ρυθμιστική αρχή και ο ερευνητής μπορεί να αρχίσει την κλινική δοκιμή, περιορίζοντας έτσι τη γραφειοκρατία στο ελάχιστο. Επιπλέον, η Επιτροπή Δεοντολογίας θα μπορούσε να εκφράσει τις ανησυχίες της, οπότε ο ερευνητής θα έπρεπε να ενεργήσει ανάλογα.
<P>
Χαιρετίζω επίσης τις απόψεις του εισηγητή για το ρόλο των επιτροπών δεοντολογίας και συμφωνώ ότι θα πρέπει να δίνεται απόλυτη προτεραιότητα στην ασφάλεια και την αξιοπρέπεια των ασθενών. Σκοπός της εισαγωγής των επιτροπών δεοντολογίας δυνάμει του κοινοτικού νόμου είναι η περιφρούρηση της ασφάλειας όσων υπόκεινται σε κλινικές δοκιμές. Όταν μειωθεί η γραφειοκρατία και διασφαλιστεί η ασφάλεια των υποκειμένων σε τέτοιες δοκιμές, ειδικότερα μέσω της ανάμειξης των επιτροπών δεοντολογίας, θα καταστεί δυνατό να ωφεληθούν οι πολίτες της Ευρωπαϊκής Ένωσης από τα νέα επαναστατικά φάρμακα, τις ανακαλύψεις και τα καινοτόμα φαρμακευτικά προϊόντα που απορρέουν από αποτελεσματικές κλινικές δοκιμές που διεξάγονται πολύ πιο γρήγορα από ό, τι γινόταν μέχρι σήμερα.
<P>
Τέλος, ευχαριστώ τον εισηγητή για την αφοσίωση που επέδειξε κατά τη σύνταξη μιας πολύ χρήσιμης έκθεσης και περιμένω μια θετική απάντηση από την Επιτροπή.

<SPEAKER ID=91 LANGUAGE="ES" NAME="Valverde Lσpez">
Κύριε Πρόεδρε, πιστεύουμε πως η πρόταση της Επιτροπής είναι μια καλή πρόταση που μπορούμε να αποδεχτούμε και να υποστηρίξουμε. Εντούτοις, στην Επιτροπή Περιβάλλοντος, Δημόσιας Υγείας και Προστασίας των Καταναλωτών, στην οποία έχουμε εργαστεί αρκετά συλλογικά όλες οι πολιτικές Ομάδες, υπεβλήθησαν αρκετές τροπολογίες. Εκφράζω την υποστήριξή μου προς τη δήλωση του συναδέλφου μου, κυρίου Needle, η οποία δείχνει πως το έργο στην επιτροπή έφερε καρπούς και πως παρουσιαζόμαστε ενώπιον της Ολομέλειας με μια θέση ευρέως αποδεκτή.
<P>
Πέρα από αυτό, στην επιτροπή έγιναν δεκτές πάρα πολλές τροπολογίες, όπως συμβαίνει συχνά τελευταίως, και κάποιες από αυτές τις τροπολογίες δεν είναι πλήρως σύμφωνες και ακόμη οι πιθανότητες συμπερίληψής τους σε ένα συνεκτικό κείμενο δεν είναι πολλές. Για αυτόν τον λόγο υπήρξε ανάγκη να επαναληφθεί η τροπολογία αριθ. 31, η οποία δεν αλλάζει τα όσα εγκρίθηκαν στην επιτροπή αλλά διευκολύνει την κατανόηση και τη νομική ασφάλεια της σύνταξης.
<P>
Από την άλλη, ενώπιον του τομέα και των ίδιων των ασθενών, πιστεύω πως πρέπει να επαναλάβουμε εδώ, στην Ολομέλεια αυτού του Κοινοβουλίου, πως θα διευκολυνθούν οι εργασίες και πως οι δοκιμές θα εναρμονισθούν με ένα αρκετά αποτελεσματικό σύστημα τα στοιχεία του οποίου είναι η απλή ανακοίνωση της αρχής της κλινικής δοκιμής, μια προθεσμία τριάντα ημερών και μόνο μια επιτροπή δεοντολογίας. Θα επιτευχθεί έτσι μεγαλύτερη ταχύτητα και νομική ασφάλεια, και τέλος θα διαφυλαχθούν επαρκώς τα θεμελιώδη δικαιώματα των ατόμων, ένα θέμα που από την αρχή μας απασχολούσε. Επίσης, η πρόταση εξασφαλίζει ένα κείμενο σύμφωνο με τους διεθνείς κανόνες, ένας άλλος στόχος που επιδιώξαμε.

<SPEAKER ID=92 LANGUAGE="DA" NAME="Dybkjζr">
Κύριε Πρόεδρε, θα ήθελα κι εγώ να ευχαριστήσω τον εισηγητή για το έργο που επιτέλεσε στην επιτροπή, και να πω ότι χαίρομαι για την ευρεία συναίνεση επί της πρότασης. Η πρόταση σημαίνει μια κωδικοποίηση της Διακήρυξης του Ελσίνκι, ενώ παράλληλα δίνεται η δυνατότητα στα κράτη μέλη να προχωρήσουν περαιτέρω όσον αφορά την ενίσχυση της ασφάλειας των ασθενών, πράγμα που υπογραμμίζουν και οι τροπολογίες της επιτροπής. Υπάρχουν τρεις κεντρικοί προβληματισμοί που ίσως προκαλέσουν έριδες. Καταρχάς τίθεται θέμα αν τα κράτη μέλη πρέπει να χορηγούν άδεια για κλινικές δοκιμές σε περίπτωση που η επιτροπή δεοντολογίας έχει πει ναι, ή αν σε ορισμένες περιπτώσεις μπορούν να τις απορρίψουν. Δεύτερον, τίθεται θέμα αν ο υποστηρικτής παίρνει αυτόματα άδεια όταν κάνει αίτηση αλλά δεν έχει λάβει ακόμη απάντηση, ή αν τελικά θα πρέπει να ενημερώνει προτού ξεκινήσει τις κλινικές δοκιμές του, άσχετα από το αν δεν έχει ακόμη λάβει καμία απάντηση από τις επίσημες αρχές. Τρίτον, είναι οι προθεσμίες βάσει των οποίων θα λειτουργεί η επιτροπή δεοντολογίας.
<P>
Πρώτα θέλω να πω ότι η Ομάδα των Φιλελευθέρων στηρίζει τις κεντρικές γραμμές των τροπολογιών, παρότι εγώ διατηρώ κάποιες επιφυλάξεις όσον αφορά τα τρία προαναφερθέντα σημεία. Θεωρώ ότι είναι απίστευτα σημαντικό να επιμείνουμε ότι τα κράτη μέλη πρέπει να μπορούν να απορρίπτουν μια αίτηση, παρά τη θετική γνωμοδότηση της επιτροπής δεοντολογίας. Στην πραγματικότητα δεν το θεωρώ μεγάλο πρακτικό πρόβλημα, διότι υπό κανονικές συνθήκες η επιτροπή δεοντολογίας δεν θα λειτουργεί σε πολιτικό κενό αέρος. Όσον αφορά το θέμα για το αν ο υποστηρικτής μπορεί αυτόματα να ξεκινήσει ή αν πρέπει να ενημερώνει ή να έχει θετική άδεια, θα ήθελα να υπογραμμίσω ότι θεωρώ πως κάτι τέτοιο είναι σημαντικό από άποψη ασφάλειας των ασθενών. Δεν συμφωνώ με την τροπολογία που υποβλήθηκε σε σχέση με τις προθεσμίες. Η πείρα από τις υπάρχουσες επιτροπές δεοντολογίας δείχνει ότι οι δεοντολογικές εκτιμήσεις και αποφάσεις παίρνουν καιρό, και γι' αυτό δεν πρέπει να καθορίζονται υπερβολικά σύντομες προθεσμίες για την ολοκλήρωση του έργου μιας επιτροπής δεοντολογίας.

<SPEAKER ID=93 LANGUAGE="FR" NAME="Cabrol">
Κύριε Πρόεδρε, αγαπητοί συνάδελφοι, τα πρότυπα σχετικά με τη διεξαγωγή κλινικών δοκιμών εφαρμόζονται από τώρα και στο εξής στις λεγόμενες πολικεντρικές δοκιμές, δηλαδή σε δοκιμές στις οποίες εφαρμόζεται το ίδιο πρωτόκολλο σε 50 ή 60 ερευνητικά κέντρα· με αυτόν τον τρόπο εξασφαλίζεται η στρατολόγηση 2000 με 3000 ασθενών για ένα ποσόν 300 έως 500 εκατομμυρίων Ecu για μία μόνο και την ίδια δοκιμή. Με άλλα λόγια, αυτά διακυβεύονται σε ανθρώπινο, κοινωνικό και οικονομικό επίπεδο σε αυτές τις δοκιμές που έχουν ως προορισμό να αναδείξουν νέα φάρμακα, καλύτερα προσανατολισμένα και επομένως πιο αποτελεσματικά και πιο ανεκτά από τους ασθενείς.
<P>
Ανεξάρτητα από τη γνωστοποίηση της δοκιμής στις αρμόδιες τοπικές αρχές ή από την προσφυγή σε μία πιο συγκεντρωτική διαδικασία στα πλαίσια του ευρωπαϊκού οργανισμού φαρμάκων, υπάρχουν κάποιοι κανόνες οι οποίοι πρέπει να γίνονται σεβαστοί, και αυτοί απετέλεσαν το αντικείμενο τροπολογιών στην επιτροπή. Οι τροπολογίες αυτές, τις οποίες υποστηρίζει η Ομάδα μας, η Ομάδα Ένωση για την Ευρώπη, έχουν διάφορους στόχους. Πρώτον, να διασφαλίζεται η πλήρης και αντικειμενική ενημέρωση των ασθενών που μπορεί να λάβουν μέρος στην κλινική δοκιμή. Δεύτερον, να λαμβάνεται η συναίνεσή τους αβίαστα και γραπτώς μέσω εγγράφου το οποίο πρέπει να φέρει ημερομηνία και υπογραφή, και επομένως να λαμβάνονται οι αναγκαίες προφυλάξεις για τους διανοητικά ανάπηρους. Τρίτον, να λαμβάνεται η γνωμοδότηση επιτροπών δεοντολογίας οι οποίες θα πρέπει να αποτελούνται από εκπροσώπους διαφόρων κλάδων και να είναι ανεξάρτητες, δηλαδή να αποτελούνται από γιατρούς ή παραϊατρικό προσωπικό που δεν συμμετέχει άμεσα στην κλινική δοκιμή. Τέταρτον, να επιβληθεί στα κράτη μέλη η υποχρέωση να λαμβάνουν τα απαραίτητα μέτρα για τον σεβασμό των ορθών πρακτικών στην παρασκευή προκειμένου να διασφαλιστεί η ποιότητα και η ασφάλεια των φαρμάκων. Πέμπτον, να υποχρεωθούν οι τρίτες χώρες που πραγματοποιούν εξαγωγές προς την Ευρωπαϊκή Ένωση να προσκομίζουν αποδείξεις ποιοτικού ελέγχου και έγκρισης ανά παρτίδα, έτσι ώστε να διασφαλιστεί η δυνατότητα προσδιορισμού της προέλευσης σε περίπτωση οποιουδήποτε συμβάντος.
<P>
Οποιοδήποτε σοβαρό ανεπιθύμητο γεγονός που παρουσιάζεται στην επικράτεια ενός κράτους μέλους όπου διεξάγεται η κλινική δοκιμή πρέπει φυσικά να αναφέρεται. Τέλος, ο ερευνητής πρέπει να είναι ένας διπλωματούχος ιατρός, υπεύθυνος για τη δοκιμή και, επομένως, αρμόδιος για την αξιολόγηση της ομαλής διεξαγωγής και των συνεπειών στους ασθενείς οι οποίοι προσφέρονται εθελοντικά στη μελέτη.
<P>
Είμαστε ευνοϊκά διακείμενοι απέναντι στην πρόταση οδηγίας όπως τροποποιήθηκε. Πρόκειται στην πραγματικότητα για την εφαρμογή ενός πλαισίου που έχει ως προορισμό την προώθηση μιας κλινικής έρευνας που θα βρίσκεται στην υπηρεσία του ασθενούς.

<SPEAKER ID=94 NAME="Εφραιμίδης">
Κύριε Πρόεδρε, η έκθεση του κ. Amadeo είναι εξαιρετικά ενδιαφέρουσα, βελτιώνεται μάλιστα σε ορισμένα σημεία με κάποιες από τις τροπολογίες. Νομίζω, όμως, ότι θα χρειαζόταν να ήταν περισσότερη η κριτική στην πρόταση της Επιτροπής για τα κενά, τις παραλείψεις που έχει και εμείς να είμαστε περισσότερο τολμηροί σε προτάσεις πιο συγκεκριμένων, πιο προωθημένων μέτρων διεξαγωγής ελέγχων, ελέγχων τόσο προληπτικών όσο και κατασταλτικών, αλλά επίσης και κυρώσεων όπου και όταν ανακαλύπτεται εγκληματική πρόθεση χάριν του κυνηγητού του κέρδους από τα πανίσχυρα πολυεθνικά συγκροτήματα του φαρμάκου. Διότι, κύριε Πρόεδρε, αυτά τα συγκροτήματα, και με τις διαπλοκές που έχουν με άλλα συμφέροντα -μέχρι και πολιτικά, το ξέρουμε όλοι- χρησιμοποιούν, εκμεταλλεύονται κατά τον πιο ασύδοτο τρόπο μια σειρά από πρόσωπα π.χ. πάσχοντες από ανίατες αρρώστιες, πρόσωπα που βρίσκονται σε περιορισμό λόγω ψυχικών ασθενειών σε διάφορα ψυχιατρεία ή άλλα παρόμοια ιδρύματα, ή και πρόσωπα που βρίσκονται υπό περιορισμό των ελευθεριών τους -μιλάω για φυλακισμένους που γίνονται πειραματόζωα χωρίς τη θέλησή τους για να δοκιμασθούν κλινικά νέα φάρμακα. Και, βέβαια, πρέπει να προστατευθούν αυτά τα πρόσωπα, αλλά για την προστασία τους να μην ξεχάσουμε ότι δεν αρκούν διακηρύξεις, αλλά συγκεκριμένα μέτρα, που ατυχώς λείπουν από την πρόταση της Επιτροπής. Δυστυχώς, η έκθεση Amadeo, παρά τις τροπολογίες, δεν έρχεται να κριτικάρει αυτά τα κενά και να τα συμπληρώσει.
<P>
Κύριε Πρόεδρε, μου κάνει εντύπωση ότι κάπου προβλέπονται αμοιβές ή αποζημιώσεις; αμοιβές για όσους υπόκεινται στη δοκιμασία, αποζημιώσεις για όσους λόγω της δοκιμασίας των νέων φαρμάκων υφίστανται βλάβες της σωματικής ή της ψυχικής τους υγείας. Δηλαδή, το ανθρώπινο σώμα, η ψυχή του ανθρώπου μετατρέπεται σε ένα εμπόρευμα. Βλέπουμε να κατισχύει εδώ ο νόμος, το ταμπού του ελεύθερου ανταγωνισμού, του δικαιώματος της βιομηχανικής ιδιοκτησίας, να κατισχύει η αδιαφάνεια στα προγράμματα, στις έρευνες, στις χρηματοδοτήσεις. Με αφορμή αυτή την έκθεση πρέπει αυτά να τα υπερνικήσουμε, για να γίνει αυτή η κλινική δοκιμή νέων φαρμάκων για ασθένειες ευεργετική για την ανθρώπινη υγεία...
<P>
(Ο ομιλητής διακόπτεται από τον Πρόεδρο)

<SPEAKER ID=95 LANGUAGE="DE" NAME="Breyer">
Κύριε Πρόεδρε, κυρίες και κύριοι συνάδελφοι, είμαστε όλοι σύμφωνοι, ότι η προστασία των ασθενών πρέπει να είναι εξασφαλισμένη και μάλιστα πολλοί μίλησαν για υψηλό επίπεδο προστασίας. Παρόλα αυτά, νομίζω, ότι λείπει μία πιο έντονη συγκεκριμενοποίηση της εικόνας πώς θα είναι αυτό το επίπεδο προστασίας για τους ασθενείς.
<P>
Πιστεύω, ότι πρέπει να ορίσουμε αυτό το υψηλό επίπεδο προστασίας. Δεν μου αρκεί να λέμε, ότι όσον αφορά τα άτομα που δεν είναι σε θέση να παράσχουν τη συγκατάθεσή τους, ένα άλλο πρόσωπο πρέπει να συναινέσει. Όχι! Για τον λόγο αυτό υποβάλλουμε τροπολογία, που σαφέστατα προβλέπει την απαγόρευση συμμετοχής σε έρευνες, ατόμων που δεν είναι σε θέση να παράσχουν τη συγκατάθεσή τους, εφόσον αυτά δεν αποκομίζουν άμεσο θεραπευτικό όφελος. Η εν λόγω τροπολογία είναι μείζονος σημασίας. Ας δούμε σε τι συμπέρασμα οδηγούμαστε, ακολουθώντας την αντίστροφη πορεία: αν δεν υπερψηφιστεί η τροπολογία, τότε αυτό de facto σημαίνει, ότι στην περίπτωση ατόμων που δεν είναι σε θέση να παράσχουν τη συγκατάθεσή τους, αρκεί κάποιος να συναινέσει και οι δοκιμές θα διεξαχθούν, χωρίς όφελος για τα ίδια τα άτομα.
<P>
Έχουμε λοιπόν να κάνουμε με ανθρώπους-πειραματόζωα, στους οποίους πρέπει να εξασφαλιστεί υψηλό επίπεδο προστασίας. Πιστεύω, ότι δεν πρέπει να ξεχνάμε τον κίνδυνο που διατρέχουμε να φτάσουμε στην ευγονική, αν δεν εξασφαλίσουμε την ύπαρξη άμεσου επιπέδου προστασίας. Η εμπειρία από το παρελθόν έχει δείξει ότι δεν επιτρέπεται η διεξαγωγή έρευνας με υποκείμενα άτομα με διανοητικά προβλήματα, τα οποία δεν είναι εις θέσιν να παράσχουν τη συγκατάθεσή τους, χωρίς τα άτομα αυτά να αποκομίζουν άμεσα θεραπευτικό όφελος.
<P>
Για τους λόγους που προανέφερα, σας καλώ να στηρίξετε την τροπολογία της Ομάδας των Πρασίνων, η οποία ακριβώς εξασφαλίζει το επιθυμητό. Δίνω για μία ακόμα φορά ιδιαίτερη έμφαση στο γεγονός ότι η συζήτηση σχετικά με τη Σύμβαση για την κατοχύρωση των ανθρωπίνων δικαιωμάτων και της αξιοπρέπειας του ανθρώπου έναντι των εφαρμογών της βιολογίας και της ιατρικής, εδώ στο Ευρωπαϊκό Κοινοβούλιο υπήρξε εξαιρετικά έντονη, πράγμα που επίσης συνέβη και μεταξύ κοινωνικών ομάδων. Η κυβέρνηση της Ομοσπονδιακής Δημοκρατίας της Γερμανίας δεν υπέγραψε αυτή τη σύμβαση, για τους λόγους που μόλις προανέφερα. Θεωρώ, λοιπόν, ύψιστο καθήκον μας να μην συμφωνήσουμε σε κατευθυντήριες γραμμές που δεν θα εξασφαλίζουν ακριβώς αυτή την προστασία, για τα άτομα που δεν είναι σε θέση να παράσχουν τη συγκατάθεσή τους.
<P>
Σας καλώ να υπερψηφίσετε την τροπολογία μας, η οποία σαφώς ορίζει, ότι επιτρέπεται η έρευνα, μόνον εφόσον αυτή αποφέρει άμεσα οφέλη για τα υποκείμενα σε αυτήν και αποκλείεται οτιδήποτε άλλο.

<SPEAKER ID=96 LANGUAGE="PT" NAME="Correia">
Κύριε Πρόεδρε, είναι πασίγνωστο ότι οι κανόνες που διέπουν τη διεξαγωγή κλινικών δοκιμών, στην Ευρωπαϊκή Ένωση αλλά και σε διεθνή κλίμακα, έχουν κωδικοποιηθεί ήδη από το 1990 στις οδηγίες σχετικά με την Ορθή Κλινική Πρακτική, και ότι η παγκοσμιοποίηση της φαρμακευτικής βιομηχανίας έχει οδηγήσει υποχρεωτικά στην εναρμόνιση των κανόνων σε διεθνές επίπεδο, που θεσμοθετήθηκε στη Διεθνή Συνδιάσκεψη για την Εναρμόνιση.
<P>
Εντούτοις, τα κράτη μέλη εφαρμόζουν διαφορετικές νομοθετικές ή διοικητικές διατάξεις, πράγμα που οδηγεί σε σημαντικές καθυστερήσεις την έναρξη των κλινικών δοκιμών, καθυστερήσεις που κατ' ανάγκην θα έχουν αντανάκλαση στην περαιτέρω αναβολή των ωφελημάτων που μια συγκεκριμένη καινοτομία ενδέχεται να επιφέρει στη θεραπευτική αγωγή των ασθενών.
<P>
Εξ ου και η αναγκαιότητα να προχωρήσουμε αποφασιστικά, διαφυλάσσοντας βεβαίως την αρχή της επικουρικότητας, προς τον εξορθολογισμό και την εναρμόνιση των θεμάτων που άπτονται των κλινικών δοκιμών. Ωστόσο, παρ' ότι είναι αναγκαίο να στηριχθεί και να ενθαρρυνθεί η επιστημονική έρευνα, θα πρέπει επίσης να εξασφαλισθεί η προστασία όσων συμμετέχουν σε αυτές τις δοκιμές, κατά τρόπο ώστε να γίνονται σεβαστά τα δικαιώματα και η αξιοπρέπεια των ανθρωπίνων όντων.
<P>
Διαπιστώνουμε λοιπόν τη σημασία των επιτροπών δεοντολογίας, η λειτουργία των οποίων πρέπει να είναι διαφανής και ανεξάρτητη. Η σύσταση μιας Εθνικής Επιτροπής Δεοντολογίας, που θα είχε ρόλο συντονισμού των περιφερειακών και τοπικών επιτροπών, θα επέτρεπε την έκδοση μιας ενιαίας γνωμοδότησης για κάθε κράτος μέλος, διασφαλίζοντας έτσι την ανεξαρτησία των τοπικών επιτροπών να εγκρίνουν ή να απορρίπτουν τη δοκιμή. Σε όλα τα κέντρα όπου θα διεξάγονται κλινικές δοκιμές θα πρέπει υποχρεωτικά να λειτουργεί μια επιτροπή δεοντολογίας, των οποίων η γνωμοδότηση θα έχει δεσμευτικό χαρακτήρα.
<P>
Στη σύνταξη της γνωμοδότησης θα λαμβάνουν μέρος, πέρα από τους γιατρούς που δεν συμμετέχουν σε αυτές τις δοκιμές, και μέλη του νοσηλευτικού και παραϊατρικού προσωπικού, καθώς και προσωπικό εκτός του ιατρικού κύκλου, ούτως ώστε να διασφαλισθεί η προστασία των ασθενών και η ευεξία των υποκειμένων στην κλινική δοκιμή. Ο ερευνητής, είτε είναι γιατρός είτε όχι - και στην τελευταία αυτή περίπτωση θα πρέπει να υπάρξει εγγύηση ιατρικής παρακολούθησης -, οφείλει σε κάθε περίπτωση να λαμβάνει τη συγκατάθεση όλων των συμμετεχόντων στη δοκιμή ή των κηδεμόνων τους, και επίσης να παρέχει εγγυήσεις για την εμπιστευτικότητά τους. Με τον τρόπο αυτό προάγεται η έρευνα και, ταυτόχρονα, διασφαλίζονται τα συμφέροντα των ασθενών και της φαρμακοβιομηχανίας.

<SPEAKER ID=97 LANGUAGE="DE" NAME="Liese">
Κύριε Πρόεδρε, κυρίες και κύριοι συνάδελφοι, θα ήθελα κι εγώ με τη σειρά μου να ευχαριστήσω τον εισηγητή. Τα δύο τρίτα των ασθενειών που σήμερα γνωρίζουμε, δεν είναι ακόμα απόλυτα ή σε ικανοποιητικό βαθμό ιάσιμες. Αναφέρομαι και σε μερικές πολύ βασανιστικές και συχνά μοιραίες για τους πάσχοντες ασθένειες. Από τα προλεχθέντα συμπεραίνουμε, ότι η ιατρική έρευνα και πιο συγκεκριμένα η φαρμακευτική έρευνα αποτελεί αδήριτη ανάγκη. Οι κατευθυντήριες γραμμές που σήμερα είναι το συζητούμενο θέμα, μπορούν να συμβάλλουν στη βελτίωση της κλινικής έρευνας στην Ευρώπη. Η τυποποίηση των διαδικασιών, ειδικότερα, θα δώσει τη δυνατότητα αποφυγής διπλά διενεργούμενων κλινικών δοκιμών.
<P>
Σε κάθε περίπτωση πρέπει να εξασφαλίζεται, εν γένει, η προστασία των υποκειμένων των δοκιμών. Ιδιαίτερης προσοχής πρέπει να τύχουν άτομα που δεν είναι σε θέση να παράσχουν τη συγκατάθεσή τους, όπως τα παιδιά και τα διανοητικά καθυστερημένα άτομα. Η πρόταση της Επιτροπής δεν τάσσεται σαφώς προς κάποια κατεύθυνση. Ως επί το πλείστον, παραπέμπει στη Σύμβαση του Ευρωπαϊκού Κοινοβουλίου για την κατοχύρωση των ανθρωπίνων δικαιωμάτων και της αξιοπρέπειας του ανθρώπου έναντι των εφαρμογών της βιολογίας και της ιατρικής. Η εν λόγω σύμβαση είναι όμως αμφισβητούμενη και μερικά από τα κράτη μέλη δεν έχουν ακόμα αποφασίσει αν θα την επικυρώσουν. Η Ευρωπαϊκή Επιτροπή - κύριε Επίτροπε Liikanen, μεταβιβάστε τα λεγόμενά μου περαιτέρω, παρακαλώ - πρέπει να σταματήσει να μνημονεύει στα νομικά κείμενα την εν λόγω σύμβαση, αναφέροντας συνέχεια ότι «όσον αφορά στα ζητήματα ηθικής φύσεως, το Ευρωκοινοβούλιο έχει ήδη μεριμνήσει κι ως εκ τούτου δεν χρειάζεται να υπεισέλθουμε κι εμείς σε αυτά».
<P>
Χρειαζόμαστε πολύ αυστηρές διατάξεις, αναφορικά με την προστασία ατόμων που δεν είναι σε θέση να παράσχουν τη συγκατάθεσή τους. Σε καμία περίπτωση, δεν επιτρέπεται να χρησιμοποιούνται παιδιά ή άτομα με νοητική υστέρηση σαν πειραματόζωα σε κλινικές δοκιμές. Θα ήθελα όμως να εκφράσω τις αντιρρήσεις μου σχετικά με τη θέση του κ. Εφραιμίδη, καθώς πιστεύω, ότι η συντριπτική πλειοψηφία των υπευθύνων για τις δοκιμές στη φαρμακοβιομηχανία και τις κλινικές, διεξάγουν τις εκάστοτε δοκιμές, σύμφωνα με την ορθή κλινική πρακτική και τηρούν τους κανόνες προστασίας των υποκειμένων των δοκιμών. Βεβαίως πρέπει να διασαφηνίσουμε τους κανόνες αυτούς στο πλαίσιο των κατευθυντηρίων γραμμών. Δεν συμφωνώ με την τροπολογία της Ομάδας των Πρασίνων στο Ευρωπαϊκό Κοινοβούλιο, που ζητά την καθολική εξαίρεση από την έρευνα, ατόμων που δεν είναι σε θέση να παράσχουν τη συγκατάθεσή τους, καθώς αυτό θα σήμαινε αυτόματα τη μη διεξαγωγή ερευνών για τις παιδικές ασθένειες. Πολλές παιδικές ασθένειες δεν απαντώνται σε ενήλικες, κατά συνέπεια, δεν είναι δυνατή η ορθή διεξαγωγή των ανάλογων ερευνών με υποκείμενα ενήλικες αντί παιδιών. Συμπερασματικά, θα έλεγα ότι χρειαζόμαστε αυστηρούς κανόνες, όχι όμως και καθολική απαγόρευση.

<SPEAKER ID=98 LANGUAGE="IT" NAME="Poggiolini">
Κύριε Πρόεδρε, αξιότιμοι συνάδελφοι, θα ήθελα καταρχάς να συγχαρώ και εγώ τον συνάδελφο κ. Amadeo για την εξαρετική εργασία που εκπόνησε καθώς και για το ασυνήθιστο και μεγάλο άνοιγμα, για τη συνεργασία όλων των συναδέλφων της Επιτροπής, για όλες τις τροπολογίες που συγκέντρωσε και τη συνεργασία που αποδέχτηκε. Αυτή η πρόταση οδηγίας έχει ιδιαίτερη σημασία λόγω του ευαίσθητου τομέα που σκοπεύει να ρυθμίσει. Προτίθεται να ομογενοποιήσει τις προδιαγραφές για την εκτέλεση των κλινικών δοκιμών στα νέα φάρμακα που προορίζονται για τον άνθρωπο. Οι κατευθυντήριες γραμμές των Ορθών Κλινικών Πρακτικών υπάρχουν ήδη από το 1990 αλλά, όπως είναι γνωστό, δεν είναι δεσμευτικές· επομένως, χρειάζονται εθνικές εναρμονισμένες ρυθμίσεις. Είναι σκόπιμο λοιπόν να προβλεφθεί μία μόνο διαδικασία, που να ρυθμίζεται σήμερα με διαφορετικό τρόπο από κράτος σε κράτος.
<P>
Εμείς επιλέξαμε την κοινοποίηση αντί της έγκρισης και έχουμε εξηγήσει γιατί. Ακόμα πιο σημαντική όμως είναι η προστασία της υγείας των υποκειμένων που υποβάλλονται σε δοκιμές. Με αυτό ως στόχο, η τροπολογία που κατέθεσα και που εγκρίθηκε ομόφωνα από τους συναδέλφους της Επιτροπής Περιβάλλοντος, προβλέπει έναν σαφή ορισμό της συναίνεσης κατόπιν ενημέρωσης: πριν τη συμμετοχή σε κλινική δοκιμή, πρέπει να παρέχεται στο υποκείμενο που υποβάλλεται στον πειραματισμό κάθε πληροφορία σχετικά με τη δοκιμή, κατά τρόπο εύκολα κατανοητό και η συγκατάθεσή του πρέπει εμπεριέχεται υπογεγραμμένη σε ένα πρωτόκολλο. Οι επιτροπές δεοντολογίας παίζουν έναν ιδιαίτερα σημαντικό ρόλο στην προστασία των υποκειμένων που υποβάλλονται σε δοκιμές· εκείνες θα εκτιμήσουν, την καταλληλότητα της δοκιμής, το σχετικό πρωτόκολλο, την καταλληλότητα των ερευνητών και των διαθέσιμων υποδομών. Οι επιτροπές δεοντολογίας θα εκτιμήσουν την πληρότητα και τη σαφήνεια των γραπτών πληροφοριών. Οι πληροφορίες σχετικά με ενδεχόμενες ζημίες πρέπει να επισημαίνονται αμέσως στον υποστηρικτή και στην επιτροπή δεοντολογίας.
<P>
Στην ουσία, έχουμε με αυτόν τον τρόπο πλήρη ασφάλεια των δοκιμών. Επιπλέον θα υπάρξει συνεργασία μεταξύ των κρατών προς όφελος της έρευνας της ευρωπαϊκής φαρμακευτικής βιομηχανίας και, τέλος, της υγείας των πολιτών οι οποίοι θα θεραπεύονται έγκαιρα με τα νέα προϊόντα.

<SPEAKER ID=99 LANGUAGE="DE" NAME="Schleicher">
Κύριε Πρόεδρε, κυρίες και κύριοι συνάδελφοι, συντάσσομαι με το συνάδελφο κ. Liese και θα ήθελα στο πλαίσιο αυτό να τονίσω, ότι παρά την αναμφισβήτητα μεγάλη επιτυχία που παρατηρείται, όσον αφορά τη θεραπεία των ασθενειών, μέσω της χρήσης φαρμάκων, υπάρχουν ακόμη περίπου 20000 ασθένειες, για τις οποίες δεν υπάρχει απόλυτα εξασφαλισμένη θεραπεία. Δεν μπορούμε να πούμε λοιπόν, ότι στο μέλλον δεν θα χρειαστούμε νέα αποτελεσματικά και ασφαλή φάρμακα.
<P>
Η κλινική δοκιμή, δηλαδή ο έλεγχος των πιθανών ενεργειών ενός φαρμάκου στον άνθρωπο, είναι μείζονος σημασίας για την έρευνα και την παραγωγή φαρμάκων. Πολλοί συνάδελφοι ήδη αναφέρθηκαν στις διεθνείς διαπλοκές. Θεωρούμε απολύτως απαραίτητο να καταλήξουμε σε συμφωνίες με παγκόσμια ισχύ και όχι περιορισμένες μόνο στην Ευρώπη.Για τον λόγο αυτό, υπέβαλλα μαζί με τον κ. Valverde τρείς τροπολογίες, που δίνουν έμφαση στο θέμα αυτό. Σημαντικότερο όλων, όσον αφορά στα πρότυπα ασφαλείας για τα υποκείμενα των δοκιμών - όπως έχει άλλωστε ήδη ειπωθεί - είναι ειδικότερα η προστασία ατόμων με περιορισμένη ικανότητα ή και ολική ανικανότητα προς δικαιοπραξία.
<P>
Η Ομάδα μας θέλει να εξασφαλίσει την ευρεία προστασία των ατόμων που συμμετέχουν στη διεξαγωγή κλινικών δοκιμών, τη δυνατότητα όλων των ασθενών να επωφελούνται από τη συνεχή επίτευξη προόδου στην θεραπευτική, καθώς και τη δυνατότητα ύπαρξης και διατήρησης ενός αξιόπιστου και καινοτόμου πλαισίου προϋποθέσεων για την έρευνα, την ανάπτυξη και την παραγωγή καινοτόμων φαρμάκων στην Ευρώπη Ο συνάδελφος κ. Amadeo έκανε αξιόλογη δουλειά πάνω στο θέμα αυτό και θα στηρίξουμε ουσιαστικά την έκθεσή του.

<SPEAKER ID=100 NAME="Τρακατέλλης">
Κύριε Πρόεδρε, απαιτούμε από τα φαρμακευτικά προοόντα τα χαρακτηριστικά της ποιότητας, της ασφάλειας και της αποτελεσματικότητας. Οι σημαντικότερες πληροφορίες σχετικά με αυτά τα χαρακτηριστικά λαμβάνονται από τις κλινικές δοκιμές στον άνθρωπο. Είναι, πιστεύω, ολοφάνερο σε όλους μας ότι αυτές οι κλινικές δοκιμές πρέπει να διεξάγονται με σιδηρούς και απαράβατους κανόνες που να επιτυγχάνουν στο μέγιστο δυνατό την προστασία της σωματικής και ψυχικής ακεραιότητας των ανθρώπων που τις υφίστανται, διασφαλίζοντας ταυτοχρόνως ερμητικά το απαραβίαστο της ιδιωτικής τους ζωής.
<P>
Οι περισσότερες τροπολογίες που έρχονται προς ψήφιση στο Ευρωπαοκό Κοινοβούλιο ενισχύουν έτι περαιτέρω το κείμενο της Ευρωπαοκής Επιτροπής όσον αφορά την κατοχύρωση, ας μου επιτραπεί η έκφραση, του ανθρώπου- πειραματοζώου, της κλινικής δοκιμής με λεπτομερείς διατάξεις, οι οποίες προβλέπουν από την πλήρη ενημέρωσή του σχετικά με την κλινική δοκιμή και την γραπτή συγκατάθεσή του μέχρι την αποκατάσταση και αποζημίωση σε περίπτωση βλάβης ή και θανάτου.
<P>
Θέλω να πιστεύω ότι η Ευρωπαοκή Επιτροπή θα κάνει δεκτές όλες αυτές τις τροπολογίες. Δεν πρέπει να ξεχνούμε ότι οφείλουμε πολλά στα άτομα-εθελοντές που υφίστανται τις κλινικές δοκιμές, διότι χάρις σ'αυτά γίνεται η τελική εκτίμηση, κυρίως της ασφάλειας και της αποτελεσματικότητας ενός φαρμάκου, καθώς και η καταγραφή των τυχόν παρενεργειών του. Με αυτόν τον τρόπο η ανθρώπινη κοινωνία ωφελήθηκε στο παρελθόν, ωφελείται στο παρόν και θα ωφεληθεί στο μέλλον με πολύτιμα φάρμακα φύλακες της υγείας του ανθρώπου, αλλά και εργαλεία για την αποκατάστασή της όταν αυτή κλονίζεται.
<P>
Τέλος, κύριε Πρόεδρε, οίκοθεν νοείται ότι οι κανόνες της οδηγίας αυτής πρέπει να εφαρμοσθούν απαρέγκλιτα σε όλα τα κράτη μέλη, εάν πραγματικά θέλουμε την διασφάλιση των κλινικών δοκιμών, αλλά και τον σωστό ανταγωνισμό στην παραγωγή και εμπορία των φαρμάκων. Θα ήθελα να ευχαριστήσω εδώ και τον εισηγητή κ. Amadeo, ο οποίος έδειξε εξαιρετική συν-εργασιμότητα με την Επιτροπή Περιβάλλοντος.

<SPEAKER ID=101 NAME="Liikanen">
Αξιότιμε κύριε Πρόεδρε, το Κοινοβούλιο έχει προτείνει συνολικά 30 τροπολογίες για την πρόταση οδηγίας. Η Επιτροπή εγκρίνει τις μισές από αυτές, καθώς είτε συμπληρώνουν, είτε απλοποιούν την αρχική πρόταση της Επιτροπής. Η Επιτροπή εγκρίνει ανεπιφύλακτα επτά τροπολογίες. Εκτός από αυτές, άλλες οκτώ τροπολογίες μπορούν να εγκριθούν χωρίς προβλήματα, μόνο με μία μικρή τροποποίηση του κειμένου. Η Επιτροπή εγκρίνει τις τροπολογίες 1 και 6, τα άρθρα 1, 2 και 4 της τροπολογίας 10, τις τροπολογίες 13, 14, 15, 18, 19, 21, 22, 23, 24 και 27.
<P>
Η Επιτροπή λαμβάνει υπόψη στην τροποποιημένη πρότασή της τα εξής σημεία:
<P>
Η Επιτροπή προτίθεται να συμπεριλάβει στην τροποποιημένη πρότασή της τις τροπολογίες 1 και 6 καθώς και τα άρθρα 1, 2 και 4 της τροπολογίας 10. Με τις τροπολογίες αυτές ενισχύεται η προστασία των ατόμων που συμμετέχουν σε κλινικές δοκιμές, ιδιαίτερα δε, με τη συγκατάθεση του υποκειμένου - η οποία θα απορρέει από την ενημέρωσή του- ως προϋπόθεση για τη συμμετοχή του στις κλινικές δοκιμές. Στην τροπολογία 19 ενισχύεται η προστασία του εντολοδόχου. Η Επιτροπή συμφωνεί με τις αρμόδιες επιτροπές του Κοινοβουλίου ως προς το ότι η επιτροπή δεοντολογίας εκτός από τα καθήκοντά της για την ενίσχυση των κλινικών δοκιμών, θα πρέπει να λειτουργεί και ως παραλήπτης συγκεκριμένων πληροφοριών κατά τη διεξαγωγή των κλινικών δοκιμών, ιδιαίτερα σε ό, τι αφορά την ασφάλεια των φαρμάκων. Οι δοκιμές μπορεί να διαρκούν ακόμα και πέντε ή δέκα χρόνια. Αυτές οι επισημάνσεις αφορούν τις τροπολογίες 21, 22 και 27.
<P>
Η πιό σημαντική τροποποίηση την οποία προτείνουν οι αρμόδιες επιτροπές του Κοινοβουλίου είναι η κατάργηση της εναλλακτικής διαδικασίας που απαιτείται για την έναρξη της κλινικής δοκιμής. Στην αρχική πρόταση της Επιτροπής, οι δύο εναλλακτικές διαδικασίες ήταν είτε η διαδικασία της κοινοποίησης στις αρμόδιες αρχές, η οποία συνιστά γενική νομική διαδικασία, είτε η διαδικασία της επίσημης έγκρισης εκ μέρους της αρμόδιας αρχής, όταν θα πρέπει να ληφθούν υπ' όψιν συγκεκριμένες ειδικές ή έκτακτες περιπτώσεις. Οι αρμόδιες επιτροπές του Κοινοβουλίου υποστηρίζουν αποκλειστικά την καθιέρωση της διαδικασίας κοινοποίησης, άποψη που εκφράζεται με τις τροπολογίες 13, 14, 15 και 18. Η Επιτροπή υιοθετεί αυτή την θέση και τροποποιεί αναλόγως την αρχική της πρόταση. Επιπλέον, σκοπός των τροπολογιών 23 και 24 είναι να διασαφηνίσουν ή να καθορίσουν τις ρυθμίσεις για τον ορθό τρόπο παρασκευής των φαρμάκων που χρησιμοποιούνται στις κλινικές δοκιμές.
<P>
Η Επιτροπή δεν εγκρίνει τις τροπολογίες οι οποίες δεν καθιστούν το αρχικό κείμενο -που ήταν ήδη αρκετά περίπλοκο- περισσότερο ευανάγνωστο. Αυτό αφορά τις τροπολογίες 3, 8, 9, τα άρθρα 1 και 2 της τροπολογίας 12, καθώς και τις τροπολογίες 16, 17, 20, 25 και 26. Παρομοίως, η Επιτροπή αδυνατεί να εγκρίνει τις τροπολογίες οι οποίες είτε τροποποιούν σημαντικά το αρχικό κείμενο είτε αποκλίνουν πέραν του δέοντος από το πνεύμα ή τη νομική βάση του. Αυτές οι παρατηρήσεις αφορούν τις τροπολογίες 4 και 7, το άρθρο 3 της τροπολογίας 10, τις τροπολογίες 11 και 20, καθώς και τις τροπολογίες 28 και 36, οι οποίες επαναλαμβάνουν τροπολογίες τις οποίες η Επιτροπή αδυνατεί να εγκρίνει.
<P>
Επίσης, θέλω να τονίσω, ότι η Επιτροπή είναι ιδιαίτερα ικανοποιημένη από την εποικοδομητική στάση του εισηγητή ως προς αυτή την πρόταση ενώ βασίζεται στην αποτελεσματική συνεργασία με το Κοινοβούλιο, ώστε οι εν λόγω ρυθμίσεις να πραγματοποιηθούν σε εύλογο χρονικό διάστημα.

<SPEAKER ID=102 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί αύριο, στις 12.00.
<P>
(Λήξη της συνεδρίασης στις 20.30)

