<CHAPTER ID=0>

<SPEAKER ID=1 LANGUAGE="DE" NAME="Posselt">
Κύριε Πρόεδρε, σήμερα το πρωί συνέβη ένα δυσάρεστο περιστατικό: το λεωφορείο για το Κοινοβούλιο έφευγε από το ξενοδοχείο Μetropol, αλλά εξαίφνης δεν επετράπη στους βοηθούς να επιβιβασθούν, ενώ εδώ και 21 χρόνια δεν υπήρχε κανένα πρόβλημα. Θέλω να διαμαρτυρηθώ για το περιστατικό αυτό, γιατί τελικά ήμασταν μόνο πέντε βουλευτές μέσα σε ένα λεωφορείο, ενώ οι βοηθοί έφθασαν αργοπορημένοι στη δουλειά. Είναι ανόητος αυτός ο κανόνας, γιατί αντί το λεωφορείο με τα πέντε άτομα μπορούσαν να έχουν χρησιμοποιηθεί δύο αυτοκίνητα. Δηλαδή δύο οδηγοί αντί για έναν. Αυτή την υπερβολική γραφειοκρατία πρέπει να την ελέγξουν οι Κοσμήτορες. Παρακαλώ κατεπειγόντως να σταματήσει αυτή η πρακτική και να επιτραπεί στους βουλευτές να παίρνουν μαζί τους στη δουλειά τους βοηθούς τους.
<P>
(Χειροκροτήματα)

<SPEAKER ID=2 NAME="Πρόεδρος">
Κύριε Posselt, θα διαβιβάσουμε τα επιχειρήματά σας στο Σώμα των Κοσμητόρων το οποίο θα εγκρίνει το ψήφισμα που κρίνει περισσότερο συμφέρον και το οποίο θα κοινοποιηθεί σε όλους τους βουλευτές.

<CHAPTER ID=1>
Έγκριση των συνοπτικών πρακτικών της προηγούμενης συνεδρίασης
<SPEAKER ID=3 NAME="Πρόεδρος">
Τα συνοπτικά πρακτικά της συνεδρίασης έχουν διανεμηθεί.
<P>
Υπάρχουν παρατηρήσεις;

<SPEAKER ID=4 LANGUAGE="FR" NAME="Dary">
Κύριε Πρόεδρε, θα ήθελα να σας επισημάνω ότι χθες το βράδυ παρέλειψα να υπογράψω τον κατάλογο παρουσιών.

<SPEAKER ID=5 NAME="Πρόεδρος">
Το λαμβάνουμε υπόψη.
<P>
(Εγκρίνονται τα πρακτικά)

<CHAPTER ID=2>
Ψηφοφορία επί της αίτησης κατεπείγοντος
<SPEAKER ID=6 LANGUAGE="ES" NAME="Πρόεδρος.">
Τον λόγο έχει ο κ. Varela, πρόεδρος της Επιτροπής Αλιείας, για να γνωμοδοτήσει.
<P>
Varela Suanzes-Carpegna (PPE-DE), Πρόεδρος της Επιτροπής Αλιείας. (ES) Κύριε Πρόεδρε, θα ήθελα να επισημάνω πως η Επιτροπή Αλιείας αποφάσισε να μην αποδεχτεί αυτήν την αίτηση κατεπείγοντος δεδομένου ότι ενημερωθήκαμε σχετικά με την πρόταση στις 20 Νοεμβρίου, όταν πλέον δεν είχαμε χρόνο για να την συμπεριλάβουμε στην ημερήσια διάταξή μας, συνεπώς δεν ήταν δυνατή η δρομολόγησή της με την ταχύτητα που μας ζητήθηκε.
<P>
Ωστόσο, θα κάνουμε ότι είναι δυνατό ούτως ώστε στην περίοδο συνόδου του επόμενου έτους να μπορέσουμε να τη συζητήσουμε εδώ.

<SPEAKER ID=7 NAME="Πρόεδρος">
Ευχαριστώ πολύ, κύριε Varela. Εφόσον δεν υπάρχουν άλλες παρεμβάσεις, τον λόγο έχει η κυρία Επίτροπος.

<SPEAKER ID=8 NAME="Schreyer">
Κύριε Πρόεδρε, κυρίες και κύριοι βουλευτές, ο Κανονισμός για τα μέτρα ελέγχου που εφαρμόζονται στη ζώνη της σύμβασης για τη μελλοντική πολυμερή συνεργασία στον τομέα της αλιείας στο Βόρειο Ατλαντικό ορίζει ότι οι διατάξεις περί εισαγωγής αυτών των μέτρων ελέγχου ισχύουν μόνο για το έτος 2000. Τότε, το Συμβούλιο δεν είχε μπορέσει να συμφωνήσει σε μία μακροβιότερη ρύθμιση. Ως εκ τούτου οι σχετικές διατάξεις εκπνέουν στο τέλος του τρέχοντος έτους.
<P>
Εάν όμως καθυστερήσει η τροποποίηση του Κανονισμού, από 1.1.2001 δε θα διαθέτουμε νομική βάση για πλοία ελέγχου της Ευρωπαϊκής Ενώσεως στα διεθνή ύδατα του Βόρειου Ατλαντικού. Αυτό θα αποτελέσει φυσικά πλήγμα για το όλο σύστημα ελέγχου και τις περιφερειακές οργανώσεις αλιείας, οι οποίες θα αποδυναμωθούν. Εξάλλου, πρέπει να σημειώσουμε ότι το σύστημα ελέγχου θεωρείται υποδειγματικό. Γι' αυτό το λόγο θα έπρεπε να καταβληθεί κάθε προσπάθεια να αναπτυχθεί περαιτέρω και να ενισχυθεί. Γι' αυτό το λόγο η Επιτροπή υποστηρίζει την αίτηση κατεπείγοντος του Συμβουλίου και παρακαλεί θερμώς τους βουλευτές του Ευρωπαϊκού Κοινοβουλίου να υποστηρίξουν αυτή τη διαδικασία.

<SPEAKER ID=9 NAME="Πρόεδρος">
Τον λόγο έχει και πάλι ο κ. Varela, πρόεδρος της Επιτροπής Αλιείας, ο οποίος είναι αρμόδιος για το ταμείο.

<SPEAKER ID=10 LANGUAGE="ES" NAME="Varela Suanzes-Carpegna">
. (ES) Κύριε Πρόεδρε, λυπούμαι πάρα πολύ που η Επιτροπή δεν έλαβε υπόψη της εκ των προτέρων όλα αυτά και δεν μας ενημέρωσε εγκαίρως ούτως ώστε να μπορέσουμε να το επεξεργαστούμε στην επιτροπή. Από την άλλη, τα αναφερθέντα διεθνή μέτρα θα συνεχίσουν να ισχύουν διότι πρόκειται για διεθνή συμφωνία. Συνεπώς, δεν θα επηρεαστούν από την καθυστέρηση. Επιπλέον, όπως προείπα, ελπίζω να μπορέσουμε να ψηφίσουμε αυτήν την πρόταση στην περίοδο συνόδου του Ιανουαρίου.
<P>
Εν πάση περιπτώσει, λυπάμαι που μας ζητούν το κατεπείγον σήμερα, τελευταία στιγμή, γιατί είχαμε όλο το 2000 για να δρομολογήσουμε αυτήν την πρόταση κανονισμού.
<P>
Πιστεύω πως τα θεσμικά όργανα, εν προκειμένω η Επιτροπή, θα πρέπει να είχαν εργαστεί με μεγαλύτερη σοβαρότητα ούτως ώστε να είχαν φτάσει εγκαίρως οι προτάσεις στο Σώμα αυτό για τον διορισμό κάποιου εισηγητή, την εξέταση της πρότασης της Επιτροπής, την υποβολή τροπολογιών, τη συζήτησή τους στην επιτροπή, και έπειτα την υποβολή τους στην Ολομέλεια, κάτι που μας ζητήθηκε να γίνει σε μια μόνο συνεδρίαση και που είναι αδύνατον.

<SPEAKER ID=11 NAME="Πρόεδρος">
Αφού άκουσα τις παρεμβάσεις της κυρίας Επιτρόπου και του προέδρου της Επιτροπής Αλιείας, υποβάλω σε ψηφοφορία την αίτηση κατεπείγοντος.
<P>
(Το Σώμα απορρίπτει την αίτηση κατεπείγοντος)1

<CHAPTER ID=3>
Προϋπολογισμός 2001
<SPEAKER ID=12 NAME="Πρόεδρος">
Η ημερήσια διάταξη προβλέπει την κοινή συζήτηση των παρακάτω εκθέσεων:
<P>
A5-0380/2000 της κ. Haug και του κ. Ferber, εξ ονόματος της Επιτροπής Προϋπολογισμών,
<P>
σχετικά με το σχέδιο γενικού προϋπολογισμού της Ευρωπαϊκής Ένωσης για το οικονομικό έτος 2001 όπως τροποποιήθηκε από το Συμβούλιο (όλα τα τμήματα)[13830/2000 - C5-0600/2000 - 1999/2190(BUD)]και σχετικά με τη διορθωτική επιστολή 2/2001 στο σχέδιο γενικού προϋπολογισμού για το 2001[13833/200-C5-0653/2000]Τμήμα Ι ,ΚοινοβούλιοΤμήμα II, ΣυμβούλιοΤμήμα III, ΕπιτροπήΤμήμα IV, ΔικαστήριοΤμήμα V, Ελεγκτικό ΣυνέδριοΤμήμα VI, Οικονομική και Κοινωνική ΕπιτροπήΤμήμα VII, Επιτροπή των ΠεριφερειώνΤμήμα VIII, Διαμεσολαβητής
<P>
A5-0391/2000 του κ. Colom i Naval, εξ ονόματος της Επιτροπής Προϋπολογισμών, σχετικά με την πρόταση απόφασης του Ευρωπαϊκού Κοινοβουλίου και του Συμβουλίου σχετικά με την κινητοποίηση του μέσου ευελιξίας (σημείο 24 της διοργανικής συμφωνίας της 6ης Μαΐου 1999 σχετικά με τη δημοσιονομική πειθαρχία και τη βελτίωση της διαδικασίας του προϋπολογισμού)[SEC(2000)2167 - C5-0665/2000].

<SPEAKER ID=13 LANGUAGE="DE" NAME="Haug">
. (DE) Κυρία Πρόεδρε, αγαπητοί συνάδελφοι, κατ' αρχάς θα ήθελα να ευχαριστήσω την Πρόεδρο του Συμβουλίου, η οποία διαπραγματεύτηκε μαζί μας, με το Κοινοβούλιο, κατά τρόπο ευφυή και επίμονο, και συχνά χωρίς την υποστήριξη των συναδέλφων της, να ευχαριστήσω την Επίτροπο, η οποία τόσο στο προσκήνιο όσο και στο παρασκήνιο εργάστηκε χωρίς ποτέ να λησμονεί ποιο είναι το κοινό συμφέρον της Ευρώπης, και να ευχαριστήσω όλους τους συναδέλφους, οι οποίοι στις κρίσιμες περιστάσεις εξακολούθησαν να δείχνουν την υποστήριξή τους, ακόμη κι αν είχαν ενίοτε διαφορετική άποψη, επέδειξαν αλληλεγγύη στα ουσιώδη και ενώθηκαν υπερασπιζόμενοι τη θέση του Κοινοβουλίου. Σε όλους αυτούς απευθύνω ειλικρινείς ευχαριστίες. Χωρίς τη συνεργασία όλων δεν θα είχαμε επιτύχει αυτήν τη χαλαρή, δηλαδή χωρίς εντάσεις, ατμόσφαιρα. Κι έτσι φαίνεται ότι δε θα υπάρξουν άλλα προσκόμματα για την έγκριση από το Κοινοβούλιο, την Πέμπτη, του Προϋπολογισμού της Ευρωπαϊκής Ένωσης για το 2001.
<P>
Ο πρόεδρος της Επιτροπής Προϋπολογισμών μου είπε ότι είναι η πρώτη φορά που εξασφαλίστηκε σε διαδικασία συνδιαλλαγής συμφωνία μεταξύ Συμβουλίου και Κοινοβουλίου. Συγχαρητήρια λοιπόν!
<P>
Υπάρχει ένα ρητό που λέει ότι το χρήμα μπορεί να είναι κακός αφέντης, αλλά και καλός υπηρέτης. Εμείς οι βουλευτές, οι εκλεγμένοι εκπρόσωποι του λαού, εργαστήκαμε βάση αυτής της λαϊκής σοφίας. Δεν εμμείναμε σε αρχές. Δεν είχαμε προσδιορίσει προκαταβολικά δημοσιονομικούς στόχους, στους οποίους θα υπαγάγαμε την πολιτική μας. Θέλουμε ένα προϋπολογισμό φειδωλό, μετριόφρονα και λογικό, ο οποίος να μας επιτρέπει να διεκπεραιώνουμε τις πολιτικές μας δεσμεύσεις και να βοηθούμε πραγματικά εκείνους που χρειάζονται τη βοήθειά μας.
<P>
Κι έτσι, τη νύχτα της 23ης προς την 24η Νοεμβρίου συμφωνήσαμε στα καίρια σημεία ενός προϋπολογισμού, ο οποίος ασφαλώς δεν είναι μεγαλειώδης, αλλά πάντως λογικός. Λογικό είναι εν πάση περιπτώσει να μην εγκαταλείπει κανείς τον αγώνα κατά της ανεργίας στην Ευρώπη. Γι' αυτό και λέγαμε πάντοτε, ότι θα πρέπει να αναληφθεί δράση σε κάθε πολιτικό επίπεδο, τοπικό, περιφερειακό, εθνικό και βεβαίως και πανευρωπαϊκό. Την επόμενη πενταετία θα διαθέσουμε 450 εκατ. ευρώ από τον ευρωπαϊκό προϋπολογισμό, για να προαγάγουμε την απασχόληση υποστηρίζοντας μικρές και μεσαίες επιχειρήσεις.
<P>
Με την υλοποίηση των αξόνων δράσεως που περιγράφονται στο Χάρτη για τις ΜΜΕ, και με τη βοήθεια ώστε οι ΜΜΕ να αξιοποιήσουν τις νέες τεχνολογίες, διαθέτουμε, νομίζω, ένα μέσον δημιουργίας νέων θέσεων εργασίας. Με τα 450 εκατ. ευρώ που συμφωνήθηκαν, μπορούμε πλέον να διαθέσουμε άνω του τετραπλασίου του ποσού που είχε προτείνει η Επιτροπή στο προσχέδιο προϋπολογισμού. Με την προκαταβολή 100 εκατ. το προσεχές έτος μπορούμε να δώσουμε μία γερή ώθηση.
<P>
Η Επιτροπή Προϋπολογισμών προτείνει στην Ολομέλεια να αποδεσμεύσει τα αποθεματικά που είχαν σχηματιστεί στην πρώτη ανάγνωση, καθώς και το αποθεματικό επιδόσεων στο τμήμα της Εξωτερικής Πολιτικής και το αποθεματικό για τις δαπάνες λειτουργίας. Ανέκαθεν τονίζαμε ότι θέλουμε να υποστηρίξουμε τη μεταρρύθμιση της Επιτροπής, πως δεχόμαστε τη δημιουργία των 400 νέων θέσεων, σε συνδυασμό με τη θέσπιση μιας ρύθμισης για την πρόωρη συνταξιοδότηση, αλλά όχι άνευ όρων. Ορισμένοι από αυτούς τους όρους δεν έχουν εκπληρωθεί. Η Επιτροπή υπέβαλε την πρότασή της με την ανάλυση για τις εκκρεμείς αναλήψεις υποχρεώσεως και τη στρατηγική της προσέγγιση για την αποδέσμευση των υπολοίπων προς ρευστοποίηση. Την περασμένη Τρίτη ακόμα ορίσαμε τις τελευταίες λεπτομέρειες σε μία κοινή δήλωση Συμβουλίου και Κοινοβουλίου. Συμφωνήσαμε ότι ως τα μέσα του προσεχούς έτους, η Επιτροπή πρέπει να επεξεργαστεί έκθεση για τις προόδους ως προς τη μείωση των εκκρεμών αναλήψεων υποχρεώσεων, ως προς την εφαρμογή των προγραμμάτων, την απλούστευση των ενοτήτων σχεδίων, μία έκθεση για τη λειτουργία της επιτροπολογίας, για την πρόοδο στην εφαρμογή της δέσμης μεταρρυθμίσεων, πληροφορίες για την εκτέλεση των κύριων προγραμμάτων στην κατηγορία IV, για να αναφέρω μερικά μόνο σημεία της κοινής δήλωσης. Τώρα πια περιμένουμε να ξεκινήσει τη δουλειά η Επιτροπή.
<P>
Πέραν των κάποιων αψιμαχιών, που άρχισε ή συνέχισε με τη δεύτερή του ανάγνωση το Συμβούλιο, η δική μας δεύτερη ανάγνωση δε θα περιέχει πλέον πολύ εύφλεκτο υλικό. Πάνω απ' όλα, επειδή έχουμε δηλώσει διατεθειμένοι να υποβοηθήσουμε το Συμβούλιο κατά την επίτευξη του σημαντικότατου για το ίδιο στόχου της μείωσης της ανάπτυξης των δεσμεύσεων πληρωμών σε 3,5%. Αυτό θα το επιτύχουμε κυρίως απελευθερώνοντας αποθεματικά που ορίστηκαν στην πρώτη ανάγνωση στο διαρθρωτικό ταμείο και προβλέποντας λιγότερες δεσμεύσεις πληρωμών στις κοινοτικές πρωτοβουλίες, οι οποίες ούτω ή άλλως πρέπει να επανεγγραφούν στον προϋπολογισμό. Φυσικά σε αυτό μας βοήθησε η δεύτερη διορθωτική επιστολή της Επιτροπής, η οποία τώρα, ύστερα από νέους υπολογισμούς προβλέπει περί τα 900 εκατ. ευρώ λιγότερα για την κατηγορία I. Ευπρόσδεκτη είναι αυτή η διορθωτική επιστολή και η συμφωνία του Κοινοβουλίου σ' αυτήν ασφαλώς και για το Συμβούλιο, γιατί ταυτόχρονα περιείχε και μία εκτίμηση πλεονάσματος για τον τρέχοντα προϋπολογισμό ύψους 900 εκατ. ευρώ, που μπορούν ήδη να καταλογισθούν για το 2001 στη στήλη των εσόδων.
<P>
Αυτό που μας απασχόλησε κυρίως σε ολόκληρη τη δημοσιονομική διαδικασία, ήταν η χρηματοδότηση των εξωτερικών μας πολιτικών. Ήταν σαφές πως οι δημοσιονομικές προοπτικές για την κατηγορία IV από την εποχή του πολέμου στα Βαλκάνια δεν αρκούσαν πλέον. Γι' αυτό το λόγο η Επιτροπή είχε προτείνει μία αναθεώρηση κατά 300 εκατ. ευρώ. Το Συμβούλιο αμύνθηκε με νύχια και με δόντια κατά της αναθεώρησης αυτής. Ήταν πραγματικά αδύνατο να συζητήσουμε λογικά μαζί του, και πέρυσι, και εφέτος. Περιέφερε τις δημοσιονομικές προοπτικές ως Αγιο Δισκοπότηρο, επιμένοντας να μην τροποποιηθούν. Τις μετέτρεψε σε κακό αφέντη, για να παραμείνουμε στην εικόνα του προαναφερθέντος λαϊκού ρητού. Χρειάστηκε λοιπόν να διαπραγματευθούμε και πάλι μαζί του τα 200 εκατ. του μέσου ευελιξίας, σαν να μην ήταν αυτό τροποποίηση των δημοσιονομικών προοπτικών! Τέλος πάντων! Τώρα έχουμε 200 εκατ. επιπλέον, ενώ θα χρειαζόμασταν 300 εκατ. ευρώ. Εν πάση περιπτώσει όμως, μπορούμε να χρηματοδοτήσουμε αυτό που θεωρούμε πιο σημαντικό, δηλαδή τον εκδημοκρατισμό και την ανοικοδόμηση των δυτικών Βαλκανίων με συνολικά 839 εκατ. ευρώ, συμπεριλαμβανομένων και 240 εκατ. ευρώ για τη Σερβία.
<P>
Δεν επιτρέψαμε να αποψιλωθούν περαιτέρω οι υπόλοιπες προτεραιότητες για την εξωτερική μας πολιτική. Είμαστε σε θέση να χρηματοδοτήσουμε τη συνεργασία με τη Βαλτική και τις δυνάμεις αντίδρασης στις κρίσεις, και προικοδοτήσαμε το MEDA με 40 επιπλέον εκατομμύρια ευρώ, όπως προέβλεψε το Συμβούλιο. Μπορέσαμε έτσι να βρούμε μια λύση για τον προϋπολογισμό του 2001. Βέβαια, αυτή η λύση αποκαλύπτει αδυναμίες του πολιτικού και δημοσιονομικού προγραμματισμού, διότι δε λαμβάνει υπ' όψιν τις ανάγκες για πολυετή προγραμματισμό.
<P>
Θα ευχόμουν να είχαμε αντιμετωπίσει τις ανάγκες, που εκτείνονται σε περισσότερα έτη, με ένα τακτικό πολυετή προγραμματισμό. Αυτό βέβαια δεν έχει άλλο αποτέλεσμα, παρά μόνο ότι στην προσεχή δημοσιονομική διαδικασία θα έρθουμε αντιμέτωποι με το ίδιο βουνό από δυσκολίες.
<P>
Και τώρα εύχομαι σε εκείνον που θα με διαδεχθεί στη θέση του γενικού εισηγητή του Κοινοβουλίου και στη βελγική Προεδρία του δεύτερου εξαμήνου του 2001 καλή διασκέδαση στις αντιπαραθέσεις τους. Εξ ιδίας πείρας γνωρίζω πόσο δύσκολο είναι να κρατήσει κανείς ενωμένες όλες τις πολιτικές ομάδες του Κοινοβουλίου. Όμως, από συζητήσεις που είχα, γνωρίζω ότι είναι πολύ πιο δύσκολο να διατυπωθεί μία βιώσιμη για τις διαπραγματεύσεις θέση του Συμβουλίου, να εξασφαλιστεί εντολή και να καθοδηγηθούν οι ακραιφνείς εθνικοί εγωισμοί σε μία αρκετά λογική και ευπαρουσίαστη πανευρωπαϊκή απόφαση. Αυτό βέβαια δεν ισχύει μόνο για τις καθαρά δημοσιονομικές διαδικασίες, όπως τόσο παραστατικά μας έδειξε η Σύνοδος της Νίκαιας.
<P>
Έτσι λοιπόν για μία ακόμη φορά έχουμε φθάσει στο τέλος του έτους και διερωτώμεθα πώς θα μπορέσουμε να καταφέρουμε το Συμβούλιο να υποταχθεί στη λογική και να μετατρέψει τον κακό αφέντη σε καλό υπηρέτη;
<P>
(Χειροκροτήματα)

<SPEAKER ID=14 LANGUAGE="DE" NAME="Ferber">
Κύριε Πρόεδρε, κυρία Πρόεδρε του Συμβουλίου, κυρία Επίτροπε, αγαπητοί συνάδελφοι, θα ήθελα καταρχάς να ευχαριστήσω και εγώ, όπως και η κ. Haug, όλους τους συνεργάτες και όλους τους συναδέλφους καθώς και τις υπηρεσίες της Επιτροπής. Με το Συμβούλιο έχω όμως κάποιες δυσκολίες. Έχω βέβαια την τιμή να παρουσιάζω τους "μικρούς" προϋπολογισμούς, και η διαδικασία είναι αρκετά σαφής, ποιος δηλαδή τελικά έχει την τελευταία λέξη. Μπορεί στη Νίκαια να μας μεταχειρίζονται σχετικά άσχημα, αλλά στην περίπτωση του Ευρωπαϊκού Δικαστηρίου, αν δεν ανατρέπονταν όλα όσα εμείς ως Κοινοβούλιο κάναμε, ενώ ήταν γνωστό ότι αυτήν την εβδομάδα θα τα ξαναδιορθώναμε, θα μπορούσαμε να έχουμε εξοικονομήσει αρκετούς πόρους και να είχαμε συμβάλει και στην προστασία του περιβάλλοντος, τυπώνοντας λιγότερο χαρτί. Εν προκειμένω, μια προσπάθεια προσέγγισης προς το Κοινοβούλιο θα ήταν επίσης ευπρόσδεκτη. Έτσι θα είχαμε γλιτώσει αρκετή δουλειά, την οποία βέβαια ευχαρίστως έκανα, γιατί με ενδιαφέρει να έχουμε ένα αξιόμαχο Ευρωπαϊκό Δικαστήριο, το οποίο θα είναι σε θέση να διεκπεραιώσει το έργο που έχει αναλάβει, και ιδιαιτέρως τα παλαιά άχθη, που ακόμη βρίσκονται στη φάση της μετάφρασης. Αν το Συμβούλιο είχε δείξει περισσότερη διάθεση για συνεργασία, θα μπορούσαμε να το έχουμε φέρει εις πέρας από κοινού τον Οκτώβριο.
<P>
Καθώς μου παραχωρήθηκε τόσος λίγος χρόνος ομιλίας, πράγμα για το οποίο λυπούμαι, μια και ο προϋπολογισμός άξιζε περισσότερο χρόνο από τα περιγέλαστα δυόμισι λεπτά και μάλιστα για τους εισηγητές, θα περιορισθώ σε μερικές μόνο παρατηρήσεις.
<P>
Θα πρέπει να αναλογισθούμε πώς θα αναπτύξουμε τα αναγκαία στοιχεία για μια διαφανή πολιτική για τις προαγωγές των υπαλλήλων. Θεωρώ ευπρόσδεκτο το γεγονός ότι πλέον το Δικαστήριο και το Ελεγκτικό Συνέδριο, αλλά και η Οικονομική και Κοινωνική Επιτροπή και η Επιτροπή των Περιφερειών προχωρούν σε αναθεώρηση της πολιτικής των προαγωγών τους και την ανάπτυξη μίας διαφανούς διαδικασίας, προσανατολισμένης στην αξιοκρατία, ώστε να μην αποτελεί η αρχαιότητα το αποφασιστικό κριτήριο, αλλά οι επιδόσεις του ατόμου. Πιστεύω ότι είμαστε στο σωστό δρόμο, και ότι, ως σκέλος της Αρμόδιας για τον Προϋπολογισμό Αρχής, εν προκειμένω ως μοναδική αρμόδια για τον προϋπολογισμό αρχή, δεδομένου ότι το Συμβούλιο δεν έχει εδώ αποφασιστικό ρόλο, θα μεριμνήσουμε και εμείς ώστε αυτό να συνεχισθεί και στο μέλλον.
<P>
Θα πρέπει να μας απασχολήσει στο Κοινοβούλιο το ερώτημα του εάν ο προϋπολογισμός μας πληροί τα κριτήρια της ακρίβειας και της σαφήνειας. Και θα ήθελα να το αναφέρω σαφώς για μία ακόμη φορά: έχουμε εδώ στο Κοινοβούλιο μία σειρά μη κατειλημμένων θέσεων, οι οποίες μας επιτρέπουν χρόνο με το χρόνο να κάνουμε οικονομίες ύψους μερικών δεκάδων εκατομμυρίων ευρώ, κι έτσι θα πρέπει να αναλογισθούμε, αν είναι σωστός ο τρόπος συγκρότησης του προϋπολογισμού μας. Για το λόγο αυτό στα ψηφίσματα, κι ελπίζω να μας ακολουθήσει το Σώμα, θα ζητήσουμε από τις διοικητικές μας υπηρεσίες να υποβάλουν μία συνολική έκθεση για τις ελεύθερες θέσεις στο Κοινοβούλιο, ώστε να εξασφαλίσουμε ένα προϋπολογισμό που θα πληροί τα κριτήρια ακρίβειας και σαφήνειας.
<P>
Ελπίζω να προχωρήσουν οι εργασίες για ένα κοινό recruitment office, όπως λέμε στη Νέα Γερμανική Γλώσσα, μίας ευρωπαϊκής υπηρεσίας προσλήψεων δηλαδή, ώστε να αντιμετωπίσουμε από κοινού τα προβλήματα τα οποία θα πλήξουν τα προσεχή έτη όλα τα θεσμικά όργανα - δηλαδή το Συμβούλιο, όπως και την Επιτροπή, το Κοινοβούλιο, αλλά και τα άλλα όργανα- δηλαδή τις ανάγκες σε προσωπικό για τα επόμενα έτη. Εύχομαι πραγματικά να επιτύχουμε μεγάλες προόδους στον τομέα αυτό.
<P>
Ξεπέρασα το χρόνο μου κατά ένα λεπτό και το έκανα με μεγάλη χαρά. Μου δόθηκε τελικά περισσότερος χρόνος; Τον επιστρέφω ευχαρίστως στην ομάδα μου, γιατί είχα ετοιμαστεί μόνο για δυόμισι λεπτά και είχα προβλέψει να κάνω και υπέρβαση ενός λεπτού. Έτσι λοιπόν εκπληρώνω το προσωπικό μου σχέδιο. Θα ευχαριστήσω για μία ακόμη φορά όλους τους συναδέλφους. Όσον αφορά τα άλλα θεσμικά όργανα, εξασφαλίσαμε με συναδελφικό πνεύμα, πέραν των φραγμών των κομμάτων, των πολιτικών ομάδων, των κρατών και άλλων φραγμών ένα καλό αποτέλεσμα, πιστεύω. Αν το προσεχές έτος θελήσει να ακολουθήσει και το Συμβούλιο, αν ακούσει πιο νωρίς τη γνώμη του Κοινοβουλίου, θα τα καταφέρουμε ακόμη πιο εύκολα.
<P>
(Χειροκροτήματα)

<SPEAKER ID=15 NAME="Πρόεδρος">
Μη νομίζετε κυρίες και κύριοι ότι με λύγισαν τα επιχειρήματα του κυρίου Ferber. Πραγματικά, είχε στη διάθεσή του πέντε λεπτά για να μιλήσει και οι υπηρεσίες είχαν υποδείξει μόνο δυόμιση λεπτά. Με συγχωρείτε, κύριε Ferber. Και αν μετά θέλετε να προσθέσετε κάτι, γιατί σας έχει απομείνει ένα λεπτό, θα σας δώσω τον λόγο.

<SPEAKER ID=16 LANGUAGE="ES" NAME="Colom i Naval">
. (ES) Κύριε Πρόεδρε, όταν πριν από λίγο καιρό μια αντιπροσωπεία αυτού του Κοινοβουλίου επισκέφτηκε τη Λαϊκή Δημοκρατία της Κίνας, ήμαστε στην Xiamen, στη νοτιοανατολική Κίνα, και στο βάθος βλέπαμε κάποιο νησί. Ρωτήσαμε πως ονομαζόταν και μας απάντησαν: "Είναι η ακατονόμαστη" . Επρόκειτο για την Ταϊβάν και στην Κίνα δεν μπορούσε κανείς να την κατονομάσει. Εδώ αυτό που δεν μπορούμε να αποκαλέσουμε με το όνομά του είναι η "αναθεώρηση των δημοσιονομικών προοπτικών" .
<P>
Κυρίες και κύριοι, πιστεύω πως αυτό το θέμα θα έπρεπε να το συζητήσουμε γονυπετείς, γιατί αποτελεί ένα ιερό θέμα. Η θρησκεία του Συμβουλίου απαγορεύει τη λέξη αναθεώρηση. Αυτό είναι σαφέστατο. Αλλά προκαλώ την αξιότιμη συνάδελφό μου, την Προεδρεύουσα του Συμβουλίου, να μου εξηγήσει ποια είναι η διαφορά μεταξύ της αναθεώρησης των δημοσιονομικών προοπτικών και της κινητοποίησης του μέσου ευελιξίας: πρόκειται για τις ίδιες πλειοψηφίες, και τα ποσά μπορούν να είναι τα ίδια.
<P>
Πραγματικά, εκτός και αν πρόκειται για ταμπού, είναι δύσκολο να εξηγηθούν οι λόγοι για τους οποίους το Συμβούλιο αρνείται να αναγνωρίσει την ανάγκη για αναθεώρηση των δημοσιονομικών προοπτικών.
<P>
Επιπλέον, από τις τριάντα οκτώ αναθεωρήσεις που έχει γνωρίσει η Κοινότητα από το 1988, όταν θεσπίστηκε αυτό το σύστημα, περίπου είκοσι ήταν ετήσιες. Δηλαδή, ούτε το επιχείρημα των ετησίων ή πολυετών αναθεωρήσεων δεν αποτελεί δικαιολογία.
<P>
Ένας άλλος λόγος για τον οποίο το εν λόγω θέμα θα πρέπει να το συζητήσουμε γονυπετείς είναι ίσως η στάση κάποιων μελών αυτού του Σώματος που φαίνεται ότι ως μόνο σκοπό έχουν να υπακούν τυφλά στις οδηγίες του Συμβουλίου.
<P>
Πραγματικά, διεξαγάγαμε πραγματικό αγώνα προκειμένου να επιτύχουμε μια αύξηση του 0,02% του σχεδίου του προϋπολογισμού του Συμβουλίου. Δεν ξέρω αν αυτό αποτελεί σημαντική επιτυχία αυτού του Σώματος. Μπορούμε επίσης να το δούμε στα διαρθρωτικά ταμεία, όπου η Επιτροπή μας είπε ότι υπάρχει έλλειψη 8 δις συμπληρωματικών πιστώσεων πληρωμών και το αποτέλεσμα είναι ότι τις περικόψαμε σε 340 εκατομμύρια, που ήταν βέβαια αίτημα του Συμβουλίου και όχι του Κοινοβουλίου.
<P>
Εν συντομία θα ήθελα να υπενθυμίσω ότι όταν εγκρίναμε τις ισχύουσες δημοσιονομικές προοπτικές το 1999, ακόμη βομβαρδίζαμε τα Βαλκάνια και συγκεκριμένα τη Σερβία, και λεω βομβαρδίζαμε διότι ενεπλάκη και η Ένωση. Και είχαμε συμφωνήσει ότι μόλις θα έληγε η εν λόγω σύγκρουση θα αναθεωρούσαμε τις δημοσιονομικές προοπτικές. Αυτό συμφωνήθηκε μεταξύ Συμβουλίου και Κοινοβουλίου.
<P>
Το Συμβούλιο αρνείται να προβεί σε αυτήν την αναθεώρηση, φαίνεται ότι τώρα θα έπρεπε να διαθέτουμε πλέον τα στοιχεία, και εγώ θα ήθελα να σας προειδοποιήσω: η χρήση του μέσου ευελιξίας για δύο συνεχή έτη, δύο συναπτά έτη, όντως εντός διαστήματος μικρότερου των δεκαπέντε μηνών και το πρώτο από αυτά μέσα σε λιγότερο από έξι μήνες από την έγκριση των προοπτικών, θα αδειάσει πλήρως το μέσο ευελιξίας από οικονομικής σκοπιάς διότι εμποδίζει την αντικατάσταση του και την πιθανή συσσώρευση του, που προβλέπεται έως το ύψος των 600 εκατομμυρίων. Αλλά επίσης το αδειάζει από πολιτικής σκοπιάς και αυτό κυρίες και κύριοι είναι σοβαρότερο διότι μπορεί να οδηγήσει στην πλήρη έλλειψη εμπιστοσύνης του Κοινοβουλίου σχετικά με το ίδιο το σύστημα των δημοσιονομικών προοπτικών.
<P>
Ειλικρινά το Συμβούλιο μας οδηγεί στο συμπέρασμα ότι αυτό το σύστημα δεν είναι ικανοποιητικό γιατί ένα από τα συμβαλλόμενα μέρη δεν τηρεί τις πολιτικές προϋποθέσεις που συνεπάγεται η υπογραφή ενός συμφώνου.
<P>
Οι ανάγκες των Βαλκανίων δεν έχουν πάψει να υφίστανται, είναι πολυετείς. Και τώρα τι θα κάνουμε; Προς το παρόν, αρχίζουμε θυσιάζοντας το MEDA, που από 980 εκατομμύρια Ευρώ το 1999 μειώθηκε σε 741 το 2001. Είναι το πρώτο θύμα της μη αναθεώρησης. Και αναρωτούμαι ποιο θα είναι το επόμενο θύμα;
<P>
Θα ήθελα να μάθω, κυρία Schreyer, πως σκοπεύετε να δρομολογήσετε την αρχική πρόταση αναθεώρησης των δημοσιονομικών προοπτικών. Δεν την αποσύρατε. Συνεπώς θα ήθελα να ξέρω τι θα κάνετε.
<P>
Θα συνεχίσουμε να χρηματοδοτούμε τα Βαλκάνια με ακροβατισμούς, όπως κάναμε μέχρι σήμερα, στα τέλη του 2000, "προ-προϋπολογίζοντας" και έπειτα εισάγοντας 200 εκατομμύρια στον προϋπολογισμό του 2001; Τι θα κάνουμε τον Μάρτιο; Ήδη γνωρίζω ότι αυτό θα ανατεθεί στη σουηδική Προεδρία, αλλά τον Μάρτιο θα πρέπει να εξετάσουμε τις προοπτικές για το 2002, και τότε τι θα κάνουμε; Δεν θα έχει επιλυθεί το ζήτημα των Βαλκανίων.
<P>
Ειλικρινά, πιστεύω πως πρέπει να συστήσω σε αυτό το Σώμα να εγκρίνει την κινητοποίηση του μέσου ευελιξίας γιατί όντως μας επιτρέπει να επιλύσουμε το θέμα της Σερβίας και γιατί είναι μια αναθεώρηση την οποία δεν τολμούμε να καλέσουμε με το όνομά της.
<P>
Κυρίες και κύριοι, ο βασιλιάς είναι γυμνός.

<SPEAKER ID=17 NAME="Parly">
. (FR) Κύριε Πρόεδρε, κυρίες και κύριοι βουλευτές, κυρία Επίτροπε, κυρίες και κύριοι, την επαύριο του Ευρωπαϊκού Συμβουλίου της Νίκαιας κατά το οποίο η ευρωπαϊκή οικοδόμηση σημείωσε σημαντική πρόοδο που θα σας παρουσιάσει εντός ολίγου ο Πρόεδρος της Γαλλικής Δημοκρατίας, έχω σήμερα τη χαρά να σας παρουσιάσω σε δεύτερη ανάγνωση το σχέδιο προϋπολογισμού της Ευρωπαϊκής Ένωσης, όπως καταρτίστηκε από το Συμβούλιο στις 24 Νοεμβρίου. Είναι χαρά μου, αλλά και τιμή και προσωπική συγκίνηση να ξαναβρίσκομαι κοντά σας, στην καρδιά της ευρωπαϊκής δημοκρατίας.
<P>
Της δεύτερης ανάγνωσης από το Συμβούλιο προηγήθηκε συνεδρίαση συνεννόησης μεταξύ του Ευρωπαϊκού Κοινοβουλίου, του Συμβουλίου και της Επιτροπής, η οποία πραγματοποιήθηκε στις 23 Νοεμβρίου. Το αποτέλεσμα αυτής της μακράς συνεδρίασης απετέλεσε, νομίζω, διπλή επιτυχία, επιτυχία για την Ευρώπη, διότι μπορέσαμε να ξεπεράσουμε τις αρχικές διαφορές μας, και πολιτική επιτυχία διότι ο προϋπολογισμός αυτός δεν εκφράζει μόνον έναν συμβιβασμό, αλλά κυρίως προτεραιότητες.
<P>
Πράγματι, οι εκπρόσωποι των τριών θεσμικών οργάνων δεν εφείσθησαν προσπαθειών για να καταλήξουν σε συνολική συμφωνία σχετικά με τον προϋπολογισμό 2001 και επιθυμώ, με την παρούσα ευκαιρία, να απευθύνω τις ευχαριστίες του Συμβουλίου τόσο προς τα μέλη της κοινοβουλευτικής αντιπροσωπείας, όσο και προς την κ. Schreyer.
<P>
Συνεπώς, το Συμβούλιο προέβη στη δεύτερη ανάγνωση του προϋπολογισμού λαμβάνοντας υπόψη τις συμφωνίες που συνήφθησαν με την αντιπροσωπεία του Κοινοβουλίου, σε μια διαρκή φροντίδα να ψηφιστεί ένας προϋπολογισμός που να επιτρέπει τη χρηματοδότηση όλων των προτεραιοτήτων της Ευρωπαϊκής Ένωσης και να αντιστοιχεί στις πραγματικές ανάγκες και στην πραγματική ικανότητα εκτέλεσης των πιστώσεων. Αυτός ο προϋπολογισμός θα επιτρέψει επίσης την υλοποίηση της μεταρρύθμισης της κοινής γεωργικής πολιτικής και του προγραμματισμού των διαρθρωτικών δράσεων, όπως εγκρίθηκαν το 1999, αλλά και του συνόλου των μεγάλων προγραμμάτων που έχουν αποφασίσει από κοινού το Κοινοβούλιο και το Συμβούλιο. Αναφέρομαι κυρίως στην έρευνα, στα διευρωπαϊκά δίκτυα, στον πολιτισμό ή στην οπτικοακουστική δημιουργία με το πρόγραμμα MEDIA Plus, για το οποίο επετεύχθη συμφωνία στις 23 Νοεμβρίου.
<P>
Επιτρέψτε μου τώρα να αναφερθώ στις σημαντικότερες προόδους της δεύτερης ανάγνωσης στο Συμβούλιο. Το πρώτο σημείο συμφωνίας μεταξύ του Συμβουλίου και του Κοινοβουλίου αφορά τις εξωτερικές δράσεις, δηλαδή το τμήμα IV του προϋπολογισμού, για τις οποίες τα θεσμικά μας όργανα έχουν τάξει έναν κοινό στόχο, δηλαδή την επίτευξη ουσιαστικής χρηματοδότησης της περιοχής των Βαλκανίων το 2001, λαμβανομένων υπόψη των πρόσφατων εξελίξεων της πολιτικής κατάστασης στη Σερβία, όχι όμως εις βάρος των υπολοίπων γεωγραφικών προτεραιοτήτων της εξωτερικής δράσης της Ένωσης.
<P>
Η συμφωνία που επετεύχθη στις 23 Νοεμβρίου προβλέπει λοιπόν συνολική χρηματοδότηση των Βαλκανίων με 839 εκατομμύρια ευρώ, εκ των οποίων 240 εκατομμύρια ευρώ για τη Σερβία. Το πολύ υψηλό αυτό ποσό, το οποίο ανταποκρίνεται στην ύπαρξη πολύ μεγάλων αναγκών το 2001, θα μπορέσει να καλυφθεί μεταξύ άλλων χάρη στην κινητοποίηση του μέσου ευελιξίας για ποσό ύψους 200 εκατομμυρίων ευρώ. Το Κοινοβούλιο διατηρεί έτσι, για τη δεύτερη ανάγνωσή του, σημαντικό πεδίο ελιγμών για τη χρηματοδότηση του συνόλου των λοιπών γεωγραφικών προτεραιοτήτων στο πλαίσιο πάντα του ανωτάτου ορίου του τμήματος IV, όπως επιθυμεί το Συμβούλιο.
<P>
Το δεύτερο σημαντικό στοιχείο της δεύτερης ανάγνωσης του Συμβουλίου αφορά τη διορθωτική επιστολή αριθ. 2, η οποία επιτρέπει να ληφθούν υπόψη οι νέες προβλέψεις της Επιτροπής στο γεωργικό τομέα. Το Συμβούλιο ενέκρινε αυτή τη διορθωτική επιστολή στο σύνολό της, ενώ παράλληλα δέχθηκε, στην ίδια προσπάθεια προσαρμογής στα πλέον πρόσφατα διαθέσιμα στοιχεία, τις τροπολογίες του Ευρωπαϊκού Κοινοβουλίου σχετικά με τις δαπάνες για την ανάπτυξη της υπαίθρου οι οποίες υλοποιούν την πρόοδο που σημειώθηκε στην έγκριση και στην υλοποίηση των εθνικών προγραμμάτων.
<P>
Τέλος, το Συμβούλιο ψήφισε, όπως είχε συμφωνηθεί κατά τη διαβούλευση της 23ης Νοεμβρίου, συμπληρωματικές πιστώσεις ύψους 60 εκατομμυρίων ευρώ για τη χρηματοδότηση δοκιμών ανίχνευσης της ΣΕΒ. Αυτό το ποσό των 60 εκατομμυρίων ευρώ αποτελεί μια πρώτη δημοσιονομική απάντηση, πολύ γρήγορη, στην απόφαση του Συμβουλίου να επεκτείνει τις δοκιμές που πραγματοποιούνται στα βοοειδή. Θα πρέπει λοιπόν να θεωρηθεί προσωρινό. Πράγματι, η κρίση της ΣΕΒ απαιτεί τη λήψη άλλων μέτρων τα οποία συνεχίζουν να εξετάζονται από δημοσιονομική άποψη, και όταν ο μηχανισμός θα έχει προσδιοριστεί ακριβέστερα, θα χρειαστεί ασφαλώς να ληφθούν υπόψη οι ενδεχόμενες δημοσιονομικές του επιπτώσεις και να αποδεσμευτούν οι απαραίτητες πιστώσεις, εξετάζοντας κατά προτεραιότητα τις δυνατότητες αναπροσαρμογών στο εσωτερικό του τμήματος Ι. Στη συνέχεια, θα μπορέσει να δοθεί συμπληρωματική χρηματοδότηση με διορθωτικό και συμπληρωματικό προϋπολογισμό στο πλαίσιο των δημοσιονομικών προοπτικών.
<P>
Χαίρομαι διότι τα θεσμικά μας όργανα μπόρεσαν να συμφωνήσουν για την έγκριση, σε μία μόνη ανάγνωση, όλων των στοιχείων αυτής της διορθωτικής επιστολής αριθ. 2 που δεν αφορά μόνον τις γεωργικές δαπάνες, αλλά και τις αλιευτικές συμφωνίες καθώς και την εγγραφή του κατ' εκτίμηση υπολοίπου από το οικονομικό έτος 2000 στον αρχικό προϋπολογισμό του 2001.
<P>
Το τρίτο σημαντικό στοιχείο αυτής της δεύτερης ανάγνωσης του Συμβουλίου αφορά τη συμφωνία που επετεύχθη για τη χρηματοδότηση του προγράμματος "Επιχειρηματικό πνεύμα" , το οποίο συνεχίζει και συμπληρώνει το πρόγραμμα "πρωτοβουλία για την απασχόληση" για τα έτη 2001 έως 2005. Το Συμβούλιο και το Κοινοβούλιο συμφώνησαν σε ένα πολύ σημαντικό ποσό 450 εκατομμυρίων ευρώ για αυτή την περίοδο και για χρηματοδότηση 100 εκατομμυρίων ευρώ για το 2001. Το αποτέλεσμα αυτό, που αποδεικνύει την προτεραιότητα την οποία αποδίδει η Ευρωπαϊκή Ένωση στην ανάπτυξη των μικρομεσαίων επιχειρήσεων, καθώς και στην απασχόληση, πρέπει να εγγραφεί στο ενεργητικό της εισηγήτριάς σας, Jutta Haug, που είναι παρούσα εδώ. Αντιστοιχεί επίσης σε πολιτική προτεραιότητα του Συμβουλίου, όπως εκφράστηκε κατά τις Συνόδους Κορυφής του Λουξεμβούργου, της Λισαβόνας και της Φέιρα.
<P>
Τέλος, στις 23 Νοεμβρίου επετεύχθη συμφωνία για την αύξηση των πιστώσεων πληρωμών του προϋπολογισμού 2001 κατά 3,5% σε σχέση με τον προϋπολογισμό 2000. Γνωρίζετε ότι το Συμβούλιο επιμένει ιδιαιτέρως για το στόχο αυτό και θα ήθελα να υπογραμμίσω ότι μια αύξηση 3,5% αντιπροσωπεύει σημαντική προσπάθεια για τα κράτη, δεδομένου ότι είναι σημαντικά υψηλότερη από την αύξηση των εθνικών τους προϋπολογισμών, αλλά συνειδητοποιώ ασφαλώς ότι η συμφωνία αυτή αντιπροσωπεύει σημαντική προσπάθεια και από την πλευρά του Κοινοβουλίου, εφόσον προϋποθέτει λεπτές καμμιά φορά διαιτησίες εκ μέρους σας, σε σχέση με την πρώτη ανάγνωση.
<P>
Αυτή η συμφωνία για την εξέλιξη των πληρωμών κατέστη δυνατή λόγω της πρότασης της Επιτροπής να προγραμματίσει εκ νέου για τα οικονομικά έτη από το 2002 και μετά ποσό 1600 εκατομμυρίων ευρώ σε πιστώσεις πληρωμών για τα κοινοτικά προγράμματα πρωτοβουλίας. Αυτή η πρόταση, η οποία εξηγείται από τις καθυστερήσεις που προξενεί η έγκριση των εν λόγω προγραμμάτων, έγινε δεκτή από το Συμβούλιο και από το Κοινοβούλιο. Μεταφράζεται λοιπόν σε μείωση κατά 700 εκατομμύρια ευρώ των αναγκών σε πιστώσεις πληρωμών το 2001 σε σχέση με το προσχέδιο προϋπολογισμού.
<P>
Έχοντας υπόψη αυτό το νέο στοιχείο, το Συμβούλιο ψήφισε κατά τη δεύτερη ανάγνωση αύξηση του προϋπολογισμού κατά 2,5%. Έτσι, το Κοινοβούλιο διαθέτει, για τη δεύτερή του ανάγνωση, σημαντικό περιθώριο ελιγμών της τάξεως του 1 δις ευρώ για τη χρηματοδότηση των δημοσιονομικών προτεραιοτήτων του, χωρίς να θιγεί το ποσοστό συνολικής αύξησης 3,5%.
<P>
Εννοείται, ασφαλώς, ότι το Συμβούλιο δεν περιόρισε τη δεύτερη ανάγνωσή του στα τέσσερα σημεία που μόλις ανέφερα. Δέχθηκε και πολλές τροπολογίες του Ευρωπαϊκού Κοινοβουλίου στο εσωτερικό του τμήματος ΙΙΙ σχετικά με τις εσωτερικές πολιτικές, μεταξύ άλλων για να λάβει υπόψη την εξέλιξη της νομοθεσίας.
<P>
Εξάλλου, δέχθηκε μερικές προπαρασκευαστικές δράσεις και ορισμένα πρότυπα πειραματικά σχέδια στο πλαίσιο των περιορισμών που προβλέπει η διοργανική συμφωνία, αφού ζήτησε τη γνώμη της Επιτροπής σχετικά με τη σκοπιμότητά τους.
<P>
Τέλος, ο κατάλογος των σημείων συμφωνίας μεταξύ του Συμβουλίου και του Κοινοβουλίου δεν θα ήταν πλήρης αν δεν ανέφερα δύο σημαντικά κείμενα που εγκρίθηκαν φέτος. Καταρχάς, μια κοινή δήλωση για τη βελτίωση της ενημέρωσης του Κοινοβουλίου και του Συμβουλίου για το δημοσιονομικό προγραμματισμό της Επιτροπής, η οποία εγκρίθηκε τον Ιούλιο, μετά από πρωτοβουλία του κ. Colom i Naval, τον οποίο χαιρετώ.
<P>
Αφετέρου, πολύ πρόσφατα εγκρίθηκε κοινή δήλωση για την έκθεση προόδου σχετικά με τη μεταρρύθμιση της Επιτροπής, μετά από πρωτοβουλία του κ. Elles.
<P>
Αυτές οι δύο δηλώσεις ενισχύουν τη διαφάνεια της διαδικασίας έγκρισης του προϋπολογισμού και των μεταρρυθμίσεων που βρίσκονται εν εξελίξει στην Επιτροπή και νομίζω ότι μπορούν να βελτιώσουν την αποτελεσματικότητά τους, πράγμα που πιστεύω ότι αποτελεί κοινό στόχο των θεσμικών μας οργάνων. Καθ' όσον με αφορά, το θεωρώ εξαιρετικά σημαντικό.
<P>
Γενικότερα, θα ήθελα να υπογραμμίσω ότι η διαδικασία έγκρισης του προϋπολογισμού που θα ολοκληρωθεί σε μερικές ημέρες απέδειξε σαφώς τη σημασία της διοργανικής συμφωνίας της 6ης Μαΐου 1999. Πράγματι, χάρη στη συνεννόηση μεταξύ των τριών θεσμικών οργάνων, την οποία προβλέπει και οργανώνει η εν λόγω συμφωνία, καταφέραμε να συμφωνήσουμε σχετικά με αυτό το σχέδιο προϋπολογισμού 2001. Έτσι, η κινητοποίηση του μέσου ευελιξίας, η οποία αποτελεί μια από τις καινοτομίες κλειδιά της συμφωνίας του 1999, επέτρεψε να επιτευχθεί συμφωνία για τη χρηματοδότηση των εξωτερικών δράσεων της Ευρωπαϊκής Ένωσης το 2001, λαμβάνοντας όμως υπόψη και όσα συνέβησαν κατά τη διάρκεια της διαδικασίας. Αυτές οι συμπληρωματικές πιστώσεις θα επιτρέψουν να επιταχυνθεί το 2001 το πρόγραμμα βοήθειας της Ευρωπαϊκής Ένωσης προς τα δυτικά Βαλκάνια. Επίσης, στο πλαίσιο της εν λόγω διοργανικής συμφωνίας, το Συμβούλιο άφησε σημαντικά περιθώρια στα ανώτατα όρια ων δημοσιονομικών προοπτικών που καθορίστηκαν το 1999 - ιδίως για την κατηγορία 3 - εσωτερικές πολιτικές - και για την κατηγορία 4 - εξωτερικές δράσεις. Αυτά τα περιθώρια επιτρέπουν στο Ευρωπαϊκό Κοινοβούλιο να καθορίσει, κατά τη δεύτερή του ανάγνωση, τις δικές του προτεραιότητες στο πλαίσιο των διαφόρων κοινοτικών πολιτικών και δράσεων.
<P>
Τέλος, πριν προχωρήσετε στην τελική έγκριση του παρόντος προϋπολογισμού, επιθυμώ να υπογραμμίσω τη σημασία που αποδίδει το Συμβούλιο στο σεβασμό ορισμένων βασικών δημοσιονομικών κανόνων στον τομέα της εγγραφής πιστώσεων στο αποθεματικό, της νομικής βάσης και της ταξινόμησης των δαπανών.
<P>
Κατά πρώτον, η αρμόδια για τον προϋπολογισμό αρχή μπορεί να εγγράψει πιστώσεις στο αποθεματικό μόνον αν η αντίστοιχη νομική βάση δεν έχει ακόμα έγκριθεί, σύμφωνα με τις διατάξεις του δημοσιονομικού κανονισμού. Συνεπώς, το Συμβούλιο, κατά τη δεύτερη ανάγνωση, επανέφερε όλες τις πιστώσεις τις οποίες το Κοινοβούλιο είχε εγγράψει στο αποθεματικό για λόγους άλλους πλην της έλλειψης νομικής βάσης.
<P>
Σχετικά, εκφράζω την ικανοποίησή μου για τη συμφωνία που επετεύχθη μεταξύ των δύο θεσμικών μας οργάνων για την κατάργηση της υπό όρους εγγραφής στο αποθεματικό από το Κοινοβούλιο κατά την πρώτη ανάγνωση, από την κατηγορία 4 του αποθεματικού επιδόσεως και από την κατηγορία 5 όσον αφορά τις πιστώσεις για τη μεταρρύθμιση της Επιτροπής στο πλαίσιο της διορθωτικής επιστολής αριθ. 1.
<P>
Κατά δεύτερον, θα ήθελα να επιμείνω στην τήρηση των κανόνων που δεσμεύουν τα θεσμικά όργανα όσον αφορά την κατάταξη των πιστώσεων μεταξύ υποχρεωτικών και μη υποχρεωτικών δαπανών. Πράγματι, η επιτροπή προϋπολογισμών σας προτείνει τροπολογία για την τροποποίηση δύο γραμμών κατά τη δεύτερη ανάγνωση, εκ των οποίων η μία αφορά το σύστημα της πρόωρης συνταξιοδότησης και η άλλη τις δαπάνες που συνδέονται με τις αλιευτικές συμφωνίες.
<P>
Επιτρέψτε μου να επισύρω την προσοχή του Ευρωπαϊκού Κοινοβουλίου στο γεγονός ότι, βάσει της διοργανικής συμφωνίας, αυτές οι γραμμές του προϋπολογισμού αποτελούν υποχρεωτικές δαπάνες, πράγμα που το Κοινοβούλιο είχε εξάλλου αναγνωρίσει κατά την πρώτη ανάγνωση. Συνεπώς, οι πιστώσεις που είναι εγγεγραμμένες σε αυτές τις γραμμές πρέπει να θεωρηθεί ότι έχουν εγκριθεί οριστικώς μετά το πέρας της δεύτερης ανάγνωσης του Συμβουλίου, κατ' εφαρμογή του άρθρου 272 της συνθήκης, και έτσι δεν μπορούν πλέον να τροποποιηθούν.
<P>
Μετά από αυτή την επισκόπηση, θα ήθελα και εγώ να υπογραμμίσω το εξαιρετικό κλίμα στο οποίο εκτυλίχθηκε η διαδικασία έγκρισης του προϋπολογισμού. Οι συζητήσεις υπήρξαν συχνά έντονες, αλλά πάντα πρόσφορες και βασισμένες σε διαρκείς ανταλλαγές, πράγμα που μας επέτρεψε να καταλάβουμε καλύτερα οι μεν τους δε και συνεπώς να καταλήξουμε ευκολότερα σε συμφωνία, η οποία ελπίζω ότι είναι ικανοποιητική για όλους. Ένας καλός προϋπολογισμός είναι ένας προϋπολογισμός που έχει συζητηθεί επαρκώς. Θα ήθελα να ευχαριστήσω προσωπικά τον Terence Wynn, πρόεδρο της επιτροπής προϋπολογισμών, καθώς και τους τρεις εισηγητές, Jutta Haug, Markus Ferber και Joan Colom i Naval, καθώς και όλα τα μέλη της επιτροπής προϋπολογισμών που είχα τη χαρά να συναντήσω κατά τη διάρκεια αυτών των έξι μηνών προεδρίας του Συμβουλίου.
<P>
Μπορώ να σας διαβεβαιώσω ότι στόχος του Συμβουλίου, καθόλη τη διάρκεια αυτής της διαδικασίας έγκρισης του προϋπολογισμού, ήταν να καταλήξουμε σε έναν προϋπολογισμό 2001 ο οποίος θα επιτρέψει στην Ευρωπαϊκή Ένωση να ανταποκριθεί στις προσδοκίες που γεννά, τόσο στους κόλπους της, αλλά και πέραν των συνόρων μας. Νομίζω ότι μαζί, πέραν των προτεραιοτήτων κάθε θεσμικού οργάνου, οικοδομήσαμε, βήμα προς βήμα, έναν προϋπολογισμό για το οικονομικό έτος 2001, ο οποίος αντικατοπτρίζει τη φιλοδοξία όλων μας για μια Ευρώπη στην υπηρεσία των πολιτών. Αυτό το αποτέλεσμα πρέπει πλέον να λάβει την έγκρισή σας, ελπίζω σύντομα. Σας ευχαριστώ για την προσοχή σας.
<P>
(Χειροκροτήματα)

<SPEAKER ID=18 NAME="Schreyer">
Κύριε πρόεδρε, κυρίες και κύριοι βουλευτές, αντίθετα με τις διαπραγματεύσεις στη Νίκαια, με μία και μόνη κοινή νυχτερινή συνεδρίαση επετεύχθησαν σημαντικά αποτελέσματα για τον προϋπολογισμό του 2001. Και αντίθετα με τη σύνοδο της Νίκαιας, και τα τρία όργανα, Ευρωπαϊκό Κοινοβούλιο, Συμβούλιο και Επιτροπή, είναι, νομίζω, εν τέλει πολύ ικανοποιημένα με το αποτέλεσμα.
<P>
Έτσι, υπάρχει μία καλή βάση για την κοινοτική πολιτική για το προσεχές έτος και πρέπει να ειπωθεί ότι η προώθηση των κοινοτικών συμφερόντων το παρελθόν έτος, καθόλη τη διάρκεια της προετοιμασίας, μας καθοδηγούσε στο στόχο μας. Εξ ονόματος της Επιτροπής θα ήθελα να ευχαριστήσω εν προκειμένω εσάς, κυρία Parly, και τους συνεργάτες σας. Ήσασταν πολύ επιδέξια βοηθός σ' αυτόν τον τοκετό του προϋπολογισμού 2001 και εστιάσατε τις συζητήσεις και τις διαπραγματεύσεις όντως στα ουσιώδη σημεία. Θα ήθελα να ευχαριστήσω επίσης και την εισηγήτρια κ. Haug για τον τόσο ενδιαφέροντα συνδυασμό απόλυτης αποφασιστικότητας και μεγάλης προθυμίας για διαπραγμάτευση, που οδήγησε σε αυτό το καλό αποτέλεσμα.
<P>
Θα ήθελα επίσης να ευχαριστήσω τους εισηγητές, τους κκ Ferber και Colom i Naval, τον πρόεδρο της Επιτροπής Προϋπολογισμών, κ. Wynn, και τα μέλη της Επιτροπής Προϋπολογισμών για τη στράτευση όλων τους, η οποία οδήγησε στα καλά αποτελέσματα των διαπραγματεύσεων. Ο προϋπολογισμός 2001 - όπως έχει υποβληθεί - θέτει 96,2 δισεκατομμύρια ευρώ στη διάθεσή μας για το προσεχές έτος και για νέες αναλήψεις υποχρεώσεων, και 92,6 δισεκατομμυρίων, για δεσμεύσεις πληρωμές. Έτσι, όπως και εσείς υπογραμμίσατε, ο ρυθμός ανάπτυξης του προϋπολογισμού είναι 3,1 και 3,5% αντίστοιχα σε σύγκριση με το προηγούμενο έτος και έτσι ακολουθεί περίπου το ρυθμό ανάπτυξης των εθνικών προϋπολογισμών.
<P>
Ουσιώδους σημασίας είναι ότι ο όγκος του προϋπολογισμού αποτελεί μόνο το 1,06% του συνολικού ευρωπαϊκού Ακαθάριστου Εγχώριου Προϊόντος και έτσι, εκπεφρασμένος ως επιβάρυνση ή ποσόστωση ανά κράτος, είναι χαμηλότερος απ' ότι το περασμένο έτος. Αυτό δείχνει αφενός το πνεύμα της δημοσιονομικής πειθαρχίας, δείχνει όμως παράλληλα, ότι το πνεύμα του δημοσιονομικού σχεδιασμού που συμφωνήθηκε στο Βερολίνο, ότι δηλαδή οι δαπάνες για τα τωρινά κράτη-μέλη μειώνονται, ώστε από την άλλη να εξασφαλίζεται χώρος για τη χρηματοδότηση της διεύρυνσης, ότι αυτό το πνεύμα καθίσταται ορατό και φέρνει αποτέλεσμα. Εξ άλλου θα πρέπει επίσης να πούμε, ότι τα στοιχεία που έχουν υποβληθεί δεν εμπεριέχουν το συμπληρωματικό προϋπολογισμό, που θα υποβληθεί αργότερα και αποτελεί συνέπεια της κρίσης της ΣΕΒ. Θα αναφερθώ και σε αυτό το θέμα αργότερα.
<P>
Καταρχάς, ποια είναι η ιδιαιτερότητα του προϋπολογισμού 2001; Για την Επιτροπή πρόκειται για το γεγονός ότι ο δεύτερος πυλώνας της γεωργικής πολιτικής, δηλαδή η στήριξη της ανάπτυξης της υπαίθρου, παρουσιάζει το μεγαλύτερο ποσοστό ανάπτυξης. Το ποσοστό ανάπτυξης εδώ είναι 10% και αξίζει να τονίσουμε το στοιχείο αυτό, γιατί διατίθενται συνολικά 4,5 δισεκατομμύρια ευρώ. Πρόσφατα, σε συνέντευξη σε εφημερίδα, ο Πρόεδρος της Επιτροπής Γεωργίας είπε ότι δεν πρόκειται για δεύτερο πυλώνα αλλά για μία οδοντογλυφίδα, αλλά εγώ διαφωνώ, γιατί δεν παρουσιάζονται σωστά οι διαστάσεις: 4,5 δισεκατομμύρια είναι σημαντικό ποσό, σχεδόν ίσο με τα ποσά που διαθέτουμε για ολόκληρη την εξωτερική πολιτική. Πρέπει να υπογραμμίσουμε για άλλη μία φορά αυτή τη διάσταση και τη σχέση. Στην εξωτερική πολιτική μπορούμε όντως να πούμε ότι η πολιτική της Ευρωπαϊκής Ένωσης έχει μεγάλη απήχηση και με αυτά τα κονδύλια του προϋπολογισμού και είμαι πεπεισμένη ότι το γεγονός πως έχουμε τώρα στα Βαλκάνια εκδημοκρατισμό και ευκαιρία για σταθερότητα σύντομα - όπως ελπίζω - είναι καρπός της κοινοτικής πολιτικής. Είμαι πεπεισμένη ότι με την παλιά αντίληψη των διμερών φιλικών σχέσεων, όπου τα κράτη μέλη δρούσαν αντίθετα τα μεν προς τα δε, αυτή η επιτυχία θα ήταν αδύνατη. Είναι αποτέλεσμα μιας κοινοτική πολιτικής και αυτό είναι πολύ καλό, ιδίως διότι μπορέσαμε να εγγράψουμε πάλι στον προϋπολογισμό του 2001 839 εκατομμύρια ευρώ για την περιοχή των Βαλκανίων. Δεν ήταν εύκολο, αλλά χάρη στη συμφωνία για χρήση του αποθεματικού ευελιξίας το επιτύχαμε, και ταυτόχρονα, πέραν των κονδυλίων που διατίθενται ή ορίστηκαν στη Νίκαια ως βάση για τη βαλκανική πολιτική, δηλαδή των 4,65 δισεκατομμυρίων για την περίοδο ως το 2006, διαθέτουμε και πρόσθετα κονδύλια με τη χρήση του μέσου ευελιξίας.
<P>
Με τη διάθεση του πακέτου άμεσης βοήθειας 200 εκατομμυρίων ευρώ η Ένωση απέδειξε επιπλέον ότι είναι όντως εις θέσιν να δρα ταχέως και να αναλαμβάνει τις ευθύνες της στην εξωτερική πολιτική. Ουσιώδους σημασίας είναι ότι κανένα κράτος της περιοχής των Βαλκανίων δεν λαμβάνει τώρα, λόγω του εκδημοκρατισμού της Σερβίας, λιγότερη βοήθεια σε σχέση με όσα είχαν προβλεφθεί πριν από τις εξελίξεις στη Σερβία. Πιστεύω ότι είναι ένα πολύ σημαντικό μήνυμα πως υποστηρίζουμε και οικονομικά τις νέες δυνατότητες συνεργασίας που επί τέλους εμφανίζονται.
<P>
Θα ήθελα επίσης, δραττόμενη της ευκαιρίας, να ευχαριστήσω από αυτό το βήμα τον κ. Kouchner, ο οποίος επιτέλεσε σπουδαίο έργο στο Κοσσυφοπέδιο. Μάλιστα, με τα κονδύλια του προϋπολογισμού μπορέσαμε να παράσχουμε σημαντική υποστήριξη.
<P>
Η διαδικασία μεταρρύθμισης της Επιτροπής προσλαμβάνει καίρια σημασία ιδιαίτερα ενόψει της καλής δημοσιονομικής διαχείρισης. Η καλή δημοσιονομική διαχείριση απαιτεί καλό και επαρκές προσωπικό. Από τη θέση αυτή και εξ ονόματος της Επιτροπής θα ήθελα να ευχαριστήσω την Αρμόδια για τον Προϋπολογισμό Αρχή για την υποστήριξη και την έγκριση 400 νέων θέσεων, τις οποίες συνδέσατε με την προσδοκία ότι, στους τομείς εκείνους όπου μέχρι τώρα εφαρμόζονται αργοπορημένα ή ανεπαρκώς τα δημοσιονομικά προγράμματα υποστήριξης, θα καταβληθεί κάθε προσπάθεια για βελτίωση. Μπορώ να σας διαβεβαιώσω, κυρίες και κύριοι, και εδώ απευθύνομαι ειδικά στον κ. Elles, ότι η Επιτροπή θα καταβάλει κάθε προσπάθεια ώστε να βελτιώσει την εφαρμογή των δημοσιονομικών προγραμμάτων σε σύγκριση με το παρελθόν. Πρέπει όμως και να σημειώσουμε απερίφραστα ότι η απαλλαγή από τις παλιές υποχρεώσεις απαιτεί όχι μόνο καλή δημοσιονομική διαχείριση, αλλά και ικανά μέσα πληρωμής.
<P>
Σχεδόν το ένα τρίτο του προϋπολογισμού αφιερώνεται στη διαρθρωτική πολιτική και στην προσφορά βοήθειας σε περιοχές με οικονομικές δυσκολίες, ώστε να υπερκεραστούν αυτές οι δυσκολίες και να καλυφθούν τα οικονομικά ελλείμματα, ιδιαιτέρως μέσω του Ταμείου Συνοχής. Το Ελεγκτικό Συνέδριο επιβεβαίωσε πρόσφατα σε μία έκτακτη έκθεση ότι επιτυγχάνεται ο στόχος αυτός, ότι γίνεται χρηστή χρήση των κονδυλίων του Ταμείου Συνοχής. Στο πεδίο αυτό η Κοινότητα τηρεί αλληλέγγυα στάση και προσφέρει πραγματικά ενισχύσεις για οικονομική ανάπτυξη. Μάλιστα, θα έπρεπε να είναι αυτονόητο πως οι περιφέρειες και τα κράτη προς τα οποία δείχνουμε αλληλεγγύη, θα είναι με τη σειρά τους πρόθυμα στο μέλλον να δείξουν αλληλεγγύη προς τα νέα κράτη, όταν πραγματοποιήσουμε τη διεύρυνση της Ευρωπαϊκής Ένωσης.
<P>
Κυρίες και κύριοι, η ανακάλυψη νέων κρουσμάτων ΣΕΒ κατέστησε απαραίτητη την ανάληψη δράσης και στο πεδίο του προϋπολογισμού, δηλαδή για την προστασία της υγείας, του καταναλωτή, αλλά και για την ενίσχυση των πληγέντων από αυτήν την κατάσταση κτηνοτρόφων. Στον προϋπολογισμό, όπως έχει υποβληθεί σήμερα, περιλαμβάνονται έξι δισεκατομμύρια ευρώ για την επιδότηση της παραγωγής βοείου κρέατος, και προστίθενται 60 εκατομμύρια για τη συγχρηματοδότηση τεστ ΣΕΒ. Στις έκτακτες συνεδριάσεις τους για την αντιμετώπιση της κρίσης, οι Υπουργοί Γεωργίας πρότειναν νέα μέτρα ύστερα από την κρίση της ΣΕΒ. Συμφωνήσαμε όμως όλοι ότι δεν είχε κανένα νόημα να καθυστερήσουμε τη λήψη απόφασης για τον προϋπολογισμό, προκειμένου να υιοθετήσουμε αυτά τα νέα μέτρα, ενώ υπάρχει συναίνεση να υποβληθεί το ταχύτερο δυνατό συμπληρωματικός προϋπολογισμός, ο οποίος θα εξασφαλίζει τη χρηματοδότηση των απαραίτητων μέτρων.
<P>
Το ποσό θα είναι σημαντικό και γι' αυτό θεωρώ κατεπείγουσα την ανάγκη να ασχοληθεί το Συμβούλιο Ecofin με τις συνέπειες για τη δημοσιονομική πολιτική, γιατί οι απαιτήσεις ή προσδοκίες που υπάρχουν καμιά φορά, δεν ταιριάζουν με τα διαθέσιμα κονδύλια. Εξ άλλου εδώ ισχύει αυτό που τονίσθηκε ήδη στη Νίκαια, ότι δηλαδή πρέπει να τηρηθούν οι δημοσιονομικοί κανονισμοί και τα όρια για το γεωργικό προϋπολογισμό. Εδώ έχουμε μία ιδιάζουσα κατάσταση, γιατί λόγω αλλαγής της ισοτιμίας είναι ακόμη πιο περιορισμένο το περιθώριο χειρισμών. Ως εκ τούτου, ήταν για μένα πραγματικά ενοχλητικό το ότι οι Υπουργοί Γεωργίας - ενώ γνώριζαν την κατάσταση της ΣΕΒ - βιάστηκαν να σερβιριστούν από το Χριστουγεννιάτικο μποναμά κάποιων θέσεων με οπωρολαχανικά, μπανάνες και ξηρούς καρπούς, που απαιτούν συνολικά επιδοτήσεις υψηλότερες κατά 85 εκατομμύρια.
<P>
Πιστεύω ότι όταν υπάρξουν νέες καταστάσεις εκτάκτου ανάγκης - και εξ αιτίας της κρίσης της ΣΕΒ πρέπει ασφαλώς να ορισθούν νέες προτεραιότητες στο γεωργικό προϋπολογισμό, αυτό θα έχει τις επιπτώσεις του, και θα κληθούμε να λάβουμε σαφείς αποφάσεις, επιλέγοντας προτεραιότητες στον προϋπολογισμό που έχει πάντως συνολικό όγκο 44 δισεκατομμύρια ευρώ.
<P>
Βεβαίως, ως Επίτροπος αρμόδια για τον προϋπολογισμό στηρίζω τη λήψη αποφάσεων όπου υπάρχει ανάγκη, όπως για τη στήριξη της αγοράς βοείου κρέατος, αλλά το γεγονός ότι αφενός επιδοτούμε την παραγωγή βοείου κρέατος με 6 δισεκατομμύρια ευρώ, ενώ αφετέρου καλούμαστε να επιδοτήσουμε την καταστροφή αυτής της παραγωγής με ποσά μερικών εκατοντάδων εκατομμυρίων, δείχνει κατ' εμέ την ανάγκη για ταχύτατη ανάληψη δράσης σε ολόκληρο τον τομέα της γεωργικής πολιτικής και πιστεύω ότι στο σημείο αυτό μπορούμε να βασιζόμαστε στην υποστήριξη του Κοινοβουλίου.
<P>
Πολλές από τις αποφάσεις της Νίκαιας έχουν ιδιαίτερη σημασία για τον προϋπολογισμό και για τη δημοσιονομική διαδικασία. Στον τομέα αυτό δε θα διευκολυνθεί το έργο για κανένα από τα θεσμικά όργανα. Ένας λόγος παραπάνω να χαίρουμε που οι διαπραγματεύσεις για τον προϋπολογισμό 2001 διεξήχθησαν σε τόσο καλό κλίμα και οδήγησαν σε τόσο καλά αποτελέσματα. Γι' αυτό θα ήθελα εξ ονόματος της Επιτροπής να ευχαριστήσω ακόμη μία φορά όλους όσοι έλαβαν μέρος.

<SPEAKER ID=19 LANGUAGE="ES" NAME="Colom i Naval">
Κύριε Πρόεδρε, ο υποφαινόμενος εισηγητής εκφράζει τις ευχαριστίες του για τα καλά λόγια που του απεύθυνε τόσο η Προεδρεύουσα του Συμβουλίου όσο και η κυρία Επίτροπος, αλλά διατύπωσε μια σαφή ερώτηση στην προηγούμενη παρέμβασή του. Ας μας εξηγήσει κάποιος λογικά, για να μην πω με καρτεσιανό τρόπο, τη διαφορά μεταξύ της ετήσιας αναθεώρησης των δημοσιονομικών προοπτικών και της κινητοποίησης του μέσου ευελιξίας. Θα προτιμούσα να υπήρχε μια εξήγηση. Αν όχι, θα εκλάβω τη σιωπή ως απάντηση.

<SPEAKER ID=20 NAME="Parly">
. (ES) Κύριε Πρόεδρε, θα ήθελα πράγματι να απαντήσω στον κ. Colom i Naval σχετικά με το ερώτημα της χρησιμοποίησης του μέσου ευελιξίας υπό το πρίσμα της αναθεώρησης των δημοσιονομικών προοπτικών. Πράγματι, η επαναλαμβανόμενη χρησιμοποίηση, επί δύο συνεχόμενα έτη, του μέσου ευελιξίας μπορεί να θεωρηθεί, λανθασμένα κατά τη γνώμη μου, μια μορφή αναθεώρησης των δημοσιονομικών προοπτικών. Από πλευράς μου, πιστεύω ότι αυτό δεν είναι αλήθεια, ούτε από την άποψη της διαδικασίας, ούτε και, κυρίως, επί της ουσίας. Η διαδικασία για το μέσο ευελιξίας προβλέφθηκε από τη διοργανική συμφωνία για να επιτρέψει τη χρηματοδότηση, σε εξαιρετικές περιπτώσεις, μιας συγκεκριμένης δαπάνης πέραν των ανωτάτων ορίων που συμφωνήθηκαν στο Βερολίνο, χωρίς να τίθενται υπό αμφισβήτηση οι δημοσιονομικές προοπτικές. Νομίζω συνεπώς ότι, επί της ουσίας, δεν υπάρχει αντίφαση, αλλά συμπληρωματικότητα μεταξύ των δύο προσεγγίσεων.
<P>
Όσον αφορά τις συγκεκριμένες περιπτώσεις εφαρμογής εδώ και δύο χρόνια, δηλαδή το Κοσσυφοπέδιο και τη Σερβία, η κινητοποίηση του μέσου ευελιξίας επέτρεψε να χρηματοδοτηθεί μια εξαιρετική δαπάνη με μια εξαιρετική προσπάθεια. Και στις δύο περιπτώσεις, το μέσο ευελιξίας επέτρεψε να προκαταληφθούν οι ανάγκες : στο Κοσσυφοπέδιο, έπρεπε να επιταχυνθεί η υλοποίηση των ενισχύσεων, ενώ στη Σερβία έπρεπε να ανακοινωθεί ένα σημαντικό ποσό, πριν ακόμα αξιολογηθούν οριστικά οι ανάγκες και πριν μπορέσει να θεσπισθεί η κατανομή των ρόλων μεταξύ των διαφόρων χρηματοδοτών.
<P>
Συνεπώς, η κινητοποίηση του μέσου ευελιξίας δεν σημαίνει, κατά την άποψη του Συμβουλίου, ότι τίθεται σε αμφισβήτηση η βιωσιμότητα των δημοσιονομικών προοπτικών που θεσμοθετήθηκαν στο Βερολίνο. Εξάλλου, το Συμβούλιο προσδιόρισε, για το πρόγραμμα πλαίσιο βοήθειας για την ανασυγκρότηση των δυτικών Βαλκανίων, ένα πολυετές ποσό, ενδεικτικό ασφαλώς, το οποίο είναι συμβατό με τις δημοσιονομικές προοπτικές.
<P>
Ελπίζω να απάντησα στην ερώτηση του κ. Colom I Naval.

<SPEAKER ID=21 NAME="Πρόεδρος">
Έπειτα από αυτή την ανάλυση που είμαι σίγουρος ότι θα φανεί πολύ χρήσιμη σε όλους τους βουλευτές, θα ολοκληρώσουμε τον γύρο γνωμοδοτήσεων των διαφόρων κοινοβουλευτικών επιτροπών.

<SPEAKER ID=22 LANGUAGE="EN" NAME="Evans, Jonathan">
Κύριε Πρόεδρε, θέλω να ξεκινήσω ευχαριστώντας την κ. Haug για την επίπονη εργασία της και τα όσα πέτυχε όσον αφορά στις μικρομεσαίες επιχειρήσεις. Το θέμα ήταν υψηλής προτεραιότητας για την Επιτροπή Βιομηχανίας και είμαστε πολύ ευχαριστημένοι με τα αποτελέσματα που πέτυχε. Εντούτοις, δεν είναι επιτυχία μόνο για την Επιτροπή Βιομηχανίας και για το Κοινοβούλιο, αφού συγχρόνως αντανακλά τις προτεραιότητες των κυβερνήσεων της Ευρώπης. Αυτό είναι ένα σημείο που μου προκαλεί αρκετή ανησυχία εξαιτίας της θέσης που υιοθέτησε σε αυτή τη διαδικασία το Συμβούλιο.
<P>
Η επιτροπή μου ενδιαφέρεται πάρα πολύ για τον τομέα της έρευνας. Επαινέσαμε τον Επίτροπο Busquin, που ξεπέρασε τις προσδοκίες μας στον συγκεκριμένο τομέα. Ακούσαμε το Συμβούλιο να δηλώνει επανειλημμένα πως θέλει να διασφαλίσει ότι η Ευρώπη θα αποκτήσει κυρίαρχη θέση στην έρευνα. Στη συνέχεια βλέπουμε το Συμβούλιο να προβαίνει σε σημαντικές περικοπές των πιστώσεων πληρωμών, οπότε η κ. Haug αναγκάζεται να κάνει κάποιες αλλαγές. Ακούσαμε από το Συμβούλιο σήμερα ότι προτίθεται να βελτιώσει το ποσοστό κατά 3,5%. Σε αυτό το σημείο της διαδικασίας βρισκόμαστε. Συγχαίρω την εισηγήτριά μας. Μολαταύτα, η επιτροπή μας είναι λίγο απογοητευμένη από τον τρόπο που το Συμβούλιο προσεγγίζει το θέμα.

<SPEAKER ID=23 NAME="Maat">
Κύριε Πρόεδρε, θα ήθελα να συγχαρώ την εισηγήτρια, κ. Haug, για την άριστη συνεργασία που είχαμε καθώς και τον πρόεδρο της Επιτροπής Προϋπολογισμών, τον κ. Wyn. Σε σχέση με την πρόταση που έχει τώρα κατατεθεί, έχω δύο παρατηρήσεις προς το Συμβούλιο και την Επιτροπή.
<P>
Θα αρχίσω με το συνολικό γεωργικό προϋπολογισμό. Είναι αλήθεια ότι ο εν λόγω προϋπολογισμός ανέρχεται περίπου στο 45% του ευρωπαϊκού προϋπολογισμού, αν όμως προσθέσει κανείς τις δαπάνες των κρατών μελών και τις δαπάνες της Ευρωπαϊκής Ένωσης στο γεωργικό προϋπολογισμό θα καταλήξει σε ένα ποσοστό 1,9%, ένα σημαντικό μέρος του οποίου πηγαίνει στην ανάπτυξη της υπαίθρου και της φύσης. Σε σύγκριση με τις δαπάνες άλλων εμπορικών συγκροτημάτων στον κόσμο το ποσό αυτό είναι αμελητέο. Όταν βλέπουμε ότι οι αμερικανικές επιχειρήσεις λαμβάνουν τρεις φορές περισσότερες ενισχύσεις και μια τυχαία χώρα, όπως η Τουρκία, δαπανά περισσότερο του 10% του κρατικού προϋπολογισμού για τη γεωργία και τις οπωροκαλλιέργειες, είμαστε υποχρεωμένοι να διαπιστώσουμε ότι η Ευρώπη καταλαμβάνει μια από τις πρώτες θέσεις με πολύ λίγες δαπάνες.
<P>
Το δεύτερο σημείο στο οποίο θα ήθελα να αναφερθώ είναι η ΣΕΒ. Θα ήθελα να επισημάνω ότι τη νύχτα της 23ης και της 24ης Νοεμβρίου, όταν συζητούσαμε με την κ. Parly, πολεμήσαμε σαν λέοντες για να αυξήσουμε τα κονδύλια για την αντιμετώπιση της ΣΕΒ. Η Επιτροπή Γεωργίας είπε τότε ότι θα έπρεπε να χρησιμοποιήσουμε τα περιθώρια που υπάρχουν μεταξύ των δημοσιονομικών προοπτικών και του τελικού προϋπολογισμού ο οποίος έχει κατατεθεί, τα οποία εκείνη τη στιγμή ήταν κάτι περισσότερο από 900 εκατομμύρια. Η πρόταση ήταν να χρησιμοποιήσουμε 600 εκατομμύρια για τη ΣΕΒ. Με διάφορα τεχνάσματα κατορθώσαμε να πάρουμε μερικά ακόμη εκατομμύρια ευρώ. Από τότε έχει περάσει μια εβδομάδα και έχουν εμφανιστεί δύο κρούσματα ΣΕΒ στη Γερμανία. Αυτό σημαίνει στην ουσία ότι πρέπει να υπάρξει ένας συμπληρωματικός προϋπολογισμός 900 εκατομμυρίων ευρώ. Είναι προφανές ότι η Επιτροπή Γεωργίας επισήμανε με ιδιαίτερη σαφήνεια στο Σώμα τι συμβαίνει και κατ' αυτή την έννοια άσκησε έντονη κριτική στο Συμβούλιο και την Επιτροπή όσον αφορά την κατάρτιση της πολιτικής για τη ΣΕΒ. Εάν αντί να θεσπιστούν δρακόντεια μέτρα εκ των υστέρων είχαν ληφθεί ταχείες αποφάσεις, οι δαπάνες θα ήταν πολύ χαμηλότερες και θα ήταν αδύνατο να λεχθεί στα πλαίσια αυτής της πολιτικής εκ μέρους του Συμβουλίου και της Επιτροπής ότι το κόστος θα καταλογιστεί στο γεωργικό προϋπολογισμό. Αυτό δεν μπορεί να γίνει γιατί για το υπόλοιπο του γεωργικού προϋπολογισμού έχουμε συνάψει μια συμφωνία με το Συμβούλιο και την Επιτροπή η οποία καλύπτει όλες τις θέσεις, πράγμα που σημαίνει ότι καταλήγουμε σε συμπληρωματικούς προϋπολογισμούς, ότι τα κράτη μέλη πρέπει να διαθέσουν πρόσθετα κονδύλια και όχι να αποδυναμώσουν τον υφιστάμενο γεωργικό προϋπολογισμό γιατί έπ' αυτού, όπως υποθέτω, δώσατε το λόγο σας και αυτό το λέω προς το Συμβούλιο και την Επιτροπή για όλα αυτά τα οποία συμφωνήσαμε.

<SPEAKER ID=24 NAME="Pohjamo">
Κύριε Πρόεδρε, θέλω και εγώ να ευχαριστήσω την κ. Haug για την έξοχη εργασία της κατά την κατάρτιση του προϋπολογισμού. Η κ. Haug και η Επιτροπή Προϋπολογισμών έλαβαν υπόψη τους τις προτάσεις της Επιτροπής Περιφερειακής Πολιτικής, Μεταφορών και Τουρισμού. Κύριος στόχος της επιτροπής μας ήταν να υπάρχουν επαρκείς πιστώσεις πληρωμών στον προϋπολογισμό του επόμενου έτους. Κατ' αυτόν τον τρόπο εξασφαλίζεται η εκκαθάριση των καθυστερούμενων πιστώσεων από την προηγούμενη περίοδο και θέτουμε αποτελεσματικά σε λειτουργία τα νέα προγράμματα. Εν ανάγκη, το ζήτημα των πιστώσεων πληρωμών πρέπει να μπορέσει να επανεξετασθεί το 2001 με συμπληρωματικό προϋπολογισμό. Οι τροπολογίες που αφορούν τη διασυνοριακή συνεργασία είναι δικαιολογημένες, αν και ως προς τα προγράμματα Interreg και URBAN δεν επιτύχαμε πλήρως τους στόχους μας. Όσον αφορά τις μεταφορές, το κέντρο βάρους εντοπίζεται στην ανάπτυξη του Διευρωπαϊκού Δικτύου Μεταφορών. Ευχαριστώ για τη συμβολή σας σχετικά με τις βιώσιμες μεταφορές, όμως οφείλω να επισημάνω ότι τα κονδύλια των μεταφορών και του τουρισμού είναι σχεδόν συμβολικά ως προς το ύψος τους. Στα επόμενα χρόνια χρειάζονται σημαντικές αυξήσεις στα εν λόγω κονδύλια. Η επιτροπή μας πρόκειται να παρακολουθήσει την εκτέλεση του προϋπολογισμού. Με την αποτελεσματική χρήση των πόρων μπορούμε να ενισχύσουμε τη βελτίωση της απασχόλησης, ιδιαιτέρως μέσω των μικρομεσαίων επιχειρήσεων και της νέας τεχνολογίας.

<SPEAKER ID=25 NAME="Van den Berg">
Κύριε Πρόεδρε, ως συντάκτης γνωμοδότησης της Επιτροπής Ανάπτυξης και Συνεργασίας θα ήθελα καταρχάς να διαπιστώσω ότι το Ευρωπαϊκό Κοινοβούλιο σημείωσε μεγάλη νίκη με την ακύρωση των περικοπών στα προγράμματα για την καταπολέμηση της φτώχειας στη Λατινική Αμερική, την Ασία και την Αφρική. Γι' αυτό θα ήθελα να ευχαριστήσω θερμά την Επιτροπή και το Συμβούλιο.
<P>
Η Λατινική Αμερική, η Ασία, η Αφρική και τα Βαλκάνια αποτελούν ισότιμους πυλώνες της εξωτερικής πολιτικής μας και δεν είναι δυνατόν να έρθουν σε αντιπαράθεση. Όπως προκύπτει από τη συζήτηση, αυτό θα πρέπει αργότερα να ρυθμιστεί στο πολυετές πρόγραμμα.
<P>
Στη συνέχεια, θα ήθελα να διαπιστώσω με μεγάλη ικανοποίηση ότι όλες οι πολιτικές ομάδες του Κοινοβουλίου υποστηρίζουν τους συγκεκριμένους στόχους για την καταπολέμηση της φτώχειας, όπως προτείνονται στον προϋπολογισμό του 2001 από την Επιτροπή Ανάπτυξης και Συνεργασίας, εκτός άλλων πάνω στη βάση των ιστορικών δεδομένων της Ευρωπαϊκής Επιτροπής. Κυρίως ο διπλασιασμός των προϋπολογισμών για τη βασική εκπαίδευση και την προστασία της υγείας στα περιφερειακά προγράμματα για τη Λατινική Αμερική, την Ασία, την Αφρική και στο Ευρωπαϊκό Ταμείο Ανάπτυξης, δηλαδή ένα συνολικό ποσό της τάξης των 5 δισεκατομμυρίων ευρώ, αποτελεί τεράστια πρόοδο. Προσανατολιζόμαστε στις εκροές αντί για τις εισροές. Αναμένουμε από την Επιτροπή να μας δώσει σαφείς οδηγίες και να διαθέσει τους πόρους σύμφωνα με τους στόχους που έχουν τεθεί. Ευχαριστώ θερμά την κ. Haug.

<SPEAKER ID=26 LANGUAGE="ES" NAME="Avilιs Perea">
Κύριε Πρόεδρε, θα ήθελα και εγώ να συγχαρώ την εισηγήτρια, κ. Haug, για το θαυμάσιο έργο της ως βασική εισηγήτρια για τον προϋπολογισμό καθώς και για την προσπάθειά της να ανταποκριθεί στα αιτήματα που υποβάλλαμε από τις διάφορες επιτροπές.
<P>
Όσον αφορά την Επιτροπή για τα Δικαιώματα της Γυναίκας, το τελικό αποτέλεσμα δεν ήταν ακριβώς αυτό που θα θέλαμε. Τα ποσά του προϋπολογισμού είναι κατά πολύ χαμηλότερα από εκείνα που είχαμε ζητήσει, αλλά δεχόμαστε ότι επρόκειτο για μία γενική πρακτική, συνεπώς αποδεχόμαστε το αποτέλεσμα ως έχει. Αυτό δεν σημαίνει ότι στο επόμενο δημοσιονομικό έτος δεν θα επιμείνουμε εκ νέου προκειμένου να επιτύχουμε αυτό που κατά τη γνώμη μας είναι δικαιότερο και καταλληλότερο και που θα μας επιτρέψει να επιτύχουμε τους στόχους της Επιτροπής για τα Δικαιώματα της Γυναίκας.

<SPEAKER ID=27 LANGUAGE="EN" NAME="Perry">
. (EN) Κύριε Πρόεδρε, πρώτα απ' όλα, δηλώνω ότι στηρίζω τον προϋπολογισμό στο σύνολό του. Λειτουργεί εντός των δημοσιονομικών προοπτικών. Η σημαντικότερη υποχρέωσή μας είναι να ζούμε στο πλαίσιο των οικονομικών δυνατοτήτων μας
<P>
Αναφέρομαι σε κάτι που είναι πιθανώς η μικρότερη γραμμή του προϋπολογισμού: 2,9 εκατομμύρια ευρώ για τον Διαμεσολαβητή. Το ποσό αυτό είναι υπερβολικά μικρό. Αντιστοιχεί σε λιγότερο από ένα λεπτό ανά κάτοικο της Ευρωπαϊκής Ένωσης. Ας το θεωρήσουμε το "λεπτό του πολίτη" . Πρέπει να φροντίσουμε να ακούμε τους πολίτες μας, και όταν έχουν παράπονα να υπάρχουν διαδικασίες για την αποκατάστασή τους. Οι δαπάνες για επίτευξη αυτού του σκοπού είναι από τις πλέον χρήσιμες. Η Επιτροπή Αναφορών ελπίζει πραγματικά ότι ο προϋπολογισμός της θα παράσχει πλέον τη δυνατότητα για τη δημιουργία μιας σωστής βάσης δεδομένων ώστε οι πολίτες που ενδιαφέρονται να παρακολουθήσουν τις αναφορές τους να είναι σε θέση να δουν τι πρόοδος έχει σημειωθεί. Ελπίζουμε ότι αυτό θα επιτευχθεί.
<P>
Τέλος, η πληροφόρηση αποτελεί σημαντικό μέλημα του Κοινοβουλίου μας. Πρέπει να μεριμνήσουμε για τη διατήρηση των προγραμμάτων πληροφόρησης. Ειδικότερα αναφέρω το Euronews, ώστε ο κόσμος να μπορεί να δει στα ΜΜΕ τι έργο επιτελεί το Κοινοβούλιο και η Ευρωπαϊκή Ένωση.

<SPEAKER ID=28 LANGUAGE="ES" NAME="Miguιlez Ramos">
Κύριε Πρόεδρε, και εγώ θα ήθελα να ευχαριστήσω την κ. Haug για το θαυμάσιο έργο της.
<P>
Συμφωνώ πλήρως με τις σκέψεις του συναδέλφου Joan Colom σχετικά με την αναθεώρηση των δημοσιονομικών προοπτικών.
<P>
Το ποσό της κοινής πολιτικής αλιείας μόλις αγγίζει το 1% του κοινοτικού προϋπολογισμού. Ωστόσο, το μικρό αυτό ποσό, το οποίο είναι απαραίτητο προκειμένου να διατηρηθούν οι δραστηριότητες του τομέα και η οικονομία των περιοχών εκείνων που εξαρτώνται από την αλιεία, παρότι μικρό είναι ιδιαίτερα δελεαστικό τις στιγμές που αναζητούμε χρήματα για τη χρηματοδότηση νέων πολιτικών.
<P>
Τα ψάρια, κυρία Επίτροπε, αποτελούν κύριο στοιχείο για μια υγιεινή, ισορροπημένη και πλούσια σε πρωτεΐνες διατροφή. Όταν οι Ευρωπαίοι καταναλωτές πηγαίνουν στην αγορά και τους απασχολεί τι μπορούν να αγοράσουν, βρίσκουν στα ψάρια ένα προϊόν ασφαλές και ποιοτικό. Τότε θα πιστέψουν ότι αυτό το 1% του προϋπολογισμού της Ευρωπαϊκής Ένωσης χρησιμοποιείται σωστά.

<SPEAKER ID=29 LANGUAGE="DE" NAME="Kuckelkorn">
Ο προϋπολογισμός 2001προκάλεσε αρκετά έντονες αντιδράσεις από τα μέλη της Επιτροπής Οικονομικής και Νομισματικής Πολιτικής. Ο λόγος ήταν ότι τοποθετούσε την ενημερωτική εκστρατεία PRINCE σε αποθεματικό κατά το 50% και ότι αυτή η απόφαση θα εμποδίσει τη διεξαγωγή της εκστρατείας ενημέρωσης για την εισαγωγή του ευρώ κατά το κρίσιμο έτος 2001. Πρόκειται για μία χρονική στιγμή όπου η ανασφάλεια λόγω της κακής συναλλαγματικής σχέσης με το δολάριο και η ανάγκη για ενημέρωση λόγω της εισαγωγής των νομισμάτων του ευρώ, το 2002, βρίσκονται στο ζενίθ. Τις τελευταίες ημέρες, η Επιτροπή Προϋπολογισμών αποφάσισε να προτείνει στο Κοινοβούλιο να βγάλει τα 50% από το αποθεματικό και να τα τοποθετήσει σε αυτές τις θέσεις. Ευχαριστούμε γι' αυτό θερμά τα μέλη της Επιτροπής Προϋπολογισμών. Η Επιτροπή Οικονομικής και Νομισματικής Πολιτικής μπορεί να είναι ικανοποιημένη και η Επιτροπή μπορεί να έχει την απαραίτητη για τον προγραμματισμό της ασφάλεια.

<SPEAKER ID=30 NAME="Iivari">
Κύριε Πρόεδρε, φέτος δεν διαδραματίστηκε μεγάλο δράμα γύρω από την κατάρτιση του προϋπολογισμού. Αυτό δεν σημαίνει, ωστόσο, ότι τα θέματα ήταν εύκολα. Ο σοβαρός τρόπος εργασίας της εισηγήτριας, κ. Haug, απέδειξε ωστόσο τη δύναμή του. Ευχαριστίες αξίζει επίσης ο πρόεδρος της επιτροπής, κ. Wynn. Είναι θετικό για τον πολιτισμό το ότι η χρηματοδότηση των πολυετών προγραμμάτων Socrates, Πολιτισμός 2000, Πρόγραμμα Νεότητας και του νέου προγράμματος Media Plus έχει τακτοποιηθεί σε επίπεδο προϋπολογισμού. Ας ελπίσουμε πως τα προβλήματα που παρουσιάστηκαν κατά την εφαρμογή αυτών των προγραμμάτων έχουν παρέλθει. Έχει σημασία να υπηρετεί σωστά η Ένωση τους πολίτες της. Στον προϋπολογισμό περιέχεται άμεση χρηματοδότηση προς τα ευρωπαϊκά πολιτισμικά δίκτυα. Αναμφισβήτητα τη χρειάζονται. Όμως οι κανόνες του παιχνιδιού της χρηματοδότησης δεν έχουν ακόμη αποκατασταθεί. Το στοιχείο του απρόοπτου περισσεύει. Η Επιτροπή Πολιτισμού, Νεότητας, Παιδείας, Μέσων Ενημέρωσης και Αθλητισμού σκοπεύει μάλιστα να μελετήσει το θέμα αυτό εμπεριστατωμένα στις αρχές του επόμενου έτους. Τα περιορισμένα σχετικά χρηματικά ποσά πρέπει να χρησιμοποιηθούν με ορθό και δίκαιο τρόπο.

<SPEAKER ID=31 LANGUAGE="EN" NAME="Elles">
Κύριε Πρόεδρε, μιλώ εξ ονόματος της Ομάδας του Ευρωπαϊκού Λαϊκού Κόμματος και των Ευρωπαίων Δημοκρατών. Προτού αναφερθώ στη θέση της Ομάδας μου έπ' αυτού του θέματος, θα ήθελα να εκφράσω την ικανοποίησή μου για το έργο που επιτέλεσε η κ. Haug και ο δικός μας εισηγητής, κ. Ferber, όπως επίσης να ευχαριστήσω την Επίτροπο, κ. Schreyer και την προεδρεύουσα του Συμβουλίου, κ. Parly, για την ουσιώδη αρωγή τους προκειμένου να καταρτιστεί ένας προϋπολογισμός στις 23 Νοεμβρίου, ο οποίος, όπως πολύ σωστά επισήμανε η Προεδρία, αποτελεί ορόσημο για τον τρόπο που το Κοινοβούλιο, το Συμβούλιο και η Επιτροπή κατάφεραν να αποφασίσουν συλλογικά επί του προϋπολογισμού της Ευρωπαϊκής Ένωσης.
<P>
Έχουμε έναν προϋπολογισμό που είναι κάτω από 1,06%, έχουμε έναν προϋπολογισμό, κύριε Colom, που είναι εντός του πλαισίου των δημοσιονομικών προοπτικών. Για να το πούμε με απλά λόγια, υποψιάζομαι ότι η ευελιξία αφορά τα μικρά ποσά και η αναθεώρηση τα μεγάλα, αλλά θα δούμε στα επόμενα χρόνια πώς θα εξελιχθεί αυτό το θέμα. Θα ήθελα να ευχαριστήσω τόσο την Επιτροπή όσο και την Προεδρία του Συμβουλίου για τις παρατηρήσεις τους στην κοινή δήλωση που συντάξαμε, διότι η δήλωση αυτή αποτελεί μια πρώτη ένδειξη για το πώς θα παρακολουθούμε τις βελτιώσεις και τις επιδόσεις κατά την εξέλιξη των προγραμμάτων, ειδικά στην κατηγορία 4.
<P>
Στρέφοντας την προσοχή μας σε αυτό προς στιγμή, ας έχουμε υπόψη ότι έχουμε μπροστά μας πολλή δουλειά και περιμένουμε με ενδιαφέρον την έκθεση της κ. Schreyer, κατά προτίμηση πριν από τις 30 Ιουνίου, ώστε να μπορέσουμε να χρησιμοποιήσουμε το περιεχόμενό της για τη διαμόρφωση του προϋπολογισμού του 2002. Αν όμως συλλογιστούμε πάνω στο θέμα της συσσώρευσης ανειλημμένων υποχρεώσεων και πώς θα περιορίσουμε τη διάρκεια των νέων υποχρεώσεων - προφανώς αυτό το θέμα υπεισέρχεται στη σφαίρα του δημοσιονομικού κανονισμού ο οποίος θα πρέπει να γίνει αντικείμενο διαπραγματεύσεων. Πιστεύουμε ότι είναι απολύτως θεμελιώδες να θεωρηθεί ότι με την παρούσα έκθεση προόδου αποκαθίσταται η εμπιστοσύνη των πολιτών μας στον τρόπο λειτουργίας των θεσμικών οργάνων της Ευρωπαϊκής Ένωσης.
<P>
Δυο λόγια για το αποθεματικό, κυρία Προεδρεύουσα του Συμβουλίου. Είπατε, εάν σας κατάλαβα καλά, ότι δεν θα έπρεπε να χρησιμοποιούμε το αποθεματικό διότι το απαγορεύουν οι κανόνες. Χρησιμοποιούμε το αποθεματικό, ειδικά κατά την πρώτη ανάγνωση, για να εφιστήσουμε την προσοχή σε συγκεκριμένες αδυναμίες του τρόπου με τον οποίο λειτουργούν οι πολιτικές. Η πολιτική πληροφόρησης στα θεσμικά όργανα είναι προς το παρόν σκανδαλώδης και κατά συνέπεια αντί να τοποθετούμε χρήματα στη γραμμή του προϋπολογισμού για την πολιτική πληροφόρησης, ενώ γνωρίζουμε ότι δεν χρησιμοποιούνται αποτελεσματικά, θα κρατήσουμε μεγάλο μέρος αυτών των χρημάτων στο αποθεματικό ενόσω περιμένουμε την Επιτροπή να υποβάλει τις κατάλληλες προτάσεις. Φυσικά, η λύση θα ήταν να μας επιτραπεί, ως σκέλος της αρμόδιας για τον προϋπολογισμό αρχής, να μετακινήσουμε πόρους που χρησιμοποιούνται κατά τη διάρκεια του έτους, δηλαδή μια νέα μέθοδος την οποία θα μπορούσαμε να ενσωματώσουμε στην αναθεώρηση του δημοσιονομικού κανονισμού.
<P>
Εν κατακλείδι, θα έλεγα στρεφόμενος προς το μέλλον ότι η Νίκαια μας έδειξε ότι ίσως υπάρχει μια αίσθηση ότι μετακινούμαστε λιγάκι προς ένα διακυβερνητικό μοντέλο, με το Συμβούλιο να αποφασίζει για τον αριθμό μελών του Κοινοβουλίου μας χωρίς να προβαίνει αρχικώς σε διαβουλεύσεις με εμάς. Η εμπιστοσύνη στο Σώμα μας ως ενός από τα τρία θεσμικά όργανα θα διαφυλαχθεί - και μαζί της η διοργανική συμφωνία και οι δημοσιονομικές προοπτικές - μόνο εάν καταφέρουμε να δημιουργήσουμε αμοιβαία εμπιστοσύνη και εάν τα άλλα θεσμικά όργανα διαβουλεύονται μαζί μας σε όλα τα στάδια κάθε θέματος που μας αφορά άμεσα.

<SPEAKER ID=32 LANGUAGE="DE" NAME="Walter">
Κύριε Πρόεδρε, θα ήθελα να ευχαριστήσω τη Florence Parly, η οποία πρέπει να αναχωρήσει, πιστεύω όμως ότι φεύγοντας μπορεί ακόμα να ακούσει τα λόγια μου. Ύστερα από τις εμπειρίες του περασμένου έτους, θεωρώ ότι επέτυχε ένα πολύ καλό κλίμα και από πλευράς Συμβουλίου, καθώς καθ' όλη τη διάρκεια της προεδρίας της επέδειξε ενεργητικότητα και αποφασιστικότητα. Θα ήθελα να ευχαριστήσω την κ. Schreyer, η οποία επίσης μας συνέδραμε με πολύ εποικοδομητικές παρατηρήσεις και φυσικά τη φίλη Jutta Haug, η οποία επιτέλεσε εξαίρετο έργο, όπως και τον Joan Colom i Naval και τον Markus Ferber.
<P>
Τώρα πλέον καλούμαστε να αποφασίσουμε εάν μπορούμε την προσεχή Πέμπτη να εγκρίνουμε αυτόν τον προϋπολογισμό. Φυσικά αυτό πρέπει να το δούμε πολύ προσεκτικά, και αυτό θα κάνουμε εμείς ως Κοινοβούλιο, ως σοσιαλδημοκράτες, διότι εμείς από την πλευρά μας πιστεύουμε ότι στο πλαίσιο των διαβουλεύσεων μπορούσε να επιτευχθεί πολύ καλό αποτέλεσμα, όχι μόνο να διατηρήσουμε αλλά και να αναπτύξουμε αποφασιστικές προτεραιότητες. Με ποσοστό ανεργίας στην Ευρώπη ακόμη άνω του 8%, είναι απαραίτητο να αποστείλει και η Ευρωπαϊκή Ένωση με τον προϋπολογισμό αυτό ένα σαφές μήνυμα ότι ριχνόμαστε στον αγώνα κατά αυτής της μάστιγας της οικονομίας μας και των πολιτών. Γι' αυτό είναι σημαντικό να διατεθούν αυτά τα 450 εκατομμύρια το προσεχές έτος, με ποσό εκκίνησης 100 εκατομμυρίων. Αυτό θα δείξει στον κόσμο ότι παίρνουμε στα σοβαρά τα προβλήματά του και αναλαμβάνουμε δράση.
<P>
Είναι πολύ καλό ότι σε αυτόν τον προϋπολογισμό, στην κατηγορία 4, κατέστη δυνατό να δείξουμε σε εκείνους οι οποίοι ζουν σε μεγάλη ένδεια ή βρίσκονται σε διαδικασία εκδημοκρατισμού στις πατρίδες τους ανά τον κόσμο ότι το Ευρωπαϊκό Κοινοβούλιο και η Ευρωπαϊκή Ένωση δεν τους λησμονεί, παρότι και εμείς έχουμε τα προβλήματά μας, που πρέπει να λύσουμε, αλλά φροντίζουμε και εκεί να υπάρχουν αρκετά χρήματα. Είναι σημαντικό για τους ανθρώπους στα Βαλκάνια, ύστερα από τις μακροχρόνιες ένοπλες αντιπαραθέσεις, στις οποίες η δική μας πλευρά αντέδρασε πολύ κουμπωμένα, να αντιληφθούν ότι και για την ανοικοδόμηση μπορούν να βασιστούν σε εμάς. Στο Ευρωπαϊκό Κοινοβούλιο υπάρχουν κάποιοι, οι οποίοι παρακολουθούν πολύ προσεκτικά αν διατίθενται τα χρήματα εκεί όπου είναι αναγκαία, όταν χρειάζεται, ώστε η δράση μας να μην περιορίζεται μόνο σε πολύ ωραίες καλλωπιστικές λέξεις, αλλά να οδηγεί σε συγκεκριμένες πράξεις.
<P>
Θεωρώ λοιπόν, πως μεταξύ πολλών άλλων, τα οποία τώρα λόγω του περιορισμένου χρόνου δεν μπορώ να αναφέρω, είδαμε πολύ καλά πράγματα. Αλλά λάβαμε και μερικές αποφάσεις, οι οποίες συνεπάγονται και ανάθεση ευθυνών. Επί παραδείγματι, θα ήθελα να πω, απευθυνόμενος προς την Επιτροπή, ότι συμφωνήσαμε στις 400 επιπλέον θέσεις, διότι θέλουμε να βελτιωθεί η υλοποίηση διαφόρων προγραμμάτων, διότι θέλουμε να μπορείτε να εργάζεστε καλύτερα από ότι στο παρελθόν. Αλλά ταυτόχρονα προσθέτουμε ότι αυτό συνεπάγεται και μία υποχρέωση και δέσμευση από πλευράς σας, γιατί θα σας συνοδεύουμε σε αυτή τη διαδικασία. Θα παρακολουθούμε στενά, θα μείνουμε σε επαφή μαζί σας και θα ρωτούμε πάντα πώς έχουν τα πράγματα, αν πράγματι υπάρχει βελτίωση, πριν αποφασίσουμε να κάνουμε μαζί σας κάποια βήματα παραπέρα.
<P>
Αυτό συνεπάγεται ευθύνη και για το Συμβούλιο. Θα ήθελα μάλιστα να του υποβάλω και μερικές ερωτήσεις, χωρίς να θέλω να αμφισβητήσω τώρα το συμβιβασμό. Είναι όμως δυνατόν, χρόνο με το χρόνο να πρέπει να καταβάλουμε προσπάθειες, για να βρίσκουμε τί χρήματα έχουν απομείνει από το προηγούμενο έτος, ώστε να τα μεταφέρουμε και να εξασφαλίσουμε έτσι αρκετά για περιοχές όπως η Σερβία; Είναι δυνατόν να πρέπει να κοιτάμε τί υπόλοιπο έχουμε; Το μήνυμα που δίνουμε στον κόσμο είναι σας δίνουμε αυτά προς το παρόν, και μετά θα κοιτάξουμε να προσθέσουμε κι άλλα; Μπορεί να είναι αυτό το μήνυμα; Όχι!
<P>
Αρνούμενοι να συνομιλήσετε σαφώς μαζί μας για τις μακροπρόθεσμες προοπτικές αυτής της πρόκλησης, θέτετε υπό αμφισβήτηση το νόημα και το πνεύμα της διοργανικής συμφωνίας. Λέτε διαρκώς ότι είναι απαραβίαστες οι δημοσιονομικές προοπτικές. Όμως, οι διοργανικές συμφωνίες μεταξύ των τριών θεσμικών οργάνων είναι και αυτές ένα πολύ σημαντικό αγαθό. Θα έπρεπε να μας οδηγούν σε μία κοινή ασφάλεια προγραμματισμού. Τα Βαλκάνια και οι άλλες περιοχές χρειάζονται ασφάλεια προγραμματισμού. Η επανειλημμένη χρήση του μέσου ευελιξίας αντίκειται και στη διοργανική συμφωνία, γιατί επρόκειτο για ένα μέσο, το οποίο είχε διεκδικήσει το Κοινοβούλιο, ώστε να είναι σε θέση να διαθέτει χρήματα για απρόβλεπτες καταστάσεις σε ποσό μέχρι 600 εκατομμύρια. Δεν είχε ποτέ το νόημα ότι θα το χρησιμοποιούμε κάθε χρόνο για να παίζουμε τους πυροσβέστες στους τομείς που ούτως ή άλλως χρηματοδοτούμε. Υποσκάπτετε τη διοργανική συμφωνία. Για το επόμενο έτος, σας διαβεβαιώ ότι θα εξετάσουμε πολύ προσεκτικά, αν θα το ανεχθούμε.

<SPEAKER ID=33 LANGUAGE="FI" NAME="Virrankoski">
Κύριε Πρόεδρε, καταρχάς θέλω να ευχαριστήσω τους εισηγητές για το θέμα του προϋπολογισμού, την κ. Haug και τον κ. Ferber, για την εξαιρετική δουλειά τους. Ευχαριστώ επίσης τον πρόεδρο της Επιτροπής Προϋπολογισμών, κ. Wynn, για το έξοχο έργο του κατά τη διαδικασία συνδιαλλαγής και για την εποικοδομητική καθοδήγησή του στην επιτροπή.
<P>
Ο προϋπολογισμός του επόμενου έτους βασίζεται στην αυστηρή δημοσιονομική πειθαρχία. Παρόλο που οι γεωργικές δαπάνες, οι οποίες αντιπροσωπεύουν σχεδόν το ήμισυ του συνόλου του προϋπολογισμού, αυξάνονται κατά ποσοστό άνω του 5%, ακόμη και αφού λάβουμε υπόψη τη διορθωτική επιστολή, η συνολική αύξηση του προϋπολογισμού είναι μόνο 3,5%. Αυτό σημαίνει ότι στις άλλες κατηγορίες ακολουθήθηκε μια εξαιρετικά συγκρατημένη χρήση των πόρων. Η αύξηση αυτή ισούται μόνο με το 1,056% του ΑΕΠ της Κοινότητας, ποσοστό που πρέπει να θεωρηθεί εξαιρετικά χαμηλό, αφού σύμφωνα με τις δημοσιονομικές προοπτικές το ανώτατο όριο είναι 1,11%. Μεταφρασμένη σε χρήμα, η εξοικονόμηση αυτή σημαίνει πάνω από 2 δισεκατομμύρια ευρώ. Εδώ ωστόσο ελλοχεύει ένας κίνδυνος. Ο προϋπολογισμός θα υποστεί διαρθρωτική στρέβλωση, διότι οι πόροι που διατίθενται για τις υποχρεώσεις πληρωμών υπερβαίνουν κατά παραπάνω από 3,6 δισεκατομμύρια ευρώ τους πόρους που πρέπει να διατεθούν για τις εντολές πληρωμών. Αυτό σημαίνει ότι πρόκειται να αυξηθούν οι καθυστερούμενες πιστώσεις πληρωμών. Γι' αυτό και η ανησυχία του Κοινοβουλίου όσον αφορά την τακτοποίηση των εκκρεμοτήτων είναι βάσιμη και γι' αυτόν τον λόγο ήταν πραγματικά αναγκαία η κοινή δήλωση Κοινοβουλίου και Συμβουλίου.
<P>
Θα πρέπει ακόμη να χαιρετίσουμε με ικανοποίηση το γεγονός ότι καταλήξαμε σε συμφωνία μεταξύ του Συμβουλίου και του Κοινοβουλίου για τον προϋπολογισμό της ΕΕ για το επόμενο έτος. Αυτό αποδεικνύει ότι και τα δυο σκέλη της αρμόδιας επί του προϋπολογισμού αρχής ανταποκρίνονται δεόντως στην ευθύνη τους για τη διαχείριση της ΕΕ. Είναι αντιθέτως λυπηρό το ότι το Κοινοβούλιο αναγκάστηκε, για μία ακόμη φορά, να αγωνιστεί για τους πόρους υπέρ των Δυτικών Βαλκανίων. Ως προς τα υπόλοιπα θέματα, θα ήθελα να επισημάνω ότι για την Ομάδα μου είναι θετικό το ότι μπορέσαμε να συμφωνήσουμε σε ένα πολυετές πρόγραμμα 450 εκατομμυρίων ευρώ για την πρωτοβουλία στον τομέα της απασχόλησης. Είναι επιπλέον θετικό το ότι μπορέσαμε να συμφωνήσουμε να εγγραφούν στον προϋπολογισμό των μεταγενέστερων ετών 1 600 εκατομμύρια ευρώ, πόροι για κοινοτικές πρωτοβουλίες που έμειναν αχρησιμοποίητοι. Σημαντικός αριθμός υπηρεσιακών θέσεων του Κοινοβουλίου έμειναν κενές σε όλη τη διάρκεια του τρέχοντος έτους. Αυτό αποδεικνύει ότι πρέπει να βελτιωθεί περαιτέρω η ευέλικτη χρησιμοποίηση των ανθρώπινων πόρων στη διοίκηση. Με τις παρατηρήσεις που ανέφερα, η Ομάδα μου είναι έτοιμη να εγκρίνει τον προτεινόμενο προϋπολογισμό.

<SPEAKER ID=34 LANGUAGE="DE" NAME="Rόhle">
Κύριε Πρόεδρε, θα ήθελα και εγώ να ευχαριστήσω την εισηγήτρια και φυσικά την Επίτροπο και την Πρόεδρο του Συμβουλίου για το καλό έργο που επετέλεσαν. Και η δική μας πολιτική ομάδα θα ήθελε να συμφωνήσει με αυτόν τον προϋπολογισμό, γιατί δείχνει ότι παρά την αυξανόμενη πίεση από τα προβλήματα επιτύχαμε και πάλι μία υποδειγματική συμβιβαστική λύση. Η αυξανόμενη πίεση από τα προβλήματα πάνω από όλα σχετίζεται με την ανεργία, την κρίση της ΣΕΒ και το Σύμφωνο Σταθερότητας για τα Βαλκάνια. Για όλα αυτά τα κατεπείγοντα προβλήματα βρήκαμε λύσεις και επεξεργαστήκαμε καλές συναινέσεις. Στην πορεία αυτή, στο προσκήνιο ήταν πάντα το συμφέρον της Ευρωπαϊκής Ένωσης. Θελήσαμε να διασφαλίσουμε την ικανότητα δράσης της ΕΕ και την αξιοπιστία της έναντι των πολιτών. Ωστόσο θα συμφωνήσω ανεπιφύλακτα με τον προλαλήσαντα, κ. Colom i Naval, ότι οι δημοσιονομικές προοπτικές μάς καταπιέζουν όλο και περισσότερο. Δεν μας επιτρέπουν πραγματικό σχεδιασμό, ούτε πολυετή προγραμματισμό. Η διαρκής επίκληση του αποθεματικού ευελιξίας παραβλάπτει τη διαφάνεια του προϋπολογισμού και μακροπρόθεσμα αυτό θα οδηγήσει σε απώλεια αξιοπιστίας.
<P>
Επίσης, η διαδικασία Notenboom, η μεταφορά χρηματοπιστωτικών μέσων σε περιοχές κρίσης, δε διασφαλίζει την πραγματική διαφάνεια της δημοσιονομικής διαδικασίας. Ήδη διαβλέπουμε το μεγάλο κίνδυνο, τα προσεχή έτη η αντιπαράθεση μεταξύ MEDA, σχεδίων για τα κράτη που βρέχει η Μεσόγειος και Βαλκανικής να αυξηθεί, αν και όλοι γνωρίζουμε ότι θα χρειαστούν εκεί κατεπειγόντως χρήματα τα προσεχή έτη. Από την άλλη πλευρά αντιλαμβανόμαστε όλοι πως το Συμβούλιο μπορεί εξαίφνης να αμφισβητήσει τις δημοσιονομικές προοπτικές, είτε πρόκειται για τη ΣΕΒ, είτε πρόκειται για τα εθνικά συμφέροντα. Τις δηλώσεις του Σιράκ στο Συμβούλιο της Νίκαιας τις βρήκα άκρως ενδιαφέρουσες. Πιστεύω ότι το Συμβούλιο θα πρέπει να αναλογισθεί σύντομα, πώς θέλει να χειρισθεί τις δημοσιονομικές προοπτικές. Ούτως ή άλλως το Κοινοβούλιο το επόμενο έτος θα είναι πολύ πιο σκληρός συνομιλητής.

<SPEAKER ID=35 NAME="Πρόεδρος">
Αγαπητοί συνάδελφοι, διακόπτουμε τη συζήτηση σε αυτό το σημείο για να ακούσουμε τον Πρόεδρο της Γαλλικής Δημοκρατίας και του Ευρωπαϊκού Συμβουλίου. Η συζήτηση θα συνεχιστεί τη στιγμή που προβλέπεται από την ημερήσια διάταξη.

<CHAPTER ID=4>
Ευρωπαϊκό Συμβούλιο/Γαλλική Προεδρία
<SPEAKER ID=36 NAME="Πρόεδρος">
Αγαπητοί συνάδελφοι, υποδεχόμαστε τον κ. Ζακ Σιράκ, Πρόεδρο της Γαλλικής Δημοκρατίας, Προεδρεύοντα της Ένωσης,
<P>
(Χειροκροτήματα)
<P>
και η ημερήσια διάταξη προβλέπει την κοινή συζήτηση της έκθεσης του Ευρωπαϊκού Συμβουλίου και της δήλωσης της Επιτροπής για τη σύνοδο του Ευρωπαϊκού Συμβουλίου της Νίκαιας και τη δήλωση του Προεδρεύοντος του Συμβουλίου σχετικά με το εξάμηνο δραστηριότητας της γαλλικής προεδρίας. Χωρίς να καθυστερώ περισσότερο, έχω τη χαρά να δώσω το λόγο στον κ. Πρόεδρο Ζακ Σιράκ.

<SPEAKER ID=37 NAME="Chirac">
. (FR) Κυρία Πρόεδρε, κυρίες και κύριοι βουλευτές του Ευρωπαϊκού Κοινοβουλίου, είμαι πολύ ευτυχής που βρίσκομαι κοντά σας σήμερα, για να σας παρουσιάσω τον απολογισμό της γαλλικής προεδρίας της Ένωσης, αλλά και για να αναμετρήσω την πρόοδο που σημειώθηκε αυτούς τους τελευταίους μήνες.
<P>
Γνωρίζατε τις φιλοδοξίες μας. Τις είχα αναφέρει σε αυτή την αίθουσα στις 4 Ιουλίου του τρέχοντος έτους. Νομίζω ότι μπορέσαμε να εκπληρώσουμε τις δεσμεύσεις μας. Αυτό θα το κρίνετε εσείς. Και έχω πλήρη συνείδηση του ότι το αποτέλεσμα αυτό οφείλει πολλά, είναι αλήθεια, στη συμβολή του Ευρωπαϊκού Κοινοβουλίου. Επιστρέφω από τη Νίκαια, μετά από έντονες διαπραγματεύσεις τεσσάρων ημερών που διεξήχθησαν μαζί με τον Πρωθυπουργό και τα μέλη της κυβέρνησης. Έρχομαι ενώπιον υμών, οι οποίοι εκπροσωπείτε τους λαούς της Ευρώπης, για να σας εκθέσω καταρχάς τα αποτελέσματα της Διακυβερνητικής διάσκεψης σχετικά με τη μεταρρύθμιση των θεσμικών οργάνων.
<P>
Το στοίχημα ήταν μεγάλο και είμαστε ικανοποιημένοι διότι επιτύχαμε μια συμφωνία που είχε σταθεί αδύνατον να επιτευχθεί πριν τρία χρόνια. Ικανοποιημένοι διότι υπερνικήσαμε τις δυσκολίες που καθιστούσαν τόσο δυσχερή την οδό προς τον επιδιωκόμενο στόχο να εκπληρωθούν οι δεσμεύσεις οι οποίες είχαν αναληφθεί στο Ελσίνκι έναντι των υποψηφίων χωρών χωρίς να διαλυθεί η Ένωση, να μπορέσει η Ευρώπη του αύριο να συνεχίσει να λειτουργεί με αποτελεσματικότητα. Νομίζω ότι μπορώ να πω πως η υποχρέωση αυτή εκπληρώθηκε.
<P>
Γνωρίζω καλά ότι η συνθήκη της Νίκαιας δεν ανταποκρίνεται σε όλες τις φιλοδοξίες του Ευρωπαϊκού Κοινοβουλίου. Αλλά νομίζω ότι η Συνθήκη αυτή αποτελεί την καλύτερη δυνατή συμφωνία, λαμβανομένων υπόψη των υφισταμένων περιορισμών. Ανταποκρίνεται στην πρόκληση που αντιμετωπίζαμε: να δώσουμε στην Ένωση την ικανότητα να αποφασίζει και να ενεργεί, αφού η Ευρώπη προχωρήσει σε μια διεύρυνση χωρίς προηγούμενο. Είναι ισόρροπη. Οι διαπραγματεύσεις ήσαν σκληρές, το γνωρίζετε, αλλά δεν υπήρχαν νικητές και ηττημένοι.
<P>
Στο Αμστερνταμ, πριν τρεισήμισι χρόνια, δεν κατέστη δυνατόν να εξευρεθεί η δύσκολη ισορροπία μεταξύ αντιπροσωπευτικότητας και αποτελεσματικότητας. Αυτό έγινε δυνατόν στη Νίκαια, χάρη στις προσπάθειες που κατέβαλαν όλα τα κράτη. Είναι αλήθεια ότι ορισμένοι δέχθηκαν να κάνουν περισσότερα από άλλους. Πρέπει να τους αποδοθεί φόρος τιμής. Πρέπει επίσης να χαιρετισθεί το ευρωπαϊκό πνεύμα που επέτρεψε τελικά να φύγουμε από τη Νίκαια έχοντας ρυθμίσει τα θέματα που δεν επελύθησαν στο Αμστερνταμ και έχοντας θέσει ορόσημα για το μέλλον.
<P>
Το είχαμε υποσχεθεί: η Νίκαια δεν άφησε υπόλοιπα. Η προσπάθειά μας ήταν να παραμείνει η Επιτροπή, στο επίκεντρο της Ένωσης, ένα ισχυρό θεσμικό όργανο, ικανό να υποβάλλει φιλόδοξες προτάσεις. Αποφασίζοντας την κατάργηση του δεύτερου επιτρόπου, αποφασίζοντας τον καθορισμό, σε μεταγενέστερο στάδιο, του ανωτάτου αριθμού επιτρόπων σε λιγότερους από 27, με εναλλαγή σε απολύτως ισότιμη βάση, η συνθήκη της Νίκαιας εγγυάται τόσο το χαρακτήρα της Επιτροπής να ενσαρκώνει το συμφέρον της Ένωσης, όσο και την αποτελεσματικότητά της.
<P>
Η αποτελεσματικότητα αυτή θα αυξηθεί από τις νέες εξουσίες που δίδονται στον πρόεδρό της, ο οποίος εκλέγεται πλέον με ειδική πλειοψηφία, πράγμα που αποτελεί ουσιαστική πρόοδο. Γνωρίζω ότι το Κοινοβούλιο έδιδε προτεραιότητα κατά τις διαπραγματεύσεις στον αριθμό των τομέων για τους οποίους η ψηφοφορία θα διεξάγεται με ειδική πλειοψηφία. Αυτό ήταν και ένα από τα δυσχερέστερα ζητήματα. Αλλά σημειώθηκε πρόοδος, η οποία είναι πραγματική, ακόμα και αν δεν προχωρεί τόσο όσο θα επιθυμούσε η προεδρία, η οποία επέδειξε, πρέπει να σημειωθεί, εξαιρετικά ευρύ πνεύμα από εθνική άποψη.
<P>
Αποτιμώντας τα αποτελέσματα της Νίκαιας, σας ζητώ να μην υποτιμήσετε όσα επετεύχθησαν. Τριάντα περίπου επιπλέον διατάξεις πέρασαν στην ειδική πλειοψηφία και σημειώσαμε πρόοδο σχετικά με τη δικαιοσύνη και τις εσωτερικές υποθέσεις, το εξωτερικό εμπόριο και τη συνοχή, κεφάλαια για τα οποία πολλά κράτη μέλη διατηρούσαν, εντούτοις, ισχυρότατες επιφυλάξεις στην αρχή των διαπραγματεύσεων. Η προεδρία εκφράζει τη λύπη της για το ότι δεν μπόρεσε να επιτευχθεί η ίδια συναίνεση στους τομείς της φορολογίας και των κοινωνικών υποθέσεων.
<P>
Η συμφωνία που επιτεύχθηκε για το θέμα του αριθμού των ψήφων των κρατών μελών στο Συμβούλιο είναι ισόρροπη. Η επαναστάθμιση ήταν επιβεβλημένη λόγω της διεύρυνσης, αλλά λαμβάνει υπόψη και την εύλογη ανησυχία να συνεχίσουν τα λιγότερο πυκνοκατοικημένα κράτη να παρέχουν την ολοσχερή συμβολή τους, η οποία είναι ουσιώδης, στην πορεία της Ένωσης. Προσθέτω ότι εξασφαλίζεται η δημοκρατική νομιμότητα των αποφάσεων του Συμβουλίου και ότι θα μπορεί να λειτουργεί ικανοποιητικά. Οι μηχανισμοί που δημιουργήθηκαν, είτε πρόκειται για τη ρήτρα δημογραφικής επαλήθευσης, είτε για τη λεγόμενη ρήτρα της πλειοψηφίας των κρατών, δεν θα επηρεάσουν την ικανότητα της Ένωσης να λαμβάνει αποφάσεις.
<P>
Έρχομαι τώρα σε ένα από τα πλέον θετικά αποτελέσματα της ΔΔ. Αφορά τη διαδικασία των στενότερων συνεργασιών που διευκολύνθηκε σημαντικά στον πρώτο και στον τρίτο πυλώνα. Οι συνεργασίες αυτές θα είναι πάντα ανοικτές σε όλους. Θα σέβονται ασφαλώς το κοινοτικό κεκτημένο και το θεσμικό πλαίσιο. Αλλά καθιστώντας τις περισσότερο ευέλικτες, επιτρέπουμε την ουσιαστική χρησιμοποίησή τους. Αποκτούμε επίσης την εγγύηση ότι η Ευρώπη θα μπορέσει, σε κάθε υποθετική περίπτωση, να προχωρήσει προς τα εμπρός με ταχύ ρυθμό. Το άνοιγμα των στενότερων συνεργασιών στο δεύτερο πυλώνα αποτελεί επίσης πρόοδο.
<P>
Υπογραμμίζω επίσης ότι αυτή η ΔΔ μεταφράστηκε σε επέκταση των εξουσιών και των αρμοδιοτήτων του Ευρωπαϊκού Κοινοβουλίου. Ο νέος μηχανισμός που προβλέπει το άρθρο 7 σχετικά με τη διαδικασία συναγερμού σε θέματα θεμελιωδών δικαιωμάτων δίδει πολύ σημαντικό ρόλο στο θεσμικό σας όργανο. Προβλέπεται νέα νομική βάση για το καθεστώς των ευρωπαϊκών πολιτικών κομμάτων και το Κοινοβούλιο αναλαμβάνει το ρόλο του προσφεύγοντος θεσμικού οργάνου που προβλέπει το άρθρο 230 της Συνθήκης. Πρόκειται για σημαντικές προόδους, παρόλο που συνειδητοποιώ πλήρως ότι η πρόοδος στο θέμα της επέκτασης της συναπόφασης είναι μικρότερη από τις προσδοκίες σας, όπως εξάλλου και από τις προσδοκίες της προεδρίας.
<P>
Τέλος, πέραν της ΔΔ, έγινε αισθητή η ανάγκη να αρχίσει συζήτηση εις βάθος για ορισμένα θέματα ουσιώδη για το μέλλον της Ευρωπαϊκής Ένωσης. Όσο περισσότερο προχωρεί η Ευρώπη, τόσο έχουμε το καθήκον να βελτιώνουμε τη δημοκρατική της νομιμότητα, την αναγνωσιμότητα και τη διαφάνεια των θεσμικών της οργάνων, να διευκρινίζουμε την κατανομή αρμοδιοτήτων μεταξύ της Ένωσης και των κρατών μελών. Μόνον έτσι θα μπορέσει η Ευρώπη να ανταποκριθεί στις προσδοκίες των λαών της.
<P>
Για να προωθηθούν αυτοί οι στόχοι, πρόκειται να αρχίσουμε να μελετάμε το μέλλον της Ευρώπης. Έτσι αποφάσισε το Ευρωπαϊκό Συμβούλιο. Ασφαλώς, το Ευρωπαϊκό Κοινοβούλιο θα συμμετάσχει ενεργά σε αυτή τη μελέτη, η οποία θα πρέπει να ολοκληρωθεί το 2004. Θα απαντήσουμε έτσι σε ανησυχίες που εκφράστηκαν έντονα κατά την πρόσφατη περίοδο. Η διαδικασία αυτή δεν θα αποτελέσει σε καμία περίπτωση προϋπόθεση της διεύρυνσης και συνεπώς δεν θα την καθυστερήσει. Αυτά είναι, συνοπτικά, τα αποτελέσματα του θεσμικού έργου που διεξήχθη στη Νίκαια. Το έργο αυτό θα κάνει την Ευρώπη να πάει μπροστά και χαίρομαι για το ότι οι υποψήφιες χώρες το υποδέχθηκαν κατά απολύτως θετικό τρόπο τις τελευταίες ημέρες. Η υποδοχή αυτή αποδεικνύει ότι ανταποκριθήκαμε στις προσδοκίες τους.
<P>
Διότι η διεύρυνση είναι σαφώς η μεγάλη υπόθεση της Ευρώπης. Είναι συγχρόνως μια τεράστια πρόκληση αλλά και ένα ιστορικό στάδιο προς την επανένωση της ηπείρου μας. Η γαλλική Προεδρία συνέβαλε με όλες της τις δυνάμεις στην πρόοδο των διαπραγματεύσεων. Έκλεισαν τριάντα νέα κεφάλαια, συμπεριλαμβανομένων μερικών από τους πλέον πολύπλοκους τομείς του κοινοτικού κεκτημένου, ενώ ορισμένες χώρες, οι οποίες μόλις άρχισαν διαπραγματεύσεις, αποδεικνύουν ήδη ότι είναι σε θέση να φθάσουν τις παλαιότερες υποψήφιες. Στη Νίκαια, βάσει της εξαιρετικής εργασίας που πραγματοποίησε η Επιτροπή, καθορίσαμε το φύλλο πορείας μας για τους δεκαοκτώ επόμενους μήνες. Αυτό αποδεικνύει ότι η Ένωση προτίθεται να προχωρήσει προς τα εμπρός. Είναι ένα ισχυρό μήνυμα που έτυχε ευνοϊκής υποδοχής κατά τη συνεδρίαση της Ευρωπαϊκής Διάσκεψης, την προηγούμενη Πέμπτη.
<P>
Τους τελευταίους έξι μήνες, η Ευρώπη σημείωσε πρόοδο και προς την κατεύθυνση της ανάπτυξης και της απασχόλησης. Συνεχίσαμε την εμβάθυνση της Οικονομικής και νομισματικής ένωσης, ενισχύσαμε το συντονισμό των οικονομικών πολιτικών μας στο εσωτερικό της ομάδας του ευρώ και επιταχύναμε την κοινή προετοιμασία μας για την είσοδο του ευρώ στην καθημερινή ζωή των Ευρωπαίων πολιτών. Τις τελευταίες εβδομάδες, σημειώθηκε σημαντική πρόοδος σε τρία σημεία.
<P>
Καταρχάς, η ολοκλήρωση των παλαιών και δυσχερών διαπραγματεύσεων για το φορολογικό πακέτο, με τη φορολόγηση των αποταμιεύσεων. Στη συνέχεια, η έγκριση της Ευρωπαϊκής Κοινωνικής Ατζέντας, μετά από ευρεία διαδικασία διαβουλεύσεων, κυρίως με τους κοινωνικούς εταίρους. Η Ένωση απέκτησε έτσι πρόγραμμα εργασίας το οποίο καθορίζει για μια πενταετία στόχους και προθεσμίες στους τομείς του εργατικού δικαίου, της κοινωνικής προστασίας, της κινητικότητας, της δια βίου κατάρτισης και της καταπολέμησης των διακρίσεων και του αποκλεισμού.
<P>
Τέλος, η έγκριση, όχι χωρίς δυσκολία, της κοινωνικής πτυχής της ευρωπαϊκής κοινωνίας, έλαβε χώρα στη Νίκαια. Πρόκειται για την κατάληξη ενός σχεδίου που χρονολογείται εδώ και μια τριακονταετία. Η γαλλική προεδρία χαίρεται διότι μπόρεσε να ξεδιαλύνει αυτή τη διαπραγμάτευση.
<P>
Επίσης, η Ένωση άρχισε να υλοποιεί τις αποφάσεις της Φέιρα για τη νέα οικονομία και την ανάπτυξη. Είχαμε συμφωνήσει να μειωθεί σημαντικά το κόστος πρόσβασης στο Διαδίκτυο, πράγμα που έγινε. Η Ένωση αποφάσισε την αποδεσμοποίηση της πρόσβασης στον τοπικό βρόχο. Θέλαμε να θεσμοθετήσουμε κοινοτικό δίπλωμα ευρεσιτεχνίας, η Ένωση ανέλαβε την υλοποίησή του και εισήγαγε τις απαραίτητες νομικές διατάξεις στη Συνθήκη.
<P>
Κυρίες και κύριοι βουλευτές, η Γαλλία είχε επίσης τη φιλοδοξία να ανταποκριθεί με την Προεδρία της στις ανησυχίες των Ευρωπαίων πολιτών. Στη Νίκαια, ανακηρύξαμε το Χάρτη των Θεμελιωδών Δικαιωμάτων της Ένωσης. Αυτό το κείμενο έχει πολύ μεγάλη πολιτική αξία. Ολόκληρη η εμβέλειά του θα γίνει αισθητή στο μέλλον και θα ήθελα να αποτίσω φόρο τιμής στο Σώμα, το οποίο συνέβαλε κατά μέγα μέρος στη σύνταξή του. Χάρη σε αυτόν το Χάρτη, η Ένωσή μας ενισχύεται, έχοντας μεγαλύτερη βεβαιότητα για τις αξίες της αξιοπρέπειας, της ελευθερίας και της αλληλεγγύης στις οποίες θεμελιώνεται. Θα του δώσουμε τώρα τη μεγαλύτερη δυνατή απήχηση και θα μελετήσουμε γρήγορα το καθεστώς του. Γνωρίζω πόση σημασία αποδίδει σε αυτό το Κοινοβούλιό σας.
<P>
Υπό την Προεδρία μας, η Ένωση έδωσε επίσης νέα ώθηση στην Ευρώπη του πολιτισμού και των σπουδαστών. Πριν δύο μήνες, οι Υπουργοί Παιδείας μας ενέκριναν σχέδιο δράσης για την κινητικότητα - ένα σχέδιο 42 μέτρων -ενώ συμφωνήσαμε να χρηματοδοτηθεί ουσιαστικά με 400 εκατομμυρίων ευρώ το πρόγραμμα Media Plus, το οποίο είναι τόσο σημαντικό για τον ευρωπαϊκό κινηματογράφο και την οπτικοακουστική παραγωγή και το οποίο γνωρίζετε ότι ανέμενε ολόκληρος ο κλάδος.
<P>
Θυμάστε ίσως ότι είχα αναφερθεί σε αυτή την αίθουσα στην επιθυμία της Γαλλίας να λάβει περισσότερο υπόψη η Ένωση τις ιδιαιτερότητες του αθλητισμού και την κοινωνική λειτουργία του. Αυτή είναι η έννοια της δήλωσης που εγκρίθηκε στη Νίκαια και της μελέτης που άρχισε για να συντονιστεί σε ευρωπαϊκή κλίμακα η καταπολέμηση του ντοπαρίσματος.
<P>
Για να μπολιαστεί η ευρωπαϊκή περιπέτεια στις καρδιές, πρέπει να διατηρηθεί και το ανθρώπινο πρόσωπο αυτού του συνόλου που οικοδομείται. Να διατηρηθούν αυτά στα οποία ο καθένας μένει ευλόγως προσηλωμένος : ένα οικείο περιβάλλον, η ισορροπία των εδαφών μας, μια ποιότητα ζωής - αναφέρομαι στις υπηρεσίες γενικού οικονομικού ενδιαφέροντος - και η προεδρία εκφράζει τη χαρά της για το ότι η συζήτηση που άρχισε στο εσωτερικό της Επιτροπής και του Συμβουλίου κατέληξε στη Νίκαια στην έγκριση δήλωσης που υπογραμμίζει τον ουσιώδη ρόλο των υπηρεσιών αυτών στη διατήρηση της κοινωνικής και εδαφικής συνοχής της Ευρώπης.
<P>
Τέλος, στους έξι μήνες που πέρασαν, η προεδρία δεσμεύθηκε αποφασιστικά να ανταποκριθεί η Ένωση καλύτερα στις ανάγκες ασφάλειας των συμπολιτών μας. Έχει μια φιλοδοξία: να καταστεί η Ευρώπη περισσότερο προστατευτική, με την καλύτερη έννοια του όρου.
<P>
Έτσι, στη Νίκαια θέσαμε τις βάσεις μιας ανεξάρτητης ευρωπαϊκής αρχής τροφίμων. Όλοι σήμερα σκεπτόμαστε, ασφαλώς, τις επιπτώσεις της επιδημίας των τρελών αγελάδων. Καταρχάς, έπρεπε να αποκατασταθεί η εμπιστοσύνη των καταναλωτών, με τίμημα άμεσα μέτρα, τα οποία υπερασπίσθηκε με σθένος η Γαλλία και εγκρίθηκαν κατά το τελευταίο Συμβούλιο Γεωργίας, όπως η απαγόρευση των ζωικών αλεύρων στη διατροφή των ζώων και η γενίκευση των ελέγχων ανίχνευσης της ΣΕΒ. Δεν πρέπει όμως να ξεχνάμε τους κτηνοτρόφους και όλα τα επαγγέλματα του κλάδου του βοείου κρέατος, το οποία επηρεάστηκαν σοβαρά από αυτή την κρίση - και το υπενθυμίσαμε σαφώς.
<P>
Όλοι σκεπτόμαστε και την ασφάλεια της ναυσιπλοΐας. Πριν ένα χρόνο το Erika βυθίστηκε στα ανοικτά των γαλλικών ακτών. Παρά την καταπληκτική κινητοποίηση των εθελοντών και των δημοσίων αρχών, οι ακτές υποφέρουν ακόμα από τις συνέπειες αυτού του ναυαγίου. Και πριν από μερικές εβδομάδες, το πλοίο Ievolu Sun που μετέφερε χημικές ουσίες, καταστράφηκε κοντά στα νησιά της Μάγχης. Τέτοιες καταστροφές, οι οποίες προκαλούνται από την ανθρώπινη αμέλεια, δεν πρέπει να επαναληφθούν.
<P>
Κατά τη διάρκεια των τελευταίων μηνών, προχώρησε σημαντικά η εξέταση των εξαιρετικών προτάσεων της Επιτροπής. Το Σώμα δεσμεύθηκε αποφασιστικά, στις 30 Νοεμβρίου, για μια πρώτη δέσμη μέτρων που θα υποβληθεί εκ νέου, την επόμενη εβδομάδα, στους Υπουργούς Μεταφορών. Εναπόκειται πλέον στη σουηδική Προεδρία - της οποίας υπενθυμίζω ότι το περιβάλλον αποτελεί μια από τις προτεραιότητες - να ολοκληρώσει τη δεύτερη δέσμη προτάσεων, η οποία περιλαμβάνει μεταξύ άλλων τη σύσταση ευρωπαϊκού οργανισμού για την ασφάλεια της ναυσιπλοΐας. Κατ' εξαίρεση, λόγω του επείγοντος χαρακτήρα του θέματος, το Συμβούλιο της Νίκαιας κάλεσε τα κράτη μέλη να θέσουν πρόωρα και ως πρώτο στάδιο, σε εφαρμογή τα στοιχεία αυτής της δέσμης που θα αποτελέσουν αντικείμενο πολιτικής συμφωνίας.
<P>
Μεταξύ των απειλών, υπάρχει, όπως όλοι ξέρουμε, η άνοδος της θερμοκρασίας στον πλανήτη. Στη Χάγη, η Ευρωπαϊκή Ένωση κινητοποιήθηκε για τη σύναψη αξιόπιστης και αποτελεσματικής συμφωνίας, ανάλογης με το επείγον και τη σημασία του κινδύνου. Μπόρεσε να αποδείξει τη συνεκτικότητά της για την εκπλήρωση των δεσμεύσεων που ανελήφθησαν στο Κυότο. Θα συνεχίσει ακούραστα να καταβάλλει προσπάθειες για να πείσει τους εταίρους της να δεσμευθούν με τη σειρά τους. Του χρόνου, θα πρέπει να καταλήξουμε σε συμφωνία που να περιλαμβάνει, επιτέλους, την απαραίτητη μείωση των εκπομπών αερίων που προκαλούν το φαινόμενο του θερμοκηπίου.
<P>
Η Ένωση σημείωσε πρόοδο και κατά του οργανωμένου εγκλήματος : οδηγία για την καταπολέμηση της νομιμοποίησης αθέμιτων κεφαλαίων, υλοποίηση συντονισμένης δράσης κατά των μη συνεργάσιμων χωρών και εδαφών που επεσήμανε η Ομάδα Διεθνούς Χρηματοπιστωτικής Δράσης, επέκταση των αρμοδιοτήτων της Ευρωπόλ στον αγώνα κατά του βρώμικου χρήματος και σύσταση ευρωπαϊκής αστυνομικής ακαδημίας. Αυτά είναι τα κύρια στοιχεία ενός συνεκτικού και πλήρους μηχανισμού.
<P>
Σε αυτό το πλαίσιο, είδε το φως η προσωρινή μονάδα δικαστικής συνεργασίας, η "Eurojust" , οποία αποτελεί τον προπομπό του οργανισμού ποινικής δικαστικής συνεργασίας η σύσταση του οποίου, που προβλέπεται να πραγματοποιηθεί του χρόνου, έχει ήδη εγγραφεί στη Συνθήκη.
<P>
Τέλος, η γαλλική προεδρία έτρεφε για την Ευρώπη μια διεθνή, μια μακροπρόθεσμη φιλοδοξία: να δώσει στην Ένωση τα μέσα να επηρεάζει τις μεγάλες υποθέσεις του κόσμου, να κάνει τη φωνή της να ακούγεται και να είναι σε θέση να δρα. Αυτό είναι το σχέδιο κοινής εξωτερικής πολιτικής και πολιτικής ασφάλειας. Έτρεφε επίσης μια πιο άμεση φιλοδοξία: να εκδηλώσει χωρίς καθυστέρηση την πολιτική αποφασιστικότητα των Δεκαπέντε να προωθήσουν τα συμφέροντά τους όταν διακυβεύονται τα ευρωπαϊκά συμφέροντα, και αναφέρομαι ιδίως στη νοτιοανατολική Ευρώπη.
<P>
Σχετικά με αυτές τις δύο φιλοδοξίες, σημειώθηκε πρόοδος. Καταρχάς, στη Νίκαια έκλεισε ο κύκλος που είχε ανοίξει με τα Ευρωπαϊκά Συμβούλια της Κολωνίας και του Ελσίνκι. Θέσαμε αυτούς τους στόχους και τους επιτύχαμε. Πριν ένα χρόνο, καθορίσαμε τις στρατιωτικές δυνατότητες που θα πρέπει να αποκτήσει η Ευρωπαϊκή Ένωση έως το 2003 για να είναι σε θέση να προλαμβάνει και να διαχειρίζεται τις κρίσεις που μνημονεύονται στη Συνθήκη. Τα κράτη μέλη δεσμεύονται πλέον να συμβάλουν με στρατιωτικές δυνάμεις και μέσα. Πέραν των στρατευμάτων αυτών καθαυτών, η Ευρωπαϊκή Ένωση θα διαθέτει τα μέσα διοίκησης, προβολής και πληροφοριών που είναι απαραίτητα για τη διεξαγωγή πολύπλοκων επιχειρήσεων με τη συμμετοχή διαφόρων ενόπλων δυνάμεων. Η Ένωση σκοπεύει να χρησιμοποιήσει αυτό το ένοπλο σκέλος σε πλήρη εναρμόνιση προς τις δυνάμεις του ΝΑΤΟ και, εφόσον παραστεί ανάγκη, με την υποστήριξή τους. Με την ενίσχυσή της, η Ευρώπη είναι προφανές ότι ενισχύει την Ατλαντική συμμαχία.
<P>
Εξάλλου, στη Νίκαια, η Ευρωπαϊκή Ένωση συνέστησε τα μόνιμα όργανα που είναι απαραίτητα για τον προσδιορισμό και την υλοποίηση κοινής εξωτερικής πολιτικής και πολιτικής ασφάλειας: μια επιτροπή πολιτικής και ασφάλειας, μια στρατιωτική επιτροπή και ένα ευρωπαϊκό επιτελείο. Αποφασίστηκε να περιληφθεί στη Συνθήκη η σύσταση επιτροπής πολιτικής και ασφάλειας, πραγματικού άξονα εργασίας γύρω από τον οποίο θα περιστρέφεται ο μηχανισμός, η οποία θα εξουσιοδοτηθεί να λαμβάνει αποφάσεις όταν αυτό δικαιολογείται λόγω της διαχείρισης μιας κρίσης. Η αναθεώρηση της Συνθήκης σχετικά με το σημείο αυτό επιβεβαιώνει τη σημασία και τον αμετάκλητο χαρακτήρα των αποφάσεων που ελήφθησαν στη Νίκαια.
<P>
Χωρίς να αναμείνουμε τη δημιουργία αυτών των οργάνων, επιθυμούσαμε επίσης να ακούγεται καλύτερα η φωνή της Ένωσης για τα μεγάλα διεθνή προβλήματα που διακυβεύουν τα συμφέροντά της. Καταρχάς, σχετικά με τη νοτιοανατολική Ευρώπη, έπρεπε να λεχθεί σαφέστερα ποιοι ήσαν οι στόχοι και οι προσδοκίες των Ευρωπαίων. Νομίζω ότι το μήνυμα αυτό έγινε απολύτως κατανοητό κατά τη διάσκεψη κορυφής του Ζάγκρεμπ, η οποία συγκέντρωσε για πρώτη φορά τις χώρες των ανατολικών Βαλκανίων και τους Δεκαπέντε. Προσφέρθηκε η προοπτική ένταξης στην Ευρωπαϊκή Ένωση και όλοι αναγνώρισαν ότι ο δρόμος αυτός ήταν και ο δρόμος της ειρήνης, των ανθρωπίνων δικαιωμάτων και της περιφερειακής συνεργασίας. Ασφαλώς, η διάσκεψη κορυφής του Ζάγκρεμπ δεν επέλυσε όλες τις δυσκολίες, αλλά έθεσε ένα ορόσημο χάρη στη διαδικασία σταθεροποίησης και σύνδεσης, παγίωσε τις προόδους της δημοκρατίας, χάραξε μια προοπτική σύμφωνη με τις αξίες στις οποίες ερείδεται το ευρωπαϊκό διάβημα.
<P>
Εξάλλου, η ευρωμεσογειακή διάσκεψη της Μασσαλίας απέδειξε, παρόλη, δυστυχώς, την κρίση στη Μέση Ανατολή, την προσήλωση όλων των συμμετασχόντων στη διατήρηση και την ανανέωση της διαδικασίας της Βαρκελώνης. Είναι ευχάριστο ότι η Ένωση μπόρεσε να αναγγείλει ότι θα αφιερώσει στη διαδικασία αυτή περίπου 13 δισεκατομμύρια ευρώ σε διάστημα επτά ετών, συμπεριλαμβανομένων φυσικά των δανείων που θα χορηγήσει η Ευρωπαϊκή Τράπεζα Επενδύσεων.
<P>
Κυρία Πρόεδρε, κυρίες και κύριοι βουλευτές του Ευρωπαϊκού Κοινοβουλίου, νομίζω ότι μπορώ σήμερα να πω πως αυτό το εξάμηνο, η Ένωση ενισχύθηκε προετοιμαζόμενη να υποδεχθεί νέα μέλη, να συγκεντρώσει την οικογένεια, τώρα που είμαστε σίγουροι πλέον ότι μπορούμε να λειτουργήσουμε μαζί. Ενισχύθηκε επίσης στην καρδιά των συμπολιτών μας στο πεδίο των αξιών, στο πεδίο της ανάπτυξης και της απασχόλησης, της αλληλεγγύης, της ασφάλειας και της διατήρησης του ευρωπαϊκού κοινωνικού μοντέλου. Ενισχύθηκε και κέρδισε ακροατήριο στη διεθνή σκηνή.
<P>
Αυτή η πρόοδος πρέπει να εγγραφεί στο ενεργητικό όλων των θεσμικών οργάνων. Θα ήθελα να χαιρετίσω εδώ την ποιότητα των σχέσεων εργασίας μεταξύ κρατών μελών στο πλαίσιο του Συμβουλίου. Θα ήθελα να χαιρετίσω την Επιτροπή και τον Πρόεδρό της, κ. Ρομάνο Πρόντι, να χαιρετίσω την αποφασιστικότητά του να φέρει εις πέρας τις πρωτοβουλίες και τα σχέδια που περιλαμβάνονταν στο πρόγραμμα της προεδρίας.
<P>
Αλλά εδώ, σε αυτή την αίθουσα, θα ήθελα, εγώ προσωπικά, αλλά και εξ ονόματος του Πρωθυπουργού και της γαλλικής κυβέρνησης, πρώτον να ευχαριστήσω το Σώμα για τη συμβολή του. Ήταν ουσιώδες το Ευρωπαϊκό Κοινοβούλιο, μέσω του οποίου ακούγεται η φωνή και οι φιλοδοξίες των πολιτών, να αναμειχθεί πλήρως στις αποφάσεις που επηρεάζουν το μέλλον όλων. Η Γαλλία έδωσε ιδιαίτερη σημασία σε αυτό. Είδατε συχνά τον κ. Moscovici και τους υπόλοιπους Υπουργούς, εφόσον η Προεδρία του Συμβουλίου παρενέβη 68 φορές σε πολιτικό επίπεδο κατά τις συνεδριάσεις της Ολομέλειας και ενώπιον των επιτροπών. Για τη συνεργασία αυτή, για την υποστήριξή σας, καθώς και για την υποδοχή σας, κυρία Πρόεδρε, κυρίες και κύριοι βουλευτές του Ευρωπαϊκού Κοινοβουλίου, η γαλλική Προεδρία σας ευχαριστεί.
<P>
(Χειροκροτήματα)

<SPEAKER ID=38 NAME="Πρόεδρος">
Ευχαριστώ τον πρόεδρο Ζακ Σιράκ και δίδω αμέσως το λόγο στον κ. Πρόντι, εξ ονόματος της Επιτροπής. Κύριε Πρόεδρε, έχετε το λόγο.
<P>
(Χειροκροτήματα)

<SPEAKER ID=39 NAME="Prodi">
Κυρία Πρόεδρε του Κοινοβουλίου, κύριε Πρόεδρε του Συμβουλίου, κυρίες και κύριοι βουλευτές, το Ευρωπαϊκό Συμβούλιο του Δεκεμβρίου του 2000 θα μείνει στη μνήμη ως ένα ιδιαίτερα μακροσκελές και περίπλοκο Συμβούλιο: ήταν μοιραίο, δεδομένης της ημερήσιας διάταξης, και έτσι και έγινε.
<P>
Στη Νίκαια ελήφθησαν καλές αποφάσεις, μερικές από τις οποίες αναμένονταν από καιρό. Διακηρύχθηκε επίσημα ο Χάρτης των Θεμελιωδών Δικαιωμάτων. Προσωπικά δεν τρέφω καμία αμφιβολία για τον θεμελιώδη χαρακτήρα αυτού του κειμένου και σε όσους το βρίσκουν υπερβολικά αδύναμο - και ξέρω πως υπάρχουν πολλοί ακόμα και ανάμεσά μας - θα ήθελα να υπενθυμίσω ότι συντάχθηκε και καταρτίσθηκε με επιμέλεια, ακριβώς για να γίνει νομικός κανόνας.
<P>
(Χειροκροτήματα)
<P>
Το Κοινοβούλιο και η Επιτροπή έχουν ήδη γνωστοποιήσει πως, από την πλευρά τους, σκοπεύουν να εφαρμόσουν στο ακέραιο αυτόν τον Χάρτη. Οι πρώτες εργασίες για τη δημιουργία μιας έννοιας του ευρωπαίου πολίτη ξεκίνησαν, αξιότιμοι κύριοι βουλευτές, πριν από τριάντα χρόνια. Πρόκειται για ένα νομικό μέσο προφανούς χρησιμότητας, το οποίο οι επιχειρηματίες μας διεκδικούσαν με επιμονή και το οποίο έλειπε τη στιγμή των μεγάλων επιχειρηματικών αναδιαρθρώσεων που είδαμε προσφάτως. Τώρα, ευτυχώς, δεν υπάρχουν πια εμπόδια για την ταχεία υλοποίησή του.
<P>
Όσον αφορά τη διεύρυνση, εγκρίθηκε η στρατηγική που πρότεινε η Επιτροπή. Υιοθετήθηκε επίσης η Ατζέντα κοινωνικής πολιτικής, καρπός μιας παραγωγικής συνεργασίας με την Προεδρία, όπως υπενθυμίστηκε εδώ.
<P>
Οι προτάσεις της Επιτροπής για την ασφάλεια της ναυτιλίας και τη δημιουργία της Αρχής για την Ασφάλεια των Τροφίμων βρήκαν ευρεία συναίνεση, όπως και οι αποφάσεις υπέρ των επτά εξόχως απόκεντρων περιφερειών μας.
<P>
Αυτοί είναι μερικοί από τους συλλογισμούς που υποβλήθηκαν στους αρχηγούς κρατών και κυβερνήσεων για εξέταση. Θα αναφέρω άλλον ένα, μια καινοτομία που, το νιώθω, δεν θα στερείται σημασίας, από την άποψη ότι στη Νίκαια συζητήθηκε και η ίδια η οργάνωση των Συνόδων Κορυφής, η βαρύτητά τους, ο πολύπλοκος χαρακτήρας και η πολλαπλότητα των θεμάτων τους και το Ευρωπαϊκό Συμβούλιο έλαβε τη σοφή απόφαση να τις μεταφέρει όλες, σταδιακά, στις Βρυξέλλες. Θα τονιστεί έτσι ακόμη περισσότερο σ' αυτήν την πόλη ο χαρακτήρας της πρωτεύουσας της Ευρώπης
<P>
(Χειροκροτήματα)
<P>
και, μετά τις Συνόδους Κορυφής που έχουν προγραμματιστεί, μία Σύνοδος στις δύο θα γίνεται στις Βρυξέλλες. Από τη στιγμή που η Ευρωπαϊκή Ένωση θα αριθμεί δεκαοκτώ μέλη, η απόφαση αυτή θα ισχύει για όλες τις Συνόδους. Πιστεύω ειλικρινά ότι αυτή η δυνατή πρωτοβουλία του Προέδρου Σιράκ αξίζει την επικρότησή μας.
<P>
(Χειροκροτήματα)
<P>
Ας έρθουμε τώρα στη Διακυβερνητική Διάσκεψη και στη Συνθήκη της Νίκαιας. Επιτρέψτε μου κατ' αρχάς να υπογραμμίσω πόσο υπόχρεος είμαι στον Michel Barnier για το έργο που επιτέλεσε.
<P>
(Χειροκροτήματα)
<P>
Είναι ένα έργο που επιτελέσθηκε, σαν το δικό μου, αλλά ακόμη περισσότερο από το δικό μου, σε συνεννόηση με το Κοινοβούλιο, ιδίως με τον Giorgio Napolitano και την επιτροπή του, με τους δύο εισηγητές, Leinen και Δημητρακόπουλο, και φυσικά με τους αξιότιμους κκ Brok και Τσάτσο, ο ζήλος του οποίου ήταν απόλυτος. Τέλος, κυρία Πρόεδρε, η σαφήνεια των παρεμβάσεων του στα Συμβούλια ήταν πραγματικά υποδειγματική.
<P>
Όπως θα θυμάστε, κυρία Πρόεδρε, η τελευταία φορά που μίλησα ενώπιον αυτής της Συνέλευσης, αμέσως πριν τη Σύνοδο Κορυφής, είπα ότι χρειαζόμασταν μια Συνθήκη που να μας παρέχει μια πραγματική προστιθέμενη αξία. Ειδικότερα, υποσχέθηκα να παρουσιαστώ ξανά στο Κοινοβούλιο με μια ειλικρινή αξιολόγηση των επιτευχθέντων αποτελεσμάτων. Στην παρέμβασή σας στην έναρξη της Συνόδου, εξάλλου, είπατε ότι το Κοινοβούλιο έκρινε την επιτυχία της Νίκαιας όχι μόνο από ποσοτική άποψη, αλλά και από ποιοτική.
<P>
Θα μας χρειαστεί κάποιος χρόνος για να αξιολογήσουμε με ακρίβεια και σε βάθος την πρόοδο που συντελέσθηκε στη Νίκαια, αλλά στην παρούσα φάση μπορούμε ήδη να εκφράσουμε ορισμένες σκέψεις: η πρώτη αφορά την επέκταση της ειδικής πλειοψηφίας. Πρόκειται για μια σημαντική ποσοτικά πρόοδο, δεδομένου ότι γύρω στα τριάντα νέα κεφάλαια εγγράφονται σ' αυτόν τον τύπο απόφασης, ο οποίος καθίσταται έτσι όλο και περισσότερο ο γενικός κανόνας του Συμβουλίου, πράγμα που δεν πρέπει να παραβλεφθεί. Ποιοτικά είναι μια άλλη συζήτηση. Στους λεπτούς τομείς της συνοχής, των φορολογικών κανόνων, της κοινωνικής νομοθεσίας η πρόοδος ήταν ελάχιστη ή μηδαμινή.
<P>
(Χειροκροτήματα)
<P>
Στους τομείς αυτούς, πράγματι, η Διάσκεψη προσέκρουσε στην αδιαλλαξία ορισμένων κρατών μελών. Νιώθω γι' αυτό ένα βαθύ αίσθημα απογοήτευσης, όχι μόνο για τις βραχυπρόθεσμες συνέπειες, αλλά για το πνεύμα της απομόνωσης, της ασυνεννοησίας που προκύπτει από αυτή τη στάση. Όποιος βλέπει την Ευρώπη σαν ένα απλό δικαστήριο ανταμοιβής
<P>
(Χειροκροτήματα)
<P>
στο οποίο στρέφεται όταν είναι απαραίτητο και από το οποίο απομακρύνεται όταν δεν είναι δυνατό να στραφεί ή όταν έχει ήδη λάβει πολλά, δεν κάνει μόνο σφάλμα ιστορικής ανάλυσης, αλλά έγκλημα έναντι των νέων γενεών, οι οποίες έχουν δικαίωμα να λάβουν πολύ περισσότερα από την Ευρώπη.
<P>
Στο κλειστό αυτό πλαίσιο, των αποτυχημένων αμοιβαίων παραχωρήσεων, πρέπει εντούτοις να επισημανθούν οι ελαφρές πρόοδοι σε θέματα δικαιοσύνης και εσωτερικών. Πρόκειται ουσιαστικά για προόδους που αναβάλλονται για το 2004. Παρόλα αυτά, δεν τις υποτιμούμε. Προφανώς, όμως, η επιτάχυνση της νέας μεγάλης πολιτικής σε θέματα δικαστικών υποθέσεων και διασυνοριακής εγκληματικότητας, που αποφασίσθηκε στο Τάμπερε, τίθεται εκ νέου υπό συζήτηση και ο πίνακας πορείας του Τάμπερε θα αρχίσει να παρουσιάζει καθυστερήσεις. Εύχομαι οι καθυστερήσεις αυτές να μην καταλογισθούν ούτε στο Κοινοβούλιο ούτε στην Επιτροπή.
<P>
Τέλος, θα ήθελα να εκφράσω την ευγνωμοσύνη μου στον Πρόεδρο Σιράκ και στον Πρωθυπουργό Ζοσπέν, επειδή μας επέτρεψαν να απαλλαχθούμε από τις κυριότερες ασάφειες της διαχείρισης της εμπορικής πολιτικής μας. Βρέθηκε μια καλή ισορροπία ανάμεσα στις θεμιτές ανησυχίες, ιδίως σχετικά με την πολιτιστική πολυμορφία, και την αποτελεσματικότητα της διαπραγματευτικής μας δύναμης έναντι των εμπορικών μας εταίρων.
<P>
Μια άλλη αιτία ικανοποίησης πρέπει να είναι το αποτέλεσμα που επιτεύχθηκε σε σχέση με τις ενισχυμένες συνεργασίες. Κύριοι βουλευτές, πιστεύω ότι διαθέτουμε πλέον ένα ουσιώδες μέσο για τη διευρυμένη Ένωση. Η Επιτροπή θα το χρησιμοποιήσει, επιτελώντας πάντα στην εντέλεια τον ρόλο της ως εγγυήτριας: αφενός, θα το χρησιμοποιήσει για να επιτρέψει την υλοποίηση νέων μεγάλων στόχων από μέρους των χωρών που επιθυμούν να ενώσουν ως επί το πλείστον τις μοίρες τους και, αφετέρου, παρέχοντας σε όλους εγγυήσεις εναντίον του κινδύνου του κατακερματισμού που θα μπορούσε να προκύψει από έναν ανεξέλεγκτο πολλαπλασιασμό των ενισχυμένων συνεργασιών.
<P>
Όσον αφορά τα ίδια τα θεσμικά όργανα, θα ήθελα να πω τρία πράγματα. Σχετικά με την Επιτροπή, υπήρξαν βαθιές και ριζικές αλλαγές. Η Επιτροπή θα μπορεί να αυξηθεί μέχρι είκοσι έξι μέλη και ύστερα θα πραγματοποιηθούν οι απαραίτητες και επιθυμητές από πολλούς μετατροπές. Ταυτόχρονα ξεκίνησαν, ωστόσο, σημαντικές μεταρρυθμίσεις των οργανωτικών της προτύπων. Ο Πρόεδρος θα ορίζεται με πλειοψηφία και όχι με ομοφωνία και θα έχει, μετά την υπερψήφιση της Επιτροπής, τις εξουσίες να παύει έναν Επίτροπο από τα καθήκοντά του και να αποφασίζει με υψηλό επίπεδο αυτονομίας σχετικά με τα οργανωτικά πρότυπα της ίδιας της Επιτροπής, όπως την κατανομή των χαρτοφυλακίων και τον ορισμό των Αντιπροέδρων.
<P>
Το Κοινοβούλιο αποκτά προπαντός το καταστατικό των ευρωπαϊκών πολιτικών κομμάτων. Η Επιτροπή υποστήριξε - δυστυχώς χωρίς επιτυχία, αλλά η συζήτηση δεν έχει κλείσει - τις κοινές μας ανησυχίες για την προστασία των οικονομικών συμφερόντων της Ένωσης μέσω της πρότασης για τη θέσπιση μιας εισαγγελικής αρχής. Είναι πολύ ανησυχητικό, ωστόσο, το ότι ο αριθμός των μελών του Κοινοβουλίου χρησιμοποιήθηκε κατ' ουσίαν ως μεταβλητή αντιστάθμισης για τις ισορροπίες του Συμβουλίου. Στα προβλήματα αυτά και σε άλλα που συνδέονται μαζί τους θα πρέπει να αφιερώσουμε πολύ περισσότερη προσοχή στο μέλλον, περνώντας από ένα ρόλο άμυνας σε ένα ρόλο βαθύτερα εποικοδομητικό.
<P>
Τέλος, για τη στάθμιση των ψήφων στο Συμβούλιο η συζήτηση και η απόφαση ήταν πιο δύσκολες. Αυτό ήταν αναπόφευκτο, δεδομένης της θέσης που υιοθετήθηκε, αλλά το αποτέλεσμα είναι, ως επί το πλείστον, απογοητευτικό: αφενός, επειδή καταλήγει να κάνει πιο δύσκολη την επίτευξη της ειδικής πλειοψηφίας και επομένως πιο εύκολη την απόρριψη, ενώ σε μία Ένωση που διευρύνεται η λογική θα απαιτούσε το ακριβώς αντίθετο·
<P>
(Χειροκροτήματα)
<P>
αφετέρου, επειδή η διαδικασία λήψης αποφάσεων έγινε ακόμα πιο περίπλοκη και συνεπώς κάθε άλλο παρά ευανάγνωστη και διαφανής όπως ζητούν οι πολίτες.
<P>
(Χειροκροτήματα)
<P>
Για να δώσουμε αυτή την απάντηση στους πολίτες, είχαμε ζητήσει τη διπλή πλειοψηφία, το μόνο αντικειμενικό και κατανοητό μέσο με το οποίο συμφωνούν ευρέως μικρές και μεγάλες χώρες.
<P>
(Χειροκροτήματα)
<P>
Πρέπει να αποτίσουμε εδώ ιδιαίτερο φόρο τιμής στον βέλγο Πρωθυπουργό Guy Verhofstadt, που αγωνίστηκε μέχρι τέλους για μια πιο ισότιμη παρουσία των υποψήφιων για ένταξη κρατών και για να γίνει λιγότερο παράλογο, μολονότι ακόμη υπερβολικά υψηλό, το κατώτατο όριο της ειδικής πλειοψηφίας. Επιβεβαίωσε έτσι τον μεγάλο ιστορικό ρόλο του Βελγίου στην Ευρωπαϊκή Ένωση.
<P>
(Χειροκροτήματα)
<P>
Κυρία Πρόεδρε, αξιότιμοι κύριοι βουλευτές, οφείλουμε να αναγνωρίσουμε ότι το επίπονο αποτέλεσμα της Συνόδου Κορυφής της Νίκαιας ήταν από μόνο του μια επιτυχία. Χρειαζόταν να την κάνουμε και με τις προσπάθειες της Προεδρίας την κάναμε. Δεν υπάρχουν υπολείμματα, δεν υπάρχουν leftover που απέμειναν στο τραπέζι της Νίκαιας. Τώρα πρέπει να ενεργήσουμε με ρεαλισμό για να κυρωθεί η Συνθήκη όσο το δυνατόν συντομότερα. Θα μπορέσουμε με αυτό να περάσουμε στην υποδοχή των νέων μελών, σύμφωνα με τα συμπεράσματα του Ελσίνκι. Πρέπει να προχωρήσουμε με αποφασιστικότητα προς αυτή την κατεύθυνση.
<P>
Κύριοι βουλευτές, η Σύνοδος Κορυφής της Νίκαιας - όπως παρατήρησε ο Πρόεδρος Σιράκ - έμοιαζε να χαρακτηρίζεται από την υπεράσπιση εκ μέρους πολλών των άμεσων συμφερόντων τους εις βάρος του μακροπρόθεσμου οράματος. Η Σύνοδος αυτή προβλέπει, ωστόσο, μία δήλωση για το μέλλον της Ένωσης, η οποία μου εμπνέει αισιοδοξία. Η Επιτροπή ξέρει πόσο σημαντικό είναι να προσπαθήσουμε να προσδιορίσουμε έναν ακριβέστερο καταμερισμό των αρμοδιοτήτων μεταξύ της Ευρωπαϊκής Ένωσης και των κρατών μελών, να ενσωματώσουμε τον Χάρτη των Θεμελιωδών Δικαιωμάτων στη Συνθήκη, να απλοποιήσουμε την οργάνωση των Συνθηκών και να διερωτηθούμε σχετικά με τον ρόλο των οργάνων μας: χρειάζεται ένας ευρύς, ανοιχτός και βαθύς προβληματισμός, στον οποίο πρέπει να συμμετάσχουν οι κυβερνήσεις, τα κοινοβούλια και οι πολίτες των σημερινών κρατών μελών και των υποψήφιων χωρών, επιδεικνύοντας τον δυναμισμό μιας Ευρώπης που τελεί πάντα υπό οικοδόμηση· ένας προβληματισμός απαραίτητος, διότι η εμπειρία της Νίκαιας δείχνει ότι ο σημερινός τρόπος αναθεώρησης των Συνθηκών δεν είναι πλέον ενδεδειγμένος.
<P>
(Χειροκροτήματα)
<P>
Όπως η ίδια η διάρθρωση της Κοινότητας, έτσι και η οργανωτική διαδικασία που χρησιμοποιείται για να παραχθούν θεσμικές αλλαγές έχει εξαντλήσει τα όριά της και απαιτεί αλλαγές. Η Επιτροπή θα παρουσιάσει προτάσεις για τη βελτίωση της εξέλιξης αυτής της διαδικασίας και υπολογίζω στη συμμετοχή και στην υποστήριξή σας.
<P>
Κυρία Πρόεδρε, κύριε Πρόεδρε του Συμβουλίου, αξιότιμοι κύριοι βουλευτές, κυρίες και κύριοι, μετά από αυτές τις πρώτες και ατελείς αναλύσεις μου, τις οποίες προσπάθησα να αναπτύξω με ένθερμο και αντικειμενικό τρόπο, δεν πρέπει να λησμονήσουμε ότι ο τελικός στόχος της Συνόδου Κορυφής της Νίκαιας ήταν και παραμένει η ενοποίηση της Ευρώπης. Η νέα χιλιετία μας πρόσφερε μια ευκαιρία άνευ προηγουμένου για να επανενώσουμε τις χώρες της ηπείρου μας σε ένα μεγάλο χώρο ειρήνης, σταθερότητας και ανάπτυξης. Η Νίκαια είναι ένα βήμα προς αυτή την κατεύθυνση: ένα βήμα πιο μικρό από εκείνο που θα θέλαμε και θα μπορούσαμε να κάνουμε, αλλά η κατεύθυνση είναι σωστή. Γι' αυτό σας ζητώ να το υποστηρίξετε.
<P>
(Ζωηρά και παρατεταμένα χειροκροτήματα)

<SPEAKER ID=40 LANGUAGE="DE" NAME="Poettering">
Κυρία Πρόεδρε, αξιότιμε κύριε Σιράκ, κύριε Πρόεδρε της Επιτροπής, κυρίες και κύριοι συνάδελφοι, κύριε Σιράκ, η πολιτική μας ομάδα του Ευρωπαϊκού Λαϊκού Κόμματος και των Ευρωπαίων Δημοκρατών σας υποδέχθηκε πάντοτε με μεγάλο σεβασμό, με πνεύμα ανοικτό και με εκτίμηση. Το ίδιο και σήμερα, γιατί εκτιμούμε το πρόσωπό σας, αλλά και γιατί το απαιτεί το αξίωμά σας. Εκτιμούμε επίσης δεόντως το γεγονός πως ήσασταν εδώ τον Ιούλιο και ότι είσθε πάλι εδώ, αλλά αυτή η εκτίμηση προς εσάς προσωπικά και προς το αξίωμά σας δεν μας απαλλάσσει από την υποχρέωση να είμαστε ειλικρινείς, να εκφράσουμε σήμερα σαφώς και ευκρινώς τις πεποιθήσεις μας παρουσία σας.
<P>
Στο τέλος της Συνόδου Κορυφής είπατε: "η Σύνοδος της Νίκαιας θα μείνει στην ιστορία της Ευρώπης ως μία μεγάλη Σύνοδος" . Δυστυχώς, εκ μέρους της ομάδας μας, πρέπει να σας πω πως δε συμφωνούμε.
<P>
(Χειροκροτήματα από τη δεξιά πτέρυγα)
<P>
Ζήσαμε μία Διακυβερνητική Διάσκεψη, η οποία σύρθηκε για πολλούς μήνες, και ζήσαμε μία Σύνοδο Κορυφής στη Νίκαια, όπου ακόμη κι από την τηλεόραση μπορούσαμε να διακρίνουμε πως - κι αυτό είναι ανθρώπινο - οι αρχηγοί κρατών και κυβερνήσεων των χωρών της Ευρωπαϊκής Ένωσης είχαν φθάσει στα ψυχικά και σωματικά τους όρια. Θα σας δώσω ένα παράδειγμα: ευτυχώς αυτή η κακή πρόταση, να λάβει η Πολωνία λιγότερες ψήφους από την Ισπανία, παρότι έχει ίσο πληθυσμό, αναθεωρήθηκε. Τι εντύπωση λέτε να δινόταν στην Πολωνία, ύστερα από την εμπειρία του ναζισμού και του κομμουνισμού, αν δεν ετύγχανε ίσης μεταχείρισης με την Ισπανία; Ευτυχώς διορθώθηκε αυτό!
<P>
(Χειροκροτήματα)
<P>
Κύριε Πρόεδρε, αυτό το αναφέρω, επειδή ορισμένες προτάσεις προκύπτουν μέσα στην παραζάλη μίας Συνόδου Κορυφής στη Νίκαια, και αυτό δε θα πρέπει να επαναληφθεί ποτέ στην ιστορία της Ευρωπαϊκής Ένωσης. Σήμερα λέμε στους λαούς της κεντρικής Ευρώπης: είσθε ευπρόσδεκτοι στην Ευρωπαϊκή μας Ένωση, και ήταν πρόταση του Alain Lamassoure, η οποία μετά έγινε πρόταση της πολιτικής μας ομάδας, πρόταση του Κοινοβουλίου, πρόταση της Επιτροπής - και τώρα ευτυχώς την ενστερνιστήκατε κι εσείς-, να εξασφαλίσουμε δυνατότητα συμμετοχής για τα πρώτα κράτη από την Κεντρική Ευρώπη στις προσεχείς ευρωεκλογές το 2004.
<P>
(Χειροκροτήματα)
<P>
Δυστυχώς τους τελευταίους μήνες - και πάλι αυτό δεν πρέπει να επαναληφθεί, γιατί θα δηλητηριάσει σταδιακά την Ευρωπαϊκή Ένωση- αναβιώνει η διαφορά μεταξύ των μεγάλων και μικρών κρατών, αν και μερικά μεγάλα κράτη συμπεριφέρθηκαν πολύ μικρόψυχα και μερικά μικρά κράτη με πολλή μεγαλοψυχία.
<P>
(Χειροκροτήματα)
<P>
Και τους τελευταίους εβδομάδες και μήνες είδαμε με μεγάλη ανησυχία πως οι κυβερνήσεις ξανακυλούν σε μια μορφή διακυβερνητικής συνεργασίας και ελπίζω το πνεύμα του Pierre Pflimlin, του Robert Schuman και του Jean Monnet θα είναι το πνεύμα και το όραμα που θα προσδιορίσουν το μέλλον της Ευρώπης, ·
<P>
(Χειροκροτήματα) · διότι είμαστε βαθύτατα πεπεισμένοι ότι μόνο η κοινοτική Ευρώπη, τα ισχυρά ευρωπαϊκά θεσμικά όργανα εγγυώνται το δίκαιο, τη δημοκρατία, την αλληλεγγύη και την ειρήνη στην ήπειρό μας.
<P>
Η Νίκαια έχει φυσικά και φωτεινές και σκοτεινές πλευρές, αλλά οι σκοτεινές ήταν πολυάριθμες. Μέτρο για να κρίνουμε τη Νίκαια ήταν πάντοτε η ικανότητα προς δράση της Ευρωπαϊκής Ένωσης. Ο Πρόεδρος της Επιτροπής κ. Πρόντι, τον οποίο ευχαριστούμε όπως και τον Michel Barnier, γιατί δε ξεχάσαμε, κύριε Πρόεδρε, ότι ο κ. Barnier είναι μέλος της Επιτροπής επειδή εσείς το προτείνατε -δε θέλουμε να διατυπώνουμε μόνο επικρίσεις-, επεσήμανε ότι δεν επετεύχθη η επέκταση της κατά πλειοψηφία λήψεως αποφάσεων στο Συμβούλιο των Υπουργών στα ουσιώδη ζητήματα. Για το Ευρωπαϊκό Κοινοβούλιο, που ήταν ο κερδισμένος του Αμστερνταμ, δεν προέκυψε αύξηση των αρμοδιοτήτων συναπόφασης και αυτό είναι ένα από τα μεγάλα ελλείμματα των αποτελεσμάτων της Νίκαιας.
<P>
(Χειροκροτήματα)
<P>
Δε σκοπεύω να υπεισέλθω στην περίπλοκη διαδικασία λήψης αποφάσεων, γιατί αυτό θα το κάνει ασφαλώς σε λίγο ο Elmar Brok της πολιτικής μας ομάδας. Αλλά δεν επιτύχαμε περισσότερη διαφάνεια. Αυτό ελπίζουμε να γίνει στο μέλλον, αν και βλέπουμε και τα θετικά στοιχεία, επί παραδείγματι τη στράτευσή σας για την εξωτερική πολιτική, την πολιτική ασφάλειας και άμυνας, την ενίσχυση της Επιτροπής. Σας πιστεύουμε, κύριε Πρόεδρε, κύριε Σιράκ, και με χαρά άκουσα ότι θέλετε να συμμετάσχει ενεργά το Κοινοβούλιο στη μετά τη Νίκαια διαδικασία. Από όλα τα κράτη μέλη της Ευρωπαϊκής Ένωσης και από τις κυβερνήσεις τους περιμένουμε να διοργανωθεί μία διάσκεψη στην οποία θα συμμετάσχει το Κοινοβούλιο και θα επηρεάσει τον προσδιορισμό της διάταξης των εργασιών και της διαδικασίας της. Σας πιστεύουμε, ότι αυτό θα συμβεί, και τότε ίσως προχωρήσουμε μαζί προς ένα καλό μέλλον.
<P>
Ακούσαμε πολλά ωραία λόγια. Δικαίως μιλάτε για διαφάνεια. Πάνω από όλα χρειαζόμαστε διαφάνεια στο Συμβούλιο των Υπουργών, και βλέπουμε με μεγάλη ανησυχία πως και ο Γενικός Γραμματέας -ο κύριος Σολάνα βεβαίως μάλλον επικεφαλής της Ανώτατης Αρχής είναι παρά Γενικός Γραμματέας- δεν μπορεί καν να επιτελέσει την αποστολή του ως Γενικού Γραμματέα στο κοινοτικό γίγνεσθαι όπως ίσως θα ήθελε.
<P>
Με μεγάλη χαρά ακούσαμε ότι το Ευρωπαϊκό Κοινοβούλιο θα συμμετάσχει στη μετά τη Νίκαια Διαδικασία. Από αυτό θα εξαρτηθεί και η τελική μας απάντηση, αν θα πούμε ναι ή όχι στη Νίκαια. Θέλουμε διαδικασία για τη μετά τη Νίκαια φάση, στην οποία να συμπράξει για τη διάταξη των εργασιών και τη συμμετοχή στη λήψη αποφάσεων το Ευρωπαϊκό Κοινοβούλιο. Εφόσον το εξασφαλίσετε αυτό, θα έχουμε τη δυνατότητα να συνεργαστούμε σε πνεύμα εμπιστοσύνης. Τις εβδομάδες και τους μήνες που θα ακολουθήσουν θα ελέγχουμε πολύ αυστηρά το Συμβούλιο, αν είναι σε θέση να εξασφαλίσει τη διαφάνεια στην οποία αναφέρθηκε.
<P>
Αυτό θα είναι το κριτήριό μας, και ελπίζουμε, όπως και εσείς, να φέρουμε εις πέρας το έργο μας έτσι ώστε εμείς, η Ευρωπαϊκή Ένωση, να προσφέρουμε με τις αξίες μας ένα χώρο ανοικτό και τους πολίτες από την Κεντρική Ευρώπη, που υπέφεραν πολύ καιρό από τον Κομμουνισμό και που τώρα θέλουν να ενταχθούν στη δική μας κοινότητα αξιών. Πρέπει να ανοίξουμε τις πύλες, αλλά αυτή η απόφαση πρέπει να ληφθεί κατά τρόπον ώστε η Ευρωπαϊκή Ένωση να μπορεί να προχωρήσει στη διεύρυνση!
<P>
(Χειροκροτήματα)

<SPEAKER ID=41 LANGUAGE="ES" NAME="Barσn Crespo">
Κυρία Πρόεδρε, κύριε Προεδρεύοντα του Συμβουλίου, κύριε Πρόεδρε της Επιτροπής, κυρίες και κύριοι, επιτέλους η Σύνοδος Κορυφής τελείωσε έχοντας φέρει ένα αποτέλεσμα. Προς το παρόν έχουμε προχωρήσει. Τώρα πρέπει να εξετάσουμε προσεκτικά το κείμενο στο Κοινοβούλιο.
<P>
Προς το παρόν, κύριε Πρόεδρε του Ευρωπαϊκού Συμβουλίου, μπορώ να σας πω αυτά που βρίσκονται στην ιστοθέση του Συμβουλίου στο Internet, τουλάχιστον αυτά που υπήρχαν εκεί στις 10.00 το πρωί: η Συνθήκη θα είναι διαθέσιμη εφόσον εγκριθεί. Σας παρακαλώ να ζητήσετε από τους υπαλλήλους του Συμβουλίου να ενημερώσουν τουλάχιστον το κείμενο. Πιστεύω ότι "κάτι" εγκρίθηκε στη Νίκαια.
<P>
(Χειροκροτήματα)
<P>
Εν πάση περιπτώσει, το γεγονός ότι επιτεύχθηκε μια συμφωνία από μόνο του αποτελεί επίτευγμα. Γιατί δεν επρόκειτο για κατάλοιπα, υπόλοιπα ούτε εκκρεμότητες των όσων είχαν συζητηθεί στο Αμστερνταμ και για τα οποία δεν είχε επιτευχθεί συμφωνία. Επρόκειτο για ουσιαστικά ζητήματα σχετικά με τη διακυβέρνηση της Ευρώπης, και τώρα μπορούμε να αρχίσουμε να εργαζόμαστε σχετικά με αυτό.
<P>
Βασιστήκαμε στον λόγο σας σχετικά με το περιεχόμενο της συμφωνίας, αλλά από ότι μαθαίνουμε, δεν υπάρχουν σημαντικά κίνητρα ικανοποίησης. Καλό θα ήταν να θυμίσουμε κατ' αρχάς ότι στόχος της Διακυβερνητικής Διάσκεψης ήταν η επίτευξη της βελτίωσης της λειτουργίας της Ένωσης για την διεύρυνση. Φοβούμαι ότι βρισκόμαστε ενώπιον μιας εξαναγκαστικής δέσμευσης μεταξύ εθνικών συμφερόντων, μέσα στη νύχτα, μια δέσμευση που θα δυσχεράνει ακόμη περισσότερο την κοινοτική λήψη αποφάσεων στο μέλλον.
<P>
Δεν είναι μόνο το γεγονός ότι σε ορισμένους κρίσιμους τομείς διατηρείται ο κανόνας της ομοφωνίας, αλλά ότι τώρα έχουμε τρία είδη ειδικής πλειοψηφίας. Ο πήχης έχει τεθεί στο 62% του πληθυσμού, σύμφωνα με κάποιες εκδοχές, στο 71% και σύμφωνα με άλλες στο 73,49% προκειμένου να επιτευχθεί ειδική πλειοψηφία. Το ποσοστό είναι τόσο υψηλό που ισοδυναμεί με την άσκηση δικαιώματος αρνησικυρίας, κυρίως από τις μεγαλύτερες χώρες.
<P>
Πρόκειται για μία οπισθοδρόμηση που ισχύει για όλους τους τομείς του κοινοτικού βίου και προβλέπω, κύριε Πρόεδρε του Ευρωπαϊκού Συμβουλίου, ότι οι συμπολίτες μας - και φοβούμαι ότι επίσης οι βουλευτές και οι αρχηγοί κυβερνήσεων - θα πρέπει να επιστρέψουν στο σχολείο για να μάθουν αριθμητική.
<P>
(Χειροκροτήματα)
<P>
Θα πρέπει να εξετάσουμε πολύ προσεκτικά τον ρόλο που έχει ανατεθεί στην Επιτροπή και στο Κοινοβούλιο όσον αφορά τη διαδικασία λήψης αποφάσεων της Ένωσης. Αν θέλουμε η Ένωση να αντανακλά τα συμφέροντα όλων των κρατών μελών και όλων των λαών της ως μια κοινωνία αξιών, σύμφωνα με την κοινοτική μέθοδο, τα θεσμικά όργανα που μπορούν να εξασφαλίσουν κάτι τέτοιο είναι η Επιτροπή και το Κοινοβούλιο ενεργώντας εντός του πλαισίου του Χάρτη των Θεμελιωδών Δικαιωμάτων. Αν αυτά τα θεσμικά όργανα αποδυναμωθούν και ο εν λόγω Χάρτης παραμείνει εκτός της Συνθήκης, πως θα προσεγγίσουμε την Ευρώπη στους πολίτες της;
<P>
Παράλληλα, σύμφωνα με τη δήλωση σχετικά με τη διεύρυνση, που είναι θετική, οι υποψήφιες χώρες θα μπορούν να ενταχθούν στην Ένωση στα τέλη του 2002, και οι πρόεδροι κυβερνήσεων των χωρών που διεξάγουν τις διαπραγματεύσεις χαιρέτισαν το Ευρωπαϊκό Συμβούλιο της Νίκαιας. Τώρα βέβαια, θα πρέπει να λάβουμε υπόψη ένα πράγμα: είναι όπως όταν ένα παιδί καλεί τους φίλους του στα γενέθλιά του και δεν ξέρει αν έχει αρκετό χώρο στο σπίτι και αν έχει αρκετά χρήματα για το φαγητό. Θα πρέπει να επιδείξουμε σοβαρότητα στις δεσμεύσεις μας.
<P>
Πώς φτάσαμε σε αυτήν την κατάσταση; Είναι πάρα πολύ εύκολο να κατηγορήσουμε την Προεδρία του Συμβουλίου, κυρίως επειδή η πλειοψηφία των πολιτικών οικογενειών που εκπροσωπούνται εδώ εκπροσωπούνται επίσης στο Συμβούλιο. Και φτάσαμε σε αυτήν την κατάσταση απλά επειδή η μέθοδος της Διακυβερνητικής Διάσκεψης δεν λειτουργεί πλέον.
<P>
Πώς μπορεί η Ένωση να λάβει αποφάσεις θεσμικού χαρακτήρα ξενυχτώντας επί τρεις νύχτες; Προς τι οι έντεκα μήνες της Διακυβερνητικής Διάσκεψης, δύο διασκέψεις και αμέτρητες συνεδριάσεις του Συμβουλίου Γενικών Υποθέσεων;
<P>
(Χειροκροτήματα)
<P>
Επί τη ευκαιρία, κύριε Πρόεδρε του Ευρωπαϊκού Συμβουλίου, επισημαίνω ότι είναι οι φορολογούμενοι πολίτες αυτοί που βαρύνονται με τις σχετικές δαπάνες.
<P>
Πώς είναι δυνατόν να λαμβάνονται αποφάσεις που αντανακλούν τη διπλή νομιμότητα της Ένωσης, όταν αυτές λαμβάνονται από ένα μόνο μέρος; Σας απευθύνω έκκληση: όχι πλέον Διακυβερνητικές Διασκέψεις κεκλεισμένων των θυρών.
<P>
(Χειροκροτήματα)
<P>
Στη δήλωση σχετικά με το μέλλον της Ένωσης, την οποία χαιρετίζω εξ ονόματος της πολιτικής μου ομάδας, αναφέρεται για πρώτη φορά η ανάγκη ανανέωσης του τρόπου εργασίας της: η ανάγκη για μια ευρύτερη συζήτηση στην οποία να μπορούν να παρεμβαίνουν όλες οι ενδιαφερόμενες πλευρές. Υπάρχει ήδη μια τέτοια μέθοδος. Πρόκειται για τη συνέλευση: εννέα μήνες εγκυμοσύνη και ένας καλός τοκετός...
<P>
(Χειροκροτήματα)
<P>
...ενώ στη Νίκαια ακόμη δεν γνωρίζουμε πως είναι το μωρό. Πιστεύω πως είναι πράγματι συμφέρον να χρησιμοποιήσουμε τη μέθοδο της συνέλευσης για τον καθορισμό του μέλλοντος της Ένωσης.
<P>
Εν κατακλείδι, κύριε Πρόεδρε του Ευρωπαϊκού Συμβουλίου, κύριε Πρόεδρε της Επιτροπής, κυρίες και κύριοι, είναι βέβαιο ότι σχετικά με τα θέματα που συζητήθηκαν στη Νίκαια, τα οποία εσείς ο ίδιος επισημάνατε κύριε Σιράκ, το καθεστώς της ευρωπαϊκής ανώνυμης εταιρίας, η κοινωνική ατζέντα, οι τρελές αγελάδες, η ασφάλεια της ναυσιπλοΐας, υπάρχουν αρκετοί λόγοι για να πούμε ότι η σύνοδος κορυφής ήταν επιτυχής.
<P>
Ως προς το θεσμικό μέρος, ωστόσο, θα πρέπει να μελετήσουμε και να κρίνουμε. Σήμερα μπορούμε να λάβουμε μια απόφαση. Θέλουμε να συμβάλλουμε θετικά, αλλά τώρα - και με αυτό ολοκληρώνω κυρία Πρόεδρε - προκειμένου να σταθούμε στο ύψος των φιλοδοξιών μας, αυτό που πρέπει να κάνουμε είναι να ζητήσουμε από τη σουηδική Προεδρία να αρχίσει τη διαδικασία της συζήτησης, στην οποία θα πρέπει να είμαστε ακριβείς γιατί αυτό χρειάζεται η Ένωση, δηλώνοντας θετικά την πολιτική άμυνάς μας και αναπτύσσοντας την κοινοτική μέθοδο.
<P>
Αυτή είναι η πρόκληση που αντιμετωπίζουμε αυτήν τη στιγμή.
<P>
(Χειροκροτήματα)

<SPEAKER ID=42 LANGUAGE="EN" NAME="Cox">
Κυρία Πρόεδρε, κύριε Προεδρεύοντα και κύριε Πρόεδρε της Επιτροπής, συνάδελφοι, η Ομάδα μου εκφράζει την ικανοποίησή της για τη συνθήκη της Νίκαιας. Ξεκινώ από αυτό, διότι χωρίς μια συνθήκη στη Νίκαια θα περιερχόμασταν σε μια σοβαρή πολιτική και θεσμική κρίση·χωρίς συνθήκη στη Νίκαια θα στέλναμε ένα ξεκάθαρο μήνυμα προς τις υποψήφιες χώρες πως όντως υπάρχουν σοβαρά εμπόδια στον δρόμο μας. Ως εκ τούτου, το αποτέλεσμα είναι ευπρόσδεκτο. Όσον αφορά το περιεχόμενο της συνθήκης της Νίκαιας, όπως είπαν και άλλοι σήμερα εδώ, πρέπει να αναλογιστούμε, πρέπει να δούμε τα κείμενα, πρέπει να διαμορφώσουμε μια ενδελεχή άποψη.
<P>
Μπορώ να πω ότι υπάρχουν σημεία που μας αρέσουν και πολλά για τα οποία ανησυχούμε. Η φιλοδοξία με την οποία μεταβήκαμε στη Νίκαια ήταν η μεγαλύτερη ευρωπαϊκή φιλοδοξία συνόδου κορυφής εδώ και πολλά χρόνια. Ήταν η φιλοδοξία να ετοιμάσουμε τον δρόμο για μια διεύρυνση από τη μία ως την άλλη άκρη της Ευρώπης και αυτό ακριβώς είναι το κριτήριο με το οποίο πρέπει να κρίνουμε το περιεχόμενο της συνθήκης της Νίκαιας. Είναι ικανή να καταστήσει εφικτή μια αποτελεσματική και λειτουργική πανευρωπαϊκή διεύρυνση; Αυτή ήταν η φιλοδοξία και πολλοί σε αυτό το Κοινοβούλιο φοβούνται ότι ίσως η συνθήκη δεν στάθηκε στο ύψος των περιστάσεων.
<P>
Η Ομάδα μου παρόλ' αυτά κατέληξε σε ένα οριστικό συμπέρασμα στο οποίο έχουν αναφερθεί και άλλοι σήμερα, ήτοι ότι το τρέχον διακυβερνητικό μοντέλο λήψης τέτοιων αποφάσεων στη Νίκαια έφτασε και ξεπέρασε την ημερομηνία λήξης του. Μετά από εννέα μήνες, μετά από περισσότερες από 330 ώρες προετοιμασίας σε επίσημες συνεδριάσεις, μετά από χιλιάδες ώρες προετοιμασίας πριν και μετά από αυτές τις συνεδριάσεις, καταλήξαμε στο δράμα των εξαιρετικών δυσκολιών στις οποίες περιήλθαν στο τέλος οι διαπραγματευτές ενώ πάσχιζαν ακόμα να λύσουν τα πάντα επειδή σε όλα όσα είχαν προηγηθεί δεν είχε αποφασιστεί τίποτα που να έχει πραγματική ουσία. Δεν είναι τρόπος αυτός να λειτουργούμε στην Ευρώπη, ούτε και για να είμαστε δίκαιοι απέναντι στη γαλλική Προεδρία, είναι σωστό να ζητούμε από οποιαδήποτε Προεδρία, να πρέπει να ολοκληρώσει μια τόσο πολύπλοκη διαδικασία. Πιστεύουμε ότι έχει έρθει ο καιρός για αλλαγή.
<P>
(Ζωηρά χειροκροτήματα) Θα ήθελα επίσης να κάνω κάποια σχόλια για τη γενική ατμόσφαιρα των συζητήσεων, παρά το γεγονός ότι παρακολούθησα από δεύτερο χέρι από τα ΜΜΕ τις λεπτομέρειες των όσων διαδραματίστηκαν στη Νίκαια. Αν κοιτάξουμε την πρόοδο που σημειώθηκε όσον αφορά την αναστάθμιση των ψήφων, είναι σαφώς πολύπλοκο και δύσκολο να εξηγηθεί γιατί η έμφαση που έδιναν οι διάφορες εθνικές αντιπροσωπείες στις αναφορές τους προς τα ΜΜΕ από τη Νίκαια εστιαζόταν στο πώς τα πράγματα είχαν μπλοκάρει αντί στο πώς θα μπορούσαν να επιλυθούν τα προβλήματα. Η ατμόσφαιρα είχε να κάνει περισσότερο με τις αρνητικές πτυχές ενός μεγαλεπήβολου ευρωπαϊκού σχεδίου και οράματος παρά με τη θετική προώθηση των βαθύτερων και ουσιαστικά καλών πτυχών του ευρωπαϊκού ονείρου. Αυτό ήταν ένα από τα απογοητευτικά χαρακτηριστικά της Νίκαιας.
<P>
(Χειροκροτήματα)
<P>
Θέλω να εξάρω το έργο της Ευρωπαϊκής Επιτροπής. Θέλω να εξάρω το ευρωπαϊκό σθένος του κ. Ρομάνο Πρόντι. Θέλω να εξάρω την εξονυχιστική δουλειά του Επιτρόπου Barnier. Θέλω να εξάρω το ευρωπαϊκό πνεύμα του κ. Verhofstadt, του βέλγου Πρωθυπουργού, το οποίο διατηρήθηκε μέχρι την ύστατη ώρα, στις τέσσερις και μισή το πρωί. Αλλά όλοι όσοι στάθηκαν περισσότερο στο πλευρό της Ευρώπης θεωρώ πως το βρήκαν άχαρη δουλειά, πράγμα που πρέπει να μας προκαλεί μεγάλη θλίψη. Θέλω να πω εξ ονόματος της Ομάδας μου ότι όσον αφορά τη συνεργασία μας με την Ευρωπαϊκή Επιτροπή, όσον αφορά το μοντέλο που κατέστησε την Ευρώπη ικανή να καταφέρει όλα όσα θέλουμε να δούμε, όταν βλέπουμε τη δυαδική νομιμότητα της ευρωπαϊκής διαδικασίας που βασίζεται στη μέθοδο Monnet με ισχυρή διακυβερνητική συμβολή, δεν βλέπουμε την Ευρωπαϊκή Επιτροπή και τους συμβούλους της ως απλούς υπαλλήλους. Έχουν καθοριστική σημασία για την αποστολή των ευρωπαίων πολιτικών μας και είναι απαραίτητοι για αυτό το έργο.
<P>
(Ζωηρά χειροκροτήματα)
<P>
Υπάρχουν εντάσεις αυτή τη στιγμή. Υπάρχει μια υφέρπουσα τάση προς το διακυβερνητικό μοντέλο. Αλλά η μέθοδος Schuman-Monnet μας έχει βοηθήσει όχι μόνο να δημιουργήσουμε αλλά και να πετύχουμε το ευρωπαϊκό όνειρο. Θα ήθελα να πω σε όλους όσους ποδοπατούν αυτή τη μέθοδο: προσέχετε πού πατάτε γιατί ποδοπατάτε τα όνειρά μας όταν έρχεστε σε ρήξη με μια μέθοδο που έχει λειτουργήσει τόσο καλά. Γνωρίζω ορισμένους σκεπτικιστές που δεν τους αρέσει, όμως ούτε και πρόκειται να τους αρέσει ποτέ. Η συντριπτική πλειοψηφία αυτού του Σώματος ωστόσο πιστεύει σε αυτή και η συντριπτική πλειοψηφία αυτού του Σώματος είναι σε θέση να εκτιμήσει γιατί έχει πετύχει.
<P>
Ολοκληρώνοντας, ας στρέψουμε το βλέμμα στην επόμενη φάση του 2004. Χαίρομαι όταν ακούω τον Πρόεδρο κ. Σιράκ να παρατηρεί ότι δεν θα αποτελέσει εμπόδιο για τη διεύρυνση. Πιστεύω ότι θα είναι μια ευκαιρία και πρέπει να αδράξουμε επίσης την ευκαιρία να εγείρουμε το θέμα της μεταρρύθμισης του Συμβουλίου, της μεταρρύθμισης της μεθόδου με την οποία καταπιανόμαστε με αυτά τα ουσιώδη θέματα και να φροντίσουμε ώστε ο Χάρτης των Θεμελιωδών Δικαιωμάτων να αποκτήσει νόημα ως νόμος και όχι απλώς ως διακήρυξη. Αυτό θα μας παράσχει μια αληθινή ευκαιρία να ασχοληθούμε με τις υποτιθέμενες ελλείψεις της Νίκαιας. Ακουσα προσεκτικά τα όσα είπε ο κ. Ρομάνο Πρόντι. Είπε ότι πρέπει να είμαστε φιλόδοξοι αλλά να μετριάσουμε τη φιλοδοξία μας με κάποια δόση πραγματισμού. Είναι ένα σπουδαίο μήνυμα το οποίο έγινε κατανοητό.

<SPEAKER ID=43 LANGUAGE="FR" NAME="Lannoye">
Κυρία Πρόεδρε, κύριε Προεδρεύοντα του Συμβουλίου, κύριε Πρόεδρε της Επιτροπής, επιτρέψτε μου να κάνω μια μικρή ιστορική αναδρομή σχετικά με ένα διάσημο Γάλλο γιατρό, ονόματι Couι, που εφηύρε μια μέθοδο, τη μέθοδο Couι, η οποία βασίζεται στη μέθοδο της αυθυποβολής και της αυτοπειστικότητας.
<P>
(Χειροκροτήματα)
<P>
Ο γιατρός αυτός συμβούλευε όλους μας, το πρωί που ξυπνάμε, να λέμε: σήμερα, είμαι καλύτερα από χθες και λιγότερο καλά από αύριο.
<P>
(Γέλια)
<P>
Νομίζω ότι η αρχή αυτή έχει κάποια αξία στην πολιτική, αν και δεν θα έπρεπε να τη χρησιμοποιούμε υπερβολικά. Χαίρομαι διότι οι διάφοροι συνάδελφοι εδώ παρόντες δεν το έκαναν. Συνεπώς, χαιρετίζω τις αγορεύσεις τους. Αυτό δεν μου συμβαίνει συχνά, αλλά είμαι πράγματι πολύ ευτυχής για όσα ελέχθησαν μέχρι τώρα. Από την πλευρά μου, θεωρώ τη Σύνοδο Κορυφής της Νίκαιας αποτυχία. Την θεωρώ αποτυχία όχι μόνον σε σχέση με τη φιλοδοξία που είχε διακηρύξει η Ευρωπαϊκή Ένωση να αλλάξει τα θεσμικά όργανα για να μπορέσει να υποδεχθεί σωστά τα νέα μέλη βελτιώνοντας την αποτελεσματικότητα της Ευρωπαϊκής Ένωσης, αλλά και σε σχέση με έναν άλλο σημαντικό στόχο, ο οποίος ελάχιστα ίσως αναφέρθηκε, την προσέγγιση μεταξύ Ευρωπαϊκής Ένωσης και πολιτών.
<P>
Όσον αφορά το πρώτο σημείο, νομίζω ότι ελέχθησαν τα πάντα. Θα ήθελα εντούτοις να προσθέσω ορισμένα στοιχεία σχετικά με το Ευρωπαϊκό Κοινοβούλιο, αυτό το Ευρωπαϊκό Κοινοβούλιο που χαιρέτησε, πολύ ευγενικά εξάλλου, ο κ. Σιράκ, αλλά λησμονήθηκε κατά το μεγαλύτερο μέρος στη Συνθήκη της Νίκαιας.
<P>
(Χειροκροτήματα)
<P>
Για πρώτη φορά - και υπενθυμίζω ότι έχω γνωρίσει το Μάαστριχτ και το Αμστερνταμ - υπάρχει αποδυνάμωση του ρόλου του Ευρωπαϊκού Κοινοβουλίου σε σχέση με τις ευρωπαϊκές αποφάσεις. Αυτό είναι πολύ σοβαρό. Ασφαλώς, ο αριθμός των βουλευτών αυξήθηκε σε σχέση με ό,τι προεβλέπετο, πράγμα που καθησυχάζει κάπως τους φόβους ορισμένων από εμάς, αλλά θα υπάρχουν περισσότεροι βουλευτές για λιγότερες εξουσίες. Δεν είμαι βέβαιος ότι αυτό είναι καλό.
<P>
(Χειροκροτήματα)
<P>
Έρχομαι τώρα στην ανησυχία μου σχετικά με τη δημοκρατία και τη διαφάνεια. Όσον αφορά τη διαφάνεια, θα ήθελα να δώσω ένα παράδειγμα: το άρθρο 133 για την εμπορική πολιτική. Δεν έχω τα οριστικά κείμενα, όπως κανείς από εμάς εδώ, αλλά πήρα τρεις σελίδες, τα παραρτήματα 5 και 6 για την εμπορική πολιτική. Τις διάβασα τρεις φορές και ομολογώ ότι δεν κατάλαβα τίποτε. Ίσως δεν βρίσκομαι στο ύψος του κειμένου, αλλά αληθινά δεν τα κατάλαβα όλα. Εντούτοις, κατάλαβα ένα πράγμα: ότι η Ευρωπαϊκή Επιτροπή κερδίζει εξουσίες, ότι το Συμβούλιο θα αυξήσει τον έλεγχό του και ότι το Κοινοβούλιο παραμένει αποκλεισμένο. Σε έναν τόσο ευαίσθητο τομέα, πολιτικά ευαίσθητο, για τον οποίο υπάρχει λαϊκή κινητοποίηση, νομίζω ότι αυτό αποτελεί σοβαρό πολιτικό σφάλμα. Ήθελα να το αναφέρω.
<P>
(Χειροκροτήματα)
<P>
Θα μπορούσα να πω πολλά σχετικά με τη συναπόφαση. Πού βρίσκεται, αυτή η συναπόφαση; Δεν σημειώθηκε πρακτικά καμία πρόοδος. Και αυτό είναι εξίσου σοβαρό. Συνεπώς, νομίζω πραγματικά ότι ως βουλευτές και ως εκπρόσωποι της κοινής γνώμης, πρέπει πραγματικά να εκφράσουμε την απογοήτευσή μας για το σημείο αυτό και, από πολιτική άποψη, να μεταφράσουμε την απογοήτευσή μας σε θετική δράση. Αυτό ακριβώς πρόκειται να κάνω με λίγα λόγια. Νομίζω ότι αυτό που έλειψε από τη Νίκαια είναι ένα ευρωπαϊκό όραμα.
<P>
(Χειροκροτήματα)
<P>
Το όραμα απουσίαζε από τη Σύνοδο Κορυφής της Νίκαιας. Υπόλογες γι' αυτό είναι οι κυβερνήσεις, και δεν κατηγορώ εδώ μια συγκεκριμένη κυβέρνηση, ούτε τη γαλλική Προεδρία περισσότερο από οποιαδήποτε άλλη προεδρία - νομίζω ότι ο τόπος δεν είναι κατάλληλος, όπως είπε πολύ σωστά ο κ. Barσn Crespo - οι ευθύνες βαρύνουν τη διακυβερνητική μέθοδο. Οι κυβερνήσεις είναι υπεύθυνες και ανησυχούν για την εικόνα τους στην εθνική κοινή γνώμη, αυτό είναι φυσικό. Αδιαφορούν κάπως για την εικόνα τους στη διεθνή κοινή γνώμη, εκτός από μερικές, αλλά πολλές αδιαφορούν, και νομίζω ότι πρέπει να αντιληφθούμε ότι αυτό οδηγεί σε μεγάλη διστακτικότητα όταν πρόκειται για ευρωπαϊκά θέματα. Συνεπώς, η μέθοδος αυτή πρέπει να αλλάξει. Φθάσαμε στα όριά της, αυτό γίνεται όλο και πιο σαφές. Βρισκόμαστε στη γένεση μιας άλλης διαδικασίας.
<P>
Είμαι κάπως λιγότερο ενθουσιώδης από άλλους σχετικά με το Χάρτη θεμελιωδών δικαιωμάτων. Κάποιοι μίλησαν για βρέφος μετά από εγκυμοσύνη που ολοκληρώθηκε φυσιολογικά, αλλά το βρέφος είναι εξαιρετικά αδύναμο. Θα ήθελα ένα γερό βρέφος και νομίζω ότι γι' αυτό χρειάζεται μια μέθοδος, εμπνευσμένη ασφαλώς από τη μέθοδο της Συνέλευσης, αλλά με πολύ πιο φιλόδοξη εντολή, για τη μεταρρύθμιση των ευρωπαϊκών θεσμικών οργάνων και κυρίως πολύ δημοκρατικότερη λειτουργία. Δεν θα μπορέσουμε να αποφύγουμε μια δημόσια συζήτηση για τους στόχους της Ευρωπαϊκής Ένωσης, τη φιλοδοξία της Ευρωπαϊκής Ένωσης στον κόσμο.
<P>
(Χειροκροτήματα)
<P>
Αυτή είναι η ευχή που κάνω. Χαίρομαι ειλικρινά για τη συναίνεση που διαισθάνομαι στο Σώμα. Είναι η πρώτη φορά που οι αναλύσεις μας συγκλίνουν τόσο πολύ: και νομίζω ότι αυτή είναι θετική εγγύηση για τα χρόνια που έρχονται.

<SPEAKER ID=44 LANGUAGE="FR" NAME="Wurtz">
Κυρία Πρόεδρε, κύριε Πρόεδρε της Δημοκρατίας, κύριε Πρόεδρε της Επιτροπής, αγαπητοί συνάδελφοι. Η κρίση της ομάδας μου είναι αυστηρή για τους Δεκαπέντε την επομένη του ελάχιστα ελκυστικού θεάματος που προσέφεραν στους Ευρωπαίους, οι οποίοι φαίνεται ότι έκθαμβοι αναμέτρησαν με αυτή την ευκαιρία και σε απευθείας μετάδοση τι ακριβώς σημαίνει το κοινό όραμα, το πνεύμα αλληλεγγύης, η αμοιβαία εμπιστοσύνη των σπουδαιότερων Ευρωπαίων ιθυνόντων. Αν, παρόλα ταύτα, προσωπικά υποδέχθηκα με κάποια ανακούφιση την επίτευξη συμφωνίας, αυτό οφείλεται στο ότι, όπως είπε ο κ. Cox, μια ομολογημένη αποτυχία στη Νίκαια θα είχε χρησιμοποιηθεί από τους επαίσχυντους αντιπάλους της διεύρυνσης, αν όχι για να χτυπήσουν πένθιμες καμπάνες, τουλάχιστον για να ζητήσουν την έπ' αόριστον αναβολή αυτού του μεγάλου σχεδίου. Θα απευθύναμε έτσι στους λαούς της κεντρικής και ανατολικής Ευρώπης ένα μήνυμα με ανυπολόγιστες πολιτικές συνέπειες. Σήμερα, τίποτε δεν είναι πιο αβέβαιο από την επιτυχία της διεύρυνσης, αλλά τουλάχιστον μένει ανοικτός ο δρόμος για τη δράση υπέρ μιας τέτοιας προοπτικής.
<P>
Όσον αφορά τα υπόλοιπα, τι σκληρή απεικόνιση της όχι απλώς θεσμικής κρίσης, αλλά βαθύτερης κρίσης ταυτότητας της ευρωπαϊκής οικοδόμησης μπροστά στα τιτάνια στοιχήματα που αντιμετωπίζει η Ευρωπαϊκή Ένωση! Το πρόβλημα των Δεκαπέντε δεν έγκειται, νομίζω, τόσο στη δυσκολία που έχουν να δώσουν καλές απαντήσεις, όσο στην άρνησή τους να θέσουν τις κατάλληλες ερωτήσεις. Οι κατάλληλες ερωτήσεις είναι, κατά την άποψή μας, εκείνες που έθεσε η εντυπωσιακή ανθρώπινη παλίρροια που συνέκλινε στη Νίκαια την παραμονή της Συνόδου Κορυφής από ολόκληρη την Ευρώπη.
<P>
Δεν επρόκειτο για μερικούς περιθωριακούς ταραξίες, αλλά για μισθωτούς που συνδέονται με τα αντιπροσωπευτικότερα ρεύματα της κοινής γνώμης των αντίστοιχων χωρών τους. Υπήρχαν ανάμεσά τους μερικοί από τους πρώτους υποστηρικτές της ευρωπαϊκής οικοδόμησης και, ασφαλώς, εκλογείς από τις περισσότερες πολιτικές οικογένειες που εκπροσωπούνται εδώ. Πέραν των διαφοροποιήσεών τους, τα ερωτηματικά τους αφορούσαν, κατά τον ένα ή τον άλλο τρόπο, το ίδιο ζήτημα ουσίας, το ζήτημα της έννοιας αυτού του οικοδομήματος, του οποίου θέλουμε να μεταρρυθμίσουμε τα θεσμικά όργανα.
<P>
Για ποιόν; Γιατί; Προς τα πού βαδίζει αυτή η Ευρώπη των Δεκαπέντε σήμερα, ή, πολύ περισσότερο, των εικοσιεπτά ή των τριάντα αύριο; Είναι καταδικασμένη να διαλυθεί στη σημερινή φιλελεύθερη παγκοσμιοποίηση; Να συνδαυλίσει τη φωτιά της απορύθμισης; να καταστήσει τον ανταγωνισμό το άλφα και το ωμέγα της οικονομικής πολιτικής της; Να προσπαθήσει να διαλύσει όλα αυτά που αποτελούν την ουσία των κοινωνιών μας στην μερκαντιλιστική λογική, μέχρι σημείου που να χρειάζεται να κινητοποιούμεθα για να αποσπάσουμε μερικές εξαιρέσεις, και να συγκεντρώσει όλη την εξουσία στην κορυφή, μακριά από τη ζωή και μακριά από τους ανθρώπους;
<P>
Υπάρχει ορθότερο ερώτημα από το αν υπάρχει περίπτωση να εξεταστούν άλλες επιλογές; Επιλογές τις οποίες μπορεί να συμμεριστεί η πλειοψηφία των αριθμών. Μεγάλα κοινά σχέδια, στην ίδια την Ευρώπη και στο διεθνή χώρο, στα οποία θα είχαν λόγους και ευχαρίστηση να επενδύσουν μαζί, σχέδια προς την κατεύθυνση κοινής διαχείρισης των αγορών, κοινού πολιτικού βολονταρισμού στον οικονομικό, στον κοινωνικό, στον περιβαλλοντικό, στον πολιτιστικό τομέα, πραγματικής πρόσβασης των κοινωνικών εταίρων στις απαραίτητες πληροφορίες και στις διαδικασίες λήψης αποφάσεων και ελέγχου, από την επιχείρησή τους, έως τα θεσμικά όργανα. Ποια στοιχεία απάντησης σε αυτά τα εύλογα ερωτήματα έδωσε στους πολίτες το Ευρωπαϊκό Συμβούλιο της Νίκαιας; Ο Χάρτης των Θεμελιωδών Δικαιωμάτων που θα έπρεπε να είναι η προμετωπίδα του, πέρασε στα γρήγορα χωρίς τυμπανοκρουσίες.
<P>
Ούτε και η ευρωπαϊκή άμυνα και οι μιλιταριστικοί τόνοι που συνόδευσαν την κεραυνοβόλο υλοποίησή της μπορεί, κατά την άποψή μου, να δώσει στην ευρωπαϊκή περιπέτεια την αναμενόμενη πνοή. Συμπτωματικά, στους λίγους ακριβώς τομείς όπου οι κοινωνίες μας είχαν εκφράσει σαφώς την απαίτηση λήψης απτών μέτρων, οι Δεκαπέντε μπόρεσαν να τελικά να επιτύχουν μερικές θετικές συμφωνίες. Αναφέρομαι στην ασφάλεια των τροφίμων, στην ασφάλεια της ναυσιπλοΐας, στη δήλωση για την ιδιαιτερότητα του αθλητισμού έναντι των κανόνων ανταγωνισμού ή στο καταστατικό της ευρωπαϊκής ανώνυμης εταιρείας. Όσον αφορά την Κοινωνική Ατζέντα, παρόλο που μάταια θα αναζητήσει κανείς τους αναμενόμενους συγκεκριμένους στόχους, τουλάχιστον προσφέρει σημεία στήριξης για τη δράση της επόμενης πενταετίας. Αυτό είναι κάτι, αλλά δεν ισοδυναμεί με σχέδιο και χωρίς κοινό σχέδιο, η μεταρρύθμιση των θεσμικών οργάνων δεν μπορούσε παρά να καταλήξει σε ένα διακρατικό παζάρι, χωρίς ψυχή και χωρίς διακριτικότητα.
<P>
Εν κατακλείδι, τόσο εγώ, όσο και η ομάδα μου πιστεύουμε ότι το Ευρωπαϊκό Συμβούλιο της Νίκαιας υπήρξε τελικά το επιστέγασμα ενός τύπου θεσμικής και πολιτικής οικοδόμησης που έφθασε στα όριά της και ξεπεράστηκε από το χρόνο. Η απουσία συνεκτικού και ευανάγνωστου κοινού σχεδίου που να μπορεί να κινητοποιήσει την κοινή γνώμη, η άρνηση της δημόσιας και διαφανούς συζήτησης των εναλλακτικών λύσεων, εν ονόματι μιας επιφανειακής συναίνεσης, αναγκαστικά φιλελεύθερης και εχθρικής προς κάθε σημάδι ανεξαρτησίας απέναντι στην καθεστηκυία τάξη, η όξυνση των σχέσεων ισχύος μεταξύ των εταίρων της ίδιας Κοινότητας, η υπερβολική συγκέντρωση εξουσιών στην κεφαλή των κρατών και μακριά από τους πολίτες, είναι ζητήματα που δεν έχουν τεθεί σήμερα, αλλά δεν μπορούν πλέον να αποφευχθούν στην συζήτηση που άνοιξε για το μέλλον της Ευρώπης. Σας ευχαριστώ.

<SPEAKER ID=45 LANGUAGE="FR" NAME="Pasqua">
Κύριε Πρόεδρε, θα ήθελα καταρχάς να σας συγχαρώ για τη μεγάλη ικανότητα φυσικής αντίστασης που επιδείξατε κατά το μαραθώνιο της Νίκαιας. Αλλά τα συγχαρητήριά μου σταματούν εδώ, διότι λυπούμαι για το ότι δεν επεκτείνατε αυτή την ικανότητα αντίστασης στα θέματα που σας είχαν υποβληθεί.
<P>
Είπατε ότι η Σύνοδος Κορυφής της Νίκαιας σημείωσε επιτυχία διότι κατέληξε σε συμφωνία. Θα σας απαντήσω: "σιγά το πράγμα" ! εφόσον όλοι γνώριζαν, εξαρχής, ότι η γαλλική Προεδρία ήταν αποφασισμένη να πράξει το παν, κυρίως για λόγους εσωτερικής πολιτικής, για να υπάρξει συμφωνία στη Νίκαια. Θα ήθελα να σας πω, με κίνδυνο να καταστρέψω τις ψευδαισθήσεις σας, ότι δεν μπορείτε να κοροϊδέψετε κανέναν εδώ. Τα αδιέξοδα που πολλαπλασιάστηκαν μεταξύ των Δεκαπέντε κατά τη διάρκεια αυτής της Συνόδου Κορυφής είναι χαρακτηριστικά. Σε κάθε καθαρό μυαλό, προαναγγέλλουν πολύ σοβαρές συνέπειες στις οποίες μας οδηγεί το σχέδιο ομοσπονδιακής Ευρώπης 27 ή 28 κρατών μελών. Το πιο εκπληκτικό είναι ότι μας προετοιμάζετε γι' αυτή τη χίμαιρα, τη στιγμή που, σύμφωνα με τις δημοσκοπήσεις, όλοι οι Ευρωπαϊκοί λαοί διαφωνούν στο μεγαλύτερο μέρος τους με αυτή.
<P>
Μιλώντας κυρίως εξ ονόματος των Γάλλων της Ομάδας μου, θα πω ότι υπάρχει μόνιμη αντίφαση μεταξύ των αρετών που αποδίδονται σε αυτή την Ευρώπη και της παράνοιας που διαπιστώνεται στην καθημερινή λειτουργία της Ένωσης. Οι υπεύθυνοι, μεταξύ των οποίων και εσείς, αρκούνται σε όλο και περισσότερες επιχειρήσεις χειραγώγησης των μέσων ενημέρωσης και της κοινής γνώμης. Η τεχνική είναι πλέον πολύ δοκιμασμένη: αναβολή για όσο γίνεται αργότερα του βάρους αποδείξεως, λήψη αποφάσεων κενών περιεχομένου ή απομακρυσμένης εφαρμογής και τέλος, παρουσίαση όλων αυτών ως υπέροχης επιτυχίας. Η Σύνοδος Κορυφής της Νίκαιας αποτελεί κατά κάποιο τρόπο αποθέωση αυτής της ταχυδακτυλουργικής στρατηγικής. Καταρχάς, οι Δεκαπέντε υπέγραψαν στα κρυφά και κάτω από τα δακρυγόνα το Χάρτη των Θεμελιωδών Δικαιωμάτων. Μνημείο αμφισημίας, το έγγραφο αυτό παρουσιάστηκε από ορισμένους ως ουσιώδες κείμενο που αποτελεί το προοίμιο ενός μελλοντικού ευρωπαϊκού συντάγματος και από άλλους ως απλή δήλωση προθέσεων χωρίς νομική αξία.
<P>
Το κείμενο αυτό υμνήθηκε ως η δημοκρατική πρόοδος μιας Ευρώπης των πολιτών. Φυσικά, κανείς δεν φρόντισε να μάθει ποια ήταν η γνώμη των λαών. Το κείμενο αυτό παρουσιάστηκε από σας, κύριε Πρόεδρε, και από τον Πρωθυπουργό σας ως θρίαμβος της γαλλικής αθρησκείας και από τον καγκελάριο Σρέντερ ως νίκη του γερμανικού θρησκευτικού συναισθήματος. Αρκεί να σκεφτεί κανείς ότι η γαλλική και η γερμανική εκδοχή του Χάρτη δεν λένε καν το ίδιο πράγμα!
<P>
(Χειροκροτήματα) Στη συνέχεια, η Σύνοδος Κορυφής της Νίκαιας ενέκρινε μια Ευρωπαϊκή Κοινωνική Ατζέντα, αλλά το έγγραφο αυτό δεν έχει καμία αναγκαστική ισχύ. Αρκείται να προσδιορίζει για την επόμενη πενταετία ορισμένους ελάχιστους στόχους που τα κράτη μέλη παραμένουν ελεύθερα να επιτύχουν ή όχι, ανάλογα με τις πολιτικές της επιλογής τους. Κατόπιν, η σύνοδος κορυφής ανήγγειλε ότι είχε εξευρεθεί συμφωνία για την ασφάλεια της ναυσιπλοΐας. Αλληλούια! Μια αποφασιστικής σημασίας συμφωνία; Ασφαλώς όχι, πρόκειται απλώς για απόφαση που καλεί τους Υπουργούς Μεταφορών των κρατών μελών να συμφωνήσουν σχετικά με τα μέτρα που θα πρέπει να ληφθούν. Ας προσθέσουμε σε αυτές τις επιτυχίες και την αναγγελία της σύστασης υπηρεσίας τροφίμων που δεν θα λειτουργήσει πριν το 2002. Ως επιστέγασμα όλων αυτών, οι Ευρωπαίοι ιθύνοντες που συγκεντρώθηκαν στη Νίκαια αποφάσισαν να εγκαινιάσουν ένα νέο θεσμικό έργο το 2004, το οποίο θα αφορά - συγχωρήστε με - τη διευκρίνηση των ευρωπαϊκών συνθηκών, το ακριβές καθεστώς του Χάρτη των Θεμελιωδών Δικαιωμάτων και την περιχαράκωση των αρμοδιοτήτων μεταξύ της Ένωσης και των κρατών μελών.
<P>
Σίγουρα, όλα αυτά δεν λειτουργούν. Από υπεκφυγές σε τεχνάσματα και από υποκριτικές συμφωνίες σε κηρύγματα για το μέλλον, αυτή η ομοσπονδιακή Ευρώπη αρχίζει να μοιάζει με πύργο από τραπουλόχαρτα του οποίου η κορυφή είναι όλο και πιο ψηλή αλλά η βάση τρικλίζει, διότι το πραγματικό δίδαγμα της Συνόδου Κορυφής της Νίκαιας είναι το μέγεθος της ιστορικής παρανόησης στην οποία βυθίστηκε η ήπειρός μας μετά τη Συνθήκη του Μάαστριχτ.
<P>
Χωρίς λαϊκή υποστήριξη, διότι δεν υπάρχει ευρωπαϊκός λαός, τα κράτη αναγκάζονται από την κοινή γνώμη τους να υπερασπίζονται όλο και πιο πεισματικά τα εθνικά τους συμφέροντα, με αντάλλαγμα την τροποποίηση του ανώτατου αριθμού Ευρωπαίων βουλευτών που καθορίζεται με την ήδη ξεπερασμένη Συνθήκη του Αμστερνταμ ή την αύξηση σε 27 του αριθμού των Ευρωπαίων επιτρόπων, τη στιγμή που η σημερινή Επιτροπή των Δεκαπέντε δεν λειτουργεί.
<P>
Θα μου επιτρέψετε επίσης, κύριε Πρόεδρε, να υπογραμμίσω ότι μετά τη Νίκαια, η Γαλλία εμφανίζεται για άλλη μια φορά περιέργως χαμένη. Πανικόβλητος από τον κίνδυνο να μειονεκτείτε σε σχέση με τη Γερμανία στα συμβούλια υπουργών, υποχωρήσατε οριστικά σε όλα τα υπόλοιπα: για τον αριθμό των Γάλλων βουλευτών σε αυτή την αίθουσα, ο οποίος μειώθηκε από 87 σε 74 - ω! συμφωνώ ότι η απώλεια δεν θα είναι μεγάλη - ενώ η Γερμανία θα διατηρήσει τους 99 βουλευτές της χωρίς να χάσει κανέναν: τουλάχιστον για όσους πιστεύουν ότι το Σώμα χρησιμεύει σε κάτι, θα έπρεπε να διατηρηθεί ο αριθμός τους, για τη λεγόμενη αρχή του "δημογραφικού διχτυού" που ευνοεί σημαντικά τη Γερμανία, για τον έναν από τους δύο επιτρόπους μας στις Βρυξέλλες και για το δικαίωμα αρνησικυρίας μας σε πάρα πολλούς τομείς που αφορούν τα θεμελιώδη συμφέροντά μας.
<P>
Το τελικό αποτέλεσμα είναι ακατανόητο. Ουδείς κατανοεί πλέον τους κανόνες λειτουργίας αυτού του εργοστασίου αερίου. Δυσαρεστεί σχεδόν τους πάντες, αρχίζοντας από τις αποκαλούμενες μικρές χώρες. Το μόνο σαφές αποτέλεσμα είναι ότι τα ευρωπαϊκά εθνικά κράτη πρόκειται να καταστούν άθελά τους απλές επαρχίες ενός αυταρχικού ομοσπονδιακού κράτους - αν κανείς δεν φέρει αντίσταση - οι στρατηγικοί και στρατιωτικοί στόχοι του οποίου θα είναι αυτοί που επιθυμούν οι Ηνωμένες Πολιτείες. Πρέπει να σταματήσει αμέσως αυτή η παρανοϊκή παραίτηση των εθνών της Ευρώπης από την κυριαρχία τους. Αυτός είναι ο λόγος για τον οποίο καθ' όσον μας αφορά, κύριε Πρόεδρε, θα ζητήσουμε όταν έλθει η στιγμή από τον πρόεδρο της Γαλλικής Δημοκρατίας να ζητήσει τη γνώμη των Γάλλων για τη Συνθήκη αυτή με δημοψήφισμα.
<P>
(Χειροκροτήματα)

<SPEAKER ID=46 LANGUAGE="FR" NAME="de Gaulle">
Κυρία Πρόεδρε, αγαπητοί συνάδελφοι, είναι απίστευτος ο μαζοχισμός με τον οποίο οι Γάλλοι πολιτικοί ιθύνοντες αφέθηκαν, για άλλη μια φορά, να πιαστούν στην παγίδα της Ευρώπης της καντρίλιας. Αφού ξάπλωσαν στη συγκατοίκηση, αυτοί οι επαγγελματίες της πολιτικής κοιμήθηκαν στην αποτυχία μιας Συνθήκης που έπρεπε οπωσδήποτε να υπογράψουν στη Νίκαια, λες και από αυτήν εξαρτάτο η τύχη της Γερμανίας.
<P>
Η Πορτογαλία και το Βέλγιο βάρυναν, στην περίπτωση αυτή, περισσότερο από τη Γαλλία, η οποία οπισθοχώρησε σε όλα και δεν κέρδισε τίποτε, εκτός από τη διατήρηση μιας ασαφούς πολιτιστικής εξαίρεσης, προσχήματος για μια νέα έννοια που εφηύρε ο κ. Vιdrine για τις ανάγκες της υπόθεσης, μιας κυριαρχίας που θα είναι εθνική, αλλά συγχρόνως θα ασκείται από κοινού. Ακόμα και ο Edgar Faure θα στριφογυρίζει στον τάφο του!
<P>
Σε μια στιγμή όπου οι υποτιθέμενοι ιθύνοντες είναι ανίκανοι να μεταφέρουν καμιά πενηνταριά οδηγίες κατ' άλλο τρόπο εκτός από νομοθετική εξουσιοδότηση - δηλαδή με νομοθετικά διατάγματα - να που δέχονται, χωρίς αστεία, να μειώσουν κατά 20% σχεδόν τη γαλλική εκπροσώπηση στο Ευρωπαϊκό Κοινοβούλιο, εκπροσώπηση στην οποία εντούτοις ανέθεσαν την υπεράσπιση γαλλικών συμφερόντων στο πλαίσιο της συναπόφασης.
<P>
Για τη Γαλλία, κάθε μια από τις Συνθήκες αυτές είναι, δυστυχώς, χειρότερη από την προηγούμενη, αλλά επιβεβαιώνει τη λογική του Μάαστριχτ, μια μεγάλη εξυπνάδα του Μιτεράν που κινδυνεύει να έχει άσχημο τέλος. Και ο καημένος ο κ. Σιράκ νόμιζε ότι θα βρει την υγειά του στη Νίκαια ! Και ο κ. Ζοσπέν πιστεύει το λόγο του Γκέρχαρντ, όπως ο Ζωρές πίστευε στην παγκόσμια ειρήνη !
<P>
Σε τι κατάσταση θα έχουν σύρει όλοι αυτοί οι άνθρωποι τη Γαλλία, όταν σκάσει η ευρωπαϊκή σαπουνόφουσκα και οι Γάλλοι θα έχουν στο στόμα μόνον την πικρή γεύση του ότι τους κορόιδεψαν για άλλη μια φορά μέτριοι ιθύνοντες που επιδιώκουν προσωπικά συμφέροντα;

<SPEAKER ID=47 LANGUAGE="FR" NAME="Saint-Josse">
Κυρία Πρόεδρε, κύριε Πρόεδρε, η Ομάδα για την "Ευρώπη της Δημοκρατίας και της Διαφοράς" λυπάται διότι η προεδρία δεν έδωσε συνέχεια στο μήνυμα που της είχε απευθύνει τον προηγούμενο Ιούλιο. Στη Νίκαια, εξέθρεψε την τεχνοκρατική εξουσία.
<P>
Η κρίση της Επιτροπής δεν ενέπνευσε καμιά μεταρρύθμιση του ρόλου και του τρόπου λειτουργίας της. Το μόνο που μας προτείνεται είναι η ενίσχυση των εξουσιών του προέδρου της, η οποία αμφιβάλλω αν θα μπορούσε να αποτρέψει τη δυσλειτουργία που απεκάλυψε η Επιτροπή Σαντέρ. Οι διαπραγματεύσεις των τελευταίων ημερών απέδειξαν ότι η όλη υπόθεση δεν ήταν παρά ένα γελοίο παζάρι. Διεκδικείται μια εξουσία άσκησης επιρροής, ενώ η κατανομή αρμοδιοτήτων και η διευκρίνηση των στόχων της Ευρωπαϊκής Ένωσης αναβάλλεται έως το 2004, παρότι είναι σαφές ότι κανόνας παραμένει η εξομοίωση.
<P>
Μας μιλούν για ισότητα μεταξύ των μεγάλων κρατών, αλλά βλέπουμε ότι επιβεβαιώνεται η απόσταση με τη χορήγηση 27 επιπλέον εδρών σε μια μόνη χώρα. Φτάνει πια η υποκρισία! Στη Νίκαια, θα έπρεπε να είχε αναγνωρισθεί το δικαίωμα κάθε κράτους μέλους να ακούγεται στο Συμβούλιο. Για να γίνει δυνατό αυτό, μια ψήφος αρκεί και επιτρέπει να αποφευχθούν οι αναρίθμητοι υπολογισμοί στάθμισης που επιβάλλει η ειδική πλειοψηφία. Αν στο Συμβούλιο είχαν ληφθεί υπόψη τα συμφέροντα και οι διαφορές θα είχαν αποτραπεί συζητήσεις για τον αριθμό των επιτρόπων στον οποίο εμμένει κάθε κράτος.
<P>
Ακούγοντας έναν επίτροπο να συνηγορεί υπέρ του τερματισμού της πολιτιστικής εξαίρεσης και της επέκτασης της ειδικής πλειοψηφίας στο άρθρο 133 στο πλαίσιο διεθνών διαπραγματεύσεων, οφείλω να αναγνωρίσω προσωπικά ότι η απώλεια ενός επιτρόπου δεν είναι πολύ σπουδαία.
<P>
Το Σώμα θα έπρεπε να εκπροσωπεί την έκφραση μιας αιρετής πλειοψηφίας που θα ενισχύει τις αποφάσεις των υπουργών, οι οποίοι - το υπενθυμίζω - είναι υπεύθυνοι έναντι των αντίστοιχων εθνικών κοινοβουλευτικών αντιπροσωπειών. Προτιμήσατε να προχωρήσετε προς άλλη κατεύθυνση. Λυπούμεθα ειλικρινά γι' αυτό. Δεν είναι προς το συμφέρον ούτε της Ευρώπης, ούτε οποιουδήποτε κράτους μέλους.
<P>
Όσον αφορά τα συμπεράσματα της συνόδου κορυφής, διαπιστώνω με κατάπληξη την απόκλιση μεταξύ των διακηρύξεων για τις υπηρεσίες γενικού ενδιαφέροντος και τη διάλυση της ταχυδρομικής υπηρεσίας, η οποία περιλαμβάνεται στην ημερήσια διάταξη της συνόδου μας. Φοβούμαι ότι ο στόχος της πλήρους απασχόλησης που έχει περιληφθεί στην κοινωνική ατζέντα θα έχει την ίδια τύχη.
<P>
Όπως και η Ευρώπη, η προεδρία αυτή απέτυχε. Το κοινό συμφέρον φαίνεται να περιορίζει την υπογραφή μιας Συνθήκης που νομίζει ότι δίδει λύσεις μεταφέροντας όλο και περισσότερη κυριαρχία, αντιθέτως προς τις επιθυμίες που εκφράζουν οι πολίτες. Θα μπορούσε, εξάλλου, κανείς να χρησιμοποιήσει τη διατύπωση του Οικονομικού και Κοινωνικού Συμβουλίου, λέγοντας ότι η Ευρώπη παρουσιάζει σοβαρό έλλειμμα δημόσιας συζήτησης, άλλοτε για ευκολία ή λόγω επείγοντος, αποφεύγεται ή ακρωτηριάζεται, άλλοτε πραγματοποιείται, αλλά οι εμπειρογνώμονες και οι ελίτ είναι συχνά οι μόνοι παράγοντες που ακούγονται, στους οποίους δίδεται προσοχή και που επηρεάζουν πραγματικά την απόφαση, με κίνδυνο οι πολίτες να αισθάνονται ξένοι προς αποφάσεις που τους αφορούν εντούτοις άμεσα.
<P>
Η ομάδα μου απογοητεύθηκε από αυτή τη Συνθήκη και ανησυχεί για το μέλλον που μας ετοιμάζει. Έτσι, θα την αντικρούσουμε με όλες τις δυνάμεις μας.

<SPEAKER ID=48 LANGUAGE="DE" NAME="Hager">
Κυρία Πρόεδρε, αξιότιμε Πρόεδρε Σιράκ, χαίρομαι που, αντιθέτως προς την προηγούμενη φορά, σήμερα βρήκατε το χρόνο να παρακολουθήσετε την ομιλία μου. Αυτό το θεωρώ ευχάριστο σημάδι της ύφεσης που σημειώθηκε εν τω μεταξύ. Περιμένοντας τα αποτελέσματα της Συνόδου της Νίκαιας θυμήθηκα ένα παλιό μου καθηγητή των μαθηματικών, για τον οποίο το να μην έχει λύσει κάποιος δύο από τις τέσσερις ασκήσεις σήμαινε πάντοτε βαθμό "ανεπαρκής" . Μέχρι αργά το βράδυ της Κυριακής θα μπορούσε να βάλει κανείς τον ίδιο βαθμό στη Νίκαια. Αλλά μετά βρέθηκε μία συμβιβαστική λύση. Η φύση του συμβιβασμού είναι ότι δεν επιτυγχάνεται πάντοτε το άριστο. Ωστόσο εμείς από αυστριακής σκοπιάς μπορούμε να δεχθούμε το αποτέλεσμα αυτό.
<P>
Εγώ προσωπικώς χαίρομαι για τη νομοθετική κατοχύρωση όλων των φάσεων της διαδικασίας επιβολής κυρώσεων, κατά κύριο λόγο για τις ελεγκτικές εξουσίες του Ευρωπαϊκού Δικαστηρίου. Ως Αυστριακός γνωρίζω για τί πράγμα μιλάω. Το κράτος δικαίου υπερίσχυσε εδώ της πολιτικής αυθαιρεσίας. Πολλοί εξέφρασαν τη λύπη τους για τις περιορισμένες προόδους στον τομέα της ειδικής πλειοψηφίας. Εγώ βλέπω τα πράγματα πολύ πιο ήρεμα. Αν οι αρχηγοί κρατών και κυβερνήσεων ήταν πιο συγκρατημένοι σε ορισμένους τομείς, δε θα χρησιμοποιούσαν ύστερα από μακρές διαπραγματεύσεις το δικαίωμα της αρνησικυρίας για το κέφι τους. Εδώ κρύβονται πολύ πιο σοβαρά προβλήματα και ανησυχίες και το εκάστοτε αποτέλεσμα του σχηματισμού βούλησης σε εθνικό επίπεδο, που δεν πρέπει να παραγκωνισθούν, αλλά να ληφθούν σοβαρά υπόψιν.
<P>
Πώς μπορεί να βελτιωθεί το συχνότατα επικαλούμενο ευρωπαϊκό συναίσθημα, όταν δεν υπολογίζουμε τις ανησυχίες των πολιτών; Για πολλούς πολίτες τα πράγματα πάνε πολύ γρήγορα. Πολλοί δεν διακρίνουν ακόμη το λιμάνι στο οποίο θα αράξει κάποτε η Ευρωπαϊκή Ένωση. Τα προσεκτικά και μελετημένα βήματα τα θεωρώ πολύ πιο σωστά από το ταχύ βήμα προς τη χρεοκοπία. Σε αυτήν την κατάσταση είναι ανησυχητικό πάντως, κι εγώ, όπως και ο κ. Poettering, είχαμε ήδη προειδοποιήσει, το ότι το μέσο της ενισχυμένης συνεργασίας θα μπορούσε να χρησιμοποιείται ως στρατηγική παράκαμψης στους τομείς όπου δεν μπορούσε να ληφθεί απόφαση με ειδική πλειοψηφία. Μια τέτοια επιλογή όχι μόνο θα αντέβαινε στη ρήτρα της ύστατης επιλογής, αλλά θα σήμαινε κατά τη γνώμη μου σοβαρό κίνδυνο για την εξέλιξη της Ένωσης.

<SPEAKER ID=49 NAME="Πρόεδρος">
Ευχαριστώ, κύριε Hager.
<P>
Σε αυτό το στάδιο της συζήτησής μας, θα δώσω και πάλι το λόγο στον Προεδρεύοντα του Συμβουλίου, Πρόεδρο κ. Ζακ Σιράκ, ο οποίος επιθυμεί να απαντήσει στις παρεμβάσεις των προέδρων των Ομάδων. Στη συνέχεια, ο Πρόεδρος κ. Σιράκ θα αποχωρήσει και τη θέση του θα λάβει ο Υπουργός κ. Moscovici.
<P>
Κύριε Πρόεδρε, έχετε το λόγο.

<SPEAKER ID=50 NAME="Chirac">
. (FR)Κυρία Πρόεδρε, κυρίες και κύριοι βουλευτές, άκουσα φυσικά με πολύ μεγάλο ενδιαφέρον τις παρατηρήσεις που διατύπωσε το σύνολο των Oμάδων μέσω των παρεμβάσεων των προέδρων τους. Θα κάνω απλώς μερικές παρατηρήσεις και στη συνέχεια θα αφήσω τον κ. Moscovici να απαντήσει σε όλες τις ερωτήσεις που αφορούν ειδικά θέματα.
<P>
Μετά από την παρέμβαση του προέδρου Poettering, θα ήθελα να κάνω μια παρατήρηση γενικής φύσεως. Κατανοώ και συμμερίζομαι τη φιλοδοξία μιας Συνέλευσης όπως η δική σας, που έχει ως έργο, εξ ορισμού, την επιβεβαίωση ενός οράματος της Ευρώπης του αύριο, ή ακόμα και του μεθαύριο, και να ενεργεί ώστε να δίδεται διαρκώς ώθηση σε αυτή την εξέλιξη και στην υλοποίηση αυτού του οράματος. Το καταλαβαίνω απόλυτα, αυτός είναι ο ρόλος σας, θα έλεγα το λειτούργημά σας.
<P>
Αλλά υπάρχει επίσης, φυσικά, η καθημερινή πραγματικότητα, η δυνατότητα της κοινής γνώμης που εκπροσωπείται από τις κυβερνήσεις της να δεχθεί το ρυθμό αυτής της εξέλιξης, ή ακόμα και τους στόχους της. Μου έκανε εντύπωση πολλές φορές, στο πλαίσιο της ευρωπαϊκής οικοδόμησης, και ιδίως κατά τις συζητήσεις της Νίκαιας, η βεβαιότητα του ενός ή του άλλου αρχηγού κράτους ή κυβέρνησης που μου έλεγε: "Ασφαλώς, μπορούμε να προχωρήσουμε προς αυτή την κατεύθυνση, αλλά η κοινή γνώμη στη χώρα μου δεν πρόκειται να το δεχτεί" .
<P>
Δευτερευόντως, αμφισβητείται η πολιτική θέση της κυβέρνησής μου. Αλλά πέραν αυτού, και αυτό είναι το σοβαρότερο, η διαδικασία ένταξης μέσω δημοψηφίσματος ή κοινοβουλευτικής έγκρισης, κινδυνεύει να επικυρώσει μια εξέλιξη που δεν εγκρίνεται και, εξαιτίας αυτού ακριβώς του λόγου, να οδηγήσει στην παύση της ευρωπαϊκής οικοδόμησης. Εκεί έγκειται ο κίνδυνος. Ασφαλώς δεν θα αναφέρω κανέναν ονομαστικά, αλλά, για ορισμένα ευαίσθητα προβλήματα, ορισμένοι αρχηγοί κρατών και κυβερνήσεων λέγουν, δικαίως διότι είναι καλύτερα σε θέση να το εκτιμήσουν ως δημοκρατικά εκλεγμένοι εκπρόσωποι των λαών τους, τι μπορεί να ανεχθεί η κοινή γνώμη της χώρας τους και τι όχι.
<P>
Το να οικοδομήσουμε την Ευρώπη το συντομότερο δυνατόν είναι καλό, αλλά αν πρόκειται να σκοντάψουμε σε μιαν άρνηση που θα θέσει τα πάντα υπό αμφισβήτηση και θα οδηγήσει στο να σταματήσουν τα πάντα, δεν είναι καθόλου καλό. Πρέπει να τρέξουμε όσο γίνεται πιο γρήγορα, αλλά πρέπει να προσέξουμε να αποφύγουμε τα εμπόδια που θα μας κάνουν να χρονοτριβήσουμε. Υπάρχει λοιπόν εδώ μια δύσκολη τέχνη όπου καθένας πρέπει να παίξει το ρόλο του. Οι κυβερνήσεις, οι οποίες, το επαναλαμβάνω, έχουν εκλεγεί δημοκρατικά από τους λαούς τους για να τους οδηγούν, είναι εκείνες που πρέπει να δουν ποια είναι το όρια που μπορούν ή όχι να υπερβούν και ο ρυθμός που μπορούν να δεχθούν ως σύνολο, ενώ άλλοι, και συγκεκριμένα το Κοινοβούλιο, η Επιτροπή, είναι εκείνοι που θα δώσουν την απαραίτητη ώθηση, που θα δώσουν το όραμα και θα ενεργήσουν κατά τρόπον ώστε να πείσουν. Με άλλα λόγια, πρέπει να αποφασίζουμε, αλλά πρέπει και να πείθουμε: οι αποφάσεις που δεν πείθουν δεν χρησιμεύουν σε πολλά πράγματα.
<P>
Με τον τρόπο αυτό, θα ήθελα απλώς να διαφοροποιήσω το σύνολο των αρνητικών παρατηρήσεων σχετικά με το αποτέλεσμα της Συνόδου Κορυφής της Νίκαιας, διότι γνωρίζω πολύ καλά τι θα είχε συμβεί, αν δεν είχε επιτευχθεί συμφωνία - πράγμα που ήταν πιθανόν έως την τελευταία στιγμή -: θα είχε σταματήσει η διεύρυνση, πράγμα που θα ήταν ό,τι χειρότερο μπορούσε να είχε συμβεί. Στόχος μας ήταν, πριν και πάνω από οτιδήποτε άλλο, να φθάσουμε σε θέση που να επιτρέπει τη διεύρυνση. Ε λοιπόν, το καταφέραμε. Είναι αλήθεια ότι αυτό δεν ικανοποιεί όλες τις εύλογες, γενναιόδωρες, δικαιολογημένες φιλοδοξίες που μπορεί να έχει κανείς και που συμμερίζομαι, αλλά υπάρχει και μια στιγμή όπου ο ρεαλισμός επιβάλλεται με τον έναν ή με τον άλλο τρόπο.
<P>
Αυτές ήταν κάποιες σκέψεις γενικής φύσεως, στις οποίες θα προσθέσω δύο ειδικότερες σκέψεις μετά από όσα είπε ο κ. Poettering σχετικά με τις ανεπάρκειες της πλειοψηφίας και την πρόοδο της ειδικής πλειοψηφίας. Η προεδρία εξέφρασε τη λύπη της γι' αυτές τις ανεπάρκειες. Η ίδια διατηρούσε δισταγμούς και κατέβαλε σημαντική προσπάθεια για να προχωρήσει η Γαλλία σε τομείς τους οποίους η ίδια θεωρούσε εξαιρετικά ευαίσθητους. Λυπούμαι διότι δεν μπόρεσαν όλοι να ακολουθήσουν την ίδια στάση. Αλλά και εδώ, υπάρχει το πρόβλημα των ενδιαφερομένων λαών και των ευθυνών που μπορούν ή δεν μπορούν να αναλάβουν οι εκπρόσωποί τους. Ας μην ξεχνάμε ότι, όσον αφορά τα δημοψηφίσματα, ορισμένες χώρες ψήφισαν κατά, ενώ άλλες ψήφισαν - αναφέρομαι στο Μάαστριχτ - υπέρ με ελάχιστη διαφορά. Υπάρχει λοιπόν και ένας περιορισμός που πρέπει να εκτιμηθεί.
<P>
Η δεύτερη παρατήρησή μου είναι ότι δεν θα ήθελα να λέγεται - Πρόεδρε κύριε Poettering, δεν γνωρίζω από πού προέρχονται οι πληροφορίες σας - να λέγεται ότι σύμφωνα με ένα σχέδιο, η Πολωνία ελάμβανε λιγότερες ψήφους από την Ισπανία. Έγινε ένα τεχνικό λάθος, λόγω του οποίου για μια στιγμή...
<P>
(Διάφορες κινήσεις) Όχι, όχι, κύριε, αν μου επιτρέπετε, ήμουν υπεύθυνος για το θέμα. Νομίζω ότι η ειρωνεία σας για ένα θέμα τέτοιας φύσεως είναι άκαιρη.
<P>
Έγινε ένα τεχνικό λάθος σε ένα χαρτί, για μια στιγμή, που ήταν στην πραγματικότητα τυπογραφικό λάθος, το χαρτί αποσύρθηκε αμέσως και οι αριθμοί αντικαταστάθηκαν φυσικά με τους σωστούς. Ουδείς μπορούσε να φανταστεί ότι κάποιος θα πρότεινε, και ιδίως στο επίπεδο της γαλλικής Προεδρίας - όλοι γνωρίζουν εξάλλου τους δεσμούς που διατηρεί ανέκαθεν η Γαλλία με την Πολωνία - να τεθεί σε μειονεκτική θέση η Πολωνία σε σχέση με την Ισπανία, τη στιγμή που έχουν περίπου τον ίδιο αριθμό πολιτών. Θέλω να το πω για να μην αφήνουμε να διαδίδονται ανακριβείς ειδήσεις.
<P>
(Χειροκροτήματα)
<P>
Ο κ. Barσn Crespo αναφέρθηκε στο Χάρτη. Κύριε Πρόεδρε, η γαλλική Προεδρία είναι απολύτως ανοικτή στην ενσωμάτωση του Χάρτη στη Συνθήκη. Γνωρίζετε ότι ορισμένες χώρες δεν ευνοούν κάτι τέτοιο. Ουδέποτε έγινε σκέψη να περιληφθεί αυτό το θέμα στην ημερήσια διάταξη της Νίκαιας. Είναι ένα πρόβλημα που είχε, ήδη εξαρχής, μεταφερθεί στην ευθύνη της επόμενης Προεδρίας.
<P>
Αναφέρατε επίσης, κύριε Πρόεδρε, όπως εξάλλου και ορισμένοι άλλοι ομιλητές, τα ελαττώματα της μεθόδου. Καταρχάς, συμφωνώ απολύτως με την έγκριση της μεθόδου της Συνέλευσης και θα σας πω όλη την αλήθεια: όταν έμαθα ότι επελέγη η μέθοδος της Συνέλευσης για την κατάρτιση του Χάρτη, είχα επιφυλάξεις. Οφείλω να πω ότι η πραγματικότητα μου απέδειξε ότι είχα άδικο, διότι η μέθοδος ήταν απολύτως επιτυχής, πράγμα που σημαίνει ότι ήταν καλή, το πιστεύω, είχα την ευκαιρία να το υπογραμμίσω, και μάλιστα στη Νίκαια. Πρέπει να λεχθεί επίσης ότι η διεξαγωγή της Συνέλευσης από τον πρόεδρο Herzog ήταν απολύτως υποδειγματική, πράγμα που φυσικά διευκόλυνε επίσης τα πράγματα.
<P>
Αναμφιβόλως, πρέπει να καταβληθούν προσπάθειες για τη μεταρρύθμιση της μεθόδου. Γνωρίζω εξάλλου ότι η Επιτροπή, όπως υπενθύμισε προ ολίγου ο πρόεδρος Πρόντι, πρόκειται να υποβάλει προτάσεις σχετικά. Είναι αλήθεια ότι είναι απαραίτητο. Δεν είναι φυσιολογικό να εργαζόμαστε ημέρες και νύκτες, να υποχρεώνουμε συνεργάτες να εργάζονται χωρίς να κοιμούνται καθόλου ή σχεδόν καθόλου επί τρεις ημέρες και να ελπίζουμε να καταρτίσουμε αποφάσεις, ή να λάβουμε αποφάσεις, σε πνεύμα γαλήνης. Νομίζω ότι είναι αλήθεια. Προφανώς, υπάρχει όλη η προηγούμενη προετοιμασία. Δεν αποδείχθηκε άχρηστη, εφόσον επέτρεψε να μην φθάσει έως τη Νίκαια μια ολόκληρη σειρά θεμάτων που επιλύθηκαν προηγουμένως. Αναφέρομαι στο φορολογικό πακέτο, στην κοινωνική ατζέντα και σε άλλα θέματα. Αλλά επιτέλους, όσον αφορά την ουσία, και αυτό είναι μέσα στη φύση των πραγμάτων, οι αρχηγοί κρατών και κυβερνήσεων επιφυλάσσονται να περιμένουν μέχρι την τελευταία στιγμή για να λάβουν τις αποφάσεις τους, ή για να δεχθούν ένα συμβιβασμό και δεν θα παραχωρήσουν ποτέ σε συνεργάτες το δικαίωμα να το κάνουν σε προγενέστερη φάση. Υπάρχει λοιπόν εδώ ένα πρόβλημα μεθόδου, η οποία νομίζω, όπως είπατε, όπως είπαν πολλοί ομιλητές, ότι πρέπει να τροποποιηθεί.
<P>
Ο πρόεδρος Cox χαιρέτισε θερμά την Επιτροπή και φυσικά δεν μπορώ παρά να συμφωνήσω. Υπενθύμισε εντούτοις μια διαβεβαίωση του προέδρου Πρόντι, την οποία προσυπογράφω όλως ιδιαιτέρως και με επαναφέρει στα πρώτα μου λόγια: ας είμαστε φιλόδοξοι, είπε ο πρόεδρος Πρόντι, αλλά ας περιορίσουμε τη φιλοδοξία μας στο πλαίσιο της πραγματικότητας. Τα λόγια αυτά είναι σοφά, πρέπει να τα θυμόμαστε πάντα.
<P>
(Γέλια)Ο κ. Lannoye μίλησε για αποτυχία της διεύρυνσης. Τι θα είχε συμβεί αν δεν είχε επιτευχθεί συμφωνία όσον αφορά τη διεύρυνση! Νομίζω ότι είναι λίγο υπερβολικός όταν μιλά για αποτυχία σχετικά. Εξάλλου, όλες οι ενδιαφερόμενες χώρες ενέκριναν ομόφωνα αυτά που έγιναν στη Νίκαια. Ανέφερε επίσης την αποδυνάμωση του Ευρωπαϊκού Κοινοβουλίου. Αναφέρθηκα πριν λίγο στην πρόοδο που σημειώθηκε σε ορισμένα ζητήματα. Δεν θα επανέλθω τώρα. Ίσως δεν σημειώθηκε όλη η πρόοδος που θα επιθυμούσατε, είναι προφανές, αλλά γνωρίζετε ότι και εδώ, ορισμένες χώρες διατηρούν επιφυλάξεις. Εντούτοις, ουδέποτε σημειώθηκε αποδυνάμωση και ουδέποτε το Ευρωπαϊκό Κοινοβούλιο δεν συμμετείχε και δεν ζητήθηκε η γνώμη του τόσο πολύ - νομίζω ότι μπορεί να λεχθεί, ομιλώ υπό τον έλεγχο της προέδρου και των υπευθύνων - όσο κατά τη γαλλική Προεδρία. Το σημειώνω απλώς ως διευκρίνιση.
<P>
Ο κ. Wurtz ανέφερε την ανθρώπινη παλίρροια στη Νίκαια. Εξαιρουμένων, φυσικά, μερικών ανεύθυνων ταραχοποιών που διαδήλωσαν με προθέσεις οι οποίες δεν είχαν καμία σχέση με την πρόοδο της ανθρώπινης σκέψης, είναι αλήθεια ότι υπήρξε μεγάλη και ωραία συμμετοχή, την οποία προκάλεσε κυρίως η Ευρωπαϊκή Συνομοσπονδία Συνδικάτων. Αυτό δεν προκάλεσε κανένα είδος δυσκολίας ή προβλήματος και έκρινα ότι επρόκειτο για συμμετοχή στη γενική συζήτηση.
<P>
Πράγματι, είναι αλήθεια ότι πρέπει να προσπαθήσουμε να βελτιώσουμε τους όρους μιας γενικότερης συζήτησης, η οποία να δίνει μεγαλύτερη θέση στην κοινωνία των πολιτών, έστω και μόνον για να αναπνεύσει κάπως η σκέψη μας. Συχνά, είναι δύσκολο να γίνει, ακριβώς διότι υπάρχουν άνθρωποι που δεν έχουν πάντα και αναγκαστικά στο μυαλό τους τα ίδια πράγματα με άλλους. Αλλά από τη στιγμή που αναφέρεται το θέμα της παγκοσμιοποίησης, από τη στιγμή που πρέπει να συζητηθεί ευρύτατα στο επίπεδο της κοινής γνώμης, πρέπει να βρεθεί τρόπος για να μπορέσουν όλοι να εκφραστούν για το θέμα κατά τον έναν ή τον άλλο τρόπο και σε πνεύμα ηρεμίας.
<P>
Η παγκοσμιοποίηση είναι αναπόφευκτη. Ενέχει δυνατότητα σημαντικής προόδου από άποψη επιπέδου ζωής, κοινωνικής προόδου, οικονομικής ανάπτυξης, η οποία αποτελεί προϋπόθεση για τα πάντα. Αλλά αν δεν προσέξουμε, η παγκοσμιοποίηση ενέχει και πολύ σοβαρούς κινδύνους, όπως ο αποκλεισμός, ο αποκλεισμός ορισμένων χωρών, ακόμα και αυξανόμενου αριθμού χωρών, και ο αποκλεισμός στις χώρες αυξανόμενου αριθμού ανδρών και γυναικών. Ενέχει σημαντικούς κινδύνους σε ότι αφορά την ισορροπία του οικοσυστήματός μας, της ικανότητάς μας να κληροδοτήσουμε ένα κατάλληλο περιβάλλον στους διαδόχους μας. Ενέχει κινδύνους όσον αφορά την ανάπτυξη, μεταξύ άλλων λόγω των σύγχρονων τεχνικών επικοινωνίας, της εγκληματικότητας στον κυβερνοχώρο. Υπάρχουν σημαντικοί κίνδυνοι και είμαστε υποχρεωμένοι να χαλιναγωγήσουμε, και συγχρόνως να εξανθρωπίσουμε την παγκοσμιοποίηση.
<P>
Είναι αλήθεια ότι ορισμένοι υπεύθυνοι αφήνονται να παρασυρθούν κάπως, σε αυτόν τον τομέα, από τη λατρεία της θεωρίας και είναι σκόπιμο να μπορέσει η κοινή γνώμη, με τον έναν ή τον άλλο τρόπο, να εκφραστεί σε αυτή την υπόθεση. Στο σημείο αυτό, αναγνωρίζω την αξία των επιχειρημάτων που παρουσίασε ο κ. Wurtz.
<P>
Ευχαριστώ το φίλο μου, Charles Pasqua, που θέλησε να με συγχαρεί για τη φυσική μου κατάσταση. Αυτό δεν με εκπλήσσει και τον ευχαριστώ. Εκείνο που με εκπλήσσει περισσότερο είναι η φιλοσοφική έννοια της κριτικής του, διότι, κατά βάθος, τι μας λέγει; Μας λέγει: σε αυτά τα όργανα, και στη Νίκαια, λάβατε αποφάσεις κενές ή απομακρυσμένης εφαρμογής. Και προσθέτει: θεσπίσατε ελάχιστους στόχους που τα κράτη είναι ελεύθερα να εφαρμόσουν, αν το θέλουν. Αυτό δεν θα έπρεπε λοιπόν να σας ανησυχεί...
<P>
(Γέλια)και αυτό δεν δικαιολογεί τη διαβεβαίωσή σας ότι αυτές οι κενές αποφάσεις απομακρυσμένης εφαρμογής, ή αυτοί οι στόχοι που εφαρμόζονται ή όχι αποτελούν παρανοϊκές παραιτήσεις της κυριαρχίας των ευρωπαϊκών εθνών. Υπάρχει εδώ ένα είδος αντίφασης...
<P>
(Χειροκροτήματα)... που δεν καταφέρνω να παρακολουθήσω ακριβώς. Αλλά επιτέλους, γνωρίζω και εκτιμώ τη διεισδυτικότητα της σκέψης του Charles Pasqua, τον οποίο γνωρίζω από καιρό και θεωρώ φίλο μου. Συνεπώς, θα προσπαθήσω να σκεφθώ εις βάθος για να καταλάβω πραγματικά τη φύση του συλλογισμού του.
<P>
(Γέλια και χειροκροτήματα)Για να έλθω στην παρέμβαση του κ. De Gaulle, οφείλω να πω ότι δεν είμαι κατ' ουδένα τρόπο σε θέση να εισχωρήσω στις λεπτομέρειες και στις αποχρώσεις των λόγων του. Συνεπώς, του αφήνω την απόλυτη ευθύνη των δηλώσεών του.
<P>
Ο κ. Saint-Josse ανέφερε το έλλειμμα δημόσιας συζήτησης. Απήντησα ήδη στο σημείο αυτό και προσυπογράφω απολύτως όλα όσα είπε σχετικά με την ανάγκη να βελτιωθεί σημαντικά η δημόσια συζήτηση. Δεν θα επανέλθω σε όσα είπα, αλλά είναι αλήθεια ότι, πολύ συχνά, οι πολίτες αισθάνονται ξένοι προς αποφάσεις που λαμβάνονται από όργανα τα οποία δεν γνωρίζουν. Αυτή είναι μια από τις προκλήσεις που πρέπει να αντιμετωπίσουμε.
<P>
Τέλος, θα πω στον κ. Hager ότι το μέσο των ενισχυμένων συνεργασιών είναι κατά την άποψή μου ένα χρήσιμο μέσο που επιτρέπει στην Ευρώπη να αποκτήσει μια δυναμική και να ανοίξει το δρόμο, όπως έλεγε πριν λίγο, νομίζω, ο κ. Ρομάνο Πρόντι. Από την πλευρά μου, το υποστηρίζω ολόψυχα.
<P>
Κυρία Πρόεδρε, κυρίες και κύριοι, σας ευχαριστώ.
<P>
(Χειροκροτήματα)

<SPEAKER ID=51 NAME="Πρόεδρος">
Ευχαριστώ τον Πρόεδρο κ. Ζακ Σιράκ για την παρουσία του ανάμεσά μας σήμερα το πρωί, για την παρέμβασή του και για τις απαντήσεις που έδωσε στους προέδρους των Ομάδων.

<CHAPTER ID=5>
ΨΗΦΟΦΟΡIΕΣ
<SPEAKER ID=52 NAME="Πρόταση οδηγίας του Ευρωπαϊκού Κοινοβουλίου και του Συμβουλίουπερί τροποποιήσεως της οδηγίας 80/232/ΕΟΚ σχετικά με τη σειρά ονομαστικών βαρών για τα εκχυλίσματα καφέ και τα εκχυλίσματα κιχωρίου, εξ ονόματος της Επιτροπής Περιβάλλοντος, Δημόσιας Υγείας και Πολιτικής των Καταναλωτών [COM(2000) 568 - C5-0485/2000 - 2000/0235(COD)]">

<P>
(Το Σώμα εγκρίνει την πρόταση της Επιτροπής.)
<P>
  
<P>
Σύσταση για δεύτερη ανάγνωση(A5-0349/2000) του κ. Liese εξ ονόματος της Επιτροπής Περιβάλλοντος, Δημόσιας Υγείας και Πολιτικής των Καταναλωτών σχετικά με την κοινή θέση η οποία καθορίστηκε από το Συμβούλιο για την έκδοση οδηγίας του Ευρωπαϊκού Κοινοβουλίου και του Συμβουλίου περί προσεγγίσεως των νομοθετικών, κανονιστικών και διοικητικών διατάξεων των κρατών μελών όσον αφορά την εφαρμογή της ορθής κλινικής πρακτικής κατά τις κλινικές δοκιμές φαρμάκων δοκιμαζόμενων στον άνθρωπο [8878/1/2000 - C5-0424/2000 - 1997/0197(COD)]
<P>
Barnier, Επιτροπή. (FR) Κύριε Πρόεδρε, σχετικά με αυτή την έκθεση Liese, θα ήθελα να επιβεβαιώσω, όπως εξήγησε χθες κατά τη συζήτηση ο συνάδελφός μου Erkki Liikanen, ότι η Επιτροπή μπορεί να δεχθεί τις συμβιβαστικές τροπολογίες 28 έως 43. Μπορεί επίσης να δεχθεί τις τροπολογίες 1, 2, 3, 6, 7, 8, 9, 10, 12, 13, 14, 16, 19, 21, 23 και 24. Η Επιτροπή μπορεί επίσης να δεχθεί, κατ' αρχήν, τις τροπολογίες 5, 11, 15, 17, 25, 26 και 27. Αντιθέτως, θα ήθελα να επιβεβαιώσω ότι η Επιτροπή δεν μπορεί να δεχθεί τις τροπολογίες 4, 18, 20 και 22.

<SPEAKER ID=53 LANGUAGE="DE" NAME="Liese">
Κύριε Πρόεδρε, κατ' αρχάς θα ήθελα να παρακαλέσω, πριν από τη ψηφοφορία, να ελέγξουμε αν υπάρχουν αρκετοί βουλευτές στην αίθουσα, ώστε να εξασφαλίσουμε τις 314 ψήφους, ή αν είναι προτιμότερο να ψηφισθούν πρώτα οι άλλες δύο εκθέσεις, καθώς επικράτησε σύγχυση ως προς τη διάρκεια αυτού του διαλείμματος. Ας μην διαταραχθεί η συναίνεση που έχουμε επειδή κάποιοι συνάδελφοι δε γνωρίζουν πως ψηφίζουμε ήδη.
<P>
Για το θέμα αυτό καθεαυτό θα ήθελα να κάνω μία πολύ σύντομη τεχνικής φύσεως παρατήρηση: πρόκειται για ένα δυσχερές θέμα. Καθήκον μας είναι να υποστηρίξουμε τις προόδους την ιατρική, αλλά ταυτόχρονα και να λάβουμε υπόψιν την προστασία των ατόμων που χρησιμοποιούνται στα πειράματα. Η κοινοβουλευτική επιτροπή ενέκρινε ομόφωνα την έκθεση. Παρ' όλ' αυτά έχουν υποβληθεί τροπολογίες, όπως σωστά είπε ο Επίτροπος. Πρόκειται για συμβιβαστικές τροπολογίες, που επιδιώκουν εξασφάλιση συμφωνίας με το Συμβούλιο. Το Συμβούλιο μας έχει προτείνει να γίνει δεκτός ο πυρήνας της έκθεσης, αλλά να εισαχθούν κάποιες αλλαγές στη διατύπωση. Έτσι υπεβλήθησαν αυτές οι τροπολογίες, οι επονομαζόμενες συμβιβαστικές, από τρεις πολιτικές ομάδες. Πιστεύω ότι εκφράζουν τη γνώμη όχι μόνο των τριών αυτών, αλλά και άλλων ομάδων, οι οποίες για τεχνικούς λόγους δεν μπόρεσαν να τις προσυπογράψουν. Ως εκ τούτου, παρακαλώ το Σώμα να εγκρίνει αυτές τις συμβιβαστικές τροπολογίες και να απορρίψει κάποιες νέες, οι οποίες υπεβλήθησαν από άλλες ομάδες τώρα, ώστε να μην τεθεί σε κίνδυνο ο συμβιβασμός με το Συμβούλιο. Κι αυτό όχι επειδή είμαι κατά του περιεχομένου τους, αλλά γιατί επέτυχα αυτό το συμβιβασμό με το Συμβούλιο και δε θα ήθελα εξ αιτίας μίας τροπολογίας να διακινδυνεύσω μία περίπλοκη και επικίνδυνη διαδικασία συνδιαλλαγής.
<P>
Για να ακολουθήσουμε αυτόν το συμβιβασμό, θα ήθελα να παρακαλέσω τον Πρόεδρο να ψηφίσουμε την τροπολογία 22, η οποία προβλέπεται στην αρχή της ψηφοφορίας, μετά την 43, καθώς η δεύτερη αντικατοπτρίζει το συμβιβασμό με το Συμβούλιο και η αριθ. 22 παρουσιάζει την αρχική θέση της κοινοβουλευτικής επιτροπής, την οποία θα έπρεπε να υιοθετήσουμε μόνον εφόσον η συμβιβαστική πρόταση δεν εξασφαλίσει πλειοψηφία στο Σώμα.
<P>
Πριν από τη ψηφοφορία επί της τροπολογίας αριθ. 22:

<SPEAKER ID=54 LANGUAGE="DE" NAME="Liese">
Κύριε Πρόεδρε, για να μη γίνει παρεξήγηση: έχουμε ήδη εγκρίνει τη συμβιβαστική λύση, και γι' αυτό συνιστώ στο Σώμα να καταψηφίσει την τροπολογία υπ' αριθμόν 22. Έτσι είμαστε σύμφωνοι με το συμβιβασμό με το Συμβούλιο. Κατά τα άλλα, ευχαριστώ πολύ για την υποστήριξη!
<P>
(Ο Πρόεδρος κηρύσσει την έγκριση της τροποποιηθείσας κοινής θέσης.)
<P>
  
<P>
Έκθεση (A5-0356/2000) της κυρίας Honeyball εξ ονόματος της Επιτροπής Περιφερειακής πολιτικής, Μεταφορών και Τουρισμού σχετικά με την πρόταση για μία οδηγία του Ευρωπαϊκού Κοινοβουλίου και του Συμβουλίου σχετικά με τις διατάξεις για τη θερινή ώρα [COM(2000) 302 - C5-0322/2000 - 2000/0140(COD)]

<SPEAKER ID=55 LANGUAGE="DE" NAME="Sakellariou">
Κύριε Πρόεδρε, θα ήθελα να μάθω αν η αρμοδιότητα του Ευρωπαϊκού Κοινοβουλίου για τη θερινή ώρα είναι καινούργια κατάκτηση μετά τη σύνοδο της Νίκαιας.
<P>
(Ευθυμία)

<SPEAKER ID=56 NAME="Πρόεδρος">
Κύριε συνάδελφε, δεν έχω ακόμη αναλύσει ακριβώς το κείμενο που εγκρίθηκε στη Νίκαια, αλλά μπορώ, χωρίς να κοιτάξω, να σας απαντήσω αρνητικά!
<P>
(Το Σώμα εγκρίνει το νομοθετικό ψήφισμα)
<P>
  
<P>
Έκθεση (A5-0355/2000) της κυρίας Cerdeira Morterero εξ ονόματος της Επιτροπής Ελευθεριών και Δικαιωμάτων των Πολιτών, Δικαιοσύνης και Εσωτερικών Υποθέσεων σχετικά με την πρωτοβουλία της Πορτογαλικής Δημοκρατίας για την έκδοση απόφασης-πλαίσιο σχετικά με το καθεστώς των θυμάτων σε ποινική διαδικασία [9650/2000 - C5-0392/2000 - 2000/0813(CNS)]
<P>
(Το Σώμα εγκρίνει το νομοθετικό ψήφισμα)
<P>
Αιτιολογήσεις ψήφου - Σύσταση για τη δεύτερη ανάγνωση Liese (A5-0349/2000)

<SPEAKER ID=57 NAME="Fatuzzo">
Κύριε Πρόεδρε, ψήφισα υπέρ αυτής της έκθεσης σχετικά με τη ρύθμιση των πειραματισμών για την εξεύρεση νέων φαρμάκων. Πληροφόρησα για αυτήν, πριν φύγω από το Μπέργκαμο για το Στρασβούργο, τον συνταξιούχο Rossi Giuseppe από το Μπέργκαμο, ο οποίος μου είπε ότι ήταν πολύ χαρούμενος για αυτόν τον κανονισμό, αλλά συνέστησε να γνωστοποιηθεί στο Κοινοβούλιο - πράγμα που κάνω πολύ ευχαρίστως - ότι, κατά την επιλογή των ασθενειών για την οριστική θεραπεία των οποίων υπάρχει πρόθεση να γίνουν πειραματισμοί με νέα φάρμακα, πρέπει να δίδεται προτεραιότητα στις ασθένειες που πλήττουν προπαντός τους ηλικιωμένους, οι οποίοι δεν έχουν χρόνο να περιμένουν τον πειραματισμό, αντίθετα από τους νέους που τον έχουν αυτόν τον χρόνο. Η προτεραιότητα πρέπει, επομένως, να δίδεται στις ασθένειες που πλήττουν τους ηλικιωμένους.

<SPEAKER ID=58 LANGUAGE="FR" NAME="Thomas-Mauro">
. (FR) Η Ομάδα Ένωση για την Ευρώπη των εθνών υποστήριξε την έκθεση του κ. Liese.
<P>
Πράγματι, ήταν απαραίτητο να βρεθεί μια λύση για την ποικιλία των νομικών και διοικητικών καταστάσεων που αφορούν τις κλινικές δοκιμές στα κράτη μέλη. Έτσι, είναι σκόπιμο να προωθηθεί η ανάπτυξη φαρμάκων στην Κοινότητα, διότι έτσι γίνεται δυνατόν να δοθούν στους ασθενείς περισσότερες δυνατότητες να επωφεληθούν αποτελεσματικών θεραπειών.
<P>
Πρέπει επίσης να κινητοποιηθεί η έρευνα και οι Υπουργοί Υγείας των διαφόρων κρατών υπέρ των παιδιατρικών φαρμάκων. Πράγματι, τα δύο τρίτα των φαρμάκων για παιδιά, έχουν σχεδιαστεί για ενήλικες. Ελλείψει δεδομένων, η έγκριση διάθεσης στην αγορά δεν προβλέπει τη χρησιμοποίηση για παιδιά. Έτσι, η χρησιμοποίηση στην παιδιατρική μοιάζει καμιά φορά με εμπειρικές προσωπικές συνταγές. Επίσης, είναι απαραίτητο να προωθηθεί η ανάπτυξη από τα φαρμακευτικά εργαστήρια προϊόντων σχεδιασμένων ειδικά για τα παιδιά και την παθολογία τους, ούτως ώστε οι δόσεις και οι φαρμακευτικές μορφές να είναι προσαρμοσμένες στον οργανισμό τους.
<P>
Η έκθεση του δόκτορος Liese μας επιτρέπει να φθάσουμε στη θέσπιση μικρότερων προθεσμιών, στην εναρμόνιση των διαδικασιών και κυρίως σε υψηλό επίπεδο προστασίας, ιδίως για τα παιδιά. Τα εργαστήρια, τα οποία είναι αποθαρρυμένα μέχρι σήμερα από την πολυπλοκότητα των κλινικών δοκιμών, θα βρουν ίσως στη βούληση που εκδηλώνουν τόσο τα κράτη, όσο και το Σώμα, το θάρρος να αναπτύξουν την αγορά του παιδιατρικού φαρμάκου, ακόμα και αν αυτή δεν έχει μέγεθος τέτοιο που να επιτρέπει την απόσβεση της επένδυσης !
<P>
Εξάλλου, η εύλογη βούληση προστασίας, στο επίπεδο της Ένωσης, των ασθενών που συμμετέχουν σε δοκιμές είναι αναπόσπαστη από το σεβασμό της αρχής της επικουρικότητας. Έτσι, η συναίνεση πρέπει να πλαισιώνεται κατά πολύ αυστηρό τρόπο. Κατά την άποψή μας, πρέπει να απαγορευθούν οι δοκιμές σε άτομα που δεν είναι σε θέση να δώσουν την εν επιγνώσει συναίνεσή τους. Από την άποψη αυτή, η βούληση του δόκτορος Liese να πλαισιώσει με αυστηρότερο τρόπο τη συναίνεση των μη ικανών ατόμων είναι ενδιαφέρουσα.
<P>
Εξάλλου, εκτιμούμε ότι η συναίνεση πρέπει να διέπεται από το εθνικό δίκαιο. Έτσι, παρότι πρέπει να καθοριστεί μια βάση υποχρεωτικών κανόνων, τα κράτη πρέπει να διατηρήσουν το δικαίωμα να υιοθετούν περισσότερο περιοριστική νομοθεσία, όπως έχει κάνει σχετικά η Γαλλία.
<P>
Αυτό δεν αποτελεί παρά ευφυή εφαρμογή της αρχής της επικουρικότητας.
<P>
Έκθεση Honeyball (A5 - 0356/2000)

<SPEAKER ID=59 NAME="Fatuzzo">
Κύριε Πρόεδρε, ο συνταξιούχος κ. Enrico Perniceni από το Locatello Imagna, στην επαρχία του Μπέργκαμο, που είναι η πόλη μου, γνωρίζοντας ότι συζητείται αυτή η οδηγία, μου είπε: "Κύριε Fatuzzo, είναι αλήθεια ότι είμαι πολύ ηλικιωμένος, αλλά θα ήθελα να μην έρθει ποτέ η ώρα μου. Αν όμως πρέπει πράγματι να έρθει η ώρα μου, θα ήθελα να είναι η ίδια σε όλη την Ευρωπαϊκή Ένωση! Σας ζητώ, επομένως, να ψηφίσετε υπέρ" - πράγμα που έκανα - "επειδή είναι σωστό να αποκτήσει η Ευρώπη και ευρωπαϊκή ώρα, αφού απέκτησε ευρωπαϊκό νόμισμα, Ευρωπαϊκό Κοινοβούλιο, ευρωπαϊκή σημαία. Πιστεύω πραγματικά πως είναι σωστό να υπάρχει επίσης και οριστικά η ίδια νόμιμη ώρα σε όλα τα κράτη της Ευρωπαϊκής Ένωσης" .

<SPEAKER ID=60 LANGUAGE="EN" NAME="Martin, David W">
. (EN) Συγχαίρω τη συνάδελφό μου, κ. Mary Honeyball για την πρώτη της έκθεση προς το Ευρωπαϊκό Κοινοβούλιο.
<P>
Η θερινή ώρα πρέπει να είναι υπόθεση των κρατών μελών αλλά είναι σωστό ότι η ΕΕ πρέπει να εναρμονίσει τις ημερομηνίες έναρξης και λήξης της. Εκφράζω την ικανοποίησή μου για τη συμφωνία η θερινή ώρα να συνεχίσει να αρχίζει την τελευταία Κυριακή του Μαρτίου και να λήγει την τελευταία Κυριακή του Οκτωβρίου.
<P>
Δεδομένων των αναγκών σχεδιασμού σε ορισμένους τομείς όπως οι μεταφορές, οι τηλεπικοινωνίες, ο τουρισμός, η πληροφορική και άλλες τεχνολογίες, εκφράζω την ικανοποίησή μου για την πρόταση να καταστούν οι εν λόγω συμφωνίες μόνιμο αντικείμενο επανεξέτασης από την Επιτροπή κάθε πέντε χρόνια.

<SPEAKER ID=61 NAME="Sacrιdeus">
. (SV) Η θερινή ώρα έχει γίνει στην πράξη ο κανόνας. Γι' αυτό δεν υπάρχει λόγος να αμφισβητούμε τον όρο "χρόνος εφαρμογής της θερινής ώρας" , καθώς πρόκειται για επτά από τους δώδεκα μήνες του έτους, δηλαδή για το μεγαλύτερο μέρος του χρόνου.

<SPEAKER ID=62 LANGUAGE="FR" NAME="Souchet">
. (FR) Πρέπει να παραταθεί η αλλαγή της θερινής ώρας που είχε θεσπιστεί την εποχή των πετρελαϊκών κρίσεων με στόχο την εξοικονόμηση ενέργειας και παρατάθηκε έως το 2001;
<P>
Ας διαπιστώσουμε, καταρχάς, ότι ο λόγος ύπαρξης αυτών των διατάξεων έχει χάσει μέγα μέρος από το ενδιαφέρον του και την αξία του : η εξοικονόμηση ενέργειας που υποτίθεται ότι επιτρέπει δεν είναι καθόλου δεδομένη και αγγίζει το συμβολισμό.
<P>
Αντιθέτως, εκτός από τα προβλήματα ατμοσφαιρικής ρύπανσης, ο απορρυθμιστικός χαρακτήρας αυτής της διπλής αλλαγής ώρας, που λαμβάνει χώρα το Μάρτιο και στη συνέχεια τον Οκτώβριο, για τα έμβια όντα, και ιδίως για τα παιδιά, έχει πλήρως αποδειχθεί και γίνεται έντονα αισθητός από τους πληθυσμούς μας, οι οποίοι στην πλειοψηφία τους ζητούν να επανεξεταστεί αυτή η διάταξη που αναστατώνει τους ρυθμούς της ζωής.
<P>
Η έκθεση την οποία ανέθεσε η Επιτροπή για να δικαιολογήσει την πρότασή της αρκείται να διαπιστώσει την ανεπάρκεια των διαθέσιμων ομοιογενών δεδομένων και τον αντιφατικό χαρακτήρα των υπαρχουσών μελετών : συνεπώς, δεν προσφέρει καμία πρόσφορη βάση που θα μπορούσε να δικαιολογήσει τη διατήρηση του καθεστώτος αλλαγής της ώρας.
<P>
Εντούτοις, η Επιτροπή προτείνει να καταστεί οριστική, χωρίς κανένα περιορισμό διάρκειας, η μετάβαση στη θερινή, και στη συνέχεια στη χειμερινή ώρα. Επιθυμεί να την επιβάλει χωρίς δυνατότητα παρέκκλισης στα κράτη μέλη, όπως και στα υποψήφια κράτη, χωρίς να λαμβάνει υπόψη τις γεωγραφικές ιδιαιτερότητές τους. Τίποτε, ούτε καν η ώρα δεν πρέπει να ξεφύγει από την ισοπεδωτική βούλησή της ! Η ώρα πρέπει να είναι η ίδια στη Βρέστη και στο Μπρεστ-Λιτόβσκ. Η έννοια των χρονικών ζωνών δεν μπορεί να αντιταχθεί στα ευεργετήματα της ομοιομορφίας ! Ζήτω η ενιαία ομοσπονδιακή ώρα !
<P>
Ωστόσο, η επιλογή της ώρας που ισχύει σε κάθε κράτος μέλος απορρέει πάντα από μια καθαρά εθνική απόφαση, δυνάμει της αρχής της επικουρικότητας. Οι εθνικές κυβερνήσεις δεν πρέπει να παραιτηθούν από την άσκηση αυτού του δικαιώματος : πρέπει να συνεχίσουν να προσπαθούν να δώσουν σάρκα και οστά στη βούληση των πληθυσμών που τις εξέλεξαν.
<P>
Η καλύτερη λύση θα ήταν ασφαλώς, αντιθέτως προς ό,τι προτείνει η Επιτροπή, να καταργηθούν οι διατάξεις για την αλλαγή της ώρας και να διατηρηθεί για ολόκληρο το χρόνο, τουλάχιστον όσον αφορά τη Γαλλία, η ώρα Γκρήνουιτς + 1 ώρα.
<P>
Σε αυτή την προοπτική, είμαι ευτυχής διότι το Σώμα ενέκρινε δύο τροπολογίες : η μία αντιτίθεται στην "απεριόριστη" διάρκεια που ήθελε να δώσει η Επιτροπή στο μηχανισμό αλλαγής της ώρας, ενώ η άλλη επιτρέπει στα κράτη μέλη, όπως και στα ευρωπαϊκά θεσμικά όργανα, να διατηρήσουν το δικαίωμα επανεξέτασης αυτών των διατάξεων.

<SPEAKER ID=63 LANGUAGE="DE" NAME="Schierhuber">
Κύριε Πρόεδρε, θα ήθελα να προβώ και εγώ σε αιτιολόγηση ψήφου για την έκθεση Honeyball.

<SPEAKER ID=64 NAME="Πρόεδρος">
Λυπάμαι κυρία συνάδελφε, δε βλέπω εδώ αίτημα για αιτιολόγηση ψήφου από εσάς. Όπως γνωρίζετε, αυτό πρέπει να υποβάλλεται προκαταβολικά και γραπτώς. Πρόκειται ασφαλώς για παράλειψη, αλλά εγώ δεν μπορώ, και πιστεύω να δείξετε κατανόηση, να κάνω εξαίρεση, αλλιώς θα αντιμετωπίσουμε σημαντικές δυσκολίες με τον Κανονισμό του Κοινοβουλίου.
<P>
Προχωρούμε τώρα στις αιτιολογήσεις ψήφου για την έκθεση Cerdeira Morterero. Περιέργως, το λόγο έχει ο συνάδελφος Fatuzzo, και ανυπομονώ να μάθω με ποιο συνταξιούχο έχει μιλήσει αυτήν τη φορά!
<P>
Έκθεση Cerdeira Morterero (A5-0355/2000)

<SPEAKER ID=65 NAME="Fatuzzo">
Θα σας εκπλήξω, κύριε Πρόεδρε, επειδή αυτή τη φορά, πριν φύγω, μίλησα με τον κ. Carlo Fatuzzo, τουρίστα, ο οποίος είπε στον ευρωβουλευτή Carlo Fatuzzo - επειδή μιλάμε καμιά φορά στον εαυτό μας στον καθρέφτη: "Αφού συζητάτε το θέμα της προστασίας των θυμάτων, θυμηθείτε ότι εγώ πήγα πέρυσι το καλοκαίρι στην Ισπανία ως τουρίστας και, μπροστά στον ναό της Σακράδα Φαμίλια, έβγαλα το πορτοφόλι μου για να κάνω μια προσφορά, να συμβάλω με τον οβολό μου στην αποπεράτωση των εργασιών αυτού του έργου, και το πορτοφόλι έκανε φτερά μαζί με όλα τα έγγραφα. Πήγα αμέσως στην ισπανική αστυνομία, η οποία έλαβε με οργή που δεν λέγεται την καταγγελία της κλοπής. Όταν όμως επέστρεψα στην Ιταλία, κύριε Fatuzzo" , μου είπε ο τουρίστας Carlo Fatuzzo, "για να ξαναβγάλω νέα ταυτότητα και νέο δίπλωμα οδήγησης, χρειάστηκε να επαναλάβω την ίδια καταγγελία στην ιταλική αστυνομία και χωροφυλακή. Για την ίδια κλοπή χρειάστηκε να επαναλάβω δύο φορές την ίδια καταγγελία. Είναι, επομένως, ευπρόσδεκτη αυτή η οδηγία που διευκολύνει τη διαδικασία!"

<SPEAKER ID=66 LANGUAGE="PT" NAME="Figueiredo">
Το καθεστώς των θυμάτων στην ποινική διαδικασία δεν λαμβάνει πάντα την οφειλόμενη προστασία. Το ζήτημα αυτό έχει εξεταστεί σε διάφορα κείμενα του Συμβουλίου της Ευρώπης, από τις αρχές της δεκαετίας του ' 80 αλλά, στο επίπεδο της Ευρωπαϊκής Ένωσης, μόνο το 1998 υπήρξε αντικείμενο συζήτησης στο Συμβούλιο.
<P>
Έκτοτε, υποβλήθηκε η πρόταση της Επιτροπής κατά την προετοιμασία του Ευρωπαϊκού Συμβουλίου του Τάμπερε, το 1999, που υποδείκνυε ένα συγκεκριμένο αριθμό μέτρων στους τομείς της πρόληψης της θυματοποίησης και της βοήθειας και συνδρομής προς τα θύματα, υποστηρίζοντας ιδίως την ανάγκη επεξεργασίας ελάχιστων κανόνων για την προστασία των θυμάτων και για την πρόσβαση αυτών στη δικαιοσύνη και το δικαίωμα τους για αποζημίωση, συμπεριλαμβανομένων των δικαστικών εξόδων. Υποβλήθηκε επίσης η πρόταση της πορτογαλικής Προεδρίας για την έκδοση απόφασης-πλαίσιο σχετικά με το καθεστώς του θύματος κατά την ποινική διαδικασία.
<P>
Αυτή η τελευταία πρόταση αποτελεί αντικείμενο της έκθεσης αυτής η οποία, στην ουσία της, αξίζει την έγκρισή μας, κυρίως όσον αφορά την απλούστευση της πρόσβασης στα δικαιώματα, στα δικαστήρια και στην νομική πληροφόρηση, καθώς και την προαγωγή και προστασία των δικαιωμάτων των θυμάτων σχετικά με την αποζημίωση για απώλειες ή βλάβες, μέσω δυναμικών μηχανισμών επανόρθωσης.

<SPEAKER ID=67 NAME="Malmstrφm, Paulsen και Olle Schmidt">
. (SV) Βλέπουμε πολύ θετικά την ενίσχυση της θέσης των θυμάτων εγκληματικών πράξεων και γι' αυτό καλωσορίζουμε την αρχή που περιλαμβάνει η πρόταση για απόφαση πλαίσιο που υπέβαλε η Πορτογαλία. Βλέπουμε κυρίως θετικά τον καθορισμό σε ευρωπαϊκό επίπεδο αρχών σχετικά με το πώς θα αντιμετωπίζονται τα θύματα εγκληματικών πράξεων· τα κράτη μέλη θα πρέπει ωστόσο να αναλάβουν τα ίδια την ευθύνη για τις λεπτομέρειες αυτής της αντιμετώπισης.
<P>
Θεωρούμε ότι ορισμένα ζητήματα θα πρέπει να ληφθούν λεπτομερέστερα υπόψη και θα θέλαμε να κάνουμε τις εξής παρατηρήσεις: η ελευθερία του συνέρχεσθαι είναι θεμελιώδους σημασίας σε ένα δημοκρατικό κράτος δικαίου, και γι' αυτό είμαστε κατά της απαίτησης να αναγνωρίζονται οι μη κερδοσκοπικές οργανώσεις από ένα κράτος προκειμένου να μπορούν να παρέχουν υποστήριξη στα θύματα εγκληματικών πράξεων.
<P>
Θεωρούμε εξάλλου ότι η διαφάνεια αποτελεί προϋπόθεση προκειμένου οι δημόσιες αρχές και τα δικαστήρια να εμπνέουν εμπιστοσύνη στους πολίτες και για το λόγο αυτό είμαστε γενικώς κατά οποιοδήποτε κανόνων οι οποίοι περιορίζουν τη δυνατότητα του Τύπου να αναφέρει τί συνέβη κατά τη διάρκεια μίας ανοικτής δίκης. Οι εξαιρέσεις (π.χ. το απόρρητο σε δίκες για σεξουαλικά εγκλήματα και για εγκλήματα που αφορούν παιδική πορνογραφία) από την πρακτική δικών με παρουσία του Τύπου θα πρέπει επομένως να είναι λίγες και σαφώς ορισμένες.
<P>
Πιστεύουμε, τέλος, ότι είναι καλό να υπάρχει η δυνατότητα για τη χρήση μέσων όπως η βιντεοδιάσκεψη, εφόσον υπάρχουν βάσιμοι λόγοι να θεωρήσει το δικαστήριο ότι ένας μάρτυρας ή ένας ενάγων δεν θα μιλήσει ελεύθερα και ειλικρινά από φόβο ή άλλη αιτία κατά την παρουσία του κατηγορουμένου.

<SPEAKER ID=68 LANGUAGE="EN" NAME="Martin, David W">
. (EN) Εκφράζω την ικανοποίησή μου για την έκθεση της συναδέλφου μου, κ. Carmen Cerdiera. Η έκθεση στοχεύει να εξασφαλίσει ότι τα θύματα βίαιων εγκλημάτων σε οποιοδήποτε κράτος μέλος της ΕΕ θα λάβουν την ίδια ελάχιστη ισότιμη μεταχείριση. Πρέπει να ληφθούν τα κατάλληλα μέτρα ώστε να εξασφαλιστούν τα ακόλουθα δικαιώματα στα θύματα βίαιων εγκλημάτων: το δικαίωμα να παρέχουν και να λαμβάνουν πληροφορίες, το δικαίωμα σε διευκολύνσεις επικοινωνίας, το δικαίωμα να συμμετέχουν στις διαδικασίες και πρόσβαση σε δωρεάν νομική βοήθεια, το δικαίωμα σε κατάλληλο επίπεδο προστασίας και διασφάλισης της προσωπικής ζωής, τη δυνατότητα να απαιτούν αποζημίωση σύμφωνα με τις ποινικές διαδικασίες και το δικαίωμα του διακανονισμού της διαφοράς μέσω διαμεσολάβησης.
<P>
Το θύμα πρέπει να χαίρει μεταχείρισης ως άτομο που βρίσκεται σε ιδιάζουσα κατάσταση αποπροσανατολισμού και αναστάτωσης - παράγοντες που πολύ πιθανώς θα είναι οξύτεροι όταν το έγκλημα τελείται σε κράτος μέλος διαφορετικό από το δικό του.

<SPEAKER ID=69 LANGUAGE="EN" NAME="Tannock">
 - (EN) Παρότι υποστηρίζουμε το περιεχόμενο της έκθεσης και εκφράζουμε τη συμπόνια μας για τα θύματα των βίαιων εγκλημάτων σε όλη την Ευρώπη, προσωπικά ως βρετανός Συντηρητικός διατηρώ επιφυλάξεις ως προς ορισμένες πτυχές της έκθεσης. Πιστεύω ότι έχουμε επαρκή προστασία για θύματα τέτοιων εγκλημάτων σύμφωνα με το άρθρο 6 της Ευρωπαϊκής Σύμβασης για την Προστασία των Ανθρωπίνων Δικαιωμάτων και των Θεμελιωδών Ελευθεριών και αυτή η έκθεση είναι ακόμη ένα παράδειγμα περιττής προτεινόμενης ευρωπαϊκής παρέμβασης σε έναν τομέα που ήδη καλύπτεται από συμφωνίες μεταξύ των κρατών μελών όπως επίσης και μεταξύ 25 άλλων μελών του Συμβουλίου της Ευρώπης που δεν είναι μέλη της ΕΕ. Το βρετανικό Κόμμα των Συντηρητικών δεν υποστηρίζει τα περιοριστικά μέτρα για την εναρμόνιση του ποινικού δικαίου στην ΕΕ, το οποίο πρέπει να παραμείνει υπό την αρμοδιότητα του κάθε κράτους μέλους.

<SPEAKER ID=70 LANGUAGE="EN" NAME="Titley">
. (EN) Κυρία Πρόεδρε, στηρίζω ολόψυχα την παρούσα έκθεση για την καλύτερη προστασία των θυμάτων βίαιων εγκλημάτων, η οποία καταδεικνύει για άλλη μια φορά τη δέσμευση της ΕΕ στην καταπολέμηση του εγκλήματος και την προστασία των πολιτών της.
<P>
Προσπαθούμε να εξασφαλίσουμε ότι τα δικαιώματα και τα συμφέροντα των θυμάτων βίαιων εγκλημάτων θα χαίρουν μεγαλύτερου σεβασμού σε όλα τα κράτη μέλη της ΕΕ, ακόμη και όταν το έγκλημα έχει διαπραχθεί σε διαφορετικό κράτος από το κράτος όπου διαμένει κατά κανόνα το θύμα. Ως εκ τούτου, πολλοί ταξιδιώτες και τουρίστες θα επωφεληθούν από αυτή την ευρωπαϊκή πρωτοβουλία. Το εν λόγω μέτρο θα συμβάλει ώστε τα θύματα βίαιων εγκλημάτων να είναι σε θέση να απαιτήσουν πλήρη, άμεση και αποτελεσματική αποζημίωση για οποιαδήποτε ζημιά έχουν υποστεί, όταν είναι εφικτή η καταβολή της από το άτομο που διέπραξε το έγκλημα.
<P>
Η καταπολέμηση της εγκληματικότητας είναι ζωτικής σημασίας για τους ψηφοφόρους μου στη βορειοδυτική Αγγλία. Η κυβέρνηση των Εργατικών καταφέρει πλήγμα κατά της εγκληματικότητας και της αταξίας. Με την κυβέρνηση των Εργατικών, η εγκληματικότητα έχει ήδη μειωθεί κατά 10% από το 1997. Οι διαρρήξεις στα σπίτια έχουν μειωθεί κατά 21% ενώ τα εγκλήματα κατά οχημάτων κατά 15% - το χαμηλότερο επίπεδο εδώ και μία δεκαετία. Η εξαετής μείωση των αστυνομικών δυνάμεων έχει σταματήσει και 9 000 νεοσύλλεκτοι αστυνομικοί θα ανεβάσουν τη δύναμη του σώματος στα υψηλότερα μέχρι σήμερα επίπεδα. Η ομιλία της Βασίλισσας καθορίζει σαφέστατα ότι το επόμενο βήμα μας είναι να μειώσουμε τα βίαια εγκλήματα και την αταξία μέσω της συνεργασίας μας. Οι Συντηρητικοί, από την άλλη πλευρά, δεν προσφέρουν τίποτα άλλο παρά αύξηση της εγκληματικότητας και μείωση των επενδύσεων. Οι επιδόσεις τους όσον αφορά τον νόμο και την τάξη μιλούν από μόνες τους κατά τη θητεία τους στην κυβέρνηση, η πιθανότητα να πέσει κανείς θύμα διάρρηξης είχε αυξηθεί από ένας στους 32 σε ένας στους 13·η πιθανότητα να πέσει θύμα βίαιου εγκλήματος είχε τριπλασιαστεί.
<P>
Κυρία Πρόεδρε, η κυβέρνηση του Εργατικού Κόμματος είναι αποφασισμένη να επιδείξει σκληρότητα απέναντι στο έγκλημα και σκληρότητα απέναντι στις αιτίες του εγκλήματος. Μέσω της θέσπισης καλύτερης προστασίας για τα θύματα βίαιων εγκλημάτων σε όλη την Ευρώπη, οι πολίτες μας θα αποκτήσουν μεγαλύτερη εμπιστοσύνη στα δικαστικά συστήματά μας και στην αστυνομία, όχι μόνο στη Βρετανία αλλά και σε ολόκληρη την Ευρωπαϊκή Ένωση.
<P>
(Η συνεδρίαση διακόπτεται στη 13.00 και συνεχίζεται στις 15.00)

<CHAPTER ID=6>
Ευρωπαϊκό Συμβούλιο/Γαλλική Προεδρία (συνέχεια)
<SPEAKER ID=71 NAME="Πρόεδρος">
Η ημερήσια διάταξη προβλέπει τη συνέχεια της κοινής συζήτησης για την
<P>
έκθεση του Ευρωπαϊκού Συμβουλίου και τη δήλωση της Επιτροπής για την σύνοδο του Ευρωπαϊκού Συμβουλίου που πραγματοποιήθηκε από τις 7 έως και τις 10 Δεκεμβρίου 2000 στη Νίκαια·
<P>
τη δήλωση του προεδρεύοντος του Συμβουλίου σχετικά με τη γαλλική Προεδρία.

<SPEAKER ID=72 LANGUAGE="EN" NAME="Bethell">
Κύριε Πρόεδρε, επί της διαδικασίας. Το θέμα έχει μεγάλη σχέση με το ζήτημα που συζητάμε, αφού αφορά την ελευθερία του Τύπου και την ανεξάρτητη ιδιοκτησία των ΜΜΕ στη Ρωσία. Πριν από λίγες ώρες, ο ιδιοκτήτης του μεγαλύτερου τμήματος της ανεξάρτητης τηλεόρασης της Ρωσίας, ο κ. Vladimir Gusinsky, συνελήφθη στην Ισπανία. Μαθαίνω ότι πρόκειται να απελαθεί στη Ρωσία. Θα ήθελα να διαμαρτυρηθώ για αυτή τη σοβαρότατη εξέλιξη και να ζητήσω να γίνει έρευνα. Ο κ. Gusinsky αυτή τη στιγμή βρίσκεται σε ένα αεροσκάφος που κατευθύνεται στη Μαδρίτη, όπου θα αντιμετωπίσει το ενδεχόμενο απέλασής του στη Ρωσία επειδή επέκρινε τη ρωσική κυβέρνηση μέσω των ΜΜΕ του.

<SPEAKER ID=73 NAME="Πρόεδρος">
Λόρδε Bethell, πιστεύω ότι συμφωνούμε μαζί σας. Θα εξετάσουμε την υπόθεση. Τη σημειώνουμε τώρα και βεβαίως συμφωνούμε μαζί σας ότι πρέπει να προστατευθεί η ελευθερία του Τύπου σε αυτή την περιοχή του κόσμου.

<SPEAKER ID=74 LANGUAGE="FR" NAME="Bayrou">
Κύριε Πρόεδρε, θα ήθελα απλώς να χαιρετίσω τον κ. Πρόεδρο της Επιτροπής που βρίσκεται εδώ και την προεδρία του Συμβουλίου που αποχωρεί και να υπογραμμίσω ότι πιθανόν ουδέποτε στο Κοινοβούλιο αυτό εκφράστηκε τέτοια ομοφωνία για τα αποτελέσματα μιας συνόδου κορυφής. Ακούσαμε το πρωί όλες τις ομάδες να μιλούν για αποτυχία. Αν προσπαθήσουμε να σκαλίσουμε τις αιτίες αυτής της αποτυχίας, νομίζω ότι ο κύριος λόγος είναι ότι στη Νίκαια είδαμε να καταστρέφεται λίγο περισσότερο το ευρωπαϊκό σχέδιο και να απομακρύνεται λίγο περισσότερο το ευρωπαϊκό όνειρο.
<P>
Ποια είναι η φύση αυτού του ονείρου; Δεν είναι το όνειρο μιας ζώνης εμπορίου. Δεν είναι καν το όνειρο μιας ζώνης συνδιαλλαγής. Το ευρωπαϊκό όνειρο είναι το όνειρο μιας ηπείρου που βασίζεται σε κοινές αξίες και οικοδομείται ως πολιτική δύναμη. Με άλλα λόγια, το όνειρο γειτόνων οι οποίοι, αναγνωρίζοντας ότι ανήκουν στην ίδια οικογένεια, αποφασίζουν να κατασκευάσουν μαζί ένα σκάφος για να διασχίζουν τις καταιγίδες. Αλλά αυτό επέβαλλε να αναγνωρισθεί ότι το κοινό σχέδιο υπερβαίνει τα εγωϊστικά συμφέροντα. Στη Νίκαια όμως, και αυτή είναι η επίκριση όλων μας, δεν ετέθη θέμα σχεδίου, αλλά αποκλειστικά και μόνον συμφερόντων. Λες και το πλοίο είχε ήδη κατασκευασθεί και είχαμε φθάσει στο στάδιο να μοιραστούμε τις καμπίνες του, τα αξιώματα και το φορτίο. Αυτό εξηγεί γιατί αρκετοί από εμάς βρήκαν τη Νίκαια απελπιστική.
<P>
Ήταν απελπιστικό να βλέπει κανείς να επικεντρώνονται οι συζητήσεις στο ποιος θα λάβει μια ψήφο περισσότερη ή μια ψήφο λιγότερη, ποιος θα κερδίσει, από τη Γερμανία ή τη Γαλλία, τις Κάτω Χώρες ή το Βέλγιο, την Πορτογαλία ή την Ισπανία. Το μόνο ζήτημα που δεν ετέθη ποτέ είναι αν θα κέρδιζε ή όχι η Ευρώπη. Απελπιστικά ήσαν και τα αποτελέσματα. Το να βλέπει κανείς ότι για να ληφθεί μια απόφαση χρειάζεται πλέον να συγκεντρωθούν τρεις διαφορετικές πλειοψηφίες - μια πλειοψηφία 75% των ψήφων, μια πλειοψηφία 50% των κρατών, μια πλειοψηφία 62% των πληθυσμών - είναι για τους πολίτες ανεξήγητος βυζαντινισμός. Απελπιστικά αποτελέσματα για μια Επιτροπή που δεν θεωρήθηκε ως ο θεματοφύλακας του γενικού συμφέροντος, αλλά ως ένα ακόμα διακυβερνητικό όργανο, το οποίο αποσπάστηκε από το συλλογικό κανόνα και παραμερίστηκε συμβολικά από τα "εξομολογητήρια" . Απελπιστικά αποτελέσματα για το Κοινοβούλιο: άρνηση να διευρυνθούν σοβαρά οι συζητήσεις κατά πλειοψηφία, αποκλεισμός του Κοινοβουλίου από τη συναπόφαση, καθώς και, ειρήσθω εν παρόδω, ο απαράδεκτος καθορισμός της σύνθεσης, χωρίς να ζητηθεί καν η γνώμη του Κοινοβουλίου για τη σύνθεση αυτή.
<P>
Τέλος, και κυρίως, απελπιστικά αποτελέσματα για τους πολίτες που βλέπουν να αποκλείονται μια για πάντα από τα παζάρια για μια Ευρώπη όπου είναι καταδικασμένοι να μην καταλάβουν ποτέ τίποτε. Το ευρωπαϊκό όνειρο πρέπει να τροποποιηθεί και το ευρωπαϊκό σχέδιο να επανοικοδομηθεί. Αυτό θα είναι το αντικείμενο του τρίτου σταδίου, του νέου σταδίου στο οποίο εισερχόμαστε.
<P>
(Χειροκροτήματα)

<SPEAKER ID=75 LANGUAGE="FR" NAME="Berθs">
Κύριε Πρόεδρε, κύριε Πρόεδρε του Συμβουλίου, κύριε Πρόεδρε της Επιτροπής, αγαπητοί συνάδελφοι, μια εικόνα εντυπωσιάζει μετά το πέρας της Νίκαιας. Κατά βάθος, υπάρχουν δύο Ευρώπες: η Ευρώπη που προχωρεί και η Ευρώπη που αναρωτιέται.
<P>
Η Ευρώπη που προχωρεί είναι η Ευρώπη που, υπό την αιγίδα της γαλλικής Προεδρίας και σε έξι μήνες, έκανε νομίζω αρκετή δουλειά για έξι σημαντικά θέματα. Ας το σημειώσουμε απλώς για την ιστορία: Κοινωνική Ατζέντα και ευρωπαϊκή ανώνυμη εταιρεία, αύξηση της ισχύος της ομάδας του ευρώ και φορολογικό πακέτο, διάσκεψη για τη δυνατότητα εμπλοκής και πρόοδος της Ευρώπης της άμυνας, ασφάλεια των τροφίμων και της ναυσιπλοΐας, κινητικότητα των νέων και αναγνώριση της ιδιαιτερότητας του αθλητισμού ή πρόγραμμα Media plus και τέλος, αυτή η σημαντική δήλωση για τις υπηρεσίες γενικού οικονομικού ενδιαφέροντος.
<P>
Ναι, η συγκεκριμένη Ευρώπη συνεχίζει να προχωρεί, αλλά εντούτοις, στη Νίκαια, τι ήταν αυτό που εντυπωσίασε τους συμπολίτες μας; Ότι η Ευρώπη που συλλογίζεται πάνω στο ερώτημα "πού πηγαίνει - τι θέλει;" , αυτή η Ευρώπη μοιάζει καμιά φορά με μεθυσμένο καράβι.
<P>
Υπάρχει, ασφαλώς, ένα καλό νέο. Ότι η Ευρώπη είναι πλέον έτοιμη, δεκατρία χρόνια μετά την πτώση του τείχους του Βερολίνου, να υποδεχθεί αυτές τις χώρες της κεντρικής και ανατολικής Ευρώπης που χτυπούν την πόρτα μας. Αλλά όπως είπαμε στο Σώμα, τα περιθώρια της ημερήσιας διάταξης είναι τόσο στενά, ώστε πρέπει να επιλυθούν τα προβλήματα που υπάρχουν στο τραπέζι. Δεν αφήνουν καμία δυνατότητα υπεκφυγής. Στο Μάαστριχτ είχαμε για να ονειρευόμαστε το ευρώ. Στο Αμστερνταμ, είχαμε το χώρο ελευθερίας, ασφάλειας και δικαιοσύνης, το κεφάλαιο της απασχόλησης. Εδώ στη Νίκαια, υπήρχε μόνον η σκληρή πραγματικότητα, η πραγματικότητα του καταμερισμού των εξουσιών και είδαμε ότι εκεί εμφανίζονται οι εθνικοί εγωισμοί. Δεν θα απομείνουν υπόλοιπα από τη Νίκαια, αλλά υπήρξε ευρωπαϊκό πνεύμα στη Νίκαια; Δεν είμαστε βέβαιοι. Γνωρίζουμε όλοι ότι υπάρχει συλλογική ευθύνη για αυτόν το θλιβερό απολογισμό, ευθύνη των μικρών και των μεγάλων, των ιδρυτικών κρατών και όσων ενώθηκαν μαζί μας αργότερα.
<P>
Η Νίκαια θα επιτρέψει τη διεύρυνση, αλλά δίχως σχέδιο, δίχως ψυχή, δίχως φιλοδοξία, δίχως όραμα. Μπορούμε να πούμε ό,τι θέλουμε σχετικά με την ψυχολογία των συμπολιτών μας, αλλά είμαστε υπεύθυνοι και μας περιμένουν με αυτό το αίτημα ενός σχεδίου, ενός ευρωπαϊκού ονείρου.
<P>
Μερικές παρατηρήσεις. Η πρώτη σχετικά με το Χάρτη. Καμιά φορά, έχει κανείς την εντύπωση ότι οι αρχηγοί κρατών και κυβερνήσεων στο Ευρωπαϊκό Συμβούλιο της Κολωνίας, έθεσαν σε κίνηση σχεδόν χωρίς να το καταλάβουν μια διαδικασία, τα αποτελέσματα της οποίας, εν τέλει, τους προξενούσαν φόβο. Πώς να δεχθεί κανείς ότι αυτός ο Χάρτης, ο οποίος είναι φορέας ονείρου, είναι φορέας ελπίδας και φιλοδοξιών, ανακηρύχθηκε εν τέλει εν κρυπτώ και ότι, σε τελική ανάλυση, το 2004 προτείνεται απλώς να εξεταστεί το καθεστώς του Χάρτη; Δεν αναφέρεται καν πια η προοπτική ενσωμάτωσής του και, σε τελική ανάλυση, το μόνο θεσμικό όργανο που βγαίνει ενισχυμένο από αυτή την εργασία είναι το Δικαστήριο που θα μπορέσει να εντάξει αυτόν το Χάρτη στην κοινοτική έννομη τάξη, πριν καν το αποφασίσουν οι αρχηγοί κρατών και κυβερνήσεων.
<P>
Επίσης, το θέμα που αφορά πρωτίστως το παρόν Κοινοβούλιο, το θέμα της ειδικής πλειοψηφίας. Πώς να μην εκφράσουμε την απογοήτευσή μας; Αυτή η ειδική πλειοψηφία είναι μικρότερη από ό,τι προβλεπόταν. Για τη φορολογία και τις κοινωνικές πτυχές, θέματα ουσιώδη, καμία πρόοδος. Είναι περισσότερο δυσκίνητη, διότι, αντί για ένα, πρέπει να πληροί τρία κριτήρια. Είναι πιο πολύπλοκη, διότι στη Συνθήκη που θα έχουμε σε λίγο, υπάρχουν ρήτρες προσφυγής με ένδικα μέσα που καθιστούν τα πράγματα ακόμα πιο δυσανάγνωστα για τους συμπολίτες μας.
<P>
Όσον αφορά αυτό το Σώμα, απέναντι στην ειδική πλειοψηφία, υπάρχει πάντα το θέμα της συναπόφασης. Για μας, είναι ουσιώδες. Καμιά φορά γελοιοποιείται με τον ισχυρισμό ότι δεν πρόκειται για δημοκρατία, διότι είναι χρονοβόρα, αλλά η δημοκρατία χρειάζεται και χρόνο, το χρόνο που είναι απαραίτητος για τις συζητήσεις. Ευχόμαστε ολόψυχα τη διοργάνωση αυτής της συζήτησης.
<P>
Συχνά, σε αυτή τη διάσκεψη, είχαμε την εντύπωση ότι, σε τελική ανάλυση, στη Νίκαια, το Ευρωπαϊκό Κοινοβούλιο χρησίμευε ως μεταβλητή προσαρμογής. Αλλά ας δεχθούμε, κύριε Bayrou, ότι η ευθύνη βαρύνει και εμάς. Δεν μπορέσαμε να πούμε τι επιθυμούμε για την οργάνωση του Σώματος.
<P>
Όσον αφορά τη μέθοδο: νομίζω ότι οι προοπτικές της Νίκαιας είναι πολύ ενδιαφέρουσες από αυτή την άποψη.
<P>
Στη Νίκαια, οι αρχηγοί κρατών και κυβερνήσεων αναγνώρισαν αυτό που είπαμε μετά το Αμστερνταμ, ότι η μέθοδος της Διακυβερνητικής Διάσκεψης δεν είναι πλέον σε θέση να βγάλει την Ευρώπη από τα αδιέξοδα με το κεφάλι ψηλά. Χαιρόμαστε για το ότι δημιουργήθηκε μια νέα μέθοδος και ελπίζουμε ότι, πίσω από αυτή την ελπίδα που εγγράφεται με τη δυνατότητα των ενισχυμένων συνεργασιών, η Ευρώπη θα συνεχίσει να προχωρεί, ότι θα μπορέσει να συντάξει ένα σύνταγμα για το αύριο που θα δίνει και πάλι στους πολίτες μας ελπίδα σε αυτό το καταπληκτικό σχέδιο της ευρωπαϊκής περιπέτειας.

<SPEAKER ID=76 LANGUAGE="EN" NAME="Duff">
Κύριε Πρόεδρε, παρά τα όσα λέει ο Πρόεδρος της Δημοκρατίας για τα προβλήματα που αντιμετωπίζουμε, δεδομένου του γελοίου θεάματος της Νίκαιας, πρέπει πραγματικά να αναρωτηθούμε εάν η Ένωση είναι ειλικρινά έτοιμη για τη διεύρυνση. Τα υποψήφια κράτη είναι απίθανο να χάρηκαν με το θέαμα της πάλης για εθνική κυριαρχία και ισχύ μεταξύ των πρωθυπουργών.
<P>
Είναι θλιβερό το ότι ο κοινός ευρωπαϊκός σκοπός μας ήταν παράγοντας δευτερεύουσας σημασίας. Για τις αποφάσεις που αφορούσαν την ψηφοφορία στο Συμβούλιο και τον αριθμό των μελών του Κοινοβουλίου πιο ταιριαστός χώρος θα ήταν το καζίνο στις Κάννες παρά η Ακρόπολις στη Νίκαια, όπου ο κ. Σιράκ έπαιζε τον επικεφαλής κρουπιέρη.
<P>
Είναι ιδιαίτερα θλιβερή η αποτυχία στο θέμα της αναφοράς στον Χάρτη - αποτυχία που θα επιφέρει νομική αβεβαιότητα και πολιτική απογοήτευση.
<P>
Εντούτοις, ο πιο μεγάλος φόβος μου είναι ότι η Βρετανία, η Γαλλία και η Γερμανία θα είναι πλέον σε θέση να υπονομεύσουν τη λεπτή ισορροπία που έχει επιτευχθεί μεταξύ των κρατών διαφόρων μεγεθών και μεταξύ των θεσμικών οργάνων στη διάρκεια πολλών δεκαετιών. Θα αντισταθούμε σθεναρά σε αυτό το ενδεχόμενο.

<SPEAKER ID=77 LANGUAGE="NL" NAME="Maes">
Κύριε Πρόεδρε, κύριε Επίτροπε, κύριε Πρόεδρε του Συμβουλίου, τα αποτελέσματα της Νίκαιας δεν επαρκούν κατά τη γνώμη μας για να προετοιμάσουν τη διεύρυνση της Ευρωπαϊκής Ένωσης. Στις δώδεκα υποψήφιες χώρες οι άνθρωποι μιλάνε κατά προτίμηση για την επανένωση της Ευρώπης. Αυτό λέει κάτι. Πολλοί ευρωπαίοι πολίτες μεγάλωσαν μετά το δεύτερο παγκόσμιο πόλεμο με την ελπίδα ότι σε κάποια στιγμή μια ενωμένη Ευρώπη θα μπορούσε να διαδραματίσει ένα κάποιο ρόλο στο παγκόσμιο στερέωμα προς όφελος της ειρήνης και της ευημερίας της ανθρωπότητας, προς όφελος των πολιτών και των λαών της. Μετά τη Νίκαια, αυτό το όνειρο μοιάζει να είναι ακόμη πιο μακρινό από ό,τι ελπίζαμε. Όντως, η Νίκαια αποτέλεσε καταρχάς μια προσπάθεια των κρατών μελών να πετύχουν κεκλεισμένων των θυρών μία ρύθμιση για τα υπόλοιπα του Αμστερνταμ, φροντίζοντας πάνω απ' όλα να εξασφαλίσουν τα δικά τους συμφέροντα. Οπωσδήποτε δεν αποτέλεσε μια προσπάθεια εξοπλισμού της Ευρωπαϊκής Ένωσης με αυτά που χρειάζεται για να αντιμετωπίσει τη διεύρυνση. Αυτό το είπαν πολλοί συνάδελφοι σήμερα το πρωί και εγώ συμφωνώ απόλυτα μαζί τους.
<P>
Ως εκπρόσωπος των κομμάτων που έχουν ενωθεί στους κόλπους της Ευρωπαϊκής Ελεύθερης Συμμαχίας, θα ήθελα να προειδοποιήσω την Επιτροπή, αλλά κυρίως το Συμβούλιο, για την περίπτωση που η Ευρωπαϊκή Ένωση δεν θα επιθυμεί να είναι τίποτα περισσότερο από ένα διακυβερνητικό συγκρότημα. Τα κράτη που προετοιμάζονται για να προσχωρήσουν θα υιοθετήσουν το εγωιστικό παράδειγμα των σημερινών κρατών μελών. Οι περιφέρειες και οι λαοί χωρίς κράτος θα λάβουν επίσης τα μέτρα τους και θα αρχίσουν να υπολογίζουν τι περισσότερο μπορούν να κερδίσουν στη Σκοτία, την Καταλονία, τη Φλάνδρα σε περίπτωση που αντί να παίξουν το ομοσπονδιακό παιχνίδι επιλέξουν να καταστούν ανεξάρτητο κράτος μέλος, εξασφαλίζοντας έναν Επίτροπο, εξασφαλίζοντας την παρουσία τους στο Συμβούλιο και ένα υψηλότερο αριθμό εδρών από αυτόν που μπορούν να ελπίζουν ότι θα έχουν σήμερα στο Ευρωπαϊκό Κοινοβούλιο. Μήπως πρέπει να εγκαταλείψουμε το όνειρο της ενωμένης Ευρώπης; Δεν νομίζω. Είμαστε υποχρεωμένοι να εναποθέσουμε τις ελπίδες μας στη μετά τη Νίκαια περίοδο. Ελπίζουμε ότι η περίοδος αυτή θα αποτελέσει πραγματικά μια διεργασία στα πλαίσια της οποίας θα πρέπει να καθοριστεί η ισορροπία μεταξύ των θεσμικών οργάνων της Ευρωπαϊκής Ένωσης και των κρατών μελών και των περιφερειών αυτών, τηρουμένης της αρχής της επικουρικότητας.

<SPEAKER ID=78 NAME="Sjφstedt">
Κύριε Πρόεδρε, υπάρχει ένα κομμάτι στο βιβλίο του George Orwell "Η Φάρμα των Ζώων" το οποίο θα μπορούσε κανείς να πει ότι περιγράφει όσα συνέβησαν στη Νίκαια. Λέει εκεί ο Orwell ότι "όλοι είναι ίσοι, ωστόσο ορισμένοι είναι πιο ίσοι από τους άλλους" . Αν το μεταφέρουμε αυτό στα όσα συνέβησαν στη Νίκαια θα μπορούσαμε να πούμε ότι "όλα τα κράτη μέλη είναι ίσα, ωστόσο τα μεγάλα κράτη είναι αυτά που αποφασίζουν" .
<P>
Στη Νίκαια τα μεγάλα κράτη όχι μόνο καθόρισαν την ημερήσια διάταξη, αλλά εξασφάλισαν επίσης και αλλαγές στη Συνθήκη οι οποίες τους εγγυώνται ότι θα έχουν το ίδιο βάρος σε μία διευρυμένη ΕΕ. Η διεύρυνση αποτελεί με τη συνθήκη της Νίκαιας λόγο προκειμένου να καταστεί πιο συγκεντρωτική η Ένωση και να πληρώσουν οι μικρές χώρες το τίμημα της διεύρυνσης. Φαίνεται ότι οι σουηδοί διαπραγματευτές προτίμησαν να ικανοποιήσουν τους μεγάλους αντί να αγωνιστούν για την επιρροή της Σουηδίας. Έτσι η χώρα μου έλαβε λιγότερες ψήφους απ' ό,τι άλλα, ανάλογου μεγέθους κράτη μέλη.
<P>
Δύσκολα μπορεί να καταλάβει κανείς τί αποφασίστηκε στη Νίκαια το οποίο πραγματικά να διευκολύνει τη διεύρυνση της ΕΕ. Η διαδικασία λήψης αποφάσεων στο Συμβούλιο περιπλέκεται τώρα, ενώ συγχρόνως καθίσταται δυσκολότερη η λήψη αποφάσεων. Η Νίκαια οδηγεί σε μία περισσότερο υπερκρατική και συγκεντρωτική Ένωση, ακριβώς αυτό δηλαδή που δεν χρειαζόταν η ΕΕ. Το πραγματικό πρόβλημα της Ένωσης είναι η έλλειψη δημοκρατίας και λαϊκής υποστήριξης, αν και αυτά τα ζητήματα ούτε καν συζητήθηκαν στη Σύνοδο της Νίκαιας. Θα ήθελα επίσης να πληροφορήσω το Σώμα ότι δημοσιεύτηκε σήμερα μία δημοσκόπηση στη Σουηδία, σύμφωνα με την οποία μόλις το 38% του πληθυσμού θέλει να παραμείνει η χώρα στην Ευρωπαϊκή Ένωση.

<SPEAKER ID=79 LANGUAGE="FR" NAME="Dupuis">
Κύριε Πρόεδρε, κύριε Πρόεδρε του Συμβουλίου, κύριε Πρόεδρε της Επιτροπής, αγαπητοί συνάδελφοι, πρέπει να αποτίσουμε φόρο τιμής στη γαλλική Προεδρία, πρέπει να αποτίσουμε φόρο τιμής στον Πρόεδρο Σιράκ, που σήκωσε τα μανίκια, που αγωνίστηκε και νίκησε όσον αφορά το όραμά του για την Ευρώπη, διότι εκείνος έχει όραμα. Συγχαρητήρια και στον πρόεδρο Αθνάρ, που πέτυχε μπίνγκο κατά τη διάρκεια αυτού του Συμβουλίου της Νίκαιας. Συγχαρητήρια στους Βρετανούς που δεν χρειάζεται πλέον να χτυπούν το χέρι στο τραπέζι, αλλά μπορούν ν' ακολουθούν τον προπορευόμενο, όπως μας δίδαξε ο μεγάλος Ολλανδός πρωταθλητής της ποδηλασίας Zoetemelk: έχουν ανεχτεί κι εκείνοι πολλά.
<P>
Αλλά αυτοί που δεν έχουν όραμα είναι το Κοινοβούλιό μας και η Επιτροπή σας, κύριε Πρόντι. Το Κοινοβούλιό μας και η Επιτροπή μας δεν καταλαβαίνουν ότι η δολοφονία της Επιτροπής έχει προγραμματιστεί: η δολοφονία της Επιτροπής θα πραγματοποιηθεί σε λίγα χρόνια. Ο ορισμός αυτής της Επιτροπής με έναν επίτροπο ανά κράτος μέλος, είναι η κύρωση της μεταβίβασης όλων των σημαντικών θεμάτων από την Επιτροπή στο Συμβούλιο, είναι ο θάνατος της Επιτροπής και το Κοινοβούλιό μας, όπως έχω ήδη πει, προτίμησε να γλύψει τα κόκαλα που του έριξαν κατά το Συμβούλιο της Κολωνίας, αντί να εγκύψει σε αυτό το θεμελιώδες πρόβλημα: χωρίς υπερεθνική Επιτροπή, η Ευρώπη που επιθυμούμε δεν θα πραγματοποιηθεί, θα δημιουργηθεί η Ευρώπη των εθνών, δεν θα υπάρξει ομοσπονδιακή Ευρώπη.
<P>
Έχουμε φθάσει στο παρά πέντε. Αν θέλουμε να επιστρέψουμε σε μια ομοσπονδιακή αντίληψη, μία λύση υπάρχει, κύριε Πρόντι, η εκλογή με καθολική ψηφοφορία του Προέδρου της Επιτροπής, η ισχυρή νομιμοποίηση της Επιτροπής και αν δεν υπάρξει πραγματική συμμαχία μεταξύ της Επιτροπής και του Κοινοβουλίου και των κρατών εκείνων που, όπως το Βέλγιο και ο κ. Verhofstadt, αγωνίστηκαν κατά τη διάρκεια αυτού του Συμβουλίου, αν δεν υπάρξει συμμαχία με συγκεκριμένους στόχους όπως αυτός, δεν θα υπάρξει πλέον ομοσπονδιακή Ευρώπη, θα υπάρξει Ευρώπη των εθνών την οποία ουδέποτε θελήσαμε.

<SPEAKER ID=80 LANGUAGE="DA" NAME="Krarup">
Κύριε Πρόεδρε, το σχετικά ομόφωνο μήνυμα από την προεδρία του Συμβουλίου, την Επιτροπή και τους ηγέτες κυβερνήσεων λέει ότι η συνθήκη της Νίκαιας εξασφαλίζει το πλαίσιο εντός του οποίου θα επιτευχθεί η ένωση της Ευρώπης. Ορισμένοι είναι πιο ευχαριστημένοι από άλλους, όμως το βασικό μήνυμα είναι σαφές: η Ευρώπη μπορεί τώρα να ενωθεί σε μια διευρυμένη και δημοκρατική ΕΕ, η οποία επιπροσθέτως θα βρίσκεται πιο κοντά στους πολίτες χάρη στη συνθήκη της Νίκαιας. Αυτά τα μηνύματα βρίθουν τόσο πολύ τεράστιων και φριχτών διαστρεβλώσεων της πραγματικότητας, που πρέπει να καταφύγουμε στους πιο φημισμένους προπαγανδιστές όλης της ιστορίας για να βρούμε αντίστοιχα παραδείγματα. Διότι η πραγματικότητα είναι ότι τα όσα αποφασίστηκαν στη Νίκαια είναι η ενισχυμένη συνεργασία, η κυριαρχία των μεγάλων δυνάμεων, ο χάρτης των δικαιωμάτων, η παρακολούθηση της δημοκρατίας και η δημιουργία στρατού. Τα όσα αποφασίστηκαν δεν έχουν απαραιτήτως να κάνουν με τη διεύρυνση και τα όσα απαραιτήτως είχαν να κάνουν με τη διεύρυνση δεν αποφασίστηκαν.
<P>
Η συνθήκη της Νίκαιας περιέχει αρκετά άκρως σοβαρά βήματα προς την κατεύθυνση μιας ΕΕ που θα κυβερνάται από ελίτ, και αντίστοιχα βήματα που μας απομακρύνουν από μια Ευρώπη της δημοκρατίας και των λαών. Η κεντρική εξουσία και η κυριαρχία των μεγάλων δυνάμεων αυξάνεται σε ανυπολόγιστο βαθμό, λες και δεν ήταν ήδη υπερβολικά δυναστευτική. Είναι αυτό ένωση και εκδημοκρατισμός της Ευρώπης; Όχι, είναι η δημιουργία της εξουσίας των ελίτ, ενώ η πραγματικότητα στέλνει ένα μόνο δυσάρεστο μήνυμα προς την Ανατολική Ευρώπη: καταπίεση. Αποφασίζουμε εμείς για τα υποψήφια κράτη. Η ΕΕ δεν διαπραγματεύεται μαζί τους. Δεν συμμετάσχουν αυτά τα κράτη στις αποφάσεις της συνθήκης της Νίκαιας, είναι η ΕΕ που υπαγορεύει όλους τους όρους συμμετοχής και όλα - επαναλαμβάνω - όλα τα ζωτικά προβλήματα που συνδέονται με το σχέδιο διεύρυνσης, η ολοκλήρωση των ασύμβατων κοινωνικών και οικονομικών συστημάτων, δεν αναγνωρίζονται ως προβλήματα. Η ΕΕ και η πολιτική της ΕΕ δεν είναι η λύση αλλά το πρόβλημα.

<SPEAKER ID=81 LANGUAGE="DE" NAME="Brok">
Κύριε Πρόεδρε, αγαπητοί συνάδελφοι, σήμερα μπορώ να είμαι πολύ σύντομος. Πριν από ένα σχεδόν χρόνο μας αποστείλατε μαζί με το συνάδελφο Τσάτσο στις προπαρασκευαστικές εργασίες γι' αυτήν τη Διακυβερνητική Διάσκεψη. Σήμερα μπορώ να σας ανακοινώσω ότι η αποστολή μας απέτυχε. Το καθήκον που είχαμε αναλάβει ήταν να συνεισφέρουμε στο να γίνει η Ευρώπη πιο δημοκρατική και πιο ικανή για δράση, ώστε να προετοιμαστεί γι' αυτή την διεύρυνση, την οποία τόσο επιθυμούμε. Δεν έγινε πιο ικανή για δράση, τουναντίον. Ο μηχανισμός λήψεως αποφάσεων στο Συμβούλιο Υπουργών περιεπλάκη πολύ, ο πήχης τοποθετήθηκε πολύ ψηλά. Στο μέλλον θα είναι πολύ πιο εύκολο να εξασφαλισθεί ανασταλτική μειοψηφία στο Συμβούλιο.
<P>
Στους αποφασιστικούς τομείς, στους οποίους χρειαζόμαστε απόφαση πλειοψηφίας ώστε να διατηρηθεί η δυνατότητα λήψεως αποφάσεων της Ευρωπαϊκής Ένωσης και με 27 κράτη, αποτύχαμε σχεδόν ολοκληρωτικά. Σε ορισμένους τομείς μάλιστα σημειώθηκε οπισθοδρόμηση. Οφείλουμε να παραδεχθούμε ότι στον τομέα της δημοκρατίας δεν τηρήσαμε την αρχή της συνθήκης του Αμστερνταμ. Εκεί όπου προβλέπεται πλειοψηφική λήψη αποφάσεων για τη νομοθεσία, προβλέπεται και συναπόφαση. Το Ευρωπαϊκό Κοινοβούλιο έχει αποκλειστεί από τη διαμόρφωση νομοθεσίας σε τέσσερις ουσιώδεις τομείς, μεταξύ των οποίων η διαρθρωτική πολιτική, το άρθρο 133 και ακόμη δύο περιπτώσεις. Αυτό σημαίνει ότι μεγάλωσε και πάλι το δημοκρατικό έλλειμμα. Εξ άλλου, ορίσθηκε ο αριθμός των εδρών του Ευρωπαϊκού Κοινοβουλίου ενάντια στη βούλησή μας και χωρίς διαβουλεύσεις με το Κοινοβούλιο· και αυτή η κατάσταση μου φαίνεται ανυπόφορη.
<P>
Το εγωκεντρικό συμφέρον επικράτησε. Νικητές ήταν εκείνοι, οι οποίοι επέβαλαν τα εθνικά τους συμφέροντα. Και ο καθένας τους πανηγυρίζει στην πατρίδα του. Κανείς δεν διεκδικεί εύσημα για κάτι που έκανε για την Ευρώπη, αντιθέτως ο καθένας λέει, έθεσα φραγμούς εκεί, γιατί το εθνικό μου συμφέρον πρέπει χάρη στο δικαίωμα της αρνησικυρίας να μείνει απαραβίαστο.
<P>
Η μέθοδος αυτή έχει φτάσει στα όριά της, η μέθοδος αυτή της Ευρώπης των Κυβερνήσεων δεν έχει καμία πιθανότητα επιβίωσης. Πρέπει να φτάσουμε σε μία διαφανή, δημοκρατική Ευρώπη των πολιτών, ώστε να έχουμε μία ελπίδα εξέλιξης. Γι' αυτό μέθοδός μας πρέπει να είναι, να διαμορφώσουμε στο μέλλον μία Διακυβερνητική Διάσκεψη μέσω μίας Συνέλευσης, στην οποία αποφασιστικό λόγο να έχουν οι βουλευτές και όχι οι κυβερνήσεις, για να προχωρήσει αυτή η ήπειρος. Επιπλέον, στον τομέα της νομοθετικής παραγωγής θα πρέπει στο μέλλον και το Συμβούλιο των Υπουργών να είναι μία ανοικτή κοινοβουλευτική οργάνωση, ώστε να διεισδύσουν και εκεί η διαφάνεια και ο δημοκρατικός έλεγχος, γιατί τα πράγματα δεν μπορούν να συνεχίσουν έτσι.
<P>
Από όλα αυτά εγώ μόνο σε ένα συμπέρασμα μπορώ να καταλήξω, πως όταν κληθώ να ψηφίσω για τη συνθήκη της Νίκαιας, θα την καταψηφίσω.
<P>
(Χειροκροτήματα)

<SPEAKER ID=82 NAME="Napolitano">
. (ΙΤ) Κύριε Πρόεδρε, θα πρέπει κατά τις επόμενες εβδομάδες να κάνουμε μια εμπεριστατωμένη και βαθιά ανάλυση των συμπερασμάτων της Διακυβερνητικής Διάσκεψης και των ζητημάτων ουσίας που προέκυψαν από αυτή. Δεν επανέρχομαι τώρα στους συλλογισμούς που ανέπτυξαν διάφοροι ομιλητές για το θέμα της μεθόδου, ούτε σε άλλα θέματα όπως εκείνα που πραγματεύθηκε πριν από λίγο ο συνάδελφος Brok.
<P>
Ζητήματα ουσίας: το πρώτο είναι ότι τα συμπεράσματα της Νίκαιας δεν εγγυώνται στο θεσμικό επίπεδο, όπως θα ήταν απαραίτητο, τη συνέχεια και την εξέλιξη της διαδικασίας ολοκλήρωσης στην ευρύτερη Ένωση που είναι έτοιμη να γεννηθεί. Μπορούμε λοιπόν και να μην τα ονομάσουμε υπολείμματα ή rιliquat ή leftover, αλλά τα προβλήματα που δεν έλαβαν επαρκή λύση στη Νίκαια αναπόφευκτα θα μας υποβληθούν εκ νέου: σκέπτομαι τη μετάβαση σε ουσιώδη από ποιοτική άποψη πεδία, στην ψηφοφορία με πλειοψηφία και στους ίδιους τους μηχανισμούς διαμόρφωσης των αποφάσεων με πλειοψηφία. Η πείρα θα μας πει ότι σ' αυτά τα προβλήματα, είτε μας αρέσει είτε όχι, θα χρειαστεί να επανέλθουμε.
<P>
Το δεύτερο ζήτημα ουσίας είναι περισσότερο πολιτικό παρά θεσμικό. Η ατμόσφαιρα του Συμβουλίου της Νίκαιας, το πνεύμα απομόνωσης για το οποίο μίλησε ο Πρόεδρος Πρόντι, η στενότητα απόψεων που χαρακτήρισε τις θέσεις διάφορων κυβερνήσεων - θέσεις στενής υπεράσπισης εθνικών συμφερόντων ή προσανατολισμών - μας λένε δυστυχώς ποιο είναι το ζήτημα: ένα σοβαρό σκοτείνιασμα της αίσθησης του κοινού ευρωπαϊκού συμφέροντος, του κοινού ευρωπαϊκού ορίζοντα.
<P>
Ε λοιπόν, οι σωστές απαντήσεις και στα δύο ζητήματα ουσίας, θεσμικά και πολιτικά, που αποτελούν την πιο αρνητική κληρονομιά του Συμβουλίου της Νίκαιας, πρέπει να αναζητηθούν από την οπτική της συζήτησης, της διαδικασίας επαλήθευσης και επεξεργασίας που πρέπει να αναπτυχθεί υπό τον τίτλο "μέλλον της Ένωσης" . Ας σκεφθούμε σοβαρά αυτό που συνέβη. Με την εξεύρεση μιας συμφωνίας in extremis σε σχέση με τη Συνθήκη αποφεύχθηκε μια ανοιχτή κρίση που θα είχε θέσει υπό αμφισβήτηση τη διεύρυνση, αλλά μπορεί να μιλήσει κανείς για μια λανθάνουσα κρίση, την οποία θα πρέπει τώρα να αντιμετωπίσουμε.
<P>
Για την οικοδόμηση της ενωμένης Ευρώπης χρειάζεται προνοητικότητα και συνοχή. Δεν ζητούμε βιασύνη, θα ήθελα να πω στον Πρόεδρο Σιράκ· ζητούμε να μην γίνεται ένα βήμα μπροστά και ένα πίσω, να προωθούμε την επεξεργασία και τη διακήρυξη του Χάρτη και μετά να μην τολμάμε ούτε καν να τον κατονομάσουμε στη Συνθήκη, να εφευρίσκουμε ευτυχώς τη νέα μέθοδο της Συνέλευσης και μετά να μην τολμάμε να την υποδείξουμε ως πιθανή διαδικασία για μετά τη Νίκαια. Ζητούμε να αναφέρεται με το όνομά της η προοπτική της συνταγματοποίησης· ζητούμε να απαντηθούν με ένα σαφές και συνεκτικό όραμα για το μέλλον της Ευρώπης οι αυταπάτες και οι φόβοι που υποβόσκουν ανάμεσα στους πολίτες για αυτό που είναι ή αυτό που μπορεί να γίνει η Ευρώπη.
<P>
Αυτό είναι το καθήκον μας, κύριε Πρόντι, Επίτροπε κύριε Barnier. Είμαστε βέβαιοι ότι το Κοινοβούλιο και η Επιτροπή θα προχωρήσουν μαζί προς αυτή την κατεύθυνση, όπως έκαναν και σ' αυτό το δύσκολο έτος 2000.

<SPEAKER ID=83 NAME="Malmstrφm">
Κύριε Πρόεδρε, το σημαντικότερο αποτέλεσμα της Νίκαιας ήταν ότι, παρά τα όσα συνέβησαν, τελικά υπήρξε μία συνθήκη, έτσι ώστε μπορεί τώρα να δοθεί θέση στις υποψήφιες χώρες εντός της Ένωσης. Πέρα από αυτό, η Σύνοδος δεν ήταν ούτε ιδιαίτερα ιστορική ούτε επιτυχής.
<P>
Εκ μέρους της ομάδας των Φιλελευθέρων θα ήθελα να αναφερθώ σε πέντε ζητήματα καθώς διαθέτω μόνο ένα λεπτό:
<P>
1. Είναι απαράδεκτο να χρησιμοποιούν εκβιαστικές μεθόδους τα μεγάλα κράτη μέλη κατά των μικρών. Κάτι τέτοιο είναι αντίθετο στην ίδια την ιδέα της ΕΕ.
<P>
2. Είναι τραγικό το γεγονός ότι δεν σημειώθηκε περαιτέρω πρόοδος στο ζήτημα της ειδικής πλειοψηφίας. Τώρα η ΕΕ καθίσταται βραδυκίνητη, χωρίς δυνατότητα δράσης, ενώ η διαδικασία λήψης αποφάσεων περιπλέκεται περαιτέρω.
<P>
3. Η Διακυβερνητική Διάσκεψη ως μία κλειστή και αποκλειστική μέθοδος είναι ξεπερασμένη και αντιδημοκρατική. Στο μέλλον θα πρέπει να εμπλέκονται οι πολίτες.
<P>
4. Οι επόμενες συζητήσεις για το Σύνταγμα της Ένωσης θα πρέπει να οδηγήσουν σε απλοποίηση, σωστή κατανομή των αρμοδιοτήτων και περισσότερη δημοκρατία. Η ΕΕ θα πρέπει να αποκτήσει ένα κοινό Σύνταγμα.
<P>
5. Μία νέα Διακυβερνητική Διάσκεψη δεν θα πρέπει να χρησιμεύσει ως άλλοθι για την αναβολή της διεύρυνσης. Οι νέοι συνάδελφοί μας θα πρέπει να μπορέσουν να συμμετάσχουν ως νέα μέλη στις σχετικές συζητήσεις επί ίσοις όροις.

<SPEAKER ID=84 NAME="Frassoni">
ΙΤ) Κύριε Πρόεδρε, ο Πρόεδρος Σιράκ υποτίμησε τη σημασία των αρνητικών αντιδράσεων πολλών βουλευτών στο αποτέλεσμα της Νίκαιας, χαρακτηρίζοντάς τις μη ρεαλιστικές, μη πραγματιστικές.
<P>
Στην πραγματικότητα, ο μη ρεαλιστής είναι ο Πρόεδρος, αν σκεφθούμε ότι με μια τέτοια Συνθήκη θα είναι δυνατό να διευρυνθεί η Ένωση. Δεν πιστεύω ότι είναι πιο ρεαλιστικό να αγωνιζόμαστε για να επιβεβαιώσουμε το ιδιαίτερο εθνικό μας κύρος από ό,τι για την αποτελεσματικότητα της λειτουργίας της Ένωσης και δεν πιστεύω ότι οι ευρωπαίοι πολίτες κινητοποιήθηκαν μαζικά για να ακολουθήσουν τη ναυμαχία των κυβερνώντων τους στη Νίκαια.
<P>
Πιστεύω ότι το πιο σοβαρό λάθος της γαλλικής Προεδρίας ήταν ότι θέλησε να προσανατολίσει τη συζήτηση προς μια πάλη εξουσιών μεταξύ των κρατών - μια πάλη ευτελή, χωρίς αιδώ, για ένα ποντάκι παραπάνω ή παρακάτω - και όχι προς μια συζήτηση ουσίας για τις πολιτικές της Ένωσης. Από τρόμο μήπως διακυβευθεί εκ νέου η ισοτιμία με τη Γερμανία, η Προεδρία δέχθηκε δουλοπρεπώς να μειωθούν σε λιγότερο από το μισό οι 40 περίπου προτάσεις της για επέκταση της ψηφοφορίας με πλειοψηφία. Αλλά και τα φιλικά προς την Ευρώπη κράτη αγωνίστηκαν επίσης ελάχιστα και στο τέλος παγιδεύτηκαν σε έναν απατηλό συμβιβασμό.
<P>
Όσο για το Ευρωπαϊκό Κοινοβούλιο, μόνο η Επιτροπή υποστήριξε τη νομιμότητά του και ευχαριστώ γι' αυτό τον Πρόεδρο Πρόντι και τον Επίτροπο Barnier: έμειναν όμως μόνοι και αυτό φαίνεται από τον τελικό συμβιβασμό.
<P>
Ελπίζουμε πραγματικά ότι αυτή θα είναι η τελευταία Διακυβερνητική Διάσκεψη, μεταξύ άλλων επειδή η πορεία της Συνόδου κατέδειξε τη διάσπαση της κοινοτικής αλληλεγγύης. Οι πραγματικοί νικητές αυτής της διάσκεψης είναι ο Μπλερ και Αθνάρ, οι "κύριοι όχι" της Ευρώπης. Αυτή που νίκησε είναι η δική τους Ευρώπη, η Ευρώπη της αγοράς και του δικαιώματος αρνησικυρίας, και όχι η δική μας, η Ευρώπη της δημοκρατίας και του αειφόρου μέλλοντος.
<P>
Υπάρχει μόνο μια μικρή ελπίδα, μα και αυτή πολεμήθηκε μέχρι τέλους από τη γαλλική Προεδρία, και αυτή είναι η λεγόμενη διαδικασία της επομένης της Νίκαιας, αν και παραμένουν ασάφειες που πρέπει να αποσαφηνισθούν επειγόντως. Καταρχάς το 2004 είναι πολύ μακρινό: χρειάζεται να δράσουμε νωρίτερα. Εμείς θέλουμε να προσδιορισθεί μέχρι τον Ιούνιο, και να τεθεί σε εφαρμογή μέχρι το τέλος του έτους, μια δημοκρατική διαδικασία που να έχει ως στόχο ένα Σύνταγμα για την Ευρώπη: ο Χάρτης έγινε μέσα σε οκτώ μήνες, ένα Σύνταγμα μπορεί να γίνει μέσα σε λιγότερο από τέσσερα χρόνια. Αυτή είναι η επόμενη μάχη μας. Ελπίζω πως αυτή τη φορά θα μπορέσουμε να τη δώσουμε μαζί με τις κυβερνήσεις και όχι, για άλλη μια φορά, εναντίον τους.

<SPEAKER ID=85 NAME="Cossutta">
Κύριε Πρόεδρε, λέγαμε ότι μια αποτυχία είναι καλύτερη από μια απογοητευτική κατάληξη. Στην πραγματικότητα δεν θέλαμε βέβαια να αποτύχουμε, αλλά δεν ξέραμε και πώς να φθάσουμε σε μια κατάληξη.
<P>
Προκύπτουν αντιφάσεις και αναβολές: πρώτον, ο Χάρτης των Δικαιωμάτων εγκρίθηκε μεν, αλλά δεν εντάσσεται στις Συνθήκες και γι' αυτό δεν θα έχει αμέσως ισχύ νόμου. Παραμένει πιο έγκυρη από ποτέ η ανάγκη ενός Ευρωπαϊκού Συντάγματος.
<P>
Δεύτερον, έγινε δεκτή η γραμμή της ευρωπαϊκής στρατιωτικής άμυνας, αλλά για την ώρα δεν ορίζεται σαφώς η αποτελεσματικότητά της, η οποία μπορεί να διασφαλισθεί μόνο με την αυτονομία της από τις Ηνωμένες Πολιτείες με το ξεπέρασμα του εντελώς αναχρονιστικού πλέον ΝΑΤΟ.
<P>
Τρίτον, επισημαίνεται η ανάγκη μιας κοινωνικής ατζέντας: απασχόληση, υγεία, παιδεία, περιβάλλον, δικαιώματα, η οποία όμως μένει απροσδιόριστη, χωρίς να διευκρινίζεται ποια είναι τα εμπόδια που πρέπει να υπερνικηθούν και πώς θα υπερνικηθούν για να εξασφαλισθεί δικαιοσύνη και ελευθερία.
<P>
Τέλος, υπάρχει η προοπτική και η υπόσχεση της διεύρυνσης προς Ανατολάς και προς Νότον. Ωραία, αλλά δεν αποφασίζονται με βεβαιότητα τα θεσμικά πρότυπα που μπορούν να την καταστήσουν εφαρμόσιμη. Επικρατούν ειδικά συμφέροντα και προνόμια. Μετά τη Νίκαια, η Ευρώπη που θέλουμε δεν είναι πιο κοντινή, αλλά ακόμη μακρινή. Το Συμβούλιο δεν μπορεί πια να είναι απομακρυσμένο από το Ευρωπαϊκό Κοινοβούλιο, οι ευρωπαϊκές κυβερνήσεις δεν μπορούν να είναι απομακρυσμένες από τα εθνικά κοινοβούλια και αυτά δεν μπορούν να είναι απομακρυσμένα από τους λαούς τους.

<SPEAKER ID=86 LANGUAGE="FR" NAME="Madelin">
Κύριε Πρόεδρε, η συνάντηση της Νίκαιας ήταν και έπρεπε να είναι μια ιστορική συνάντηση, το εναρκτήριο λάκτισμα για μια νέα Ευρώπη, την Ευρώπη του νέου αιώνα, τη μεγάλη Ευρώπη, την Ευρώπη όλων των Ευρωπαίων. Τι ωραίο σχέδιο, όπως και να το δει κανείς, ένδεκα χρόνια μετά την πτώση του Βερολίνου! Αλλά για να γίνει αυτό, χρειαζόμασταν όραμα, φιλοδοξία, πνοή, γενναιοδωρία, τόλμη. Δυστυχώς, και πάλι δυστυχώς!
<P>
Εδώ και πολύ καιρό γνωρίζαμε ότι η μεγάλη Ευρώπη δεν θα χωρέσει στα θεσμικά όργανα της μικρής Ευρώπης. Γνωρίζαμε ότι έπρεπε να σκεφθούμε την Ευρώπη διαφορετικά και ότι χρειαζόμασταν νέα θεσμικά όργανα. Αλλά μια και δεν υπήρχε όραμα για το μέλλον, μια και δεν μπορούσαμε να θέσουμε τις σωστές ερωτήσεις, υπεκφύγαμε, παζαρέψαμε και τελικά αυτοσχεδιάσαμε στη Νίκαια.
<P>
"Καλύτερα καθόλου συμφωνία, παρά μία κακή συμφωνία" , έλεγε η γαλλική Προεδρία πριν τη Σύνοδο Κορυφής της Νίκαιας και σήμερα το πρωί, αν κατάλαβα καλά μας είπαν στην ουσία "καλύτερα μια κακή συμφωνία, παρά καθόλου συμφωνία" . Ασφαλώς, η συμφωνία της Νίκαιας ανοίγει το δρόμο για την ένταξη των υποψηφίων χωρών, αλλά προχωρούμε σε αυτή την οδό μέσα σε ομίχλη, με το πόδι στο φρένο και με τη βεβαιότητα ότι το όχημα Ευρώπη δεν θα φθάσει στον προορισμό του σε καλή κατάσταση.
<P>
Ας ξεχάσουμε λοιπόν τη Νίκαια, ας δούμε τα μετά τη Νίκαια - και θα μου επιτρέψετε να αποθέσω τις ελπίδες μου στο σχέδιο της μεγάλης διάσκεψης που προωθεί το Βέλγιο για την Προεδρία του, διότι έχει αποδειχθεί ότι πρέπει να καινοτομήσουμε, πρέπει να αλλάξουμε μέθοδο, πρέπει να επιταχύνουμε την ιστορία: το 2004 είναι πολύ αργά, πολύ μακριά, πολύ επικίνδυνο. Ναι, μια μεγάλη διάσκεψη με τα ευρωπαϊκά θεσμικά όργανα, με τις κυβερνήσεις, με τα κοινοβούλια των χωρών μελών και των υποψηφίων χωρών που πρέπει να συνδεθούν οπωσδήποτε με αυτό το κοινό σπίτι. Αυτή είναι η ελπίδα μου.

<SPEAKER ID=87 LANGUAGE="DE" NAME="Hδnsch">
Κύριε Πρόεδρε, το αποτέλεσμα της Νίκαιας είναι απογοητευτικό, ανεπαρκές και κοντόφθαλμο. Η δυνατότητα δράσης της Ένωσης σε πραγματικά αποφασιστικά ζητήματα δεν βελτιώθηκε. Το αποτέλεσμα των συμβιβασμών της Νίκαιας δεν είναι περισσότερη διαφάνεια αλλά περισσότερη συγκάλυψη. Η δημοκρατική νομιμοποίηση της ευρωπαϊκής πολιτικής δε βελτιώθηκε. Αντ' αυτού άνοιξαν οι πύλες σε μία σταδιακή μεταστροφή προς τη διακυβερνητική διαμόρφωση της ευρωπαϊκής πολιτικής και ταυτόχρονα προς μία ακόμη μεγαλύτερη εξάρτηση από τη γραφειοκρατία. Ασφαλώς θα υπάρξει μία διαδικασία μετά τη Νίκαια, τουλάχιστον ένα φωτάκι στο τέλος της σήραγγας, αυτό δεν μπορούμε να το παραγνωρίσουμε.
<P>
Η διεύρυνση μας έθεσε όλους, και εσάς και εμάς, ενώπιον του ίδιου καθήκοντος, που είχαν επωμισθεί ο Monnet και ο Schuman και άλλοι πριν από πενήντα χρόνια: να αναπτύξουμε μία μέθοδο, μία δομή και ένα όραμα για το μέλλον της Ευρώπης. Αυτό τότε ίσχυε για τη μισή Ευρώπη, τώρα πρέπει να το αναπτύξουμε για ολόκληρη την ήπειρο. Η διεύρυνση θα ήταν καλή ευκαιρία, και την ευκαιρία αυτή, κύριε Πρόεδρε του Συμβουλίου, την απωλέσατε στη Νίκαια. Αυτή είναι η κύριά μου επίκριση προς εσάς. Μπορεί η Νίκαια να καθιστά ικανή προς διεύρυνση αριθμητικά την ΕΕ. Αλλά η ιστορική παράλειψη της Νίκαιας είναι ότι δε διακρίνεται πίσω από τις αποφάσεις κανένα όραμα για μία Ένωση απαρτιζόμενη από 27 κράτη. Το πνεύμα αυτό, το πνεύμα του Monnet, του Schuman και άλλων απουσίαζε από τη Νίκαια, ενώ το είχαμε τόσο ανάγκη. Αντιθέτως, το πνεύμα της Νίκαιας ήταν να αναρωτιέται κανείς πώς μπορεί να παρακωλύσει, να μεταστρέψει στο διακυβερνητικό, πώς μπορεί κανείς να εμφανισθεί στην πατρίδα του ως ο προασπιστής των εθνικών συμφερόντων, αντί να φροντίζει να προαγάγει πραγματικά την Ευρωπαϊκή Ένωση. Αν ο Monnet, ο Schuman, ο Adenauer, ο de Gasperi και άλλοι είχαν πράξει έτσι, τότε δε θα είχαμε ποτέ αποκτήσει την Ευρωπαϊκή Κοινότητα και δε θα υπήρχε ακόμη Ευρωπαϊκή Ένωση. Ο πρόεδρος Σιράκ ανεφέρθη στους αρχηγούς κυβερνήσεων οι οποίοι επισημαίνουν ότι η κοινή γνώμη ακόμη δεν αντιλαμβάνεται περισσότερες και επιπλέον προόδους και δεν τις αποδέχεται. Έστω. Αλλά αυτό οφείλεται κατά κύριο λόγο στο ότι κανένας από τους ηγέτες της Ευρώπης δεν έχει την παρρησία να καθοδηγήσει την κοινή γνώμη, να την εκπαιδεύσει, να την προαγάγει, αντί να τρέχει να την προλάβει. Το δυστύχημα για την Ευρώπη είναι ότι από τους πολλούς που θέλουν να την κυβερνήσουν, λίγοι είναι διατεθειμένοι να συνδέσουν την πολιτική τους τύχη με την ενοποίηση της Ευρώπης.
<P>
(Χειροκροτήματα)

<SPEAKER ID=88 NAME="Costa, Paolo">
Κύριε Πρόεδρε, είμαι από αυτούς που έλπιζαν επί μακρόν στο θαύμα της Νίκαιας: σε μια Διακυβερνητική Διάσκεψη, μια Σύνοδο Κορυφής, μια Συνθήκη που θα μπορούσαν να αναδιοργανώσουν τα ευρωπαϊκά όργανα και να ευνοήσουν ταυτόχρονα τη διαδικασία της διεύρυνσης. Το θαύμα δεν έγινε! Το πιο εμφανές μέτρο της πενιχρής επιτυχίας είναι η εξαγγελία της νέας Διακυβερνητικής Διάσκεψης για το 2004 και η ποιότητα και η σημασία των επιχειρημάτων για τα κεντρικά σημεία της συζήτησης για την επομένη της Νίκαιας, από τον καταμερισμό των αρμοδιοτήτων εντός της Ένωσης μέχρι την αξία του Χάρτη των Θεμελιωδών Δικαιωμάτων.
<P>
Το θαύμα δεν πραγματοποιήθηκε στις λεπτομέρειες των αποφάσεων για τη θεσμική αναδιοργάνωση. Το ότι δεν έγινε αυτό το θαύμα οφείλεται ουσιαστικά στις ενέργειες για την εξασφάλιση των κυβερνήσεων και των εξουσιών αρνησικυρίας τους, καθώς και την ελάχιστη συμμετοχή του Ευρωπαϊκού Κοινοβουλίου· είναι ένα σημάδι ελάχιστης προνοητικότητας, επειδή σήμερα το Κοινοβούλιο είναι το μόνο μέσο λαϊκής νομιμοποίησης της Ένωσης. Το θαύμα δεν συντελέσθηκε ούτε από άποψη οργάνωσης της κοινής κληρονομιάς του Χάρτη των Θεμελιωδών Δικαιωμάτων. Το Κοινοβούλιο και η Επιτροπή έχουν ήδη δηλώσει ότι θέλουν να τον σεβαστούν. Τι κώλυμα υπάρχει για μια ανάλογη απόφαση του Συμβουλίου;
<P>
Μένει μόνο μια μικρή ικανοποίηση: η διεύρυνση. Μετά τη Νίκαια, δεν μπορεί πλέον να επικαλεστεί κανείς το θεσμικό εμπόδιο. Από τη Νίκαια βγαίνουν νικήτριες, μόνες νικήτριες, οι υποψήφιες για ένταξη χώρες, που βλέπουν να στρώνεται μπροστά τους ο δρόμος προς την Ευρωπαϊκή Ένωση. Μπορούν να χαρούν μαζί τους, με κάθε δικαίωμα, μόνο εκείνοι που πίστευαν ανέκαθεν στη στρατηγική αξία της διεύρυνσης.

<SPEAKER ID=89 LANGUAGE="DE" NAME="Voggenhuber">
Κύριε Πρόεδρε, όλα τα μεγάλα ζητήματα της ευρωπαϊκής ολοκλήρωσης παρέμειναν ανεπίλυτα στη Νίκαια, και παραμένουν ανεπίλυτα για χρόνια. Πάνω απ' όλα όμως ναυάγησε οριστικά η φιλοδοξία των εθνικών κυβερνήσεων να γίνουν συντακτική συνέλευση της Ευρώπης. Κατέρρευσε οριστικά η ελπίδα ότι οι αρχηγοί κρατών και κυβερνήσεων θα παρουσιάζονταν ως θεματοφύλακες της ιδέας της ενοποίησης της Ευρώπης. Αντιθέτως, την Ευρώπη την μετέτρεψαν σε ένα παζάρι εθνικιστικών, εθνικών συμφερόντων. Μετά το Αμστερνταμ και τη Νίκαια στέκουμε ενώπιον μίας Ευρώπης των τοπικών αρχόντων, μίας Ευρώπης των εθνικών διοικήσεων και όχι μίας Ευρώπης της πολιτικής ενοποίησης.
<P>
Ποιο ήταν το καθήκον τους; Δυνάμει του άρθρου 1 της Συνθήκης για την Ευρωπαϊκή Ένωση είχαν το καθήκον να προωθήσουν μία ακόμη στενότερη πολιτική ένωση, αλλά, αντιθέτως, οι αρχηγοί κρατών και κυβερνήσεων εμπόδισαν την πρόοδο αυτής της ιδέας της ενοποίησης της Ευρώπης. Επιστρέφοντας από τη Νίκαια μας αναγγέλλουν με υπερηφάνεια, όχι τί έδωσαν στην Ευρώπη, αλλά τί δεν της έδωσαν. Κρατάνε ψηλά τη σημαία της εθνικής αρνησικυρίας, της παρεμπόδισης και της επιβράδυνσης. Δεν είναι αυτή η Ευρώπη για την οποία μιλούμε εδώ και δεκαετίες. Τώρα είναι η ώρα των κοινοβουλίων, τώρα είναι η ώρα να δείξουμε ότι τα κοινοβούλια γεννήθηκαν από μία ιδέα να χαλιναγωγηθεί η εξουσία των κυβερνήσεων και·
<P>
(Ο πρόεδρος αφαιρεί το λόγο από τον ομιλητή.)

<SPEAKER ID=90 LANGUAGE="NL" NAME="Van Velzen">
Κύριε Πρόεδρε, αποστολή της Νίκαιας ήταν να προαγάγει μία Ευρωπαϊκή Ένωση η οποία θα ήταν σε θέση να υποδεχθεί δώδεκα νέα κράτη μέλη. Μία Ευρωπαϊκή Ένωση η οποία θα μπορεί να λειτουργεί με τρόπο αποτελεσματικό, διαφανή και δημοκρατικό. Όντως, τα κράτη της Κεντρικής και της Ανατολικής Ευρώπης θέλουν μία Ένωση που είναι ικανή να δρα, μία Ένωση που είναι σε θέση να αποφασίζει.
<P>
Θετικό είναι το γεγονός ότι στη Νίκαια υιοθετήθηκε ένα χρονοδιάγραμμα για την προσχώρηση των πρώτων χωρών από την Κεντρική και την Ανατολική Ευρώπη το οποίο συμφωνεί με το χρονοδιάγραμμα του Κοινοβουλίου. Ωστόσο, εντύπωση προξενεί το γεγονός ότι στις τέσσερις μέρες που είχε στη Νίκαια το Συμβούλιο ασχολήθηκε περισσότερο με τον εαυτό του. Δεν δόθηκε καμία απάντηση στο ερώτημα πώς θα μπορέσουν τα θεσμικά όργανα της Ευρωπαϊκής Ένωσης να λειτουργήσουν καλύτερα στους κόλπους μιας διευρυμένης Ένωσης. Το Συμβούλιο φρόντισε πρώτα καλά για τον εαυτό του, προσφέροντας μια κάποια βελτίωση στην Επιτροπή και μια καραμελίτσα στο Ευρωπαϊκό Κοινοβούλιο, όπως κάνει ένας καλός πατέρας. Ωστόσο, όλα αυτά έρχονται σε έντονη αντιπαράθεση με την ιδιαίτερη προσοχή που έδωσε το Συμβούλιο στον εαυτό του.
<P>
Παρουσιάζονται τέσσερα βασικά προβλήματα. Κατά πρώτον, η θεσμική ανισορροπία: πολύ Συμβούλιο, λίγη Επιτροπή και λίγο Κοινοβούλιο. Κατά δεύτερον, υπερίσχυσαν τα εθνικά συμφέροντα. Μοναδική καλή εξαίρεση ήταν ο βέλγος Πρωθυπουργός, κ. Verhofstadt. Κατά τρίτον, ένα δημοκρατικό έλλειμμα. Χωρίς να αρθούν τα παλαιά ελλείμματα προστέθηκαν σ' αυτά και νέα. Τέλος, κατά τέταρτον, οι μηχανισμοί λήψης αποφάσεων δεν είναι δυνατόν να εξηγηθούν στους πολίτες μας. Όλα γίνονται πάρα πολύ περίπλοκα. Όταν ο κ. Πρόντι δηλώνει ότι δεν υπάρχουν υπόλοιπα από τη Νίκαια έχω την τάση να αμφιβάλλω. Δεν μπορούμε να συνεχίσουμε εφόσον στιγμής υπάρχουν καθοριστικής σημασίας θέματα για τα οποία οι αποφάσεις δεν λαμβάνονται με ειδική πλειοψηφία. Η Σύνοδος Κορυφής της Νίκαιας θα περάσει στην ιστορία ως μια χαμένη ευκαιρία, ως η σύνοδος κορυφής που κατέδειξε την έλλειψη ηγεσίας στην Ευρώπη, ως η σύνοδος της αντίθεσης, η σύνοδος η οποία είχε ως αποτέλεσμα οι πολίτες να απομακρυνθούν ακόμη περισσότερο από την Ευρωπαϊκή Ένωση.

<SPEAKER ID=91 NAME="Τσάτσος">
Κύριε Πρόεδρε, σκοπός της Διακυβερνητικής Διάσκεψης ήταν η προετοιμασία της Ευρωπαϊκής Ένωσης ώστε να μπορεί να λειτουργήσει διευρυμένη. Σωστά νομίζω το Ευρωπαϊκό Κοινοβούλιο εξαρτά την κρίση του από τη συνδρομή δύο προϋποθέσεων: αποτελεσματικότητα και εκδημοκρατισμό. Ο συνάδελφος κ. Brok και εγώ, ως εκπρόσωποι του Ευρωπαϊκού Κοινοβουλίου, αγωνιστήκαμε και για τα δύο, χωρίς όμως το απαιτούμενο αποτέλεσμα.
<P>
Δεν μπορούμε βέβαια να αποσιωπήσουμε το γεγονός ότι κάποια βήματα έγιναν και στους δύο τομείς. Στον τομέα της αποτελεσματικότητας, σε αρκετές περιπτώσεις περάσαμε στην ειδική πλειοψηφία, κατοχυρώθηκε και για το Κοινοβούλιο το δικαίωμα να είναι διάδικος σε δίκες συνταγματικού περιεχομένου και ο θεσμός της ενισχυμένης συνεργασίας έγινε πιο εφαρμόσιμος. Επίσης, κάποια θετικά βήματα έγιναν στο πεδίο της Ευρωπαϊκής Επιτροπής. Αλλά και στον τομέα του εκδημοκρατισμού οφείλουμε να σημειώσουμε την επέκταση της συναπόφασης σε αρκετά θέματα και την εξουσιοδότηση προς τον ευρωπαίο νομοθέτη να ορίσει το καθεστώς των ευρωπαϊκών πολιτικών κομμάτων, όπως επίσης χρήσιμα προληπτικά μέτρα για την προάσπιση της δημοκρατίας και της ελευθερίας στα κράτη μέλη.
<P>
Δυστυχώς όμως, για το Ευρωπαϊκό Κοινοβούλιο, τα ελαττώματα της Συνθήκης βαρύνουν περισσότερο. Σε σειρά νομοθετικών θεμάτων όπου καταργήθηκε η ομοφωνία δεν θεσπίζεται η αρμοδιότητα συναπόφασης του Κοινοβουλίου. Δεν αναφέρεται ο Χάρτης των Θεμελιωδών Δικαιωμάτων στη Συνθήκη. Δεν συμπράττει επαρκώς το Ευρωπαϊκό Κοινοβούλιο στη διαδικασία της ενισχυμένης συνεργασίας. Βασικοί τομείς παραμένουν στην ομοφωνία. Το σύστημα λήψης απόφασης στο Συμβούλιο ναι μεν περιλαμβάνει στην ουσία του την αρχή της διπλής πλειοψηφίας, έγινε όμως αρκετά πολύπλοκο και έχει μειώσει την ισορροπία μεταξύ μεγάλων και μικρών κρατών.
<P>
Κύριε Πρόεδρε, τελικά, το μεγάλο δίλημμα στο οποίο θα βρεθεί το Ευρωπαϊκό Κοινοβούλιο όταν στις αρχές του νέου χρόνου θα προβεί στην τελική αξιολόγηση της Συνθήκης γεννιέται από την ρήτρα που περιλαμβάνει η Νίκαια για την μετά την Νίκαια εξέλιξη. Η ρήτρα αυτή υιοθετεί την άποψη του Ευρωπαϊκού Κοινοβουλίου ότι με την έως σήμερα εφαρμοζόμενη διακυβερνητική μέθοδο η Ευρωπαϊκή Ένωση δεν μπορεί πια να εξελιχθεί. Έχει αποθάνει αυτή η μέθοδος. Η ρήτρα για την μετά την Νίκαια εξέλιξη, όσο και αν περιέχει υπερβολές και απολύτως ανακριβείς επαίνους για την Συνθήκη, δείχνει κάποιο φως στο τούνελ, για να επαναλάβω την διατύπωση του φίλου μου κυρίου Hδnsch. Με βάση τη διαγραφόμενη διαδικασία, τις νέες προτάσεις για την Ευρώπη του μέλλοντος θα πρέπει να τις εμπνευστούν πολιτικοί και κοινωνικοί φορείς, κυρίως τα εθνικά κοινοβούλια και το Ευρωπαϊκό Κοινοβούλιο. Χωρίς αυτή την ρήτρα για την μετά την Νίκαια εξέλιξη, φοβούμαι ότι η Συνθήκη θα ήταν απαράδεκτη για το Ευρωπαϊκό Κοινοβούλιο. Με την ρήτρα αυτή, η Συνθήκη παραμένει κακή. Η απόφαση όμως του Ευρωπαϊκού Κοινοβουλίου για ένα όχι θα χρειαστεί προβληματισμό και σκέψη.

<SPEAKER ID=92 NAME="Moscovici">
. (FR) Κύριε Πρόεδρε, θα ήθελα καταρχάς να δηλώσω ότι συμφωνώ και εγώ με τους επαίνους σας προς τον κ. Brok και τον κ. Τσάτσο. Νομίζω ότι εργαστήκαμε, ο καθένας από τη θέση του, κατά τον καλύτερο τρόπο μαζί με τον Επίτροπο κ. Barnier για να συμβάλουμε σε αυτή τη συνθήκη της Νίκαιας.
<P>
Είναι αλήθεια ότι - παραφράζω τον κ. Bayrou - βρίσκομαι στο έδρανο αυτό από το πρωί. Πρώτα στο πλευρό του Προέδρου της Δημοκρατίας, στη συνέχεια μόνος μου, και οι επικρίσεις συσσωρεύονται, νομίζω μετριοπαθείς, φιλικές, αλλά πάντως επικρίσεις. Αποτυχία, οπισθοδρόμηση, συνθήκη στενόκαρδη, δεν θα ήθελα να συνοψίσω όλες αυτές τις δηλώσεις. Σημειώνω εξάλλου ότι αντικατοπτρίζουν μιαν αντίφαση στην οποία ζούμε όλοι. Έχουμε την Ευρώπη ως κοινή κληρονομιά, αλλά όλοι εδώ ανήκουμε σε διαφορετικά έθνη, σε διαφορετικά κόμματα και οι επικρίσεις που απευθύνονται σε αυτή τη συνθήκη της Νίκαιας - επικρίσεις που απευθύνονται γενικά στην Ευρωπαϊκή Ένωση - είναι δυστυχώς, ή ευτυχώς, απολύτως αντιφατικές.
<P>
Υπάρχουν εκείνοι που δεν θέλουν το ένα, εκείνοι που δεν θέλουν το άλλο, υπάρχουν εκείνοι που θέλουν περισσότερη Ευρώπη, εκείνοι που θέλουν περισσότερο κοινωνική Ευρώπη, υπάρχουν εκείνοι που θέλουν περισσότερο φιλελεύθερη Ευρώπη, υπάρχουν εκείνοι που θέλουν απλώς λιγότερη Ευρώπη, και είχαμε μερικά πολύ ωραία δείγματα σήμερα το πρωί. Υπάρχουν εκείνοι που θέλουν περισσότερο φεντεραλισμό και εκείνοι που θέλουν λιγότερο και έτσι καταλαβαίνει κανείς γιατί κανένας δεν είναι απολύτως ικανοποιημένος. Νομίζω ότι, κατά βάθος, είναι στη φύση ενός ευρωπαϊκού συμβιβασμού να μην ικανοποιεί.
<P>
Από τα παραπάνω, δεν προκύπτει ότι αυτή η συνθήκη της Νίκαιας είναι ακριβώς αυτή που θα θέλαμε, αλλά νομίζω, για να συνοψίσω τη σκέψη μου, ότι είναι η καλύτερη δυνατή Συνθήκη υπό τις παρούσες συνθήκες των θεσμικών μας οργάνων, στο παρόν στάδιο των οραμάτων μας για την Ευρώπη, στο παρόν στάδιο εξάλλου των σκέψεών μας, στο παρόν στάδιο της ίδιας της Ευρώπης. Όπως ο Πρόεδρος της Δημοκρατίας σήμερα το πρωί, προσπαθώ και εγώ να φανταστώ τι θα είχε συμβεί αν είχαμε έλθει εδώ χωρίς συνθήκη της Νίκαιας. Οι συνέπειες για την Ευρώπη θα ήσαν σαφώς ανυπολόγιστες. Νομίζω ότι η διεύρυνση θα είχε περιπλακεί. Σημειώνω, εξάλλου, ικανοποίηση εκ μέρους των υποψηφίων χωρών. Πιστεύω ότι, από οικονομική άποψη, θα είχε πληγεί η εμπιστοσύνη προς την Ευρώπη και από την άποψη της λειτουργίας, θα είχαμε γυρίσει μερικά χρόνια πίσω. Η γαλλική Προεδρία αισθάνεται κάποια ικανοποίηση για το ότι εξετέλεσε το έργο της, το οποίο ενέκειτο, τρεισήμισι χρόνια μετά το Αμστερνταμ, πέντε χρόνια μετά την έναρξη της μελέτης αυτού του θεσμικού φακέλου, απλούστατα στο ότι τον έκλεισε.
<P>
Θα ήθελα να απαντήσω απλώς σε ορισμένες επικρίσεις, ή διδάγματα που άκουσα από διάφορες πλευρές. Καταρχάς, σχετικά με τον πίνακα αναστάθμισης που σοκάρισε, για παράδειγμα τον Franηois Bayrou ή στενοχώρησε την Pervenche Berθs. Δεν πρέπει να ξεχνάμε ότι είναι η πρώτη φορά, στην ουσία, μετά το 1957, που μεταρρυθμίζεται, που αναθεωρείται πραγματικά ο πίνακας. Στο Αμστερνταμ, είχαμε αποτύχει, παρά την εξαιρετική εργασία της Προεδρίας των Κάτω Χωρών. Τώρα, το επιτύχαμε, παρόλο που το θέμα είναι εξαιρετικά ευαίσθητο και πολύπλοκο. Όχι, δεν παίξαμε ρουλέτα. Δεν νομίζω ότι ο Πρόεδρος της Δημοκρατίας έχει χαρακτήρα κρουπιέρη. Προσπαθήσαμε, αφού δεν μπορούσαμε να ευχαριστήσουμε όλο τον κόσμο, να μην δυσαρεστήσουμε όλο τον κόσμο. Ήταν κατά κάποιο τρόπο ο τετραγωνισμός του κύκλου.
<P>
Υπήρχε ένα σύστημα που πραγματικά ήταν απλό, είχε όμως εντονότατες - κατά την άποψή μας, όχι αναγκαστικά κατά την άποψη της Επιτροπής την οποία ίσως θα εκθέσει - επιπτώσεις στρέβλωσης, και συγκεκριμένα την αρχή της διπλής πλειοψηφίας. Προσπαθήσαμε να εργαστούμε πάνω σε μια αρχή απλής στάθμισης, στο πλαίσιο αυτού του τετραγωνισμού του κύκλου, και νομίζω ότι, σε γενικές γραμμές, το αποτέλεσμα είναι ισόρροπο. Θα έλεγα στην κ. Sjφstedt ότι ειλικρινά δεν πιστεύω πως η συμφωνία έκλεισε πίσω από την πλάτη των μικρών. Υπάρχει πραγματική εξισορρόπηση υπέρ των μικρών, καθώς και εγγυήσεις. Για παράδειγμα, γνωρίζετε ότι στις απαρχές της Ευρωπαϊκής Ένωσης, η αναστέλλουσα μειοψηφία μπορούσε να συγκεντρώνει δύο από τις αποκαλούμενες "μεγάλες" χώρες, ενώ σήμερα χρειάζονται τρεις. Στην Ευρώπη των 27, θα χρειάζεται οπωσδήποτε τουλάχιστον ένα ακόμα κράτος, συνεπώς δεν χρειάζεται πλέον να συγκεντρώνονται τρεις, αλλά τέσσερις χώρες για μια αναστέλλουσα μειοψηφία.
<P>
Πριν τη Νίκαια, υπήρχε εξάλλου μια κατάσταση όπου, αντιθέτως, υποεκπροσωπούνταν οι μεγάλοι και αυτό έπρεπε να εξισορροπηθεί. Σημειώνω επίσης ότι κατά τη συζήτηση προσθέσαμε δύο "δίχτυα ασφαλείας" όπως λέγονται. Ένα δίχτυ κρατών: για να σχηματισθεί ειδική πλειοψηφία, πρέπει να υπάρχει πλειοψηφία κρατών. Ήταν ένα έντονο αίτημα των αποκαλουμένων "μικρών" , αλλά επίσης οι 21 λιγότερο κατοικημένες χώρες που αντιπροσωπεύουν το 30% του πληθυσμού, θα διαθέτουν 50,7% των ψήφων στο Συμβούλιο. Επιπλέον, υπάρχει το δημογραφικό δίχτυ. Πιστεύω ειλικρινά ότι το σύστημα - το οποίο δεν θα ισχυριστώ ότι είναι σαφές και ευανάγνωστο - είναι ισόρροπο.
<P>
Κατά τα λοιπά, πολλοί ομιλητές αναφέρθηκαν στα μετά τη Νίκαια. Το θέμα αυτό έχει, προφανώς, ουσιώδη σημασία για τους βουλευτές του Ευρωπαϊκού Κοινοβουλίου και αυτό δεν είναι περίεργο. Αναφερθήκαμε στο θέμα συχνά σε αυτή την αίθουσα τον Οκτώβριο και το Νοέμβριο. Εξάλλου, η Προεδρία ουδέποτε αρνήθηκε - το γνωρίζετε - το ενδιαφέρον του θέματος, αλλά παρακαλώ να αναγνωρίσετε ότι έπρεπε να επικεντρώσουμε την προσοχή μας στα δύσκολα ζητήματα, ότι έπρεπε να ολοκληρώσουμε τη Νίκαια, πριν τη "μετά-Νίκαια" , την οποία νομίζω ότι ουδέποτε αποσιωπήσαμε, αντίθετα θελήσαμε να την σκεφθούμε. Θα χρειαστούν άλλες μέθοδοι. Πολλοί το ανέφεραν εδώ και εξάλλου θα σημειώσετε ότι, στα συμπεράσματα σχετικά με τη μετά τη Νίκαια, αναφέρονται ευρείες διαβουλεύσεις με την κοινωνία, με διαφόρους παράγοντες, αλλά και με το Κοινοβούλιο, με ένα συμπέρασμα σχετικά με μια ΔΔ η οποία ελπίζουμε να είναι σύντομη.
<P>
Αλλά συγχρόνως, δεν πιστεύω - το λέω φιλικά στον Elmar Brok - ότι μπορούμε να θέσουμε το Συμβούλιο υπό τον έλεγχο του Ευρωπαϊκού Κοινοβουλίου, να τα συνδέσουμε ναι, αλλά δεν είμαι βέβαιος ότι μεγαλύτερος έλεγχος ή παρουσία διευκολύνουν τα πράγματα. Ζούμε σε συνταγματικά συστήματα και οι εξουσίες δεν μπορούν να συγχωνευθούν. Είναι δύσκολο. Ανήκω σε μια χώρα που εφηύρε τη διάκριση των εξουσιών και νομίζω ότι συχνά υποφέρουμε από την ανεπαρκή διάκρισή τους. Αλλά πρόκειται για ένα καλό σύστημα, που απέδειξε ιστορικά την αξία του.
<P>
Πρέπει να σκεφθούμε σε βάθος για το μέλλον - και σημειώνω, εξάλλου, με την ευκαιρία τις ίδιες αντιφάσεις - ότι όσοι επιθυμούν να σκεφθούμε τα μετά τη Νίκαια δεν συμφωνούν αναγκαστικά σχετικά με το στόχο. Παίρνω το παράδειγμα της συζήτησης για το Σύνταγμα, όπου οι μεν επιθυμούν ένα ομοσπονδιακό σύνταγμα και οι δε, αντιθέτως, ένα επικουρικό σύνταγμα. Μέχρις ότου συμφωνήσουμε, η Ευρωπαϊκή Ένωση πρέπει να συνεχίσει να λειτουργεί. Το έργο αυτό είναι άχαρο. Ήταν επίπονο, δύσκολο, αλλά έπρεπε να γίνει. Αυτή η μεταρρύθμιση βρισκόταν στα σκαριά εδώ και πέντε χρόνια. Η γαλλική Προεδρία την έφερε εις πέρας χωρίς να αισθάνεται αυτοϊκανοποίηση, αλλά την ικανοποίηση της ολοκληρωμένης εργασίας. Θα δούμε στη συνέχεια, μαζί, όλοι μαζί, πώς θα προχωρήσουμε. Τα ορόσημα έχουν τεθεί, η διεύρυνση είναι δυνατή, το Ευρωπαϊκό Κοινοβούλιο θα έχει τη θέση του στη συζήτηση, για την εμβάθυνση των κατευθυντηρίων γραμμών και των ιδεών.
<P>
Θα ήθελα να πω επίσης στον Giorgio Napolitano - που εργάστηκε πολύ γι' αυτό το θέμα - ότι τελικά η ατμόσφαιρα της Νίκαιας, το πνεύμα των αρχηγών κρατών και κυβερνήσεων, το πνεύμα της Επιτροπής, δεν έκλινε προς την υπεράσπιση των εθνικών συμφερόντων, αλλά προς την αναζήτηση μιας κοινής κατεύθυνσης εν μέσω αυτών των εθνικών συμφερόντων. Μπορεί να καταλάβει κανείς ότι οι αρχηγοί κρατών και κυβερνήσεων ανησυχούν για την κοινή τους γνώμη, για το κοινοβούλιό τους και για την ευαισθησία τους. Η Ευρώπη - το λέω ειλικρινά στο Ευρωπαϊκό Κοινοβούλιο - δεν μπορεί να οικοδομηθεί πίσω από την πλάτη των πολιτών ή εν αγνοία τους.
<P>
Θα ήθελα, τελειώνοντας - αυτή θα είναι μια από τις τελευταίες μου παρεμβάσεις ενώπιόν σας - να σας πω καταρχάς με πόση ευχαρίστηση παρενέβην πολλές φορές εδώ, με την Επιτροπή, με τον Πρόεδρο της Επιτροπής, αλλά και να μοιραστώ μαζί σας μια σκέψη για το ρόλο του ίδιου του Ευρωπαϊκού Κοινοβουλίου. Θα είναι η μόνη και παρακαλώ να μου επιτρέψετε να το κάνω. Όταν απευθύνετε επικρίσεις - δεδομένου ότι η επίκριση είναι ομόφωνη, αν και διαφορετικού περιεχομένου - στο Ευρωπαϊκό Συμβούλιο της Νίκαιας, στη μελλοντική συνθήκη της Νίκαιας, έχετε υπόψη σας ότι απευθύνεσθε και σε όλες τις κυβερνήσεις σας, σε όλους τους λαούς της Ευρώπης τους οποίους εκπροσωπούν νομίμως και οι οποίοι εξέλεξαν και σας. Νομίζω ότι πρέπει να το έχετε υπόψη σας, διότι όλοι μας, καθένας από τη σκοπιά του, τα τρία θεσμικά όργανα, η Επιτροπή, το Ευρωπαϊκό Κοινοβούλιο, το Συμβούλιο αντιπροσωπεύουμε αυτό: ότι κανείς δεν πρέπει να νομίζει πως είναι θεματοφύλακας ενός ανώτερου συμφέροντος της Ευρώπης, ενώ οι άλλοι είναι έμποροι και μαγαζάτορες. Πιστεύω βαθιά στην κοινοτική μέθοδο και κοινοτική μέθοδος σημαίνει ισορροπία μεταξύ τριών θεσμικών οργάνων που πρέπει να ζήσουν μαζί και να ζήσουν αρμονικά.
<P>
Να τι θα κρατήσω από αυτή τη συζήτηση, από αυτή την Προεδρία και από αυτή τη Διακυβερνητική Διάσκεψη. Το έργο υπήρξε δύσκολο. Είμαι πεπεισμένος ότι θα είναι χρήσιμο για το μέλλον της Ευρώπης. Είναι ένα έργο που συνεχίζεται, αλλά δεν μπορεί να συνεχιστεί αν δεν εργασθούμε όλοι από κοινού για το καλό του ευρωπαϊκού ιδεώδους.
<P>
(Χειροκροτήματα)

<SPEAKER ID=93 NAME="Πρόεδρος">
Κύριε υπουργέ, σας ευχαριστώ πολύ. Είμαι βέβαιος ότι το Κοινοβούλιο θα συνεχίσει την εξέταση των σχέσεων μεταξύ των θεσμικών οργάνων.

<SPEAKER ID=94 LANGUAGE="FR" NAME="Jonckheer">
Κύριε Πρόεδρε, κύριε Πρόντι, κύριε Barnier, θα ήθελα να παρέμβω σχετικά με δύο σημεία.
<P>
Πρώτο σημείο: νομίζω ότι, αντιθέτως προς τις διαβεβαιώσεις του κ. Σιράκ και του κ. Πρόντι, απέμειναν υπόλοιπα από τη Νίκαια, όχι μόνον για τους Δεκαπέντε, αλλά πολύ περισσότερο για τους Εικοσιεπτά. Πράγματι, το ερώτημα είναι: είμαστε έτοιμοι για τη διεύρυνση και με ποιους στόχους; Και δεν είναι μόνον το θέμα της Επιτροπής που απέμεινε ως υπόλοιπο, αλλά και η μη επέκταση της ειδικής πλειοψηφίας και της συναπόφασης ενισχύει τον ανταγωνισμό μεταξύ των κρατών μελών, μεταξύ των Δεκαπέντε και a fortiori μεταξύ των Εικοσιεπτά, και υποσκάπτει το μέλλον του ευρωπαϊκού κοινωνικού μοντέλου.
<P>
Όσον αφορά το μετά τη Νίκαια, πρέπει να τεθεί το ακόλουθο ερώτημα: θέλουμε να συνεχίσουμε με τον ίδιο ρυθμό με δεκαπέντε, και a fortiori με εικοσιεπτά μέλη; Νομίζω ότι δεν θα είναι δυνατόν. Πρέπει να εξαλειφθεί ο κανόνας της συναίνεσης, και από μια μελλοντική σύμβαση. Το ευρωπαϊκό δημόσιο συμφέρον, του οποίου κανείς δεν είναι θεματοφύλακας - ο κ. Moscovici έχει δίκιο στο σημείο αυτό - δεν μπορεί να βασίζεται στο άθροισμα των εθνικών συμφερόντων που διασταυρώνονται και εξουδετερώνονται και, υπό την έννοια αυτή, το σχετικό μήνυμα του Πρωθυπουργού Verhofstadt ήταν σωτήριο.

<SPEAKER ID=95 LANGUAGE="ES" NAME="Mιndez de Vigo">
Κύριε Πρόεδρε, υπάρχει μια έκφραση στη γλώσσα μου που λεει "αποχαιρετισμός αλά γαλλικά" , που αντιστοιχεί σε αυτό που έκανε η Προεδρία του Συμβουλίου. Συνεπώς, θα ήθελα καταρχάς να ευχαριστήσω τον κύριο Πρόντι που παρέμεινε. Η Επιτροπή δείχνει ότι ενδιαφέρεται για τη συζήτηση σε αυτό το Κοινοβούλιο.
<P>
Όσον αφορά τη Συνθήκη της Νίκαιας δεν μπορούμε να πούμε πολλά γιατί ακόμη δεν έχουμε τα συμπεράσματα του Ευρωπαϊκού Συμβουλίου και κατά συνέπεια έως ότου τα δούμε δεν μπορούμε να πούμε πολλά.
<P>
Πιστεύω ότι υπάρχουν δύο θέματα στα οποία το Ευρωπαϊκό Κοινοβούλιο διαδραματίζει σημαντικό ρόλο. Το πρώτο είναι ο Χάρτης των Θεμελιωδών Δικαιωμάτων. Έγινε η διακήρυξη του Χάρτη και αυτό είναι πολύ καλό. Ωστόσο, ούτε ενσωματώθηκε στις Συνθήκες ούτε υπάρχει αναφορά σε αυτόν στην παράγραφο 2 του άρθρου 6 της Συνθήκης για την Ευρωπαϊκή Ένωση. Και, κυρίως, έχω την αίσθηση ότι η διακήρυξη δεν ήταν επίσημη. Ήταν μια μάλλον μυστική διακήρυξη. Συνεπώς, θα ήθελα να εκφράσω τις ειλικρινείς μου ευχαριστίες στην Πρόεδρό μας, κ. Fontaine και στον Πρόεδρο Πρόντι για όσα είπαν: για το Ευρωπαϊκό Κοινοβούλιο και για την Επιτροπή, ο Χάρτης αποτελεί εφεξής νόμο, και θα τεθεί σε ισχύ από τώρα. Αυτό κατά τη γνώμη μου είναι θετικό.
<P>
Το άλλο σημείο σχετικά με το οποίο το Κοινοβούλιο θα κρίνει τη Νίκαια είναι η επέκταση της ειδικής πλειοψηφίας και της συναπόφασης του Κοινοβουλίου. Και όσον αφορά αυτό το θέμα, από όσα άκουσα εδώ σήμερα το πρωί, τα νέα είναι ασαφή και όχι πολλά υποσχόμενα. Θα πρέπει να περιμένουμε πριν μπορέσουμε να καθορίσουμε ποιο είναι το κριτήριο του Κοινοβουλίου.
<P>
Σας υπενθυμίζω ότι όταν ο Δημήτρης Τσάτσος και εγώ καταρτίσαμε την έκθεση σχετικά με τη Συνθήκη του Αμστερνταμ μιλούσαμε για τον Ortega y Gasset, που έλεγε παραθέτοντας λόγια του Θερβάντες, ότι πολλές φορές χρειάστηκε να επιλέξουμε αν θα παραμείνουμε ή αν θα προχωρήσουμε. Η Νίκαια είναι η συνέχεια για δύο σημαντικά πράγματα, ένα από αυτά είναι η διεύρυνση. Η διεύρυνση θα γίνει, αυτό το γνωρίζουμε σήμερα. Το ίδιο ισχύει και για το Ευρώ. Πιστεύω πως μια αποτυχία στη Νίκαια θα αποτελούσε ένα ύπουλο χτύπημα για το Ευρώ.
<P>
Συνεπώς, ίσως αντιμετωπίζουμε σε αυτό το Κοινοβούλιο μια παράδοξη και εντελώς διαφορετική κατάσταση από εκείνη του Αμστερνταμ. Ίσως, το Ευρωπαϊκό Συμβούλιο της Νίκαιας δεν ήταν θετικό για αυτό το Κοινοβούλιο, όπως υπήρξε εκείνο του Αμστερνταμ. Αλλά ίσως για την Ευρωπαϊκή Ένωση, το Ευρωπαϊκό Συμβούλιο της Νίκαιας να ανοίξει τον δρόμο της ελπίδας και του μέλλοντος.
<P>
Θα το διαπιστώσουμε, κύριε Πρόεδρε, όταν θα διαβάσουμε τα συμπεράσματα. Έως τότε, το Ευρωπαϊκό Λαϊκό Κόμμα επιφυλάσσεται να αποφασίσει ποια θα είναι η θέση του.

<SPEAKER ID=96 LANGUAGE="EN" NAME="Corbett">
Κύριε Πρόεδρε, μετά την Ενιαία Ευρωπαϊκή Πράξη, μετά το Μάαστριχτ και μετά τη συνθήκη του Αμστερνταμ, το Ευρωπαϊκό Κοινοβούλιο έπρεπε να αξιολογήσει κάθε φορά τα αποτελέσματα. Σε όλες τις προαναφερθείσες περιπτώσεις καταλήξαμε στο συμπέρασμα ότι οι εν λόγω συνθήκες δεν ήταν απολύτως ικανοποιητικές, δεν ανταποκρίνονταν σε όλες τις φιλοδοξίες μας, αλλά ωστόσο αντανακλούσαν ένα βήμα προόδου και ήταν αν μη τι άλλο καλύτερες από το status quo. Συστήσαμε την κύρωσή τους.
<P>
Αυτή τη φορά έχουμε μια Συνθήκη που, τουλάχιστον σε ένα σημείο, αποτελεί ένα βήμα προς τα πίσω και είναι πρόδηλα χειρότερη από το status quo: πρόκειται για το νέο σύστημα ψηφοφορίας με ειδική πλειοψηφία στο Συμβούλιο, το οποίο καθιστά τη λήψη αποφάσεων ακόμη δυσκολότερη απ' όσο είναι σήμερα. Εισάγει ένα τριπλό όριο: αριθμό κρατών, πληθυσμό και ποσοστό ψήφων καθοριζόμενο σε υψηλότερο επίπεδο απ' ό,τι ισχύει σήμερα. Αυτή τη στιγμή το όριο είναι το 71% των ψήφων, ποσοστό ήδη υπερβολικά υψηλό. Είχε καθοριστεί σε τόσο υψηλό επίπεδο προκειμένου να εξασφαλιστεί ότι ανεξαρτήτως οιουδήποτε συνδυασμού δυνάμεων η ειδική πλειοψηφία θα αντικατόπτριζε πάντοτε την πλειοψηφία του πληθυσμού. Τώρα που προστίθεται το κριτήριο του πληθυσμού ούτως ή άλλως, θα έπρεπε να ήταν δυνατόν να χαμηλώσουμε το όριο όσον αφορά τον αριθμό των ψήφων. Απεναντίας φαίνεται πως αυξήθηκε, αν και τώρα μιλώ ενώ περιμένω να δω το τελικό κείμενο: κατά τα φαινόμενα έγινε μια προσαρμογή σε αυτό το ζήτημα την ύστατη στιγμή στη διακυβερνητική διάσκεψη. Θα αξιολογήσω την έκβαση όταν δω το κείμενο. Εν πάση περιπτώσει, η κατάσταση προκαλεί μεγάλη ανησυχία.
<P>
Όσον αφορά την υπόλοιπη συνθήκη αποτελεί ένα μίγμα τόσο θετικών όσο και απογοητευτικών στοιχείων - απογοητευτικών μεν, καλύτερων δε από το παρόν status quo, υποθέτω, τουλάχιστον όσον αφορά την επέκταση της ψηφοφορίας δια ειδικής πλειοψηφίας, την επέκταση της διαδικασίας συναπόφασης για το Ευρωπαϊκό Κοινοβούλιο και τις διατάξεις περί ενισχυμένης συνεργασίας. Όλα τα προαναφερθέντα αποτελούν βελτίωση της παρούσας κατάστασης, παρότι δεν εισακούστηκαν όλες οι επιθυμίες και οι απαιτήσεις μας.
<P>
Τέλος, υπάρχουν ορισμένα θετικά στοιχεία: η νέα εκδοχή του άρθρου 7 της Συνθήκης·το άρθρο για τα πολιτικά κόμματα και το καθεστώς τους·το δικαίωμα του Κοινοβουλίου να προσάγει τα άλλα θεσμικά όργανα ενώπιον του Δικαστηρίου - πρόκειται για έναν σημαντικό παράγοντα πολιτικού ελέγχου·η νέα μορφή της Ευρωπαϊκής Επιτροπής, που θα προσθέσει τον αποκαλούμενο "lex Prodi" στη Συνθήκη, ενισχύοντας τον Πρόεδρο και τη νέα σύνθεση της Επιτροπής - ένας λογικός συμβιβασμός που θα δεχτώ και που θα λειτουργήσει καλά με την πάροδο του χρόνου·και τέλος, όπως επισήμανε και ο συνάδελφός μου, κ. Τσάτσος, ο δρόμος που θα οδηγήσει στο μέλλον. Δεν τελειώνει εδώ η ιστορία. Θα επέλθουν νέες μεταρρυθμίσεις και πρέπει να επωφεληθούμε από αυτές.
<P>
Συνοψίζοντας, έχουμε στα χέρια μας ένα μίγμα καλών, κακών και άσχημων στοιχείων. Θα τα αξιολογήσουμε ενδελεχώς. Πιστεύω ότι θα συστήσουμε την κύρωση και θα προχωρήσουμε προς νέες μεταρρυθμίσεις, αλλά πρέπει να ελέγξουμε τα ψιλά γράμματα και να αποφασίσουμε εάν είναι αυτός ο σωστός δρόμος για το μέλλον.

<SPEAKER ID=97 LANGUAGE="EN" NAME="McMillan-Scott">
Κύριε Πρόεδρε, ζητώ συγγνώμη διότι οι παρατηρήσεις μου είναι κατά τι ανεπαρκώς προετοιμασμένες. Έρχομαι απευθείας από μια συνεδρίαση και επειδή δεν υπάρχουν τηλεοράσεις στις αίθουσες συνεδριάσεων σε αυτό το κτίριο είναι πολύ δύσκολο να κρατά κανείς επαφή με τα όσα γίνονται στην αίθουσα του Κοινοβουλίου, έλλειψη που ελπίζω να διορθωθεί στο εγγύς μέλλον.
<P>
Για πολλούς από εμάς, η συνθήκη της Νίκαιας είναι απαράδεκτη για πολλούς και διάφορους λόγους. Η μεγάλη δυσκολία όσον αφορά τη συνθήκη της Νίκαιας - όπως πολλοί ήδη παρατήρησαν - είναι ότι η έλλειψη κάποιου κειμένου επί του παρόντος καθιστά αδύνατο το να προβούμε σε ενδελεχή αξιολόγηση. Δεν ξέρουμε αν το ξυλουργείο της Νίκαιας κατασκεύασε ένα κουτί της Πανδώρας για τη δραστηριότητα της Επιτροπής ή ένα φέρετρο για τη δημοκρατία, αλλά - ό,τι κι αν είναι αυτό που κατασκευάστηκε - αυτή τη στιγμή περνάνε το τελικό προϊόν με γαλλικό βερνίκι και εμείς δεν μπορούμε παρά να ελπίζουμε ότι το τελικό αποτέλεσμα θα βοηθήσει την Ευρωπαϊκή Ένωση.
<P>
Πιστεύω ότι οι δύο αποτυχίες είναι αφενός η έλλειψη δημοκρατίας, επειδή η ευκαιρία να ανοίξει το Συμβούλιο στον δημόσιο έλεγχο αγνοήθηκε, παρότι πολλοί από εμάς αισθανόμασταν ότι είχε έρθει η ώρα να γίνει κάτι τέτοιο, και αφετέρου το παράλογο της αναστάθμισης των ψήφων, με άλλη προσέγγιση για το Συμβούλιο και άλλη για το Ευρωπαϊκό Κοινοβούλιο. Πολύς κόσμος που κοιτάζει τη συνθήκη της Νίκαιας θα αναρωτηθεί γιατί έγινε έτσι όπως έγινε. Προσωπικά πιστεύω ότι η αναστάθμιση των ψήφων πρέπει να λάβει υπόψη το μέγεθος του πληθυσμού - ό,τι ισχύει για το Ευρωπαϊκό Κοινοβούλιο πρέπει να ισχύει και για το Συμβούλιο.
<P>
Ένας πρόσθετος λόγος για να αντιτεθούμε στη συνθήκη της Νίκαιας είναι η ανάπτυξη περισσότερης γραφειοκρατίας στην Ευρωπαϊκή Ένωση. Ποιος μπορεί ειλικρινά να επιχειρηματολογήσει ότι οι τριάντα τομείς όπου ισχύει η ψηφοφορία είναι με ειδική πλειοψηφία απαραίτητοι για τη διαδικασία διεύρυνσης; Νομίζω ότι οι περισσότερες χώρες που είναι υποψήφιες για ένταξη - ενώ δέχονται τη Συνθήκη ως έχει επειδή υπάρχει και ανοίγει την πόρτα για την ένταξή τους εν καιρώ, - το συντομότερο δυνατό θέλω να ελπίζω - θα κοιτάξουν αυτά τα σημεία και, όπως οι περισσότεροι από εμάς, θα συνειδητοποιήσουν ότι είναι εντελώς άσχετα με τις καθημερινές υποθέσεις της ζωής τους. Καμία μεταρρύθμιση της κοινής γεωργικής πολιτικής, καμία μεταρρύθμιση των αναπτυξιακών πολιτικών που είναι άκρως σπάταλες. Έπειτα είναι το θέμα της ενσωμάτωσης ως υποχρεωτικού μηχανισμού του Χάρτη των Θεμελιωδών Δικαιωμάτων: αφ' εαυτή, όπως στις ΗΠΑ σήμερα, αποτελεί σίγουρη συνταγή για σύγχυση μεταξύ των δικαστηρίων της Ευρωπαϊκής Ένωσης. Υπάρχει επίσης το γεγονός ότι με βάση την ενισχυμένη συνεργασία το Ευρωπαϊκό Κοινοβούλιο δεν έχει κανένα ρόλο, αν και ορισμένοι ηγέτες εθνικών κομμάτων - συμπεριλαμβανόμενου και του ηγέτη του Εργατικού Κόμματος στην ομιλία του στη Βαρσοβία - υποσχέθηκαν ότι δεν θα γίνει πραγματική μεταρρύθμιση των διαρθρωτικών ταμείων έως το 2013. Αυτό δεν είναι συνταγή για τη διεύρυνση, είναι συνταγή για περισσότερη γραφειοκρατία και λιγότερη δημοκρατία.

<SPEAKER ID=98 LANGUAGE="PT" NAME="Seguro">
Κύριε Πρόεδρε, πραγματοποιήσαμε ήδη μία αυστηρή αξιολόγηση των όσων συνέβησαν στη Νίκαια, αλλά πρέπει να υπενθυμίσουμε ότι η Νίκαια άρχισε με μία πολύ περιορισμένη ημερήσια διάταξη. Το Συμβούλιο ζήτησε από το Ευρωπαϊκό Κοινοβούλιο να μην διευρύνουμε αυτή την ημερήσια διάταξη διότι ήθελε να επικεντρωθεί αποκλειστικά στις εκκρεμότητες του Αμστερνταμ. Και το Συμβούλιο έλεγε ότι ήθελε να το πράξει για να προσφέρει στην Ευρωπαϊκή Ένωση λειτουργικότητα όσον αφορά τους θεσμούς της, έτσι ώστε να καταστεί δυνατή η καλύτερη λειτουργία της με 27 μέλη σε σχέση με τη σημερινή λειτουργία της με 15 μέλη. Ποιο ήταν το αποτέλεσμα αυτής της άσκησης και αυτής της εργασίας; Ότι δεν αντιμετωπίστηκαν ακριβώς τα ζητήματα που ήταν πιο βασικά και σημαντικά για να εισαχθεί λειτουργικότητα, ικανότητα λήψης αποφάσεων, ευελιξία και επιχειρησιακή ικανότητα στη λειτουργία των θεσμών. Το Συμβούλιο επικεντρώθηκε περισσότερο ακριβώς στα ζητήματα εξουσίας, δηλαδή στη Νίκαια είχαμε περισσότερο αριθμητικούς υπολογισμούς και λιγότερο πολιτική. Οι εικόνες που κυκλοφόρησαν από τη Νίκαια ήταν εικόνες μίας Ευρώπης στην οποία οι χώρες θα επιδιώκουν να φροντίζουν η κάθε μία για τον εαυτό της, αφήνοντας να εννοηθεί ότι η Ευρώπη του μέλλοντος θα είναι μία μάχη μεταξύ μεγάλων και μικρών χωρών. Διερωτώμαι εάν αυτά δεν είναι τα επιχειρήματα που εξυπηρετούν περισσότερο τα συμφέροντα των ευρωσκεπτικιστών και των εχθρών της Ευρώπης· Διερωτώμαι εάν αυτή η εικόνα που δόθηκε στη Νίκαια δεν αποτελεί έκκληση προς τη συνείδηση των πεπεισμένων Ευρωπαίων, εκείνων που δεν θέλουν μόνο μία ενιαία αγορά, εκείνων που δεν θέλουν μόνο ένα ενιαίο νόμισμα, απέναντι σε αυτό που εγώ θεωρώ ότι είναι αυτή η στιγμή ευρωπαϊκής "ανυπαρξίας" .
<P>
Κατά την άποψή μου, η Νίκαια ήταν το δεύτερο μέρος του Αμστερνταμ και, αυτή τη στιγμή, βρισκόμαστε σε μία φάση, σε ένα ενδιάμεσο στάδιο μεταξύ του Αμστερνταμ και μίας Διακυβερνητικής Διάσκεψης που θα πραγματοποιηθεί το 2004, αλλά που δεν είναι γνωστό πότε θα ολοκληρωθεί. Είναι υποχρέωση των πεπεισμένων ευρωπαϊστών, αυτή τη στιγμή, να αντικρούσουν την εικόνα που δημιουργήθηκε στη Νίκαια και να δηλώσουν ότι η αλληλεγγύη για μας έχει σημασία, να δηλώσουν ότι είναι δυνατό να οικοδομήσουμε μία Ευρώπη όπου θα μπορούν να συμβιώσουν μεγάλες και μικρές χώρες. Με άλλα λόγια, δεν υπάρχουν άχρηστες χώρες στο ευρωπαϊκό σχέδιο και οι εθνικοί εγωισμοί δεν έχουν νόημα σε αυτή την Ευρώπη. Γι' αυτό θα ήθελα αυτή τη στιγμή να απευθύνω μία έκκληση προς το Σώμα και την Επιτροπή: πρέπει κάποιος να ασχοληθεί με την παιδαγωγική διάδοση του ευρωπαϊκού σχεδίου. Το παιδαγωγικό νόημα του ευρωπαϊκού σχεδίου είναι ότι αυτό δεν αποτελεί άθροισμα εθνικών συμφερόντων, είναι ένα σχέδιο αλληλεγγύης, όπως είχε την ευκαιρία να δηλώσει ο Πρόεδρος Ρομάνο Πρόντι, και κοιτάζοντας προς το μέλλον πρέπει, αυτή τη στιγμή, τα θεσμικά όργανα να ενώσουν τις δυνάμεις τους προκειμένου η διεύρυνση να γίνει πραγματικότητα, προκειμένου οι πολίτες να προσβλέπουν προς μία Ευρώπη όπως θέλουμε να την βλέπουν, και προκειμένου η πολιτική να στραφεί και πάλι προς την οικοδόμηση του ευρωπαϊκού σχεδίου, και όχι μόνο προς την υπεράσπιση της εξουσίας και, κυρίως, της εξουσίας των μεγάλων χωρών.

<SPEAKER ID=99 LANGUAGE="ES" NAME="Salafranca Sαnchez-Neyra">
Κύριε Πρόεδρε, ειπώθηκε, και εύστοχα πιστεύω, ότι η Ευρώπη είναι παιδί της ανάγκης και ότι μόνο όταν η ανάγκη της χτυπήσει την πόρτα αποφασίζει να προχωρήσει προς τα εμπρός. Και η ανάγκη χτύπησε επιτακτικά την πόρτα της Ευρώπης, στη Νίκαια, υπό τη μορφή της σκλήρωσης, σχετικά με την προοπτική μιας διευρυμένης Ευρώπης.
<P>
Μπορούμε να προβούμε σε πολλές εκτιμήσεις των όσων συνέβησαν στη Νίκαια και είχαμε αρκετές αποδείξεις σχετικά με αυτό σήμερα το πρωί, καθώς και το απόγευμα κατά τη συνέχιση της συζήτησης. Αλλά το Ευρωπαϊκό Συμβούλιο της Νίκαιας, όπως πολλές άλλες σύνοδοι κορυφής στην ιστορία της Ευρωπαϊκής Ένωσης, αποτελεί νίκη της πραγματικότητας, νίκη του πραγματισμού υπέρ της ουτοπίας. Παρότι όλοι μας θα θέλαμε να αυξηθούν οι αρμοδιότητές μας ως προς τη συναπόφαση, και παρά τις διαφωνίες μεταξύ μεγάλων, μεταξύ μεγάλων και μικρών, καθώς και μεταξύ μικρών και μεσαίων χωρών, είναι προφανές ότι έχουμε μια Επιτροπή της οποίας ο Πρόεδρος έχει αυξημένες αρμοδιότητες· μια διαδικασία λήψης αποφάσεων στην οποία υπάρχουν περισσότερες αποφάσεις, όχι όλες όσες θα θέλαμε, που λαμβάνονται με ειδική πλειοψηφία· μια διευκρίνιση του ρόλου των ενισχυμένων συνεργασιών· καθώς επίσης, και γιατί να μην το πούμε, μια αναστάθμιση της ψήφου του Συμβουλίου Υπουργών, παρότι δεν είναι τέλεια. Όλα αυτά αποτελούν βήματα, τα οποία, παρότι δεν είναι θεαματικά, όπως είπε ο Πρόεδρος Πρόντι σήμερα το πρωί, βρίσκονται σε καλό δρόμο.
<P>
Αλλά η Νίκαια, κύριε Πρόεδρε, δεν είναι το τέλος του δρόμου, αλλά η αφετηρία για μια νέα εποχή με πολλές προκλήσεις. Θα πρέπει να ολοκληρώσουμε επιτυχώς την ένταξη, την εδραίωση της εσωτερικής αγοράς, να φέρουμε στο φως το ενιαίο νόμισμα, να αναπτύξουμε μια πραγματική κοινή πολιτική ασφαλείας και άμυνας και να αρχίσουμε μια ευρεία συζήτηση σχετικά με το μέλλον της Ευρώπης. Κύριε Πρόεδρε της Επιτροπής, πρόκειται για προκλήσεις που δεν μπορούν να αντιμετωπιστούν πίσω από τις πλάτες των πολιτών. Και για αυτόν τον λόγο, χρειαζόμαστε περισσότερη γενναιοδωρία, περισσότερο ρεαλισμό, μεγαλύτερη συμμετοχή των θεσμικών οργάνων που υπερασπίζονται το κοινοτικό συμφέρον, και κάθε ένα από αυτά να αναζητήσει σε αυτές τις διασκέψεις, όπως έλεγε ο Jean Monnet, και με αυτό τελειώνω κύριε Πρόεδρε, το συμφέρον του στο κοινό συμφέρον.

<SPEAKER ID=100 LANGUAGE="DE" NAME="Swoboda">
Κύριε Πρόεδρε, κύριε Πρόεδρε της Επιτροπής, κύριε Επίτροπε, αγαπητοί συνάδελφοι, υπάρχουν και νικητές και ηττημένοι από τη Νίκαια, αλλά η Ευρώπη ασφαλώς δε συγκαταλέγεται μεταξύ των νικητών, όπως άλλωστε και η Δημοκρατία και η Διαφάνεια. Αυτή είναι η πεμπτουσία όσων είπε με τρόπο ευτυχώς σαφή και απερίφραστο σήμερα ο Πρόεδρος Πρόντι.
<P>
Ας παρατηρήσουμε προσεκτικά την κατάσταση: ο Χάρτης των Θεμελιωδών Δικαιωμάτων δε συμπεριλήφθηκε στο κείμενο της Συνθήκης, ούτε καν αναφορά δεν προβλέφθηκε. Στο θέμα της πολιτικής ασφάλειας και άμυνας σημειώθηκε βέβαια πρόοδος, αλλά δεν προβλέφθηκε κοινοβουλευτική διάσταση. Όσον αφορά τις πλειοψηφικές αποφάσεις, αυξήθηκε ο αριθμός τους κατά τρόπο πολύ μικρόψυχο, και η διαδικασία έγινε πιο περίπλοκη και πιο αδιαφανής. Υπάρχει βέβαια η ενισχυμένη συνεργασία· περιμένουμε να δούμε τί αποτελέσματα θα έχει. Η σχέση μεγάλων και μικρών, ύστερα από κάποιες άκρως παράλογες και απαράδεκτες προτάσεις, τελικά ρυθμίστηκε τελείως λογικά και ενισχύθηκε η Επιτροπή, αν και ο δεσμευτικός προσδιορισμός του αριθμού των μελών δεν αποτελεί απαραίτητα μία λογική και σκόπιμη απόφαση.
<P>
Ασφαλώς ο υπουργός Moscovici έχει απόλυτο δίκαιο, όταν λέει ότι δεν αρκεί να τα συζητούμε εδώ μεταξύ μας, αλλά ότι πρέπει να τα παρουσιάσουμε και στην κοινή γνώμη. Όντως η κοινή γνώμη είναι συνήθως πιο επικριτική έναντι της ολοκλήρωσης από ότι εμείς εδώ στο Κοινοβούλιο. Και κατά πάσα πιθανότητα με ένα καλύτερο αποτέλεσμα θα αντιμετωπίζαμε περισσότερες δυσκολίες να πείσουμε τους πολίτες, αλλά θα είχαμε και περισσότερο πειστικά επιχειρήματα αν μπορούσαμε να παρουσιάσουμε ένα καλύτερο αποτέλεσμα από της Σύνοδο της Νίκαιας. Με μεγαλύτερη αυτοπεποίθηση και πιο ήσυχη συνείδηση θα μπορούσαμε να παρουσιάσουμε στην κοινή γνώμη ένα καλύτερο και ισχυρότερο αποτέλεσμα για την Ευρώπη.
<P>
Γι' αυτό και επανέρχομαι σε αυτό το οποίο επισημάνθηκε ήδη εδώ. Ναι, θα πρέπει να ασχοληθούμε λεπτομερώς με το αποτέλεσμα αυτό. Εννοώ ότι θα πρέπει να ασχοληθούμε συγκεκριμένα, όταν θα έχουμε σαφείς και συγκεκριμένες δεσμεύσεις και από το Συμβούλιο για το πώς θα εκτυλιχθεί η περαιτέρω διαδικασία, δηλαδή με σαφή συμμετοχή του Ευρωπαϊκού Κοινοβουλίου. Αυτά που αποφασίστηκαν και ειπώθηκαν στη Νίκαια, είναι πολύ ασαφή κατ' εμέ: ναι στη συμμετοχή του Κοινοβουλίου. Σε ποια συμμετοχή; Είναι όνειδος να χρειάζεται και πάλι να αγωνιζόμαστε ώστε να μπορούν να συμμετέχουν ίσως δύο εκπρόσωποι, ει δυνατόν στις περισσότερες συνεδριάσεις. Δεν είναι δυνατόν. Το Κοινοβούλιο πρέπει, όπως και με τη Συνέλευση για το Χάρτη Θεμελιωδών Δικαιωμάτων, να διαδραματίσει ηγετικό ρόλο σε αυτή τη διαδικασία. Θέλουμε να αποδείξουμε στους αρχηγούς κυβερνήσεων, ότι εμείς θα τα καταφέρουμε καλύτερα. Εάν συγκρίνουμε τη Συνέλευση με όσα συνέβησαν στη Διακυβερνητική Διάσκεψη, ασφαλώς σε θεματολογία λιγότερο ακανθώδη και με λιγότερο εμφανή εθνικά συμφέροντα από ότι στη Διακυβερνητική Διάσκεψη, τότε η Συνέλευση και ο τρόπος εργασίας και η μέθοδος της είναι σαφώς καλύτεροι. Ως εκ τούτου είμαι της γνώμης ότι θα έπρεπε να ασχοληθούμε λεπτομερώς με το αποτέλεσμα της Νίκαιας, όταν καταστεί σαφές ότι το Ευρωπαϊκό Κοινοβούλιο θα διαδραματίσει στο μέλλον ένα σημαντικό και αποφασιστικό ρόλο. Θέλουμε να αποδείξουμε στους αρχηγούς κυβερνήσεων ότι εμείς θα τα καταφέρουμε καλύτερα.

<SPEAKER ID=101 NAME="Sudre">
Κύριε Πρόεδρε, κύριε Πρόεδρε της Επιτροπής, κύριε Επίτροπε, αγαπητοί συνάδελφοι, όλοι οι συνάδελφοι τόνισαν την προσδοκία που περιέβαλλε τη Σύνοδο Κορυφής της Νίκαιας, η οποία είχε ως στόχο να επιτρέψει στην Ευρωπαϊκή Ένωση τη συνέχιση της λειτουργίας της με αποτελεσματικό, δημοκρατικό και διαφανή τρόπο, έπειτα από την ιστορική διεύρυνση που όλοι περιμένουμε. Ασφαλώς, η Σύνοδος Κορυφής της Νίκαιας επέτρεψε σημαντικές προόδους για το σύνολο των θεμάτων που επηρεάζουν άμεσα τη ζωή των πολιτών μας, είτε πρόκειται για τη διαφύλαξη της υγείας, την προστασία του περιβάλλοντος, την κοινωνική πολιτική, είτε ακόμα και για την έγκριση καταστατικού για τις ευρωπαϊκές επιχειρήσεις. Ένα άλλο θετικό σημείο είναι το ότι ανακοινώθηκε επισήμως η θέσπιση του Χάρτη των Θεμελιωδών Δικαιωμάτων, παρότι δεν έχει προβλεφθεί στο στάδιο αυτό υποχρεωτική ισχύς. Τέλος, οι αποφάσεις που ελήφθησαν στον τομέα της κοινής εξωτερικής πολιτικής και της πολιτικής ασφάλειας, αναμφισβήτητα αποτελούν άλλο ένα βήμα προς τα εμπρός.
<P>
Η σύνοδος αυτή θα είχε τύχει πλήρους επιτυχίας αν η απαραίτητη αναθεώρηση των συνθηκών είχε στεφθεί με επιτυχία ανάλογη των θεμάτων τα οποία προανέφερα. Αν και φαίνεται ότι πράγματι κατορθώσαμε να αποφύγουμε την ολοκληρωτική παράλυση της μελλοντικής διευρυμένης Ένωσης, οι φιλοδοξίες της γαλλικής προεδρίας δεν μπόρεσαν να εκφραστούν στο νέο σχέδιο Συνθήκης. Πράγματι, πολλά μένουν να γίνουν, τόσο σχετικά με τον πολύ περιορισμένο αριθμό τομέων όπου περάσαμε από την ομοφωνία στη λήψη αποφάσεων κατά πλειοψηφία και για εκείνους όπου η συναπόφαση θα αποτελέσει τον κανόνα, όσο και με την αύξηση του αριθμού των βουλευτών του Ευρωπαϊκού Κοινοβουλίου στην Ευρώπη του αύριο, ή ακόμα και την αβεβαιότητα που υφίσταται σχετικά με τον αριθμό των Επιτρόπων μετά από τις διευρύνσεις.
<P>
Πέρα από τις τεχνικές πτυχές της μεταρρύθμισης αυτής, αυτό που μας απασχολεί πριν απ' όλα είναι η αυξανόμενη δυσκολία των κρατών μελών της Ευρωπαϊκής Ένωσης να αποφασίζουν μαζί, σε συνάρτηση με το κοινό συμφέρον των πολιτών. Επιτρέψτε μου τέλος, ως εισηγήτρια για τις εξόχως απόκεντρες περιφέρειες της Ένωσης, να εκφράσω την έντονη λύπη μου για τον αρκετά απογοητευτικό χαρακτήρα των συμπερασμάτων της Συνόδου Κορυφής της Νίκαιας, τα οποία αποτελούν μόνο μια απλή απόδειξη παραλαβής του προγράμματος εργασίας της Επιτροπής. Οι εξόχως απόκεντρες περιφέρειες αξίζουν καλύτερης τύχης και το Κοινοβούλιο θα συνεχίσει με τη βοήθεια, είμαι βέβαιη, του κυρίου Επίτροπου Barnier, να εργάζεται εντατικά για να τους προσφέρει τη θέση που τους αναλογεί στους κόλπους της Ένωσης.

<SPEAKER ID=102 LANGUAGE="NL" NAME="Maij-Weggen">
Κύριε Πρόεδρε, η Νίκαια απέτυχε. Παρά τις τυμπανοκρουσίες της γαλλικής κυβέρνησης σήμερα το πρωί, η διακυβερνητική διάσκεψη απλώς δεν ολοκληρώθηκε. Είναι αλήθεια ότι καθιερώθηκαν η ενισχυμένη συνεργασία και η ευρωπαϊκή αμυντική δύναμη. Η τελευταία δε με ορισμένους περιορισμούς εκ μέρους της Αγγλίας. Το πιο σημαντικό θέμα, η μετάβαση από το βέτο στις πλειοψηφικές αποφάσεις δεν διευθετήθηκε στις περιπτώσεις που έχουν καθοριστική σημασία. Δεν ρυθμίστηκαν τα θέματα της φορολογίας, της κοινωνικής ασφάλισης, της δικαιοσύνης, του ασύλου, της γεωργίας και των διαρθρωτικών ταμείων, δηλαδή ακριβώς τα θέματα τα οποία έπρεπε να έχουν ρυθμιστεί πριν από τη διεύρυνση. Εδώ η Σύνοδος Κορυφής απλώς απέτυχε. Τα εθνικά συμφέροντα ήταν προφανώς ισχυρότερα από το γενικό ευρωπαϊκό συμφέρον. Και ένα άλλο σημείο που είναι ακόμη πιο σοβαρό είναι ότι, σε ορισμένες περιπτώσεις που οι αποφάσεις θα λαμβάνονται πλέον κατά πλειοψηφία, δεν προβλέπονται συν-νομοθετικές αρμοδιότητες του Ευρωπαϊκού Κοινοβουλίου. Κατά συνέπεια, το δημοκρατικό έλλειμμα αυξήθηκε. Για ποιο λόγο η Σύνοδος Κορυφής έδειξε τόσο λίγη δημοκρατική ευαισθησία;
<P>
Έρχομαι τώρα στη θέση των Κάτω Χωρών. Καθόλη τη διάρκεια της Συνόδου Κορυφής είχαμε την εντύπωση ότι το μόνο που ήθελαν οι Κάτω Χώρες ήταν να παίξουν ένα είδος αγώνα ποδοσφαίρου με το Βέλγιο και να τον κερδίσουν. Το αποτέλεσμα όλης αυτής της ενέργειας που δαπανήθηκε ήταν μία αναλογία 12-13 ή 10-10 στη στάθμιση των ψήφων. Ποια είναι η διαφορά σε ένα σύνολο 300 ψήφων; Παρεμπιπτόντως, γιατί αντιστάθηκε η Γαλλία τόσο έντονα στη συνεκτίμηση του πληθυσμού; Πρόκειται για μια πολύ συνηθισμένη δημοκρατική αρχή. Έτσι λοιπόν οι Κάτω Χώρες έχουν μία ψήφο περισσότερο απ' ό,τι το Βέλγιο στο Συμβούλιο. Εάν όμως κοιτάξουμε τον αριθμό των εδρών στο Ευρωπαϊκό Κοινοβούλιο θα διαπιστώσουμε ότι οι Κάτω Χώρες πάνε από τις 31 στις 25 και το Βέλγιο από τις 24 στις 22. Το μόνο που μπορούμε να συμπεράνουμε είναι ότι οι Κάτω Χώρες πλήρωσαν για τον ένα πόντο παραπάνω που έχουν στο Συμβούλιο.
<P>
Τέλος, είναι σαφές ότι η παραδοσιακή διακυβερνητική διάσκεψη δεν αποδίδει πλέον. Όταν το 2004 θα πρέπει να προετοιμασθεί για άλλη μία φορά μία Σύνοδος Κορυφής, πιστεύω ότι θα είναι προτιμότερο να ακολουθήσουμε το πρότυπο της συνέλευσης. Ας προετοιμαστεί η Σύνοδος από 15 εκπροσώπους των κυβερνήσεων, 30 εκπροσώπους των εθνικών κοινοβουλίων και 15 εκπροσώπους του Ευρωκοινοβουλίου. Το σχήμα αυτό λειτούργησε πάρα πολύ καλά στην περίπτωση του Χάρτη και θα αποδώσει περισσότερο απ' ό,τι μία κλασική διακυβερνητική διάσκεψη. Εξάλλου, είναι περισσότερο δημοκρατικό.
<P>
Κύριε Πρόεδρε, για εμένα προσωπικά τα αποτελέσματα της Νίκαιας ήταν ανεπαρκή.

<SPEAKER ID=103 LANGUAGE="FI" NAME="Suominen">
Κύριε Πρόεδρε, σύμφωνα με πληροφορία από εφημερίδα, το πρώτο σχόλιο του φινλανδού πρωθυπουργού κ. Paavo Lipponen μετά τη Νίκαια ήταν: ";η Συνθήκη αυτή πρέπει να αναθεωρηθεί";. Ασφαλώς συμφωνούμε μαζί του, όμως γνωρίζουμε ότι η επιθυμία αυτή είναι δυνατόν να ικανοποιηθεί μόνο μετά από πολλά χρόνια, εάν, όπως πιστεύω να γίνει, τα εθνικά κοινοβούλια εγκρίνουν τη Συνθήκη της Νίκαιας. Ας ελπίσουμε, ωστόσο, ότι η Νίκαια απέδειξε στη Φινλανδία και στα άλλα μικρά κράτη ότι η έμφαση που δίδεται στον ρόλο του Ευρωπαϊκού Συμβουλίου και στον ευρωπαϊκό χαρακτήρα της διακυβερνητικής προκαλεί συνεχώς ήττες για τα μικρά κράτη στο επίπεδο λήψης αποφάσεων. Κανείς απολύτως δεν μίλησε στη Σύνοδο με τη φωνή της Ευρώπης. Και όταν η Επιτροπή, όπως είδαμε, επεχείρησε να το κάνει, κυριολεκτικά πέταξαν έξω τον πρόεδρό της· ωστόσο, ευχαριστούμε για την ενέργεια αυτή.
<P>
Παρόλα αυτά είναι λυπηρό για το μέλλον της Ευρώπης το γεγονός ότι δεν βρέθηκαν ηγέτες με ευρωπαϊκό πνεύμα. Σχεδόν κάθε χώρα προσκόμισε στη Σύνοδο τα δικά της προβλήματα εσωτερικής πολιτικής. Επιστρέφοντας στη χώρα τους, οι πρωθυπουργοί τόνιζαν έπειτα ότι σημείωσαν νίκη όσον αφορά αυτά ακριβώς τα προβλήματα εσωτερικής πολιτικής. "Είχαμε τον έλεγχο της κατάστασης" ή "Μπορέσαμε να εμποδίσουμε αποφάσεις ευρωπαϊκού χαρακτήρα" , έλεγαν στην πατρίδα τους. Κατ' αυτόν τον τρόπο δώσαμε στις υποψήφιες για ένταξη χώρες ένα πολύ άσχημο παράδειγμα, το οποίο ασφαλώς προκαλεί κατάπληξη από το Τάλιν ως τη Βουδαπέστη και την Πράγα. Το θετικό φυσικά είναι ότι τώρα μπορεί να προχωρήσει η διεύρυνση. Αυτό το μήνυμα πρέπει να μεταφερθεί με σαφήνεια στις υποψήφιες για ένταξη χώρες. Μετά τη διεύρυνση, οι σημερινού τύπου Νίκαιες και Διακυβερνητικές Διασκέψεις καθίστανται αδύνατες· η ολοκλήρωση είτε θα προχωρήσει πραγματικά είτε θα αρχίσει να διαλύεται. Δεν μπορεί να παραμείνει στη σημερινή της μορφή.
<P>
Θα ήλπιζε κανείς να βρίσκονταν ηγέτες στην Ευρώπη. Η διαφορά μεταξύ πολιτικών και ηγετών έγκειται στο ότι οι πολιτικοί γνωρίζουν βέβαια τι επιθυμεί σήμερα ο λαός, οι ηγέτες όμως γνωρίζουν τι θα επιθυμεί στην πραγματικότητα ο λαός μετά από 20 χρόνια.

<SPEAKER ID=105 NAME="Beazley">
Κύριε Πρόεδρε, δεν είναι εύκολο να επικρίνουμε τη γαλλική Προεδρία σε αυτή τη συζήτηση καθώς δεν είναι παρούσα. Καταλαβαίνω ότι ο Πρόεδρος κ. Σιράκ, ο κ. Vedrine και ο κ. Moscovici μάλλον έχουν να πάνε σε σημαντικές συνεδριάσεις. Ωστόσο, είμαι σίγουρος ότι τόσο ο Πρόεδρος της Ευρωπαϊκής Επιτροπής, ο κ. Πρόντι, όσο και ο Επίτροπος Barnier έχουν να πάνε σε εξίσου σημαντικές συνεδριάσεις μας έκαναν όμως την τιμή να περιμένουν μέχρι το πέρας αυτής της συζήτησης.
<P>
Ο κ. Moscovici λέει ότι δεν πρέπει να τον κατηγορούμε, πρέπει να ψέξουμε τις άλλες κυβερνήσεις του Συμβουλίου. Είναι αίσχος το ότι δεν μπόρεσε βρει έναν αντικαταστάτη ώστε να περιμένει μέχρι το τέλος των συζητήσεών μας. Σε τελική ανάλυση, όλοι ελπίζουμε ότι θα ενωθούν μαζί μας οι υποψήφιες προς ένταξη χώρες της Κεντρικής και Ανατολικής Ευρώπης, οι οποίες είναι συνηθισμένες στην αλαζονεία κυβερνήσεων και ηγετών που δεν είναι παρόντες, σε ανθρώπους που βγάζουν λόγους και μετά εξαφανίζονται. Καταγγέλλω το γεγονός ότι ο κ. Moscovici δεν βρήκε αντικαταστάτη του.
<P>
Στέφθηκε με επιτυχία η Νίκαια; Ο κ. Moscovici λέει ότι πρέπει να στραφούμε προς τις εθνικές κυβερνήσεις μας και να τις επικρίνουμε. Πολύ ευχαρίστως. Ο κ. Μπλερ γύρισε στη Μεγάλη Βρετανία ως κατακτητής και ήρωας επειδή δεν ενέδωσε στο άλφα και δεν υποχώρησε στο βήτα και αγωνίστηκε για τα συμφέροντα της Βρετανίας. Ναι, αναμφισβήτητα τον υποστηρίζω για αυτή του τη στάση αλλά τι κατάφερε τελικά; Μας λέει ότι εξασφάλισε ότι θα λάβει χώρα η διεύρυνση. Δεν ξέρω αν θα απαντήσει η Επιτροπή στο τέλος τούτης της συζήτησης, αλλά διερωτώμαι, δεδομένης της απουσίας του Συμβουλίου, εάν η Επιτροπή είναι εξίσου πεπεισμένη ότι έως το 2004 το Ευρωπαϊκό Κοινοβούλιο θα περιλαμβάνει βουλευτές από την Τσεχία, την Ουγγαρία και την Πολωνία, όπως επίσης και από τις Βαλτικές χώρες.
<P>
Ο κ. Moscovici λέει ότι φυσικά πρέπει να μετριάσουμε τον ιδεαλισμό μας με πραγματισμό. Εγώ απλά θα τον ρωτήσω: Μήπως μετρίασε ο στρατηγός Ντε Γκωλ τον ιδεαλισμό του με πραγματισμό; Ή ο Ουίνστον Τσώρτσιλ; "Η κοινή γνώμη δεν θα δεχτεί κάτι τέτοιο" . "Δεν μπορούμε να το περάσουμε αυτό από τη Βουλή των Κοινοτήτων" . "Α, θα γίνει δημοψήφισμα" . Σιγά τώρα. Δεν έχει ηγεσία η Ευρωπαϊκή Ένωση; Πού είναι το Συμβούλιο; Πού είναι οι κυβερνήσεις;
<P>
Αυτό είναι αίσχος, και το μόνο σημάδι ελπίδας είναι ότι η Ευρωπαϊκή Επιτροπή έχει προφανώς αποκαταστήσει την αυτοπεποίθησή της. Αυτό το Ευρωπαϊκό Κοινοβούλιο θα ενώσει τις δυνάμεις του με την Ευρωπαϊκή Επιτροπή και θα επιμείνουμε μαζί ώστε να πραγματοποιηθούν οι απαιτήσεις μας.

<SPEAKER ID=106 NAME="Bodrato">
Κύριε Πρόεδρε, η Σύνοδος Κορυφής της Νίκαιας έδειξε ότι έχει περάσει ο καιρός της Διακυβερνητικής Διάσκεψης. Βρισκόμαστε στην παραμονή της διεύρυνσης της Ένωσης προς Ανατολάς, μια στροφή που θέτει σε κρίση τη στρατηγική των μικρών χωρών. Αν δεν δοθεί απάντηση στο δημοκρατικό έλλειμμα των ευρωπαϊκών οργάνων, η Ένωση δεν μπορεί να περιμένει την υποστήριξη των λαών.
<P>
Ο κατάλογος των προβλημάτων που αντιμετωπίσθηκαν στη Νίκαια είναι μακρύς, αλλά, όπως είπε πολύ σαφώς ο Πρόεδρος Πρόντι, δεν δόθηκε η απαραίτητη προσοχή στις θεσμικές μεταρρυθμίσεις και στον ρόλο του Κοινοβουλίου. Ίσως να πήγαμε στη Νίκαια με υπερβολικές φιλοδοξίες. Η φιλοδοξία του Κοινοβουλίου δεν είναι ωστόσο έλλειψη αίσθησης ευθύνης. Αν δεχθούμε το μάθημα των ρεαλιστών, ας βάλουμε στο συρτάρι τον Χάρτη των Θεμελιωδών Δικαιωμάτων και ας ικανοποιηθούμε με ένα χώρο ελεύθερων συναλλαγών παραδομένο στις μεγάλες εταιρείες και τα εθνικά συμφέροντα. Είναι κάτι που δεν λειτουργεί και το έχουν καταλάβει οι νέοι φεντεραλιστές, που ζήτησαν από τους αρχηγούς κυβερνήσεων να έχουν περισσότερο θάρρος, το ίδιο θάρρος με τους πατέρες της Ευρωπαϊκής Κοινότητας. Είναι απαραίτητο να ξεκινήσουμε μια μεγάλη συζήτηση για το μέλλον της Ευρώπης: αυτό πρέπει να είναι το μετά τη Νίκαια, αν θέλουμε να επαναφέρουμε το ευρωπαϊκό πνεύμα σε μια πραγματικότητα που έχει αλλάξει σε βάθος.

<SPEAKER ID=107 NAME="Prodi">
. (ΙΤ) Κύριε Πρόεδρε, θα είμαι συντομότατος, επειδή η παρέμβασή μου είναι μόνο για να σας ευχαριστήσω: να σας ευχαριστήσω όχι μόνο για την ευγένεια που δείξατε απέναντί μας, αλλά και για το περιεχόμενο των παρεμβάσεών σας. Εμείς, κύριε Beazley, δεν μείναμε εδώ από ευγένεια· ο Επίτροπος Barnier και εγώ μείναμε εδώ και για να μάθουμε τις απόψεις σας, τα βαθύτερα συναισθήματα και τις διαθέσεις σας, επειδή πιστεύω ότι, αν θέλουμε να οικοδομήσουμε μια Ευρώπη, πρέπει να το κάνουμε μαζί, Κοινοβούλιο και Επιτροπή.
<P>
Δεν κρύψαμε από τον εαυτό μας, στη σημερινή συζήτηση, τις ικανοποιήσεις και ακόμα περισσότερο τις απογοητεύσεις από τη Συνθήκη της Νίκαιας, ενίοτε για διαφορετικούς λόγους, αλλά με το ίδιο συναίσθημα και με τις ίδιες ανησυχίες.
<P>
Δεν κρύψαμε από τον εαυτό μας την ανάγκη να συνεχίσουμε, με το ίδιο σθένος και την ίδια αποφασιστικότητα που είχαμε και πριν από τη Νίκαια, στο δρόμο της διεύρυνσης για να εκπληρώσουμε τους στόχους που έχουμε και ότι είναι το μεγαλύτερο ραντεβού με την Ιστορία, στο οποίο το Κοινοβούλιο και η Επιτροπή πρέπει να ανταποκριθούν κατά τα επόμενα έτη.
<P>
Δεν κρύψαμε από τον εαυτό μας, κύριοι βουλευτές, ούτε την ανάγκη να συνεργασθούμε, Κοινοβούλιο και Επιτροπή, για να οικοδομήσουμε τη νέα Ευρώπη, γιατί σ' εμάς πέφτει αυτό το βάρος, αλλά σ' εμάς πέφτει επίσης αυτή η μεγάλη αποστολή και αυτή η μεγάλη προοπτική.

<SPEAKER ID=108 NAME="Πρόεδρος">
Ευχαριστώ πολύ, κύριε Πρόεδρε της Επιτροπής.
<P>
Έχω λάβει έξι προτάσεις ψηφίσματος από τους βουλευτές, οι οποίες υπεβλήθησαν βάσει της παραγράφου 2 του άρθρου 37 του Κανονισμού.1
<P>
Η συζήτηση έληξε.
<P>
Η ψηφοφορία θα διεξαχθεί την Πέμπτη, στις 10.00.

<CHAPTER ID=7>
Προϋπολογισμός 2001 (συνέχεια)
<SPEAKER ID=109 NAME="Πρόεδρος">
Η ημερήσια διάταξη προβλέπει τη συνέχιση της συζήτησης σχετικά με τον προϋπολογισμό του 2001.
<P>
Τον λόγο έχει ο κ. Wurtz.

<SPEAKER ID=110 NAME="Wurtz">
Κύριε Πρόεδρε, κατά την πρώτη ανάγνωση, η ομάδα μου είχε πραγματοποιήσει τη συμβολική πολιτική πράξη της κατάθεσης πρότασης απόρριψης του προϋπολογισμού. Επιθυμούσαμε να επιστήσουμε την προσοχή σε απαράδεκτα, κατά την άποψή μας, χαρακτηριστικά του σχεδίου που μας είχε υποβληθεί τότε. Υποστηρίζαμε την αρχή "νέα κονδύλια, για νέες πολιτικές" . Αντί των προβλεπόμενων αναδιοργανώσεων εις βάρος των παραδοσιακών προτεραιοτήτων, ζητούσαμε την πολυετή αναθεώρηση των χρηματοδοτικών προοπτικών, ειδικότερα για τις εξωτερικές δράσεις, παρόλο που ετίθετο παρεμφερές πρόβλημα για τις δαπάνες υπέρ της απασχόλησης και της προστασίας του περιβάλλοντος. Δεν θέλαμε, λέγαμε, να μας βάλει αύριο το Συμβούλιο σε μια θέση όπου θα έπρεπε να επιλέξουμε μεταξύ δυο προτεραιοτήτων, το ίδιο θεμιτών κατά την άποψή μας: των Βαλκανίων και της Μεσογείου.
<P>
Σήμερα, αντιμετωπίζουμε ακριβώς την κατάσταση που επιθυμούσαμε να αποφύγουμε. Σύμφωνα με τους όρους του συμβιβασμού που επήλθε μεταξύ της αντιπροσωπείας του Κοινοβουλίου και του Συμβουλίου, η ευρωμεσογειακή συνεργασία υφίσταται περικοπή 200 εκατομμυρίων ευρώ σε σύγκριση με τον προϋπολογισμό του 2000. Πρόκειται για σαφές μήνυμα που απευθύνεται στους γειτονικούς εταίρους μας του Νότου. Όσον αφορά τα Βαλκάνια, έτυχαν μιας επίπονης και πολύ αβέβαιης χρηματοδοτικής συρραφής. Η τελευταία περιλαμβάνει τη μεταφορά των πιστώσεων του προϋπολογισμού του 2000 για βοήθεια στη Λατινική Αμερική στον προϋπολογισμό του 2001, ή ακόμα και μεταφορά πιστώσεων που προορίζονται για το Μαρόκο, στο πλαίσιο του σχεδίου συμφωνίας για την αλιεία, οι οποίες δεν χρησιμοποιήθηκαν κατά το τρέχον έτος. Εξάλλου, και κυρίως, το πρόβλημα της χρηματοδότησης των Βαλκανίων για τα ερχόμενα χρόνια παραμένει άλυτο. Αλλά και το κεφάλαιο 3, δηλαδή οι εσωτερικές δράσεις, χρειάζεται επίσης κάποια παρατήρηση, καθώς η πρωτοβουλία "απασχόληση" , η οποία μετονομάσθηκε σε "πρόγραμμα επιχειρηματικού πνεύματος" ακρωτηριάσθηκε κατά 87 εκατομμύρια ευρώ, τα διευρωπαϊκά δίκτυα κατά 23 εκατομμύρια ευρώ, και η προστασία του περιβάλλοντος κατά 42 εκατομμύρια ευρώ.
<P>
Συνολικά, με 1,09 % περίπου του ευρωπαϊκού ακαθάριστου εγχώριου προϊόντος, ή και λιγότερο, ο προϋπολογισμός του 2001 θα είναι, με σχετικούς όρους, ένας από τους χαμηλότερους των τελευταίων δέκα ετών, καθώς βρίσκεται σαφώς κάτω από το ήδη πολύ περιοριστικό ανώτατο όριο, που ορίστηκε στο πλαίσιο της Ατζέντας 2000 στο Βερολίνο, το Μάρτιο του 1999. Γι' αυτούς τους λόγους η Ομάδα της Ευρωπαϊκής Ενωτικής Αριστεράς/Αριστεράς των πρασίνων των Βορείων χωρών, δυστυχώς δεν θα υποστηρίξει την έκθεση της κυρίας Haug.

<SPEAKER ID=111 NAME="Turchi">
Κύριε Πρόεδρε, θα ήθελα πρώτα απ' όλα να υπογραμμιστεί ότι ο φετινός προϋπολογισμός οφείλεται προπαντός στο έργο όλων των βουλευτών της ίδιας επιτροπής, επιπροσθέτως φυσικά του έργου του προέδρου της επιτροπής, κ. Wynn, που διαχειρίστηκε σοφά τις διάφορες καταστάσεις, ακόμη και έντασης, τις οποίες βιώσαμε. Ευχαριστώ επίσης την Επίτροπο, κ. Schreyer. Αυτό, όμως, δεν σημαίνει ότι δεν μπορούσαν να γίνουν περισσότερα και ακόμη καλύτερα. Θα ήθελα να διαχωρίσω τους δύο τομείς. Από τη μία πλευρά τα θετικά: μπορούμε να υπενθυμίσουμε τα 60 περίπου εκατομμύρια ευρώ των γεωργικών δαπανών όσον αφορά τους ελέγχους· συντελέσθηκε με αυτό ένα σημαντικό βήμα, μολονότι, κατά τη γνώμη μου, όχι το τελικό· τη χορήγηση 450 περίπου εκατομμυρίων ευρώ για τις μικρές και μεσαίες επιχειρήσεις, επειδή έγινε επιτέλους κατανοητό ότι η ευρωπαϊκή οικονομία δεν βασίζεται στις πολυεθνικές, αλλά στις μικρές και μεσαίες επιχειρήσεις, πράγμα που μπορεί να οδηγήσει σε ανάκαμψη της ανάπτυξης και της απασχόλησης· επίσης, το επίπεδο αύξησης των πληρωμών, το οποίο περιορίσθηκε σε 3,5%, και την αύξηση των πιστώσεων για τα Βαλκάνια, που είναι κάτι σημαντικό από πολιτική άποψη. Στην περίπτωση αυτή επιτύχαμε κάτι το θεμελιώδες σε εκείνη τη συνεδρίαση της επιτροπής.
<P>
Θα ήθελα τώρα να υπενθυμίσω δύο πτυχές που, κατά τη γνώμη μου, απαιτούν ορισμένη προσοχή και δημιουργούν ανησυχία: αφενός, την υπερβολική ίσως χρήση του μέσου ευελιξίας, που, όπως όλες οι υπερβολές, είναι ένας αρνητικός παράγοντας, πράγμα για το οποίο δεν πρέπει να μετατρέψουμε αυτό το μέσο σε σανίδα σωτηρίας· αφετέρου, το γεγονός ότι οι νέες θέσεις εργασίας οφείλονται απλώς σε πρόωρες συνταξιοδοτήσεις. Αυτό δεν πρέπει να αποτελέσει προηγούμενο στα θεσμικά μας όργανα. Τέλος, χαίρομαι που η επιτροπή υιοθέτησε επιπλέον μια δημοσιονομική στρατηγική ειδικά για την ενίσχυση και την προστασία του νομίσματός μας, του ευρώ.

<SPEAKER ID=112 NAME="Dell'Alba">
Κύριε Πρόεδρε, κυρία Επίτροπε, αγαπητοί συνάδελφοι, θα έπρεπε να απευθυνθώ και στην κ. Πρόεδρο του Συμβουλίου, αλλά δεν τη βλέπω ανάμεσά μας. Είναι αλήθεια ότι η Συνέλευσή μας είναι μάλλον αραιή. Αλλά η συζήτηση για τον προϋπολογισμό δυστυχώς διήρκεσε περισσότερο απ' όσο είχε προβλεφθεί και δεν θα έχουμε την ευκαιρία, ούτε οι ομιλητές που έπονται, ούτε εγώ, να συζητήσουμε το θέμα μαζί με την προεδρία.
<P>
Θα ήθελα με τη σειρά μου να συγχαρώ τους εισηγητές, τον Πρόεδρο της Επιτροπής Προϋπολογισμών, την Επιτροπή, το Συμβούλιο και την προεδρία για το έργο που πραγματοποιήθηκε, για τη σύναψη της συμφωνίας αυτής που θα μας επιτρέψει να ψηφίσουμε τον προϋπολογισμό 2001. Αλλά υποστηρίζω κι εγώ, όλες τις παρατηρήσεις, ιδιαίτερα του κ. Colom I Naval, σχετικά με αυτό το εξαιρετικά ευαίσθητο θέμα, δηλαδή τις χρηματοδοτικές προοπτικές. Στη Νίκαια, συνήφθη μια συμφωνία, για να επιτραπεί η διεύρυνση. Κι όμως, οι προηγούμενες διευρύνσεις συνοδεύτηκαν από σημαντικά χρηματοδοτικά κονδύλια. Εκείνη την εποχή, τα κράτη μέλη δεν φοβούνταν την κοινή γνώμη, και η διεύρυνση προς την Ισπανία και την Πορτογαλία συνοδεύτηκε από σημαντική κινητοποίηση πόρων. Βλέποντας ότι ο προϋπολογισμός μας είναι μειωμένος σε σύγκριση με το έτος 2000, τόσο υπό πραγματικούς όρους, όσο και υπό όρους ποσοστού ΑΕΠ, ότι έχουμε τόσο απομακρυνθεί από τους στόχους που ορίστηκαν στο Εδιμβούργο, συνειδητοποιώ ότι εκεί έγκειται το πραγματικό πρόβλημα. Αν αρνηθούμε να το αντιμετωπίσουμε, η ευρωπαϊκή οικοδόμηση και η διεύρυνση της Ένωσης θα φανούν αναξιόπιστες.

<SPEAKER ID=113 LANGUAGE="NL" NAME="Van Dam">
Κύριε Πρόεδρε, με την έγκριση του προϋπολογισμού του 2001, η συζήτηση στο Κοινοβούλιο περιστράφηκε γύρω από έναν περιορισμένο αριθμό θεμάτων. Ένα από τα θέματα που μας απασχολεί και σήμερα είναι η αύξηση των κονδυλίων για την εξωτερική πολιτική. Ορθώς απορρίπτει το Συμβούλιο αυτή την αναθεώρηση, γιατί δεν έχει κανένα νόημα να ορίζεται στο Βερολίνο για μια περίοδο έξι ετών ένα ανώτατο όριο για τις δαπάνες και να τίθεται εκ νέου σε συζήτηση κάθε χρόνο. Τα εν λόγω ανώτατα όρια υποχρεώνουν την Επιτροπή να ορίσει προτεραιότητες στα πλαίσια ενός περιορισμένου προϋπολογισμού, όπως συμβαίνει με κάθε κυβέρνηση.
<P>
Ένα άλλο θέμα το οποίο μας απασχολεί και πάλι αυτόν το χρόνο είναι το μέσο ευελιξίας. Ένα μέσο 200 εκατομμυρίων ευρώ το οποίο καθορίζεται τώρα σε συμβιβασμό με το Συμβούλιο για τη χορήγηση βοήθειας στα Βαλκάνια. Ορθώς παρατηρεί ο συνάδελφος Colom I Naval ότι η χρήση που γίνεται στο μέσο ευελιξίας δεν είναι επικεντρωμένη στον αρχικό του στόχο που είναι συγκεκριμένα η κάλυψη απρόβλεπτων δημοσιονομικών δαπανών. Για να είμαι ειλικρινής, διερωτώμαι αν θα είχε πει το ίδιο αν ο μηχανισμός αυτός είχε χρησιμοποιηθεί με τον ίδιο τρόπο και για το MEDA, όπως είχε προταθεί από το Κοινοβούλιο. Στην πρώτη ανάγνωση του προϋπολογισμού άκουσα να αναφέρεται αυτή η κριτική και δεν θυμάμαι να την υποστήριξε. Φυσικά και δεν είμαι ενάντια στη χορήγηση βοήθειας στα Βαλκάνια. Η Ευρωπαϊκή Ένωση, ως συνεργασία εθνικών κρατών, η οποία γεννήθηκε από την ανάγκη της ειρήνης στην Ευρώπη, έχει την υποχρέωση να χρηματοδοτήσει την προσπάθεια για την ειρήνη και τη συμφιλίωση στα Βαλκάνια. Πιστεύω όμως ότι στην περίπτωση μιας δράσης με αυτή την έκταση πρέπει πρώτα να καταγραφούν οι ανάγκες βοήθειας και στη συνέχεια να βάλουμε το χέρι μας στην τσέπη. Η βιασύνη που δείχνει η Επιτροπή και το Συμβούλιο να πλημμυρίσουν τα Βαλκάνια στη βοήθεια έρχεται σε άμεση αντίθεση με την περικοπή της βοήθειας στα υποψήφια κράτη μέλη.
<P>
Κύριε Πρόεδρε, ίσως να πρέπει να δεσμεύσουμε ήδη για τα υποψήφια κράτη μέλη το μέσο ευελιξίας για τον προϋπολογισμό του 2002. Το λέω αυτό επειδή εντελώς απροσδόκητα υπάρχει περίπτωση να θελήσουν να γίνουν γρηγορότερα μέλη της Ευρωπαϊκής Ένωσης.

<SPEAKER ID=114 LANGUAGE="DE" NAME="Ilgenfritz">
Κύριε Πρόεδρε, κυρίες και κύριοι, οι αρχές της εξοικονόμησης πόρων, της κοινωνικής και οικονομικής ισορροπίας, τηρήθηκαν στην κατάρτιση αυτού του προϋπολογισμού. Πρέπει να ευχαριστήσουμε γι' αυτό τους εισηγητές. Καλό είναι επίσης ότι διατίθενται περισσότερα κονδύλια για τις μικρές και μεσαίες επιχειρήσεις που εκπροσωπούν τον κύριο όγκο της προσφοράς θέσεων εργασίας. Έτσι δημιουργούνται νέες θέσεις εργασίας και συνεχίζεται ο αγώνας κατά της ανεργίας. Επίσης έγινε δεκτή η διορθωτική επιστολή αριθ. 2 της Ευρωπαϊκής Επιτροπής, χάρη στην οποία μπορούν να εξοικονομηθούν περί τα 900 εκατομμύρια στην κατηγορία I. Αυτή η αποδοχή όμως δε θα έπρεπε να είναι δυνατή πλέον. Καταρχάς έχει εντωμεταξύ βελτιωθεί η αξία του ευρώ, κι έτσι θα περιοριστεί η δυνατότητα εξοικονόμησης πόρων, ενώ επιπλέον μπορεί και να θεωρηθεί δεδομένο ότι δε θα επαρκέσουν τα προβλεπόμενα στον προϋπολογισμό κονδύλια για την αντιμετώπιση της κρίσης της ΣΕΒ. Έτσι θα προκύψει ανάγκη για έγκριση συμπληρωματικού προϋπολογισμού, ο οποίος με τη σειρά του θα περιορίσει σημαντικά, ή και θα εκμηδενίσει ακόμη, το δυναμικό εξοικονόμησης πόρων αυτής της κατηγορίας.

<SPEAKER ID=115 LANGUAGE="PT" NAME="Costa Neves">
Κύριε Πρόεδρε, κυρία Επίτροπε, θα ήθελα να αρχίσω συγχαίροντας τη συνάδελφο μας γενική εισηγήτρια κ. Jutta Haug η οποία, με τον τρόπο που διεκπεραίωσε το έργο της, συνέβαλε πολύ στο εποικοδομητικό κλίμα εντός του οποίου αναπτύξαμε τη δραστηριότητά μας στην επιτροπή και στο Κοινοβούλιο γενικότερα.
<P>
Με τη ψηφοφορία η οποία θα ακολουθήσει αυτή τη συζήτηση ολοκληρώνεται η μακρά και περίπλοκη διαδικασία έγκρισης του προϋπολογισμού της Ευρωπαϊκής Ένωσης για το 2001. Καρπός έντονων διαπραγματεύσεων, διαδοχικών συμβιβασμών μεταξύ των διαφόρων θεσμικών οργάνων, συγκεντρώνονται λογικές προϋποθέσεις για την έγκρισή του. Θα ήθελα, ωστόσο, να τονίσω ορισμένες πτυχές που αφορούν και τα επόμενα χρόνια. Ο προϋπολογισμός αντιπροσωπεύει, σε πιστώσεις πληρωμών, μόνο το 1,056% του κοινοτικού ΑΕΠ. Στις δημοσιονομικές προοπτικές προβλεπόταν για το 2001 1,11%, για να μην μιλήσουμε για το 1,27% που αναφερόταν πριν μερικά χρόνια. Από την άλλη, διατηρείται η πολυετής βάση των προγραμμάτων στον τομέα της εξωτερικής συνεργασίας, η διαφορά μεταξύ αναλήψεων υποχρεώσεων και πληρωμών συνεχίζει να αυξάνει, συνεχίζεται η χαμηλή ή κακή εκτέλεση ορισμένων προγραμμάτων, υπάρχουν πληρωμές με αδικαιολόγητη ή απαράδεκτη καθυστέρηση, το Κοινοβούλιο βρέθηκε αντιμέτωπο με τετελεσμένα γεγονότα που είχαν δημοσιονομική επίπτωση. Εάν, όσον αφορά την πρώτη πτυχή που αναφέρθηκε, το ΑΕΠ, δεν υπάρχει για την ώρα λύση και εάν, όσον αφορά τη δεύτερη πτυχή, είμαι βέβαιος ότι το Κοινοβούλιο θα δώσει αποδείξεις της επιμονής του σε προσεχείς ευκαιρίες, όσον αφορά την τρίτη πτυχή που επεσήμανα θα ήθελα να πω ότι, κατά τη γνώμη μου, η μεγάλη καινοτομία στη διαδικασία του προϋπολογισμού των επόμενων ετών είναι η συμφωνία που επιτεύχθηκε μεταξύ Κοινοβουλίου και Συμβουλίου με στόχο την εκπόνηση εκ μέρους της Επιτροπής, μέχρι τις 30 Ιουνίου 2001, μίας έκθεσης η οποία θα υποβληθεί στα δύο πρώτα θεσμικά όργανα, όπου θα αναφέρονται οι πρόοδοι που επιτεύχθηκαν σε μία σειρά βασικών τομέων, όπως η μείωση του υπόλοιπου προς εκκαθάριση (RAL) η απλούστευση του κύκλου των σχεδίων, η καλύτερη εκτέλεση των προγραμμάτων, η αναθεώρηση της επιτροπολογίας, η μεταρρύθμιση της Επιτροπής, ο καθορισμός και η υλοποίηση στόχων εκτέλεσης, κυρίως της εξωτερικής συνεργασίας, η πληρέστερη ενημέρωση του Κοινοβουλίου σε διάφορους τομείς. Εάν η υποβολή της έκθεσης αυτής δεν αποτελεί απλώς την εκπλήρωση μίας πρόσθετης τυπικής διαδικασίας, είναι δικαιολογημένη η προσδοκία που πολλοί από εμάς εναποθέτουμε σε αυτό το νέο βήμα.

<SPEAKER ID=116 LANGUAGE="EN" NAME="Wynn">
Κύριε Πρόεδρε, κατά καιρούς ακουγόμαστε σαν ευλογούμε ο ένας τα γένια του άλλου έτσι όπως αλληλοσυγχαιρόμαστε για αυτό το θέμα. Εγώ ίσως παρεκκλίνω ελαφρώς από αυτή την τάση όσον αφορά το Συμβούλιο - όχι απαραιτήτως τη γαλλική Προεδρία - αλλά το Συμβούλιο εν γένει.
<P>
Ας μην κοροϊδευόμαστε, ο προϋπολογισμός αυτός είναι καλός. Δεν είναι ο προϋπολογισμός που εγώ ή πολλοί συνάδελφοί μου θα θέλαμε. Ωστόσο μπορούμε να είμαστε ικανοποιημένοι με αυτόν. Αν καταφύγω σε ορολογία ποδοσφαιρική είναι σαν μια ισοπαλία 1-1. Ωστόσο χάρη στο μέσο της ευελιξίας νομίζω ότι νικήσαμε στα πέναλτι.
<P>
Η αρχική πρόταση της Επιτροπής για αναθεώρηση των δημοσιονομικών προοπτικών ώστε να μεταφερθούν 300 εκατομμύρια ευρώ από την κατηγορία 1 στην κατηγορία 4 ήταν αξιέπαινη ιδέα: άξια επαίνων και πασιφανώς εύλογη. Δυστυχώς, η πλειοψηφία των συναδέλφων μου δεν συμφώνησαν μαζί μου και κατά συνέπεια δεν μπορέσαμε να προχωρήσουμε προς αυτή την κατεύθυνση. Ούτε υπάρχει ειδική πλειοψηφία σε αυτό το Σώμα ώστε να επανέλθουμε στο άρθρο 272. Ως εκ τούτου, έπρεπε να βρούμε μια λύση στο πλαίσιο των μέσων που μας παρέχει η διοργανική συμφωνία ώστε να μπορέσουμε να καταλήξουμε σε έναν λογικό και καλό προϋπολογισμό. Αυτό ακριβώς πράξαμε: αποφύγαμε μια δημοσιονομική κρίση καταφεύγοντας στο άρθρο 272. Οι δημοσιονομικές προοπτικές διατηρήθηκαν παρότι χρησιμοποιήσαμε το μέσο ευελιξίας. Το αποτέλεσμα είναι το καλύτερο που μπορούμε να περιμένουμε χωρίς αναθεώρηση ή χωρίς το άρθρο 272.
<P>
Ο κ. Colom i Naval προέβη σε σχόλια σήμερα το πρωί επειδή ήταν σαφές σε όσους από εμάς ήταν παρόντες όταν συμφωνήθηκε η διοργανική συμφωνία, ότι δεν πρέπει να χρησιμοποιηθεί το μέσο ευελιξίας για τους ίδιους σκοπούς σε συναπτά έτη. Θαυμάζω την απάντηση που έδωσε η κ. Parly σήμερα το πρωί αλλά εμείς κωφεύουμε. Το Κοσσυφοπέδιο και η Σερβία είναι στην πράξη το ένα και το αυτό. Αγνοήσαμε τα όσα συμφωνήσαμε. Είπαμε επίσης ότι το μέσο ευελιξίας δεν θα ήταν ετήσιο αποθεματικό για την κατηγορία 4, αλλά αυτό ακριβώς έγινε. Για αυτόν ακριβώς τον λόγο δεν είναι μόνο ο κ. Colom i Naval που νιώθει θυμό και απογοήτευση για τον τρόπο με τον οποίο εξελίχθηκαν τα πράγματα στη δημοσιονομική διαδικασία τα τελευταία δύο χρόνια.
<P>
Πρέπει να ειπωθεί και να καταγραφεί στα πρακτικά ότι η γαλλική Προεδρία συνεργάστηκε καλά κατά την προσπάθεια να βρεθούν λύσεις.
<P>
Όσον αφορά την καταχώριση, δεν έχω πρόβλημα με τα δύο σημεία που αναφέρθηκαν: οι συντάξεις είναι υποχρεωτική δαπάνη. Αυτό στο οποίο αναφερόμαστε είναι ένα πρόγραμμα πρόωρης συνταξιοδότησης που δεν έχει ακόμα νομική βάση·κανείς δεν ξέρει αν αυτό που θα προταθεί θα είναι υποχρεωτικό ή μη υποχρεωτικό και σε τελική ανάλυση πρόκειται για μια σημείωση προς υπόμνηση που διακυβεύεται.
<P>
Όσον αφορά τις αλιευτικές συμφωνίες, αλλάξαμε μόνο τις παρατηρήσεις για τις γραμμές Α. Με άλλα λόγια, τις παρατηρήσεις που αφορούν τις μη υποχρεωτικές δαπάνες. Και στις δύο περιπτώσεις δεν αλλάξαμε τα ποσά. Δεν πρέπει να δημιουργηθεί αντιδικία για αυτό το θέμα.
<P>
Απλά και μόνο επειδή έχουμε προϋπολογισμό και έχουμε φτάσει σε μια συμφωνία κατά τη συνδιαλλαγή, ας μη φανταστούμε ότι όλα μας τα προβλήματα έχουν λυθεί. Τα προβλήματα θα παραμείνουν μέχρι να ξεκαθαρίσουμε τι θα κάνουμε με τις εξωτερικές δαπάνες.
<P>
Υπήρξαν φορές τη χρονιά που πέρασε που υπέθεσα ανόητα ότι αφ' ης στιγμής η Επιτροπή υπέβαλε τις προτάσεις της για αναθεώρηση θα φτάναμε σε συμφωνία με το Συμβούλιο. Έκανα λάθος. Έπειτα, όταν συνειδητοποίησα ότι δεν θα γίνονταν συζητήσεις επί της αναθεώρησης που αφορά το άρθρο 25 της διοργανικής συμφωνίας, το λιγότερο που μπορώ να πω είναι ότι απογοητεύτηκα. Η στάση του Συμβουλίου σε αυτόν τον ποδοσφαιρικό αγώνα φαίνεται να είναι ότι δεν νοιάζεται για την μπάλα αλλά απλά να τελειώνει το παιχνίδι. Επιτρέψτε μου μονάχα να πω στο Συμβούλιο ότι, όσον αφορά αυτό το παιχνίδι, δεν μας τέλειωσαν ακόμα οι μπάλες και αυτή η ομάδα σκοπεύει να συνεχίσει να παίζει μέχρι να πετύχουμε το σωστό αποτέλεσμα.
<P>
Εν κατακλείδι ευχαριστώ όλους όσους συμμετείχαν σε αυτή τη διαδικασία - όχι μόνο τους εισηγητές - αλλά και τη γραμματεία της Επιτροπής, τις υπηρεσίες του Κοινοβουλίου και το προσωπικό των πολιτικών ομάδων.

<SPEAKER ID=117 LANGUAGE="NL" NAME="Mulder">
Κύριε Πρόεδρε, καταρχάς θα ήθελα να ευχαριστήσω όλους εκείνους οι οποίοι διαδραμάτισαν κάποιο ρόλο για την έγκριση του προϋπολογισμού, την Επίτροπο, το Συμβούλιο και τους εισηγητές. Θα ήθελα επίσης να ευχαριστήσω ιδιαιτέρως τον κ. Wynn. Νομίζω ότι είναι η πρώτη χρονιά που ανέλαβε καθήκοντα προέδρου της Επιτροπής Προϋπολογισμών κατά τη διάρκεια της δημοσιονομικής διαδικασίας και νομίζω ότι έκανε πάρα πολύ καλά τη δουλειά του.
<P>
Είμαι ευχαριστημένος με τον προϋπολογισμό. Ιδιαιτέρως, είμαι ευχαριστημένος επειδή αυτή τη φορά μπορέσαμε να παραμείνουμε στα πλαίσια των δημοσιονομικών προοπτικών. Πιστεύω ότι το Κοινοβούλιο πρέπει να τηρεί τις συμφωνίες και ότι οι συμφωνίες αυτές θα πρέπει να παραβιάζονται μόνο εάν αυτό είναι απολύτως απαραίτητο. Αυτό δεν συνέβη κατά τη γνώμη μου φέτος.
<P>
Η Επίτροπος δηλώνει με υπερηφάνεια ότι, φέτος, οι γεωργικές δαπάνες θα αυξηθούν κατά ένα πολύ σημαντικό ποσοστό σε σύγκριση με τα προηγούμενα χρόνια. Αυτό είναι αλήθεια, αλλά πρόκειται για συμφωνίες οι οποίες πρέπει να τηρηθούν. Οι συμφωνίες αυτές υπήρχαν πριν αναλάβει καθήκοντα Επιτρόπου και νομίζω ότι θα την τιμούσε αν τηρούσε τις συμφωνίες του Βερολίνου.
<P>
Τι άλλο καλύπτει ο γεωργικός προϋπολογισμός; Γνωρίζουμε όλοι το περιεχόμενο του σημειώματος με τις τροποποιήσεις του Οκτωβρίου και, αν όλα πάνε καλά, αν το δολάριο παραμείνει στα 91 λεπτά, θα μπορούσαμε να έχουμε στην κατηγορία 1Α ένα πλεόνασμα περίπου 1,3 δισεκατομμυρίων ευρώ. Εάν υποθέσουμε ότι αυτό δεν συμβαίνει και ότι ο κ. Duisenberg θα πει ότι δεν γίνεται, πώς θα χρηματοδοτήσουμε την προσπάθεια για την αντιμετώπιση της κρίσης ΣΕΒ; Αυτό είναι το ερώτημα που θα ήθελα να θέσω. Θα περικόψουμε άλλες δαπάνες στο γεωργικό προϋπολογισμό. Θα μεταθέσουμε το θέμα στο μέλλον, υπάρχει δυνατότητα να χρησιμοποιήσουμε το πλεόνασμα του 2000 ή μήπως μπορούμε να χαράξουμε ένα σύστημα ασφάλισης όπως αναφέρεται σε προηγούμενο ψήφισμα του Κοινοβουλίου;

<SPEAKER ID=118 LANGUAGE="ES" NAME="Garriga Polledo">
Κύριε Πρόεδρε, κυρίες και κύριοι βουλευτές, κυρία Επίτροπε, κύριε εκπρόσωπε του Συμβουλίου, κυρίες και κύριοι εισηγητές, σε κάθε δημοσιονομική χρήση το Ευρωπαϊκό Κοινοβούλιο κερδίζει δημοσιονομική ισχύ. Την ισχύ αυτή δεν την κερδίζουμε από τον αέρα αλλά από τις Συνθήκες, παρότι ενίοτε το Συμβούλιο δυσκολεύεται να το αναγνωρίσει.
<P>
Πέρυσι με την έκθεση Bourlanges, κινητοποιήθηκε για πρώτη φορά το μέσο ευελιξίας και επετεύχθη επίσης μια θεσμική δήλωση που αναγνώριζε την πιθανή δημοσιονομική έλλειψη της κατηγορίας 4.
<P>
Εφέτος, με την έκθεση Haug, επωφεληθήκαμε της περυσινής αυτής θεσμικής δήλωσης για να συζητήσουμε για την ανάγκη αναθεώρησης των δημοσιονομικών προοπτικών. Απεδείχθη ότι δεν ήταν η κατάλληλη στιγμή για μια αναθεώρηση, ότι υπήρχε επαρκές περιθώριο για να ανταποκριθούμε στις δεσμεύσεις με τα Βαλκάνια και με το πρόγραμμα MEDA χωρίς τροποποίηση των προβλέψεων του Βερολίνου του 1999, και απεδείχθη ότι η εμμονή για αναθεώρηση ήταν πρόθεση μόνον εκείνων που είχαν καταψηφίσει την Ατζέντα 2000.
<P>
Ωστόσο, το Ευρωπαϊκό Κοινοβούλιο δεν μπορεί να συνεχίζει εις αεί να προσαρμόζει προς τα κάτω τις εξωτερικές του δεσμεύσεις. Εφέτος χρησιμοποίησε εκ νέου το μέσο ευελιξίας, αλλά δεν μπορούμε να συνεχίσουμε ακολουθώντας αυτήν την οδό.
<P>
Δεν θέλουμε να υπάρχει στο Ψήφισμα Colom μια πρόταση αναθεώρησης για τον επόμενο χρόνο, γιατί θέλουμε να περιμένουμε την αξιολόγηση της Παγκόσμιας Τράπεζας, αλλά συμφωνούμε με την κριτική της ότι αυτός ο τρόπος επίλυσης της δημοσιονομικής έλλειψης στην κατηγορία 4 διαστρεβλώνει τον πολυετή χαρακτήρα των μεγάλων εξωτερικών στόχων της Ένωσης και τον ίδιο τον ορισμό των δημοσιονομικών προοπτικών.
<P>
Αυτή τη φορά περισσότερο από ποτέ, το μυστικό της επιτυχίας έγκειται στη σωστή εκτέλεση του προϋπολογισμού.

<SPEAKER ID=119 LANGUAGE="ES" NAME="Naranjo Escobar">
Κύριε Πρόεδρε, κυρία Επίτροπε, θα ήθελα να συγχαρώ την γενική εισηγήτρια, κ. Haug, τον Πρόεδρο της Επιτροπής και τους συναδέλφους για το θαυμάσιο έργο τους κατά τις διαπραγματεύσεις.
<P>
Ο τελικός απολογισμός των διαπραγματεύσεων είναι θετικός, γεγονός που αποδεικνύει ότι για να επιτύχουμε συγκεκριμένους στόχους αυτό που έχει σημασία δεν είναι να φτάσουμε μόνοι ή γρήγορα, αλλά όλοι μαζί και εγκαίρως. Όντως, θέλαμε έναν προϋπολογισμό που να ενώνει τις προσπάθειές μας με εκείνες των κρατών μελών προκειμένου να συμβάλλουμε στην οικονομική ανάπτυξη και την αύξηση της απασχόλησης, και για αυτόν τον λόγο είναι καλή η συμφωνία που επετεύχθη σχετικά με το πολυετές ποσό για το πρόγραμμα των μικρών επιχειρήσεων. Ωστόσο, η υποστήριξη αυτών και άλλων πολιτικών προτεραιοτήτων του Κοινοβουλίου θα πρέπει να είναι συμβατή με την σταθερότητα του προϋπολογισμού ως προς τις δαπάνες.
<P>
Είναι βέβαιο, ότι εδώ και δέκα χρόνια η Ένωση γνωρίζει την ευνοϊκότερη οικονομική κατάσταση, όπως αποδεικνύεται από το γεγονός ότι έχουν βελτιωθεί πολύ τα δημοσιονομικά υπόλοιπα. Ωστόσο, και ακριβώς για αυτόν τον λόγο, η συμφωνία που επετεύχθη ως προς τις πιστώσεις πληρωμών είναι κατά τη γνώμη μου λογική, γιατί ενώνει κάποιες προσπάθειες προς την κατάλληλη κατεύθυνση για μια αειφόρο ανάπτυξη.
<P>
Η δημοσιονομική στρατηγική του Κοινοβουλίου σηματοδοτεί ένα πριν και ένα μετά σε αυτήν την έναρξη της νέας χιλιετίας. Γιατί με την διαπραγμάτευση δεν επιτυγχάνονται μόνο τα τελικά ποσά και η διανομή τους, αλλά και η εφαρμογή μέσων που θα επιτρέψουν να μετρήσουμε μέχρι ποιο σημείο η πολιτική αυτού του Κοινοβουλίου γίνεται πράξη. Και εγώ θα προχωρήσω λίγο περισσότερο, διότι δεν αρκεί να διαθέτουμε απαιτητικούς και διαφανείς κανόνες στην εκτέλεση του προϋπολογισμού, όπως η κατάργηση των δεσμεύσεων έπειτα από δύο έτη μη εκτέλεσης. Αυτό θα πρέπει να συνοδεύεται από μια δέσμευση του Σώματος των Επιτρόπων για μια δίκαιη και αποτελεσματική κατανομή των ανθρωπίνων και των υλικών πόρων για τη διαχείριση των διαφορετικών πολιτικών, δηλαδή θα πρέπει να συμφωνηθούν η πολιτική προτεραιότητα του Κοινοβουλίου και η προτεραιότητα διαχείρισης της Επιτροπής.

<SPEAKER ID=120 NAME="Stenmarck">
Κύριε Πρόεδρε, καθώς καταλήγουμε στην οριστική απόφαση για τον προϋπολογισμό της ΕΕ για τη χρήση του 2001, διαπιστώνω ότι περάσαμε ένα ολόκληρο χρόνο διαρκούς αγώνα προκειμένου να τα βγάλουμε πέρα με τον προϋπολογισμό εντός του πλαισίου που καθορίστηκε, στο δημοσιονομικό σχέδιο στο Βερολίνο τον Μάρτιο του 1999. Διαπιστώνουμε σήμερα ότι ο αγώνας αυτός υπήρξε επιτυχής. Θα μπορέσουμε να υιοθετήσουμε ένα προϋπολογισμό εντός αυτών των πλαισίων, κάτι που αποτελεί σημαντική πρόοδο. Πιστεύω πραγματικά ότι τόσο τα κράτη μέλη όσο και οι φορολογούμενοι είναι ευγνώμονες για το γεγονός ότι οι δαπάνες δεν αυξάνονται περαιτέρω.
<P>
Θεωρώ επίσης ως αναμφισβήτητη πρόοδο το γεγονός ότι μπορούμε να περάσουμε σε μία νέα χρήση με μεγαλύτερα περιθώρια απ' ό,τι είχαμε στο παρελθόν. Χρησιμοποιούμε το 1,06% του ΑΕΠ των κρατών μελών, κάτι που μας δίνει ένα περιθώριο μεγαλύτερο από ποτέ, μεγαλύτερο ακόμα και από αυτό που είχε προβλεφθεί στο Βερολίνο πριν από λιγότερο από δύο χρόνια. Έχουμε έτσι τη δυνατότητα να παίξουμε ένα δραστήριο ρόλο, τόσο όσον αφορά τη διεύρυνση με τις χώρες της Ανατολικής και Κεντρικής Ευρώπης, όσο και τις προσπάθειες εξασφάλισης ειρήνης και ευημερίας στη Σερβία και τη Γιουγκοσλαβία.
<P>
Προκειμένου να πραγματοποιηθούν όλα αυτά, χρειάζεται να καθοριστούν ευρείες προτεραιότητες και για το μέλλον. Θα είναι απαραίτητο κάτι τέτοιο προκειμένου να ανταπεξέλθουμε στα μακροπρόθεσμα καθήκοντά μας, κάτι που σίγουρα είναι δυνατόν εφόσον έχουμε ως στόχο να αγωνιστούμε για μία ισχυρή, αλλά συγχρόνως και περιορισμένη ΕΕ.
<P>
Όπως είπα, τη στιγμή αυτή αντιμετωπίζουμε μία μεγάλη απειλή, τη σπογγώδη εγκεφαλοπάθεια. Θα πρέπει ωστόσο να μην λησμονούμε ότι οφείλουμε να αντιμετωπίσουμε αυτή την απειλή εντός των σημερινών δημοσιονομικών πλαισίων. Αυτό σημαίνει ότι, εφόσον χρειαστούν περισσότερο πόροι προκειμένου να αντιμετωπιστεί το πρόβλημα, αυτοί θα πρέπει να εξευρεθούν μέσω περικοπών στην κατηγορία 1 ή θα πρέπει τα κράτη μέλη να αναλάβουν ένα μεγαλύτερο μέρος του κόστους.

<SPEAKER ID=121 LANGUAGE="DE" NAME="Sommer">
Αξιότιμε κύριε Πρόεδρε, αγαπητοί συνάδελφοι, θα περιοριστώ στις παρατηρήσεις μου όσον αφορά τον προϋπολογισμό στον τομέα της πολιτικής περιβάλλοντος, υγείας και καταναλωτών σε ένα ουσιώδες σημείο. Οφείλουμε να διαπιστώσουμε ότι το τμήμα του προϋπολογισμού που προβλέπεται για την προστασία και τη διατήρηση του περιβάλλοντος, είναι πάρα πολύ περιορισμένο. Αυτό είναι ιδιαίτερα ενοχλητικό, δεδομένου ότι η πολιτική του περιβάλλοντος έχει εγκάρσια λειτουργία, καθώς η περιβαλλοντική πολιτική -η επιτυχής τουλάχιστον - είναι δυνατή μόνο αν έχει διασυνοριακή διάσταση. Αυτό το γνωρίζουμε όλοι. Γι' αυτό άλλωστε καθήκον της κοινής ευρωπαϊκής διάστασης είναι να προαγάγει την ασφάλεια και αναζωογόνηση του περιβάλλοντος. Αυτό όμως σημαίνει ταυτόχρονα ότι θα πρέπει επιτέλους να έχουμε αρκετά χρήματα στα χέρια μας. Ας μην περιοριζόμαστε πλέον στο να εκδίδουμε διαρκώς κάποιες οδηγίες και κανονισμούς, πολύ συχνά μάλιστα χωρίς επαρκείς βασικές πληροφορίες, χωρίς επιστημονική βάση, αλλά κατά κανόνα πολύ πιεσμένους χρονικά.
<P>
Επιτρέψτε μου μία παρατήρηση: δεν είμαι η μόνη, η οποία λόγω αυτής της καταστάσεως έχω την εντύπωση πως συμμετέχω στην Επιτροπή Περιβάλλοντος, Δημόσιας Υγείας και Πολιτικής των Καταναλωτών μόνο για να αποτρέψω το χειρότερο, μέσα σε αυτή την έξωθεν επιβληθείσα μανία νομοθέτησης και τη βιασύνη.
<P>
Στην περιβαλλοντική πολιτική δεν πρέπει να χανόμαστε προωθώντας μικρά, περιορισμένα στο χώρο μέτρα, όσο απαραίτητα και αν είναι αυτά, ούτε και τη μόνιμη, χωρίς επικρίσεις, περαιτέρω χρηματοδότηση Οργάνων των οποίων το αποτέλεσμα εργασίας δεν είναι ορατό ουσιαστικά, όπως επί παραδείγματι συμβαίνει κατά την άποψή μου με την Ευρωπαϊκή Υπηρεσία Περιβάλλοντος στην Κοπεγχάγη.
<P>
Αυτό που απουσιάζει από την ευρωπαϊκή περιβαλλοντική πολιτική είναι ένα επιστημονικά θεμελιωμένο πλαίσιο δράσης. Αυτό όντως δεν υπάρχει. Και δεν υπάρχει, διότι δεν υφίσταται η σχετική βάση. Πρέπει επί τέλους να επενδύσουμε σε επιστημονικές έρευνες και αναλύσεις. Μόνο έτσι θα μπορέσουμε να επεξεργασθούμε ρεαλιστικές προοπτικές, προοπτικές σύζευξης των πολιτικών για το περιβάλλον και την υγεία με τους άλλους τομείς πολιτικής, προοπτικές για προσέγγιση ρεαλιστική των προβλημάτων και λύσεις με πιθανότητες επιτυχίας. Μόνο έτσι θα επενδύσουμε λογικά και ορθά τα χρήματα που μας διαθέτουν οι συμπολίτες μας.

<SPEAKER ID=122 LANGUAGE="DE" NAME="Laschet">
Κύριε Πρόεδρε, αγαπητοί συνάδελφοι, θα ήθελα καταρχάς να διατυπώσω τρεις παρατηρήσεις για τα όσα ειπώθηκαν σε αυτή τη συζήτηση. Πρώτον, αυτό που υπενθυμίσατε σήμερα το πρωί εσείς, κυρία Schreyer. Σε σχέση με κάποιους εθνικούς προϋπολογισμούς έχουμε μία κατά τι υψηλότερη αύξηση σε αυτόν τον προϋπολογισμό, είμαστε όμως ως προς την ποσόστωση των κρατών σε επίπεδα υποδειγματικά χαμηλά για πολλούς εθνικούς προϋπολογισμούς. Επιπλέον θα πρέπει να πούμε στην κοινή γνώμη ότι όταν οι υπουργοί εξωτερικών των κρατών ή άλλοι αναθέτουν την εκτέλεση όλο και περισσότερων καθηκόντων στην Ευρώπη, όπως επί παραδείγματι ολόκληρο το πρόγραμμα για τα Βαλκάνια, πρέπει και να λαμβάνεται υπόψιν ότι απαιτούνται χρήματα γι' αυτό και ότι τα χρήματα αυτά θα πρέπει και να διατεθούν.
<P>
Το δεύτερο είναι η κοινή εξωτερική πολιτική και πολιτική ασφάλειας. Εδώ στη δεκαετία του ' 90 σημειώθηκαν σημαντικές πρόοδοι. Κατά τη σύρραξη στη Βοσνία η Ευρώπη δεν ήταν ακόμη εις θέσιν να μιλήσει με μία φωνή: άλλο κράτος θεωρούνταν ότι έπαιρνε το μέρος των Σέρβων και άλλο των Κροατών. Βρισκόμασταν σχεδόν ακόμη στην πολιτική των συμμαχιών του 19ου αιώνα. Τώρα, στο τέλος αυτής της δεκαετίας, στα τέλη της δεκαετίας του ' 90, η Ευρώπη ομιλεί με μία φωνή, είναι ο μεγαλύτερος μη στρατιωτικός παράγοντας ανοικοδόμησης στα Βαλκάνια, μεγαλύτερος από τις Ηνωμένες Πολιτείες, προσφέρει αποτελεσματικό έργο, και συνεισέφερε με την πολιτική της στο να καταστεί δυνατή μία ειρηνική επανάσταση στη Σερβία. Αυτό θα έπρεπε να το λέμε ξεκάθαρα στο τέλος αυτού του δημοσιονομικού έτους, ύστερα από μία δεκαετία ταραχών στα Βαλκάνια!
<P>
Οι προϋπολογισμοί για τα εξωτερικά θέματα θα είναι σημαντικότεροι για μας και εναποθέτουμε στην Επιτροπή την ελπίδα ότι με τις θέσεις, οι οποίες θα διατεθούν τώρα, θα επιτελέσει το έργο που αναμένουμε από αυτήν. Σας απονέμουμε προκαταβολικά τα εύσημα, και να είστε βέβαιοι ότι θα φροντίσουμε να το ελέγξουμε αυστηρά στο μέλλον.
<P>
Πολλά λέγονται για τη μετά τη Νίκαια περίοδο. Η Νίκαια ήταν για μία ακόμη φορά τα εθνικά παζαρέματα για επιμέρους προϋπολογισμούς. Στην εξωτερική πολιτική το ξεπεράσαμε σε μεγάλο βαθμό αυτό, και ελπίζω ότι στις επόμενες διαβουλεύσεις για τον προϋπολογισμό θα αποφασίσουμε πιο πολύ επί της ουσίας, θα κοιτάξουμε περισσότερο τα ίδια τα προβλήματα και θα παζαρέψουμε λιγότερο για εθνικά συμφέροντα στον προϋπολογισμό.

<SPEAKER ID=123 NAME="Schreyer">
Κύριε Πρόεδρε, αξιότιμοι κύριοι βουλευτές, θα υπεισέλθω μόνο σε ορισμένες από τις πτυχές που αναφέρθηκαν στη συζήτηση. Καταρχάς για τη δομή του προϋπολογισμού του έτους 2001, ειπώθηκε ότι ο προϋπολογισμός για τη γεωργία δεν θα αυξηθεί αρκετά. Θα ήθελα όμως να τονίσω ότι ο προϋπολογισμός για τη γεωργία έχει ένα πολύ υψηλό ποσοστό ανάπτυξης, δηλαδή 5,7%. Αν υπολογίσουμε σε αυτό και τον αναμενόμενο συμπληρωματικό προϋπολογισμό, ανέρχεται σε σχεδόν 8%, ενώ σε όλους τους άλλους τομείς -στην πολιτική εκπαίδευσης, σε ολόκληρο τον τομέα της εσωτερικής πολιτικής, συμπεριλαμβανομένης και της έρευνας, της εξωτερικής πολιτικής, της διοίκησης, της προενταξιακής βοήθειας- έχουμε ποσοστό ανάπτυξης μόνο 1,1%. Δηλαδή, πρέπει να υπογραμμισθεί ότι και το Κοινοβούλιο, στους τομείς όπου έχει την τελευταία λέξη, επιδεικνύει μεγάλη δημοσιονομική πειθαρχία, πιστεύω όμως ότι έχει παρ' όλ' αυτά παρουσιάσει ένα πολύ καλό αποτέλεσμα με σαφείς προτεραιότητες.
<P>
Για την παρατήρηση του κ. Mulder: εσείς σημειώσατε ότι, δεδομένου ότι τώρα με τη δεύτερη ανάγνωση ο προϋπολογισμός μένει πολύ κάτω από το περιθώριο της γεωργικής πολιτικής, θα πρέπει να συνυπολογισθεί ο κίνδυνος της αλλαγής ισοτιμίας, καθώς θα ήταν χρήσιμο κάτι τέτοιο σε περίπτωση αλλαγής προς τα άνω της σχέσης ευρώ-δολαρίου. Θα ήθελα εδώ να επισημάνω τις διατάξεις της Διοργανικής Συμφωνίας, βάσει των οποίων "συναλλαγματικός κίνδυνος" ύψους έως 200 εκατομμυρίων ευρώ χρηματοδοτείται από τη γεωργική πολιτική και μπορούμε μετά να καταφύγουμε στο συναλλαγματικό απόθεμα. Πιστεύω όμως ότι και στο συμπληρωματικό προϋπολογισμό θα πρέπει να προσέχουμε να διατηρηθεί το αποθεματικό ύψους 200 εκατομμυρίων, ώστε να μη χρειάζεται με την παραμικρή αλλαγή ισοτιμίας να λαμβάνονται καινούργια μέτρα.
<P>
Στη παρατήρηση της κ. Sommer ότι το τμήμα για το περιβάλλον του προϋπολογισμού της Ευρωπαϊκής Ένωσης είναι πολύ περιορισμένο, θα ήθελα να επισημάνω ότι ένα τρίτο του προϋπολογισμού διατίθεται για τη διαρθρωτική πολιτική, και ότι στη διαρθρωτική πολιτική έχουμε την αρχή της ενσωμάτωσης σε όλες τις πολιτικές του gender mainstreaming, βάσει του οποίου τα διαρθρωτικά μέτρα πρέπει να υπηρετούν την ισότητα ανδρών και γυναικών. Επίσης, τα χρήματα πρέπει να διατίθενται κατά τρόπον ώστε να εξυπηρετούν τη βελτίωση της απασχόλησης και πρέπει - αυτό είναι το τρίτο είδος ενσωμάτωσης στις πολιτικές-, να χρησιμοποιούνται κατά τρόπον ώστε να εξυπηρετούν τη βελτίωση της κατάστασης του περιβάλλοντος. Διατίθενται λοιπόν σημαντικά ποσά.
<P>
Θα ήθελα να επισημάνω ότι στη γεωργική πολιτική τα 4,5 δισεκατομμύρια ευρώ, για τα οποία μιλήσαμε σήμερα το πρωί, περιέχουν πολλά μέτρα υπέρ του περιβάλλοντος για την προαγωγή της ανάπτυξης της υπαίθρου. Εκτός αυτού στη γεωργική πολιτική σε αυτόν τον τομέα υπάρχει και κάτι το οποίο δε συνηθίζεται καθόλου στην περιβαλλοντική πολιτική και που μπορεί να επικρίνουν κάποιοι ριζοσπαστικοί: προσφέρεται αποζημίωση για την εγκατάλειψη επιζήμιων για το περιβάλλον μέτρων. Αυτά είναι λοιπόν τα μέτρα, τα οποία προάγουν συγκεκριμένα το περιβάλλον.
<P>
Θα ήθελα να επανέλθω στην πολύ ενδιαφέρουσα ερώτηση που υπέβαλε σήμερα το πρωί ο κύριος Colom i Naval, δηλαδή ποια είναι τελικά η διαφορά μεταξύ αναθεώρησης των δημοσιονομικών προοπτικών και χρήσεως του μέσου ευελιξίας. Έχετε φυσικά δίκιο που διαρκώς επισημαίνετε αυτό το ζήτημα. Εγώ πιστεύω ότι τα πράγματα έχουν ως εξής: η αναθεώρηση των δημοσιονομικών προοπτικών σημαίνει πώς όταν δίδεται αύξηση από τη μία, πρέπει ταυτόχρονα να αποφασίζεται από πού θα εξοικονομηθούν πόροι. Στο αποθεματικό ευελιξίας τέτοια προϋπόθεση δεν υπάρχει. Και γι' αυτό είναι ακατανόητη η αντίσταση που προβάλλουν κατά της αναθεώρησης των δημοσιονομικών προοπτικών οι υπουργοί οικονομικών. Γηράσκω αεί διδασκομένη! Ασφαλώς αυτό ήταν και ένα παράδειγμα του ότι μερικές φορές οι αρχές μετρούν περισσότερο απ' ότι οι δημοσιονομικές προθέσεις.
<P>
Θεωρώ θετικό το ότι αυτή τη φορά κατέστη δυνατό να ενεργοποιηθεί το μέσο ευελιξίας και να διατεθεί η απαραίτητη βοήθεια για τη Σερβία, αν και συμφωνώ πλήρως μαζί σας, ότι δε θα πρέπει να έχουμε ως στρατηγική να καταλήξουμε στο φαινόμενο ενός ευρωπαϊκού μέσου ευελιξίας, το οποίο περιφέρεται ανά την Ευρώπη, ανά τα διάφορα κράτη και ανά τις περιοχές, αναλόγως των αναγκών.
<P>
Κλείνοντας θα ήθελα να τονίσω για μία ακόμη φορά ότι για την Επιτροπή ο Προϋπολογισμός του 2001 αποτελεί μία πράγματι καλή βάση για να ασκήσουμε μαζί μία καλή κοινοτική πολιτική για την Ευρώπη, και θα ήθελα να σας ευχαριστήσω θερμά για την καλή συνεργασία που είχαμε. Ήταν τόσο καλή η συνεργασία, που θα έχουμε την ευκαιρία να τη συνεχίσουμε τον Ιανουάριο ήδη με το συμπληρωματικό προϋπολογισμό. Θα ήθελα όμως μέχρι τότε να ευχηθώ καλές διακοπές Χριστουγέννων σε όλους όσους ασχολούνται με τον προϋπολογισμό!

<SPEAKER ID=124 NAME="Πρόεδρος">
Ευχαριστώ πολύ, κυρία Επίτροπε. Το Σώμα σας εύχεται επίσης καλές γιορτές.
<P>
Η συζήτηση έληξε.
<P>
Η ψηφοφορία θα διεξαχθεί την Πέμπτη, στις 10.00.

<CHAPTER ID=8>
Κοινή στρατηγική της Ένωσης για την Ρωσία
<SPEAKER ID=125 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (A5-0363/2000) του κ. Oostlander, εξ ονόματος της Επιτροπής Εξωτερικών Υποθέσεων, Δικαιωμάτων του Ανθρώπου, Κοινής Ασφάλειας και Αμυντικής Πολιτικής σχετικά με την εφαρμογή της κοινής στρατηγικής της ΕΕ για τη Ρωσία [2000/ 2007(INI)].

<SPEAKER ID=126 LANGUAGE="NL" NAME="Oostlander">
Κύριε Πρόεδρε, με τη λήξη του ψυχρού πολέμου οι σχέσεις με τη Ρωσία άλλαξαν ριζικά. Δεν υπάρχει πλέον φόβος για την άσκηση στρατιωτικής βίας ούτε για τη συνέχεια ενός επεκτατικού δικτατορικού καθεστώτος.
<P>
Η στάση που τηρείται από την Ευρωπαϊκή Ένωση και τα κράτη μέλη της είναι μάλλον μία στάση συνυπευθυνότητας για την αποκατάσταση της ισορροπίας της ρωσικής κοινωνίας. Μπορεί να θεωρηθεί ότι αυτό είναι μια ηθική υποχρέωση αλλά και συμφέρον της Ευρωπαϊκής Ένωσης, η οποία δεν θα επωφελείτο από την ανομία και τη φτώχεια σε μία πολύ μεγάλη γειτονική χώρα.
<P>
Παρεμπιπτόντως, η εξέλιξη που παρατηρείται στη Ρωσική Ομοσπονδία είναι για πολλούς από εμάς μια αμφίβολη υπόθεση και γι' αυτό κατανοώ το γεγονός ότι το Κοινοβούλιο την αντιμετωπίζει με μια κάποια διστακτικότητα. Όπως και να έχουν τα πράγματα, το καλύτερο που μπορούμε να κάνουμε έναντι της Ρωσικής Ομοσπονδίας είναι να ακολουθήσουμε μια στρατηγική δύο αξόνων. Αφενός, πρέπει να συνεχίσουμε να καταγγέλλουμε τις παραβιάσεις των ανθρωπίνων δικαιωμάτων και τη δυσανάλογη χρήση βίας και, αφετέρου, πρέπει να συνάψουμε συνεργασία σε διάφορους τομείς. Πρέπει να κινηθούμε και στους δύο αυτούς άξονες για να προωθήσουμε την μετεξέλιξη της Ρωσίας σε ένα δυναμικό δημοκρατικό κράτος δικαίου. Αυτό συμφέρει και τις δύο πλευρές. Συνεπώς, πρέπει να καταγγείλουμε την υπερβολική βία που χρησιμοποιείται στην Τσετσενία και να αναζητήσουμε δυνατότητες για να συμβάλουμε στον τερματισμό του πολέμου και στην ελάφρυνση των βαρών, πράγμα που σημαίνει ότι είναι απαραίτητη η παρουσία της Ευρωπαϊκής Ένωσης και του ΟΟΣΑ. Γνωρίζουμε ότι, ευτυχώς, οι ιθύνοντες στη Ρωσία δεν αδιαφορούν για την κριτική μας. Αυτό το παρατηρούμε σε πολλές συζητήσεις που διεξάγουμε στη Ρωσία. Όντως, και η Ρωσία θα ήθελε να αξιολογηθεί με βάση τα ίδια πρότυπα με τα οποία κρίνουμε τον εαυτό μας.
<P>
Ταιριαστά είναι επίσης και τα αυστηρά σχόλιά μας για τα μέτρα θεώρησης που ελήφθησαν τώρα τελευταία για τη Γεωργία, όπως προβλέπεται στις τροπολογίες. Πιστεύω ότι τον επόμενο μήνα το θέμα θα εξεταστεί διεξοδικότερα στα πλαίσια της συζήτησης επικαίρων και επειγόντων θεμάτων και θα ήθελα να προτείνω να συμπεριλάβουμε στα ψηφίσματα ένα περιορισμένης εμβέλειας προοίμιο της συζήτησης αυτής. Ελπίζω κυρίως ότι θα εγκριθεί το ήμισυ της τροπολογίας που κατατέθηκε επί του σημείου αυτού. Ταιριαστή είναι επίσης και η κριτική μας για το γεγονός ότι εξακολουθούν να μην έχουν ρυθμιστεί οι σχέσεις μεταξύ Ρωσίας και χωρών της Βαλτικής. Γι' αυτό δεν ευθύνονται οι χώρες της Βαλτικής τις οποίες συμφέρει να αρχίσει η Ρωσία να ρυθμίζει ικανοποιητικά τις σχέσεις που αφορούν και τις δύο πλευρές.
<P>
Όσον αφορά τη συνεργασία, η ρωσική απάντηση στο στρατηγικό έγγραφο της Ευρωπαϊκής Ένωσης προσφέρει ορισμένα καλά ερείσματα. Η έναρξη της επιστημονικής και τεχνολογικής συνεργασίας με τη Ρωσική Ομοσπονδία είναι ένα καλό παράδειγμα. Εκ των υστέρων διαπιστώνουμε ότι η διακοπή της συνεργασίας αυτής δεν ήταν μια επιτυχημένη ενέργεια, κυρίως επειδή δεν υπάρχει επαρκής συντονισμός αυτών των δράσεων μεταξύ της Ευρωπαϊκής Ένωσης και άλλων σημαντικών παραγόντων όπως η Ιαπωνία και οι Ηνωμένες Πολιτείες Αμερικής. Αυτό είναι ένα μάθημα από το οποίο θα πρέπει στο μέλλον να αντλήσουμε τα κατάλληλα διδάγματα.
<P>
Η βόρεια διάσταση προσφέρει ένα σαφές παράδειγμα μιας συγκεκριμένης περίπτωσης όπου θα πρέπει να προγραμματισθεί η συνεργασία. Από πολιτική άποψη, οι δυνατότητες αυτές δεν έχουν αξιοποιηθεί όσο θα έπρεπε. Πρόκειται για μία έννοια η οποία έχει ιδιαίτερη σημασία σε τομείς όπως η παροχή ενέργειας, η μέριμνα για το περιβάλλον, ο καθαρισμός των πυρηνικών αποβλήτων και η διάλυση πυρηνικών υποβρυχίων. Παράλληλα υπάρχουν διάφορες πιθανές μορφές διασυνοριακής συνεργασίας με την οποία θα μπορούσε να εμποδιστεί η δημιουργία ενός σημαντικού χάσματος ευημερίας. Στο ίδιο πλαίσιο ταιριάζουν και οι διάφορες πρωτοβουλίες συνεργασίας με την περιοχή του Kaliningrad.
<P>
Προτείνουμε να δημιουργηθεί μια ιδιαίτερη δημοσιονομική θέση για την ανάπτυξη της βόρειας διάστασης με ένα συνεκτικό τρόπο, ακριβώς όπως συμβαίνει με την περίπτωση της συνεργασίας με τις χώρες της Βαλτικής. Κατά τα άλλα είμαι της γνώμης ότι στον προϋπολογισμό δεν εκφράζεται όσο θα έπρεπε η σημασία της Ρωσίας, αλλά επί του σημείου αυτού έχουμε διαφορετική άποψη από τους σοσιαλδημοκράτες. Εάν εξετάσει κανείς με προσοχή τον προϋπολογισμό, θα διαπιστώσει ότι η Ρωσία φαίνεται να είναι λίγο πιο σημαντική από το Μαρόκο και νομίζω ότι αυτό δεν είναι σωστό. Παρεμπιπτόντως, δεν θα είχα αντίρρηση εάν κατέπιπτε η αιτιολογική σκέψη Ζ για το σημείο αυτό, έτσι ώστε να υπάρξει μια ευρύτερη πλειοψηφία μαζί με τους σοσιαλδημοκράτες για την υποστήριξη του ψηφίσματος αυτού, ούτως ώστε το μήνυμα προς τη Ρωσία να είναι σαφέστερο.
<P>
Ελπίζουμε ότι η συνεργασία θα καλύψει και την εξωτερική πολιτική. Στο ψήφισμα απευθύνεται έκκληση στην Επιτροπή, ως όργανο που αναλαμβάνει πολιτικές πρωτοβουλίες, και στον ύπατο εκπρόσωπο, ως συντονιστή της πολιτικής. Θα μπορούσα να κατονομάσω διάφορες περιοχές όπου υπάρχουν ερείσματα, όπως τα Βαλκάνια, την περιοχή του Καυκάσου και την Κεντρική Ασία. Επίσης, θα ήταν χρήσιμο να υπάρξει μια ευρεία συζήτηση του θέματος των αμοιβαίων συμφερόντων όσον αφορά την ασφάλεια, ενώ κατά τη γνώμη μου αλλά και κατά τη γνώμη των περισσότερων μελών της πολιτικής μου ομάδας, θα πρέπει στα πλαίσια αυτά να δοθεί απόλυτη προτεραιότητα στο ΝΑΤΟ και τις σχέσεις με τη Βόρεια Αμερική.
<P>
Παρακολουθούμε με ιδιαίτερο ενδιαφέρον τις εξελίξεις που παρατηρούνται στην κοινωνία αλλά και στην εσωτερική πολιτική της Ρωσίας. Ελπίζουμε ότι στη χώρα αυτή θα δημιουργηθεί εγκαίρως μια πραγματική κοινωνία των πολιτών, η οποία αποτελεί τη σταθερή βάση για μια πραγματική πολιτική δημοκρατία. Ελπίζω ότι θα υπάρξουν οργανώσεις, πρόσωπα και σύνδεσμοι στην Ευρωπαϊκή Ένωση που θα συνάψουν επαφές σε όλα τα επίπεδα με ομολόγους τους στη Ρωσική Ομοσπονδία. Έτσι, θα μπορέσει να εξαπλωθεί περισσότερο η επίγνωση των κοινών αξιών.

<SPEAKER ID=127 LANGUAGE="EN" NAME="Van Orden">
Κύριε Πρόεδρε, η Ρωσία συνεχίζει να χρειάζεται να αποδεχτεί πρώτα τον εαυτό της, να αποφασίσει τι είδος κοινωνία θέλει να δημιουργήσει και να καθορίσει τη θέση της στον κόσμο. Για πάνω από 70 χρόνια, η εξέλιξή της διαστρεβλώθηκε και παρεμποδίστηκε από το τερατώδες πείραμα του κομμουνισμού που μεγαλώνοντας κόντεψε να απειλήσει όλους μας. Πρέπει να πω ότι εκφράζω τη βαθιά ικανοποίησή μου για την έκθεση του κ. Oostlander και για την πολύ λογική και ισορροπημένη προσέγγισή της, αφού εξαίρει τις εποικοδομητικές μεταρρυθμίσεις ενώ παράλληλα επικρίνει τις κατάφωρες παραβιάσεις των ανθρώπινων δικαιωμάτων. Επιτρέψτε μου ωστόσο να πω δυο λόγια για τη στρατηγική μας σχέση.
<P>
Ενώ ενθαρρύνουμε μια ισχυρή οικονομική σχέση μεταξύ της Ευρωπαϊκής Ένωσης και της Ρωσίας σε συνδυασμό με τις προσπάθειες για πολιτική συνεργασία, πρέπει να προσέξουμε ώστε να μη δημιουργήσουμε στον εαυτό μας οιαδήποτε στρατηγική εξάρτηση. Για παράδειγμα, προτάθηκε στο πλαίσιο της ευρωπαϊκής αμυντικής πολιτικής - για την οποία πρέπει να πω ότι συνεχίζουμε να έχουμε επιφυλάξεις - ότι η Ευρωπαϊκή Ένωση θα μπορούσε να στραφεί στη Ρωσία για να μας προσφέρει στρατηγικές δυνατότητες αερομεταφορών ως συμπλήρωμα στα συμφωνηθέντα που ήδη ισχύουν μεταξύ της ΔΕΕ και της Ουκρανίας. Είμαι υπέρ του να ενθαρρύνουμε τη Ρωσία και την Ουκρανία να κινηθούν προς την κατεύθυνσή μας και να συνεργαστούν με άλλες συμμαχικές χώρες σε έργα διαχείρισης κρίσεων, αλλά δεν θα ήμουν υπέρ του να κινηθούμε εμείς προς τη δική τους κατεύθυνση ή να προσαρμόσουμε τις πολιτικές μας προκειμένου να είναι βολικές για εκείνες τις χώρες.
<P>
Θα ήταν πολύ επικίνδυνη κατάσταση αν οι Ευρωπαίοι καθίσταντο επιχειρησιακά εξαρτώμενοι από τη Ρωσία. Εάν δεν έχουμε τις δικές μας στρατηγικές αερομεταφορές τότε έχουμε ήδη έναν δοκιμασμένο και έμπιστο σύμμαχο, τις ΗΠΑ - και στο συγκεκριμένο νομίζω ότι ο κ. Oostlander δεν έχει καμία πρόθεση να αντικαταστήσει τις Ηνωμένες Πολιτείες ως στρατηγικό εταίρο της Ευρώπης. Πρέπει να συνεργαστούμε με τη μεγαλύτερη δυνατή αρμονία με τις ΗΠΑ καθ' όλες τις διαπραγματεύσεις μας με τη Ρωσία και σίγουρα δεν πρέπει να δώσουμε στη Ρωσία την εντύπωση ότι υπάρχουν διαφωνίες οι οποίες μπορούν να γίνουν αντικείμενο εκμετάλλευσης. Δεν θα προήγαγε κανενός τα συμφέροντα κάτι τέτοιο.
<P>
Δεύτερον, πρέπει να καταβάλουμε ιδιαίτερη προσπάθεια για να εξασφαλίσουμε την ποικιλία στην παραγωγή και την προμήθεια της ενέργειας. Ήδη περίπου το 40% της προμήθειας της ΕΕ σε φυσικό αέριο προέρχεται από τη Ρωσία και ένα αυξανόμενο ποσοστό των εισαγωγών πετρελαίου προέρχεται πλέον από τις χώρες της ΚΑΚ, όπου τα γνωστά αποθέματα πετρελαίου είναι μεγαλύτερα από αυτά των Ηνωμένων Πολιτειών και της Βόρειας θάλασσας σε συνδυασμό. Πολλές από τις μεταφορικές οδούς αυτών των αγαθών περνούν από περιοχές μεγάλων συγκρούσεων. Εξυπηρετεί το δικό μας συμφέρον να κάνουμε ό,τι μπορούμε για να βοηθήσουμε να σταθεροποιηθεί η περιοχή με οικονομικά και πολιτικά μέσα, ενώ συγχρόνως θα φροντίσουμε να μην κάνουμε τίποτα που θα ενθαρρύνει ή θα παρατείνει την αστάθεια στον Καύκασο και τις νότιες περιοχές της Ρωσίας.

<SPEAKER ID=128 LANGUAGE="DE" NAME="Krehl">
Κύριε Πρόεδρε, κυρίες και κύριοι συνάδελφοι, η κοινή στρατηγική για τη Ρωσία αποτέλεσε την πρώτη κοινή στρατηγική στην ιστορία της Ευρωπαϊκής Ένωσης. Αυτό ήδη αποδεικνύει τη σημασία που προσδίδει η ΕΕ στις σχέσεις της με τη Ρωσία. Εμείς στην ομάδα μου πιστεύουμε ότι η διπλή στρατηγική συνεργασίας και κριτικής, την οποία ανέπτυξε στην έκθεσή του ο κ. Oostlander είναι η κατάλληλη για την κατάσταση της Ρωσίας. Αλλωστε μια τέτοια σύνθετη στρατηγική απαιτεί από όλα τα θεσμικά όργανα και τα κράτη μέλη αυστηρά συντονισμένες και προσεκτικές ενέργειες.
<P>
Αυτό, όπως φαίνεται πολλές φορές από την έκθεση του συναδέλφου κ. Oostlander, δεν είναι και τόσο απλό και συνεπώς πρέπει ως Κοινοβούλιο να προσέξουμε εδώ και να εργαστούμε πολύ μεθοδικά.
<P>
Στα βασικά σημεία της έκθεσης: η Ρωσία σίγουρα αποτελεί ένα σημαντικό εταίρο της Ένωσης τόσο από πλευράς της πολιτικής για την ασφάλεια όσο και από την πλευρά της οικονομίας ενώ το Σύμφωνο Εταιρικής Σχέσης και Συνεργασίας μας παρέχει στο σημείο αυτό την απαραίτητη συμβατική βάση και - εφόσον κανείς το χρησιμοποιεί κανονικά - επίσης τα αντίστοιχα μέσα προκειμένου να μπορούμε να αντιμετωπίζουμε τις οποιεσδήποτε εξελίξεις. Συνεπώς η σύμβαση περιλαμβάνει μια ρήτρα σχετικά με τα ανθρώπινα δικαιώματα, όπως επίσης και διατάξεις πάνω σε θέματα οικοδόμησης ενός δημοκρατικού κράτους δικαίου. Οι οικονομικές μας σχέσεις με τη Ρωσία γνώρισαν τα προηγούμενα χρόνια τρομερές διακυμάνσεις ανάλογα με τις διάφορες κρίσεις. Στη Ρωσία κυρίως όμως λείπουν οι ξένες άμεσες επενδύσεις. Σ' αυτό πρέπει να προστεθεί η τεράστια διαρροή κερδών ρωσικών επιχειρήσεων.
<P>
Εάν η εν λόγω κατάσταση στη Ρωσία δεν αλλάξει το συντομότερο μέσα από τη δημιουργία του απαραίτητου νομικού πλαισίου και ενός πλαισίου ασφάλειας που θα δημιουργήσει ένα φιλικό επενδυτικό κλίμα, τότε δεν προβλέπεται να υπάρξει καμία διέξοδος από την κρίσιμη οικονομική κατάσταση παρά την τρέχουσα υψηλή τιμή του πετρελαίου. Και εδώ τα περιθώρια επέμβασης του προγράμματος TACIS θα είναι πολύ περιορισμένα για να μην πω ότι θα είναι σταγόνα στον ωκεανό.
<P>
Επομένως πρωταρχικό καθήκον της Επιτροπής πρέπει να είναι η ενίσχυση της αποτελεσματικότητας των μέσων του εν λόγω προγράμματος και προπάντων να γίνει αυτό περισσότερο ορατό. Είναι σημαντικό κατά την άποψή μου να παραμείνει στην πολιτική ευθύνη των ενδιαφερόμενων αρχών και όχι σε διαχειριστές έργου.
<P>
(Χειροκροτήματα)

<SPEAKER ID=129 LANGUAGE="DE" NAME="Schroedter">
Κύριε Πρόεδρε, κυρίες και κύριοι συνάδελφοι νομίζω ότι η σημασία της εξισορρόπησης στη Ρωσία, ως εγγύηση ειρήνης για την Ευρώπη, δεν έχει αξιολογηθεί στο βαθμό που πρέπει. Αυτό υπογραμμίζει τη σημασία της στρατηγικής για τη Ρωσία και ταυτόχρονα τη σημασία της έκθεσής σας κύριε Oostlander. Εξάλλου η Ρωσία αποτελεί ένα δύσκολο εταίρο, κάτι που έχει ήδη επισημανθεί. Έστω και αν ο Πρόεδρος, ο κύριος Πούτιν, μας έχει εγγυηθεί τη δημοκρατική ανάπτυξη της χώρας του, δεν καθίσταται αυτόματα ο ίδιος εγγυητής για μια σταθερή και δημοκρατική Ρωσία. Επίσης η δημοκρατική συνταγματική τάξη δεν αποτελεί βιωμένη πραγματικότητα στη Ρωσία. Αυτό κατά τη γνώμη μου αποτελεί πρόβλημα, ιδιαίτερα για τη συνεργασία με την Ευρωπαϊκή Ένωση. Διότι εμείς θεωρούμε την αναγνώριση των ανθρωπίνων δικαιωμάτων και των δικαιωμάτων των μειονοτήτων ως τη βάση για μια τέτοια συνεργασία πράγμα που άλλωστε έχουμε δηλώσει. Αυτό σημαίνει ότι αυτή η διπλή στρατηγική που αποτελεί και το κεντρικό νόημα της εν λόγω έκθεσης είναι πολύ σημαντική. Εμείς θέλουμε μια υψηλού επιπέδου συνεργασία με τη Ρωσία και για αυτόν τον λόγο δεν μπορούμε να αποδεχθούμε το γεγονός ότι συνεχίζει ασταμάτητα εδώ και ένα χρόνο τον πόλεμο εναντίον του λαού της Τσετσενίας!
<P>
Εκτός αυτού ασκούμε έντονη κριτική εναντίον της προκλητικής πολιτικής για τις άδειες εισόδου έναντι της Γεωργίας και απαιτούμε άμεση ανάκληση της εν λόγω απόφασης. Δεν ανεχόμαστε επίσης τις κατάφορες παραβιάσεις της ελευθερίας του Τύπου στη Ρωσία.
<P>
Πιστεύω ότι το σχέδιο Πρόντι μπορεί να φέρει μια νέα ποιότητα στη συνεργασία με τη Ρωσία και ως προς αυτό αποτελεί μια σημαντική βάση. Όλοι γνωρίζουμε επίσης ότι και για την Ευρωπαϊκή Ένωση υπήρχε η μια βάση από την οποία εξασφαλιζότανε μια διαρκής ειρηνική συνεργασία για τη Γερμανία και τη Γαλλία στο πλαίσιο του σχεδίου για τον άνθρακα και το χάλυβα. Και πού βρισκόμαστε σήμερα; Ακριβώς το ίδιο και η κοινότητα για την ενέργεια με τη Ρωσία μπορεί να αποκτήσει μια πολιτική διάσταση. Αυτό σημαίνει ότι έχουμε μια κοινή ευθύνη για την ειρήνη στον Καύκασο, για την προστασία του περιβάλλοντος στη Ρωσία και για τα δικαιώματα των ιθαγενών πληθυσμών εκεί.

<SPEAKER ID=130 LANGUAGE="FI" NAME="Seppδnen">
Κύριε Πρόεδρε, πρέπει να συνεργαστούμε με την πληγείσα ως κράτος Ρωσία, προκειμένου να μεταβληθεί και αυτή σε ευρωπαϊκό κράτος που θα αποβλέπει στην εκπαίδευση και τον πολιτισμό. Η έκθεση του κ. Oostlander περιέχει κριτική και αποβλέπει στη συνεργασία. Πρέπει να ενώσουμε τις δυνάμεις μας για να επουλώσουμε τις πληγές που κατάφερε στη Ρωσία μια δεκαετία σκληρού καπιταλισμού. Στην προσπάθεια αυτή δεν φέρνουν αποτέλεσμα τα μποϋκοτάζ. Σήμερα στη Ρωσία επικρατεί γενική δυσπραγία. Δεν υπάρχει μεσαία τάξη, υπάρχουν μόνο πάμπλουτοι και πάμφτωχοι. Ο μισός πληθυσμός ζει κάτω από το όριο της φτώχειας. Η ηθική παρακμή είναι μεγάλη, σχεδόν όπως στα Σόδομα και τα Γόμορρα. Υπάρχει ο φόβος ότι, στα αμέσως επόμενα χρόνια, ο αριθμός των φορέων του ιού HIV θα ανέλθει περίπου σε 600 000 άτομα, και η ασθένεια προσβάλλει τώρα και τη νεολαία. Το 80% των κρουσμάτων σήμερα παρουσιάζονται σε άτομα κάτω των 25 ετών. Ο αριθμός των γεννήσεων μειώνεται και η θνησιμότητα αυξάνει, έτσι η καθαρή πληθυσμιακή απώλεια της Ρωσίας είναι ένα εκατομμύριο άνθρωποι τον χρόνο. Αυτό αποτελεί ένδειξη της ανθρώπινης δυστυχίας.
<P>
Η χώρα φέρει επίσης την ευθύνη για την προστασία της φύσης και των ανθρώπων από τα λάθη του παρελθόντος. Υπάρχουν αποθηκευμένοι 300 τόνοι οργανικών βακτηριδίων που παρασκευάστηκαν για βιολογικό πόλεμο και που ακόμη και μια μικρή δόση τους σκοτώνει. Ως αποτέλεσμα των διαπραγματεύσεων αφοπλισμού πρέπει να καταστραφούν δεκάδες τόνοι υπολειμμάτων πλουτωνίου. Η ΕΕ πρέπει να βοηθήσει τη Ρωσία, διότι με τον τρόπο αυτό αποσοβεί και τους δικούς της κινδύνους.
<P>
Ο σημαντικότερος τομέας συνεργασίας είναι η ενεργειακή πολιτική, με την οποία συνδέεται η πολιτική της υπερδύναμης, όπως, επί παραδείγματι, ποια διαδρομή ακολουθεί η μεταφορά πετρελαίου και φυσικού αερίου από την Ανατολή στη Δύση. Σήμερα ήδη το 30-40% του αερίου των χωρών της ΕΕ έρχεται από τη Ρωσία και μετά από 10 χρόνια η ΕΕ θα είναι σχεδόν πλήρως εξαρτημένη από το ρωσικό αέριο. Δεν προσφέρονται μέρη του Βορρά, της Δύσης ή του Νότου από όπου θα μπορούσαμε να εισάγουμε αέριο. Οι χώρες της ΕΕ δεν πρέπει να αποτελούν γεωπολιτική επέκταση των ΗΠΑ στα θέματα των αγωγών αερίου και πετρελαίου. Η ΕΕ δεν αποτελεί απειλή για τους Ρώσους, αλλά ένας μονοπολικός κόσμος με επικεφαλής τις ΗΠΑ. Οι Ρώσοι δεν είναι σε θέση, τουλάχιστον ακόμη, να αντισταθούν στην ύπουλη διεύρυνση του ΝΑΤΟ μέσω της στρατιωτικοποίησης των δομών της ΕΕ. Εμείς δεν πρέπει να φανούμε ύπουλοι, αλλά να οικοδομήσουμε μια Ευρώπη της οικονομικής συνεργασίας.

<SPEAKER ID=131 NAME="Dupuis">
Κύριε Πρόεδρε, κύριε Επίτροπε, αγαπητοί συνάδελφοι, φρονώ ότι πρέπει να αποδοθεί τιμή στον κ. Oostlander, διότι επέμεινε στη σημασία του ρόλου της Επιτροπής, ειδικότερα του ρόλου του κ. Patten, του αρμόδιου Επιτρόπου για τις εξωτερικές σχέσεις, στην εφαρμογή της κοινής αυτής στρατηγικής. Αντίθετα με όσα είπαν άλλοι ομιλητές, δεν πιστεύω ότι η στρατηγική αυτή υπήρξε έως σήμερα επιτυχημένη. Τα μεγάλα οικονομικά σκάνδαλα που εξακολουθούν να στιγματίζουν τις σχέσεις της Ρωσίας με τους διεθνείς χρηματοπιστωτικούς οργανισμούς και με μια σειρά έργων της διεθνούς κοινότητας δυστυχώς μας το υπενθυμίζουν.
<P>
Στην ουσία, δεν συμφωνώ με τον κ. Oostlander όσον αφορά την προσέγγισή του στο θέμα των δικαιωμάτων του ανθρώπου, στο θέμα της δημοκρατίας στο πλαίσιο της Ομοσπονδίας της Ρωσίας. Υπέβαλα ορισμένες τροπολογίες στοχεύοντας σε μια κάπως εντονότερη επιμονή στα θέματα αυτά. Ο κ. Oostlander συνήθως δεν επιφυλάσσει ευνοϊκή υποδοχή στις τροπολογίες μου κι έτσι δεν εκπλήσσομαι ιδιαίτερα που δεν τις βλέπω.
<P>
Όσον αφορά την Τσετσενία ειδικά, δεν πιστεύω ότι μπορούμε να πούμε, κύριε Oostlander, πως η λύση δεν μπορεί να είναι μόνον στρατιωτική. Φρονώ ότι η λύση δεν μπορεί να είναι στρατιωτική, ότι η κατάσταση το καθιστά αρκετά σαφές, κι ότι η λύση μπορεί να είναι μόνον πολιτική. Ο ίδιος ο κ. Πούτιν, κι εμείς δεν θα πράτταμε καλύτερα από τον κ. Πούτιν, δηλώνει ότι το ζήτημα του μελλοντικού καθεστώτος της Τσετσενίας δεν είναι το πρωταρχικό ζήτημα. Κι εμείς, δεν τολμούμε να πούμε το ίδιο πράγμα στην έκθεσή μας. Πιστεύω ότι αυτό είναι απαράδεκτο. Όπως πιστεύω ότι είναι απαράδεκτο να μην λέμε ότι είναι απολύτως απαράδεκτο, μετά από ενάμισι χρόνο πολέμου στην Τσετσενία, ο Επίτροπός μας, αρμόδιος για την ανθρωπιστική βοήθεια, ο κ. Nielson, να μην έχει επισκεφθεί ουσιαστικά την Τσετσενία ακόμα. Όπως πιστεύω ότι είναι απαράδεκτο να παραμένει αδρανής η Ευρωπαϊκή Ένωση μπροστά στις δολοφονίες δημοσιογράφων που καλύπτουν τον πόλεμο στην Τσετσενία. Δεν πρόκειται για μεμονωμένες περιπτώσεις, πρόκειται για περιπτώσεις που επαναλαμβάνονται. Ένα μέλος του κόμματός μου, ένας ριζοσπάστης αγωνιστής δημοσιογράφος, δολοφονήθηκε πριν από μερικές εβδομάδες στο Tbilissi, μια πόλη σαφώς υπό τον έλεγχο των ρωσικών δυνάμεων. Φρονώ ότι η Επιτροπή, το Συμβούλιο, δεν μπορούν να παραμένουν αδρανείς έναντι ενός συμβάντος τέτοιας σοβαρότητας.
<P>
Όσον αφορά τον Καύκασο, ο κ. Van Orden έχει απόλυτο δίκιο. Γινόμαστε μάρτυρες μιας επιδείνωσης της κατάστασης στην Γεωργία, ένα γεγονός απόλυτα τρομακτικό. Η χώρα αυτή είναι εντελώς αποσταθεροποιημένη, κυριολεκτικά στραγγαλισμένη από τη Ρωσική Ομοσπονδία. "Πνέει τα λοίσθια" , και η Ευρωπαϊκή Ένωση δεν αντιτάσσει καμία συγκεκριμένη απάντηση σε αυτήν την άρνηση, σε αυτήν την απαγόρευση των ρωσικών αρχών, σε αυτήν την υπόθεση εισαγωγής αδειών εισόδου. Θα μπορούσε να απαντήσει καταργώντας τις άδειες εισόδου των Γεωργιανών που εισέρχονται στην Ευρωπαϊκή Ένωση, θα μπορούσε και οφείλει να αρχίσει να εξετάζει την ένταξη της Γεωργίας πριν να είναι πολύ αργά, πριν δημιουργηθούν νέα Βαλκάνια προ των πυλών της Ευρώπης.

<SPEAKER ID=132 LANGUAGE="NL" NAME="Belder">
Κύριε Πρόεδρε, η σημερινή πορεία που ακολουθεί το Κρεμλίνο δεν μας προξενεί καθόλου αισιοδοξία. Στο εσωτερικό της χώρας, ο Πρόεδρος Πούτιν πορεύεται αναμφισβήτητα προς μία βεβιασμένη πολιτική συγκεντρωτισμού υπό το σύνθημα: όλες οι εξουσίες στο Κρεμλίνο. Στο εξωτερικό, η Μόσχα δεν θέλει να τηρήσει διεθνείς υποχρεώσεις που έχει αναλάβει. Η στάση που τήρησε η ρωσική διπλωματία στη σύνοδο κορυφής του ΟΑΣΕ, στη Βιέννη, στα τέλη Νοεμβρίου, είναι χαρακτηριστική της κατάστασης αυτής. Τα ρωσικά στρατεύματα δεν πρόκειται να αποχωρήσουν από τη Μολδαβία, ενώ δεν θα κλείσουν και οι ρωσικές στρατιωτικές βάσεις στη Γεωργία.
<P>
Παρεμπιπτόντως, πώς αντιμετωπίζει η Ευρωπαϊκή Ένωση το τελευταίο ρωσικό ελιγμό έναντι της Γεωργίας; Αναφέρομαι στην υποχρέωση θεώρησης διαβατηρίων για τους κατοίκους της Γεωργίας, με εξαίρεση τους κατοίκους της Αμπχαζίας και της Νότιας Οσσετίας. Αυτό δεν εναρμονίζεται σε καμία περίπτωση με την ιδέα του εισηγητή ο οποίος αναφέρεται σε μία ορισμένη σύγκλιση της εξωτερικής πολιτικής και πολιτικής ασφάλειας της Ευρωπαϊκής Ένωσης και της Ρωσίας στον Καύκασο. Κατ' αυτόν τον τρόπο, στέλνουμε ένα λανθασμένο μήνυμα στον ηγέτη του Κρεμλίνου Πούτιν και μάλιστα σε μια εντελώς ακατάλληλη στιγμή.
<P>
Τις τελευταίες ημέρες, οι δυτικές εφημερίδες έγραφαν και πάλι για τον γνωστό Ρώσο πολιτικό της αντιπολίτευσης Grigorij Jawlinskij. Ο Jawlinskij αποδοκίμαζε με κεκαλυμμένο τρόπο τη συγκαταβατική στάση που τηρεί η Δύση έναντι του Κρεμλίνου. Παραθέτω: οι δυτικοί πολιτικοί δεν καταλαβαίνουν καθόλου τη Ρωσία. Ακόμη χειρότερα, φοβούνται τη Ρωσία. Γι' αυτό και διαλέγουν τον ευκολότερο δρόμο. Θέλουν να έχουν φίλο το Κρεμλίνο. Η Δύση αδιαφορεί παντελώς γι' αυτά που συμβαίνουν στη Ρωσία, για την τύχη του πληθυσμού για την τύχη της κοινωνίας.
<P>
Αυτά τα τελευταία λόγια διαψεύδονται στην έκθεση του συναδέλφου Oostlander, τον οποίο και θα ήθελα να συγχαρώ. Παρόλα αυτά, ο Jawlinkskij περιγράφει με ιδιαίτερα σαφή τρόπο τα προβλήματα που έχουμε με το φαινόμενο Ρωσία.

<SPEAKER ID=133 LANGUAGE="FI" NAME="Vδyrynen">
Κύριε Πρόεδρε, εξ ονόματος της Ομάδας του Ευρωπαϊκού Κόμματος των Φιλελευθέρων Δημοκρατών και Μεταρρυθμιστών, θα ήθελα να ευχαριστήσω και να συγχαρώ τον συνάδελφο κ. Oostlander για τη θαυμάσια έκθεσή του. Στην Επιτροπή Εξωτερικών Υποθέσεων, Δικαιωμάτων του Ανθρώπου, Κοινής Ασφάλειας και Αμυντικής Πολιτικής εγκρίναμε τις σημαντικότερες από τις δικές μας προτάσεις και στην τελική ψηφοφορία υποστηρίξαμε την έγκριση της έκθεσης.
<P>
Στην έκθεση του κ. Oostlander επικρίνεται ρητώς η χρησιμοποίηση υπέρογκης στρατιωτικής δύναμης στην Τσετσενία, για την οποία είναι ένοχη η Ρωσία. Επίσης, αποκαλύπτονται σαφώς οι αδυναμίες στην εφαρμογή των ανθρωπίνων δικαιωμάτων και της δημοκρατίας. Από την άλλη πλευρά, στην έκθεση υποστηρίζεται ο στρατηγικής σημασίας συνεταιρισμός ΕΕ και Ρωσίας. Είναι επιθυμητή η σύσφιξη της συνεργασίας με τη Ρωσία. Προτείνεται ιδιαίτερη θέση για τη βόρεια διάσταση στον προϋπολογισμό και συνιστάται να αυξηθεί συνολικά η ενίσχυση προς τη Ρωσία. Στην έκθεση υποστηρίζεται η ανάπτυξη της ενεργειακής συνεργασίας μεταξύ Ένωσης και Ρωσίας. Για την Ένωση είναι σημαντικό να εξασφαλιστεί ο εφοδιασμός σε πετρέλαιο και φυσικό αέριο με την ανάπτυξη εναλλακτικών λύσεων. Πρέπει να επισπευσθεί η δυνατότητα χρησιμοποίησης των αποθεμάτων αερίου και πετρελαίου της Θάλασσας του Μπάρεντς, ενώ ταυτόχρονα θα βελτιώνονται από τεχνική άποψη η παραγωγή στις περιοχές του Komi και της Κασπίας Θάλασσας και τα δίκτυα μεταφοράς που ξεκινούν από αυτές.
<P>
Τώρα που η Σύνοδος Κορυφής της Νίκαιας φαίνεται να ανοίγει τον δρόμο για την ταχεία διεύρυνση της Ένωσης, έχει σημασία να επιληφθούμε αποφασιστικά των προβλημάτων που απειλεί να δημιουργήσει η διεύρυνση στις σχέσεις μεταξύ των νέων κρατών μελών και της Ρωσίας. Προπαντός χρειάζεται ευελιξία στους διακανονισμούς που αφορούν το εμπόριο και τη διακίνηση των ανθρώπων. Πρωταρχική λύση, ωστόσο, αποτελεί η εμβάθυνση της συνεργασίας μεταξύ Ένωσης και Ρωσίας κατά τρόπο ώστε να χαμηλώσουν οι συνοριακοί φράχτες. Καθώς θα διευρύνεται η Ένωση, είναι σημαντικό να μελετηθεί επίσης η εσωτερική της διαφοροποίηση, η οποία θα μπορούσε επίσης ενδεχομένως να μετριάσει τα προβλήματα των συνοριακών περιοχών. Από την άλλη πλευρά, έχουμε λόγους να ελπίζουμε ότι και η Ρωσική Ομοσπονδία θα μελετήσει έναν τέτοιο καταμερισμό της εξουσίας λήψης αποφάσεων και μια εσωτερική διαφοροποίηση, η οποία θα επιτρέψει να χαμηλώσουν τα σύνορα. Με αυτό εννοώ, επί παραδείγματι, τη δημιουργία περιφερειών με ειδικό οικονομικό καθεστώς στο Καλίνινγκραντ, στο Μούρμανσκ, στην Καρελία και σε άλλα τμήματα της Ρωσίας που συνορεύουν με την Ένωση.

<SPEAKER ID=134 LANGUAGE="DE" NAME="Gahler">
Κύριε Πρόεδρε θα ήθελα να ευχαριστήσω τον συνάδελφο Oostlander για την εξαιρετική και περιεκτική του έκθεση, καθώς και για τον τεράστιο χρόνο που δαπάνησε και για την ευρύτητα πνεύματος που επέδειξε συνεκτιμώντας και άλλες απόψεις.
<P>
Κάποιος που παρατηρεί τη Ρωσία απ' έξω και εν συνεχεία αποκτά πιο συγκεκριμένες και άμεσες εντυπώσεις από την ίδια τη χώρα και από τους ρώσους συνομιλητές του, κινδυνεύει γρήγορα να προβεί σε επιλεκτική ερμηνεία της πραγματικότητας της χώρας, με βάση εκείνο το οποίο ταιριάζει στην εικόνα που έχει ο ίδιος από τη Ρωσία. Η επίκαιρη συζήτηση περί των ρωσικών εθνικών συμβόλων μας δείχνει ότι στη Ρωσία υπάρχουν πολλές πραγματικότητες. Έχουμε την εθνική σημαία του μεγάλου Πέτρου δίπλα στην κόκκινη σημαία του στρατού, υπάρχει ο τσαρικός διπλός αετός ως εθνικό σύμβολο μαζί με τον σταλινικό εθνικό ύμνο. Ίσως λοιπόν αυτά τα εκάστοτε εκ διαμέτρου αντίθετα σύμβολα που εν τέλει δεν είναι καθόλου μακριά μεταξύ τους, να αντιπροσωπεύουν κάθε φορά με τον τρόπο τους ένα τουλάχιστον αυταρχικό κράτος.
<P>
Επίσης όμως το φάσμα μεταξύ των δύο αυτών αντίποδων είναι πολυσύνθετο, ενώ η δυναμική που κινεί τη ρωσική κοινωνία δεν επιτρέπει πλέον την αναγωγή ή τον προσανατολισμό της σε κάποια αυταρχική εναλλακτική λύση. Από την προσωπική μου εμπειρία θα ήθελα να πω ότι εντυπωσιάζομαι ολοένα και περισσότερο όταν συναντώ νέους, μορφωμένους και με ανοικτό μυαλό Ρώσους αλλά ότι στη συνέχεια οι ρωσικές δομές, είτε αυτές ονομάζονται κράτος, οικονομία ή ακόμη και υπόκοσμος, μου προκαλούν όλο και περισσότερο κατάθλιψη. Ο καλύτερος τρόπος για να βοηθήσουμε τη Ρωσία είναι εάν από τη μια πλευρά αποφύγουμε μια συνολικά καταδικαστική στάση και ταυτόχρονα μιλήσουμε ανοικτά εναντίον ορισμένων διεφθαρμένων δομών ή επιμέρους πολιτικών, όπως για παράδειγμα σχετικά με την πολιτική για την Τσετσενία. Από την άλλη θα πρέπει να επιβραβεύουμε τις θετικές εξελίξεις χωρίς βέβαια να ωραιοποιούμε συνολικά την κατάσταση στη Ρωσία, όταν μιλάμε, γράφουμε ή σκεφτόμαστε για αυτήν. Θα συμβάλλουμε θετικά από την πλευρά μας μόνο εάν παρέχουμε στη Ρωσία συγκεκριμένα και ξεκάθαρα μηνύματα, σχετικά με το πώς θέλουμε να διαμορφώσουμε την εν λόγω συνεργασία. Εμείς, με την είσοδο της Πολωνίας και των χωρών της Βαλτικής στην ΕΕ, επιθυμούμε να εκμεταλλευτούμε αυτή τη μεγαλύτερη γεωγραφική γειτνίαση με τη Ρωσία για την ενίσχυση της διασυνοριακής συνεργασίας στην περιοχή Sankt Petersburg, Nowgorod, Kφnigsberg-Kaliningrad. Οι τομείς συγκοινωνίες, ενέργεια, περιβάλλον και εσωτερική ασφάλεια βρίσκονται πολύ ψηλά στον κατάλογο των δυνατοτήτων.
<P>
Επίσης πρέπει μέσα από διαπραγματεύσεις να αναζητηθούν δημιουργικές λύσεις για τον πληθυσμό στην περιοχή του Kaliningrad, όσον αφορά την μελλοντική ελεύθερη διέλευση μέσα από τη Λιθουανία και την Πολωνία, ήδη πριν από την είσοδο της Λιθουανίας και της Πολωνίας στην ΕΕ. Γιατί να μην αναδειχθεί αυτή η περιφέρεια του Kaliningrad σε διττό πιλοτικό πρόγραμμα, αφενός όσον αφορά το οικονομικό δυναμικό συνεργασίας της Ρωσίας με την ΕΕ και αφετέρου όσον αφορά την ικανότητα της Ρωσίας να πραγματοποιήσει με την υποστήριξή μας εκ των προτέρων θεμελιώδη βήματα στη μεταρρύθμιση σε τομείς όπως η γεωργία, η φορολογία και η διοίκηση στην εν λόγω περιοχή; Αυτός είναι ο τρόπος με τον οποίο μπορούμε να προσδέσουμε τη Ρωσία στο άρμα της ΕΕ.

<SPEAKER ID=135 LANGUAGE="DE" NAME="Hoff">
Kύριε Πρόεδρε, η Ευρωπαϊκή Ένωση έχει ψηφίσει τα τελευταία χρόνια διάφορα έγραφα σχετικά τη Ρωσία, τα οποία αποτελούν μια καλή βάση για την οικοδόμηση στενών σχέσεων με τη Ρωσική Δημοκρατία. Η κοινή στρατηγική περιλαμβάνεται σε αυτά. Στη συνείδηση των Ευρωπαίων, παρά τις όλες αντιθέσεις της, η Ρωσία ανήκει ξεκάθαρα στην Ευρώπη και εμείς ενδιαφερόμαστε πολύ για τη δημιουργία μιας σταθερής, με δημοκρατικό προσανατολισμό και οικονομικά αναπτυγμένης Ρωσίας, η οποία συνειδητά θα επεμβαίνει και θα διαμορφώνει τη διεθνή πολιτική. Η Δύση χρειάζεται επίσης τη Ρωσία ως ένα σημαντικό διεθνή εταίρο για την αναδιαμόρφωση της Ευρώπης μετά τις αλλαγές. Για την εξυπηρέτηση λοιπόν αυτών των συμφερόντων η Ένωση ανέπτυξε σε πολλούς τομείς στο πλαίσιο της κοινής στρατηγικής για τη Ρωσία καθώς και σε άλλα έγγραφα συγκεκριμένα πεδία δράσης.
<P>
Σε αυτά συγκαταλέγονται μεταξύ άλλων η εδραίωση ενός κράτους δικαίου και η ενίσχυση των κρατικών θεσμών. Εδώ συμπεριλαμβάνεται η οικοδόμηση μιας κοινωνίας των πολιτών, ως βασική προϋπόθεση για την εδραίωση της δημοκρατίας. Σε οικονομικό επίπεδο η Ένωση επιδιώκει να εντάξει τη Ρωσία σε ένα κοινό οικονομικό και κοινωνικό χώρο. Σήμερα, η Ένωση, με ποσοστό μεγαλύτερο από 40%, αποτελεί το σημαντικότερο εταίρο τόσο σε επίπεδο αλλαγών όσο και στις επενδύσεις και στο εμπόριο. Ωστόσο υπάρχουν ακόμη μεγάλα περιθώρια. Ειδικοί έχουν υπολογίσει ότι το εμπόριο μεταξύ Ευρωπαϊκής Ένωσης και Ρωσίας συνθέτει μόνο το ένα τρίτο του συνόλου που θα περίμενε κανείς να προκύψει εξαιτίας του ρωσικού κοινωνικού προϊόντος και της γειτνίασης της Ρωσίας με τις κοινοτικές αγορές.
<P>
Σε πολιτικό επίπεδο, η κοινή πολιτική για τη Ρωσία προτείνει την έναρξη ενός μόνιμου διαλόγου σχετικά με την πολιτική και την ασφάλεια και προς τούτο τη δημιουργία ενός μόνιμου μηχανισμού. Θα ήταν πολύ ενδιαφέρον να επεκταθούμε πάνω σε αυτό αλλά δυστυχώς λόγω έλλειψης χρόνου δεν είναι δυνατό. Η ΕΕ αποδίδει μεγάλη σημασία στο πλαίσιο της πολιτικής της για τη Ρωσία σε θέματα όπως η προστασία του περιβάλλοντος και η πυρηνική ασφάλεια. Δυστυχώς, η εν λόγω δυναμική στις σχέσεις της Ρωσίας με την ΕΕ προσέκρουσε και σε αντίθετες τάσεις, για να δώσω το στίγμα αναφέρω τη λέξη Τσετσενία. Το εν λόγω θέμα έχει επιβαρύνει πολύ τις προαναφερθείσες σχέσεις. Το περιεχόμενο και οι μέθοδοι του καθεστώτος Πούτιν που στοχεύουν στην εσωτερική εδραίωση θα έχουν μια σημαντική επιρροή στο χαρακτήρα των εν λόγω σχέσεων. Έτσι, ας ελπίσουμε ότι η συνεργασία που αυτή τη στιγμή πραγματοποιείται σε πραγματιστικό και ρεαλιστικό επίπεδο ίσως κάποια μέρα αποτελέσει όντως μια στρατηγικής σημασίας συνεργασία.

<SPEAKER ID=136 NAME="Laguiller">
Κύριε Πρόεδρε, δεδομένης της οικονομικής και γεωπολιτικής σημασίας της Ρωσίας, η Ευρωπαϊκή Ένωση θεωρεί ότι πρέπει να αναζητηθεί μια κοινή στρατηγική απέναντί της. Η έκθεση περιέχει πολλές κενές φράσεις και κυρίως πολλούς ευσεβείς πόθους. Όχι μόνο επειδή η καθεμία από τις μεγάλες ευρωπαϊκές δυνάμεις ενδιαφέρεται κυρίως για την προστασία των συμφερόντων των δικών της καπιταλιστικών ομίλων, αλλά επί της ουσίας, τι έχει να προσφέρει η καπιταλιστική Ευρώπη στη Ρωσία;
<P>
Οικονομική ανάπτυξη; Μα εδώ και δέκα χρόνια, η ρωσική οικονομία δεν κάνει τίποτε άλλο από το να καταρρέει. Τέλος στις ουρές αναμονής; Μα σε τι χρησιμεύουν τα καταστήματα, με λιγότερα ή περισσότερα εμπορεύματα, αν μαζί με την ανεργία, τις χαμηλές συντάξεις και τους χαμηλούς μισθούς, όταν αυτοί καταβάλλονται, το ένα τρίτο του πληθυσμού ζει κάτω από το όριο της φτώχειας και δεν έχει χρήματα για να αγοράσει τα προϊόντα; Δημοκρατία; Μα στο όνομά της βασιλεύουν οι επίσημες και ανεπίσημες μαφίες. Ελευθερία; Μα η ελευθερία που έφερε στη Ρωσία η επάνοδος του καπιταλισμού περιορίζεται στην ελευθερία μιας μικρής ομάδας γραφειοκρατών προερχόμενων από το προηγούμενο καθεστώς να λεηλατούν το φυσικό πλούτο και να μεταφέρουν κεφάλαια στις δυτικές τράπεζες. Κι έπειτα, τι σημαίνει ελευθερία για το λαό της Τσετσενίας;
<P>
Καταψηφίζοντας την έκθεση αυτή, επιθυμώ να τονίσω την ανικανότητα της καπιταλιστικής οικονομίας και του δυτικού κόσμου να φέρουν την πρόοδο και την ευζωία στους λαούς της Ρωσικής Ομοσπονδίας, καθώς και στην πλειονότητα των λαών του πλανήτη.

<SPEAKER ID=137 NAME="Sacrιdeus">
Κύριε Πρόεδρε, θα ήθελα να ευχαριστήσω τον συνάδελφο Oostlander για τη σημαντική προσπάθεια που πραγματοποίησε ως εισηγητής. Ως σουηδός χριστιανοδημοκράτης υποστηρίζω ανεπιφύλακτα τη διπλή στρατηγική που προτείνει ο συνάδελφος Oostlander, στρατηγική που περιλαμβάνει μία αποφασιστική, συνεπή και επίμονη κριτική σε κάθε μορφή εγκληματικών πράξεων, και μάλιστα αυτών που διαπράττονται στη Ρωσία κατά των ανθρωπίνων δικαιωμάτων, αλλά και συγχρόνως μία στενή και αξιόπιστη συνεργασία με τη Ρωσία, το μεγαλύτερο γείτονά μας προς Ανατολάς.
<P>
Στην αιτιολογική έκθεση αναφέρεται στο σημείο ΛΣΤ: "Επειδή η Ρωσία βρίσκεται σε πολιτική ένωση με τη Λευκορωσία, είναι σημαντικό για τη δημοκρατική νομιμοποίηση της Ρωσίας να επισημάνουν ο Πρόεδρος Πούτιν και η Ρωσική Κυβέρνηση σαφώς και επιμόνως την ευρεία ανάγκη για δημοκρατική πρόοδο και αναμορφώσεις προς τον εκδημοκρατισμό στη Λευκορωσία, εάν μη τι άλλο υπό το φως της εκθέσεως που παρουσίασε η κοινοβουλευτική τρόικα από την ΕΕ, το Συμβούλιο της Ευρώπης καθώς και τον Οργανισμό για την Ασφάλεια και Συνεργασία στην Ευρώπη (ΟΑΣΕ) στο Μινσκ στις 16 Οκτωβρίου 2000" . Κύριε Πρόεδρε, συνέταξα εγώ την παράγραφο αυτή η οποία εγκρίθηκε στην Επιτροπή Εξωτερικών Υποθέσεων. Θα ήθελα εδώ να τονίσω τη σημασία που θα πρέπει να δώσουμε στο γεγονός ότι η Ρωσία βρίσκεται σε πολιτική ένωση με τη Λευκορωσία.
<P>
Με την έκθεση που δημοσιεύσαμε στο Μινσκ υπογραμμίσαμε καταρχήν το γεγονός ότι το Κοινοβούλιο της Λευκορωσίας δεν διαθέτει σήμερα καμία εξουσία, δεν μπορεί να νομοθετεί, δεν έχει δικαίωμα αρνησικυρίας κατά των προεδρικών διαταγμάτων ούτε μπορεί να υιοθετεί τον προϋπολογισμό. Υπογραμμίσαμε επίσης το γεγονός ότι ο εκλογικός νόμος απέκλεισε το ένα τέταρτο των υποψηφίων από τις λεγόμενες βουλευτικές εκλογές του Οκτωβρίου. Τρίτον, αναφερθήκαμε στην πρόσβαση στα μέσα μαζικής ενημέρωσης την οποία χαρακτηρίσαμε ως άδικη σε ένα σύστημα το οποίο ελέγχεται από το κράτος. Τέταρτον, αναφερθήκαμε στη διοικητική ποινική νομοθεσία η οποία απαγορεύει να καλεί κανείς σε αποχή από τις εκλογές.
<P>
Η Λευκορωσία βρίσκεται λοιπόν σε πολιτική ένωση με τη Ρωσία. Είναι σημαντικό να υπογραμμίσουμε τη σημασία αυτού του γεγονότος και για τη Ρωσία.

<SPEAKER ID=138 LANGUAGE="FI" NAME="Paasilinna">
Κύριε Πρόεδρε, κύριε Επίτροπε, κύριοι συνάδελφοι, τα θέματα των ανθρωπίνων δικαιωμάτων είναι σημαντικά για μας και δεν αποτελούν προσωπική υπόθεση καμιάς χώρας. Ο πόλεμος της Τσετσενίας είναι μια τέτοια περίπτωση και, επί παραδείγματι, η υπό εξέταση σήμερα εργατική νομοθεσία μειώνει τα δικαιώματα των εργατών κατά δραματικό τρόπο. Δοκιμάσαμε ωστόσο τη γραμμή του μποϋκοτάζ, η οποία δεν επηρέασε καθόλου τον πόλεμο αυτό. Η διπλή στρατηγική που προτείνει ο κ. Oostlander δημιουργεί μια διέξοδο, πράγμα για το οποίο και τον ευχαριστώ. Αυτή είναι η πρώτη στρατηγική για τη Ρωσία στην ιστορία της Ένωσης. Τουτέστιν, μια πολύπλευρη συνεργασία, που θα βοηθήσει στη σταθεροποίηση της κατάστασης στη Ρωσία. Αυτή η συνεργασία αποτελεί το πρώτο βήμα· μετά από αυτό θα προσπαθήσουμε να επιτύχουμε τον σεβασμό προς τους νόμους, πράγμα που αποτελεί το δεύτερο βήμα. Επιπλέον, η οικονομική ανάπτυξη θα αποτελέσει έναν περαιτέρω σταθεροποιητικό παράγοντα, ενώ ως τέταρτο βήμα και ως αποτέλεσμα της ανάπτυξης ακολουθούν τα χαρακτηριστικά της κοινωνίας των πολιτών. Ως τελικό αποτέλεσμα θα έχουμε περισσότερα ανθρώπινα δικαιώματα, τα οποία όλοι μας επιζητούμε. Πρόκειται επομένως για ένα πολυώροφο οικοδόμημα, για το χτίσιμο του οποίου δημιουργείται σήμερα η δυνατότητα με την παρούσα έκθεση. Και για τον σκοπό αυτό πιστεύω πως είναι σπουδαίο το άνοιγμα στη συνεργασία. Δημιουργούμε μια περίοδο συνεργασίας με τη Ρωσία, όπου η πολιτική ηγεσία άλλαξε χέρια. Κρατάμε αμείωτη την κριτική μας, όμως δεν διακόπτουμε την επαφή μας, όπως κάναμε μετά τον εμφύλιο, τον οποίο ακολούθησαν οι διώξεις του Στάλιν και όλες οι άλλες φρικαλεότητες.
<P>
Η βόρεια διάσταση, που είναι σημαντική, αποκτά με την παρούσα πρόταση δικό της κονδύλιο στον προϋπολογισμό, πράγμα που αποτελεί πρωτεύων ζήτημα. Προσωπικά προτείνω να καταστήσουμε κινητήρια δύναμη για αυτό το σημαντικό σχέδιο τα ενεργειακά θέματα, διότι σε αυτόν τον τομέα έχουμε ανάγκη, εκεί κινούνται οι πόροι και υπάρχουν πόροι, οι οποίοι μπορούν επίσης να χρησιμοποιηθούν για την υποδομή, για νοσοκομεία, για περιβαλλοντικά ζητήματα και ούτω καθεξής. Χρήμα από την ενέργεια, εκεί εντοπίζεται η ανάγκη για συνεργασία και για τις δυο πλευρές και ιδίως για τις βόρειες περιοχές της Ρωσίας, προς τις οποίες θα παρότρυνα τη Ρωσία να στραφεί. Εκεί επικρατεί ειρήνη και δεν χρειάζονται στρατιώτες για να φρουρούν τους αγωγούς. Σκοπεύετε να υποστηρίξετε ένα τέτοιο σχέδιο, Επίτροπε κύριε Patten;

<SPEAKER ID=139 NAME="Αλαβάνος">
Κύριε Πρόεδρε, πριν από λίγες μέρες η Δούμα αποφάσισε εθνικός ύμνος της Ρωσίας να είναι ο σοβιετικός ύμνος. Η μουσική ή τα λόγια και το τι αποφάσισε η Δούμα δεν έχει τόση σημασία. Σημασία έχει ότι η πλειοψηφία των πολιτών της Ρωσίας υποστήριζε μια τέτοια κίνηση. Και το ερώτημά μου είναι γιατί αυτός ο κόσμος να μη διαλέξει τη Μασσαλιώτιδα ή να μην διαλέξει το God save the Queen ως ένα μουσικό ύμνο ελπίδας προς κάτι καινούργιο, και γυρίζει προς τα πίσω, προς ένα καθεστώς που πολλοί συνάδελφοι είπαν απάνθρωπο, εγκληματικό, κλπ...
<P>
Τι σήμαινε αυτή η δεκαετία της ξαφνικής και ορμητικής εισόδου της Ρωσίας στην ελεύθερη αγορά, στην επαφή με τις αξίες της Δύσης; Δεν ξέρουμε τι σημαίνει; Οι ευθύνες φυσικά είναι κυρίως της Ρωσίας, και του παρελθόντος και του παρόντος. Είναι ανεύθυνες όμως η Ευρωπαϊκή Ένωση, οι Ηνωμένες Πολιτείες ή οι άλλες δυνάμεις; Μιλήσαμε για μαφία. Πού πήρε το λίπασμα η μαφία αυτή, αν όχι μέσα από το ίδιο το Κρεμλίνο; Ποιοι ήταν οι προστάτες, οι ατζέντηδες του Γέλτσιν τόσα χρόνια; Ποιοι στήριζαν με νύχια και με δόντια τον Γέλτσιν μέσα στη Ρωσία; Μιλάμε για κλεπτοκρατία. Σε ποιες τράπεζες πάνε τα χρήματα αυτά από τα δάνεια από το εξωτερικό ή και από την εσωτερική σώρευση της Ρωσίας; Στην Τράπεζα της Αβάνας πάνε ή στου Αλγερίου; Στις μεγάλες δυτικές τράπεζες πάνε! Και τι έλεγχος υπάρχει γι' αυτά; Και τα δίχτυα της πορνείας πού λειτουργούν;
<P>
Μ' αυτά θέλω να πω ότι υπάρχουν ευθύνες γι' αυτή τη δεκαετία, υπάρχουν ευθύνες και στην Ευρωπαϊκή Ένωση. Και από ό,τι ακούσαμε από μερικούς ομιλητές, είδαμε ότι ισχύει το πρότυπο του νικητή. Το ψυχροπολεμικό μοντέλο έχει αντικατασταθεί με το μοντέλο του νικητή. Γιατί φοβόμαστε; Γιατί μιλάμε για εξάρτηση από τη Ρωσία; Μπορεί στ' αλήθεια, ολόκληρη Ευρωπαϊκή Ένωση, με Γερμανία, Ηνωμένο Βασίλειο, Ιταλία, Ισπανία, όλους αυτούς που είδαμε στη Νίκαια, να εξαρτηθεί από τη Ρωσία; Ή θα προχωρήσουμε σε μια διαδικασία αλληλεξάρτησης, όπως κάνουμε με κάθε άλλη μεγάλη δύναμη που υπάρχει στο σημερινό κόσμο;
<P>
Μιλάμε για ρόλο της Ρωσίας. Ποιος ήταν ο ρόλος της Ρωσίας όταν αποφάσεις για ένα χώρο γειτονικό, τα Βαλκάνια, τις έπαιρνε το ΝΑΤΟ, αγνοώντας ακόμη και τον ΟΗΕ, όπου συμμετέχει η Ρωσία, αγνοώντας τον Οργανισμό για την Ασφάλεια και τη Συνεργασία στην Ευρώπη; Πώς δεν τρομοκρατούμε αυτή τη δύναμη; Θέλω να πω, κύριε Πρόεδρε, ότι πρέπει να αλλάξουμε τη στάση μας, να μην έχουμε και να μην ενσπείρουμε το φόβο και να αναζητήσουμε έναν εταίρο ο οποίος χρειάζεται σήμερα τη στήριξη και τη βοήθεια από την πλευρά μας.

<SPEAKER ID=140 LANGUAGE="EN" NAME="Patten">
. (EN) Χαιρετίζω με μεγάλη χαρά την έκθεση αυτή και θα ήθελα να εκφράσω την εκτίμησή μου στον κ. Oostlander που την εκπόνησε. Η έκθεσή του επικροτήθηκε από όλες τις πλευρές του Κοινοβουλίου, εκτός ίσως από εκείνους που αναπολούν με νοσταλγία την όχι και τόσο χρυσή εποχή που έχει καταγραφεί στα χρονικά από έναν πολύ μεγάλο αριθμό γενναίων σοβιετικών αντιφρονούντων. Είναι όμως μια εξαιρετική έκθεση, η οποία, όπως και η ίδια η κοινή στρατηγική, υπογραμμίζει τη σημασία που αποδίδουμε στη σχέση - τη στρατηγική συνεργασία - ανάμεσα στην Ευρωπαϊκή Ένωση και τη Ρωσία.
<P>
Η έκθεση εγκρίνει την αποκαλούμενη "διπλή στρατηγική" μας έναντι της Ρωσίας, μια στρατηγική που συνδυάζει την ανοιχτή συζήτηση για θέματα όπως αυτό της Τσετσενίας - στο οποίο θα επανέλθω σε λίγο - και τη συνεχιζόμενη προσπάθεια για την οικοδόμηση μιας αποτελεσματικής σχέσης που θα βασίζεται σε κοινές αξίες και συνεργασία.
<P>
Η κοινή στρατηγική και η μεσοπρόθεσμη στρατηγική της Ρωσίας για τις σχέσεις της με την ΕΕ δημιούργησαν μια νέα δυναμική. Η κοινή στρατηγική προσδιόρισε πρωτοβουλίες για την εξωτερική πολιτική, την ασφάλεια και την καταπολέμηση του εγκλήματος. Αλλοι τομείς στους οποίους προσπαθούμε να ενισχύσουμε τις προσπάθειες συνεργασίας της Ευρωπαϊκής Ένωσης με τη Ρωσία είναι η οικοδόμηση του κράτους δικαίου και της δημοκρατίας, η κοινωνία των πολιτών, οι αδελφοποιήσεις πόλεων και η περιφερειακή και διασυνοριακή συνεργασία και, πάνω απ' όλα, η Πρωτοβουλία για τη Βόρεια Διάσταση, στην οποία αναφέρθηκαν αρκετοί βουλευτές.
<P>
Υποστηρίζουμε θερμά το πρόγραμμα οικονομικής μεταρρύθμισης της ρωσικής κυβέρνησης, το οποίο είναι ζωτικής σημασίας για τη βελτίωση του επενδυτικού κλίματος. Στο πλαίσιο αυτό, καθώς γνωρίζει το Κοινοβούλιο, στην τελευταία διάσκεψη κορυφής ανάμεσα στην Ευρωπαϊκή Ένωση και τη Ρωσία, ο Ρομάνο Πρόντι ξεκίνησε έναν σημαντικότατο διάλογο για την ενέργεια.
<P>
Όλοι αυτοί είναι τομείς στους οποίους η Επιτροπή μπορεί να συνεισφέρει σημαντικά, όπως επανειλημμένα τονίζεται στην έκθεση. Το πρόγραμμα τεχνικής βοήθειας της ΕΕ - ειδικά το Tacis - ανταποκρίνεται ήδη σε πολλές από τις προτεραιότητες που προσδιορίζονται στην έκθεση αυτή. Το βασικό πρόγραμμα Tacis, αξίας 34 εκατομμυρίων ευρώ, εστιάζεται στην εκπαίδευση, στο κράτος δικαίου, στη δημοκρατία και στην ανάπτυξη της κοινωνίας των πολιτών, συμπεριλαμβανομένης της ανεξαρτησίας των περιφερειακών μέσων μαζικής ενημέρωσης, της προστασίας των ατομικών δικαιωμάτων και της υποστήριξης της αυτοδιοίκησης. Το μεταγενέστερο πρόγραμμα δράσης - αξίας 58 εκατομμυρίων ευρώ - εστιάζεται στην ενίσχυση των θεσμών, στην καθιέρωση κράτους δικαίου στον οικονομικό τομέα και στις βελτιώσεις του επιχειρηματικού και του επενδυτικού κλίματος.
<P>
Η έκθεση του αξιότιμου βουλευτή ορθώς τονίζει την αναγκαιότητα να διαδραματίσει η αντιπροσωπεία μας στη Μόσχα μεγαλύτερο ρόλο στη διαχείριση της οικονομικής μας βοήθειας και είμαι αποφασισμένος να δω σημαντική πρόοδο προς αυτή την κατεύθυνση ως μέρος της ευρύτερης μεταρρύθμισης των προγραμμάτων εξωτερικής βοήθειας της Ευρωπαϊκής Ένωσης.
<P>
Η έκθεση περιέχει ορισμένα σχόλια σχετικά με τη βόρεια διάσταση. Θεωρούμε και εμείς ότι πρόκειται για ένα σημαντικό μηχανισμό για την περιφερειακή συνεργασία, καθώς και για την ανάπτυξη των βορειοδυτικών περιοχών της Ρωσίας και του Καλίνινγκραντ. Ανυπομονώ να συνεργαστώ στενά με την επερχόμενη σουηδική Προεδρία προκειμένου να επιτελέσουμε απτή πρόοδο στο θέμα της βόρειας διάστασης. Αυτό σημαίνει να επικεντρώσουμε τις προσπάθειές μας σε βασικούς τομείς όπως το περιβάλλον - στο οποίο αναφέρθηκαν ορισμένοι βουλευτές - και η ασφαλής χρήση της πυρηνικής ενέργειας, η περιοχή του Καλίνινγκραντ και η βελτίωση του συντονισμού ανάμεσα στις διάφορες πηγές χρηματοδότησης.
<P>
Έχουμε πλήρη επίγνωση της επείγουσας ανάγκης να αντιμετωπιστούν οι περιβαλλοντικοί κίνδυνοι από τις εγκαταστάσεις αποθήκευσης πυρηνικών αποβλήτων και τα πεπαλαιωμένα παροπλισμένα υποβρύχια, ειδικά στο βορειοδυτικό τμήμα της Ρωσίας, για παράδειγμα γύρω από τη Χερσόνησο Kola. Πρόκειται για ένα πολύ δύσκολο έργο που απαιτεί τη συνδυασμένη προσπάθεια της διεθνούς κοινότητας και της Ρωσίας. Η Επιτροπή ανέλαβε πρωταγωνιστικό ρόλο στη διαπραγμάτευση μιας διεθνούς συμφωνίας, η οποία θα εγκαθιδρύσει ένα πολυμερές πυρηνικό και περιβαλλοντικό πρόγραμμα στη Ρωσική Ομοσπονδία. Οι διαπραγματεύσεις αυτές βρίσκονται τη στιγμή αυτή σε κρίσιμη φάση και ελπίζουμε να σημειωθεί σημαντική πρόοδος ως τον Μάρτιο του 2001.
<P>
Υπάρχει επίσης επιτακτική ανάγκη να αυξηθεί η περιβαλλοντική συνείδηση στη Ρωσία. Αυτός ακριβώς είναι ο στόχος του περιβαλλοντικού προγράμματος δράσης για τη Ρωσική Ομοσπονδία, το οποίο ξεκίνησε τον περασμένο Ιούνιο στο πλαίσιο της συμφωνίας συνεργασίας και εταιρικής σχέσης.
<P>
Δυο λόγια μόνο για το Καλίνινγκραντ: η συμφωνία συνεργασίας και εταιρικής σχέσης προσφέρει ήδη ένα θεσμικό πλαίσιο για τον διάλογό μας με τη Ρωσία σε θέματα εμπορίου, αδειών εισόδου και συνόρων. Παράλληλα η ανάπτυξη της περιοχής έχει ήδη επωφεληθεί από σχέδια του Tacis που ανέρχονται σε 30 εκατομμύρια ευρώ από το 1991 μέχρι σήμερα. Η Επιτροπή βρίσκεται σήμερα στη φάση της ολοκλήρωσης μιας ανακοίνωσης προς το Συμβούλιο σχετικά με το Καλίνινγκραντ. Παράλληλα, ανοίγει ένα νέο γραφείο στο Καλίνινγκραντ. Ελπίζω να μπορέσω να επισκεφθώ ο ίδιος το Καλίνινγκραντ στις αρχές του επόμενου έτους, και αυτό όχι μόνο επειδή ο Ιμάνουελ Καντ πέρασε εκεί όλη τη ζωή του. Πρόκειται για ένα σοβαρό ζήτημα, το οποίο πρέπει να αντιμετωπίσουμε στο πλαίσιο της πολιτικής μας για τη Βόρεια Διάσταση.
<P>
Σε όλους τους τομείς που ανέφερα συνεργαζόμαστε στενά με τη Ρωσία για το αμοιβαίο μας συμφέρον. Εργαζόμαστε για να ενδυναμώσουμε τη δημοκρατία στη Ρωσική Ομοσπονδία, να ενισχύσουμε το κράτος δικαίου και να μεταρρυθμίσουμε τη ρωσική οικονομία. Όλα αυτά είναι προς όφελος, αλλά παραμένει ένα σοβαρό εμπόδιο για την περαιτέρω βελτίωση των δεσμών μεταξύ Ρωσίας και Ευρωπαϊκής Ένωσης· αναφέρομαι, φυσικά, στην Τσετσενία.
<P>
Στην τελευταία διάσκεψη κορυφής Ευρωπαϊκής Ένωσης-Ρωσίας τον Οκτώβριο, ο πρόεδρος Πούτιν αναγνώρισε την επείγουσα ανάγκη μιας πολιτικής λύσης της σύγκρουσης με την Τσετσενία. Θα ήθελα να πω στους αξιότιμους βουλευτές - και θα συνοψίσω αυτά που ίσως έχω ξαναπεί πιο αναλυτικά - ότι ανησυχούμε βαθιά για την ανθρωπιστική κατάσταση στην Τσετσενία. Μας προβληματίζουν οι συνεχείς αναφορές παραβιάσεων των ανθρώπινων δικαιωμάτων που μας έρχονται, για παράδειγμα, από ΜΚΟ όπως οι Γιατροί Χωρίς Σύνορα και το Παρατηρητήριο των Ανθρωπίνων Δικαιωμάτων. Ελπίζουμε να μπορέσουμε να σημειώσουμε πολύ μεγαλύτερη πρόοδο σε συνεργασία με τις ρωσικές αρχές στην αντιμετώπιση των εν λόγω θεμάτων κατά τους επόμενους μήνες. Ανησυχούμε πολύ για την πιθανή μοίρα χιλιάδων προσφύγων στην Ingushetiya και την Τσετσενία τον χειμώνα που έρχεται.
<P>
Τα ζητήματα αυτά έχουν τόσο μεγάλη σημασία, επειδή αντιμετωπίζουμε τη σχέση μας με τη Ρωσία με μεγάλη σοβαρότητα. Δεν μπορούμε απλώς να τα "κουκουλώσουμε" . Οφείλουμε να επανερχόμαστε συνεχώς σε αυτά, αλλά πρέπει επίσης να συνεχίσουμε, όπως σοφά αναγνωρίζει και η έκθεση του αξιότιμου συναδέλφου, την ανάπτυξη σχέσεων με τη Ρωσία. Πρέπει να αποφύγουμε το λάθος - στο οποίο αναφέρθηκε νωρίτερα ένας αξιότιμος συνάδελφος - που διαπράχθηκε στις αρχές του περασμένου αιώνα, όταν η Ρωσία αποκλείστηκε ουσιαστικά από τις ευρωπαϊκές υποθέσεις μετά τη λενινιστική επανάσταση του 1917 με καταστροφικές συνέπειες. Πρέπει να εμμείνουμε, ως εκ τούτου, στην κοινή στρατηγική, ώστε να αξιοποιήσουμε την πρόοδο που έχει επιτευχθεί για να διευθετήσουμε πολλά από τα σημεία που θίγονται στην έκθεση του αξιότιμου συναδέλφου και, προπαντός, για να ενδυναμώσουμε τα χέρια της Ρωσικής Ομοσπονδίας.
<P>
Δυο λόγια ακόμα σχετικά με ένα θέμα που έθιξαν ορισμένοι ομιλητές κατά τη συζήτηση - και αυτό είναι το ζήτημα της Γεωργίας και των αδειών εισόδου. Έχουμε ήδη εκφράσει σοβαρή ανησυχία για τον τρόπο με τον οποίο η Ρωσία καθιέρωσε μονομερώς απαιτήσεις άδειας εισόδου για τους πολίτες της Γεωργίας στις 5 Δεκεμβρίου. Όλη η διεθνής κοινότητα, μη εξαιρουμένης της Ρωσίας, έχει δεσμευτεί να υποστηρίξει την κυριαρχία και την εδαφική ακεραιότητα των ανεξαρτήτων κρατών. Οι ενέργειες οποιασδήποτε χώρας της περιοχής που ενδέχεται να έχουν ως αποτέλεσμα την υπονόμευση αυτής της κυριαρχίας έχουν σοβαρές έχουν σοβαρές επιπτώσεις. Αν εφαρμοστούν πιο ευνοϊκές απαιτήσεις άδειας εισόδου για τους κατοίκους των περιοχών με αυτονομιστικές τάσεις ή αν απαλλαγούν εντελώς από αυτές τις απαιτήσεις, αυτό θα σήμαινε υποστήριξη της νομιμότητας των καθεστώτων τους.
<P>
Η Γεωργία είναι μέλος του Οργανισμού Ηνωμένων Εθνών, μέλος του ΟΑΣΕ, μέλος του Συμβουλίου της Ευρώπης και έχει συνάψει συμφωνία συνεργασίας και εταιρικής σχέσης με την Ευρωπαϊκή Ένωση. Αξίζει την υποστήριξή μας. Καλούμε τα κράτη της περιοχής να χρησιμοποιήσουν τους μηχανισμούς του ΟΑΣΕ για να επιλύσουν τις διαφωνίες τους γρήγορα προτού, να σημειωθεί σοβαρή ζημιά.
<P>
Συγχαίρω για άλλη μια φορά τον αξιότιμο συνάδελφο για την εκπόνηση μιας εξαιρετικά καλής έκθεσης για ένα πολύ σημαντικό θέμα, στο οποίο είμαι σίγουρος ότι το Ευρωπαϊκό Κοινοβούλιο θα επανέλθει επανειλημμένα στα επόμενα χρόνια. Ο αξιότιμος εισηγητής μας έδωσε μια πολύ σημαντική και χρήσιμη πολιτική και πνευματική βάση για τις μελλοντικές μας συζητήσεις.

<SPEAKER ID=141 NAME="Πρόεδρος">
Σας ευχαριστώ, κύριε Επίτροπε.
<P>
Η συζήτηση έληξε.
<P>
Η ψηφοφορία θα διεξαχθεί αύριο, στις 11.30.

<CHAPTER ID=9>
Ώρα τωv Ερωτήσεωv (Συμβoύλιo)
<SPEAKER ID=142 NAME="Πρόεδρος">
Η ημερήσια διάταξη προβλέπει την Ώρα των Ερωτήσεων προς το Συμβούλιο (B5-0559/2000).

<SPEAKER ID=143 NAME="Μιχαήλ Παπαγιαννάκη">
Ερώτηση αριθ. 1 του κ. (H-0864/00):
<P>
Θέμα: Γενετικά μεταλλαγμένοι οργανισμοί και καλλιέργειες Από την Ανοιξη του 2000 έως σήμερα έχουν διαπιστωθεί πολλές περιπτώσεις απελευθέρωσης στο περιβάλλον, σε διάφορες χώρες της ΕΕ, γενετικά μεταλλαγμένων οργανισμών και καλλιεργειών, βάμβακος, ελαιοκράμβης και αραβοσίτου. Αλλού ελήφθησαν κάποια μέτρα, αλλού όχι, και σε ορισμένες περιπτώσεις μάλιστα δεν έγινε και επίσημη σχετική ανακοίνωση ή διαπίστωση. Αξίζει να σημειωθεί ότι σε πολλές περιπτώσεις εμφανώς παραβιάστηκε κατ' επανάληψη η οδηγία 90/220/ΕΟΚ1. Πώς σκοπεύει το Συμβούλιο να αντιδράσει και να αντιμετωπίσει τέτοια φαινόμενα και, κυρίως, τι στάση πρόκειται να κρατήσει στο άμεσο και απώτερο μέλλον;

<SPEAKER ID=144 NAME="Moscovici">
. (FR) Όπως γνωρίζετε, το Συμβούλιο ενέκρινε μια κοινή θέση σχετικά με την αναθεώρηση της οδηγίας 90/220/ΕΚ. Το νέο αυτό κείμενο προβλέπει πολύ αυστηρότερους όρους χρήσης και εμπορίας γενετικά τροποποιημένων οργανισμών. Η Επιτροπή εκτιμά ότι, όταν τεθεί σε ισχύ η νέα αυτή οδηγία, θα επιτρέψει τη βελτίωση της σημερινής κατάστασης.
<P>
Το Συμβούλιο, από την πλευρά του, επιθυμεί την ταχεία έγκριση της οδηγίας αυτής, προκειμένου να πλαισιώσει στενότερα την εισαγωγή νέων γενετικά τροποποιημένων οργανισμών στο έδαφος της Ευρωπαϊκής Ένωσης. Το Συμβούλιο επιθυμεί επίσης να υπενθυμίσει ότι ο έλεγχος της εφαρμογής της κοινοτικής νομοθεσίας εμπίπτει στην αρμοδιότητα της Επιτροπής.
<P>
Εφαρμόζοντας την οδηγία μέσω των εθνικών νομοθεσιών τους, τα κράτη μέλη θα πρέπει να φροντίζουν για την ορθή εφαρμογή της προαναφερθείσας οδηγίας και να αποστέλλουν στην Επιτροπή, στο τέλος κάθε έτους, μια σύντομη τεκμηριωμένη έκθεση για τον έλεγχο της χρήσης όλων των προϊόντων που διοχετεύονται στην αγορά, σύμφωνα με το άρθρο 18 της εν λόγω οδηγίας. Επιπλέον, τα κράτη μέλη και η Επιτροπή συναντώνται τακτικά, προκειμένου να ανταλλάσσουν πληροφορίες για την αποκτηθείσα εμπειρία σε θέματα πρόληψης κινδύνων που συσχετίζονται με την απελευθέρωση γενετικά τροποποιημένων οργανισμών στο περιβάλλον.
<P>
Τέλος, η Επιτροπή υπέβαλε στο Συμβούλιο Εσωτερικής αγοράς, Κατανάλωσης και Τουρισμού, στις 30 Νοεμβρίου, ενημερωτική έκθεση για την επισήμανση και τη δυνατότητα ανίχνευσης των γενετικά τροποποιημένων οργανισμών. Το Συμβούλιο θα εξετάσει τις προτάσεις της Επιτροπής στο πλαίσιο του Συμβουλίου Περιβάλλοντος, στις 18 και 19 Δεκεμβρίου.

<SPEAKER ID=145 NAME="Παπαγιαννάκης">
Ευχαριστώ πολύ για την απάντησή σας, κύριε Υπουργέ. Η ερώτηση ήταν η εξής: διαπιστώθηκαν περιπτώσεις παραβίασης της εν λόγω οδηγίας και απελευθέρωσης γενετικά τροποποιημένων οργανισμών στη φύση. Στην ερώτησή μου, αναφέρω παραδείγματα. Με φέρνετε σε πολύ δύσκολη θέση. Η Επιτροπή θα όφειλε να φροντίζει για την τήρηση της εν λόγω οδηγίας. Το πιθανότερο είναι ότι δεν το έπραξε, ή δεν το έπραξε με το σωστό τρόπο, δεν ξέρω. Τα κράτη μέλη οφείλουν να εφαρμόζουν την οδηγία και να την ενσωματώσουν στο εθνικό τους δίκαιο. Στην περίπτωση που μας απασχολεί, δεν το έπραξαν. Θέλω να πιστεύω ότι αυτό οφείλεται σε αβλεψία.
<P>
Για παράδειγμα, στην Ελλάδα, μας είπαν ότι ο γενετικά τροποποιημένος βάμβακας θα εξάγεται. Σε μια ερώτηση παρεμφερή με αυτήν που σας έθεσα, η Επιτροπή μας απάντησε ότι οι αγρότες θα ελάμβαναν αποζημιώσεις κι ότι ο γενετικά τροποποιημένος βάμβακας θα εξαγόταν. Μπορεί να με βγάλει από αυτήν τη δύσκολη θέση το Συμβούλιο; Σε ποιον να απευθυνθώ για πληροφορίες; Είναι νόμιμες οι εξαγωγές υλικού αυτού του τύπου; Μου φαίνεται απίστευτο αυτό κύριε Υπουργέ. Πραγματικά, θα ήθελα μια απάντηση.

<SPEAKER ID=146 LANGUAGE="FR" NAME="Moscovici">
. (FR) Σας υπενθυμίζω ότι το Συμβούλιο ενέκρινε μια κοινή θέση και επομένως η συνδιαλλαγή πλησιάζει στο τέλος της. Το σύνολο της διαδικασίας θα ολοκληρωθεί στις 4 Ιανουαρίου 2001 το αργότερο. Σύμφωνα με αυτήν την κοινή θέση, θα επιβληθούν πολύ αυστηρότερες υποχρεώσεις στα κράτη μέλη. Φρονώ λοιπόν ότι έτσι θα μπορέσετε να βρείτε απάντηση στις ερωτήσεις που θέτετε. Σας έδωσα όλες τις πληροφορίες που διαθέτω, κύριε βουλευτή.

<SPEAKER ID=147 LANGUAGE="EN" NAME="Purvis">
Θα μπορούσε άραγε να συμφωνήσει ο Προεδρεύων ότι μπορούν να υπάρξουν σημαντικά οφέλη από τις καλλιέργειες ΓΤΟ για το περιβάλλον, την ανθρώπινη υγεία, τις αναπτυσσόμενες χώρες και την επιστήμη και τις επιχειρήσεις στην Ευρώπη; Αν αντιδράσουμε με υστερία και όχι με βάση τα επιστημονικά δεδομένα, μήπως υπάρχει κίνδυνος να χάσει η Ευρώπη μερικά από αυτά τα οφέλη;
<P>
Η Σύνοδος Κορυφής της Λισαβόνας διακήρυξε ότι η Ευρωπαϊκή Ένωση πρόκειται να γίνει η πιο δυναμική και ανταγωνιστική οικονομία της γνώσης στον κόσμο. Είναι διατεθειμένο το Συμβούλιο να αναλάβει ηγετικό ρόλο και να ενισχύσει τη βιομηχανία της βιοτεχνολογίας, επιβάλλοντας έναν ταχύτερο ρυθμό στις επιτόπιες δοκιμές και στις εγκρίσεις των προϊόντων από τα κράτη μέλη;

<SPEAKER ID=148 NAME="Moscovici">
. (FR) Φοβάμαι ότι έτσι εισερχόμαστε σε συζήτηση επί της ουσίας, την οποία δεν μπορούμε να συνεχίσουμε λόγω έλλειψης χρόνου. Πιστεύω ότι πρέπει να αναμετρούμε συγχρόνως όλη την έκταση, αλλά και τα όρια κάθε επιστημονικής προόδου.

<SPEAKER ID=149 LANGUAGE="DE" NAME="Rόbig">
Κύριε Πρόεδρε, θα ήθελα να πω ότι η εν λόγω συζήτηση είναι άκρως απαραίτητη διότι η κρίση ΣΕΒ έχει τεράστιες επιπτώσεις στις ζωοτροφές, στις καλλιέργειες και στις εισαγωγές ζωοτροφών. Αυτή την εποχή έχουμε απαγόρευση των ζωικών αλεύρων και ως εκ τούτου επιβάλλεται να καταλήξουμε σε μια ξεκάθαρη θέση, διότι ακριβώς λόγω της κρίσης ΣΕΒ ο χρόνος μας πιέζει. Έως πότε νομίζετε ότι θα μπορούμε να διαπιστώνουμε ότι διατίθενται 100% μη γενετικά τροποποιημένες ζωοτροφές στην Ευρώπη; Θα υπάρχει σε σύντομο χρονικό διάστημα αυτή η ετικέτα, ούτως ώστε ο καταναλωτής να μπορεί να βασίζεται ότι διατίθενται 100% μη γενετικά τροποποιημένες ζωοτροφές;

<SPEAKER ID=150 LANGUAGE="FR" NAME="Moscovici">
. (FR) Θα απαντήσω ό,τι απάντησα και στον προηγούμενο βουλευτή. Η συζήτηση αυτή πρέπει όντως να διεξαχθεί, αλλά πιστεύω ότι η Ώρα των ερωτήσεων δεν προορίζεται για κάτι τέτοιο.

<SPEAKER ID=151 LANGUAGE="EN" NAME="Purvis">
Αυτό δεν είναι καθόλου ικανοποιητικό. Για αυτό υπάρχει η Ώρα των Ερωτήσεων! Έχουμε μια ερώτηση, έχουμε το δικαίωμα να κάνουμε και μία συμπληρωματική και ασφαλώς αναμένουμε να λάβουμε κατάλληλη απάντηση από το Συμβούλιο Υπουργών. Για το λόγο αυτό βρισκόμαστε σήμερα εδώ. Κύριε Πρόεδρε, ελπίζω να διαμαρτυρηθείτε στο Συμβούλιο για τη στάση αυτή.

<SPEAKER ID=152 NAME="Moscovici">
. (FR) Θα ήθελα, εντούτοις, να απαντήσω στον κύριο βουλευτή, για να μη μείνει ανικανοποίητος, και για να καταγραφεί η απάντησή μου στα πρακτικά, καθώς δεν πρέπει να λέγονται πράγματα που δεν ισχύουν. Βρισκόμαστε εδώ στο πλαίσιο μιας διαδικασίας που ρυθμίζεται εξαντλητικά: ζητάμε από το Συμβούλιο να απαντήσει σε έναν πολύ μεγάλο αριθμό εξαιρετικά εξειδικευμένων ερωτήσεων σε πολύ λίγο χρόνο, και πιστεύω κανείς εδώ δεν μπορεί να αξιώνει την ανάπτυξη εξαιρετικά σύνθετων κοινωνικών ζητημάτων, μέσα σε ένα λεπτό. Αυτό θα ήταν απερίσκεπτο και ανόητο εκ μέρους του Συμβουλίου. Επομένως, έχω κάθε πρόθεση να προτείνω τη διεξαγωγή της εν λόγω συζήτησης: απλώς, πρέπει να επιλέξουμε το καταλληλότερο πλαίσιο. Φρονώ ότι αν άρχιζα να αυτοσχεδιάζω απαντώντας στις ερωτήσεις για τους γενετικά τροποποιημένους οργανισμούς μέσα σε ένα λεπτό, θα ήμουν ανεύθυνος, κι αυτό δεν υπήρξε το πνεύμα της παρούσας Προεδρίας.

<SPEAKER ID=153 NAME="Πρόεδρος">


<SPEAKER ID=154 NAME="Bernd Posselt">
Ερώτηση αριθ. 2 του κ. (H-0871/00):
<P>
Θέμα: Η κατάσταση στην Τσετσενία Πώς κρίνει το Συμβούλιο την κατάσταση που επικρατεί σήμερα στην Τσετσενία και ποιες προσπάθειες έχει καταβάλει κατά τη διάρκεια του τελευταίου εξαμήνου, προκειμένου να θέσει τέρμα στην αιματοχυσία που συντελείται στη χώρα αυτή;

<SPEAKER ID=155 NAME="Moscovici">
. (FR)Το Συμβούλιο παραμένει εξαιρετικά θορυβημένο από την κατάσταση στην Τσετσενία: οι βιαιοπραγίες εξακολουθούν, η κατάσταση παραμένει πολύ ανησυχητική από ανθρωπιστική άποψη στα πρόθυρα του χειμώνα. Για την ώρα, δεν υπάρχουν σημάδια πολιτικής διευθέτησης της σύγκρουσης. Το Συμβούλιο εξέφρασε την ανησυχία του στο πλαίσιο πολλών συναντήσεων με τη Ρωσία, σε όλα τα επίπεδα, ιδίως για να οδηγηθεί η Ρωσία στην αποφυγή υπερβολικής βίας, καθώς και μιας ενδεχόμενης επέκτασης της σύγκρουσης, στη διεξαγωγή ανεξαρτήτων και αποτελεσματικών ερευνών για τις παραβιάσεις των ανθρωπίνων δικαιωμάτων, στην υποστήριξη της ομάδας βοήθειας του ΟΑΣΕ για την εκπλήρωση της αποστολής της, και τέλος για να μεριμνήσει για την προώθηση της ανθρωπιστικής βοήθειας. Ειδικότερα, το Συμβούλιο τονίζει συνεχώς ότι μόνον μια πολιτική λύση μπορεί να θέσει τέρμα στην κρίση αυτή.
<P>
Κατά την τελευταία σύνοδο κορυφής Ευρωπαϊκής Ένωσης/Ρωσίας, στις 30 Οκτωβρίου στο Παρίσι, το θέμα ετέθη και από τους δυο προέδρους. Ο κ. Πούτιν φάνηκε σύμφωνος με την επείγουσα ανάγκη να εξευρεθεί μια τέτοια λύση. Για πρώτη φορά, η Ρωσία αποδέχθηκε μια τέτοια διατύπωση στο κοινό ανακοινωθέν της συνόδου κορυφής. Στο πλαίσιο αυτό, και παρότι φάνηκε αντίθετος σε ένα διάλογο με αυτούς που αποκαλεί "τρομοκράτες" , ο κ. Πούτιν τόνισε ότι οι τελευταίοι πρέπει να διακρίνονται από εκείνους που αγωνίστηκαν καλή τη πίστη για την ανεξαρτησία της Τσετσενίας. Επιπλέον, ο κ. Πούτιν επιβεβαίωσε ότι η ομάδα βοήθειας θα μπορέσει να επιστρέψει προσεχώς στην Τσετσενία. Παρατηρώ ότι αυτό δεν έγινε ακόμα.

<SPEAKER ID=156 LANGUAGE="DE" NAME="Posselt">
Κύριε Πρόεδρε, δύο επιπλέον σύντομες ερωτήσεις. Πρώτον, είχε επαφές το Συμβούλιο με τον υπό την εποπτεία του ΟΑΣΕ δημοκρατικά εκλεγμένο πρόεδρο Maschadow και με τις άλλες δημοκρατικές δυνάμεις της Τσετσενίας για την ανεύρεση ειρηνικών λύσεων;
<P>
Δεύτερον, ενημερώθηκε το Συμβούλιο από τον επίτροπο για τα ανθρώπινα δικαιώματα του Συμβουλίου της Ευρώπης που έχει καλή επιτόπου εκπροσώπηση;

<SPEAKER ID=157 LANGUAGE="FR" NAME="Moscovici">
. (FR) Δεν διαθέτω αρκετά ακριβή ενημερωτικά στοιχεία για να απαντήσω στη συμπληρωματική ερώτησή σας. Το μόνο που μπορώ να πω, είναι ότι διατηρούμε στενή επαφή με τον αρμόδιο για τα ανθρώπινα δικαιώματα Επίτροπο.

<SPEAKER ID=158 NAME="Dupuis">
Κύριε Προεδρεύοντα του Συμβουλίου, το Κοινοβούλιο μάταια προσπάθησε να παροτρύνει τον κ. Nielson, τον Επίτροπο που είναι αρμόδιος για τις ανθρωπιστικές υποθέσεις, να μεταβεί στην Τσετσενία, όχι μόνο για να την επισκεφθεί, αλλά για να πραγματοποιήσει μια σοβαρή έρευνα για την ανθρωπιστική κατάσταση. Δεν το επιτύχαμε. Θα μπορούσε η γαλλική Προεδρία να συνεχίσει την προσπάθεια μας και να έλθει σε επαφή με τον κ. Nielson για να τον καλέσει, με κάποια επιμονή, να μεταβεί συντομότατα στην Τσετσενία;

<SPEAKER ID=159 NAME="Moscovici">
. (FR) Η Επιτροπή θα ενημερωθεί ασφαλώς για το περιεχόμενο των συζητήσεών μας.

<SPEAKER ID=160 LANGUAGE="DE" NAME="Rόbig">
Κύριε Πρόεδρε, επί της διαδικασίας: εδώ στο Κοινοβούλιο συνηθίζεται οι ερωτήσεις οι οποίες δεν μπορούν να απαντηθούν επαρκώς να απαντώνται γραπτώς. Θα ήθελα λοιπόν να παρακαλέσω τον κύριο Πρόεδρο του Συμβουλίου, εφόσον οι ερωτήσεις μας δεν γίνεται να απαντηθούν προφορικά, να απαντώνται τουλάχιστον γραπτά.

<SPEAKER ID=161 NAME="Πρόεδρος">
Όπως γνωρίζετε, αυτόν τον καιρό εξετάζουμε την αναδιοργάνωση των εργασιών μας. Ανάμεσα στα διάφορα σημεία προς εξέταση του εγγράφου που παρουσίασε ο Αντιπρόεδρος Provan υπάρχει και το θέμα του τρόπου εξέλιξης της Ώρας των Ερωτήσεων προς το Συμβούλιο και προς την Επιτροπή. Πράγματι, παρατηρήσαμε σε διάφορες περιστάσεις ορισμένη δυσαρέσκεια, είτε από πλευράς του Συμβουλίου είτε από πλευράς της Επιτροπής είτε από πλευράς των βουλευτών. Γι' αυτό, αν θέλει το Συμβούλιο, μπορεί να απαντήσει γραπτώς, αποδεχόμενο το αίτημά σας. Πρέπει, ωστόσο, να ληφθεί υπόψη ότι στις κοινοβουλευτικές ερωτήσεις, πράγματι, σε ορισμένες περιπτώσεις είναι αδύνατο να δοθεί απάντηση, σε ορισμένες άλλες είναι δύσκολο και σε λίγες περιπτώσεις μπορεί να είναι απλό.

<SPEAKER ID=162 LANGUAGE="DE" NAME="Posselt">
Κύριε Πρόεδρε, θα ήθελα μόνο να πω ότι σε παλαιότερες προεδρίες του Συμβουλίου συνηθιζόταν οι επιπρόσθετες ερωτήσεις να απαντώνται με ακρίβεια. Ο κύριος Πρόεδρος του Συμβουλίου πρέπει να γνωρίζει κατά πόσον έχει συναντήσει τον κύριο Maschadow. Ως προς αυτό δεν μπορεί να λέει ότι δεν έχει καμία συγκεκριμένη πληροφορία!

<SPEAKER ID=163 LANGUAGE="FR" NAME="Moscovici">
. (FR) Θα υπερθεματίσω σε όσα είπε ο πρόεδρος πριν από ένα λεπτό. Προφανώς, αυτή η ώρα των ερωτήσεων δεν είναι ικανοποιητική. Έχω παραστεί πολλές φορές ενώπιον του Ευρωπαϊκού Κοινοβουλίου. Έχω επιδοθεί σε κάθε είδους συναρπαστικές συζητήσεις. Η τωρινή δεν είναι συναρπαστική, γιατί όπως βλέπετε το ημικύκλιο είναι σχεδόν άδειο. Είστε παρόντες καμιά δεκαριά. Λέγω ότι αυτό δεν ικανοποιεί ούτε το Συμβούλιο, ούτε το Κοινοβούλιο. Βλέπω ότι δεν συγκινείσθε.
<P>
(Παρέμβαση του κ. Posselt)
<P>
Ακούστε, σταματήστε πια μ' αυτό, εν πάση περιπτώσει το θέμα είναι γελοίο. Προσπαθώ απλώς να σας εκθέσω ένα ζήτημα συλλογικής λειτουργίας, σχετικά με το οποίο απηύθυνα επιστολή στην κυρία πρόεδρο Nicole Fontaine, η οποία συμφωνεί μαζί μου.
<P>
Φρονώ ότι η εν λόγω διαδικασία πρέπει να αναθεωρηθεί με πολύ απλό τρόπο, για να μπορούν οι βουλευτές να έχουν πιο ακριβείς απαντήσεις σε ζητήματα που πρέπει να οργανώνονται καλύτερα. Η προεδρία του Συμβουλίου, αγαπητέ κύριε, δεν είναι μια κυβέρνηση, ούτε ένα πρόσωπο, είναι μια χώρα που συνεργάζεται με τις υπηρεσίες της γενικής γραμματείας του Συμβουλίου κι εδώ σας δίδουμε ακριβείς απαντήσεις σε ακριβείς ερωτήσεις.
<P>
Αν θέλετε να κωλυσιεργήσετε, αυτό μπορεί να διαρκέσει ώρες. Θα χρειαστεί επομένως να μεταρρυθμιστεί ή να αναθεωρηθεί η διαδικασία αυτή. Σε αυτό το σημείο επιμένω, κι αυτό δεν έχει ουδεμία σχέση με τις πλήρως άτοπες αξιολογικές κρίσεις, κύριε βουλευτή.

<SPEAKER ID=164 NAME="Πρόεδρος">


<SPEAKER ID=165 NAME="Giorgio Lisi">
Ερώτηση αριθ. 3 του κ. (H-0876/00):
<P>
Θέμα: Θέση του Συμβουλίου σχετικά με τα προβλήματα που συνδέονται με τη διακίνηση οινοπνευματωδών ποτών βαρυνόμενων με φόρο κατανάλωσης Είναι ενήμερο το Συμβούλιο των Ευρωπαϊκών Κοινοτήτων για το προαναφερόμενο σοβαρό φαινόμενο που παρατηρείται σε πολλά κράτη μέλη της Ένωσης (Βέλγιο, Ηνωμένο Βασίλειο, Δανία, Γερμανία, Ολλανδία και Ιταλία), για τις δαπάνες τις οποίες συνεπάγεται για τις επιχειρήσεις που αποστέλλουν αλκοολούχα και τους τεράστιους κινδύνους απάτης και λαθρεμπορίου;
<P>
Ποια διορθωτικά μέτρα σκοπεύει να πάρει το Συμβούλιο ως προς την οδηγία αναφοράς (92/12/EOK), ούτως ώστε οι ευθύνες μεταξύ αποστολέα και παραλήπτη να κατανέμονται επακριβώς και χωρίς δυνατότητα απάτης;
<P>
Πώς κρίνει το Συμβούλιο το ενδεχόμενο αντιμετώπισης του σοβαρού αυτού φαινομένου μέσω τηλεματικού ελέγχου μεταξύ τελωνείων προέλευσης και τελωνείων προορισμού ή διαμετακόμισης; Η πιθανή αυτή λύση μπορεί να επιτευχθεί συντόμως, λαμβάνοντας υπόψη ότι η Επιτροπή έχει επιδείξει ιδιαίτερο ενδιαφέρον για την επίλυση του προβλήματος με προτάσεις και ομάδες υψηλού επιπέδου, αποδεικνύοντας ότι είναι έτοιμοι για την ανάληψη συγκεκριμένων δεσμεύσεων;

<SPEAKER ID=166 NAME="Moscovici">
. (FR) Το Συμβούλιο υπενθυμίζει στον αξιότιμο βουλευτή τα συμπεράσματα που υιοθέτησε κατά τη συνεδρίαση της 19ης Μαΐου 1998, για θέματα απάτης στους τομείς των οινοπνευματωδών ποτών και του καπνού. Με την ευκαιρία αυτή, είχε τονίσει την ανάγκη, και για τα κράτη μέλη και για την Επιτροπή, να καταπολεμηθεί η απάτη στον τομέα των ειδικών φόρων κατανάλωσης επί των οινοπνευματωδών ποτών και του καπνού. Είχε επίσης εγκρίνει τη συνοπτική έκθεση της ομάδας υψηλού επιπέδου "απάτες στον τομέα του καπνού και των οινοπνευματωδών ποτών" . Τέλος είχε υπογραμμίσει τη σημασία, με την επιφύλαξη του αποτελέσματος μιας μελέτης σκοπιμότητας που είχε προτείνει η Επιτροπή, ενός μηχανοργανωμένου συστήματος ελέγχου, ως μακροπρόθεσμου στόχου.
<P>
Το Συμβούλιο, είχε επίσης δεσμευτεί να λάβει, εντωμεταξύ, μέτρα που θα στόχευαν στην ταχεία εφαρμογή ενός αποτελεσματικού συστήματος επιφυλακής, που θα λειτουργεί με επιλεκτικό τρόπο. Έκτοτε, η Επιτροπή εργάζεται προς αυτή την κατεύθυνση. Για το θέμα αυτό, το Συμβούλιο καλεί τον αξιότιμο βουλευτή να απευθυνθεί απευθείας στο εν λόγω όργανο για να του γνωστοποιηθούν οι λεπτομέρειες και ο βαθμός προόδου των μέτρων που προαναφέρθηκαν.

<SPEAKER ID=167 NAME="Lisi">
Κύριε Πρόεδρε, πιστεύω ότι η ερώτηση ήταν αρκετά συγκεκριμένη. Ο εν λόγω βουλευτής, δηλαδή ο υποφαινόμενος, προσπάθησε να απευθυνθεί στην Επιτροπή, από την οποία έλαβε ανεπίσημα πληροφορίες για μια κατάσταση που θα μπορούσαμε να τη χαρακτηρίσουμε ως στασιμότητα της υπόθεσης.
<P>
Αυτή η οδηγία είναι του 1992. Το πρόβλημα είναι γνωστό στους πάντες και αποτελεί τμήμα του σοβαρότερου ζητήματος της φορολογικής απάτης, απέναντι στο οποίο είμαστε όλοι μας πολύ ευαίσθητοι, αλλά προξενεί επίσης σημαντικότατες ζημιές στις επιχειρήσεις, οι οποίες δεν έχουν κανένα μέσο για να μπορέσουν κατά κάποιον τρόπο να το συντονίσουν ή να το ελέγξουν.
<P>
Για αυτόν τον λόγο αναγκάστηκα να απευθυνθώ στο Συμβούλιο. Τώρα σημειώνω ότι μιλάτε για μια προσπάθεια. Ως συμπληρωματική ερώτηση θα ήθελα να σας ρωτήσω αν είστε με κάποιον τρόπο σε θέση να κάνετε μια πρόβλεψη, δεδομένου ότι η Επιτροπή φαινόταν έτοιμη, ενώ στους κόλπους του Συμβουλίου, αν κατάλαβα καλά, πρέπει να υπάρχει κάποια διστακτικότητα ή διαφωνία. Αν μπορείτε να το διαψεύσετε, θα είμαι πολύ ευχαριστημένος και θα συμπεράνω ότι όλα θα προχωρήσουν πολύ γρήγορα.

<SPEAKER ID=168 NAME="Moscovici">
. (FR) Μπορώ να σας εκθέσω τη θέση του Συμβουλίου, ότι δηλαδή, κατά γενικό τρόπο, η παρούσα κατάσταση στο πεδίο της φοροδιαφυγής σχετικά με τους άμεσους και έμμεσους φόρους και η δυνατότητα ενίσχυσης της διοικητικής συνεργασίας σε αυτούς τους τομείς απετέλεσαν αντικείμενο συζήτησης στο Συμβούλιο Ιcofin στις 5 Ιουνίου 2000, δηλαδή πρόσφατα.
<P>
Με την ευκαιρία αυτή, υποβλήθηκε στο Συμβούλιο η έκθεση μιας ομάδας ad hoc για την καταπολέμηση της φοροδιαφυγής, η οποία συνεστήθη από την Επιτροπή Μονίμων Αντιπροσώπων στις 8 Σεπτεμβρίου 1999. Η έκθεση αυτή δείχνει, όπως πολύ καλά λέτε, ότι η φοροδιαφυγή στην Κοινότητα έχει ανέλθει σε ανησυχητικό επίπεδο. Όλα τα κράτη μέλη επιβεβαίωσαν τη βούλησή τους να εντείνουν τη μάχη κατά της φοροδιαφυγής, τόσο στο εσωτερικό επίπεδο, όσο και στις σχέσεις τους. Το Συμβούλιο κάλεσε την Επιτροπή να παρουσιάσει προτάσεις το συντομότερο δυνατόν σύμφωνα με όλες τις συστάσεις που υιοθετήθηκαν ομόφωνα κατά τη διάρκεια των εργασιών της ομάδας ad hoc. Αυτό ισχύει επίσης και για τα μέτρα που θα μπορούσαν να ληφθούν για την επίλυση των ειδικών προβλημάτων φοροδιαφυγής στον τομέα των ειδικών φόρων κατανάλωσης.
<P>
Σε αυτό το πλαίσιο, σας δήλωσα όντως ότι, χωρίς να έχω υπόψη μου οποιαδήποτε ασυμφωνία, η Επιτροπή εργάστηκε προς αυτή την κατεύθυνση και πιστεύω ότι πραγματικά μπορείτε να τη ρωτήσετε χωρίς να φοβάστε κάποια διάσταση απόψεων με το Συμβούλιο.

<SPEAKER ID=169 LANGUAGE="NL" NAME="Maes">
Έχετε την εντύπωση ότι τα κράτη μέλη έχουν τώρα τη δυνατότητα να επιτύχουν τους στόχους; Πιστεύω ότι η καταπολέμηση της απάτης θα πρέπει να υποστηριχθεί πολύ περισσότερο από την Κοινότητα και ότι ο συντονισμός μεταξύ των κρατών μελών δεν έχει αποφέρει μέχρι στιγμής τα επιθυμητά αποτελέσματα. Θα γίνει αυτό με τα νέα μέτρα;

<SPEAKER ID=170 LANGUAGE="FR" NAME="Moscovici">
. (FR) Έχετε δίκιο, η καταπολέμηση της φοροδιαφυγής ποτέ δεν εντείνεται επαρκώς. Γνωρίζετε ότι με την πάροδο του χρόνου αποκτήσαμε μέσα που αρχίζουν να λειτουργούν, αλλά όντως συμφωνώ ότι πρόκειται για μια μάχη που πρέπει να συνεχίσουμε αδιάλειπτα. Με αυτό το πνεύμα θα πρέπει να εργαστούμε.

<SPEAKER ID=171 NAME="Πρόεδρος">


<SPEAKER ID=172 NAME="Jonas Sjφstedt">
Ερώτηση αριθ. 4 του κ. (H-0881/00):
<P>
Θέμα: Αυστηρότεροι κανόνες για την ευθύνη των μεταφορέων Η γαλλική προεδρία πρότεινε στο Συμβούλιο να καταστούν αυστηρότεροι οι κανόνες που διέπουν την αποκαλούμενη ευθύνη του μεταφορέα.. Η ευθύνη του μεταφορέα συνεπάγεται ότι μια εταιρεία μεταφορών, π. χ. μια αεροπορική εταιρεία, τιμωρείται εάν μεταφέρει άτομα χωρίς θεώρηση διαβατηρίου ή έγγραφα ταυτότητας προς την Ε.Ε. Σε πολλά κράτη μέλη της Ε.Ε. η ευθύνη του μεταφορέα συνεπάγεται ότι η εταιρεία πρέπει να διοργανώσει την άμεση επιστροφή και να αναλάβει τα σχετικά έξοδα. Σε ορισμένες χώρες ταυτόχρονα επιβάλλεται πρόστιμο. Τώρα, η προεδρία επιθυμεί να θεσπίσει την υποχρεωτική επιβολή προστίμου. Η ευθύνη του μεταφορέα είναι στην ουσία αποτελεσματική μέθοδος για να παρεμποδισθεί η είσοδος ζητούντων άσυλο στην Ε.Ε. Πολυάριθμοι πρόσφυγες που έχουν βάσιμους λόγους να ζητήσουν άσυλο δεν έχουν τη δυνατότητα να ζητήσουν το διαβατήριο ή την θεώρηση διαβατηρίου που απαιτείται για την είσοδό τους στην Ε.Ε. Κατά συνέπεια, η ευθύνη του μεταφορέα συνεπάγεται για τα άτομα αυτά, ότι η περίπτωσή τους δεν μπορεί να εξεταστεί στην Ε.Ε. Αντί αυτού, η ενδεχόμενη αίτησή τους για την χορήγηση ασύλου απορρίπτεται εκ των προτέρων από υπαλλήλους των αεροπορικών εταιρειών, των αεροδρομίων και άλλων μεταφορικών εταιρειών. Θεωρεί άραγε το Συμβούλιο ότι αυτοί οι υπάλληλοι είναι αρμόδιοι να αποφασίζουν στην πράξη για το μέλλον των ζητούντων άσυλο;

<SPEAKER ID=173 NAME="Moscovici">
. Η πρόταση στην οποία αναφέρεται ο βουλευτής είναι μια πρωτοβουλία της γαλλικής προεδρίας ενόψει της υιοθέτησης οδηγίας του Συμβουλίου, σχετικής με την εναρμόνιση των οικονομικών κυρώσεων που επιβάλλονται στους μεταφορείς οι οποίοι προωθούν στην επικράτεια των κρατών μελών υπηκόους τρίτων χωρών, οι οποίοι δεν διαθέτουν τα απαραίτητα έγγραφα για να τους επιτραπεί η είσοδος.
<P>
Το κείμενο αυτό, το οποίο διαβιβάστηκε στο Ευρωπαϊκό Κοινοβούλιο για διαβούλευση στις 6 Σεπτεμβρίου 2000, εξετάζεται αυτή την εποχή από τα αρμόδια όργανα του Συμβουλίου. Στόχος της εν λόγω πρωτοβουλίας είναι να εφαρμοστεί μια συνεκτική πολιτική έναντι αυτής της πραγματικής μάστιγας, δηλαδή της παράνομης μετανάστευσης και της εμπορίας λευκής σαρκός, και μάλιστα σε ευρωπαϊκό επίπεδο.
<P>
Η ευθύνη των μεταφορέων αποτελεί έναν από τους βασικούς της άξονες. Επίσης, η πρόταση οδηγίας εισάγει έναν ελάχιστο κοινό μηχανισμό για όλα τα κράτη μέλη σε θέματα ευθύνης των μεταφορέων, ορίζοντας υποχρεώσεις ελέγχου που επιβαρύνουν τους μεταφορείς και εναρμονίζοντας τις κυρώσεις που προβλέπουν σήμερα όλα τα κράτη μέλη. Δεν πρόκειται για θεσμοθέτηση νέων κυρώσεων κατά των μεταφορέων, αλλά για εναρμόνιση εκείνων που ήδη προβλέπονται από τις διατάξεις της σύμβασης Σένγκεν.
<P>
Θα ήθελα να επιστήσω την προσοχή του αξιότιμου βουλευτή στο γεγονός ότι το σχέδιο οδηγίας αναφέρει σαφώς, στην αιτιολογική σκέψη 3, ότι εφαρμόζεται επιφυλασσομένων των δεσμεύσεων που απορρέουν από τη Σύμβαση της Γενεύης της 28ης Ιουλίου 1951 σχετικά με το καθεστώς των προσφύγων, όπως τροποποιήθηκε από το Πρωτόκολλο της Νέας Υόρκης της 31ης Ιανουαρίου 1967. Η Ευρωπαϊκή Ένωση εξέφρασε επανειλημμένα τον απόλυτο σεβασμό που τρέφει προς το δικαίωμα ασύλου. Ο σεβασμός αυτός πρέπει να συμβαδίζει με αποτελεσματικά μέτρα μάχης κατά της παράνομης μετανάστευσης και του λαθρεμπορίου ανθρωπίνων όντων. Αυτό συνιστά επιτακτική ανάγκη και το Ευρωπαϊκό Συμβούλιο της Φέιρα απηύθυνε ρητή πρόσκληση στο Συμβούλιο, έπειτα από το δράμα του Ντόβερ.

<SPEAKER ID=174 NAME="Sjφstedt">
Κύριε Πρόεδρε, θα ήθελα να ευχαριστήσω τον γάλλο υπουργό για την απάντηση που μας έδωσε. Πιστεύω ωστόσο ότι η πρόταση την οποία υπέβαλε η γαλλική Προεδρία είναι απολύτως απαράδεκτη και έχει ένα και μόνο σκοπό, δηλαδή να κρατήσει τον αιτούντα ασύλου εκτός της ΕΕ, γεγονός που στην πράξη μπορεί να έχει ως αποτέλεσμα την αύξηση της λαθρομετανάστευσης.
<P>
Εξάλλου, άσυλο δεν χορηγείται μόνο σε πρόσφυγες υπό την έννοια της Σύμβασης της Γενεύης, υπάρχουν σημαντικά μεγαλύτερες ομάδες ατόμων στα οποία μπορεί να χορηγηθεί άσυλο. Οι ομάδες αυτές προφανώς δεν εξαιρούνται στη νέα πρόταση.
<P>
Έθεσα επίσης ένα συγκεκριμένο ερώτημα, δηλαδή τί αρμοδιότητες έχουν οι υπάλληλοι στις αεροπορικές εταιρείες και τα αεροδρόμια προκειμένου να αποφασίζουν στην πράξη σχετικά με μία υπόθεση ασύλου. Εάν όντως εξαιρούνται όσοι θεωρούνται ως πρόσφυγες υπό την έννοια της σύμβασης της Γενεύης, ποιες δυνατότητες διαθέτει το προσωπικό που πραγματοποιεί τη διεκπεραίωση των επιβατών σε ένα αεροδρόμιο στην Κωνσταντινούπολη να αποφασίζει τη μοίρα ενός πρόσφυγα; Διότι περί αυτού ακριβώς πρόκειται εδώ. Θεωρώ ότι είναι ιδιαίτερα σημαντικό αυτό το ζήτημα, καθώς τίθεται η μοίρα των προσφύγων στη διακριτική ευχέρεια του προσωπικού μίας αεροπορικής εταιρείας ή ενός αεροδρομίου για παράδειγμα. Πιστεύω ότι το προσωπικό αυτό δεν είναι αρμόδιο, ούτε έχει τη σχετική κατάρτιση και δεν μπορεί επομένως να φέρει την ευθύνη για μία τέτοια απόφαση.

<SPEAKER ID=175 NAME="Moscovici">
. (FR) Πρόκειται περισσότερο για γνώμη, παρά για ερώτηση. Επαναλαμβάνω ότι δεσμευτήκαμε να λάβουμε αποτελεσματικά μέτρα ενάντια στη μάστιγα που προκάλεσε ένα πραγματικό δράμα, και ότι οφείλουμε να το πράξουμε στο πλαίσιο του απόλυτου σεβασμού που διατηρεί η Ευρωπαϊκή Ένωση για το δικαίωμα ασύλου. Επιμένω: απόλυτος σεβασμός. Η τάδε ή η δείνα χώρα μπορεί να έχει προβλήματα. Εμείς το εξετάζουμε. Έγκειται στην εκάστοτε χώρα να τα εκφράσει. Πιστεύω όμως ότι αυτή είναι η κατεύθυνση που πρέπει να ακολουθήσουμε.

<SPEAKER ID=176 NAME="Sacrιdeus">
Ευχαριστώ για την απάντηση. Θα ήθελα να θέσω ένα ακόμα ερώτημα: Πόσο σημαντικό και ευρύ θεωρεί το Συμβούλιο ότι είναι αυτό το πρόβλημα και πόσο σοβαρά εξετάζει το Συμβούλιο το γεγονός ότι μία εταιρεία μεταφορών μπορεί να επιτρέψει την είσοδο στην ΕΕ ατόμων χωρίς έγκυρη άδεια εισόδου και έγγραφα ταυτότητας;

<SPEAKER ID=177 NAME="Moscovici">
. (FR) Επρόκειτο ακριβώς για το αντικείμενο της ερώτησης στην οποία επιχείρησα να απαντήσω, και σας επαναλαμβάνω ότι είναι ένα ζήτημα υψίστης βαρύτητας, εξαιρετικής σοβαρότητας.

<SPEAKER ID=178 NAME="Πρόεδρος">


<SPEAKER ID=179 NAME="William Francis Newton Dunn">
Ερώτηση αριθ. 5 του κ. (H-0882/00):
<P>
Θέμα: Πρόταση "όλα πλην όπλων" Είναι ικανοποιημένο το Συμβούλιο ότι η δραστική αυτή πρόταση, η οποία ενδέχεται να έχει φοβερές συνέπειες για τους καλλιεργητές ζαχαροτεύτλων στη Ευρωπαϊκή Ένωση, που ήδη αντιμετωπίζουν μια πολύ δύσκολη κατάσταση, θα εγκριθεί να κληθεί να γνωμοδοτήσει το Ευρωπαϊκό Κοινοβούλιο, όργανο που έχει αναδειχθεί με άμεσες εκλογές;

<SPEAKER ID=180 LANGUAGE="FR" NAME="Moscovici">
. (FR) Η πρόταση κανονισμού του Συμβουλίου για την τροποποίηση του κανονισμού (ΕΚ) αριθ. 2820/98 του Συμβουλίου, η οποία υποβλήθηκε πρόσφατα από την Επιτροπή, για την επέκταση της ελεύθερης δασμών πρόσβασης χωρίς κανένα ποσοτικό περιορισμό στα προϊόντα που προέρχονται από τις λιγότερο αναπτυγμένες χώρες, απορρέει από τις πρωτοβουλίες της Κοινότητας που στοχεύουν στη βελτίωση της πρόσβασης των λιγότερο αναπτυγμένων χωρών στην αγορά.
<P>
Σχετικά, η συμφωνία εταιρικής σχέσης ΑΚΕ-Ευρωπαϊκής Ένωσης που υπεγράφη στο Κοτονού τον Ιούνιο του 2000, προβλέπει ότι η Κοινότητα θα διασφαλίσει το αργότερο έως το 2005 την ελεύθερη δασμών πρόσβαση για τον κύριο όγκο προϊόντων που προέρχονται από λιγότερο αναπτυγμένες χώρες.
<P>
Δεδομένων των τρεχουσών μεταρρυθμίσεων της κοινής οργάνωσης των αγορών ζάχαρης, όρυζας και μπανανών, η πρόταση της Επιτροπής προβλέπει ότι η πρόσβαση των χωρών αυτών στις αγορές θα απελευθερωθεί σταδιακά, σε μια χρονική περίοδο τριών ετών ξεκινώντας από τον Ιανουάριο του 2001. Η πρόταση προβλέπει τη χορήγηση ελεύθερης δασμών πρόσβασης στα προϊόντα των λιγότερο αναπτυγμένων χωρών με τροποποίηση του καθεστώτος γενικευμένων δασμολογικών προτιμήσεων που ισχύει σήμερα στην Κοινότητα. Στο βαθμό που η πρόταση αυτή αφορά την κοινή εμπορική πολιτική, διέπεται από το άρθρο 133 της συνθήκης, το οποίο δεν ορίζει διαβούλευση με το Ευρωπαϊκό Κοινοβούλιο.
<P>
Μπορώ εντούτοις να σας διαβεβαιώσω ότι το Συμβούλιο εξετάζει την πρόταση αυτή με μεγάλη προσοχή κι ότι μελετά ιδίως τις ενδεχόμενες επιπτώσεις της προτεινόμενης ελεύθερης δασμών πρόσβασης για τους κοινοτικούς παραγωγούς, και τη συνεκτικότητα της εν λόγω πρότασης με τα σημερινά έργα που στοχεύουν στη μεταρρύθμιση της κοινής οργάνωσης των αγορών στους τομείς αυτούς. Αναφέρομαι στη ζάχαρη.

<SPEAKER ID=181 LANGUAGE="EN" NAME="Newton Dunn">
Τον προηγούμενο μήνα που έθεσα μία συμπληρωματική ερώτηση κατά την Ώρα των Ερωτήσεων, ο σημερινός Προεδρεύων απλώς απέφυγε να μου δώσει συμπληρωματική απάντηση, λέγοντας: "Μπορώ μόνο να επαναλάβω την προηγούμενη απάντησή μου" και διαβάζοντας ξανά την προηγούμενη απάντηση. Αυτή τη φορά θα του δώσω την ευκαιρία να μην ξαναδιαβάσει την προηγούμενη απάντηση, αλλά θα του ζητήσω ένα εγχείρημα και μια συμφωνία. Συμφωνεί ο Προεδρεύων ότι δεν θα πρέπει να ληφθεί απόφαση για αυτή την πρόταση μέχρι να γίνει πλήρης αξιολόγηση των επιπτώσεων που θα έχει στην Ένωση, τις χώρες ΑΚΕ και τις λιγότερο αναπτυγμένες χώρες; Ναι ή όχι;

<SPEAKER ID=182 NAME="Moscovici">
. (FR) Η προεδρία και αρκετά κράτη μέλη, ήδη έλαβαν από την ευρωπαϊκή επιτροπή των παραγωγών ζάχαρης διάφορες επιστολές σχετικά με την πρόταση της Επιτροπής, τις οποίες θα λάβουν υπόψη στις συζητήσεις τους. Ο πραγματικός αντίκτυπος της προτεινόμενης ελεύθερης δασμών πρόσβασης για τους ευρωπαίους παραγωγούς θα αποτελέσει αποφασιστικό παράγοντα για την τελική απόφαση του Συμβουλίου.

<SPEAKER ID=183 LANGUAGE="EN" NAME="Clegg">
Θα ήθελα να επαναλάβω μια ερώτηση που έθεσα στον κ. Moscovici την προηγούμενη εβδομάδα στην Ολομέλεια. Ίσως να είχε να ασχοληθεί με πάρα πολλές ερωτήσεις τότε και δεν μπόρεσε να μου απαντήσει.
<P>
Ίσως θα μπορούσατε να μου απαντήσετε σε αυτό το πιο οικείο κλίμα απόψε. Πρόκειται για το ρόλο της πολιτικής ενδοκοινοτικού εμπορίου του Ευρωπαϊκού Κοινοβουλίου, ερώτηση που κινείται στο ίδιο πνεύμα με την ερώτηση του κ. Newton Dunn. Πιστεύετε ότι θα είναι δυνατό εσείς, εγώ ή οποιοσδήποτε άλλος στην Ευρώπη να υποστηρίξει την αύξηση της διαφάνειας και της λογοδοσίας στην πολιτική εσωτερικού εμπορίου του ΠΟΕ, τη στιγμή που το όργανο αυτό δεν έχει επίσημο και σοβαρό ρόλο στη λεπτομερή εξέταση και διερεύνηση των αποφάσεων εμπορικής πολιτικής που λαμβάνει το Συμβούλιο των Υπουργών και η Ευρωπαϊκή Επιτροπή;
<P>
Για να θυμηθώ τον αγαπητό μου φίλο, κ. Newton Dunn, ίσως ο καλύτερος τρόπος για να απαντήσει κανείς είναι με ένα ναι ή ένα όχι.

<SPEAKER ID=184 LANGUAGE="FR" NAME="Moscovici">
. (FR) Καθώς πρόκειται για την τελευταία συνεδρίαση στην οποία παρίσταμαι, θα ήθελα απλώς να γίνει κατανοητό σε τι ακριβώς συνίσταται η διαδικασία αυτή. Σας υπενθυμίζω ότι η προεδρία δεν βρίσκεται εδώ για να εκφράζει τις γνώμες του τάδε ή του δείνα, ότι δεν πρόκειται για την τάδε ή τη δείνα κυβέρνηση, αλλά για να εκφράζει τις όποιες θέσεις του Συμβουλίου, την άλφα στιγμή. Μπορώ να έχω τις πεποιθήσεις μου λοιπόν, ως υπεύθυνος πολιτικός, - και τις έχω, μην αμφιβάλλετε, συμπεριλαμβανομένου του εν λόγω θέματος - αλλά θα περιοριστώ στη σημερινή θέση του Συμβουλίου.

<SPEAKER ID=185 LANGUAGE="EN" NAME="Kinnock">
Αναφέρατε τη Συμφωνία του Κοτονού. Γνωρίζετε ότι η Συμφωνία του Κοτονού περιέχει επίσης μια δέσμευση για την ανάληψη μελετών επιπτώσεων, οι οποίες ενδέχεται να επηρεάσουν τις λιγότερο αναπτυσσόμενες χώρες, καθώς και την πραγματοποίηση διαβουλεύσεων; Τίποτα από αυτά τα δυο δεν συνέβη. Δεν ωφελεί σε τίποτα η διεξαγωγή διαβουλεύσεων μετά τα γεγονότα. Γνωρίζετε ότι, εκτός από τους παραγωγούς ζάχαρης στην Ευρώπη, εκφράζονται σήμερα ανησυχίες κυρίως από χώρες που εξαρτώνται - ιδιαίτερα στην Καραϊβική - από το εμπόριο ζάχαρης, μπανανών και ρυζιού, όπως αναφέρατε;

<SPEAKER ID=186 NAME="Moscovici">
. (FR) Μπορώ να διαβεβαιώσω το σύνολο των βουλευτών που μου υπέβαλαν ερωτήσεις ότι το Συμβούλιο θα λάβει υπόψη τις παρατηρήσεις τους.

<SPEAKER ID=187 NAME="Πρόεδρος">
 Δεδομένου ότι αναφέρονται στο ίδιο θέμα, θα εξεταστούν από κοινού η

<SPEAKER ID=188 NAME="Marνa Izquierdo Rojo">
ερώτηση αριθ. 6 της κ. (H-0886/00):
<P>
Θέμα: Μέτρα για την πρόληψη της νόσου των τρελών αγελάδων Προκειμένου να καταστεί δυνατή η πρόληψη εξάπλωσης της νόσου των τρελών αγελάδων, έχει μελετήσει το Συμβούλιο τη δυνατότητα προσωρινής απαγόρευσης της χρήσης των ζωικών αλεύρων στο σύνολό τους; Τί άμεσα μέτρα σκέπτεται να προτείνει για τις χώρες που έχουν χαρακτηριστεί ως οι περισσότερο ευάλωτες ;
<P>
και η

<SPEAKER ID=189 NAME="Ευστρατίου Κόρακα">
ερώτηση αριθ. 7 του κ. (H-0932/00):
<P>
Θέμα: Αμεσος κίνδυνος από την σπογγώδη εγκεφαλοπάθεια Τα συνεχιζόμενα κρούσματα της νόσου "των τρελών αγελάδων" έχουν δημιουργήσει τρομερές ανησυχίες στους καταναλωτές αλλά και στους παραγωγούς κτηνοτρόφους. Οι αποφάσεις του πρόσφατου Συμβουλίου Γεωργίας εξόργισαν τους πολίτες των κρατών μελών που η υγεία τους κινδυνεύει από τη συνεχιζόμενη κατανάλωση ακατάλληλων κρεάτων.
<P>
Πότε σκοπεύει το Συμβούλιο να λάβει δραστικά μέτρα για την προστασία της υγείας των καταναλωτών, με την αλλαγή του τρόπου οργάνωσης και των κριτηρίων ανάπτυξης της ζωικής παραγωγής, με την χρησιμοποίηση πρωτεϊνούχων ζωοτροφών φυτικής προέλευσης, όπως τα ψυχανθή, με ριζικές αλλαγές στη ΚΑΠ, την απαγόρευση εξαγωγών βοδινού κρέατος από τη Γαλλία ή και άλλες χώρες όπου εμφανίζεται παρόμοιο πρόβλημα, τον γενικό έλεγχο των βοοειδών, την απαγόρευση της παραγωγής και χρήσης κρεαταλεύρων για τη διατροφή μηρυκαστικών;

<SPEAKER ID=190 LANGUAGE="FR" NAME="Moscovici">
. (FR) Το Συμβούλιο υπενθυμίζει ότι η σταθερή πολιτική του στοχεύει στην εξασφάλιση του υψηλότερου δυνατού επιπέδου προστασίας των καταναλωτών. Ειδικότερα, μέσω των πρόσφατων αποφάσεών του, μερίμνησε να εξασφαλίσει στους καταναλωτές κρέας που προσφέρει το μέγιστο βαθμό εγγυήσεων, κυρίως μέσω της απόφασής του που στοχεύει στη διασφάλιση της καλύτερης δυνατότητας ανίχνευσης της προέλευσης των κρεάτων και της εξάλειψης από την τροφική αλυσίδα μιας σειράς υλικών που εγκυμονούν συγκεκριμένους κινδύνους, στην οποία πρόσθεσε πρόσφατα τα εντόσθια των βοοειδών.
<P>
Για προληπτικούς λόγους και για να εξαλειφθούν οι κίνδυνοι διασταυρωμένης μόλυνσης, το Συμβούλιο αποφάσισε την αναστολή, από 1ης Ιανουαρίου 2001, της χρήσης ζωικών αλεύρων στη διατροφή των ζώων αναπαραγωγής. Τέλος, τα ζώα ηλικίας άνω των τριάντα μηνών, που δεν έχουν ελεγχθεί, δεν θα εισέρχονται πλέον στην τροφική αλυσίδα. Θα εφαρμοστεί ένα σύστημα αγοράς-καταστροφής για αυτά τα βοοειδή που δεν έχουν ελεγχθεί, προκειμένου να αποζημιωθούν οι κτηνοτρόφοι σύμφωνα με τις τιμές της αγοράς. Το Συμβούλιο εκτιμά ότι το σύνολο των μέτρων που ελήφθησαν θα επιτρέψει την αποφυγή του κινδύνου που ανέφεραν οι αξιότιμοι βουλευτές.
<P>
Ως προς τον τρόπο οργάνωσης και τα κριτήρια ανάπτυξης της ζωικής παραγωγής, το Συμβούλιο υπενθυμίζει ότι, στο πλαίσιο των αποφάσεών του, που ελήφθησαν λόγω της μεταρρύθμισης της Ατζέντας 2000, δόθηκε ήδη έμφαση, κυρίως μέσω των πριμοδοτήσεων, στην παροχή περισσότερων κινήτρων για εκτατική παραγωγή. Επιπλέον, στις 4 Δεκεμβρίου 2000, το Συμβούλιο σημείωσε τις δηλώσεις της Επιτροπής σχετικά με την παραγωγή πρωτεϊνούχων φυτών και κάλεσε το εν λόγω όργανο να εμβαθύνει ταχέως την ανάλυσή του και να προχωρήσει σε εκτιμήσεις για τις επιπτώσεις στην πολιτική που ακολουθείται στον τομέα αυτόν σήμερα, και για την αγρανάπαυση, συμπεριλαμβάνοντας, κατά περίπτωση, κατάλληλες προτάσεις.
<P>
Μέσω του συνόλου των αποφάσεών του, το Συμβούλιο αποσκοπεί στην ανάκτηση της εμπιστοσύνης των καταναλωτών στην Ευρωπαϊκή Ένωση. Ωστόσο, δεδομένης της επιτακτικής ανάγκης διατήρησης των αρχών που διέπουν την εσωτερική αγορά, προτίθεται να ευνοήσει μάλλον τη λήψη κοινοτικών μέτρων, και όχι να προτείνει ειδικά μέτρα για ορισμένα κράτη μέλη.

<SPEAKER ID=191 LANGUAGE="ES" NAME="Izquierdo Rojo">
Καταρχάς πρέπει να πω πως κατά τη γνώμη μου ο Προεδρεύων του Συμβουλίου δεν έχει ακόμη απαντήσει στην ερώτηση του κ. Κόρακα.
<P>
Δεύτερον, και όσον αφορά τη συγκεκριμένη ερώτησή μου, ευχαριστώ πολύ τον Πρόεδρο του Συμβουλίου για την απάντησή του. Πιστεύω πως το Συμβούλιο υπήρξε τολμηρό και πως έλαβε συγκεκριμένα σημαντικά μέτρα γρήγορα. Ωστόσο, αντιμετωπίζουμε το σοβαρότατο πρόβλημα της μη τήρησης των συμφωνηθέντων μέτρων. Το Συμβούλιο γνωρίζει ότι ήδη το 1989 απαγορεύτηκε τόσο η παραγωγή ζωοτροφών με ζωικές πρωτεΐνες για τη διατροφή των μηρυκαστικών στο Ηνωμένο Βασίλειο όσο και η παραγωγή κρεαταλεύρων. Αυτό μας δείχνει ότι τα μέτρα που είχαμε εγκρίνει τότε είναι σωστά και παρέχουν εγγυήσεις. Τώρα βέβαια, το πρόβλημα μας είναι ότι δεν εφαρμόζονται, ότι υπάρχουν απάτες ως προς την τήρησή τους. Για αυτόν τον λόγο, θα ήθελα να ρωτήσω τον κ. Προεδρεύοντα του Συμβουλίου αν το Συμβούλιο Υπουργών θα δώσει εγγυήσεις ως προς την τήρηση των κοινοτικών κανόνων, αν θα δώσει εγγυήσεις ότι τα υφιστάμενα μέτρα περί της απαγόρευσης των κρεαταλεύρων στην παραγωγή ζωοτροφών θα τηρηθούν. Ποιοι επιθεωρητές θα ασχοληθούν με αυτό; Τι έλεγχοι θα διεξάγονται; Αποτελεί αυτό ενδόμυχη ανησυχία του Συμβουλίου των Υπουργών; Απαντήστε μου σας παρακαλώ συγκεκριμένα: τι εγγυήσεις θα υπάρξουν σχετικά με τη διατροφική ασφάλεια ότι θα εφαρμοστούν όλα αυτά τα μέσα;

<SPEAKER ID=192 LANGUAGE="FR" NAME="Moscovici">
. (FR) Υπενθύμισα στη βουλευτή, κ. Izquierdo Rojo, τις αποφάσεις του Συμβουλίου. Όπως και η ίδια τονίσατε, πρόκειται για τολμηρές πρόσφατες αποφάσεις, καθώς η τελευταία που ανέφερα χρονολογείται από τις 4 Δεκεμβρίου, επομένως ελήφθη πριν από μια εβδομάδα. Η γαλλική Προεδρία είχε εξ αρχής ως μέλημα να δοθεί μια ευρωπαϊκή απάντηση στην κρίση αυτή, η οποία είναι κρίση διατροφική, κρίση κοινωνική, κρίση υγειονομική. Επέμεινε ως το τέλος, και έπεισε να ληφθούν μέτρα, και να είστε βέβαιοι ότι η Γαλλία, ως απλό μέλος της Ευρωπαϊκής Ένωσης πλέον, εκτός προεδρίας, θα συνεχίσει να επιμένει στη λήψη μέτρων. Σε κάθε περίπτωση, πιστεύω ότι εφεξής υφίσταται στο επίπεδο ολόκληρης της Ευρώπης, μια συνειδητοποίηση που θα επιτρέψει να φτάσουμε όπου είναι απαραίτητο για να καταπολεμήσουμε αυτήν την ασθένεια.

<SPEAKER ID=193 LANGUAGE="NL" NAME="Maes">
Ήθελα να ρωτήσω αν έγινε μια αξιολόγηση των μέτρων που θεσπίστηκαν. Έχω την εντύπωση ότι, εάν είχαν ληφθεί ενωρίτερα δραστικά μέτρα, δεν θα βρισκόμασταν σήμερα αντιμέτωποι με ένα τέτοιο καταστροφικό σενάριο. Αυτή είναι και η αξιολόγηση του Συμβουλίου;

<SPEAKER ID=194 NAME="Moscovici">
. (FR) Ξέρετε, κάθε φορά ενεργούμε ανάλογα με τις γνώσεις μας κι έτσι δεν μπορώ να συμφωνήσω πλήρως με αυτήν την ανάλυση. Εξάλλου, πιστεύω ότι οφείλουμε να ενισχύσουμε τις γνώσεις αυτές και αυτό επίσης είναι το νόημα της ίδρυσης μιας ευρωπαϊκής αρχής ασφάλειας των τροφίμων, για την οποία το Ευρωπαϊκό Συμβούλιο της Νίκαιας έλαβε μια απόφαση αρχής, κατά τη συνεδρίαση της προηγούμενης εβδομάδας. Τώρα, πρέπει να συσταθεί αυτή η αρχή και πιστεύω ότι η συνειδητοποίηση των ευρωπαϊκών αρχών είναι ισχυρή κι ότι θα χρειαστεί να προχωρήσουμε.

<SPEAKER ID=195 NAME="Πρόεδρος">
Αξιότιμη κυρία Maes, μόλις μου είπαν - κανείς από μας δεν γνωρίζει τον Κανονισμό από μνήμης - ότι δεν είχατε δικαίωμα να υποβάλετε αυτή τη δεύτερη ερώτηση, επειδή οι βουλευτές έχουν δικαίωμα να θέσουν συνολικά μόνο μία συμπληρωματική ερώτηση κατά την Ώρα των Ερωτήσεων.
<P>
Η ερώτηση αριθ. 8 της κ. McKenna καθίσταται άκυρη, δεδομένου ότι η συντάκτριά της απουσιάζει.

<SPEAKER ID=196 LANGUAGE="EN" NAME="Lucas">
Αυτό που αντιλαμβάνομαι είναι ότι οι υπηρεσίες είχαν ενημερωθεί πριν από δυο ημέρες ότι θα αντικαθιστούσα την κ. McKenna στην ερώτησή της γιατί γνωρίζαμε ότι πρέπει να επιστρέψει στο Δουβλίνο για κάποια επείγουσα δουλειά.

<SPEAKER ID=197 NAME="Πρόεδρος">
Κανένας από τους παρισταμένους δεν μου λέει ότι υποβλήθηκε αυτή η πρόταση, την οποία κατά συνέπεια δεν μπορώ να δεχθώ αυτή τη στιγμή.
<P>
Ερώτηση αριθ. 9 του κ. Olivier Dupuis (H-0890/00):
<P>
Θέμα: Αλγερία: απαγόρευση του κόμματος WAFA
<P>
Σύμφωνα με τον διεθνή Τύπο, ο αλγερινός Υπουργός Εσωτερικών Yazid Zerhouni, αρνείται, παραβιάζοντας τις διαδικασίες που προβλέπει ο νόμος σχετικά με τη ίδρυση ενώσεων και κομμάτων, να αναγνωρίσει το κόμμα WAFA, που διευθύνεται από τον πρώην υπουργό Ahmed Taleb και ιδρύθηκε με πλήρη τήρηση της ισχύουσας νομοθεσίας. Το κόμμα αυτό που θέλει να συμφιλιώσει το Ισλάμ και το σύγχρονο πνεύμα και θα μπορούσε να συμβάλει σημαντικά στη δημιουργία μιας δημοκρατικής δυναμικής βγάζοντας από την πνιγηρή κατάσταση και, συνεπώς, οδηγώντας στην παγίωση κράτους δικαίου, δέχεται το πλήγμα της απαγόρευσης υπό το τετριμμένο πρόσχημα ότι θα αποτελούσε "απειλή για την ασφάλεια του κράτους".

<SPEAKER ID=198 LANGUAGE="FR" NAME="Moscovici">
. (FR) Στο πλαίσιο της διαδικασίας της Βαρκελώνης, η Αλγερία υιοθέτησε μια σειρά αρχών, όπως η αρχή του σεβασμού του κράτους δικαίου. Στα συμπεράσματα της προεδρίας που υιοθετήθηκαν κατά την τέταρτη ευρωμεσογειακή διάσκεψη της Μασσαλίας στις 15 και 16 Νοεμβρίου, υπογραμμίζεται η ανάγκη επέκτασης του πολιτικού διαλόγου σε 27, συμπεριλαμβανομένου λοιπόν και του υπουργικού επιπέδου, ειδικότερα στα εξής θέματα: την διαδικασία παγίωσης του κράτους δικαίου και σεβασμού των ανθρωπίνων δικαιωμάτων και των δημοκρατικών αρχών.
<P>
Στο πλαίσιο του διμερούς πολιτικού διαλόγου που διεξάγει η Ευρωπαϊκή Ένωση με την Αλγερία, επιδιώκονται οι στόχοι που υπογραμμίσατε στην ερώτησή σας, δηλαδή η επανέναρξη ενός διαλόγου και μιας δημοκρατικής πολιτικής δυναμικής. Πράγματι, πριν από τρία χρόνια, η Ένωση επιχείρησε έναν ανάλογο πολιτικό διάλογο σε υπουργικό επίπεδο βάσει ορισμένων κατευθυντηρίων αρχών. Καταρχάς, καταδίκη της βίας και της τρομοκρατίας, αλληλεγγύη προς τον αλγερινό λαό, ανάγκη να συνεχίσουν οι αλγερινές αρχές τις πολιτικές και οικονομικές μεταρρυθμίσεις, ανάγκη διαλόγου μεταξύ της κυβέρνησης και της αντιπολίτευσης, καλή θέληση από μέρους της Ευρωπαϊκής Ένωσης να αναπτύξει τις σχέσεις και τη συνεργασία με την Αλγερία. Τέλος, επιθυμία να θεσπιστεί στην Αλγερία μια ανοικτή και καθολική πολιτική διαδικασία.
<P>
Αυτές είναι οι πρωτοβουλίες που ανέλαβε ή σκοπεύει να αναλάβει το Συμβούλιο έναντι των αλγερινών αρχών. Μπορώ να σας διαβεβαιώσω ότι η Ευρωπαϊκή Ένωση σκοπεύει να εξακολουθήσει και να ενισχύσει τον πολιτικό της διάλογο με τις αλγερινές αρχές, ιδιαίτερα στο πλαίσιο της υπουργικής τρόικας.

<SPEAKER ID=199 NAME="Dupuis">
Πιο συγκεκριμένα, συνάντησε τον κ. Ahmed Taleb ο εκπρόσωπος της Προεδρίας, στην προκειμένη περίπτωση ο πρέσβης της Γαλλίας στην Αλγερία; Διεξήγαγε ο πρέσβης της Γαλλίας, ή άλλοι υπεύθυνοι του Συμβουλίου, κάποια συζήτηση με τις αλγερινές αρχές για να γίνει κατανοητό πώς θα αντιμετωπιστεί αυτή η κατάσταση;

<SPEAKER ID=200 NAME="Moscovici">
. (FR) Σύμφωνα με τις πληροφορίες μου, θέλω απλώς να υπενθυμίσω, ότι η Ευρωπαϊκή Ένωση πράγματι εγκαινίασε πολιτικό διάλογο σε υπουργικό επίπεδο το 1997, κι ότι η γαλλική Προεδρία έχει ορίσει συνάντηση της υπουργικής τρόικας με την Αλγερία, αλλά δεν έχει ορίσει ακόμα την ημερομηνία. Απ' όσα γνωρίζω, το Συμβούλιο ουδέποτε έως σήμερα συζήτησε το θέμα της μη αναγνώρισης του κόμματος WAFA, ούτε εξέδωσε κάποια δήλωση. Στο πλαίσιο της ομάδας εργασίας, απ' ότι μου λένε, διαπιστώθηκε ότι το μέτρο αυτό αντικατόπτριζε μια διαμάχη στους κόλπους των αλγερινών αρχών. Βλέπετε ότι δεν διαθέτω μυστικές πληροφορίες, ούτε, δυστυχώς, ακριβείς πληροφορίες. Θα απαντήσω γραπτώς, το Συμβούλιο θα απαντήσει γραπτώς στη δεύτερη ερώτησή σας.

<SPEAKER ID=201 NAME="Πρόεδρος">


<SPEAKER ID=202 NAME="Glenys Kinnock">
Ερώτηση αριθ. 10 της κ. (H-0892/00):
<P>
Θέμα: Eιδική σύνοδος του ΟΗΕ με θέμα τα παιδιά Η ειδική σύνοδος της Γενικής Συνέλευσης του ΟΗΕ με θέμα τα παιδιά, η οποία θα πραγματοποιηθεί τον Σεπτέμβριο του 2001, θα συζητήσει την κατάσταση των παιδιών στον κόσμο, και θα μελετήσει τη δυνατότητα υιοθέτησης ενός νέου σχεδίου δράσης για να γίνουν τα δικαιώματα των παιδιών πραγματικότητα σε όλον τον κόσμο.
<P>
Μπορεί το Συμβούλιο να σκιαγραφήσει τις πολιτικές του προτεραιότητες για την ειδική σύνοδο της Γενικής Συνέλευσης του ΟΗΕ με θέμα τα παιδιά; Προτίθεται το Συμβούλιο να διεξαγάγει ευρείες διαβουλεύσεις με τις οργανώσεις της κοινωνίας των πολιτών προκειμένου να χαράξει τις προτεραιότητες της μελλοντικής του πολιτικής για τα παιδιά, τόσο μέσα στην Ευρωπαϊκή Ένωση όσο και στις αναπτυσσόμενες χώρες;

<SPEAKER ID=203 NAME="Moscovici">
- (FR) Είχα ήδη την ευκαιρία, πριν από λίγες εβδομάδες, να σας παρουσιάσω ορισμένες σκέψεις σχετικά με την προετοιμασία της έκτακτης συνόδου της Γενικής Συνέλευσης των Ηνωμένων Εθνών, που θα λάβει χώρα το Σεπτέμβριο του 2001, με θέμα τη συνέχεια της παγκόσμιας διάσκεψης κορυφής για τα παιδιά. Με την ευκαιρία εκείνη, είχα υπογραμμίσει τη σημασία της καλής προετοιμασίας της συνόδου αυτής και τον απολύτως θεμελιώδη ρόλο που θα έπρεπε να διαδραματίσει η Ευρωπαϊκή Ένωση στην προπαρασκευαστική διαδικασία.
<P>
Με αυτό το πνεύμα, στις 20 Νοεμβρίου, την ημερομηνία της επετείου της υπογραφής της Σύμβασης για τα δικαιώματα του παιδιού, οι αρμόδιοι υπουργοί των κρατών μελών για τον τομέα της παιδικής ηλικίας κι ένας εκπρόσωπος της Επιτροπής, συναντήθηκαν στο Παρίσι και ανέλαβαν κοινές δεσμεύσεις, οι οποίες θα συμβάλουν στην ενίσχυση της δράσης της Ευρωπαϊκής Ένωσης στο πλαίσιο της προετοιμασίας της έκτακτης συνόδου.
<P>
Θα ήθελα να απαντήσω στην πρώτη ερώτησή σας και να σας γνωρίσω τις πολιτικές προτεραιότητες που ορίσαμε στο πλαίσιο της προετοιμασίας αυτής. Ο κύριος στόχος της έκτακτης συνόδου θα είναι η ανανέωση της αποφασιστικότητας της διεθνούς κοινότητας υπέρ των δικαιωμάτων και της ευημερίας των παιδιών. Προς το σκοπό αυτό, θα χρειαστεί να καταρτιστεί ένας απολογισμός των δέκα χρόνων που πέρασαν, ως προς τις δεσμεύσεις και τους στόχους που ορίστηκαν κατά την παγκόσμια διάσκεψη κορυφής, καθώς και να ληφθούν πλήρως υπόψη οι δεσμεύσεις που ανακοινώθηκαν στις διακηρύξεις της Χιλιετίας, οι οποίες συμπληρώνουν τη διάσκεψη κορυφής. Οι δεσμεύσεις αυτές αφορούν την πρόσβαση στην εκπαίδευση, τη μείωση της μητρικής και παιδικής θνησιμότητας, την καταπολέμηση των μολυσματικών ασθενειών, ιδιαίτερα του AIDS.
<P>
Όσον αφορά τη δεύτερη ερώτησή σας, το Συμβούλιο συμμερίζεται απόλυτα την άποψη του γενικού γραμματέα των Ηνωμένων Εθνών, σχετικά με τη συμμετοχή στο εγχείρημα αυτό, του συνόλου των ενδιαφερομένων οργάνων, καθώς και εμπειρογνωμόνων, ερευνητικών οργανισμών ή ακαδημαϊκών ιδρυμάτων, οι οποίοι ασχολούνται με το ζήτημα των παιδιών.
<P>
Η συμμετοχή μη κυβερνητικών οργανώσεων στην προπαρασκευαστική διαδικασία και στην έκτακτη σύνοδο, αποτελεί για μάς θεμελιώδης προϋπόθεση προκειμένου να εξασφαλιστεί η πλήρης επιτυχία της συνάντησης αυτής.
<P>
Εκφράζουμε ικανοποίηση για τις διατάξεις που προτάθηκαν σχετικά, από την προπαρασκευαστική επιτροπή, και εγκρίθηκαν από τη Γενική Συνέλευση, ως προς τον τρόπο διαπίστευσης των μη κυβερνητικών οργανώσεων στην προπαρασκευαστική διαδικασία και στην έκτακτη σύνοδο του Σεπτεμβρίου του 2001. Διατηρούμε μόνιμη επαφή με εκπροσώπους μη κυβερνητικών οργανώσεων, ακόμα και στο πλαίσιο σεμιναρίων. Μέσω αυτών των επαφών, επωφεληθήκαμε από την εμπειρία τους και τη δέσμευσή τους υπέρ των παιδιών.

<SPEAKER ID=204 LANGUAGE="EN" NAME="Kinnock">
Μπορούμε να συγχαρούμε τη γαλλική Προεδρία για την ανάληψη αυτής της πρωτοβουλίας να προετοιμαστεί για την ειδική σύνοδο του ΟΗΕ. Προφανώς έχετε δεσμευτεί να συμπεριλάβετε την κοινωνία των πολιτών. Θα δεσμευτείτε επίσης για τη διεξαγωγή πραγματικών διαβουλεύσεων με τα παιδιά, αφού τα γεγονότα τα αφορούν άμεσα; Ελπίζω ότι μέσα στους επόμενους μήνες θα ερωτηθούν για τις απόψεις τους.
<P>
Δεύτερον, αυτό που επίσης συμβαίνει είναι ότι, ενώ πολλά κράτη μέλη είναι πολύ δραστήρια όσον αφορά τα δικαιώματα των παιδιών, είναι πολύ πιο δύσκολο να ενθαρρυνθεί εξίσου η δράση σε επίπεδο Ευρωπαϊκής Ένωσης. Πιστεύετε ότι θα μπορούσαμε να επιτελέσουμε κάποια πρόοδο όσον αφορά τη διασφάλιση μιας νομικής βάσης για το έργο της Ευρωπαϊκής Ένωσης για τα παιδιά και την προαγωγή των δικαιωμάτων τους;

<SPEAKER ID=205 NAME="Moscovici">
FR) Μάλιστα, κυρία βουλευτή, η Σουηδία θα οργανώσει επίσης μια Διάσκεψη για τα παιδιά-πρόσφυγες, την άνοιξη του 2001, στη Στοκχόλμη.

<SPEAKER ID=206 NAME="Πρόεδρος">


<SPEAKER ID=207 NAME="Αλέξανδρου Αλαβάνου">
Ερώτηση αριθ. 11 του κ. (H-0894/00):
<P>
Θέμα: Υποχρεώσεις της Τουρκίας στα πλαίσια της εταιρικής σχέσης ΕΕ-Τουρκίας Στην πρόταση της Επιτροπής για την εταιρική σχέση ΕΕ-Τουρκίας αναφέρεται ότι "το Ευρωπαϊκό Συμβούλιο θα επανεξετάσει την κατάσταση, σχετικά με εκκρεμείς διαφορές, ειδικότερα σε σχέση με τις επιπτώσεις στη διαδικασία προσχώρησης και προκειμένου να προωθηθεί η επίλυσή τους μέσω του Διεθνούς Δικαστηρίου, το αργότερο στο τέλος του 2004" . Εξάλλου το Ευρωπαϊκό Κοινοβούλιο στο ψήφισμά του (Α5-0297/2000 Συνοπτ. Πρακτ. Ευρ. Κοινοβουλίου 15/11/2000) αναφέρεται στην απόφαση του Ευρωπαϊκού Δικαστηρίου των Δικαιωμάτων του Ανθρώπου στην υπόθεση "Λοϊζίδου κατά Τουρκίας" (15318/89) που "εξακολουθεί να μην έχει εκτελεσθεί μέχρι σήμερα" και "καλεί την τουρκική κυβέρνηση να συμμορφωθεί με τις αποφάσεις του Ευρωπαϊκού Δικαστηρίου των Δικαιωμάτων του Ανθρώπου" . Το Συμβούλιο προτίθεται στην εταιρική σχέση να συμπεριλάβει την ανάγκη να αποδεχθεί η Τουρκία την δικαιοδοσία του Διεθνούς Δικαστηρίου της Χάγης και να εφαρμόσει τις αποφάσεις του Δικαστηρίου Δικαιωμάτων του Ανθρώπου, όπως ομόφωνα ζητά το Συμβούλιο της Ευρώπης;

<SPEAKER ID=208 NAME="Moscovici">
. (FR) Ναι, στο Συμβούλιο Γενικών Υποθέσεων επιτεύχθηκε πολιτική συμφωνία για το κείμενο "Εταιρική σχέση για την ένταξη της Τουρκίας" καθώς και για τον κανονισμό πλαίσιο που καθορίζει τις αρχές και τους όρους της. Η προεδρία είναι πολύ ικανοποιημένη από το αποτέλεσμα αυτό, το οποίο αποτελεί σημαντικό βήμα στην εφαρμογή της προενταξιακής στρατηγικής της Τουρκίας που καθορίστηκε το προηγούμενο έτος στο Ελσίνκι.
<P>
Το Συμβούλιο δεν τροποποίησε σε βάθος την αρχική πρόταση της Επιτροπής, όπως υιοθετήθηκε από το σώμα των Επιτρόπων, στις 8 Νοεμβρίου. Τροποποιήθηκαν μόνο οι προτεραιότητες σχετικά με τα ενισχυμένα πολιτικά κριτήρια και πολιτικό διάλογο.
<P>
Ως προς την αναφορά στη δικαιοδοσία του Ευρωπαϊκού Δικαστηρίου Ανθρωπίνων Δικαιωμάτων, η πρόταση της Επιτροπής δεν τροποποιήθηκε. Η εταιρική σχέση περιέχει αρκετές αναφορές στην Ευρωπαϊκή Σύμβαση Ανθρωπίνων Δικαιωμάτων. Τονίζει, εξάλλου, την ανάγκη ενίσχυσης των δικαστικών δυνατοτήτων επανόρθωσης σε περιπτώσεις παραβιάσεων των ανθρωπίνων δικαιωμάτων.
<P>
Επιπλέον, εμμένει στη σημασία που αποδίδεται στη βελτίωση του δικαστικού μηχανισμού και στην εκπαίδευση των Τούρκων δικαστών, ιδιαίτερα στον τομέα των δικαιωμάτων του ανθρώπου.
<P>
Όσον αφορά την ειρηνική διευθέτηση των διαφορών, το κείμενο της εταιρικής σχέσης για την ένταξη υπενθυμίζει, σύμφωνα με τα συμπεράσματα του Ευρωπαϊκού Συμβουλίου του Ελσίνκι, ότι το ζήτημα αυτό αποτελεί σημαντικό θέμα, το οποίο θίχτηκε στο πλαίσιο του πολιτικού διαλόγου μεταξύ της Ένωσης και της Τουρκίας.
<P>
Η τελευταία οφείλει, όπως όλες οι υποψήφιες χώρες, να καταβάλει κάθε δυνατή προσπάθεια για να επιλύσει όλες τις συνοριακές διαφορές που απομένουν.

<SPEAKER ID=209 NAME="Αλαβάνος">
Ευχαριστώ τον κ. υπουργό για την απάντησή του. Η ερώτηση είχε γίνει πριν ολοκληρωθεί το θέμα της εταιρικής σχέσης. Κατανοώ την κούραση από όλες αυτές τις ημέρες και για αυτό θα επικεντρώσω την δεύτερη ερώτησή μου στο θέμα της υπόθεσης Λοϊζίδου, δηλαδή της απόφασης του Δικαστηρίου Ανθρωπίνων Δικαιωμάτων του Στρασβούργου σε βάρος της Τουρκίας για την κατοχή των περιουσιών των Ελληνοκυπρίων που βρίσκονται στο κατεχόμενο τμήμα του νησιού. Υπόθεση Λοϊζίδου: δύο φορές καταδικαστική απόφαση εναντίον της Τουρκίας. Το Συμβούλιο, στα πλαίσια αυτά της εταιρικής σχέσης που μας ανέφερε, πρόκειται να συζητήσει αυτό το θέμα με την τουρκική κυβέρνηση;

<SPEAKER ID=210 LANGUAGE="FR" NAME="Moscovici">
Σας υπενθύμισα, κύριε βουλευτή, πολύ απλά, τις γενικές και τις ακριβείς συνθήκες υπό τις οποίες εγκρίθηκε η εν λόγω εταιρική σχέση για την ένταξη. Σε αυτό το πλαίσιο θα συνεχισθούν οι συζητήσεις με την εν λόγω υποψήφια χώρα, της οποίας την υποψηφιότητα έχουμε αναγνωρίσει, και για την οποία έχουμε ειδικές απαιτήσεις και αιτήματα.

<SPEAKER ID=211 NAME="Πρόεδρος">
Η ερώτηση αριθ. 12 της κ. Καραμάνου καθίσταται άκυρη, δεδομένου ότι η συντάκτριά της απουσιάζει.

<SPEAKER ID=212 NAME="Neil MacCormick">
Ερώτηση αριθ. 13 του κ. (H-0897/00):
<P>
Θέμα: Θεμελιώδη δικαιώματα και δικαιοσύνη Στην απάντηση του κ. Moscovici στην ερώτησή μου και στη συμπληρωματική ερώτησή μου της 14ης Νοεμβρίου (Η-0854/00), δεν αποσαφηνίζεται καθόλου γιατί το Συμβούλιο θεωρεί ότι η εφαρμογή της αρχής της αμοιβαίας αναγνώρισης των δικαστικών αποφάσεων θα συμβάλει αφεαυτής στην εξασφάλιση της δέουσας τήρησης των εγγυήσεων που προβλέπονται στα Αρθρα 5 και 6 της Σύμβασης για τα Δικαιώματα του Ανθρώπου και που τώρα επαναλαμβάνονται στα Αρθρα 48 και 49 του Χάρτη.
<P>
Αναφέρομαι σε εγγυήσεις όπως το δικαίωμα του κατηγορουμένου να υπερασπίζεται τον εαυτό του μόνος του ή με συνήγορο της επιλογής του ή, εάν αδυνατεί να καταβάλει το σχετικό τίμημα, να διορίζεται δωρεάν συνήγορος για την υπεράσπισή του όταν αυτό επιβάλλει το συμφέρον της δικαιοσύνης· να διορίζεται δωρεάν διερμηνέας όταν ο κατηγορούμενος δεν γνωρίζει τη γλώσσα της διαδικασίας· το δικαίωμα να δικάζεται σε εύλογο χρόνο, ή να αποφυλακίζεται εκκρεμούσης έστω της δίκης.
<P>
Όσον αφορά επιμέρους περιπτώσεις όπως οι αναφερόμενες στη συμπληρωματική μου ερώτηση, πώς μπορεί το Συμβούλιο να ισχυρίζεται ότι η διαδικασία της αμοιβαίας αναγνώρισης των δικαστικών αποφάσεων θα σημειώσει από μόνη της οιαδήποτε πρόοδο;

<SPEAKER ID=213 LANGUAGE="FR" NAME="Moscovici">
Όπως τόνισε στον αξιότιμο βουλευτή το Συμβούλιο, στην προηγούμενη απάντησή του, η διαδικασία της αμοιβαίας αναγνώρισης των ποινικών αποφάσεων θα επιτρέψει την καλύτερη προστασία των δικαιωμάτων των προσώπων. Η αμοιβαία αναγνώριση των ποινικών αποφάσεων θα επιτρέψει, πράγματι, την καλύτερη εγγύηση της ασφάλειας των προσώπων, καθώς θα διευκολύνει την καταπολέμηση της εγκληματικότητας στο έδαφος της Ευρωπαϊκής Ένωσης, χάρη στη βελτίωση της δικαστικής συνεργασίας. Η συνέχιση των ερευνών και η δίωξη των παραβάσεων, προσεχώς, δεν θα γνωρίζει πλέον, μακροπρόθεσμα, τους περιορισμούς που επιβάλλει η ποικιλομορφία των εθνικών δικαστικών συστημάτων.
<P>
Έπειτα, η αμοιβαία αυτή αναγνώριση ευνοεί μια μεγαλύτερη δικαστική ασφάλεια στους κόλπους της Ευρωπαϊκής Ένωσης, στο βαθμό που εγγυάται ότι μια δικαστική απόφαση που εκδίδεται σε ένα κράτος δεν θα αναθεωρείται σε άλλο κράτος μέλος. Πρόκειται για την εφαρμογή της αρχής non bis in idem: οι ίδιες πράξεις δεν θα δικάζονται εκ νέου, οι οριστικές αποφάσεις δεν θα αμφισβητούνται. Πρόκειται για μια πολύ σημαντική πτυχή της προστασίας των προσώπων.

<SPEAKER ID=214 LANGUAGE="EN" NAME="MacCormick">
Μου φαίνεται, με όλο το σεβασμό, κύριε Πρόεδρε, ότι το Συμβούλιο απέτυχε ή αρνήθηκε για άλλη μια φορά να αντιμετωπίσει το συγκεκριμένο πρόβλημα που του ζήτησα να αντιμετωπίσει. Την προηγούμενη φορά το Συμβούλιο μπορεί να ισχυρίστηκε ότι η ερώτηση διέλαθε της προσοχής του. Αυτή τη φορά θέτω ουσιαστικά το ίδιο θέμα για δεύτερη φορά μέσα σε ένα μήνα και ελπίζω να λάβω κάποιου είδους απάντηση. Πολίτες της Ευρωπαϊκής Ένωσης προφυλακίζονται εκκρεμούσης της δίκης τους για εντελώς απαράδεκτα χρονικά διαστήματα, η κράτησή τους παρατείνεται ολοένα και περισσότερο. Αυτό συμβαίνει ιδιαίτερα στη φυλακή του Longuenesse στη Γαλλία και εφαρμόζεται σε οδηγούς φορτηγών από το Ηνωμένο Βασίλειο και άλλες χώρες. Θεωρώ εντελώς απαράδεκτο το γεγονός ότι το πρόβλημα αυτό απλώς "κουκουλώνεται" και είμαστε βέβαιοι ότι η αμοιβαία αναγνώριση των δικαστικών αποφάσεων θα βοηθήσει κατά κάποιο τρόπο. Θέλω να μάθω γιατί δεν απαντάται αυτή η ερώτηση, αυτή η πολύ απλή ερώτηση. Γίνονται επαρκώς σεβαστά τα δικαιώματα υπεράσπισης και θα βοηθήσει καθόλου σ' αυτό η αμοιβαία αναγνώριση;

<SPEAKER ID=215 LANGUAGE="FR" NAME="Moscovici">
. (FR) Θα σας πω πώς ερμηνεύει το Συμβούλιο την ερώτησή σας και πώς απαντά. Όσον αφορά τις ειδικές περιπτώσεις που αναφέρατε, η αμοιβαία αναγνώριση δεν θα καταλήγει στην επικύρωση μιας δικαστικής απόφασης που θα έχει ληφθεί χωρίς να ληφθούν υπόψη τα βασικά δικαιώματα, όπως είναι το δικαίωμα στην επιλογή συνηγόρου ή το δικαίωμα της δωρεάν παροχής διερμηνέα. Αφενός, πρόκειται για δικαιώματα στα οποία όλα τα κράτη μέλη έχουν επιβεβαιώσει την προσήλωσή τους, και τα οποία αποτελούν την κοινή βάση των συστημάτων ποινικής δικαιοσύνης, αφετέρου η αμοιβαία αναγνώριση είναι μια διαδικασία που δεν έχει τίποτε το αυτόματο και εξαρτάται από τη φύση της εκάστοτε απόφασης. Έτσι, όπως δήλωσε το Συμβούλιο στην προηγούμενη απάντησή του, το πρόγραμμα της αμοιβαίας αναγνώρισης μπορεί να επιφέρει μόνο βελτιώσεις σε θέματα θεμελιωδών δικαιωμάτων.

<SPEAKER ID=216 LANGUAGE="EN" NAME="Lucas">
Κύριε Πρόεδρε, πρέπει να πω ότι ο Προεδρεύων μετατρέπει τη μη απάντηση των ερωτήσεων σε μια μορφή τέχνης. Θα ήθελα να τον πιέσω περισσότερο. Τι θα κάνει το Συμβούλιο για να διασφαλίσει ότι τα κράτη θα κάνουν τα πράγματα που μόλις ανέφερε; Τι εγγυήσεις έχουμε ότι η θεωρία που μόλις αναπτύξατε θα εφαρμοστεί και στην πράξη;

<SPEAKER ID=217 LANGUAGE="FR" NAME="Moscovici">
. (FR) Δεν έχω να δώσω κάποιο συμπληρωματικό στοιχείο. Νομίζω απλώς ότι βρισκόμαστε μπροστά σε μια μικρή παρανόηση. Στην πραγματικότητα, προσπαθώ να σας εξηγήσω ότι το Συμβούλιο ενεργεί ακριβώς για να ανταποκριθεί στις προσδοκίες σας.

<SPEAKER ID=218 NAME="Πρόεδρος">


<SPEAKER ID=219 NAME="Esko Olavi Seppδnen">
Ερώτηση αριθ. 14 του κ. (H-0899/00):
<P>
Θέμα: Εντολή της δύναμης ταχείας επέμβασης Έχει ξεκινήσει επί του παρόντος η διαδικασία δημιουργίας δύναμης ταχείας επέμβασης της ΕΕ. Τι έχει αποφασιστεί σχετικά με την εντολή βάσει της οποίας θα αναπτυχθούν αυτά τα στρατεύματα και με ποιο σκοπό θα αναπτυχθούν;

<SPEAKER ID=220 LANGUAGE="FR" NAME="Moscovici">
. (FR) Η απόφαση για την ενδεχόμενη έναρξη μιας στρατιωτικής επιχείρησης που θα διεξαγάγει η Ένωση στο πλαίσιο των αποστολών Petersberg εναπόκειται στη δικαιοδοσία του Συμβουλίου. Σύμφωνα με το άρθρο 23 της Συνθήκης για την Ευρωπαϊκή Ένωση, το Συμβούλιο λαμβάνει την απόφαση αυτή με ομοφωνία, όπως εξάλλου ισχύει και για κάθε άλλη απόφαση που έχει επιπτώσεις στον τομέα της άμυνας.
<P>
Εξάλλου, στη δικαιοδοσία του κάθε κράτους μέλους εναπόκειται να λάβει μια εθνική, κυρίαρχη απόφαση, για να παράσχει ή όχι εθνικά στρατεύματα στην επιχείρηση. Το Ευρωπαϊκό Συμβούλιο της Νίκαιας κατέγραψε τους όρους που θα μπορούσαν να οδηγήσουν το Συμβούλιο να λάβει μια απόφαση, σε κατάσταση κρίσης. Έτσι, στην προοπτική έναρξης μιας επιχείρησης, η επιτροπή πολιτικής και ασφάλειας θα μπορούσε να απευθύνει στο Συμβούλιο σύσταση με βάση τις γνωμοδοτήσεις της στρατιωτικής επιτροπής. Το Συμβούλιο, του οποίου οι συσκέψεις προετοιμάζονται από την Επιτροπή Μονίμων Αντιπροσώπων σύμφωνα με τις συνήθεις διαδικασίες, θα μπορούσε να αποφανθεί σε αυτή τη βάση. Η απόφαση έναρξης μιας επιχείρησης καταρχήν θα είχε τη μορφή κοινής δράσης. Η επιτροπή πολιτικής και ασφάλειας, η οποία αποτελεί το συνδετικό κρίκο της ευρωπαϊκής πολιτικής ασφάλειας και άμυνας και της ΚΕΠΠΑ, διαδραματίζει κεντρικό ρόλο στον καθορισμό της αντίδρασης της Ένωσης σε περίπτωση κρίσης. Διασφαλίζει κυρίως τον πολιτικό έλεγχο και τη στρατηγική κατεύθυνση μιας στρατιωτικής επιχείρησης διαχείρισης κρίσης. Η χρήση της δύναμης ταχείας επέμβασης θα μπορούσε να αποφασιστεί για όλο το φάσμα αποστολών διαχείρισης κρίσης, των αποστολών Petersberg, όπως ορίζονται στο άρθρο 17, παράγραφος 2, της Συνθήκης για την Ευρωπαϊκή Ένωση, ανθρωπιστικών αποστολών και αποστολών εκκένωσης, αποστολών διατήρησης της ειρήνης, αποστολών μαχίμων δυνάμεων για τη διαχείριση κρίσεων, συμπεριλαμβανομένων αποστολών αποκατάστασης της ειρήνης.

<SPEAKER ID=221 LANGUAGE="FI" NAME="Seppδnen">
Κύριε Πρόεδρε, κύριε υπουργέ, ήθελα να ρωτήσω εάν έχουν ληφθεί αποφάσεις αρχής για το αν, κατά την εκτέλεση αυτού του είδους αποστολών, πρέπει να υπάρχει εντολή του ΟΗΕ ή άλλου διεθνούς οργανισμού, διότι, σύμφωνα με το διεθνές δίκαιο, σε εδάφη άλλων κρατών μπορούν να γίνονται νόμιμα μόνον οι επιθέσεις που έχουν εντολή διεθνούς οργανισμού. Επιπλέον, θα ήθελα να ρωτήσω τι είδους νομικοί ορισμοί έχουν δοθεί ή εκφρασθεί στο πλαίσιο του Συμβουλίου για τις αποστολές που συμπεριλαμβάνουν τη χρησιμοποίηση των δυνάμεων διαχείρισης των κρίσεων;

<SPEAKER ID=222 LANGUAGE="FR" NAME="Moscovici">
. (FR) Διαθέτουμε μια έκθεση που επισυνάφθηκε στην έκθεση της προεδρίας του Ευρωπαϊκού Συμβουλίου της Νίκαιας για την ευρωπαϊκή πολιτική ασφάλειας και άμυνας. Θα παράσχει στον κ. Seppδnen όλες τις απαραίτητες απαντήσεις. Είναι ιδιαίτερα μακροσκελής, αλλά περιέχει τα πάντα με απόλυτη ακρίβεια.

<SPEAKER ID=223 NAME="Πρόεδρος">
 Δεδομένου ότι οι συντάκτες τους απουσιάζουν, οι ερωτήσεις αριθ. 15 ως 21 καθίστανται άκυρες.

<SPEAKER ID=224 NAME="Lennart Sacrιdeus">
Ερώτηση αριθ. 22 του κ. (H-0918/00):
<P>
Θέμα: Η σημασία των φόρων για τη λειτουργία της εσωτερικής αγοράς Ο Πρόεδρος της Επιτροπής κ. Prodi, διαβεβαίωσε πρόσφατα, σε άρθρο στην εφημερίδα Financial Times του Νοεμβρίου, ότι δεν επιθυμεί φορολογική εναρμόνιση ούτε κοινά φορολογικά επίπεδα στην ΕΕ, εξηγώντας ότι οι φορολογικοί συντελεστές υπόκεινται στα εθνικά κοινοβούλια και πρέπει να παραμείνουν εκεί. Ταυτόχρονα, στο ίδιο άρθρο, θεωρεί ότι, προκειμένου η ΕΕ να καταστεί δυναμική και ανταγωνιστική, χρειάζεται μια μετατροπή προς αποφάσεις που λαμβάνονται κατά πλειοψηφία όσον αφορά τους φόρους "όταν αυτό είναι αναγκαίο για την λειτουργία της εσωτερικής αγοράς".
<P>
Ποιοι φόροι, κατά την άποψη του Συμβουλίου, δεν έχουν σημασία για την δυναμική και ανταγωνιστική λειτουργία της εσωτερικής αγοράς;

<SPEAKER ID=225 NAME="Moscovici">
. (FR) Με την άδειά σας, κύριε Πρόεδρε, αυτή θα είναι η τελευταία ερώτηση που θα απαντήσω, κατά τη σημερινή Ώρα των ερωτήσεων.
<P>
Η ερώτηση του αξιότιμου βουλευτή αφορά τις απόψεις που εκφράστηκαν ανεπισήμως από τον πρόεδρο της Επιτροπής. Επομένως, το Συμβούλιο δεν είναι αρμόδιο να αποφανθεί για το θέμα αυτό. Θα ήθελα απλώς να υπενθυμίσω ότι το σύστημα της Συνθήκης επιφυλάσσει διαφορετική μεταχείριση μεταξύ των έμμεσων δασμών και φόρων, των οποίων η εναρμόνιση είναι απαραίτητη για την εξασφάλιση της εγκαθίδρυσης και της λειτουργίας της εσωτερικής αγοράς - πρόκειται για το άρθρο 93- και της προσέγγισης, που προβλέπει το άρθρο 94, των νομοθεσιών οι οποίες έχουν άμεση επίπτωση στην εγκαθίδρυση ή τη λειτουργία της εσωτερικής αγοράς, μεταξύ των οποίων συγκαταλέγονται κι εκείνες που αφορούν την άμεση φορολογία. Οι αποφάσεις που λαμβάνονται από το Συμβούλιο βάσει των άρθρων 93 και 94, λαμβάνονται με ομοφωνία. Μετά τη Συνθήκη της Νίκαιας, δυστυχώς, θα συνεχίσουν να λαμβάνονται με ομοφωνία.

<SPEAKER ID=226 NAME="Sacrιdeus">
Θα ήθελα να ευχαριστήσω τη γαλλική Προεδρία για την απάντηση που μας έδωσε. Θα ήθελα παρόλα αυτά να ρωτήσω εάν το Συμβούλιο καλωσορίζει τέτοιου είδους αντιφατικές και ασαφείς δηλώσεις του Προέδρου της Ευρωπαϊκής Επιτροπής. Το λέω αυτό γιατί πιστεύω ότι τέτοιου είδους ασαφείς δηλώσεις όπως αυτές που έκανε ο Πρόεδρος της Επιτροπής δεν συμβάλλουν στη δημιουργία κλίματος εμπιστοσύνης και συνεργασίας μεταξύ του Συμβουλίου, του Κοινοβουλίου και της Επιτροπής. Διότι η δήλωσή του δεν μπορεί να ερμηνευθεί διαφορετικά από το ότι θέλει να δημιουργηθεί η δυνατότητα εναρμόνισης στο φορολογικό τομέα, αν και το εκφράζει αυτό με τρόπο ομιχλώδη.

<SPEAKER ID=227 LANGUAGE="FR" NAME="Moscovici">
. (FR) Επαναλαμβάνω ότι δεν δύναμαι να σχολιάσω δηλώσεις που αποδίδονται στον πρόεδρο της Επιτροπής. Όμως το ζήτημα της ενδεχόμενης κατά πλειοψηφία λήψης αποφάσεων για φορολογικά θέματα εξετάσθηκε στο πλαίσιο της διακυβερνητικής διάσκεψης. Όπως γνωρίζετε, δυστυχώς καμία πρόοδος δεν σημειώθηκε στη Νίκαια, στον τομέα αυτόν.

<SPEAKER ID=228 NAME="Πρόεδρος">
Οι ερωτήσεις αριθ. 23 ως 32 θα απαντηθούν γραπτώς.
<P>
Η Ώρα των Ερωτήσεων έληξε.
<P>
(Η συνεδρίαση διακόπτεται στις 19.00 και συνεχίζεται στις 21.00)

<CHAPTER ID=10>
Συμφωνία σταθεροποίησης και σύνδεσης ΕΕ/Δημοκρατίας της Κροατίας
<SPEAKER ID=230 NAME="Μπαλτάς">
εισηγητής - Κύριε Πρόεδρε, με ιδιαίτερη ικανοποίηση παρουσιάζω σήμερα στην Ολομέλεια του Ευρωπαϊκού Κοινοβουλίου την έκθεση για την συμφωνία σταθεροποίησης και σύνδεσης της Κροατίας με την Ευρωπαϊκή Ένωση. Η Κροατία έχει σημαντική πρόοδο τόσο στον οικονομικό όσο στο πολιτικό και κοινωνικό τομέα. Η συμφωνία σταθεροποίησης και σύνδεσης είναι λοιπόν το φυσιολογικό επακόλουθο αυτής της προόδου. Ας δούμε συνοπτικά τους τρεις κύριους αυτούς τομείς.
<P>
Τον οικονομικό τομέα. Ασφαλώς και χρειάζεται ακόμη μεγαλύτερη προσπάθεια για να φτάσει η Κροατία στην κατάκτηση του κοινοτικού κεκτημένου όσον αφορά στη λειτουργία της αγοράς. Όμως, είναι εμφανής η προσπάθεια και τα αποτελέσματα των διαρθρωτικών και οικονομικών μεταρρυθμίσεων, ιδιαίτερα στις ιδιωτικοποιήσεις με διαφανείς διαδικασίες και στην προστασία των ξένων επενδύσεων. Η συμφωνία σταθερότητας, σταθεροποίησης και σύνδεσης, με την προβλεπόμενη οικονομική βοήθεια και την εν γένει οικονομική συνδρομή μέσω των σχετικών κοινοτικών προγραμμάτων, θα ενισχύσει αυτή την πρόοδο στον οικονομικό τομέα και θα επιταχύνει την προετοιμασία για την μελλοντική προσχώρηση της Κροατίας στην Ευρωπαϊκή Ένωση.
<P>
Η πρόοδος της Κροατίας, κύριε Πρόεδρε, είναι εμφανής όχι μόνο στον οικονομικό τομέα αλλά και στον πολιτικό τομέα. Η δημοκρατία και το κράτος δικαίου είναι το στοίχημα της νέας κυβέρνησης συνασπισμού που προέκυψε από τις πρόσφατες εκλογές στην Κροατία. Η προσήλωσή της στην δημοκρατία και την νομική θωράκισή της δεν είναι απλή διακήρυξη αλλά καθημερινή πράξη, με τη δημιουργία θεσμών και την νομοθετική μεταρρύθμιση, για παράδειγμα στον τομέα της προστασίας των προσφύγων, του δικαιώματος ασύλου και μετανάστευσης. Αξίζει να σημειώσουμε εδώ, επίσης, την αποστασιοποίηση της κυβέρνησης από μερικούς εκπροσώπους της κροατικής κοινότητας της Βοσνίας για αναδημιουργία του κρατιδίου Χέρτζεκ-Βόσνα, που είχε δημιουργηθεί κατά τη διάρκεια του πολέμου, τη συμμόρφωσή της με τους όρους της συμφωνίας του Dayton, τη συνεργασία της με το Διεθνές Ποινικό Δικαστήριο για την τέως Γιουγκοσλαβία.
<P>
Στον κοινωνικό τομέα, επίσης η πρόοδος είναι εμφανής και δεν έχω σα αυτό το σημείο παρά να σας διαβάσω ένα απόσπασμα από τις διαπιστώσεις του Συμβουλίου της Ευρώπης:
<P>
"Η Κροατία επετέλεσε σημαντική πρόοδο", σημειώνει, "ως προς την τήρηση των υποχρεώσεων που έχει ως μέλος της Διεθνούς Κοινότητας και ειδικότερα για την εκ μέρους της κύρωση της Ευρωπαϊκής Σύμβασης Ανθρωπίνων Δικαιωμάτων, της Ευρωπαϊκής Σύμβασης κατά των Βασανιστηρίων και των Απάνθρωπων ή Εξευτελιστικών Ποινών ή Μεταχείρισης, της Σύμβασης Πλαίσιο για την προστασία των Εθνικών Μειονοτήτων, του Ευρωπαϊκού Χάρτη Τοπικής Αυτονομίας και του Ευρωπαϊκού Χάρτη Περιφερειακών ή Μειονοτικών Γλωσσών".
<P>
Κύριε Πρόεδρε, μετά τις αλλαγές και τις δημοκρατικές εξελίξεις στη Γιουγκοσλαβία, τη συμφωνία σταθεροποίησης και σύνδεσης της πρώην Γιουγκοσλαβικής Δημοκρατίας της Μακεδονίας με την Ευρωπαϊκή Ένωση και την προς ψήφιση συμφωνία σταθεροποίησης και σύνδεσης με την δημοκρατία της Κροατίας, ο εκδημοκρατισμός και η ομαλοποίηση στα Δυτικά Βαλκάνια μπαίνουν σε μια αισιόδοξη προοπτική και ο ρόλος, ο ιδιαίτερος ρόλος που μπορεί να παίξει η Κροατία σα αυτή την κατεύθυνση είναι αποφασιστικός.
<P>
Η συμφωνία σταθεροποίησης και σύνδεσης Ευρωπαϊκής Ένωσης και Δημοκρατίας της Κροατίας έρχεται στην κατάλληλη στιγμή. Το Κοινοβούλιό μας μπορεί να είναι ιδιαίτερα ικανοποιημένο και για την επίσπευση της έγκρισης αυτής της συμφωνίας εντός του 2000. Το πόσο δίκιο είχε διαφαίνεται και από τα συμπεράσματα του Συμβουλίου Κορυφής της Νίκαιας που τελείωσε μόλις εχθές το πρωί. Σας διαβάζω από το κεφάλαιο που περιγράφεται "Δυτικά Βαλκάνια":
<P>
"Η σύνοδος κορυφής του Ζάγκρεμπ, της 24ης Νοεμβρίου, στην οποία συμμετείχαν για πρώτη φορά οι χώρες της περιοχής που επανήλθαν στη δημοκρατία, χαιρέτισε την ιστορική αλλαγή που επήλθε στα Δυτικά Βαλκάνια, καταρχάς στην Κροατία, έπειτα στην Ομοσπονδιακή Δημοκρατία της Γιουγκοσλαβίας. Επιβεβαιώνει ότι η διαδικασία σταθεροποίησης και σύνδεσης βρίσκεται στο επίκεντρο της πολιτικής της Ένωσης υπέρ των πέντε ενδιαφερομένων χωρών, εκ των οποίων η καθεμία επωφελείται από εξατομικευμένη πορεία."

<SPEAKER ID=231 LANGUAGE="DE" NAME="Stenzel">
Κύριε Πρόεδρε, η έκθεση σχετικά με τη συμφωνία σταθεροποίησης και σύνδεσης λαμβάνει υπόψη της τις νέες δημοκρατικές εξελίξεις στην Κροατία και υπογραμμίζει την ευρωπαϊκή προοπτική που ανοίγεται για την εν λόγω χώρα η οποία μέσα στο τρέχον έτος κατάφερε να επιτύχει την επιθυμητή ένταξή της στους διεθνείς κρατικούς οργανισμούς. Καταρχάς η προσχώρησή της στο NATO-Συναιτερισμός για την ειρήνη, στον Παγκόσμιο Οργανισμό Εμπορίου, σε διμερείς συμφωνίες με τα κράτη ΕΖΕΣ, σε συμφωνίες με τα κράτη μέλη της Συμφωνίας Ελεύθερων Συναλλαγών της Κεντρικής Ευρώπης (CEFTA) για το ελεύθερο εμπόριο, και τέλος στις διαπραγματεύσεις που ξεκίνησαν στις 8.11. σχετικά με μια ευρεία συμφωνία σταθεροποίησης και σύνδεσης με την Ευρωπαϊκή Ένωση, αποδεικνύουν τη σαφή μεταστροφή της Κροατίας μετά τις εκλογές της 3ης Ιανουαρίου 2000.
<P>
Η Ευρωπαϊκή Ένωση τα έχει ήδη τονίσει όλα αυτά στη Διάσκεψη Κορυφής στο Ζάγκρεπ στις 24 Νοεμβρίου. Στην εν λόγω διάσκεψη εξάλλου έγινε σαφές ότι η κατάσταση στο εσωτερικό της Γιουγκοσλαβίας είναι τόσο εύθραυστη και αντικρουόμενη, όπως και παλαιότερα. Όταν διαιωνίζονται συμπεριφορές σύμφωνα με τις οποίες ο ένας πολεμά εναντίον του άλλου, τότε η συμφωνία σταθεροποίησης για την ανατολική Ευρώπη, η οποία βασίζεται στην περιφερειακή συνεργασία, κινδυνεύει να τιναχθεί στον αέρα. Διότι ήδη από τώρα κράτη όπως η Κροατία αναρωτιούνται μήπως η υποχρέωση για περιφερειακή συνεργασία μάλλον επιβραδύνει τη δική τους πορεία προς την Ευρώπη. Η Κροατία καθώς και μια εκδημοκρατισμένη Σερβία, στην οποία ελπίζω ότι στις 23 Δεκεμβρίου η δημοκρατία θα εδραιωθεί, μπορούν να αποτελέσουν παράγοντες σταθεροποίησης σε μια περιοχή που έχει καταστραφεί από πολέμους και εθνικές διαμάχες. Είναι πολύ σημαντικό η Ευρωπαϊκή Ένωση και το Ευρωπαϊκό Κοινοβούλιο να κάνουν τα πάντα προκειμένου από οικονομική άποψη να διασφαλιστεί και να ενισχυθεί η δημοκρατική διαδικασία στις εν λόγω χώρες. Ακόμη και αν η πορεία τους προς την Ευρωπαϊκή Ένωση είναι ακόμη μακρά, η οικονομική και πολιτική βοήθεια έχει πολύ απλά την έννοια της ελπίδας και η έκθεση του κ. Μπαλτά την λαμβάνει υπόψη της.
<P>
Εκτός αυτού όμως στην εν λόγω περιοχή πρέπει να χρησιμοποιηθεί και η αρχή της διαφοροποίησης. Η Κροατία έχει κάνει πολύ σημαντικά βήματα, ιδιαίτερα μέσω της επικύρωσης της συνθήκης για τα ανθρώπινα δικαιώματα, της ευρωπαϊκής συμφωνίας για την απαγόρευση των βασανιστηρίων, της συνθήκης πλαίσιο για την προστασία των εθνικών μειονοτήτων και της ευρωπαϊκής χάρτας για τις περιφερειακές γλώσσες και τις γλώσσες των μειονοτήτων. Η έκθεση του Ευρωπαϊκού Κοινοβουλίου τα λαμβάνει πολύ σωστά υπόψη της. Επίσης η μεταστροφή της στάσης της νεοεκλεγείσης κροατικής κυβέρνησης ως προς το ποινικό δικαστήριο για την πρώην Γιουγκοσλαβία προσμετράται θετικά στον ισολογισμό της Κροατίας.
<P>
Η Κροατία είχε ανέκαθεν την αίσθηση ότι αποτελούσε μέρος της δυτικής Ευρώπης και του δυτικού πολιτισμού Χρειάζεται λοιπόν κάθε ενθάρρυνση και υποστήριξη για την πορεία της στις έως τώρα μεταρρυθμίσεις, τόσο στον οικονομικό όσο και στον πολιτικό τομέα.

<SPEAKER ID=232 LANGUAGE="DE" NAME="Swoboda">
Κύριε Πρόεδρε, κύριε Επίτροπε, κυρίες και κύριοι συνάδελφοι, θα ήθελα κατ' αρχάς να συγχαρώ τον κ. Μπαλτά για την έκθεσή του, προ πάντων όμως για την αστραπιαία έκθεση, διότι ήταν σημαντικό και δέον, όπως είπε και η συνάδελφος κυρία Stenzel, να έχουμε μια γρήγορη αντίδραση στις εξελίξεις που σημειώθηκαν στην Κροατία. Είχα πολύ καλές συνομιλίες και με τα μέλη της προηγούμενης κυβέρνησης. Εν μέρει ήταν πολύ ικανά, αλλά η όλη υπόθεση προχωρούσε μέσα σε ένα πνεύμα άκρατου εθνικισμού, μιας συρόμενης συνεργασίας με το διεθνές δικαστήριο και μιας πολύ διστακτικής στάσης απέναντι στη Βοσνία Ερζεγοβίνη. Αυτό έχει αλλάξει. Η ευρωπαϊκή πολιτική για τα Βαλκάνια όχι μόνο αναγνωρίζεται από τη νέα κυβέρνηση της Κροατίας αλλά και υποστηρίζεται. Ως εκ τούτου ήταν επίσης πολύ σωστή η γρήγορη αντίδραση.
<P>
Δεν βλέπω καμία αντίφαση ανάμεσα στις μεμονωμένες σχέσεις μεταξύ Ευρωπαϊκής Ένωσης και Κροατίας και των επιμέρους κρατών στα Βαλκάνια και μιας περιφερειακής συνεργασίας. Χρειαζόμαστε την περιφερειακή συνεργασία. Την χρειαζόμαστε για παράδειγμα για τη Βοσνία Ερζεγοβίνη και είναι πολύ ευχάριστο το γεγονός ότι η κυβέρνηση δήλωσε ότι θα υποστηρίξει ολόκληρη τη Βοσνία Ερζεγοβίνη, κάτι που δεν ήταν πάντα ευχάριστο για τους Κροάτες της Ερζεγοβίνης. Ωστόσο είναι ένα θαρραλέο, πασιφανές και ξεκάθαρο βήμα το οποίο πρέπει να συνεχιστεί.
<P>
Τέλος χρειαζόμαστε επίσης τη συνεργασία με τη Γιουγκοσλαβία και μάλιστα μια συνεργασία και από τις δυο πλευρές. Αφενός πρέπει να επιμείνουμε για την επιστροφή στην Κροατία των προσφύγων σερβικής καταγωγής που έχουν φύγει από εκεί και επίσης αυτό να μην μείνει μόνο σε επίπεδο καλής θέλησης της κυβέρνησης αλλά και να επιβληθεί, κατά το δυνατό, εναντίον ορισμένων τοπικών αντιδράσεων που εμφανίζονται σε επιμέρους περιφέρειες, χωριά και πόλεις. Τη συνεργασία όμως με τη Γιουγκοσλαβία τη χρειαζόμαστε όχι μόνο για αυτή τη διαδικασία αλλά και για τη σταθερότητα στην εν λόγω περιοχή. Εάν και τώρα σταθούμε λίγο προσεκτικοί και συγκρατημένοι, έχουμε ήδη δηλώσει ξεκάθαρα στον Κοστούνιτσα - η συνάδελφος κ. Pack είναι επίσης εδώ - ότι υπάρχουν ορισμένα ζητήματα όπως η συνεργασία με το διεθνές δικαστήριο, η περιφερειακή συνεργασία, η διάθεση για ειρηνική επίλυση των διαφορών, όλα αυτά πρέπει να τα απαιτήσουμε και από τη νέα Γιουγκοσλαβία η οποία ελπίζουμε να βγει ενισχυμένη μετά τις εκλογές της 23ης Δεκεμβρίου.
<P>
Μια τρίτη και τελευταία παρατήρηση: η Διάσκεψη Κορυφής του Ζάγκρεμπ έστειλε ένα σαφές μήνυμα. Το Ευρωπαϊκό Κοινοβούλιο, ήδη από τη σύμβαση με την πρώην Γιουγκοσλαβική Δημοκρατία της Μακεδονίας, έχει θέσει μια εξελικτική ρήτρα. Τώρα πλέον μένει να προετοιμαστεί καλά ο δρόμος. Αυτό είναι λίγο θλιβερό ότι αφορά την απόφαση ή τη μη απόφαση της Νίκαιας. Η πολυπλοκότητα της διαδικασίας για την επίτευξη πλειοψηφίας προκαλεί ήδη δυσκολίες στην σημερινή διεύρυνση, πολλώ δε μάλλον σε μια διεύρυνση προς τη νοτιοανατολική Ευρώπη. Πάνω σε αυτό η Ένωση πρέπει να κάνει ακόμη περισσότερα.

<SPEAKER ID=233 LANGUAGE="DE" NAME="Schroedter">
Κύριε Πρόεδρε, κυρίες και κύριοι συνάδελφοι, στην ερώτηση κατά πόσον η Κροατία αξίζει μια συμφωνία σταθεροποίησης και σύνδεσης μπορούμε και εμείς να απαντήσουμε "ναι" . Η Κροατία αναλαμβάνει όλο και περισσότερο ένα σταθεροποιητικό ρόλο στην περιοχή. Οι εξελίξεις στον τομέα της δημοκρατίας αξιολογούνται ως θετικές. Από την άλλη, θα ήθελα να τονίσω ότι, ακόμη και αν χαιρετίζουμε την πρόοδο που έχει σημειωθεί, δεν σημαίνει ότι πιστεύουμε ότι η Κροατία έχει επιτύχει τον στόχο. Τα επόμενα βήματα πρέπει πλέον να γίνουν στην μεταρρύθμιση της νομοθεσίας, ιδιαίτερα στον τομέα των δικαιωμάτων των μειονοτήτων, της ελευθερίας του τύπου και της ανεξαρτησίας της δικαιοσύνης. Είναι καθήκον της Επιτροπής να αξιολογήσει τώρα με ακρίβεια αυτά τα σημεία στο πλαίσιο της συμφωνίας σταθεροποίησης και σύνδεσης. Θα ήθελα επίσης να τονίσω ότι η Κροατία καταβάλλει προσπάθειες να συνάψει καλές σχέσεις με τις γειτονικές χώρες. Είναι πράγματι πολύ θετικά αυτά που έχουν επιτευχθεί εκεί.
<P>
Ιδιαιτέρως σημαντικό είναι να δείξουμε στην Κροατία πόσο κεντρικής σημασίας είναι για εμάς ο ρόλος της σε σχέση με τη σταθεροποίηση στη Βοσνία Ερζεγοβίνη και στην Ομοσπονδία εκεί. Οι επιδόσεις της Κροατίας όσον αφορά τη σταθεροποίηση πρέπει να αξιολογούνται μέσα από αυτό.
<P>
Θεωρώ ότι είναι λυπηρό εάν η ΕΕ συνδέσει στο πλαίσιο της συμφωνίας σταθεροποίησης και σύνδεσης την οικονομική ενίσχυση με τη συμφωνία για την επιστροφή των προσφύγων. Αυτό το θέμα πρέπει να έχει άλλους όρους, όπως για παράδειγμα το κατά πόσον στην Κροατία η χορήγηση ασύλου ακολουθεί τα διεθνή πρότυπα και κατά πόσον εκεί το άσυλο επιτυγχάνεται σε ανθρώπινες συνθήκες. Νομίζω ότι το εν λόγω θέμα πρέπει να αντιμετωπιστεί ξεχωριστά και δεν πρέπει να αποτελέσει μέρος της συμφωνίας.

<SPEAKER ID=234 LANGUAGE="ES" NAME="Marset Campos">
Κύριε Πρόεδρε, η πολιτική μας ομάδα υποστηρίζει το έργο του κ. Μπαλτά σχετικά με την έκθεση περί της σκοπιμότητας της διαπραγμάτευσης της Συμφωνίας Σταθεροποίησης και Σύνδεσης με τη Δημοκρατία της Κροατίας. Θεωρούμε επίσης ότι η Επιτροπή ενέργησε κατάλληλα, ώστε να τεθεί σε εφαρμογή η πρόταση αυτή.
<P>
Πιστεύουμε ότι το έργο διεξήχθη σε χρόνο ρεκόρ, και συγχαίρουμε τον κ. Μπαλτά για το αποτελεσματικό του έργο στην επιτροπή.
<P>
Πιστεύουμε ότι είναι επίκαιρο διότι, αν εμείς τότε ως ευρωπαϊκή αριστερά ασκήσαμε κριτική σε κάποιες χώρες της δυτικής Ευρώπης για τον ρόλο τους στην εξάρθρωση της πρώην Δημοκρατίας της Γιουγκοσλαβίας, προωθώντας, διευκολύνοντας ή δημιουργώντας μίση ή εθνοτικές επιθέσεις ή επιθέσεις οποιουδήποτε άλλου είδους, που οδήγησαν στην εμφάνιση της Κροατίας, αυτήν τη στιγμή που το πρόσφατο παρελθόν της Κροατίας επίσης άλλαξε, πιστεύω ότι είναι καλός οιωνός το γεγονός ότι η Ευρωπαϊκή Ένωση κάνει ένα βήμα προς τα εμπρός για να βοηθήσει την ανάκτηση της ανοχής, της δημοκρατίας, του σεβασμού των ανθρωπίνων δικαιωμάτων, της συνύπαρξης με τις άλλες δημοκρατίες και περιφέρειες της περιοχής, διότι είναι ζωτικής σημασίας για την Ευρωπαϊκή Ένωση.
<P>
Δεν θα πρέπει να ξεχνάμε τα όσα υπέφεραν σχεδόν τριακόσιες χιλιάδες άνθρωποι, σερβικής καταγωγής, που εκδιώχθηκαν δια της βίας σε μια εβδομάδα με τη χρήση τρομοκρατικών μεθόδων από την Κράινα και αναγκάστηκαν να ζητήσουν καταφύγιο στη Σερβία. Φρονώ πως είναι σημαντικό να αναγνωριστεί ότι αυτό ήταν ένα λάθος και να διευκολυνθεί η επιστροφή αυτών των ανθρώπων στα σπίτια τους αν το επιθυμούν. Έτσι θα αποδειχτεί πως είναι δυνατή η ανοχή, η συνύπαρξη και ο σεβασμός των διαφόρων απόψεων στα Βαλκάνια και θα βελτιωθεί η προοπτική του μέλλοντός μας σε αυτήν την περιοχή.

<SPEAKER ID=235 LANGUAGE="DE" NAME="Pack">
Κύριε Πρόεδρε, κυρίες και κύριοι συνάδελφοι, χαιρετίζω με έμφαση την έναρξη των διαπραγματεύσεων για μια συμφωνία σταθεροποίησης και σύνδεσης, η οποία θα ανοίξει στη χώρα τις προοπτικές που στο τέλος - τέλος αξίζει. Αυτή η χώρα, αντίθετα από τη γειτονική Σλοβενία, δεν μπόρεσε αμέσως μετά την ανεξαρτησία της το 1991 να αναπτυχθεί κατά τέτοιο τρόπο, ώστε σήμερα να είναι ήδη υποψήφια για ένταξη. Ένα τρίτο της χώρας ήταν τότε, το 1991, κατεχόμενο. Για την ακρίβεια οι Κροάτες τότε εκτοπίστηκαν. Το 1991/92 εκτοπίστηκαν περισσότεροι από 250.000 Κροάτες από την Κράινα, από τη Δυτική και την Ανατολική Σλοβενία. Μόλις το 1995 κατάφεραν να επιστρέψουν στην πατρίδα τους μετά την, κατά την άποψή μου, δίκαιη ανάκτηση των εν λόγω περιοχών. Εκεί βρήκαν τις περιουσίες τους κατεστραμμένες. Η εν λόγω ανάκτηση των εδαφών συνοδεύτηκε δυστυχώς από τον εκτοπισμό νόμιμα εγκατεστημένων Σέρβων στην περιοχή, όχι μόνο από τους Κροάτες αλλά δυστυχώς και από τους δικούς τους Σέρβους αρχηγούς, που έκαναν το ίδιο και στη Βοσνία Ερζεγοβίνη και στο Σαράγιεβο.
<P>
Δυστυχώς υπήρξαν και άσχημες επεμβάσεις κατά την εν λόγω ανάκτηση. Δεν πρέπει λοιπόν να μπερδεύουμε τα αίτια με τα αποτελέσματα. Εν συνεχεία η Κροατία τιμωρήθηκε από εμάς με σκληρό τρόπο. Κάθε βοήθεια ακυρώθηκε. Εν μέρει και εξαιτίας της άρνησης εκ μέρους μας για παροχή βοήθειας, πολλά πράγματα στην Κροατία πήραν λάθος δρόμο, έγιναν λάθος ιδιωτικοποιήσεις, υπήρξε διαφθορά.
<P>
Η νέα κυβέρνηση άνοιξε έναν ευρωπαϊκό δρόμο σε πολλούς τομείς πολιτικής. Ακολουθεί πολιτική συνεργασίας με τη Χάγη. Έχει σταματήσει την υποστήριξη αυτονομιστικών προσπαθειών στη Βοσνία Ερζεγοβίνη. Αυτό τον καιρό εισήγαγε δύσκολα μέτρα αποταμίευσης προκειμένου να καλύψει τις προϋποθέσεις. Επομένως νομίζω η Κροατία έχει κερδίσει την υποστήριξή μας. Μπορεί να αποτελέσει ένα σταθεροποιητικό παράγοντα για την περιοχή.

<SPEAKER ID=236 LANGUAGE="ES" NAME="Martνnez Martνnez">
Κύριε Πρόεδρε, κατά τη διάρκεια της θητείας μου ως πρόεδρος της Κοινοβουλευτικής Συνέλευσης του Συμβουλίου της Ευρώπης, είχα την ευκαιρία να συντροφεύσω πολλούς Κροάτες στις προσπάθειές τους για την ελευθερία και την ευημερία, την οποία και εκείνοι όπως και άλλοι λαοί της ηπείρου μας ταύτιζαν με την ενσωμάτωσή τους στα ευρωπαϊκά θεσμικά όργανα.
<P>
Κατά τη διάρκεια του 20ου αιώνα η Κροατία πέρασε από τα ίδια στάδια που χρειάστηκε να περάσουμε πολλοί από εμάς που σήμερα αποτελούμε την Ευρωπαϊκή Ένωση. Τα τελευταία 60 χρόνια η Κροατία έζησε έναν ιδιαίτερα ειδεχθή φασισμό. Έναν φασισμό σαν αυτόν που έζησαν η Γερμανία, η Αυστρία, η Ιταλία ή η Ισπανία: συνεπώς πρόκειται για μια τυπικά ευρωπαϊκή πορεία.
<P>
Στη συνέχεια, οι Κροάτες, μέσω μιας ιδιαίτερα μαχητικής αντιφασιστικής αντίστασης, απελευθερώθηκαν από τον ναζισμό. Η αντίσταση αυτή επίσης αποτελεί μέρος του καλύτερου ευρωπαϊκού κεκτημένου.
<P>
Έπειτα από μια νέα και μακρά περίοδο αυταρχισμού, έφτασε η έκρηξη της ανεξαρτησίας στην οποία πρωταγωνίστησαν οι εθνικιστικές δυνάμεις και πολλές άλλες που στηρίζονται σε καθαρά δημοκρατικές φιλοδοξίες. Μεταξύ αυτών, οι Κροάτες χρειάστηκε να περάσουν σε έναν νέο κεφάλαιο υπερεθνικιστικού αυταρχισμού, τον οποίο παραδόξως τροφοδοτούσε η Σερβία μέσω της κατοχής των εδαφών της και του πολέμου.
<P>
Με την ειρήνη και την εδραίωση της δημοκρατίας, ο λαός της Κροατίας επέλεξε την εγκράτεια και την ανοχή, την ελευθερία και τον σεβασμό. Και ταύτισε σαφώς αυτήν του την επιλογή με την πλήρη συμμετοχή στο έργο της ευρωπαϊκής οικοδόμησης.
<P>
Η είσοδος της Κροατίας στο Συμβούλιο της Ευρώπης συνέβαλε αποφασιστικά στη θετική εξέλιξη που ακολούθησε στη χώρα και αποτέλεσε ένα ακόμη βήμα στο δρόμο που οδηγεί στη συμφωνία σταθεροποίησης και σύνδεσης με την Ευρωπαϊκή Ένωση που συζητούμε σήμερα και που επιθυμούμε να γίνει πραγματικότητα το συντομότερο δυνατόν. Η συμφωνία αυτή δεν είναι τίποτε άλλο από ένα ακόμη βήμα στον δρόμο προς την ένταξη της Κροατίας ως ισότιμο μέλος της Ευρωπαϊκής Ένωσης, χωρίς να υπάρχουν στον δρόμο αυτόν άλλες προϋποθέσεις διαφορετικές από αυτές που πρέπει να πληρούν οι υπόλοιπες υποψήφιες χώρες.
<P>
Οι Κροάτες έχουν δικαίωμα σε αυτήν την ένταξη, αλλά επιπλέον είναι προφανές κατά τη γνώμη μου ότι η ευρωπαϊκή οικοδόμηση θα είναι ελλιπής αν απουσιάζει από αυτό το μωσαϊκό η Κροατία, όπως και οι υπόλοιποι γείτονές της της πρώην Γιουγκοσλαβίας. Για αυτόν τον λόγο θα ψηφίσουμε τις προτάσεις που μας υποβάλλει ο φίλος κ. Μπαλτάς και θα δεσμευτούμε να συνεχίσουμε να στηρίζουμε την Κροατία στις προσπάθειές της έως ότου αποτελέσει ένα ακόμη μέλος της Ευρωπαϊκής Ένωσης.

<SPEAKER ID=237 LANGUAGE="EN" NAME="Patten">
. (EN) Κύριε Πρόεδρε, χαίρομαι ιδιαίτερα που έχω την ευκαιρία να σχολιάσω την εξαιρετική έκθεση του αξιότιμου κ. Μπαλτά - η οποία καταρτίστηκε, όπως είπαν αρκετοί συνάδελφοι, με εντυπωσιακή ταχύτητα - σχετικά με τη μελέτη σκοπιμότητας της Επιτροπής για τη συμφωνία σταθεροποίησης και σύνδεσης με την Κροατία.
<P>
Το φετινό ήταν ασφαλώς ένα ιστορικό έτος για τη Νοτιοανατολική Ευρώπη. Ήταν η Κροατία - δεν πρέπει να το ξεχνάμε - αυτή που έδωσε ώθηση στα πράγματα με τις εκλογές της πριν από ένα χρόνο. Χαίρομαι λοιπόν ιδιαιτέρως που εορτάζουμε το τέλος του χρόνου με την έναρξη διαπραγματεύσεων με την Κροατία για μια συμφωνία σταθεροποίησης και σύνδεσης.
<P>
Ξεκινήσαμε τις διαπραγματεύσεις αυτές πριν από δυο εβδομάδες στη Διάσκεψη Κορυφής του Ζάγκρεμπ και η πρώτη πλήρης σύνοδος διαπραγματεύσεων θα πραγματοποιηθεί τη Δευτέρα στις Βρυξέλλες. Ελπίζουμε να σημειωθεί γρήγορη πρόοδος στις εν λόγω διαπραγματεύσεις και να μπορέσουμε να τις ολοκληρώσουμε σύντομα. Το πόσο σύντομα εξαρτάται σε κάποιο βαθμό όχι μόνο από εμάς, αλλά από την διαπραγματευτική ομάδα της Κροατίας, που είναι πολύ καλά προετοιμασμένη. Πρέπει να πω ότι, με βάση τις επιδόσεις που σημείωσε φέτος η Κροατία, πιστεύω ακράδαντα ότι θα μπορέσουμε να προχωρήσουμε με γρήγορο ρυθμό. Σίγουρα αυτό έκανε η Κροατία τους τελευταίους μήνες: έγινε παράδειγμα για τους γείτονές της, δείχνοντας πόσο γρήγορα είναι δυνατό να αλλάξει η πολιτική μοίρα μιας χώρας, με την προϋπόθεση ότι υπάρχει το ανάλογο όραμα και το πολιτικό θάρρος.
<P>
Θα ήθελα να αποτείνω θερμό φόρο τιμής στους ηγέτες της Κροατίας και στον λαό της για αυτά που κατάφεραν. Η Κροατία, για παράδειγμα, μετέβαλλε με θάρρος τις σχέσεις της με το Διεθνές Ποινικό Δικαστήριο της Χάγης με βάση τη συνετή δήλωση του Προέδρου της ότι μόνο αν αποδοθούν ατομικές ευθύνες μπορεί μια χώρα να απαλλαγεί πραγματικά από τη συλλογική ενοχή που τη βαραίνει. Σοφή συμβουλή, που δεν ισχύει μόνο για την Κροατία, αλλά για οπουδήποτε υπάρχουν κατηγορίες για εγκλήματα πολέμου.
<P>
Όπως επεσήμανε η κ. Stenzel, η Κροατία προσχώρησε στον ΠΟΕ και τον Συνεταιρισμό για την Ειρήνη και ανέλαβε πολλές άλλες διεθνείς υποχρεώσεις. Η νέα κυβέρνηση επέφερε ριζικές αλλαγές στις σχέσεις της Κροατίας με τη Βοσνία και την Ερζεγοβίνη, κρατώντας σαφώς τις αποστάσεις από τους εξτρεμιστές στην Ερζεγοβίνη και καθιερώνοντας μια πιο ανοικτή οικονομική σχέση με τις κροατικές συνιστώσες του ομοσπονδιακού στρατού. Υπήρξε πρωτοπόρος στην έναρξη συμφωνών ελεύθερου εμπορίου με την ΠΓΔΜ και τη Σλοβενία και τώρα με τη Βοσνία και Ερζεγοβίνη. Διαδραμάτισε έναν εξαιρετικά εξυπηρετικό ρόλο υποστηρίζοντας τη δημοκρατικά εκλεγμένη κυβέρνηση του Μαυροβουνίου να αντέξει την πίεση που δεχόταν από το καθεστώς Μιλόσεβιτς.
<P>
Παράλληλα, η κυβέρνηση προέβη σε πραγματικές μεταρρυθμίσεις στο εσωτερικό της χώρας - στον οικονομικό και πολιτικό τομέα - που μας οδήγησαν στο συμπέρασμα ότι η Κροατία θα μπορούσε να τηρήσει τις ουσιαστικές υποχρεώσεις που συνεπάγεται μια συμφωνία σταθεροποίησης και σύνδεσης. Τον προηγούμενο μήνα, καθώς γνωρίζει το Σώμα, η Κροατία φιλοξένησε, με άκρως εντυπωσιακή αποτελεσματικότητα και διπλωματική λεπτότητα, την ιστορική Διάσκεψη Κορυφής του Ζάγκρεμπ. Δεν νομίζω ότι είναι κακές αυτές οι επιδόσεις για ένα χρόνο. Ως εκ τούτου είμαι ευχαριστημένος, αν όχι έκπληκτος, που το Κοινοβούλιο υποστηρίζει την άποψή μας ότι ήταν σωστό να προχωρήσουμε γρήγορα στην έναρξη των διαπραγματεύσεων με την Κροατία.
<P>
Συμμερίζομαι πολλές από τις παρατηρήσεις που περιέχονται στην έκθεση. Συμφωνώ απόλυτα, για παράδειγμα, με την ανάγκη ουσιαστικής αύξησης της οικονομικής μας βοήθειας προς την Κροατία στο πλαίσιο του προγράμματος CARDS. Μια ομάδα υπαλλήλων μας βρίσκεται στην Κροατία αυτή την εβδομάδα για να εξετάσει τον προγραμματισμό για το επόμενο έτος. Προσυπογράφω με όλη μου τη θέρμη την άποψη του Κοινοβουλίου. Γνωρίζω ότι η κροατική κυβέρνηση έχει την ακράδαντη άποψη πως οι χώρες που συμμετέχουν στη διαδικασία σταθεροποίησης και σύνδεσης πρέπει να κρίνονται μεμονωμένα με βάση τα επιτεύγματα κάθε χώρας.
<P>
Οι συμφωνίες πρέπει να είναι "κομμένες και ραμμένες" στις ιδιαίτερες συνθήκες κάθε χώρας και προσαρμοσμένες στο ρυθμό της προόδου που έχει επιτελέσει. Αυτή είναι φυσικά η προσέγγισή μας και το μαρτυρεί η ταχύτητα με την οποία προσαρμόσαμε την πολιτική μας έναντι της Κροατίας τους τελευταίους μήνες. Θέλουμε επίσης φυσικά να δούμε τις χώρες που συμμετέχουν στη διαδικασία σταθεροποίησης και σύνδεσης να τίθενται επικεφαλής στην προσπάθεια καθιέρωσης στενότερων σχέσεων όχι μόνο με την Ευρωπαϊκή Ένωση, αλλά και μεταξύ τους.
<P>
Δεν είναι - και θέλω να τονίσω το σημείο αυτό - ένα είδος ύπουλης προσπάθειας να ξαναδημιουργήσουμε τη Γιουγκοσλαβία. Είναι μια υπογράμμιση της δικής μας εμπειρίας στις σχέσεις μας με αυτές τις χώρες. Αντιμετωπίσαμε τρομακτικούς πολιτικούς διχασμούς. Αντιμετωπίσαμε ταραχές κατά την προσπάθειά μας να τις προσεγγίσουμε και να συνεργαστούμε μαζί τους οικονομικά και πολιτικά. Δεν θα πρέπει να αποτελέσει έκπληξη για τις χώρες που θέλουν μια καλύτερη σχέση μ' εμάς, που θέλουν στενότερες σχέσεις μ' εμάς, που θέλουν να ενωθούν μαζί μας στην ευρωπαϊκή οικογένεια, όταν θα επιμείνουμε ακριβώς στα ίδια πράγματα και για εκείνες.
<P>
Τον τελευταίο χρόνο η Κροατία έχει ξεκινήσει με τόλμη και αποφασιστικότητα την πορεία της προς την Ευρώπη, αλλά παρά την πρόσφατη πρόοδο, έχει ακόμα να διανύσει πολύ δρόμο. Θα πρέπει να δούμε μια ισχυρή και συνεχόμενη δέσμευση από την πλευρά της Κροατίας και από την πλευρά των άλλων κυβερνήσεων στην περιοχή στο θέμα της επιστροφής των προσφύγων - ένα σημείο στα οποίο αναφέρθηκαν αρκετοί αξιότιμοι βουλευτές.
<P>
Πάνω απ' όλα πρέπει να δούμε συνεχιζόμενες οικονομικές και θεσμικές μεταρρυθμίσεις, την εγκαθίδρυση μιας γνήσια ελεύθερης οικονομίας, τη μεταρρύθμιση του δικαίου της ιδιοκτησίας, την ενίσχυση της ανεξαρτησίας της δικαστικής εξουσίας και την προστασία των δικαιωμάτων των μειονοτήτων. Θα πρέπει επίσης να υπάρξει σοβαρή μεταρρύθμιση των μέσων μαζικής ενημέρωσης και αληθινή προσπάθεια για τη δημιουργία ενός γνήσια ανοικτού και πλουραλιστικού περιβάλλοντος στα μέσα μαζικής ενημέρωσης, εκπλήρωση των υψηλότερων επαγγελματικών προτύπων αμεροληψίας και ανεξαρτησίας, ιδιαίτερα στην τηλεόραση.
<P>
Έτσι θα συνεχίσουμε να χρειαζόμαστε την υποστήριξη του Ευρωπαϊκού Κοινοβουλίου, καθώς θα προτρέπουμε τους Κροάτες φίλους μας να επιταχύνουν τις εν λόγω μεταρρυθμίσεις, πολλές από τις οποίες θα είναι επώδυνες πριν αρχίσουν να γίνονται ορατά τα οφέλη τους. Είναι ευπρόσδεκτη για μας η μέχρι στιγμής υποστήριξη του Κοινοβουλίου, ιδίως στο σημαντικό ζήτημα της νομικής βάσης για τις συμφωνίες σταθεροποίησης και σύνδεσης. Είναι ένα σημαντικό σημείο για μας και θα μπορέσουμε, ελπίζω, να υπολογίζουμε στην υποστήριξη του Ευρωπαϊκού Κοινοβουλίου όταν θα επανέλθουμε για την επίσημη διαβούλευση μαζί σας μόλις θα έχουμε διαπραγματευτεί τη συμφωνία. Η σύναψη της συμφωνίας σταθεροποίησης και σύνδεσης θα υπόκειται φυσικά στη συγκατάθεση του Σώματος.
<P>
Με την έναρξη αυτών των διαπραγματεύσεων, η Κροατία εγκαινίασε μια νέα εποχή στις σχέσεις της με την Ευρωπαϊκή Ένωση. Η Κροατία έχει κερδίσει πολλούς φίλους στην Ευρώπη χάρη στο ρόλο που διαδραμάτισε τον τελευταίο χρόνο και την πρόοδο που έχει επιτελέσει. Φυσικά, από πολλές απόψεις το δύσκολο μέρος τώρα αρχίζει, αλλά έχω την πεποίθηση ότι ο λαός της Κροατίας είναι ικανός να αντεπεξέλθει στην πρόκληση, να αντιμετωπίσει το δύσκολο μονοπάτι της μεταρρύθμισης, το μονοπάτι για την Ευρώπη που τώρα ανοίγεται μπροστά του. Εμείς στην Ευρωπαϊκή Επιτροπή ανυπομονούμε να βοηθήσουμε τη Κροατία να αντιμετωπίσει την πρόκληση, αλλά και να τη βοηθήσουμε σε όλη τη διάρκεια αυτής της πορείας.
<P>
Όπως είπα στην αρχή, αυτή η χρονιά ξεκίνησε με τον λαό της Κροατίας και τη νέα δημοκρατική κυβέρνησή του να ανάβουν ένα κερί. Πιστεύω ότι ήταν ιδιαίτερα σημαντικό για ολόκληρη την περιοχή. Το οφείλουμε στην Κροατία να δώσουμε στην κυβέρνηση και στον λαό της χώρας αυτής κάθε βοήθεια στα επόμενα χρόνια και είμαστε ιδιαίτερα ευγνώμονες στον αξιότιμο βουλευτή για τη σοφή συμβουλή του που διασφαλίζει ότι θα ακολουθήσουμε αυτό το δρόμο.
<P>
(Χειροκροτήματα)

<SPEAKER ID=238 NAME="Πρόεδρος">
 Η συζήτηση έληξε.
<P>
Η ψηφοφορία θα διεξαχθεί αύριο, στις 11.30.
<P>
Θα ήθελα να ευχαριστήσω όλους τους συναδέλφους που συνέβαλαν στη συζήτηση και τήρησαν τόσο καλά το χρόνο ομιλίας τους. Είναι ασυνήθιστο για το Σώμα αυτό. Θα είμαι αυστηρός από δω και στο εξής.

<CHAPTER ID=11>
Ανάπτυξη στενότερων σχέσεων ΕΕ/Ινδονησίας
<SPEAKER ID=239 NAME="Πρόεδρος">
 Στη συνέχεια η ημερήσια διάταξη προβλέπει τη συζήτηση της έκθεσης (A5-0323/2000) της κ. Maij-Weggen, εξ ονόματος της Επιτροπής Εξωτερικών Υποθέσεων, Δικαιωμάτων του Ανθρώπου, Κοινής Ασφάλειας και Αμυντικής Πολιτικής, σχετικά με την ανακοίνωση της Επιτροπής προς το Συμβούλιο και το Ευρωπαϊκό Κοινοβούλιο για την ανάπτυξη στενότερων σχέσεων μεταξύ της Ινδονησίας και της Ευρωπαϊκής Ένωσης (COM(2000) 50 - C5-0288/2000 - 2000/2152(COS)).

<SPEAKER ID=240 LANGUAGE="NL" NAME="Maij-Weggen">
Κύριε Πρόεδρε, αγαπητοί συνάδελφοι, όταν η Επιτροπή εξέδωσε πριν από ένα χρόνο την ανακοίνωσή της για τις σχέσεις της Ινδονησίας με την Ευρωπαϊκή Ένωση, στην Ινδονησία είχε εκλεγεί πρόσφατα η κυβέρνηση Wahid και η χώρα πορευόταν προς την κατεύθυνση μιας πραγματικής δημοκρατίας. Τώρα, μετά από ένα χρόνο, η εικόνα της κατάστασης εμπνέει πολύ λιγότερη αισιοδοξία.
<P>
Ο δρόμος προς τη δημοκρατία, προς το σεβασμό των ανθρωπίνων δικαιωμάτων, προς ένα καλό διοικητικό και νομοθετικό σύστημα, προς την καταπολέμηση της διαφθοράς, φαίνεται να είναι μακρινός και γεμάτος εμπόδια. Η αντίσταση που αντιμετωπίζει η κυβέρνηση Wahid είναι μεγάλη και η προσπάθεια φαίνεται να καθηλώνεται. Αυτή η αντίσταση ενάντια σε μια δημοκρατικά εκλεγμένη κυβέρνηση προέρχεται από διάφορες κατευθύνσεις, από στρατιωτικούς κύκλους, από τους οπαδούς του διεφθαρμένου καθεστώτος Σουχάρτο, από ομάδες φανατικών μουσουλμάνων και από τους κύκλους ένοπλων πολιτοφυλακών.
<P>
Ο πρόεδρος βάλλεται σε σχέση με την υπόθεση Bulog και Brunei. Αυτό που είναι σημαντικό είναι ωστόσο το γεγονός ότι ο αντιπρόεδρος και ο πρόεδρος του Κοινοβουλίου διαδήλωσαν την πίστη τους στον πρόεδρο της χώρας. Το πρόβλημα που αντιμετωπίζει η κυβέρνηση καθίσταται ιδιαίτερα εμφανές στις περιφέρεις, οι οποίες χρησιμοποιήθηκαν στο παρελθόν υπό το καθεστώς Σουχάρτο ως περιοχές μετανάστευσης για την αντιμετώπιση του υπερπληθυσμού και αντιμετωπίστηκαν ως αποικίες.
<P>
Η χειρότερη κατάσταση επικρατεί στην Irian Jaya και στα νησιά των Μολούκων. Από την άποψη αυτή αδυνατώ να κατανοήσω το γεγονός ότι δόθηκε η δυνατότητα στους οπαδούς της Laskar Jihad να μεταβούν κατά χιλιάδες στα νησιά των Μολούκων για να προκαλέσουν για άλλη μία φορά διαμάχες. Στο μεταξύ, στα νησιά των Μολούκων υπάρχουν χιλιάδες νεκροί και μερικές εκατοντάδες χιλιάδες πρόσφυγες. Σήμερα, επικρατούν έντονοι φόβοι, τους οποίους συμμερίζονται και οι 50 000 Μολούκοι πολίτες στις Κάτω Χώρες, ότι γύρω στα Χριστούγεννα η κατάσταση θα κλιμακωθεί. Πληροφορούμεθα ότι η Laskar Jihad ετοιμάζει μια νέα επίθεση, εκτός άλλων στη Δυτική Irian, αλλά και σε μικρές χώρες όπως το Gorom και το Lusalaut. Πολλοί άνθρωποι χάνουν τη ζωή τους επειδή είναι χριστιανοί. Αλλοι κλείνονται σε εκκλησίες και υποχρεώνονται να γίνουν μουσουλμάνοι. Λέγεται ακόμη και ότι η Laskar Jihad δήλωσε ότι τα Χριστούγεννα δεν επιτρέπεται να ακουστεί καμία χριστιανική καμπάνα στην Αμπόν. Πρόκειται για θρησκευτική τρομοκρατία. Ως εισηγήτρια θεωρώ ότι αυτό είναι απαράδεκτο και θα ήθελα να ρωτήσω τον Επίτροπο τι πιστεύει ότι μπορεί να κάνει η Ευρωπαϊκή Ένωση με τη μορφή προσφυγής στην κυβέρνηση Wahid για να αποφευχθεί περαιτέρω αιματοχυσία.
<P>
Έρχομαι τώρα στην Irian Jaya. Και εκεί η βία κλιμακώνεται. Το περασμένο σαββατοκύριακο είχαμε και πάλι θύματα. Την περασμένη εβδομάδα συνελήφθησαν εκατό φοιτητές, τέσσερις από τους οποίους επεστράφησαν στους γονείς τους νεκροί. Επίσης, οι ηγέτες των Παπούα εξακολουθούν να κρατούνται στις φυλακές.
<P>
Στο ψήφισμά μας προσπαθήσαμε συνειδητά να σεβαστούμε την εδαφική ακεραιότητα της Ινδονησίας. Αυτό όμως δεν μπορεί να σημαίνει ότι οι κάτοικοι της Irian Jaya πρέπει να απαρνηθούν τον πολιτισμό και την ταυτότητά τους. Το μόνο που κάνουν αυτού του είδους οι βιαιότητες είναι να αναμοχλεύουν τα συναισθήματα μίσους. Θα ήθελα και εγώ να απευθύνω την ίδια έκκληση με τα Ηνωμένα Έθνη για την κατάπαυση των βιαιοτήτων. Το ίδιο θα έπρεπε να κάνει και η Ευρωπαϊκή Ένωση.
<P>
Θα περάσει ακόμη πολύς καιρός μέχρις ότου αποκατασταθεί η ειρήνη στο Τιμόρ και το Atjeh. Στο Τιμόρ οι πολιτοφυλακές εμποδίζουν την επιστροφή των προσφύγων και καταπιέζουν εκείνους που προσφέρουν βοήθεια. Επίσης, δεν έχει διερευνηθεί ο φόνος του ολλανδού δημοσιογράφου Thoenes. Στο Atjeh, την περασμένη εβδομάδα έχασαν τη ζωή τους τρεις άνθρωποι που πρόσφεραν βοήθεια και άλλοι δεκαπέντε στις αρχές Δεκεμβρίου.
<P>
Πρόεδρε, η περιφερειακή προβληματική είναι σήμερα πάρα πολύ σοβαρή στην Ινδονησία. Από την άποψη αυτή, τα σχέδια για την παραχώρηση περισσότερης αυτονομίας στις περιφέρειες είναι θετικά, ενώ το ίδιο ισχύει και για τις υποσχέσεις ότι θα αφεθούν στις περιφέρειες περισσότερα από τα κέρδη που προέρχονται από την παραγωγή πρώτων υλών. Όσον αφορά τη γενικότερη κατάσταση στην Ινδονησία, τα πράγματα φαίνεται να βαίνουν καλώς. Ωστόσο, τα προβλήματα στις περιφέρειες εξακολουθούν να είναι έντονα.
<P>
Ποιο ρόλο μπορεί να διαδραματίσει η Ευρωπαϊκή Ένωση; Η Ινδονησία είναι μία από τις σημαντικότερες χώρες της περιοχής του ASEAN. Για όλη αυτή την περιοχή έχει ιδιαίτερη σημασία να υπάρχει μία Ινδονησία που θα είναι ένα σταθερό και δημοκρατικό κράτος δικαίου και θα διατηρεί καλές σχέσεις τόσο εντός όσο και εκτός του ASEAN. Η Ευρωπαϊκή Ένωση πρέπει να ενισχύσει τις δημοκρατικές και κοινωνικοοικονομικές εξελίξεις αλλά όχι τυφλά. Πρέπει να θέσουμε όρους για τη βοήθεια και την υποστήριξη που παρέχουμε. Πρέπει να σημειώνεται πρόοδος στη διαδικασία εκδημοκρατισμού, πρέπει να βελτιωθεί η κατάσταση των ανθρωπίνων δικαιωμάτων, πρέπει να δικαστούν αυτοί που παραβιάζουν τα ανθρώπινα δικαιώματα, πρέπει να καταπολεμηθεί η διαφθορά και πρέπει να περιοριστεί η δύναμη του στρατού. Εάν δεν γίνουν αυτά, εν ανάγκη θα πρέπει να διακοπεί η βοήθεια.
<P>
Κατά τα άλλα, η βοήθεια θα πρέπει να συντονίζεται πολύ περισσότερο σε ευρωπαϊκό επίπεδο. Το συντονισμό μπορεί να τον αναλάβει η Πρεσβεία της Ευρωπαϊκής Ένωσης στη Τζακάρτα. Στο ψήφισμά μας καλούμε την Επιτροπή να ακολουθήσει αυτή την πολιτική γραμμή.
<P>
Τέλος, σεβόμενη την εθνική κυριαρχία της Ινδονησίας, θα ήθελα να πω ότι, όταν γύρω στα Χριστούγεννα θα αρχίσουν και πάλι οι βιαιοπραγίες κατά των Μολούκων και της Irian Jaya, δεν θα πρέπει να αποκλείσουμε το ενδεχόμενο μιας διεθνούς παρέμβασης. Αναφέρομαι στους παρατηρητές του Οργανισμού Ηνωμένων Εθνών στις περιοχές κρίσεως, εκεί που αυτό είναι απαραίτητο, αλλά ενδεχομένως και σε δράσεις για τη χορήγηση ανθρωπιστικής βοήθειας. Οι δολοφονίες πρέπει πραγματικά να σταματήσουν. Αυτό ισχύει οπωσδήποτε για τις στρατιωτικές μονάδες, τις πολιτοφυλακές και τους φανατικούς μουσουλμάνους. Γιατί αλλιώς ποια θα είναι η διαφορά μεταξύ της κυβέρνησης Wahid και του παλαιού καθεστώτος Σουχάρτο;
<P>
Ανησυχούμε πραγματικά και αναμένουμε από την Επιτροπή να δώσει μια απάντηση στις εξελίξεις αυτές.

<SPEAKER ID=241 LANGUAGE="NL" NAME="Plooij-van Gorsel">
Κύριε Πρόεδρε, θα ήθελα να συγχαρώ την κ. Maij-Weggen για την πολύ καλή έκθεση που εκπόνησε και να την ευχαριστήσω για την καλή συνεργασία που είχαμε.
<P>
Η πολιτική σταθερότητα και ο σεβασμός των ανθρωπίνων δικαιωμάτων και των αρχών του κράτους δικαίου έχουν καθοριστική σημασία για την οικονομική ανάκαμψη μετά την κρίση που προέκυψε στην Ασία. Επίσης, αποτελούν προϋπόθεση για μια στενότερη συνεργασία μεταξύ Ευρωπαϊκής Ένωσης και Ινδονησίας.
<P>
Εξ ονόματος της Επιτροπής Βιομηχανίας θα περιοριστώ σε τρία σημεία. Ανησυχούμε για την μεγάλη διαφθορά και το νεποτισμό που παρατηρούνται στην ινδονησιακή οικονομία. Πάρα πολλά μέλη των οικογενειών που κυριαρχούσαν στο παρελθόν της χώρας εξακολουθούν να έχουν την εξουσία στα χέρια τους. Το γεγονός αυτό αποτελεί σοβαρό εμπόδιο για την οικονομική αποκατάσταση και την κοινωνική σταθερότητα της περιοχής και πρέπει συνεπώς να αντιμετωπιστεί.
<P>
Δεύτερον, η αναδιάρθρωση του ιδιωτικού τραπεζικού τομέα στην Ινδονησία έχει ουσιαστική σημασία. Το γραφείο για την αναδιάρθρωση των τραπεζών της Ινδονησίας, το επονομαζόμενο Ibra, δεν κατόρθωσε μέχρι σήμερα να φθάσουν οι εμπορικές τράπεζες στο σημείο να μπορούν να χορηγούν δάνεια. Εκτός αυτού, το Ibra έχει σημαντικά οικονομικά συμφέροντα σε διάφορες επιχειρήσεις. Σε ορισμένες από αυτές είναι μάλιστα και ο μοναδικός μέτοχος. Οι επιχειρήσεις αυτές πρέπει να ιδιωτικοποιηθούν. Κατ' αυτό τον τρόπο θα δημιουργηθούν νέες δυνατότητες για να πραγματοποιηθούν επενδύσεις από το εξωτερικό, οι οποίες είναι απαραίτητες.
<P>
Τέλος, οι οικονομικές σχέσεις με την Ινδονησία στηρίζονται σήμερα στη σύμβαση του ASEAN. Οι χώρες του ASEAN δεν έχουν σημειώσει μέχρι στιγμής ιδιαίτερη πρόοδο όσον αφορά την οικονομική ολοκλήρωση, παρόλο που εδώ και χρόνια συζητάται η δημιουργία μιας ζώνης ελεύθερων συναλλαγών μεταξύ των μελών. Για το λόγο αυτό, η Επιτροπή Βιομηχανίας ζητά να συναφθεί διμερής συμφωνία συνεργασίας μεταξύ Ευρωπαϊκής Ένωσης και Ινδονησίας. Στα πλαίσια αυτά καλώ τον Επίτροπο Patten να εξετάσει τις δυνατότητες που υπάρχουν σε συνεργασία με το συνάδελφό του Lamy.

<SPEAKER ID=242 LANGUAGE="PT" NAME="Miranda">
Κύριε Πρόεδρε, είναι αναμφισβήτητες οι θετικές εξελίξεις που πραγματοποιήθηκαν στην Ινδονησία, έτσι ώστε να συνηγορούν υπέρ μίας νέας σχέσης και αποτελεσματικής συνεργασίας με τη χώρα αυτή. Δικαιολογείται, επομένως, το περιεχόμενο της ανακοίνωσης της Επιτροπής, στις αρχές του έτους, ακόμη και εάν χαρακτηρίζεται από κάποια ευφορία η οποία απορρέει ασφαλώς από αυτές τις αλλαγές.
<P>
Ωστόσο, είναι τεράστιες και περίπλοκες οι εσωτερικές προκλήσεις τις οποίες αντιμετωπίζει σήμερα η Ινδονησία, όπως καθίσταται προφανές από τις πιο πρόσφατες εξελίξεις. Έχουμε την εκρηκτική κατάσταση στην Irian Jaya, που οξύνθηκε από τη χρήση κατασταλτικών μεθόδων. Έχουμε ακόμη τη δύσκολη κατάσταση στο Aceh και στις Μολούκες Νήσους. Έχουμε επίσης τη δραματική κατάσταση που επικρατεί στα στρατόπεδα προσφύγων στο Δυτικό Τιμόρ - και την ανεπάρκεια μέτρων που θα επέτρεπαν την αλλαγή της-, ενώ παραμένει ατιμώρητη η δραστηριότητα των παραστρατιωτικών ομάδων. Και σε όλα αυτά προστίθενται οι πιέσεις και η σημαντική ικανότητα ελιγμών των τμημάτων του στρατού που ταυτίζονται ξεκάθαρα με το προηγούμενο καθεστώς του Σουχάρτο, και συνδέονται φανερά με ολοκληρωτικά και εθνικιστικά κινήματα.
<P>
Αυτά τα δεδομένα, που δεν μπορούν να μη μας ανησυχούν, συνιστούν ακριβώς κάποια στάθμιση και κάποια συγκράτηση της αρχικής αισιοδοξίας, που είναι τόσο έκδηλη στην ανακοίνωση της Επιτροπής. Είναι αναμφίβολα ευκταία η ενίσχυση της συνεργασίας με την Ινδονησία, και αυτή πρέπει να συνίσταται στην υποστήριξη των αρχών της χώρας αυτής σε τομείς όπως η βελτίωση της διοίκησης, η καταπολέμηση της απάτης και της διαφθοράς, το δικαστικό σύστημα, η προστασία και η βελτίωση του περιβάλλοντος ή η ανθρωπιστική βοήθεια προς τους εκτοπισθέντες και τους πρόσφυγες. Αλλά το επίπεδο αυτής της συνεργασίας δεν μπορεί μη λαμβάνει υπόψη τις πραγματικές προόδους της χώρας όσον αφορά την επίλυση των περιφερειακών προβλημάτων και τις μεθόδους που χρησιμοποιούνται για την επίλυσή τους, το σεβασμό των ανθρωπίνων δικαιωμάτων και επίσης τη συνεργασία που προσφέρει η χώρα για τη θετική εξέλιξη της διαδικασίας ανεξαρτησίας του Ανατολικού Τιμόρ, ιδίως για την επίλυση των προβλημάτων τα οποία αντιμετωπίζουν οι πρόσφυγες του Δυτικού Τιμόρ, δικάζοντας και καταδικάζοντας τα μέλη των παραστρατιωτικών ομάδων που είχαν εγκληματική δράση και που πρόσφατα ακόμη δολοφόνησαν τρεις υπαλλήλους των Ηνωμένων Εθνών.
<P>
Φρονώ ότι η έκθεση της συναδέλφου μας Maij-Weggen, που άλλωστε γνωρίζει καλά την κατάσταση, υποδεικνύει ικανοποιητικά αυτές τις κατευθύνσεις και για αυτό αξίζει πλήρως την έγκρισή μας.

<SPEAKER ID=243 LANGUAGE="PT" NAME="Costa Neves">
Κύριε Πρόεδρε, κύριε Επίτροπε, αγαπητοί συνάδελφοι, θα ήθελα να αρχίσω συγχαίροντας τη συνάδελφο Maij-Weggen για την εξαίρετη εργασία που πραγματοποίησε. Η διαδικασία εκδημοκρατισμού της Ινδονησίας αξίζει δίκαια την αναγνώριση και την συνεπακόλουθη υποστήριξή μας. Μία από τις ισχυρότερες εκφράσεις της διαδικασίας αυτής, αλλά επίσης και των αντιθέσεων που την καθιστούν εύθραυστη, ήταν αυτό που συνέβη στο Ανατολικό Τιμόρ. Αφού έγινε δεκτό το δικαίωμα για αυτοδιάθεση, κατά την περίοδο μεταξύ της λαϊκής ετυμηγορίας και της αναγνώρισης του αποτελέσματός της, ένοπλες παραστρατιωτικές ομάδες, στελεχωμένες από Ινδονήσιους στρατιωτικούς, εκτέλεσαν το λεπτομερές σχέδιο καταστροφής δημόσιων υποδομών και χιλιάδων κατοικιών, αχρήστευσης καλλιεργειών και γεωργικών εργαλείων, καταδίωξης του πληθυσμού ο οποίος, τρομοκρατημένος, κατέφυγε στα βουνά και στο Δυτικό Τιμόρ.
<P>
Ως μέλος μίας αποστολής του Κοινοβουλίου αυτού, ήμουν ένας από τους διεθνείς παρατηρητές της διεξαγωγής των εκλογών, υπήρξα μάρτυρας της εντυπωσιακής δίψας για ελευθερία του λαού του Τιμόρ, αλλά είχα επίσης την αίσθηση ότι, αν τα πράγματα έπαιρναν άσχημη τροπή, δεν θα έμενε τίποτε όρθιο. Αντιφάσεις σαν αυτή υπάρχουν πάντα στην Ινδονησία, είτε στις Μολούκες Νήσους, είτε στο Aceh ή στο Irian Jaya, και εκδηλώνονται ακόμη σήμερα στο Ανατολικό Τιμόρ. Αυτοί που διέπραξαν εγκλήματα στο Ανατολικό Τιμόρ και βρίσκονται τώρα σε ινδονησιακό έδαφος δεν έχουν ακόμη δικαστεί. Είναι απαράδεκτο να μπορέσουν να διαφύγουν της δικαιοσύνης βάσει ενός νόμου που δημοσιεύθηκε πρόσφατα. Πάνω από εκατό χιλιάδες πρόσφυγες παραμένουν στο Δυτικό Τιμόρ, πραγματικές ανθρώπινες ασπίδες των ηθικών και υλικών αυτουργών εγκλημάτων στο Ανατολικό Τιμόρ.
<P>
Πήγα σε εκείνα τα στρατόπεδα προσφύγων αυτό το χρόνο. Εκεί είναι αυτοί που διέπραξαν εγκλήματα και αυτοί που υπήρξαν μάρτυρες εγκλημάτων. Η δικαιοσύνη που δεν απονέμεται και τα στρατόπεδα προσφύγων που διαιωνίζονται αποτελούν πεδία σύγκρουσης μεταξύ των παλαιών και των νέων δυνάμεων της Ινδονησίας και υπογραμμίζουν τον εύθραυστο χαρακτήρα της διαδικασίας εκδημοκρατισμού. Αυτή την εβδομάδα, υψηλόβαθμοι υπάλληλοι της UNTAET διέτρεξαν σοβαρούς κινδύνους όταν εξέρχονταν από το ινδονησιακό Κοινοβούλιο στη Τζακάρτα, μετά από μία συνάντηση με τον πρόεδρό του. Μπορούμε να υποστηρίξουμε τη διαδικασία εκδημοκρατισμού και το έχουμε πράξει. Αυτό που δεν μπορούμε να κάνουμε είναι να υποκαταστήσουμε τους πρωταγωνιστές αυτής της διαδικασίας.

<SPEAKER ID=244 LANGUAGE="NL" NAME="Wiersma">
Κύριε Πρόεδρε, η Ινδονησία παλεύει ακόμη αλλά αναδύεται στην επιφάνεια. Οι αλλαγές που συντελέστηκαν στη χώρα και ο τρόπος με τον οποίο συντελέστηκαν δίνουν βάση για μια επιφυλακτική αισιοδοξία. Ωστόσο, η άριστη έκθεση της κ. Maij-Weggen, καθιστά σαφές ότι τα προβλήματα της Ινδονησίας μάλλον αυξήθηκαν παρά μειώθηκαν. Σ' αυτό η χώρα δεν είναι μοναδική. Όντως, τα προβλήματα αυτά χαρακτηρίζουν μία χώρα η οποία είναι υποχρεωμένη να περάσει διάφορα μεταβατικά στάδια. Η χώρα πρέπει να αναπτύξει μία νέα ταυτότητα με μία καλύτερη ισορροπία μεταξύ κέντρου και περιφέρειας. Στο χώρο της οικονομίας, η αγορά πρέπει να απελευθερωθεί από τον προχωρημένο κρατικό παρεμβατισμό και να προσελκύσει νέες επενδύσεις. Επείγει η διευθέτηση του προβλήματος της φτώχειας. Υπάρχει μια υβριδική κοινωνία η οποία πρέπει να καταστεί διαφανής. Πρέπει να αντιμετωπιστεί η διαφθορά. Εδώ η Ευρωπαϊκή Ένωση μπορεί να βοηθήσει απευθυνόμενη σε ευρωπαϊκές επιχειρήσεις. Πρέπει να καταστραφούν οι παλιές διαρθρώσεις έτσι ώστε να μπορέσει η κυβέρνηση να αποκτήσει τον έλεγχο της χώρας. Πολλά από τα τρέχοντα προβλήματα οφείλονται στην έλλειψη δημοκρατικού ελέγχου, για παράδειγμα, σε τμήματα του στρατού τα οποία αντιτίθενται στην αλλαγή και στην απώλεια των προνομίων τους. Σε πολλές περιοχές επικρατεί η βία αντί του διαλόγου. Περισσότερο ανησυχητική είναι η κατάσταση στα νησιά των Μολούκων όπου οι πολεμιστές της Djihad μπορούν να προβαίνουν σε απαράδεκτες ενέργειες. Η κυβέρνηση στη Τζακάρτα θα πρέπει να κάνει πολύ περισσότερες προσπάθειες για να ελέγξει την κατάσταση και η Ευρωπαϊκή Ένωση πρέπει να συνεχίσει να ασκεί πιέσεις, εκτός άλλων για να ανταποκριθεί στις μεγαλύτερες ευθύνες που πρέπει να αναλάβει στην περιοχή αυτή. Σε περίπτωση που οι προσπάθειες αυτές δεν φέρουν αρκετά αποτελέσματα, δεν θα πρέπει να αποκλείουμε έναν πιο ενεργό ρόλο της διεθνούς κοινότητας. Ένα κράτος δικαίου η λειτουργία του οποίου έχει αποκατασταθεί πρέπει να έχει κλείσει τους λογαριασμούς του παρελθόντος. Η εξέλιξη αυτή προχωρά πάρα πολύ αργά. Οι παλαιές δομές αντιστέκονται στη δικαιοσύνη. Όντως, σε πολλές περιπτώσεις είναι συνυπεύθυνες σε διάφορα εγκλήματα. Εμείς ζητάμε και απαιτούμε να αντιμετωπιστούν και να δικαστούν οι υπεύθυνοι. Μας είναι αδιάφορο εάν πρόκειται για την οικογένεια του Σουχάρτο ή για τους δολοφόνους του ολλανδού δημοσιογράφου Sander Thoenes. Οι σχέσεις μεταξύ Ινδονησίας και Ευρωπαϊκής Ένωσης μπορούν να βελτιωθούν περισσότερο μόνο εφόσον γνωρίζουμε ότι οι συνομιλητές μας στη χώρα αυτή εκπροσωπούν την εξουσία και ότι το κράτος δικαίου λειτουργεί όπως θα έπρεπε.

<SPEAKER ID=245 LANGUAGE="NL" NAME="Van den Bos">
Κύριε Πρόεδρε, θα περάσει καιρός μέχρι να εξαφανιστούν τα ίχνη του Soeharto από την Ινδονησία. Η επιρροή των στρατιωτικών έχει περιοριστεί πολύ, εξακολουθεί όμως να είναι υπερβολικά μεγάλη. Επικρατεί μεγάλη διαφθορά. Η συνεχιζόμενη βία στα νησιά των Μολούκων, στο Atjeh και στην Irian Jaya επιφέρει πολλά δεινά στον πληθυσμό. Ο πρόεδρος Wahid και ο αντιπρόεδρος Soekarnopoetri δεν κατόρθωσαν ακόμη να δείξουν την απαραίτητη πυγμή. Έχει μεγάλη σημασία να μπορέσει η Ευρώπη να υποστηρίξει τις οικονομικές και δημοκρατικές εξελίξεις στην Ινδονησία. Ωστόσο, η βοήθεια αυτή δεν είναι άνευ όρων. Αυτό το είπε και η κ. Maij-Weggen. Η βοήθεια πρέπει να ωφελήσει τις φτωχότερες ομάδες του πληθυσμού. Πρέπει να πάψουν οι παραβιάσεις των ανθρωπίνων δικαιωμάτων, πρέπει να εντοπιστούν οι χρηματιζόμενοι και πάνω από όλα πρέπει να υπάρξει μία πολύ καλύτερη κατανομή του πλούτου. Είναι πολύ δύσκολο να κρατηθεί αυτή η τεράστια χώρα. Ευτυχώς, η εποχή που αυτό μπορούσε να γίνει από μια χούφτα Ολλανδούς έχει περάσει. Ωστόσο, η κακοδιοίκηση με τους στρατιωτικούς να μπορούν ανενόχλητοι να προβαίνουν σε διάφορες καταστροφές ενισχύει τις τάσεις ανεξαρτησίας. Τα αίτια της διένεξης στα νησιά των Μολούκων σχετίζονται κυρίως με την αλόγιστη μεταναστευτική πολιτική του Σουχάρτο, η οποία διατάραξε την πληθυσμιακή ισορροπία. Η κατάσταση στα νησιά αυτά είναι εξαιρετικά ανησυχητική. Για να υπάρξει ελπίδα ειρήνης, πρέπει να επέμβει μια ουδέτερη στρατιωτική δύναμη. Η διεθνής κοινότητα πρέπει να ασκήσει τη μέγιστη δυνατή πίεση στην Τζακάρτα για να πάψει η βία στα νησιά των Μολούκων. Πρέπει να χορηγηθεί περισσότερη ανθρωπιστική βοήθεια. Αυτό ισχύει και για την ECHO, η οποία παρεμπιπτόντως κάνει μια πάρα πολύ καλή δουλειά στη χώρα αυτή.
<P>
Θύμα της μεταναστευτικής πολιτικής είναι και η Irian Jaya. Εδώ ο τοπικός πληθυσμός ενοχλείται ιδιαίτερα από τη μετανάστευση μουσουλμάνων και τη σκληρή στάση του στρατού. Αυτό που έχει μεγάλη σημασία είναι να μην μπορέσουν να αποφύγουν την τιμωρία τους οι υπεύθυνοι για τις παραβιάσεις των ανθρωπίνων δικαιωμάτων. Συμφωνώ με τους συναδέλφους οι οποίοι ζητούν άμεση δικαστική έρευνα για τη δολοφονία του Sander Thoenes.
<P>
Η κ. Maij-Weggen εκπόνησε μία πάρα πολύ καλή έκθεση και προσωπικά καταλήγω στο συμπέρασμα ότι η Ευρώπη πρέπει να καταβάλει κάθε δυνατή προσπάθεια για να υποστηρίξει την πορεία της χώρας προς τη δημοκρατία. Ωστόσο, σε τελευταία ανάλυση εναπόκειται στους Ινδονήσιους να εξαλείψουν τα ίχνη του καθεστώτος Σουχάρτο.

<SPEAKER ID=246 LANGUAGE="PT" NAME="Ribeiro e Castro">
Κύριε Πρόεδρε, αγαπητοί συνάδελφοι, εφιστώ καταρχήν την προσοχή σας σε δύο ημερομηνίες. Αύριο θα διεξαχθεί εδώ η τελετή απονομής του Βραβείου Ζαχάροφ. Πριν ένα χρόνο, αυτό το βραβείο απονεμήθηκε δίκαια στον Πρόεδρο Xamana Gusmao. Και τότε αποτίσαμε φόρο τιμής στην προσπάθεια, το θάρρος, το παράδειγμα του λαού του Τιμόρ. Το Φεβρουάριο του έτους αυτού, η Επιτροπή ανέλαβε μία νέα πολιτική πρωτοβουλία σχετικά με την Ινδονησία, που επίσης εκτιμήθηκε εδώ. Κατά τη γνώμη μου, και το λέω με λύπη, πιστεύω ότι έγινε κάπως εσπευσμένα. Λέω με λύπη, διότι και εγώ θα ήθελα τα πράγματα στην Ινδονησία να εξελιχθούν καλύτερα. Και εγώ θα ήθελα να ανταποκρινόταν στην πραγματικότητα το πλεονέκτημα των αμφιβολιών που σπεύσαμε να αναγνωρίσουμε. Αλλά, δυστυχώς, η φετινή χρονιά αποδεικνύει ότι δεν ήταν έτσι τα πράγματα. Όπως ήδη τόνισε, στην εισαγωγική ομιλία της, η συνάδελφος μας Maij-Weggen - την οποία υποστηρίζω θερμά, όπως επίσης και τη δύναμη της έκθεσής της -, η κατάσταση στην Ινδονησία επιδεινώνεται. Πρέπει να διδαχθούμε από το μάθημα αυτό, στέλνοντας στην Ινδονησία πιο σαφή και κατηγορηματικά μηνύματα, όχι αντιφατικά μηνύματα.
<P>
Πιστεύω ότι η Ινδονησία είναι μία μεγάλη χώρα, αλλά βρίσκεται σε ένα σταυροδρόμι, και εξαρτάται από την προσπάθεια της διεθνούς κοινότητας και της Ευρωπαϊκής Ένωσης, στο σταυροδρόμι αυτό, να στραφεί οριστικά προς τη δημοκρατία, προς το σεβασμό των ανθρωπίνων δικαιωμάτων, προς το κράτος δικαίου ή, αντίθετα, να επιδεινωθεί η αταξία. Επομένως πρέπει να είμαστε σε θέση να κάνουμε επιλογή προτεραιοτήτων, δεν μπορούμε να αναμειγνύουμε στο ίδιο επίπεδο περιβαλλοντικά ζητήματα, ζητήματα κοινωνικών πολιτικών, ζητήματα οικονομικής πολιτικής, με το κεντρικό πρόβλημα του σεβασμού της δημοκρατίας και των ανθρωπίνων δικαιωμάτων, το οποίο πρέπει σαφώς να αποτελεί πολιτική προτεραιότητα των σχέσεών μας με την Ινδονησία. Λέω ότι πρέπει επίσης να στείλουμε ένα σαφές μήνυμα διότι δεν είναι δυνατό να έχουμε μία πολιτική με δύο ρυθμούς, που από τη μία φαίνεται ότι ασκούμε κριτική αλλά, από την άλλη πλευρά, φαίνεται ότι δεν κάνουμε τίποτα. Πρέπει να εκμεταλλευτούμε την εμπειρία αυτής της χρονιάς, που είναι μία αξιόλογη εμπειρία, για να στείλουμε ένα πιο ισχυρό μήνυμα προς την κατεύθυνση της αλλαγής που θέλουμε στην Ινδονησία

<SPEAKER ID=247 LANGUAGE="NL" NAME="Belder">
Κύριε Πρόεδρε, η εισηγήτρια, κ. Maij-Weggen, παρουσιάζει με σαφήνεια τα προβλήματα που αντιμετωπίζει η πολιτική στην Ινδονησία. Κατονομάζει μάλιστα τις δυνάμεις που αντιμάχονται την ιδιαίτερα σημαντική και απαιτητική μεταρρυθμιστική πορεία. Ορθώς αναφέρεται στην έκθεση ότι οι δυνάμεις αυτές είναι πολύ ισχυρές. Από τις πιο πρόσφατες ειδήσεις που καταφθάνουν από το αρχιπέλαγος της Ινδονησίας, προκύπτει επίσης το ερώτημα κατά πόσον υπάρχει περίπτωση η κατάσταση να είναι ακόμη πιο σοβαρή, ακόμα πιο δυσχερής για τον πρόεδρο Wahid και τους συνεργάτες του, απ' ό,τι προκύπτει από την ανάλυση της εισηγήτριας. Ένας γνώστης των πραγμάτων συνόψισε εχθές την κατάσταση που επικρατεί στη ζώνη των σμαραγδιών με την ακόλουθη πρόταση "Η μεταρρύθμιση έχει καθηλωθεί και η παλινόρθωση, με εξαίρεση την οικογένεια Σουχάρτο, προωθείται σταδιακά" . Η καθήλωση της μεταρρύθμισης δεν σημαίνει σε καμία περίπτωση ότι ο δρόμος για τη δημιουργία ενός δημοκρατικού κράτους δικαίου - για να χρησιμοποιήσω τα λόγια του εισηγητή - "οδηγεί σε αδιέξοδο" . Κατά συνέπεια, η Ευρωπαϊκή Ένωση πρέπει οπωσδήποτε να ενισχύσει προσεκτικά και σύμφωνα με τις δυνατότητες που διαθέτει τις πάμπολλες δημοκρατικές δυνάμεις της χώρας.
<P>
Με δεδομένη την ιστορία που βαρύνει δύο περιοχές που σήμερα ανήκουν στην Ινδονησία, τα νησιά των Μολούκων και την Irian Jaya, εάν η Ινδονησία και η Δύση κατανοούσαν τα ιστορικά δεδομένα θα μπορούσε να απαλυνθεί ένα μεγάλο μέρος των πολιτικών εντάσεων και του πόνου. Εδώ πιστεύω ότι υπάρχει ένα κοινό καθήκον.
<P>
Το ευχάριστο της όλης υπόθεσης είναι η είδηση που λάβαμε από την ιεραποστολή της Ινδονησίας. Παρότι οι καιροί είναι αβέβαιοι, από τις χριστιανικές εκκλησίες ακούγονται φωνές που καλούν τον κόσμο σε περισυλλογή. Μακριά από την εξασφάλιση των συμφερόντων της ομάδας, συμπόνια για τον πλησίον, δηλαδή και για τους μουσουλμάνους, με βάση την αγάπη του Χριστού, αυτή είναι η προοπτική συμφιλίωσης που υπάρχει γι' αυτό το συχνά τόσο ταλαιπωρημένο αρχιπέλαγος.

<SPEAKER ID=248 LANGUAGE="EN" NAME="Deva">
Κύριε Πρόεδρε, συγχαίρω την κ. Maij-Weggen για την εξαίρετη έκθεσή της. Γνωρίζω ότι έχει μεγάλη πείρα σχετικά με την Ινδονησία και, ειδικότερα, με την κοινότητα των ινδονήσιων Μολούκων που ζουν στην Ολλανδία. Η θέση που πρέπει να υιοθετήσουμε όσον αφορά την εδαφική ακεραιότητα της Ινδονησίας είναι απλή: πρέπει να συμμορφωθούμε με το διεθνές δίκαιο και το ψήφισμα 2504 των Ηνωμένων Εθνών του Δεκεμβρίου 1969. Το ψήφισμα αυτό επιβεβαιώνει κατηγορηματικά ότι η Irian Jaya είναι μέρος της Ινδονησίας. Είναι κάτι με το οποίο έχουν συμφωνήσει όλες οι χώρες, το έχουν υπογράψει και έχουν υποχρέωση να υποστηρίξουν. Ήταν η αναγνώριση από τη διεθνή κοινότητα της νομιμότητας της ψηφοφορίας στην Irian Jaya για την οριστική προσάρτησή της στην Ινδονησία και την επανεπιβεβαίωση της δήλωσης 1514 του 1960 των Ηνωμένων Εθνών αυτή που απαγορεύει οποιαδήποτε ενέργεια που στοχεύει στη μερική ή ολική διάσπαση της εθνικής ενότητας και της εδαφικής ακεραιότητας μιας χώρας.
<P>
Η κατάσταση στην Irian Jaya είναι εντελώς διαφορετική, νομικά και συνταγματικά, από την κατάσταση που υπήρχε στο Ανατολικό Τιμόρ. Το Κοινοβούλιο δεν θα πρέπει να συγχέει αυτά τα δυο. H Irian Jaya είναι ιστορικά αναπόσπαστο κομμάτι της Ινδονησίας. Το Ανατολικό Τιμόρ δεν ήταν ποτέ. Το κράτος δικαίου πρέπει ως εκ τούτου να επικρατήσει. Ναι, φυσικά πρέπει να εξασφαλίσουμε ότι η Ινδονησία θα διατηρήσει την πρόοδο που έχει επιτελέσει στην προσαγωγή ενώπιον της δικαιοσύνης εκείνων των μελών των δυνάμεων ασφαλείας που κατηγορούνται για παραβιάσεις των ανθρωπίνων δικαιωμάτων. Στην περίπτωση αυτή πρέπει να χρησιμοποιήσουμε τόσο τις ειρηνικές μεθόδους όσο και την απειλή προσφυγής στη βία. Οποιαδήποτε άλλη εξωτερική παρέμβαση πέρα από την υποστήριξη του εκδημοκρατισμού και του κράτους δικαίου μπορεί να θεωρηθεί μόνο αντιπαραγωγική και εμπρηστική προς όλες τις πλευρές. Δεν θα υπάρξουν νικητές, αν υιοθετήσουμε ιμπεριαλιστική στάση σε αυτό το θέμα. Χρησιμοποιώ με σύνεση τη λέξη αυτή.
<P>
Αυτό που μπορούμε να κάνουμε στο Ευρωπαϊκό Κοινοβούλιο και την ΕΕ είναι να ζητήσουμε από τη νέα δημοκρατική κυβέρνηση της Ινδονησίας να μην αντιδρά υπερβολικά. Η υπερβολή θα αποτελέσει χαρτί στα χέρια των αυτονομιστών, μετατρέποντας τους τρομοκράτες σε μάρτυρες και ήρωες. Η άλλη δραστηριότητα που μπορούμε να αναλάβουμε αμέσως είναι να δώσουμε μαζική υποστήριξη στα σχέδια χρηστής διακυβέρνησης στην Ινδονησία: υποστήριξη σε ανθρώπινο δυναμικό, χρήματα, δραστηριότητες ΜΚΟ, καθορισμό προτύπων και κριτηρίων έτσι ώστε η εκχώρηση διοικητικών αρμοδιοτήτων που συμφωνείται τώρα από τον πρόεδρο Wahid να μπορεί να ενισχυθεί με τη δημιουργία μόνιμων δημοκρατικών θεσμών και θεσμών της κοινωνίας των πολιτών.
<P>
Αν θέλουμε να βοηθήσουμε την Ινδονησία, πρέπει να ενεργήσουμε τώρα με χρήματα και πράξεις, όχι απλώς λόγια.

<SPEAKER ID=249 LANGUAGE="PT" NAME="Seguro">
Κύριε Πρόεδρε, θα ήθελα να προσθέσω τα λόγια μου σε όσα είπαν οι συνάδελφοί μου, τόσο σε σχέση με το περιεχόμενο της έκθεσης όσο και για τα συγχαρητήρια που εκφράσθηκαν προς την κ. Maij-Weggen, για το ρεαλισμό με τον οποίο εκπόνησε την έκθεσή της και, κυρίως, για την πίστη της στις αξίες και τις αρχές της Ευρωπαϊκής Ένωσης. Πιστεύω ότι είναι βασικό, αναγγέλλοντας την πορεία της συνεργασίας με την Ινδονησία, να επαγρυπνούμε όσον αφορά την εφαρμογή αξιών και τη δημιουργία του κράτους δικαίου. Αυτή η πρόταση της Επιτροπής έρχεται σε μία εξαιρετικά σημαντική στιγμή, διότι η Ινδονησία βρίσκεται σε ένα σταυροδρόμι, σε μία σοβαρή οικονομική κρίση, και είναι θεμελιώδης η βοήθειά μας για την προώθηση της δημιουργίας κράτους δικαίου, για την προώθηση της υποστήριξης εκείνων που ενδιαφέρονται να εγκαθιδρύσουν τη δημοκρατία και να κάνουν την Ινδονησία μία ισχυρή χώρα, αλλά με σεβασμό για την ανθρώπινη αξιοπρέπεια.
<P>
Θα ήθελα, εάν μου επιτρέπετε, να διατυπώσω δύο προτάσεις και ένα αίτημα προς την Επιτροπή. Η πρώτη πρόταση είναι να στείλει το Ευρωπαϊκό Κοινοβούλιο μία αντιπροσωπεία για να επισκεφτεί ειδικά τα στρατόπεδα των εκτοπισθέντων, όχι μόνο στο Δυτικό Τιμόρ αλλά σε όλη την περιοχή εφόσον, σύμφωνα με την έκθεση της κ. Maij-Weggen, υπάρχουν περίπου ένα εκατομμύριο πρόσφυγες. Είναι σημαντικό να μην περιοριστούμε στην έγκριση αυτής της έκθεσης αλλά να της δώσουμε συνέχεια. Δεύτερο, είναι σημαντικό οι αρχές της Ινδονησίας να επιτρέψουν στις μη κυβερνητικές οργανώσεις να έχουν ελεύθερη πρόσβαση για να προσφέρουν ιατρική και ανθρωπιστική βοήθεια προς τους κατοίκους της Ινδονησίας και το λαό του Τιμόρ, που βρίσκονται σε κατάσταση εξευτελισμού της ανθρώπινης αξιοπρέπειάς τους, και για το λόγο αυτό δεν πρέπει να απαγορεύεται η πρόσβαση των οργανώσεων αυτών. Είναι απολύτως απαραίτητο οι ανθρωπιστικές αρχές να εκπληρωθούν και να γίνουν σεβαστές. Τέλος, θα ήθελα να ζητήσω από την Επιτροπή, μέσω του Επιτρόπου κ. Cristopher Patten, να επαγρυπνεί για την εφαρμογή αυτών των αρχών, διότι εάν είναι αλήθεια ότι υποστηρίζω ότι η Ευρωπαϊκή Ένωση πρέπει να εντείνει τη συνεργασία με την Ινδονησία, αυτό δεν είναι δυνατό να γίνει με οποιοδήποτε τίμημα και, επομένως, ζητώ λεπτομερή επίβλεψη της εκτέλεσης αυτής της βοήθειας.

<SPEAKER ID=250 LANGUAGE="EN" NAME="Lynne">
Κύριε Πρόεδρε, επικροτώ αυτή την έκθεση, αλλά αισθάνομαι ότι δεν αποτελεί παρά μια μικρή μόνο πρόοδο. Η κατάσταση έχει βελτιωθεί και πρέπει να ενθαρρύνουμε τον πρόεδρο Wahid, αλλά υπάρχουν ακόμα τρομερά προβλήματα. Η κυβέρνηση είναι ανίσχυρη και δέχεται συνεχώς επιθέσεις, οι στρατιωτικοί αντιστέκονται στον πολιτικό έλεγχο, η οικονομία είναι εύθραυστη και, πάνω από οτιδήποτε άλλο, τα ανθρώπινα δικαιώματα είναι σε πολύ κακή κατάσταση. Για αυτό το λόγο πρέπει να συνδέσουμε την αναπτυξιακή βοήθεια με την πρόοδο όσον αφορά τις παραβιάσεις των ανθρωπίνων δικαιωμάτων.
<P>
Πρέπει να εξασφαλίσουμε επίσης ότι οι δολοφόνοι του δημοσιογράφου των Financial Times, Sander Thoenes, θα προσαχθούν ενώπιον της δικαιοσύνης, ότι θα δικαστούν οι δολοφόνοι των τριών εργατών της ανθρωπιστικής βοήθειας και του ενός θύματος βασανιστηρίων που σκοτώθηκε μόλις της προηγούμενη εβδομάδα από τις δυνάμεις ασφαλείας στην Aceh, καθώς και οι δράστες παρελθόντων εγκλημάτων. Σ' αυτά θα πρέπει να συμπεριληφθεί και μια νέα δίκη του προέδρου Σουχάρτο.
<P>
Χαίρομαι που τα Ηνωμένα Έθνη εξέδωσαν σήμερα καταγγελίες για εγκλήματα κατά της ανθρωπότητας στο Ανατολικό Τιμόρ και η Ινδονησία πρέπει να γνωρίζει ότι, με ή χωρίς τη συνεργασία της, οι δίκες αυτές θα προχωρήσουν.

<SPEAKER ID=251 LANGUAGE="EN" NAME="Patten">
. (EN) Κύριε Πρόεδρε, θα ήθελα να ξεκινήσω συγχαίροντας την αξιότιμη φίλη μου κ. Maij-Weggen για την κατά γενική εκτίμηση εξαιρετική έκθεσή της. Είναι μια πολύ περιεκτική έκθεση και ιδιαίτερα χρήσιμη για την ενημέρωσή μας σχετικά με τις εξελίξεις από την έγκριση της ανακοίνωσης της Επιτροπής πέρυσι τον Φεβρουάριο μέχρι σήμερα.
<P>
Από τότε σίγουρα κύλησε πολύ νερό στο αυλάκι για την Ινδονησία. Σκέφτομαι μερικές φορές αυτό που είπε ένας σπουδαίος αμερικανός φίλος μου, που είχε διατελέσει πρέσβης στην Ινδονησία: θεωρούσε ότι απ' όλες τις πιο σημαντικές χώρες στον κόσμο, η Ινδονησία ήταν αυτή για την οποία γνωρίζουμε τα λιγότερα. Πιστεύω ότι η έκθεση είναι εξαιρετικά χρήσιμη, γιατί ρίχνει φως σε όσα συμβαίνουν. Ως εκ τούτου, είμαι ευγνώμων στην εισηγήτρια και στην επιτροπή για την πρόταση ψηφίσματος. Ιδιαίτερα χαίρομαι για το γεγονός ότι τα σημεία που θίγονται γενικά φαίνεται να υποστηρίζουν τη δράση της Ευρωπαϊκής Ένωσης και ιδιαίτερα τη δράση της Ευρωπαϊκής Επιτροπής.
<P>
Το βασικό μήνυμα της ανακοίνωσης της Επιτροπής ήταν η ανάγκη να αναγνωρισθεί ότι η Ινδονησία περνούσε μια δύσκολη μεταβατική περίοδο, κατά την οποία οι δυνάμεις της μεταρρύθμισης χρειάζονταν την υποστήριξή μας. Η εν λόγω υποστήριξη μπορεί να παρασχεθεί μέσω ενός ενισχυμένου πολιτικού και οικονομικού διαλόγου, καθώς και μιας ενισχυμένης στοχοθετημένης αναπτυξιακής συνεργασίας.
<P>
Η ανακοίνωση γράφτηκε με θετικό πνεύμα, αντανακλώντας το νέο ξεκίνημα στις σχέσεις μας. Οφείλουμε να πούμε - φαντάζομαι παρουσία του ινδονήσιου πρέσβη - ότι η Ινδονησία αναγνώρισε και δέχτηκε με ικανοποίηση το γεγονός αυτό.
<P>
Σχεδόν ένα χρόνο αργότερα είναι χρήσιμο να εξετάσουμε αν οι προτάσεις και η ανάλυσή μας είναι ακόμα έγκυρα, δεδομένων των πρόσφατων πολιτικών εξελίξεων στην Ινδονησία. Ειδικά τον τελευταίο χρόνο είδαμε αυξανόμενες και ανησυχητικές αναταραχές, αστάθεια και παραβιάσεις των ανθρωπίνων δικαιωμάτων στις περιφέρειες και ιδιαίτερα, στην Aceh, την Irian Jaya και τις Μολούκους Νήσους, για τις οποίες η Επιτροπή ενέκρινε πρόσφατα μια απόφαση για περαιτέρω ενίσχυση 2 εκατομμυρίων ευρώ από το ECHO για να βοηθήσει τους εκτοπισμένους στις δύο αυτές επαρχίες.
<P>
Η κατάσταση και στις τρεις περιοχές απέχει πολύ από τη σταθερότητα. Μόλις το τελευταίο Σαββατοκύριακο, όπως μας υπενθύμισαν ορισμένοι βουλευτές, τρεις ντόπιοι υπάλληλοι μιας δανικής μη κυβερνητικής οργάνωσης δολοφονήθηκαν στην Aceh. Καταδικάζω έντονα αυτές τις δολοφονίες. Μας υπενθυμίζουν τις εξαιρετικά επικίνδυνες συνθήκες που αντιμετωπίζουν όλοι οι υπάλληλοι των προγραμμάτων βοήθειας σε πολλά μέρη της Ινδονησίας. Θα ήθελα να αποτίσω φόρο τιμής στη γενναιότητα και την αφοσίωσή τους. Γνωρίζω ότι το ίδιο θα ήθελε να πράξει και το Σώμα.
<P>
Η Επιτροπή και το Συμβούλιο επαναεπιβεβαίωσαν την υποστήριξή τους στη εδαφική ακεραιότητα της Ινδονησίας. Χαίρομαι που το Κοινοβούλιο πράττει το ίδιο. Ωστόσο, υπογραμμίσαμε παράλληλα την ευθύνη της ινδονησιακής κυβέρνησης να διατηρεί τον νόμο και την τάξη και να προστατεύει τα ανθρώπινα δικαιώματα στην επικράτειά της.
<P>
Εξίσου σημαντική πρόκληση για τη δημοκρατική κυβέρνηση του προέδρου Wahid είναι η καταπολέμηση αυτών που έχει αποκαλέσει σκοτεινές δυνάμεις του παρελθόντος και οι οποίες προσπαθούν να παρατείνουν έναν εθνικό αγώνα για την εξουσία σε μακρινά πεδία μαχών. Είναι ουσιαστικό να σταθεί στο ύψος αυτής της πρόκλησης. Συγχρόνως, πρέπει να ανταποκριθεί στις γνήσιες προσδοκίες σε τοπικό και περιφερειακό επίπεδο για ένα δίκαιο μερίδιο στην οικονομική ανάπτυξη και για μεγαλύτερη αυτονομία.
<P>
Ειδική περίπτωση αποτελεί το ακόμη άλυτο ζήτημα του Δυτικού Τιμόρ. Ασφαλώς είναι απαράδεκτο το γεγονός ότι δεκάδες χιλιάδες πρόσφυγες από το Ανατολικό Τιμόρ κρατούνται ακόμη όμηροι στο έλεος οπλισμένων ληστών, οι οποίοι, στο όνομα του ινδονησιακού πατριωτισμού, προσπαθούν να ξεφύγουν χωρίς καμία τιμωρία για το εγκληματικό παρελθόν τους. Η κυβέρνηση της Ινδονησίας έχει προβεί σε ορισμένες ενέργειες, αλλά πρέπει να γίνουν πολύ περισσότερα και πολύ γρηγορότερα. Ακουσα με ενδιαφέρον την πρόταση που έκανε ο αξιότιμος βουλευτής προς το τέλος της συζήτησής μας.
<P>
Η εκπληκτική μετάβαση της Ινδονησίας απέχει πολύ από την ολοκλήρωσή της: η δημοκρατία είναι ακόμα νέα και πολύ εύθραυστη. Μέχρι πριν από δύο μόλις χρόνια στην κυβέρνηση της Ινδονησίας βρισκόταν ένας αυταρχικός, υποστηριζόμενος από το στρατό ηγέτης. Η μαζική οικονομική κατάρρευση μετά από την ασιατική χρηματοοικονομική κρίση επιδείνωσε τις κοινωνικές εντάσεις και τις εθνοτικές συγκρούσεις. Είναι σαφές ότι τα προβλήματα που αντιμετωπίζει η Ινδονησία δεν θα λυθούν μέσα σε μια νύχτα. Οι βασικές προκλήσεις παραμένουν αυτές που προσδιορίσαμε στην ανακοίνωση. Πρώτον, η σταθεροποίηση του κράτους δικαίου, συμπεριλαμβανομένης της πολιτικής υπεροχής έναντι του στρατού και της καταπολέμησης της διαφθοράς, δεύτερον, η υλοποίηση της περιφερειακής αυτονομίας κατά τρόπο που να μειώνει τα κίνητρα για αυτονομιστικές τάσεις και, τρίτον, η οικονομική αναδιάρθρωση.
<P>
Τι επιφυλάσσει λοιπόν το μέλλον για τις σχέσεις μας με την Ινδονησία; Πάνω απ' όλα πρέπει να συνεχίσουμε να εκφράζουμε την υποστήριξή μας στον αναγκαίο, αλλά εύθραυστο εκδημοκρατισμό και τις μεταρρυθμίσεις και να διασφαλίσουμε, όπως κάναμε σε όλη τη διάρκεια της κρίσης, ότι οι αγορές μας θα παραμείνουν ανοικτές.
<P>
Μια αξιότιμη κυρία αναφέρθηκε νωρίτερα κατά τη συζήτηση στη σχέση μας με την Ινδονησία ως μέρος της σχέσης μας με την ASEAN. Πρέπει να πω ότι αυτό που είναι αξιοσημείωτο στη σχέση μας με την Ινδονησία είναι ο βαθμός στον οποίο η εν λόγω χώρα ωφελήθηκε από το σύστημα των γενικευμένων προτιμήσεων. Ήταν ο τέταρτος μεγαλύτερος δικαιούχος το 1998, ενώ οι εξαγωγές της ΕΕ το 1997 και το 1998 μειώθηκαν και έκτοτε έχουν μόνο σταθεροποιηθεί. Οι εισαγωγές της ΕΕ από την Ινδονησία αυξήθηκαν σημαντικά, παρέχοντας στην Ινδονησία ένα εμπορικό πλεόνασμα που την προστάτευσε από την κρίση.
<P>
Πώς θα πρέπει να αντιμετωπίσουμε την Ινδονησία στα επόμενα χρόνια; Οι κύριοι μηχανισμοί για αυτό έχουν περιγραφεί στην ανακοίνωση: όλο και πιο ανοικτός διάλογος, τόσο σε πολιτικό όσο και σε οικονομικό επίπεδο. Οι συναντήσεις των ανώτερων αξιωματούχων που ξεκίνησαν φέτος θα συνεχιστούν με το δεύτερο φόρουμ διαβούλευσης της ΕΕ στις αρχές του 2001. Επιθυμούμε επίσης να δούμε την ανάπτυξη στενότερων σχέσεων με τις δυνάμεις της μεταρρύθμισης, καθώς και τον αναπροσανατολισμό της αναπτυξιακής μας συνεργασίας.
<P>
Σε σχέση με αυτό το τελευταίο σημείο, έχω τη χαρά να πληροφορήσω το Κοινοβούλιο ότι η Επιτροπή ξεκίνησε ένα νέο πρόγραμμα με τον τίτλο "Good Governance" , το οποίο προσπαθεί να βοηθήσει να ξεπεραστούν οι διαρθρωτικές αδυναμίες στη διαχείριση των δημοσίων υποθέσεων. Επιπλέον, ένα έγγραφο στρατηγικής για τη χώρα, το οποίο θα συνοψίζει τη μακροπρόθεσμη αναπτυξιακή μας στρατηγική, θα συζητηθεί με τους ινδονήσιους εταίρους μας το 2001. Όπως και το Κοινοβούλιο, έτσι και η Επιτροπή αναγνώρισε τη διαφθορά ως ένα συνεχιζόμενο πρόβλημα. Η υποστήριξη που προσφέρουμε αυτή τη στιγμή στο γραφείο του Γενικού Εισαγγελέα στη Τζακάρτα έχει ως σκοπό να τον βοηθήσει στις προσπάθειές του για την καταπολέμηση της διαφθοράς.
<P>
Δυο τελευταία λόγια: πιστεύω ότι υπάρχει βάσιμος λόγος για συγκρατημένη αισιοδοξία όσον αφορά τη μακροπρόθεσμη σχέση μας με την Ινδονησία, αλλά θα πρέπει εμείς - δηλαδή η Ευρωπαϊκή Ένωση με όλους τους θεσμούς μας - να εξακολουθήσουμε να προσφέρουμε την υποστήριξή μας. Η Ινδονησία έχει πολύ μεγάλη σημασία για μας. Έχει σημασία εξαιτίας του μεγέθους της, καθώς είναι η τέταρτη μεγαλύτερη χώρα στον κόσμο από άποψη πληθυσμού· έχει σημασία εξαιτίας της οικονομικής της κλίμακας· έχει σημασία εξαιτίας του περιφερειακού της ρόλου· έχει σημασία εξαιτίας του περιβαλλοντικού της αντίκτυπου.
<P>
Στο διάστημα μεταξύ της θητείας μου σε μια πρώην αποικία και της ανάληψης αυτής της θέσης μου στην Ευρωπαϊκή Επιτροπή έγραψα ένα βιβλίο και έκανα μερικά τηλεοπτικά προγράμματα σχετικά με την Ασία και θυμάμαι ότι επισκέφτηκα την Ινδονησία αμέσως μετά τις αναταραχές που έγιναν εκεί το 1998 και πήρα συνέντευξη από τον τότε πρόεδρο Habibie. Θυμάμαι ότι σχημάτισα την ξεκάθαρη εντύπωση ότι αυτή η μεγάλη χώρα ακροβατούσε στο λεπτό σκοινί μεταξύ αναταραχής και μεταρρύθμισης και ότι θα ήμασταν πολύ τυχεροί αν η δημοκρατική διαδικασία έδινε μια κυβέρνηση σαν αυτή που υπάρχει σήμερα.
<P>
Είναι καθήκον μας να βοηθήσουμε την εν λόγω κυβέρνηση να διασχίσει ισορροπώντας όλο το σκοινί μέχρι την άλλη άκρη του χάσματος. Αν δεν κάνει με επιτυχία αυτή τη διαδρομή, τότε οι συνέπειες για όλους μας, οι συνέπειες ειδικά για την περιοχή και οι συνέπειες για την Ινδονησία θα ήταν τρομερές: θα είχαμε είτε τη μεγαλύτερη ισλαμική δημοκρατία στον κόσμο και μια από τις πιο επιτυχημένες δημοκρατίες στην Ασία είτε πολύ σημαντικά προβλήματα για όλη την περιοχή. Είναι σημαντικό να συνεχίσει το Ευρωπαϊκό Κοινοβούλιο να δείχνει ενδιαφέρον. Είναι σημαντικό να συνεχίσει το Ευρωπαϊκό Κοινοβούλιο να πιέζει την Ευρωπαϊκή Ένωση στο σύνολό της να δώσει χείρα βοηθείας στην Ινδονησία, αλλά είναι ιδιαίτερα σημαντικό η κυβέρνηση της Ινδονησίας - ο πρόεδρος και οι συνεργάτες του - να λάβουν τις γενναίες, αλλά ουσιαστικές αποφάσεις που απαιτούνται για να εξασφαλιστεί ότι η Ινδονησία μπορεί να προχωρήσει σεβόμενη τις πολιτικές ελευθερίες, διασφαλίζοντας και σταθεροποιώντας τη δημοκρατία και δίνοντας στον λαό της ένα αίσιο και σταθερό μέλλον.
<P>
(Χειροκροτήματα)

<SPEAKER ID=252 NAME="Πρόεδρος">
 Η συζήτηση έληξε.
<P>
Η ψηφοφορία θα διεξαχθεί αύριο, στις 11.30.

<CHAPTER ID=12>
Προστασία των οικονομικών συμφερόντων των Κοινοτήτων
<SPEAKER ID=253 NAME="Πρόεδρος">
Στη συνέχεια η ημερήσια διάταξη προβλέπει τη συζήτηση της έκθεσης (Α5-0376/2000) της κ. Theato, εξ ονόματος της Επιτροπής Ελέγχου του Προϋπολογισμού, για την ανακοίνωση της Επιτροπής σχετικά με την προστασία των οικονομικών συμφερόντων των Κοινοτήτων - Καταπολέμηση της απάτης - Για μια σφαιρική στρατηγική προσέγγιση (COM(2000) 358 - C5-0578/2000 - 2000/2279(COS)).

<SPEAKER ID=254 LANGUAGE="DE" NAME="Theato">
Κύριε Πρόεδρε, η Επιτροπή γράφει στην ανακοίνωσή της ότι η προστασία των οικονομικών συμφερόντων αφορά όλους μας, τα όργανα και τα μέλη τους σε πολιτικό επίπεδο, τις ευρωπαϊκές και τις εθνικές δημόσιες υπηρεσίες όπως και τους υπαλλήλους τους. Ιδιαίτερα όμως το γεγονός ότι η εν λόγω προστασία πρέπει να είναι σταθερή, αποτελεσματική και αποτρεπτική σε ολόκληρη την Ευρωπαϊκή Ένωση αφορά εκείνους που πρωτίστως δίνουν τα χρήματα δηλαδή τους φορολογούμενους. Εκείνους αντιπροσωπεύουμε εδώ και απέναντι σε αυτούς είμαστε υπεύθυνοι. Συνεπώς χαιρετίζω το γεγονός ότι η Επιτροπή έφερε ενώπιόν μας αυτό το έγγραφο με μια συνολική στρατηγική σχετικά με το πώς προτίθεται να αντιμετωπίσει την κατάχρηση κοινοτικών πόρων.
<P>
Εκτός αυτού το διάστημα που βλέπω θεωρώ ότι είναι πολύ μεγάλο. Πέντε χρόνια, από 2001 έως το 2005, διότι εάν κοιτάξουμε πίσω το θέμα της καταπολέμησης της απάτης υπάρχει εδώ και καιρό πάνω στο τραπέζι των συζητήσεων. Ένας σταθερά αυξανόμενος προϋπολογισμός έχει δυστυχώς οδηγήσει και σε πολλές ανωμαλίες και απάτες. Η εσωτερική αγορά έχει ανοίξει τα σύνορα και σε απατεώνες, ενώ αυτά παραμένουν κλειστά στην έρευνα και στην ποινική δίωξη. Ωστόσο έχουν εκδοθεί διατάξεις για την προστασία των οικονομικών συμφερόντων των Κοινοτήτων και για τη διεξαγωγή ελέγχων επί τόπου, έχουν δημιουργηθεί ο UCLAF και μετά από ενάμισι χρόνο η OLAF, και υπάρχουν άρθρα τόσο στη Συνθήκη του Μάαστριχτ, όσο και του Αμστερνταμ σχετικά με την καταπολέμηση της απάτης. Όλα αυτά ήταν καλά βήματα αλλά δεν αρκούν. Οι απατεώνες εξακολουθούν να προηγούνται πάντα ένα βήμα. Η διεύρυνση της Κοινότητας και η εισαγωγή του ευρώ μπορούν να επιφέρουν περισσότερους κινδύνους.
<P>
Ως εκ τούτου πρέπει να συνδέσουμε τα αστυνομικά, διοικητικά και ποινικά μέσα και όργανα τόσο μεταξύ των κρατών μελών όσο και με την ΕΕ. Οι τέσσερις κατευθυντήριες γραμμές της Επιτροπής μας υποδεικνύουν εδώ προσεγγίσεις τις οποίες χαιρετίζω με ενθουσιασμό. Καταρχάς μια πολιτική θέσπισης νομοθεσίας για την καταπολέμηση της απάτης. Εδώ πρέπει να ισχύσει το άρθρο 280 της Συνθήκης του Αμστερνταμ ως νομική βάση, η οποία πρέπει να αναπτυχθεί περαιτέρω προκειμένου όλες οι επιμέρους εθνικές νομοθεσίες να έρθουν στον ίδιο παρανομαστή και βάσει αυτού να διαμορφωθούν ενιαίες ποινές και διαδικασίες. Η Επιτροπή ήθελε πάνω σε αυτό να καταθέσει κάποιο έγγραφο στο τέλος Νοεμβρίου, το οποίο έως τώρα δεν έχουμε λάβει. Προ πάντων όμως η νομοθεσία πρέπει να είναι πιο ξεκάθαρη, ώστε να μην υπάρχουν νομικά παράθυρα για τους παραβάτες του νόμου.
<P>
Δεύτερον, ένα νέο επίπεδο λειτουργικής συνεργασίας. Είναι σημαντικό όλα τα κράτη μέλη να εναρμονιστούν μεταξύ τους. Στο τέλος - τέλος, πάνω από 80% των απατών σε βάρος κοινοτικών πόρων γίνονται από αυτά. Μέχρι σήμερα δεν έχει γίνει κάτι τέτοιο, δεν έχει υπάρξει σύγκλιση πάνω σε αυτό το θέμα, διαφορετικά όλα τα κράτη μέλη θα είχαν προ καιρού επικυρώσει τη σύμβαση του 1995 η οποία, κατ' επέκταση, θα ίσχυε ήδη. Στο μεταξύ έχει εν μέρει παραμεριστεί και η Σύνοδος Κορυφής της Νίκαιας δεν έκανε τίποτε για αυτό. Αλλά και εσωτερικά η Επιτροπή θέλει να διαμορφώσει μια νέα φιλοσοφία, όπως άλλωστε υποσχέθηκε ο Πρόεδρος Πρόντι. Με την εσωτερική μεταρρύθμιση αυτή η νέα φιλοσοφία θα εφαρμοστεί. Εμείς παρακολουθούμε τη διαδικασία με άγρυπνο μάτι.
<P>
Ως τρίτη κατευθυντήρια γραμμή ορίζεται μια διοργανική προσπάθεια για την καταπολέμηση της διαφθοράς. Πρόκειται για την αξιοπιστία των ευρωπαϊκών οργάνων, ένα πολύ σημαντικό σημείο. Σχετικά με αυτό πρέπει να τονίσουμε τη σύσταση της OLAF, μιας όχι πλέον και τόσο νέας Ευρωπαϊκής Υπηρεσίας για την Καταπολέμηση της Απάτης, και το έργο της. Τα εμπόδια για την ανεξάρτητη δράση της, ιδιαίτερα και όσον αφορά τη στρατολόγηση προσωπικού και τη διαρθρωτική της ανάπτυξη, πρέπει επιτέλους να αρθούν. Εδώ καλούνται να ενεργήσουν τόσο η εν λόγω υπηρεσία όσο και η Επιτροπή. Για την εξασφάλιση της προστασίας των δικαιωμάτων των κατηγορουμένων εμείς προτείνουμε το διορισμό συμβούλου ακροάσεων. Η ΕΤΕ και η ΕΚΤ καλούνται επιτέλους να προσχωρήσουν στη διοργανική συμφωνία.
<P>
Τέλος πρέπει το σύστημα καταπολέμησης της απάτης να συμπληρωθεί με την ενίσχυση της ποινικής διάστασης. Ως πρώτο βήμα στη δημιουργία μιας ευρωπαϊκής δικαστικής αρχής είναι τα σχέδια της Επιτροπής να υποστηρίξει το διορισμό μιας ευρωπαϊκής εισαγγελικής αρχής, η οποία ωστόσο βασίζεται σε μια μακροχρόνια απαίτηση του Κοινοβουλίου. Η εν λόγω εισαγγελική αρχή, συνεπικουρούμενη από εντεταλμένους σε κάθε κράτος μέλος ευρωπαίους εισαγγελείς, όπως εξάλλου προβλέπει και η έκθεση εμπειρογνωμόνων Corpus Juris, η οποία θα πρέπει να συμπληρωθεί με έναν δικαστή στο πλαίσιο των ερευνών, δεν θα περιορίζει την αρμοδιότητα των επιμέρους αρμόδιων κρατικών δικαστηρίων, αλλά θα λειτουργεί ως ένα είδος υπηρεσίας διερεύνησης και συντονισμού σύμφωνα με την αρχή της νομικής ασφάλειας και της επικουρικότητας. Θα περιορίζεται αυστηρά στον τομέα της προστασίας των οικονομικών συμφερόντων και σε δεύτερη μοίρα στο πλαίσιο της διαδικασίας συναπόφασης θα μπορούν να ορίζονται οι απαραίτητες διατάξεις και οι λεπτομέρειες που αφορούν το έργο της.
<P>
Γνωρίζω καλά ότι σχετικά με αυτό υπάρχουν ακόμη πολλές επιφυλάξεις. Πρέπει να αρθούν, γιατί μόνο με δίκαιους και ενιαίους κανονισμούς και μέτρα τα οποία δυστυχώς δεν ελήφθησαν στη Σύνοδο Κορυφής της Νίκαιας θα μπορέσουμε να καταπολεμήσουμε την εγκληματικότητα. Θέλω να ευχαριστήσω την Επιτροπή για τις προσπάθειές της και για την ενεργοποίησή της προς αυτή την κατεύθυνση·
<P>
(Ο Πρόεδρος αφαιρεί το λόγο από τον ομιλητή)

<SPEAKER ID=255 LANGUAGE="DE" NAME="Stauner">
Κύριε Πρόεδρε, όταν πρόκειται για χρήματα τότε, ως γνωστόν, σταματούν τα γέλια. Το ίδιο ισχύει και για την Ευρωπαϊκή Ένωση. Ως εκ τούτου υπάρχει και εδώ όπως και στα άλλα όργανα της ΕΕ ομοφωνία σχετικά με το ότι πρέπει να δοθεί προτεραιότητα στην προστασία των οικονομικών συμφερόντων. Οι απόψεις εξάλλου διίστανται σχετικά με το πώς και με ποιο τρόπο μπορεί να διασφαλιστεί η εν λόγω προστασία. Η αποτελεσματική καταπολέμηση της απάτης απαιτεί τη σύνδεση όλων των αστυνομικών, διοικητικών και ποινικών μέσων, εφόσον πρόκειται για τους φόρους των ευρωπαίων πολιτών και για πολύ περισσότερα από αυτό. Πρόκειται για την εμπιστοσύνη απέναντι στην ευσυνειδησία των ευρωπαϊκών θεσμικών οργάνων και προ πάντων για την εμπιστοσύνη απέναντι στην Επιτροπή, όσον αφορά τον τρόπο που διαχειρίζεται τα χρήματα τα οποία της έχουν εμπιστευθεί.
<P>
Αυτή ακριβώς η εμπιστοσύνη όπως είναι γνωστό δεν εκτιμήθηκε όπως θα έπρεπε, εξαιτίας ενός ποσού περίπου της τάξεως των 850 εκατομμυρίων ευρώ από ζημίες που οφείλονται σε απάτες και ανωμαλίες και αναφέρονται σε μια έκθεση σχετικά με την καταπολέμηση της απάτης, η οποία εκπονήθηκε από την Επιτροπή το 1999. Κατά συνέπεια η Επιτροπή πρέπει επιτέλους, μέσα από μια εσωτερική διαδικασία μεταρρύθμισης, να πραγματοποιήσει τη διακήρυξή της ότι δεν πρόκειται να ανεχθεί την απάτη και ότι κάθε απάτη θα παρακολουθείται με συνέπεια. Επιπλέον πρέπει να λειτουργήσει και η Υπηρεσία για την Καταπολέμηση της Απάτης, η OLAF. Πολύ σωστά η έκθεση που κατατέθηκε της αφιερώνει το μεγαλύτερο μέρος. Το γεγονός ότι η ανεξαρτησία και η λειτουργία της OLAF δεν είναι ούτε κατά διάνοια ακόμη εξασφαλισμένες φαίνεται με εντυπωσιακή σαφήνεια από τα συμπεράσματα της εποπτικής επιτροπής - OLAF, της 5ης Δεκεμβρίου, σύμφωνα με τα οποία τα εμπόδια που η Επιτροπή προκάλεσε, υπό συνθήκες, μπορούν να θέσουν σε ανεπανόρθωτο κίνδυνο την καταπολέμηση της απάτης. Ζητώ ρητά από την Επιτροπή να παραιτηθεί από κάθε ανάμειξη στο έργο της OLAF. Τέλος, εγώ υπερψηφίζω τη σύσταση μιας ευρωπαϊκής εισαγγελικής αρχής, προκειμένου οι υπεύθυνοι για απάτες να μπορούν να διωχθούν και ποινικά.

<SPEAKER ID=256 LANGUAGE="DE" NAME="Bφsch">
Κύριε Πρόεδρε, ήρθε η ώρα της Επιτροπής, θα σας το φωνάξω αυτό. Η Σύνοδος της Νίκαιας δεν έκανε κανένα βήμα στο θέμα της προστασίας των οικονομικών συμφερόντων της Ένωσης. Αυτή τη στιγμή είναι πολύ σημαντικό η Επιτροπή να καταθέσει γρήγορα προτάσεις με φαντασία και αποφασιστικότητα, με τις οποίες θα μπορέσουμε να συνεχίσουμε στο υπάρχον νομικό πλαίσιο. Η εξαιρετική έκθεση της συναδέλφου, κυρίας Theato, επισημαίνει εδώ μια σειρά από δυνατότητες. Η εν λόγω έκθεση επικυρώνει εκ νέου την πρόταση από την έκθεση των πέντε ανεξάρτητων εμπειρογνωμόνων σχετικά με την μεταρρύθμιση της Επιτροπής, ότι η σύσταση μιας ευρωπαϊκής εισαγγελικής αρχής είναι ήδη δυνατή στη βάση της Συνθήκης του Αμστερνταμ.
<P>
Ήδη από το Μάιο, το Κοινοβούλιο ζήτησε από την Επιτροπή την κατάθεση προτάσεων για ένα πρώτο στάδιο, στο οποίο η ευρωπαϊκή εισαγγελική αρχή θα ήταν υπεύθυνη μόνο για εγκλήματα και αδικήματα κρατών μελών και υπαλλήλων των κοινοτικών θεσμικών οργάνων που διαπράττονται κατά των οικονομικών συμφερόντων της Ένωσης. Έργο της τότε θα ήταν να κατευθύνει τις σχετικές έρευνες της OLAF και να διευκολύνει τις αρμόδιες εθνικές δικαστικές αρχές στη δίωξη τέτοιων αδικημάτων. Είμαι σίγουρος κυρία Επίτροπε ότι μόλις γίνει το πρώτο βήμα τότε η όλη συζήτηση σχετικά με την ευρωπαϊκή εισαγγελική αρχή θα χάσει το χαρακτήρα του πολέμου πεποιθήσεων μεταξύ οπαδών και αντιπάλων, που έως σήμερα παρεμπόδιζε την οποιαδήποτε πρόοδο. Αυτή επίσης την ευκαιρία για την πραγματοποίηση ενός πρώτου βήματος την είχε η Επιτροπή αμέσως μετά τη Σύνοδο Κορυφής της Νίκαιας. Κυρία Schreyer θα έχετε την απόλυτη υποστήριξή μας εφόσον προχωρήσετε σε αυτό το πρώτο βήμα.
<P>
Σχετικά με την OLAF έχουν ήδη λεχθεί διάφορα από τους προλαλήσαντες. Η πράγματι σοβαρή, τελευταία γνωμοδότηση της εποπτικής επιτροπής για τις προσλήψεις έχει επίσης αναφερθεί.
<P>
Κυρία Schreyer, έχετε επανειλημμένα τονίσει εδώ στο Κοινοβούλιο ότι, ως αρμόδια Επίτροπος για την καταπολέμηση της απάτης, αντιλαμβάνεστε το έργο σας ιδιαίτερα ως τη διασφάλιση της ανεξαρτησίας της OLAF. Παρακαλώ να μας πείτε εάν σε αυτό το κρίσιμο θέμα θα υποστηρίξετε τον κ. Brόner. Γνωρίζουμε ότι η Επιτροπή συζήτησε το εν λόγω θέμα κατά την τελευταία της συνεδρίαση, χωρίς όμως να καταλήξει κάπου. Σας παρακαλώ να μας πείτε πώς κατά τη γνώμη σας θα προχωρήσουμε και πώς θα παρακαμφθεί αυτή η καθηλωμένη κατάσταση!

<SPEAKER ID=257 LANGUAGE="DE" NAME="Rόhle">
Κύριε Πρόεδρε, θα είμαι πολύ σύντομος δεδομένου ότι αυτή δεν είναι η πρώτη συζήτηση που κάνουμε πάνω στο εν λόγω θέμα. Υπό αυτή την έννοια θα ήθελα να ευχαριστήσω την εισηγήτριά μας για την επιμονή της να επαναφέρει το εν λόγω θέμα στην ημερησία διάταξη να ζητά και πάλι μια ευρωπαϊκή οικονομική εισαγγελική αρχή. Νομίζω ότι, βασικά, αυτό ακριβώς πρέπει να είναι και το συμπέρασμα της Συνόδου Κορυφής της Νίκαιας. Πρέπει να συνεχίσουμε να εργαζόμαστε με επιμονή πάνω σε αυτό το θέμα. Βλέπουμε ότι στο Συμβούλιο υπάρχουν μεγάλα εμπόδια, ότι σε επιμέρους κράτη μέλη δεν έχει σημειωθεί καμία πρόοδος από το 1995, ότι εξακολουθούν να υπάρχουν εμπόδια. Βλέπουμε εξάλλου, και αυτό θα ήθελα να το επισημάνω με χαρά, ότι η σημερινή Επιτροπή επέλεξε το εν λόγω θέμα και προσπάθησε να επεξεργαστεί πρόταση για τη Νίκαια και ότι από κοινού με το Κοινοβούλιο εργάζεται γι αυτό. Νομίζω ότι αυτή είναι μια ευκαιρία για εμάς, αφού Κοινοβούλιο και Επιτροπή μπορούν μαζί να επιτύχουν κάποιο αποτέλεσμα και μαζί μόνο μπορούν να υπερνικήσουν τα εμπόδια στα επιμέρους κράτη μέλη. Προ πάντων πρέπει να προσπαθήσουμε να κινήσουμε το ενδιαφέρον της κοινής γνώμης.
<P>
Προ ολίγου είχαμε μια ακρόαση. Πιστεύω πως αυτό πρέπει να το συνεχίσουμε. Πρέπει να πείσουμε και βουλευτές των εθνικών κοινοβουλίων, διότι μόνο έτσι θα μπορέσουμε να συνεχίσουμε το έργο μας και να φθάσουμε κάπου. Χρειαζόμαστε επειγόντως ένα βήμα προς αυτή την κατεύθυνση, προκειμένου να πείσουμε τους ψηφοφόρους και προ πάντων τους φορολογούμενους πολίτες ότι το θέμα της καταπολέμησης της απάτης λαμβάνεται σοβαρά και σε ευρωπαϊκό επίπεδο και ότι εμείς θα δραστηριοποιηθούμε έντονα προκειμένου να ισχύσουν τα ίδια μέτρα και σταθμά όπως και σε εθνικό επίπεδο.

<SPEAKER ID=258 LANGUAGE="DA" NAME="Camre">
Κύριε Πρόεδρε, η ομάδα μου βλέπει πολύ θετικά τις προσπάθειες να καταστεί αποτελεσματικότερη η καταπολέμηση της απάτης, της διαφθοράς και του ξεπλύματος χρημάτων και θεωρεί απολύτως απαράδεκτο τα χρήματα που παρέχουν οι φορολογούμενοι των κρατών μελών της ΕΕ να τα διαχειριζόμαστε τόσο άσχημα και σε τέτοια ευρεία έκταση να διοχετεύονται για άλλους στόχους από εκείνους για τους οποίους προορίζονται, ενώ η διασυνοριακή εγκληματικότητα λαμβάνει ελεεινές διαστάσεις. Εν πάση περιπτώσει, ψηφίζουμε κατά της συγκεκριμένης έκθεσης επειδή δεν πιστεύουμε στην αποτελεσματικότητα των μέσων που προτείνει η έκθεση για την καταπολέμηση της απάτης και της εγκληματικότητας. Ανεξάρτητα από τη συμπάθεια που τρέφουμε για την εισηγήτρια, την κ. Theato, και την κατά τα άλλα σπουδαία προσπάθειά της, είμαστε ενάντια της θέσπισης μιας ανεξάρτητης ευρωπαϊκής εισαγγελικής αρχής, διότι αποτελεί ακόμη ένα ακόμη βήμα προς την ομοσπονδιακή Ευρώπη της οποίας είμαστε πολέμιοι.
<P>
Είναι η ίδια η θέσπιση μιας οικονομικής διαχείρισης σε κοινοτικό επίπεδο που προκαλεί τα προβλήματα, διότι τα μοντέλα ανακατανομής των χρημάτων των φορολογουμένων της ΕΕ που έχουν θεσπιστεί σύμφωνα με την αποκαλούμενη "κοινότητα" είναι άσχημα διαμορφωμένα και σε πολλές περιπτώσεις εντελώς ανεπιθύμητα. Δηλαδή όσο λιγότερα τα χρήματα στα ταμεία της ΕΕ τόσο λιγότερη η απάτη. Στην ομιλία της ενώπιον των υπουργών δικαιοσύνης των γερμανικών ομόσπονδων κρατιδίων τον περασμένο μήνα η κ. Theato είπε σαφέστατα ότι τα ανοιχτά σύνορα διευκολύνουν τις δραστηριότητες των εγκληματιών. Συμφωνώ. Η συμφωνία Σένγκεν είναι καταστροφική για την εντιμότητα, αλλά ποιος δημιούργησε τη Σένγκεν; Η ΕΕ. Δεν πιστεύουμε ότι περισσότερες λύσεις σε κοινοτικό επίπεδο μπορούν να βελτιώσουν την καταπολέμηση της εγκληματικότητας, διότι οι προσπάθειες χαρακτηρίζονται από εξίσου μεγάλη αδιαφορία, τσαπατσουλιά και μυστικότητα όσο και η υπόλοιπη διαχείριση της ΕΕ. Βλέπουμε ξεκάθαρα από τη συζήτηση των εκθέσεων του ελεγκτικού συνεδρίου των τελευταίων ετών ότι ισχυρές δυνάμεις και εδώ στο Κοινοβούλιο ασχολούνται περισσότερο με την παρεμπόδιση διαλεύκανσης της απάτης παρά με την ποινική δίωξη των υπευθύνων. Εκφράζουμε την ικανοποίησή μας για διαπραγματεύσεις μεταξύ των κρατών μελών για μια ενιαία νομοθεσία στον τομέα της εγκληματικότητας αλλά δεν θα υποτάξουμε τη χώρα μας σε μια εισαγγελική αρχή μιας ομόσπονδης ΕΕ.

<SPEAKER ID=259 NAME="Dell'Alba">
Κύριε Πρόεδρε, κυρία Επίτροπε, αγαπητοί συνάδελφοι, ψήφισα κατά της έκθεσης Theato στην επιτροπή και η ομάδα μου, η ομάδα των ριζοσπαστών, αύριο θα ψηφίσει επίσης κατά, λόγω του μανιχαϊσμού και της περιαυτολογίας που χαρακτηρίζουν αυτή την έκθεση και, γενικά, τη δραστηριότητα της Επιτροπής Ελέγχου των Προϋπολογισμού ή τουλάχιστον ορισμένων μελών της.
<P>
Όλα τα καλά προέρχονται από την Επιτροπή Ελέγχου των Προϋπολογισμού και όλα τα κακά είναι αυτά που κάνουν οι άλλοι· αυτός είναι ο λόγος για τον οποίο η έκθεση βρίθει αναφορών στο προηγούμενο ψήφισμα. Όπως είπαμε πριν από τρεις μήνες, φαίνεται πως ο κόσμος πρέπει να υποτάσσεται αποκλειστικά σε ό,τι ζητά η Επιτροπή Ελέγχου των Προϋπολογισμού.
<P>
Κύριε Πρόεδρε, εμείς θα ψηφίσουμε κατά για δύο λόγους: πρώτον, επειδή πρώτα υπήρχε η OLAF και η OLAF έμοιαζε να είναι ο απεσταλμένος δήμιος του Θεού επί Γης. Όλα όσα έκανε η OLAF ήταν καθαρό χρυσάφι και κάναμε μια Επιτροπή να παραιτηθεί εξαιτίας των ερευνών της OLAF. Τώρα - ποιος ξέρει γιατί - οι πρώην υπάλληλοι της OLAF δεν είναι πια καλοί και πρέπει να τους διώξουμε, για να δώσουμε σε ένα διευθυντή της OLAF εξουσίες ζωής ή θανάτου σε υπαλλήλους που έχουν εργαστεί καλά· αφού το ζητά η Επιτροπή Ελέγχου των Προϋπολογισμού, οι υπάλληλοι αυτοί θα πρέπει να φύγουν από την OLAF, δεδομένου ότι ήταν της OLAF και ότι η OLAF ήταν για ορισμένους τέλεια, τόσο τέλεια που κάναμε την Επιτροπή να παραιτηθεί.
<P>
Ο δεύτερος λόγος για τον οποίο ψηφίζουμε κατά είναι επειδή, όσον αφορά την αίτηση θέσπισης της μορφής του Ευρωπαίου Εισαγγελέα, δεν αρκεί η εισαγωγή μιας αναφοράς σε ένα δικαστή αρμόδιο για θέματα ελευθεριών, αλλά πρέπει να ενεργήσουμε, άπαξ δια παντός, για να υπάρξει ένα σύστημα εγγυήσεων: πράγματι, ένας εισαγγελέας μόνος του, χωρίς σύστημα εγγυήσεων, δεν αποτελεί βήμα προς τη δημοκρατία, αλλά προς ένα ανακριτικό σύστημα που ενδέχεται να είναι επικίνδυνο, σε τέτοιο βαθμό που η πρόταση δεν προχώρησε στη Νίκαια.

<SPEAKER ID=260 LANGUAGE="EN" NAME="Heaton-Harris">
Κύριε Πρόεδρε, είναι πάντα ευχάριστο να ακολουθεί κανείς τον κ. Dell'Alba, διότι κάνει έναν βρετανό ευρωσκεπτικιστή να ακούγεται πολύ λογικός σε αυτή τη θέση. Θα ήθελα πολύ να μπορούσα να συγχαρώ την εισηγήτρια - πρόσωπο που συμπαθώ και θαυμάζω ως άτομο και ως πολιτικό - για αυτή την έκθεση, αλλά δυστυχώς δεν μπορώ. Αν οι τροπολογίες που αφορούν την OLAF δεν είχαν εγκριθεί στο στάδιο της επιτροπής, θα πάσχιζα να βρω ένα τμήμα της παρούσας έκθεσης να υποστηρίξω. Ευτυχώς η ιδέα αυτή δεν έτυχε μεγάλης υποστήριξης στη Νίκαια το περασμένο Σαββατοκύριακο. Ούτε το Συμβούλιο - όπως με τόση ευφράδεια επεσήμανε νωρίτερα η κ. Rόhle - συμμερίζεται την ιδέα αυτή.
<P>
Η προσωπική μου άποψη είναι ότι η ευρωπαϊκή εισαγγελική αρχή αποτελεί απλώς το πρώτο βήμα προς την κατεύθυνση του corpus juris, ενός κοινού σώματος κανόνων δικαίου για όλη την επικράτεια της ηπείρου. Πιστεύω μάλιστα ότι την ίδια άποψη έχει και η Επίτροπος. Ίσως, κυρία Επίτροπε, να είχατε την καλοσύνη να με ενημερώσετε αν είναι όντως έτσι - αν δηλαδή πρόκειται για το πρώτο βήμα προς ένα είδος κοινού σώματος δικαίου για όλη την ήπειρο. Νόμισα πως σας άκουσα να λέτε κάτι παρόμοιο στην επιτροπή.
<P>
Θα ήθελα επίσης να μάθω το λόγο για τον οποίο αναβλήθηκε η κοινοποίηση της πρότασης της Επιτροπής σχετικά με το θέμα αυτό για την επομένη του δημοψηφίσματος της Δανίας για το ευρώ. Ίσως η Επιτροπή γνωρίζει ότι αν και η εν λόγω πρόταση τυγχάνει κάποιας υποστήριξης στους πολιτικούς κύκλους της Ευρώπης, η υποστήριξή της δεν εκτείνεται πιο πέρα από εκεί.
<P>
Κατά την επιχειρηματολογία σχετικά με την ευρωπαϊκή εισαγγελική αρχή ακούμε συχνά ότι οι προτάσεις αυτές αφορούν μόνο την προστασία των οικονομικών συμφερόντων της Κοινότητας, κάτι με το οποίο όλοι αναμένεται να συμφωνήσουν όλοι. Κατά περίεργο τρόπο, ωστόσο, συχνά παρουσιάζονται σαν ένα μικρό βήμα - ότι δεν κρύβεται δηλαδή τίποτα σπουδαίο από πίσω τους. Προς τι λοιπόν όλη αυτή η ανησυχία; Όλοι εμείς που μελετάμε ακόμα με μεγάλη δυσκολία την έκθεση του Ελεγκτικού Συνεδρίου ξέρουμε ότι ένας ορισμός της απάτης κατά της Κοινότητας είναι η μαύρη αγορά - το να πληρώνεις για τα αγαθά ΰ la belge, όπως λένε στις Βρυξέλλες. Αυτό αποτελεί απάτη κατά της Κοινότητας, γιατί η ΕΕ παίρνει ένα μικρό ποσοστό από όλες τις συναλλαγές με ΦΠΑ. Έτσι μας έρχεται στο νου μια άλλη ερώτηση: αν η ευρωπαϊκή εισαγγελική αρχή έχει την αρμοδιότητα να ερευνά κάθε συναλλαγή με ΦΠΑ σε όλη την Ευρώπη, πόσο μεγάλη θα είναι αυτή η υπηρεσία;
<P>
Υπάρχουν τόσα πολλά ερωτήματα - η σχέση με την OLAF, ποιος διορίζει την ευρωπαϊκή εισαγγελική αρχή, σε ποιον λογοδοτεί και πώς επηρεάζει τα κράτη μέλη - που φοβάμαι ότι θα παροτρύνω τους βρετανούς Συντηρητικούς να ψηφίσουν εναντίον αυτής της έκθεσης.

<SPEAKER ID=261 LANGUAGE="EN" NAME="Morgan">
Κύριε Πρόεδρε, πρέπει να μιλήσω μετά τους κκ Dell'Alba και Heaton-Harris και αυτό θα είναι δύσκολο. Θα ήθελα να συγχαρώ την κ. Theato για την έκθεσή της και ιδιαίτερα για την προσπάθεια που κατέβαλε για να έρθει εδώ, αφού γνωρίζω ότι είναι λίγο αδιάθετη σήμερα.
<P>
Η έκθεση πραγματεύεται την προστασία των οικονομικών συμφερόντων της Κοινότητας και το πώς αντιμετωπίζουμε το θέμα αυτό· αυτά είναι τα βασικά ζητήματα. Είναι πάντα ο τομέας στον οποίο βλέπουμε διάπυρους τίτλους στις εφημερίδες και υπάρχει ανάγκη να αντιμετωπίσουμε τα θέματα αυτά με σοβαρότητα, διαφορετικά θα εξακολουθήσουμε να έχουμε ένα ευρέως ευρωσκεπτικιστικό κοινό όπως τα άτομα που εκπροσωπεί ο κ. Heaton-Harris.
<P>
Δεν πρέπει να ξεχνάμε ότι το 85% των χρημάτων δαπανάται εντός των κρατών μελών και δεν πρέπει επίσης να ξεχνάμε ότι ο ρόλος του Ευρωπαϊκού Κοινοβουλίου και της Επιτροπής είναι να υιοθετούν μια πανευρωπαϊκή προσέγγιση σε αυτά τα ζητήματα. Πρέπει επίσης να έχουμε υπόψη μας ότι η απάτη αφορά επίσης χρήματα που δεν εισπράττονται, κάτι που συμβαίνει πολύ συχνά. Τεράστια ποσά χρημάτων χάνονται, επειδή δεν εισπράττονται από τα κράτη μέλη. Το ενδιαφέρον είναι ότι αρκετές χώρες, όσο έντονα και αν διαμαρτύρονται για την απάτη, δεν έχουν ακόμα υπογράψει τη Σύμβαση για την Προστασία των Οικονομικών Συμφερόντων των Κοινοτήτων. Κατέθεσα μια τροπολογία για να κατονομάσω τις χώρες αυτές, γιατί είναι καιρός να κατονομαστούν και να καταδειχθούν. Πρέπει να αποκαλύψουμε ποιες είναι οι χώρες αυτές, έτσι ώστε να φανεί η υποκρισία τους.
<P>
Αυτά που είπε σήμερα ο κ. Πρόντι ήταν αρκετά ενδιαφέροντα, γιατί φάνηκε αρκετά ενθουσιασμένος για την ευρωπαϊκή εισαγγελική αρχή, πράγμα που αποτελεί σημαντική στροφή σε σχέση με ό,τι βλέπαμε στο παρελθόν. Πρέπει να τονίσω, από την πλευρά της πολιτικής ομάδας, ότι η τροπολογία που κατατέθηκε από τον κ. Bφsch ήταν επικριτική για την έκθεση, επειδή μιλούσε για επικέντρωση στα θεσμικά όργανα της Ευρωπαϊκής Ένωσης και αναφερόταν στην εισαγγελική αρχή μόνο με αυτή την έννοια.

<SPEAKER ID=262 NAME="Schreyer">
Κύριε Πρόεδρε, κυρίες και κύριοι βουλευτές, η καταπολέμηση της απάτης εις βάρος της Ευρωπαϊκής Ένωσης έχει προτεραιότητα στο πλαίσιο του έργου της Επιτροπής και αποτελεί σημαντικό στόχο για τη μεταρρύθμιση της συνολικής οικονομικής διαχείρισής της. Συζητούμε σήμερα για την έκθεση της κ. Theato σχετικά με την έκθεση της Επιτροπής αναφορικά με τη στρατηγική της για την καταπολέμηση της απάτης. Η Επιτροπή κατέθεσε την έκθεσή της τον Ιούνιο του τρέχοντος έτους και χαιρετίζω το γεγονός ότι ήδη σήμερα μπορούμε και κουβεντιάζουμε πάνω σε αυτό.
<P>
Η στρατηγική της Επιτροπής για την προστασία των οικονομικών συμφερόντων της Κοινότητας και για την καταπολέμηση της απάτης ακολουθεί μια περιεκτική προσέγγιση, πράγμα που σημαίνει ότι συμπεριλαμβάνει όλα τα επίπεδα ενεργειών και όλους τους πρωταγωνιστές, τόσο στα θεσμικά όργανα της Ευρωπαϊκής Ένωσης όσο και στα κράτη μέλη, καθώς επίσης και στις τρίτες χώρες, που ευθύνονται για τη διαχείριση κοινοτικών πόρων.
<P>
Η στρατηγική περικλείει τέσσερα επίπεδα δράσης: τον τομέα της νομοθεσίας για την καταπολέμηση της απάτης, τη λειτουργική συνεργασία μεταξύ των αρμοδίων αρχών, τις μεθόδους διοργανικών προσπαθειών για τη καταπολέμηση της απάτης στις υπηρεσίες και την περαιτέρω ανάπτυξη της ποινικής διάστασης. Λόγω περιορισμού του χρόνου, θα αναφερθώ εν συντομία στα επιμέρους σημεία. Αναφορικά με την πρώτη στρατηγική δράσης για μια περιεκτική νομοθεσία στον τομέα της καταπολέμησης της απάτης, αυτή περιλαμβάνει τις νομικές διατάξεις για την πρόληψη, την αποκάλυψη και ποινική δίωξη της απάτης και προκειμένου μια πολιτική για την καταπολέμηση των οικονομικών συμφερόντων να είναι αποτελεσματική πρέπει να βασίζεται πάνω σε ξεκάθαρες, εύκολα εφαρμόσιμες νομικές ρυθμίσεις, οι οποίες θα περιλαμβάνουν διατάξεις για μια αποτελεσματική οικονομική διαχείριση.
<P>
Η δεύτερη στρατηγική δράσης αφορά τον τομέα της λειτουργικής συνεργασίας με τα κράτη μέλη, τα υποψήφια για ένταξη κράτη και τις τρίτες χώρες και ακριβώς για αυτόν τον τομέα η σύσταση της OLAF προσφέρει ένα δυνατό όργανο, του οποίου οι δυνατότητες επέμβασης χτίζονται λιθαράκι - λιθαράκι και στο σημείο αυτό πρέπει να φροντίσουμε προ πάντων ώστε η OLAF ενισχυμένη να χρησιμοποιηθεί για τη συλλογή και την αξιολόγηση πληροφοριών, ως ένα είδος υπηρεσίας πληροφοριών, για την καταπολέμηση της απάτης.
<P>
Το επόμενο βήμα θα συνίσταται στην οργάνωση του τρόπου εργασίας της OLAF κατά τέτοιο τρόπο, ώστε να μπορέσει να αποτελέσει μια αληθινή πλατφόρμα παροχής υπηρεσιών για τα κράτη μέλη, για τις αρχές που μετέχουν στην καταπολέμηση της απάτης. Η OLAF, όπως πολύ σωστά παρατήρησε στην έκθεσή της η κ. Theato, καταλαμβάνει κεντρική θέση στην στρατηγική της Επιτροπής για την καταπολέμηση της απάτης και ως εκ τούτου η Επιτροπή, και το τονίζω αυτό με έμφαση, ενδιαφέρεται έντονα για τη γρήγορη περαιτέρω οικοδόμηση της εν λόγω υπηρεσίας. Η νομική βάση για τη σύσταση της OLAF επιφέρει όμως και ορισμένες δυσκολίες. Γνωρίζετε όλοι την προτίμηση της Επιτροπής για τη σύσταση της OLAF ως μιας απόλυτα ανεξάρτητης αρχής. Ωστόσο δημιουργήθηκε μια άλλη νομική βάση, κύριε Bφsch, και παρότι στον λειτουργικό τομέα η OLAF είναι ανεξάρτητη, από την άλλη πλευρά έχει άμεσα καθήκοντα για την Επιτροπή και αυτό προκαλεί διαρκώς δυσκολίες, οι οποίες ασφαλώς και πρέπει να επιλυθούν. Μπορώ να σας διαβεβαιώσω για άλλη ακόμη μια φορά σχετικά με το πρόβλημα της υπηρεσίας προσλήψεων ότι ο επικεφαλής της OLAF έχει απόλυτη ελευθερία όσον αφορά τις προσλήψεις συνεργατών και αυτό δεν ισχύει μόνο για τους κατώτερους υπαλλήλους αλλά και για τους ανώτερους και για τα ηγετικά στελέχη. Αυτό που εσείς ρωτάτε είναι κατά πόσον η OLAF θα χρησιμοποιεί μια συμβουλευτική επιτροπή στη διαδικασία των προσλήψεων και της επιλογής ανωτέρων υπαλλήλων, προκειμένου αυτές να πραγματοποιούνται με διαφάνεια. Βασικά είμαι σίγουρος ότι και η OLAF ενδιαφέρεται για τη διαμόρφωση συνθηκών διαφάνειας στην επιλογή υψηλόβαθμων στελεχών.
<P>
Θα ήθελα μόνο να επισημάνω ότι τώρα πρέπει να δεχτούμε στη ζωή μας και στην εργασία μας την εν λόγω νομική βάση. Επίσης, και η εποπτική επιτροπή καταθέτει συνεχώς ενδιαφέρουσες προτάσεις και σκέψεις για την περαιτέρω ανάπτυξη της νομικής βάσης και η Επιτροπή είναι στο σημείο αυτό ανοικτή σε προτάσεις και μεταρρυθμίσεις.
<P>
Η τρίτη στρατηγική δράσης αφορά μια κοινή προσπάθεια των ευρωπαϊκών θεσμικών οργάνων για την καταπολέμηση και την πρόληψη της απάτης στις υπηρεσίες και θα ήθελα εδώ να επισημάνω ότι οι προσφυγές της Επιτροπής κατά της ΕΤΕ και της ΕΚΤ, λόγω των διαφορών όσον αφορά την OLAF, εκκρεμούν ακόμη και ότι η προσφυγή 70 βουλευτών του Ευρωπαϊκού Κοινοβουλίου κατά της εξεταστικής αρμοδιότητας της OLAF εξακολουθεί να εκκρεμεί.
<P>
Η τέταρτη στρατηγική δράσης τέλος αφορά τη διάσταση της ποινικής δίωξης, όπως θα λέγαμε, τις ποινικές συνέπειες για απάτες που έχουν ανακαλυφθεί, αποκαλυφθεί ή για τις οποίες υπάρχουν υπόνοιες. Εδώ η κατάσταση, όπως και πριν, δεν είναι ικανοποιητική, ιδιαίτερα όσον αφορά τη συνεργασία με τα κράτη μέλη όχι γιατί δεν υπάρχει θέληση από την πλευρά τους, αλλά γιατί υπάρχουν ελλείμματα στη διάρθρωση καθώς και δυσκολίες στον εν λόγω τομέα. Για αυτόν τον λόγο, στο πλαίσιο της Διακυβερνητικής Διάσκεψης η Επιτροπή προχώρησε ένα βήμα με την κατάθεση σχεδίου για τη σύσταση ευρωπαϊκής εισαγγελικής αρχής. Η εν λόγω πρόταση έτυχε στο πλαίσιο των προκαταρκτικών συζητήσεων της Νίκαιας πολύ θετικής υποδοχής από ολοένα και περισσότερα κράτη, έτσι ώστε δεν φάνηκε να απομακρύνεται η ελπίδα για μια αντίστοιχη τροποποίηση της Συνθήκης, αλλά αντιθέτως υπήρχε δικαιολογημένη ελπίδα για τη λήψη απόφασης στη Νίκαια που θα όριζε τον τρόπο εξέλιξης του θέματος. Δυστυχώς, εξαιτίας του βέτο ή της κριτικής και της ένστασης εκ μέρους ενός κράτους, δεν ελήφθη μια τέτοια απόφαση το Σάββατο το απόγευμα στη Νίκαια, πράγμα που εγώ προσωπικά θεωρώ πολύ λυπηρό. Παρά ταύτα η Επιτροπή δεν πρόκειται να αποθαρρυνθεί και εμείς θα φροντίσουμε για τη διεξαγωγή δημόσιας συζήτησης. Ο επόμενος στόχος μας είναι το 2004 η επόμενη Διακυβερνητική Διάσκεψη.

<SPEAKER ID=263 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί αύριο, στις 11.30.

<CHAPTER ID=13>
Μεταρρύθμιση των διαδικασιών δημοσιονομικού ελέγχου
<SPEAKER ID=264 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (A5-0383/2000) της κ. Morgan, εξ ονόματος της Επιτροπής Ελέγχου του Προϋπολογισμού, σχετικά με την αναμόρφωση των διαδικασιών και των θεσμικών μηχανισμών ελέγχου του προϋπολογισμού (2000/2008(INI)).

<SPEAKER ID=265 LANGUAGE="EN" NAME="Morgan">
. (EN) Κύριε Πρόεδρε, γνωρίζω πολύ καλά ότι η παρούσα έκθεση δεν θα συγκαταλεχθεί μεταξύ των σπουδαιότερων και πιο ριζοσπαστικών συνεισφορών στη συζήτηση για την Ευρωπαϊκή Ένωση. Το ότι υπάρχει τέτοια "τεράστια" προσέλευση εδώ σήμερα το βράδυ αποτελεί αναγνώριση του γεγονότος αυτού και από άλλους. Ωστόσο, η παρούσα έκθεση περιλαμβάνει ορισμένους σημαντικούς παράγοντες και ζητήματα. Θα πρέπει να αντιμετωπισθεί ως μια ευκαιρία του Ευρωπαϊκού Κοινοβουλίου να επαναξιολογήσει το έργο του όχι μόνο σε σχέση με τον έλεγχο του προϋπολογισμού, αλλά ειδικά με τη διαδικασία απαλλαγής.
<P>
Δεν πρέπει να ξεχνάμε ότι αυτό που επέσπευσε την παραίτηση της Επιτροπής το 1999 ήταν ακριβώς η απροθυμία του Κοινοβουλίου να δώσει το πράσινο φως στον τρόπο με τον οποίο δαπανήθηκαν τα χρήματα των ευρωπαίων φορολογούμενων το 1996. Αυτό που βλέπουμε ως αποτέλεσμα της παραίτησης της Επιτροπής είναι μια ριζική διαδικασία μεταρρύθμισης. Ωστόσο, πρέπει να προσέξουμε εδώ στο Ευρωπαϊκό Κοινοβούλιο και να μην παραβλέψουμε το παλούκι στο δικό μας μάτι, επειδή είμαστε τόσο προσηλωμένοι στην αγκίδα στο μάτι του γείτονά μας - της Επιτροπής. Αντιμετωπίζουμε και εμείς προβλήματα, ίσως όχι τόσο μεγάλα όσο της Επιτροπής, αλλά είναι σημαντικό το να αναγνωρίσουμε ότι έχουμε και εμείς προβλήματα.
<P>
Είναι σαφές ότι το κόκκινο κουμπί στη διαδικασία απαλλαγής δεν μπορεί να πατηθεί με την πρώτη ένδειξη προβλήματος. Έτσι το Ευρωπαϊκό Κοινοβούλιο πρέπει να χρησιμοποιήσει αυτό το πανίσχυρο όπλο που έχει στη διάθεσή του με εξαιρετικά λεπτό τρόπο. Η διαδικασία απαλλαγής δίνει στο Κοινοβούλιο μια ευκαιρία να αξιολογήσει τη δημοσιονομική διαχείριση και τους δημοσιονομικούς πόρους της Ευρωπαϊκής Ένωσης, να προτείνει μέτρα για τη βελτίωσή της και να εκφράσει μια συνολική πολιτική κρίση για την ποιότητά της.
<P>
Είναι σαφές πως επίκεντρο της εργασίας μας, στο πλαίσιο της Επιτροπής Ελέγχου του Προϋπολογισμού, θα είναι η διαχείριση που ασκεί η Επιτροπή και η τελική παραδοχή ότι η Επιτροπή φέρει ευθύνη για την εκτέλεση του προϋπολογισμού. Ωστόσο, δεν πρέπει να ξεχνάμε ότι το 85% των χρημάτων δαπανάται και δαπανάται με κακό τρόπο εντός των κρατών μελών της Ευρωπαϊκής Ένωσης. Για πολύ μεγάλο διάστημα τα κράτη μέλη έκρυβαν την ενοχή τους πίσω από το τεράστιο σύμπλεγμα της γραφειοκρατίας της Επιτροπής που δεν μπορεί να αντιμιλήσει.
<P>
Ας πάρουμε ένα παράδειγμα: την καθυστέρηση των πληρωμών. Αν τα χρήματα της ΕΕ δεν φθάνουν στην ώρα τους, υπάρχουν άνθρωποι που χάνουν τις δουλειές τους. Αυτό έχει συμβεί σε αρκετές περιπτώσεις σε σχέση με τα διαρθρωτικά ταμεία, για παράδειγμα. Έχουμε κοινοτικούς νόμους για την προστασία των επιχειρήσεων από κακοδιαχείριση τέτοιου είδους και η Επιτροπή υποσχέθηκε τώρα να θεσπίσει δικούς της κανονισμούς προκειμένου να εξασφαλίσει την έγκαιρη καταβολή των πληρωμών. Αν όμως η Επιτροπή μοιράζει λεφτά απλά και μόνο για να τα δει να κάθονται στα χρηματοκιβώτια ενός κράτους μέλους και να τοκίζονται, το πρόβλημα παραμένει όσον αφορά τον τελικό χρήστη. Πού είναι, λοιπόν, οι μεταρρυθμίσεις σε αυτά τα ένοχα κράτη μέλη;
<P>
Εδώ έχουμε ένα πρόβλημα, γιατί εμείς, ως Επιτροπή Ελέγχου του Προϋπολογισμού και ως Κοινοβούλιο, είμαστε τόσο αποτελεσματικοί όσο μας επιτρέπουν οι πληροφορίες που έχουμε για να εργαστούμε. Εξαρτώμαστε από το Ελεγκτικό Συνέδριο για τον εφοδιασμό μας με τα πυρομαχικά με τα οποία θα βάλουμε εναντίον των προβληματικών περιοχών. Ωστόσο, η απροθυμία του Ελεγκτικού Συνεδρίου - παρεμπιπτόντως δε και της Επιτροπής - να κατονομάσει τις χώρες ενόχους παρεμποδίζει την εργασία μας. Προσπαθούμε να σβήσουμε μια φωτιά και πνιγόμαστε από τον καπνό. Πρέπει να γνωρίζουμε την εστία της φλόγας. Το Ελεγκτικό Συνέδριο και η Επιτροπή μπορούν να κρύβονται πίσω από την πολυπλοκότητα της δήλωσης αξιοπιστίας, αλλά εμείς δεν πρόκειται να λοξοδρομήσουμε. Ακούσαμε ότι, επειδή διενεργούνται αιφνιδιαστικοί έλεγχοι, δεν θα ήταν σωστό να κατονομάσουμε τα κράτη μέλη. Ο συνάδελφός μου κ. van Hulten έκανε απόψε έναν ενδιαφέροντα παραλληλισμό με τους αιφνιδιαστικούς ελέγχους σε αθλητές, που είδαν σαν αποτέλεσμα όλη τη σταδιοδρομία τους να τερματίζεται. Αν είναι ένοχοι, κατονομάζονται και ντροπιάζονται. Το ίδιο πρέπει να κάνουμε και στο Κοινοβούλιο.
<P>
Πρέπει επίσης να μας δίνεται η πλήρης εικόνα όταν δημοσιεύεται η ετήσια έκθεση του υπό εξέταση οικονομικού έτους. Αυτό σημαίνει ότι πρέπει να γνωρίζουμε ποιες χώρες έχουν αποπληρώσει τι. Πρέπει να ξέρουμε τι συμβαίνει από άποψη ανάκτησης.
<P>
Είναι επίσης επιτακτική ανάγκη να παραμείνουμε σταθεροί στις αρμοδιότητες που μας ζητούνται και να συγκεντρωθούμε αποκλειστικά κατά τη διάρκεια της διαδικασίας απαλλαγής στο εξεταζόμενο οικονομικό έτος. Έχουμε άλλους μηχανισμούς για να εντοπίζουμε μη διαπιστωμένες περιπτώσεις απάτης προηγούμενων ετών.
<P>
Μια άλλη βασική σύσταση στην παρούσα έκθεση είναι το να προσπαθήσουμε να επεκτείνουμε την ευθύνη για την απαλλαγή πέρα από το αποκλειστικό πεδίο της Επιτροπής Ελέγχου του Προϋπολογισμού. Ο έλεγχος της διαχείρισης και της εκτέλεσης των δαπανών εκ μέρους της Επιτροπής είναι η κύρια δικαιολογία της ύπαρξης του Ευρωπαϊκού Κοινοβουλίου και η διαδικασία απαλλαγής είναι το βασικό εργαλείο με τον οποίο ασκείται ο έλεγχος αυτός. Προσπαθήσαμε και στο παρελθόν να εμπλέξουμε και άλλες επιτροπές, αλλά δεν ανταποκρίθηκαν και, ως εκ τούτου, θέλουμε να προσπαθήσουμε να αλλάξουμε τους κανονισμούς στο πλαίσιο του Κοινοβουλίου. Προσπαθούμε να επιτηρήσουμε την Επιτροπή και τα κράτη μέλη και η έκθεση αυτή αποτελεί μια προσπάθεια προς αυτή την κατεύθυνση.
<P>
(Χειροκροτήματα)

<SPEAKER ID=266 LANGUAGE="ES" NAME="Pomιs Ruiz">
Κύριε Πρόεδρε, θα ήθελα να αρχίσω την παρέμβασή μου εκφράζοντας τη διαμαρτυρία μου επειδή η συζήτηση αυτή διεξάγεται βράδυ. Είναι ντροπή η συζήτηση για ένα τέτοιο θέμα, καθώς και για άλλα σημαντικά θέματα να διεξάγεται το βράδυ. Είναι ντροπή. Και κανείς δεν το καταλαβαίνει, ούτε και εγώ. Η κ. Theato ήρθε σε αυτήν τη βραδινή συνεδρίαση παρότι είναι αδιάθετη, και εγώ άφησα ένα δείπνο με τους εκπροσώπους του "Basta Ya!" φετινού Βραβείου Ζαχάρωφ. Αυτή η κατάσταση πρέπει ν' αλλάξει.
<P>
Στη συνέχεια θα ήθελα να συγχαρώ την εισηγήτρια για την τόσο σημαντική έκθεσή της, που είναι τόσο απαραίτητη, σε αντίθεση με ότι είπε η ίδια. Επιπλέον, πιστεύω πως η έκθεσή της αποτελεί μέρος του νέου τρόπου κατανόησης του τι πρέπει να είναι πολιτικώς σωστό στα θεσμικά όργανα, ήτοι η διαφάνεια.
<P>
Στη συζήτηση σήμερα το πρωί σχετικά με το Ευρωπαϊκό Συμβούλιο της Νίκαιας, ασκήσαμε κριτική ως προς το γεγονός ότι οι συνεδριάσεις του διεξάγονται το βράδυ και κεκλεισμένων των θυρών. Θα ήταν καλό να γνωρίζαμε τι συμβαίνει εκεί μέσα και ίσως αν δεν ήταν κεκλεισμένων των θυρών τα κράτη μέλη να συμπεριφέρονταν διαφορετικά. Και αυτή ακριβώς είναι η μεγάλη συμβολή της έκθεσης Morgan. Αποσκοπεί στη διαφάνεια σε όλη αυτή τη διαδικασία, στο να λέγονται τα πράγματα με το όνομά τους, να υποδεικνύουμε, να λέμε ποιες υπηρεσίες δεν κάνουν καλά τη δουλειά τους. Επί παραδείγματι, εγώ κρίνω την απουσία του Συμβουλίου κατά την παρουσίαση της έκθεσης του Ελεγκτικού Συνεδρίου, δίνοντας την εντύπωση ότι ουδόλως ενδιαφέρεται για αυτό το Κοινοβούλιο. Είναι επίσης κατακριτέο, κατά τη γνώμη μου, ότι το Συμβούλιο απουσιάζει από τις συνεδριάσεις της Επιτροπής Ελέγχου του Προϋπολογισμού όπου γίνεται λόγος για τα σφάλματα που εμφανίζει το 80% του προϋπολογισμού που δαπανά το Συμβούλιο. Κάποια στιγμή θα πρέπει να αλλάξουμε αυτήν την απουσία της "αθώας περιστεράς" που είναι το Συμβούλιο, το οποίο ποτέ δεν φταιει για τίποτα. Εσείς, κυρία Schreyer, μόλις αναφέρατε το Συμβούλιο λέγοντας πως υπήρξε κάποιο κράτος μέλος που αντιτέθηκε στη θέσπιση ενός Ευρωπαίου Εισαγγελέα. Ήρθε η στιγμή και είναι πολιτικά ορθό να κατονομαστεί αυτό το κράτος μέλος.
<P>
Αυτό συμβαίνει επίσης σε πολλές εκθέσεις. Σήμερα το πρωί για παράδειγμα, στη συζήτηση που είχαμε στην Επιτροπή Ελέγχου του Προϋπολογισμού διαπιστώσαμε ότι όταν ζητήσαμε από τον εκπρόσωπο της Επιτροπής να μας υποδείξει τα κράτη μέλη που δεν κάνουν σωστά τη δουλειά τους, μας απάντησε: "Κοιτάξτε, ο έλεγχος των κρατών μελών είναι δειγματοληπτικός, και δεν υπάρχει λόγος να κατηγορήσουμε εκείνα τα κράτη μέλη των οποίων οι παρατυπίες ανακαλύφθηκαν χάρη σε δειγματοληψία" . Ποσώς με ενδιαφέρει, είτε με δειγματοληψία είτε όχι θα πρέπει να μας πουν ποια κράτη μέλη δεν ενεργούν σωστά.
<P>
Θα ήθελα να κλείσω λέγοντας ότι είναι σημαντική η παρακολούθηση της έγκρισης των λογαριασμών και για εμένα είναι το σημαντικότερο, δηλαδή, να υπάρξει πρόθεση τροπολογίας όχι μόνο εκ μέρους της Επιτροπής αλλά επίσης εκ μέρους του Συμβουλίου, και είναι επίσης σημαντικό στις εκθέσεις σχετικά με τα κράτη μέλη να περιληφθούν παρατηρήσεις για τον τρόπο που τηρούν ή δεν τηρούν τα συμπεράσματα όσον αφορά την έγκριση των λογαριασμών. Θα ήθελα στις συζητήσεις της Ολομέλειας, καθώς και σε εκείνες στην επιτροπή, να παρευρίσκονται τα κράτη μέλη, ή τουλάχιστον η προεδρία και οι εκπρόσωποι των εν λόγω κρατών μελών.

<SPEAKER ID=267 LANGUAGE="PT" NAME="Casaca">
Κύριε Πρόεδρε, θα ήθελα να αρχίσω χαιρετίζοντας τον επίκαιρο χαρακτήρα αυτής της πρωτοβουλίας και το ζήλο με τον οποίο η εισηγήτρια μας Eluned Morgan την έφερε εις πέρας. Ο στόχος της διαδικασίας χορήγησης απαλλαγής είναι να αναλύονται οι ισχύουσες διαδικασίες και μέθοδοι και να εντοπίζονται οι ενδεχόμενες ανεπάρκειές τους, προκειμένου τα θεσμικά όργανα να προβούν στη μεταρρύθμισή τους. Για να επιτευχθεί πλήρως αυτή η επιδίωξη, επιτρέψτε μου να επισημάνω τέσσερα ζητήματα που θεωρώ θεμελιώδη για το έργο της αρχής ελέγχου του προϋπολογισμού.
<P>
Πρώτον, η ισορροπία στην εξέταση όλων των κονδυλίων του προϋπολογισμού: είναι απαράδεκτο η ανάλυση των ιδίων πόρων που κάνει το Ελεγκτικό Συνέδριο να αποκλείει ρητώς όλα τα έσοδα που προέρχονται από μη δηλωμένες οικονομικές πράξεις, σε αντίθεση με το ζήλο με τον οποίο εξετάζονται πολλαπλές διοικητικές πτυχές, συχνά χωρίς ουσιαστικό περιεχόμενο, διαφόρων ειδών δαπανών. Δεύτερον, η διαφάνεια στην αναφορά περιπτώσεων και γεγονότων: το Ελεγκτικό Συνέδριο, όταν αναφέρεται σε ειδικές περιπτώσεις, πρέπει να προσδιορίζει τα εμπλεκόμενα θεσμικά όργανα, αναλαμβάνοντας την ευθύνη για τις δηλώσεις που διατυπώνει. Τρίτον, η ακρίβεια της ανάλυσης: δεν είναι κατανοητό γιατί ένας μεγάλος αριθμός ειδικών εκθέσεων υψηλής ποιότητας του Ελεγκτικού Συνεδρίου παραγνωρίζεται από την Ετήσια Έκθεση, προς όφελος άλλων θεμάτων που εξετάζονται χωρίς καμία προηγούμενη ανάλυση και σε συνάρτηση με αμφισβητήσιμα κριτήρια πολιτικής επικαιρότητας. Τέταρτον, η σαφήνεια στη χρήση στατιστικών: η στατιστική μπορεί να είναι ένα σημαντικό εργαλείο ανάλυσης, αλλά επίσης μπορεί να είναι ένα επικίνδυνο εργαλείο παραποίησης της πραγματικότητας. Η χρήση στατιστικών για τη σύγκριση παρατυπιών που εντοπίζονται από διάφορα θεσμικά όργανα, ως αποτέλεσμα λιγότερο ή περισσότερο αυστηρών ελέγχων, μπορεί πιο εύκολα να αποκρύψει παρά να αποκαλύψει αυτό που συμβαίνει. Υψηλά ποσοστά παρατυπιών που εντοπίζονται μπορούν να χρησιμεύσουν ως καλός δείκτης του ζήλου που επέδειξαν οι αρχές ελέγχου, όπως επίσης μπορεί να μας υποδεικνύουν τη διαστρέβλωση του ρυθμιστικού συστήματος.

<SPEAKER ID=268 LANGUAGE="NL" NAME="Mulder">
Κύριε Πρόεδρε, παρόλο που η εισηγήτρια λέει ότι η έκθεση θα μπορούσε να είναι καλύτερη, θα ήθελα τη συγχαρώ για τη δουλειά της.
<P>
Όπως ειπώθηκε ήδη, το μέσο της απαλλαγής είναι ένα από τα σημαντικότερα όπλα που διαθέτει το Κοινοβούλιο. Γι' αυτό και πρέπει να το χειριζόμαστε με ιδιαίτερη προσοχή. Το Ελεγκτικό Συνέδριο υποβάλλει εκθέσεις και ένας από τους σημαντικότερους αποδέκτες των εκθέσεων αυτών είναι το Κοινοβούλιο. Γι' αυτό και πιστεύω ότι θα ήταν ιδιαίτερα σκόπιμο να φροντίσει το Κοινοβούλιο να γνωστοποιήσει στο Ελεγκτικό Συνέδριο τι ακριβώς περιμένει από τις εκθέσεις αυτές. Όπως ειπώθηκε ήδη από ορισμένους, θέλουμε συγκεκριμένες, σύντομες και ευανάγνωστες εκθέσεις, έτσι ώστε να γνωρίζουμε πως έχουν τα πράγματα. Πρέπει να κατονομάζονται χώρες, περιπτώσεις, όργανα και όλα τα άλλα πράγματα που διευκολύνουν την κατανόηση των εκθέσεων. Η πολιτική μου ομάδα θεωρεί επίσης ότι είναι ιδιαίτερα σημαντικό να δίδεται δήλωση αξιοπιστίας όχι μόνο για το συνολικό προϋπολογισμό, για όλη την απαλλαγή, αλλά και ανά τομέα. Σε τελευταία ανάλυση, πρέπει να μπορούμε να κρίνουμε εάν τα πράγματα πάνε καλύτερα ή χειρότερα. Πιστεύω επίσης ότι μια από τις πάρα πολύ καλές ιδέες που περιλαμβάνονται στην έκθεση είναι να παρουσιάζονται μέλη του Ελεγκτικού Συνεδρίου στις ειδικές επιτροπές του Κοινοβουλίου, γιατί δεν μπορούμε να παρακολουθούμε τα πάντα και πρέπει να δουλέψουμε μαζί.
<P>
Για το Κοινοβούλιο, το πρόβλημα είναι η συνθήκη. Η συνθήκη λέει ότι μπορούμε να χορηγήσουμε απαλλαγή αλλά δεν λέει ότι μπορούμε να μην χορηγήσουμε απαλλαγή. Νομίζω ότι το Κοινοβούλιο πρέπει να ρυθμίσει το θέμα αυτό. Πρέπει να μπορούμε να το κάνουμε μόνοι μας, νομίζω όμως ότι η άρνηση της χορήγησης απαλλαγής είναι μια πάρα πολύ σημαντική πολιτική υπόθεση. Γι' αυτό και στην έκθεση αναφέρεται ότι, εάν συμβεί αυτό, το Κοινοβούλιο πρέπει να προχωρήσει αμέσως στη διεξαγωγή συζήτησης για τις πολιτικές συνέπειες της κατάστασης. Στην τροπολογία αριθ. 8 της ομάδας των Φιλελευθέρων αναφέρεται ότι είναι σημαντικό να προχωρήσει η Επιτροπή Συνταγματικών Υποθέσεων στην περαιτέρω επεξεργασία των συστάσεων που περιλαμβάνονται στην έκθεση Morgan, έτσι ώστε να μπορούν να χρησιμοποιηθούν.

<SPEAKER ID=269 LANGUAGE="DE" NAME="Stauner">
Κύριε Πρόεδρε, η έκθεση που κατατέθηκε δείχνει ότι η Επιτροπή Ελέγχου του Προϋπολογισμού κατάφερε να φθάσει σε μια συνεκτική και πειστική θέση πάνω σε ένα ιδιαίτερα αμφιλεγόμενο, θέμα όπως η σημασία των διαδικασιών και των θεσμικών μηχανισμών ελέγχου του προϋπολογισμού. Ο έλεγχος του προϋπολογισμού είναι ένα επίπονο και χωρίς επιβράβευση έργο, διότι δεν έχει να κάνει με τη διατύπωση επιμέρους επαίνων, αλλά με την επισήμανση αδυναμιών, σφαλμάτων και αβλεψιών και με αυτό τον τρόπο επιδρά στην καλύτερη διαχείριση των χρημάτων των ευρωπαίων φορολογούμενων εκ μέρους της Επιτροπής.
<P>
Το νόημα της έκθεσης, για να το πούμε πιο απλά, είναι ότι η Επιτροπή Ελέγχου του Προϋπολογισμού στο μέλλον θα κοιτάζει πιο προσεκτικά και θα κατονομάζει τους υπεύθυνους όταν πρόκειται για ανεξήγητες τοποθετήσεις χρημάτων των ευρωπαίων φορολογούμενων. Ούτε η Επιτροπή αλλά ούτε και τα κράτη μέλη δεν μπορούν να αποποιούνται των ευθυνών τους, προ πάντων όχι με αμφίπλευρη επίρριψη ευθυνών του ενός προς τον άλλο.
<P>
Στην παράγραφο 21, η έκθεση περιλαμβάνει μια πολύ θαρραλέα απόφαση, βάσει της οποίας η απαλλαγή για την εκτέλεση του προϋπολογισμού θα αίρεται, εφόσον η Επιτροπή κρατά μυστικές πληροφορίες. Ελπίζω αυτή η υποχρέωση να πραγματοποιείται όταν παρίσταται ανάγκη και τα πράγματα δυσκολεύουν. Εάν το Κοινοβούλιο είχε αποφασίσει κάτι τέτοιο νωρίτερα τότε δεν θα επιτρεπόταν να χορηγηθούν οι απαλλαγές για την εκτέλεση του προϋπολογισμού του 1998. Πραγματικά η Επιτροπή έχει κρατήσει κρυφές πληροφορίες έως σήμερα, ειδικότερα στην υπόθεση Flιchard, καθώς και αναπάντητες ερωτήσεις.
<P>
Ιδιαίτερα θα ήθελα να τονίσω την παράγραφο 20 της έκθεσης. Περιλαμβάνει μια καθαρή αναγνώριση του δικαιώματος ενός βουλευτή να απαιτήσει από την Επιτροπή και να λάβει πληροφορίες, συμπεριλαμβανομένων και εμπιστευτικών πληροφοριών. Αυτή η αναγνώριση ως προς τα δικαιώματα του κάθε βουλευτή είναι ιδιαίτερα σημαντική διότι αυτά ακριβώς τα δικαιώματα αμφισβητήθηκαν από την Επιτροπή. Είναι λίγο ανησυχητικό κυρία Επίτροπε όταν πρέπει να επισημαίνεται ανοικτά στην Επιτροπή η τήρηση των δικαιωμάτων των βουλευτών, δεδομένου μάλιστα ότι έχει το ρόλο του θεματοφύλακα των συνθηκών.

<SPEAKER ID=270 LANGUAGE="EN" NAME="McCartin">
Κύριε Πρόεδρε, θέλω να ευχαριστήσω την κ. Morgan για την έκθεσή της και να πω ότι πιστεύω πως είναι μια σημαντική και καλή έκθεση. Αποτελεί τον καρπό καλής συνεργασίας σε επίπεδο επιτροπής και οφείλω να αναγνωρίσω ότι συνέβαλαν επίσης ο κ. Pomιs Ruiz και η κ. Theato. Η έκθεση αυτή θα συμβάλει στο να διευκρινιστούν οι ευθύνες που έχουμε και θα βοηθήσει επίσης την Ευρωπαϊκή Επιτροπή να κατανοήσει ποιος είναι ο ρόλος της και τι αναμένεται από αυτήν. Θα ήθελα επίσης να επαναλάβω τα λόγια του κ. Mulder όταν μίλησε για τη σπουδαιότητα της διαδικασίας χορήγησης απαλλαγής και τόνισε ότι πρέπει να ληφθεί υπόψη με πολύ μεγάλη σοβαρότητα. Τα άτομα που εργάζονται στην Επιτροπή Ελέγχου του Προϋπολογισμού μερικές φορές δεν συνειδητοποιούν τη σημασία του μέσου αυτού στην καθοδήγηση του έργου της Κοινότητας σε τόσο πολλούς τομείς της αρμοδιότητάς τους. Πρέπει να εκτελούμε αυτό το καθήκον με σταθερότητα, αλλά επίσης με μετριοπάθεια και κατανόηση και πρέπει να καταλάβουμε ότι όλα αυτά τα χρόνια- ίσως επειδή οι δημόσιες δαπάνες σε ευρωπαϊκό επίπεδο αποτελούσαν τόσο μικρό ποσοστό των συνολικών δημοσίων δαπανών της Ευρωπαϊκής Ένωσης, 1% έναντι του 40% κατά μέσο όρο στα κράτη μέλη - εθεωρείτο λεπτομέρεια. Πιστεύω ότι είναι αλήθεια ότι ήταν πολύ δύσκολο να κάνουμε τα κράτη μέλη να κατανοήσουν ότι πρέπει να επιβλέπουν τους κοινοτικούς πόρους με την ίδια προσοχή και την ίδια φροντίδα με την οποία επιβλέπουν τους ιδίους πόρους τους.
<P>
Ακουσα - και δεν είναι μεμονωμένο περιστατικό - τον Υπουργό Κοινωνικής Πρόνοιας του Ηνωμένου Βασιλείου να λέει στην τηλεόραση ότι αν μπορούσε να εξαλείψει την απάτη, θα εξοικονομούσε 6 δισεκατομμύρια στερλίνες. Το δήλωσε με κάθε ειλικρίνεια και είπε ότι λυπόταν για αυτό. Αλλά αν ένας ευρωπαίος Επίτροπος έλεγε κάτι τέτοιο, θα περιμέναμε να παραιτηθεί το επόμενο πρωί. Ας καταλάβουμε λοιπόν ότι η απάτη δεν είναι πρόβλημα μόνο της Ευρωπαϊκής Ένωσης.

<SPEAKER ID=271 LANGUAGE="EN" NAME="Heaton-Harris">
Κύριε Πρόεδρε, θα ήθελα και εγώ να συγχαρώ την κ. Morgan που εκπόνησε την έκθεση αυτή, ειδικά αν λάβουμε υπόψη τα ιδιαίτερα στενά χρονικά πλαίσια που έθεσε στον εαυτό της μένοντας έγκυος. Είμαι βέβαιος ότι το Σώμα της εύχεται κάθε επιτυχία στο ειδικό αυτό σχέδιο, αν και ανησυχώ λιγάκι μήπως τα πρώτα λόγια του μωρού περιλαμβάνουν τις λέξεις "απαλλαγή" και "διαδικασία" . Θα ήθελα επίσης να επαινέσω στο Σώμα τον τρόπο με τον οποίο καταρτίστηκε η έκθεση αυτή από τη σύλληψή της, χρησιμοποιώντας άλλες εκθέσεις που έχουν ήδη εγκριθεί από την επιτροπή μας. Ορισμένοι από σας θα γνωρίζουν το ενδιαφέρον μου γενικά για τον προϋπολογισμό και, ως εισηγητής της Επιτροπής Ελέγχου του Προϋπολογισμού για τον προϋπολογισμό, συνέταξα μια έκθεση στην οποία διατυπώνονταν για πρώτη φορά ορισμένα από τα συμπεράσματα που περιέχονται εδώ, κυρίως στην παράγραφο 16 της παρούσας έκθεσης. Από το εμβρυϊκό εκείνο στάδιο, διένυσαν την περίοδο της κυοφορίας και γεννιούνται σήμερα στο πλαίσιο της παρούσας έκθεσης.
<P>
Αφορούν ορισμένες γραμμές δράσης που μπορεί να ακολουθήσει η Επιτροπή Ελέγχου του Προϋπολογισμού όταν διαπιστώνει προβλήματα σε διάφορους τομείς, οι οποίες συμπεριλαμβάνουν τη σύσταση προς την Επιτροπή Προϋπολογισμών να παγώσει ή να μειώσει το ύψος των πιστώσεων για τα δεδομένα κονδύλια στον προϋπολογισμό του επόμενου έτους, να μην εγκρίνει για ορισμένο χρονικό διάστημα καμία μεταφορά πιστώσεων που να συνεπάγεται την αύξηση των δεδομένων κονδυλίων μέχρι να ολοκληρωθούν περαιτέρω εσωτερικές έρευνες, μέχρι και την αίτηση στον Πρόεδρο της Επιτροπής να απαιτήσει την παραίτηση του Επιτρόπου ή των Επιτρόπων που εμπλέκονται στα σοβαρά προβλήματα που εντοπίστηκαν, ένα είδος ευρωπαϊκής καισαρικής.
<P>
Τέλος, θα ήθελα να επιδοκιμάσω τις προτάσεις της εισηγήτριας σχετικά με την επιτάχυνση της διαλογικής διαδικασίας και τις διάφορες δηλώσεις σχετικά με τις ειδικές εκθέσεις, αν και πρέπει να πω στην εισηγήτρια ότι σκοπεύω να διαφωνήσω με το χρονοδιάγραμμα των πέντε μηνών που προτείνεται στην έκθεση για την εξέτασή τους. Ίσως ένα χρονοδιάγραμμα εννέα μηνών να ήταν καλύτερο σε αυτή την περίπτωση.
<P>
Είμαι βέβαιος ότι η εισηγήτρια θα χαρεί να ακούσει ότι υπάρχουν ελάχιστες διαφορές μεταξύ των κύριων πολιτικών ομάδων που πρέπει να λυθούν υπό αυτές τις περιστάσεις. Δεν χρειάζονται λαβίδες για να τραβήξουμε προς τα έξω καμία συμφωνία, έτσι λοιπόν θα ψηφίσουμε υπέρ της έκθεσής της.

<SPEAKER ID=272 NAME="Schreyer">
Κύριε Πρόεδρε, κυρίες και κύριοι, όπως φαίνεται κυρία Morgan η έκθεση αυτή χρειάστηκε πολλή δουλειά, πολλές συζητήσεις εντός και εκτός Επιτροπής, εντός και εκτός Ελεγκτικού Συνεδρίου, εντός και εκτός Κοινοβουλίου. Ωστόσο, αυτό δείχνει ακριβώς πόσο μεγάλη είναι η πολιτική σημασία της. Θα ήθελα λοιπόν να σας συγχαρώ θερμά για αυτό το επιτυχές και ισορροπημένο αποτέλεσμα.
<P>
Μετά τα συμβάντα του παρελθόντος έτους - αυτός είναι ο στόχος σας, όπως είπατε - η διαδικασία ελέγχου του προϋπολογισμού και της απαλλαγής από την εκτέλεση του προϋπολογισμού θα γίνει περισσότερο διαφανής και προ πάντων αποτελεσματικότερη και επαρκέστερη. Θα ήθελα να σας διαβεβαιώσω ότι η Επιτροπή καταβάλλει συνεχείς προσπάθειες να βελτιώσει τις διαδικασίες της και συνεπώς εκλαμβάνει την εν λόγω έκθεση και ως πηγή για περαιτέρω παρότρυνση.
<P>
Ένα πολύ πρόσφορο και πιστεύω επίσης πολύ συνειδητό βήμα ήταν το γεγονός ότι η Επιτροπή και το Ελεγκτικό Συνέδριο συμπεριέλαβαν στις συνεδριάσεις τους την εν λόγω έκθεση πριν από την επεξεργασία της. Τα εν λόγω όργανα προσπάθησαν συνειδητά να βρουν λύσεις για τη βελτίωση της διαδικασίας απαλλαγής.
<P>
Όσον αφορά την πρόσβαση σε έγγραφα κατά τη διάρκεια της έκθεσης απαλλαγής, κάτι που αποτελεί ένα πολύ σημαντικό σημείο, θα ήθελα να επισημάνω ότι οι εργασίες της Επιτροπής έχουν ως στόχο την επιδιωκόμενη διοργανική συμφωνία από τον Ιούλιο του τρέχοντος έτους, ειδικότερα το παράρτημα 3 που σημαίνει πρόσβαση σε εμπιστευτικές πληροφορίες. Μπορώ να σας διαβεβαιώσω ότι η Επιτροπή θα τηρήσει στο ακέραιο την εν λόγω συμφωνία. Επιτρέψτε μου, κυρία Stauner, να σας επισημάνω μια που διατυπώσατε συγκεκριμένες ερωτήσεις ότι η εν λόγω συμφωνία ρυθμίζει ότι αναφορικά με εμπιστευτικές πληροφορίες, ο Πρόεδρος της Επιτροπής θέτει τα ερωτήματα στην Επιτροπή ή τα διαβιβάζει περαιτέρω. Θα ήθελα να σας διαβεβαιώσω ότι αναφορικά με αυτό δεν ετέθη κανένα ερώτημα από τον Πρόεδρο της Επιτροπής προς την Επιτροπή.
<P>
Η έκθεση ζητά λεπτομερή εικόνα της κατάστασης των λειτουργικών δραστηριοτήτων, εκ θεμελίων εξέταση των κονδυλίων του προϋπολογισμού και των ανωμαλιών, καθώς και εσωτερική αξιολόγηση των επιδόσεων της Επιτροπής. Είμαστε πεπεισμένοι ότι η Επιτροπή, με τη διοικητική μεταρρύθμιση, έχει πραγματοποιήσει και συνεχίζει να πραγματοποιεί ένα πολύ σημαντικό βήμα. Το Κοινοβούλιο έχει επίσης εγκρίνει το εν λόγω μεταρρυθμιστικό πρόγραμμα.
<P>
Ένα μεγάλο μέρος της έκθεσής σας, κυρία Morgan, καταλαμβάνει το ερώτημα κατά πόσον το Ελεγκτικό Συνέδριο πρέπει στο μέλλον να εκφράζει εντονότερα μεμονωμένες κρίσεις για τις επιμέρους Γενικές Διευθύνσεις και τις επιμέρους υπηρεσίες της Επιτροπής. Σχετικά με αυτό, επιτρέψτε μου να σας υπενθυμίσω ότι το άρθρο 276 της Συνθήκης της ΕΕ αναφέρεται στην απαλλαγή για την εκτέλεση του προϋπολογισμού συνολικά και όχι επιμέρους τομέων αυτού. Πρέπει εδώ επίσης να αναφέρω ότι φυσικά ο κίνδυνος διάπραξης λαθών, σοβαρών ή μη, κατά την εκτέλεση του προϋπολογισμού είναι πολύ διαφορετικός ανά υπηρεσία, διότι διαθέτουν τελείως διαφορετικούς λειτουργικούς προϋπολογισμούς και έχουν να αντιμετωπίσουν τελείως διαφορετικούς κινδύνους. Για παράδειγμα, ο προϋπολογισμός του κ. Fischler στον αγροτικό τομέα περιλαμβάνει συνολικά 443 δισεκατομμύρια ευρώ, ενώ αντιθέτως ο λειτουργικός προϋπολογισμός στη Γενική Διεύθυνση Προϋπολογισμού είναι σχεδόν μηδενικός, φυσικά με αντίστοιχο μηδενικό κίνδυνο. Αυτό θα πρέπει ασφαλώς να ληφθεί υπόψη. Και βέβαια θα αποτελέσει ερώτημα για το όλο θέμα κατά πόσο θα υπάρξουν διαφορετικές ανοχές λαθών, διότι φυσικά η εκτέλεση του Προϋπολογισμού, για παράδειγμα στον διοικητικό τομέα από όπου καταβάλλονται οι μισθοί, είναι πολύ απλούστερη. Θα έλεγα ότι εκεί η ανοχή θα πρέπει να είναι μηδενική, ενώ στον τομέα των εξωτερικών υπηρεσιών, της εξωτερικής πολιτικής εκεί κανείς έχει να κάνει με άλλους κινδύνους, όταν για παράδειγμα κάποιος ασχολείται με την αποστολή ανθρωπιστικής βοήθειας σε μια εμπόλεμη περιοχή. Και αυτό λοιπόν θα πρέπει να λαμβάνεται υπόψη.
<P>
Νομίζω ότι είναι φανερό από όλα όσα είπα ότι θεωρώ σκόπιμο να συζητήσουμε περαιτέρω πάνω σε αυτές τις προτάσεις για να δούμε πώς θα μπορέσουμε εδώ να κατονομάσουμε μεγαλύτερες ευθύνες. Αυτό άλλωστε είναι και το αίτημά σας σε επίπεδο κρατών μελών. Επιτρέψτε μου να επισημάνω ότι οι προτάσεις σας μου δίνουν την αφορμή να τις φέρω προς συζήτηση στην επόμενη συνάντηση με τους εκπροσώπους των κρατών μελών για τον τομέα του οικονομικού ελέγχου. Και τότε ευχαρίστως θα αναφέρω στην επιτροπή τα όσα ελέχθησαν στη συζήτηση.
<P>
Και πάλι συγχαρητήρια για την εξαιρετική έκθεση!

<SPEAKER ID=273 LANGUAGE="DE" NAME="Bφsch">
Κύριε Πρόεδρε, εν συντομία, μια διόρθωση μόνο. Κυρία Επίτροπε, σημείο εκκίνησης για τη διαβίβαση πληροφοριών στο Ευρωπαϊκό Κοινοβούλιο είναι η Συνθήκη ΕΚ και όχι η διοργανική συμφωνία. Αυτό θα ήθελα μόνο να ξεκαθαρίσω.

<SPEAKER ID=274 NAME="Πρόεδρος">
 Η συζήτηση έληξε.
<P>
Η ψηφοφορία θα διεξαχθεί αύριο, στις 11.30.

<CHAPTER ID=14>
Δημόσιες προσφορές εξαγοράς
<SPEAKER ID=275 NAME="Πρόεδρος">
 Η ημερήσια διάταξη προβλέπει τη σύσταση για δεύτερη ανάγνωση (A5-0368/2000) του κ. Lehne, εξ ονόματος της Επιτροπής Νομικών Θεμάτων και Εσωτερικής Αγοράς, σχετικά με την κοινή θέση του Συμβουλίου ενόψει της έγκρισης οδηγίας του Ευρωπαϊκού Κοινοβουλίου και του Συμβουλίου που αφορά τον τομέα του δικαίου των εταιρειών σχετικά με τις δημόσιες προσφορές εξαγοράς (8129/1/2000 - C5-0327/2000 - 1995/0341(COD)).

<SPEAKER ID=276 LANGUAGE="DE" NAME="Lehne">
Κύριε Πρόεδρε, κυρίες και κύριοι συνάδελφοι, σε αυτή τη δεύτερη ανάγνωση έχουμε να κάνουμε με μια ιδιαίτερα πολύπλοκη νομοθετική προσπάθεια που καθιστά δύσκολη την επεξήγηση του πλαισίου περί του οποίου εδώ πρόκειται. Παρά ταύτα εγώ θα κάνω μια προσπάθεια.
<P>
Η κοινή θέση που έχει κατατεθεί και για την οποία πρέπει σήμερα να αποφασίσουμε παρουσιάζει, κατά την άποψή μου, μια σειρά από αποφασιστικής σημασίας ελλείψεις, οι οποίες κατά τα άλλα δεν αμφισβητήθηκαν έως τώρα στη βάση τους από κανένα στη συζήτηση. Η πρώτη σημαντική έλλειψη είναι η έλλειψη εναρμόνισης. Σε αυτή την κοινή θέση η οποία αφορά την εξαγορά επιχειρήσεων, πρέπει να διαφυλαχθεί οπωσδήποτε η προστασία των κατόχων τίτλων. Αυτό κατά την άποψή μου είναι ο πλέον σημαντικός στόχος. Εδώ ακριβώς ταιριάζουν γενικές προϋποθέσεις με τη μορφή μιας οδηγίας πλαίσιο. Για μια σειρά από ζητήματα που πρέπει να ρυθμιστούν γενικά σε σχέση με εχθρικές εξαγορές, η εν λόγω κοινή θέση δεν ρυθμίζει στην ουσία τίποτε.
<P>
Θα ήθελα να αναφέρω για παράδειγμα το θέμα του λεγόμενου ορίου εξαγοράς από το οποίο ξεκινά μια υποχρεωτική προσφορά, το θέμα της λεγόμενης κατάλληλης τιμής που πρέπει να προσφερθεί στους κατόχους τίτλων, ή ακόμη το θέμα των συνθηκών κάτω από τις οποίες πρέπει να εκπληρούνται υποχρεώσεις πληρωμών. Στην Ευρώπη έχουμε κοινή ανάπτυξη των κεφαλαιαγορών. Πιστεύω λοιπόν ότι, λαμβάνοντας υπόψη αυτό ως δεδομένο, είναι απολύτως απαραίτητο τα εν λόγω θέματα να μην αφεθούν μετέωρα αλλά να ρυθμιστούν. Για αυτόν τον απλό λόγο η έκθεση της Επιτροπής Νομικών Θεμάτων και Εσωτερικής Αγοράς, την οποία σας παρουσιάζω σήμερα, περικλείει σε μια σειρά από τροπολογίες συγκεκριμένες προτάσεις για τον τρόπο με τον οποίο μπορούν να ρυθμιστούν τα εν λόγω θέματα.
<P>
Θεωρώ ότι οι εν λόγω προτάσεις είναι σωστές, διότι διαφορετικά θα πρέπει να θέσουμε, τουλάχιστον όσον αφορά αυτά τα προβλήματα, το κρίσιμο ερώτημα, κατά πόσο η εν λόγω οδηγία έχει κάποιο νόημα. Το να συμπεριλάβουμε σε μια οδηγία την πρόταση ότι οι κάτοχοι τίτλων πρέπει να καταβάλλουν μια κατάλληλη τιμή έχει περίπου την ίδια αξία όπως εάν λέγαμε ότι ένα μήλο πέφτει από τη μηλιά όταν ωριμάσει. Συνεπώς πρέπει να περιγράψουμε τι ακριβώς σημαίνει κατάλληλη τιμή και τι αφορά η όλη υπόθεση.
<P>
Το δεύτερο μεγάλο πρόβλημα της εν λόγω οδηγίας είναι το άρθρο 9. Στόχος της οδηγίας πρέπει να είναι η διαμόρφωση στην Ευρώπη μιας συγκρίσιμης κατάστασης, δηλαδή μιας ισοδυναμίας. Το αποτέλεσμα αυτής όμως της κοινής θέσης εφόσον δεν τροποποιηθεί θα είναι ότι εν τέλει όχι μόνο δεν θα έχουμε ισοδυναμία με τη Βόρειο Αμερική, αλλά ούτε και μεταξύ των κρατών της Ευρώπης. Οι Αμερικανοί εφαρμόζουν τον λεγόμενο κανόνα αξιολόγησης επιχειρήσεων, δηλαδή τη δυνατότητα να αντιστέκονται σε εξαγορές. Σύμφωνα με την κοινή θέση στην Ευρώπη προβλέπεται καταρχήν μια αυστηρή υποχρέωση ουδετερότητας. Συνεπώς, οι αμερικανικές επιχειρήσεις έχουν τη δυνατότητα στο μέλλον να εξαγοράσουν με ευκολία άλλες ευρωπαϊκές.
<P>
Το δεύτερο πρόβλημα είναι ότι στην Ευρώπη δεν υπάρχει ισοδυναμία. Υπάρχουν πολλά κράτη, με χαρακτηριστικό το παράδειγμα της Μεγάλη Βρετανία και το χρηματιστήριο του Λονδίνου το οποίο πολλές φορές παρουσιάζεται και περιγράφεται, στα οποία το δίκαιο των εταιρειών, μέσω του περιορισμού του δικαιώματος ψήφου στο καταστατικό της ανωνύμου εταιρείας, προβλέπει τη δυνατότητα του εκ των πραγμάτων αποκλεισμού των εξαγορών. Κατα επέκταση, η συνέπεια του εν λόγω άρθρου 9, ως έχει αυτή τη στιγμή, θα είναι ότι ορισμένες επιχειρήσεις από ορισμένες χώρες της Ευρώπης θα μπορούν πολύ ευκολότερα να εξαγοραστούν, ενώ άλλες, σε άλλες χώρες της Ευρώπης, δεν θα μπορούν πρακτικά να εξαγοραστούν ποτέ, εφόσον έχουν τέτοιους όρους στο καταστατικό τους. Αυτός είναι ένας ακόμη λόγος για τον οποίο το άρθρο 9 πρέπει να τροποποιηθεί.
<P>
Το επόμενο πρόβλημα είναι το θέμα της αρμόδιας εποπτικής αρχής. Η κοινή θέση ρυθμίζει το εν λόγω θέμα από τρεις πλευρές. Έχω την άποψη ότι, όταν κάποιος ρυθμίζει κάτι από τρεις πλευρές, τότε είναι προφανές ότι θα υπάρξουν αρκετά σημεία αιχμής και αφορμές για διαξιφισμούς και ότι κατ' αυτόν τον τρόπο δεν θα υπάρξει καμία νομική ασφάλεια. Προς τούτο πιστεύω ότι πρέπει να επιφέρουμε βελτιώσεις και στο άρθρο 4.
<P>
Θα ήθελα να σημειώσω κάτι ακόμη: Στην Επιτροπή Νομικών Θεμάτων και Εσωτερικής Αγοράς βρήκαμε συμβιβαστικές τροπολογίες πέρα από τα όρια των ομάδων. Οι εν λόγω συμβιβαστικές τροπολογίες δεν ικανοποιούν όλους εδώ στο Κοινοβούλιο. Αυτό έχουν οι συμβιβαστικές τροπολογίες. Το σημαντικό όμως είναι ότι αναγνωρίζουμε και αυτό είναι αδιαμφισβήτητο ότι η εν λόγω οδηγία έχει χαρακτηριστικές ελλείψεις. Η μοναδική δυνατότητα για την άρση των ελλείψεων είναι να αποφασίσουμε εδώ με πλειοψηφία 314 ψήφων να ακολουθήσουμε το δρόμο της συνδιαλλαγής. Είναι απόλυτα ξεκάθαρο ότι, μετά το πέρας της συνδιαλλαγής, το αποτέλεσμα δεν θα είναι αυτό που αποφάσισε το Συμβούλιο, ούτε εκείνο που θα αποφασίσει αύριο το Κοινοβούλιο. Το αποτέλεσμα θα είναι ένας περαιτέρω συμβιβασμός. Εάν αύριο δεν αποφασίσουμε να υπερψηφίσουμε τις εν λόγω τροπολογίες, δεν πρόκειται να υπάρξει αυτός ο περαιτέρω συμβιβασμός και η οδηγία θα παραμείνει τόσο κακή όσο είναι τώρα.
<P>
Για αυτόν τον λόγο θα ήθελα να παρακαλέσω το Κοινοβούλιο να υπερψηφίσει αύριο τις εν λόγω συμβιβαστικές τροπολογίες της Επιτροπής Νομικών Θεμάτων και Εσωτερικής Αγοράς. Όταν από κύκλους της Επιτροπής ή από άλλες πλευρές εκφράζεται ο φόβος ότι η οδηγία θα αποτύχει, εγώ πρέπει να σας πω ειλικρινά ότι δεν το πιστεύω. Από τότε που υπάρχει η διαδικασία συνδιαλλαγής μεταξύ Κοινοβουλίου και Συμβουλίου, εδώ και έξι χρόνια, δεν έχει αποτύχει ποτέ παρά μόνο αυτή τη φορά, σχετικά με τη βιοπατέντα. Παρόλα αυτά, εμείς την ψηφίσαμε λίγο αργότερα τόσο στο Συμβούλιο όσο και στο Κοινοβούλιο.
<P>
Δεν βλέπω το λόγο για τον οποίο δεν θα μπορούσαμε να βρούμε εδώ κάποιο συμβιβασμό, όπως κάναμε και με όλες τις άλλες οδηγίες. Κατά συνέπεια δεν συμμερίζομαι σε καμία περίπτωση τις ανησυχίες που έχουν εκφραστεί εδώ. Βρισκόμαστε εν τω μέσω μιας απόλυτα φυσιολογικής διαδικασίας. Πρέπει υποχρεωτικά να προβούμε σε δεύτερη ανάγνωση και εν συνεχεία στο πλαίσιο της διαδικασίας συνδιαλλαγής να επιδιώξουμε έναν καλό συμβιβασμό.
<P>
(Χειροκροτήματα)

<SPEAKER ID=277 LANGUAGE="EN" NAME="McCarthy">
Κύριε Πρόεδρε, επί της διαδικασίας, θα ήθελα να υπενθυμίσω στα Μέλη του Σώματος το άρθρο 9, παράγραφος 2 του Κανονισμού, που αναφέρεται στο παράρτημα Ι, άρθρο 1: "Όταν λάβει το λόγο στο Κοινοβούλιο ή σε κάποιο από τα όργανά του, κάθε βουλευτής που έχει άμεσο οικονομικό συμφέρον σχετικά με το υπό συζήτηση θέμα, πρέπει να γνωστοποιήσει το συμφέρον αυτό προφορικά" . Ενόψει του γεγονότος ότι ο κ. Lehne προτείνει την ενίσχυση του ρόλου των διευθυντών εταιρειών, είναι αρκετά προφανές ότι ορισμένα Μέλη ενδέχεται να θέλουν να κάνουν αυτή τη δήλωση πριν μιλήσουν. Αυτό δεν τα εμποδίζει να μιλήσουν. Το θέμα ενδέχεται να μην αφορά τον εισηγητή μας, σίγουρα όμως αφορά ορισμένα μέλη της ομάδας του που κατέχουν ανώτερες θέσεις στον όμιλο μέσων μαζικής ενημέρωσης Bertelsmann.

<SPEAKER ID=278 LANGUAGE="EN" NAME="Inglewood">
Κύριε Πρόεδρε, οφείλω να δηλώσω ότι είμαι διευθυντής του Ομίλου CN. Ο φίλος μου κ. Lehne παρουσίασε τη θέση της Ομάδας του ΕΛΚ. Εγώ θα εκφράσω τη θέση της αντιπροσωπείας του βρετανικού Συντηρητικού Κόμματος και ορισμένων άλλων μελών. Ωστόσο, δεν είναι απαραίτητα μια πλήρης και ακριβής περιγραφή της θέσης της Ομάδας του ΕΛΚ, την οποία εξέφρασε εκείνος.
<P>
Όταν οι τίτλοι μιας δημόσιας εταιρείας είναι εισηγμένοι σε μια οργανωμένη αγορά, η διοίκηση και οι ιδιοκτήτες λένε στον κόσμο ότι οι επενδυτές είναι ελεύθεροι να αγοράζουν και να πωλούν μετοχές της χωρίς τη σκιά του ελέγχου της αγοράς που μπορεί να ασκεί η διοίκηση ή το κράτος εναντίον τους. Η ευρωπαϊκή ενιαία αγορά είναι μια πανευρωπαϊκή αγορά, στο πλαίσιο της οποίας η αγορά μετοχών πρέπει να τυγχάνει της ίδιας μεταχείρισης με οποιαδήποτε άλλη αγορά, έτσι ώστε τα εθνικά σύνορα, έστω και αν οριοθετούν διαφορετικές δικαιοδοσίες, να μην παρεμποδίζουν την ουσιαστική ισοδυναμία των κανόνων σε όλη την επικράτεια της αγοράς.
<P>
Στο πλαίσιο της ενιαίας αγοράς οι επενδυτές, είτε είναι ιδιώτες είτε εταιρείες είτε συνταξιοδοτικά ταμεία, θα πρέπει να είναι σε θέση να ασκούν τα δικαιώματα ιδιοκτησίας προς όφελος των εταιρειών στις οποίες επενδύουν και των άλλων επενδυτών που έχουν επενδύσει σε αυτές.
<P>
Στη χώρα μου διατηρούμε σοβαρές επιφυλάξεις σχετικά με την κοινή θέση, αλλά στο πνεύμα της καλής διάθεσης είμαστε προετοιμασμένοι να την αποδεχθούμε. Δυστυχώς, πιστεύουμε ότι μερικές από τις προτεινόμενες τροπολογίες δεν τη βελτιώνουν. Αντιθέτως, ορισμένες από αυτές θα καταστρέψουν μοιραία το σχέδιο ενός ενιαίου πανευρωπαϊκού καθεστώτος για τις εξαγορές. Προκειμένου να είναι αποτελεσματική, χρήσιμη και να εξυπηρετεί το δημόσιο συμφέρον, μια τέτοια οδηγία πρέπει: πρώτον, να αποφεύγει την άμεση εμπλοκή των δικαστηρίων και να προτείνει τη δημιουργία μιας ρυθμιστικής αρχής με ευρείες εξουσίες διακριτικής ευχέρειας υπό το κράτος δικαίου· δεύτερον, να διασαφηνίζει και να έχει πραγματοποιήσιμους κανόνες σχετικά με τη δικαιοδοσία· τρίτον, να διασαφηνίζει ορισμούς για τη δίκαιη τιμή και να θέτει κατάλληλα κατώτατα όρια· τέταρτον, να εξασφαλίζει ότι η διοίκηση δεν μπορεί να απογοητεύει αδικαιολόγητα τους κατόχους τίτλων στερώντας τους το δικαίωμα της απόφασης σχετικά με το μέλλον της εταιρείας στην οποία κατέχουν ένα μερίδιο.
<P>
Αν δεν καταφέρουμε να καταρτίσουμε σωστά αυτήν την οδηγία, θα δοθεί στον κόσμο η εντύπωση ότι η Ευρώπη δεν θέλει να αντιμετωπίσει την πραγματικότητα της παγκόσμιας αγοράς. Αυτό δεν θα σημαίνει ότι δεν θα πρέπει να το πράξει σε εύθετο χρόνο· θα σημαίνει απλώς ότι η προσαρμογή θα είναι πιο μακροχρόνια και πιο οδυνηρή και τα θύματα θα είναι οι θέσεις εργασίας και η ευημερία της Ευρώπης.

<SPEAKER ID=279 LANGUAGE="ES" NAME="Berenguer Fuster">
Κύριε Πρόεδρε, φαίνεται ότι βρισκόμαστε όντως στο τέλος της πρότασης της οδηγίας που θα ρυθμίζει τις δημόσιες προσφορές εξαγοράς. Πρόκειται για μια πρόταση που ακολούθησε έναν μακρύ, και φοβούμαι επίπονο, δρόμο για την αντιμετώπιση των υφιστάμενων δυσκολιών.
<P>
Είναι βέβαιο ότι υπήρξαν πολλές δυσκολίες. Είναι επίσης βέβαιο ότι η πολιτική συμφωνία που επετεύχθη πέρυσι στο Συμβούλιο επέτρεψε την αντιμετώπιση ορισμένων από αυτές.
<P>
Για αυτόν τον λόγο, επιτρέψτε μου να εκφράσω μια σκέψη σχετικά με τη λειτουργία του Κοινοβουλίου: σε μια διαδικασία συναπόφασης, στην οποία επιτυγχάνεται πολιτική συμφωνία σχετικά με κάποιο περίπλοκο θέμα, ποιος πρέπει να είναι ο ρόλος του Ευρωπαϊκού Κοινοβουλίου; Ο ρόλος μας είναι απλώς να πούμε "Αμήν" στις προτάσεις του Συμβουλίου; Εγώ, κυρίες και κύριοι, πιστεύω ότι δεν πρέπει να είναι έτσι.
<P>
Με αυτό δεν θέλω να πω ότι εφόσον επιτευχθεί η συμφωνία του Συμβουλίου, το Κοινοβούλιο θα πρέπει να βαλθεί να την δυναμιτίσει. Κυρίες και κύριοι, είμαστε πολιτικοί, συνεπώς όλοι συμφωνούμε ως προς την αναζήτηση πολιτικών συμφωνιών.
<P>
Οι σκέψεις μου αυτές αφορούν μόνο αυτήν την έκθεση. Το Συμβούλιο επέτυχε μια συμφωνία που θα πρέπει να γίνει σεβαστή ως προς το ουσιαστικό τμήμα της όπως έκανε ο εισηγητής, ο κ. Lehne, στη θαυμάσια έκθεσή του, για την οποία τον συγχαίρω ειλικρινά. Και τον συγχαίρω όχι μόνο επειδή σεβάστηκε την ουσία της εν λόγω συμφωνίας, αλλά επειδή αναζήτησε τρόπους - και επιμένω, σεβόμενος το ουσιώδες της συμφωνίας - που θα αποσκοπούν στη βελτίωση της νομοθετικής πρότασης, η οποία αφορά, κατά την γνώμη μου, το ρόλο ενός συννομοθετικού θεσμικού οργάνου όπως είναι το Κοινοβούλιο στη διαδικασία συναπόφασης.
<P>
Οι τροπολογίες της επιτροπής μας μπορούν να καταταχθούν σε τρεις ομάδες. Στην πρώτη περιλαμβάνεται μια σειρά τροπολογιών τεχνικής φύσης που αποσκοπούν είτε στην διευκρίνιση εννοιών είτε στην κάλυψη των κενών. Δεν θα επιμείνω σε αυτές.
<P>
Στη δεύτερη ομάδα περιλαμβάνεται μια σειρά τροπολογιών που αποσκοπούν στη βελτίωση της συμμετοχής των εργαζομένων όταν υπάρχει μια δημόσια προσφορά εξαγοράς. Δεν μπορούμε να εθελοτυφλούμε μπροστά στην πραγματικότητα: όταν υπάρχει μια εξαγορά υπάρχουν αναδιαρθρώσεις του προσωπικού, απολύσεις ·, μέτρα που εντέλει επηρεάζουν τις θέσεις εργασίας. Για αυτόν τον λόγο είναι σημαντικό οι εργαζόμενοι και οι εκπρόσωποί τους να είναι ενημερωμένοι από την αρχή σχετικά με το τι συμβαίνει και να μπορούν να εισακουστούν εντός της ίδιας της διαδικασίας της εξαγοράς.
<P>
Η τρίτη ομάδα αποτελείται από τροπολογίες, οι οποίες κατά τη διάρκεια της διαδικασίας αποδείχτηκαν αντικρουόμενες. Και θα ήθελα να μπορώ να έχω την δύναμη της πειθούς για να αποτρέψω τη δημιουργία φόβου σε εσάς σχετικά με τις επιπτώσεις που μπορεί να έχει η έγκριση των εν λόγω τροπολογιών. Είναι αλήθεια ότι ο Κανονισμός του Ευρωπαϊκού Κοινοβουλίου δεν παρέχει αυτήν τη δυνατότητα, μετατρέποντας αυτές τις συζητήσεις σε έναν απλό και καθαρό διάλογο κουφών. Τι να κάνουμε!
<P>
Η πρώτη τροπολογία αναφέρεται στο άρθρο 4, το οποίο καθορίζει την αρμόδια αρχή για την επίβλεψη της προσφοράς. Στην παράγραφο 1 καθορίζεται ότι θα είναι η αρχή του κράτους μέλους στο οποίο βρίσκεται η έδρα της συγκεκριμένης εταιρίας, εφόσον, λογικά, οι τίτλοι της έχουν εισαχθεί στο χρηματιστήριο του εν λόγω κράτους μέλους. Τι συμβαίνει όμως αν οι τίτλοι της συγκεκριμένης εταιρίας δεν έχουν εισαχθεί στην οργανωμένη χρηματαγορά του κράτους μέλους αυτού; Προτείνεται μια απάντηση που δεν φαίνεται να είναι συμβατή με κάποια άλλη τροπολογία που έχει υποβληθεί από ορισμένους βουλευτές, αναμφίβολα καλή τη πίστη, βάσει της οποίας απαιτείται πάντα το κριτήριο της εταιρικής έδρας. Γιατί αν οι τίτλοι δεν έχουν εισαχθεί στην οργανωμένη αγορά του κράτους μέλους αυτού για ποιόν λόγο να επιβλέπονται από τη συγκεκριμένη αρχή;
<P>
Η δεύτερη αντικρουόμενη τροπολογία αφορά τη δέσμευση ουδετερότητας. Εδώ είχαμε κάποιες αντικρουόμενες, ακόμη και αντίθετες, θέσεις και φτάσαμε σε μια μέθοδο που επιτρέπει κάποιες εξαιρετικές προϋποθέσεις ελιγμών όταν δεν είναι δυνατή η σύγκληση Γενικής Συνέλευσης.
<P>
Η πολιτική μου ομάδα και εγώ θα υποστηρίξουμε αυτές τις τροπολογίες.

<SPEAKER ID=280 NAME="Wallis">
Κύριε Πρόεδρε, φοβούμαι ότι κινδυνεύουμε να χάσουμε τον ειρμό των σκέψεών μας ή να ξεχάσουμε ποιο είναι το αντικείμενο αυτής της οδηγίας. Αποτελεί μέρος του προγράμματος δράσης για τις χρηματοοικονομικές υπηρεσίες· είναι, σύμφωνα με τα λεγόμενα του Επιτρόπου μας, "ένα στοιχείο κλειδί για τη δημιουργία μιας πλήρως ενοποιημένης αγοράς χρηματοοικονομικών υπηρεσιών που παρέχει στους επενδυτές και τους καταναλωτές περισσότερες επιλογές" . Οι προτάσεις εισάγουν τρία βασικά στοιχεία σε μια εποχή που υπάρχει αλλαγή στον έλεγχο μιας εταιρείας: προστασία των μειοψηφούντων κατόχων τίτλων, διαφάνεια όσον αφορά τις σχετικές με την προσφορά πληροφορίες και ρυθμιστική εποπτεία της διαδικασίας. Αλλά τι κινδυνεύουμε να πράξουμε ως Κοινοβούλιο, δυνάμει των τροπολογιών που κατατέθηκαν;
<P>
Πρώτον, απέχουμε πολύ από το να είμαστε διαφανείς. Ορισμένες από τις τροπολογίες μοιάζουν με συγκαλυμμένη προσπάθεια να εισαχθούν με ύπουλο τρόπο ορισμένα στοιχεία εταιρικού καταστατικού. Δεύτερον, εγκρίνουμε αυστηρές διαρθρώσεις και διαδικασίες, όταν η σύσταση της Επιτροπής ήταν στην πραγματικότητα επιφανειακή, αφήνοντας περιθώρια στα κράτη μέλη να αντανακλούν την εθνική τους πρακτική εταιρικής νοοτροπίας.
<P>
Τέλος, το θέμα της σαφήνειας: η έλλειψή της είναι ιδιαίτερα εμφανής στη συζήτηση σχετικά με το εφαρμοστέο δίκαιο, ένα θέμα στο οποίο έχω μια μικρή πείρα. Η κοινή θέση πρότεινε κάποια μορφή χωριστής διευθέτησης. Τώρα έχουμε μια πρόταση που θα οδηγούσε σε σύγχυση, αναζήτηση της συμφέρουσας λύσης, πιθανές αντιδικίες σε μια λεπτή χρονική στιγμή μιας εταιρικής συμφωνίας. Αυτό δεν βοηθάει διόλου. Πρέπει να εφαρμόζεται αποκλειστικά το δίκαιο των κρατών μελών όπου βρίσκεται η καταστατική έδρα της εταιρείας στόχου. Αυτό είναι δίκαιο για τους μειοψηφούντες κατόχους τίτλων, διαφανές και, κυρίως, σαφές. Θα ήθελα πράγματι να ζητήσω από τον Επίτροπο να εξετάσει το ενδεχόμενο να δεχτεί την τροπολογία μου σχετικά με το κρίσιμο αυτό σημείο.
<P>
Το κύριο άρθρο των Financial Times σήμερα μιλούσε για την πολιτική των προσφορών: έλεγε ότι χρειάστηκαν 10 ολόκληρα χρόνια για να φτιαχτεί αυτό το σχέδιο και ότι εμείς, το Ευρωπαϊκό Κοινοβούλιο, ενδέχεται να το καταστρέψουμε μέσα σε 10 λεπτά αύριο, ψηφίζοντας άκριτες τροπολογίες. Ελπίζω να μην συμβεί κάτι τέτοιο.

<SPEAKER ID=281 LANGUAGE="EN" NAME="MacCormick">
Κύριε Πρόεδρε, θα ήθελα να διαβεβαιώσω την κ. Wallis ότι θα ψηφίσω υπέρ της τροπολογίας της αριθ. 19 ακριβώς για τους λόγους τους οποίους εξέθεσε - και ελπίζω να με ακολουθήσει και η Ομάδα μου. Πρόκειται για ένα θέμα όπου η σαφήνεια είναι άκρως σημαντική. Ομοίως, θα απορρίψουμε το κρίσιμο τμήμα της τροπολογίας αριθ. 17, το οποίο στερεί από τους κατόχους τίτλων τη δυνατότητα να αποφασίζουν για το αξιόλογο μιας προσφοράς για μια εταιρεία στην οποία κατέχουν κάποιο μερίδιο. Ο λόγος είναι ότι δεν εναπόκειται στις κυβερνήσεις, τις εποπτεύουσες αρχές ή τη διοίκηση να δέχονται ή να απορρίπτουν μια προσφορά, αλλά στους ιδιοκτήτες της εταιρείας - στους ίδιους τους μετόχους.
<P>
Αυτή είναι η αρχή επί της οποίας θα διχαστούμε ίσως αύριο: ποιο θα πρέπει να είναι το κυρίαρχο μέλημα ενός νόμου που θα ρυθμίζει τις εξαγορές. Αν πιστεύετε ότι το σωστό είναι η δικαιοσύνη και η διαφάνεια έναντι όλων των μετόχων -πλειοψηφούντων και μειοψηφούντων εξίσου - τότε αυτό θα καθορίσει την ψήφο σας σε αρκετά θέματα.
<P>
Υπάρχουν ορισμένα σημεία για τα οποία θα ήμουν ευτυχής να συμφωνήσω με τις συμβιβαστικές τροπολογίες, ειδικά όσον αφορά αυτά που επηρεάζουν τη θέση των υπαλλήλων. Κατανοώ την επιθυμία του κ. Lehne να τεθεί το θέμα σε συνδιαλλαγή και να διασαφηνιστεί περαιτέρω. Συμμερίζομαι την άποψή του, όμως πρέπει να προσεγγίσουμε το θέμα έχοντας στο νου μας ως κατευθυντήρια αρχή την προστασία των μετόχων.

<SPEAKER ID=282 NAME="Bordes">
Κύριε Πρόεδρε, το αντικείμενο της έκθεσης αυτής, η κοινή ευρωπαϊκή ρύθμιση σχετικά με τις δημόσιες προσφορές εξαγοράς εταιριών, αφορά μόνον μια μικρή μειοψηφία μεγάλων καπιταλιστικών ομίλων και τους μεγαλομετόχους τους, που μονοπωλούν την ιδιοκτησία των εταιριών. Στα νομικά επιχειρήματα που ανταλλάχθηκαν μεταξύ του Συμβουλίου και του Κοινοβουλίου, δεν αναφέρονται καν οι εργάτες, οι τεχνικοί, οι υπάλληλοι και οι μισθωτοί, αυτοί που είναι υπεύθυνοι για τη λειτουργία επιχειρήσεων τις οποίες διεκδικούν σε τιμές δισεκατομμυρίων οι μεγάλοι χρηματοοικονομικοί όμιλοι. Τα ευρωπαϊκά όργανα αδιαφορούν για την κατάργηση θέσεων απασχόλησης και το κλείσιμο επιχειρήσεων, που προκαλούνται από σχεδόν όλες τις εξαγορές ή συγχωνεύσεις εταιρειών.
<P>
Από την πλευρά μου, αδιαφορώ για τα νομικά προβλήματα των κυρίων μεγαλομετόχων, και θα καταψηφίσω την εν λόγω έκθεση. Αντιθέτως, θα ήθελα να επαναλάβω εδώ την αλληλεγγύη μου προς εκείνους που γίνονται αντικείμενο εκμετάλλευσης, και αν το Κοινοβούλιο διέθετε τον παραμικρό σεβασμό για τους εργαζόμενους, θα έπρεπε τουλάχιστον να απαγορεύσει να οδηγούν σε απολύσεις οι εξαγορές εταιρειών.

<SPEAKER ID=283 LANGUAGE="EN" NAME="Farage">
Κύριε Πρόεδρε, έχοντας εργαστεί 18 χρόνια στις χρηματοοικονομικές υπηρεσίες, δεν πιστεύω ότι η παρούσα οδηγία είναι αναγκαία. Στο ΗΒ η ρύθμιση των εξαγορών μέσω του εκούσιου κώδικα πρακτικής, τον οποίο διαχειρίζεται η επιτροπή εξαγορών, είναι επιτυχής και αποτελεί ένα καλό παράδειγμα ρεαλιστικής προσέγγισης ενός άκρως περίπλοκου ζητήματος όπου η νομοθεσία είναι λιγότερο ενδεδειγμένη. Δεν πρέπει να ξεχνάμε ότι η αγορά των εξαγορών είναι κατά κύριο λόγο βρετανική. Η δραστηριότητα στο Λονδίνο υπερβαίνει τον συνδυασμένο όγκο όλης της υπόλοιπης Ευρώπης και, ως εκ τούτου, το μέτρο αυτό θα είναι καταστροφικό για το Ηνωμένο Βασίλειο. Πολλοί πιστεύουν ότι η επιβολή ενός νομικού κώδικα είναι απλώς ένας προστατευτικός μηχανισμός που θα επιτρέψει στις λιγότερο αποδοτικές ευρωπαϊκές εταιρείες να προστατευτούν από τις εξαγορές καταφεύγοντας σε σύνθετες νομικές πράξεις.
<P>
Φοβούνται άραγε τόσο πολύ οι ευρωπαϊκές εταιρείες τον ανταγωνισμό, ώστε να αισθάνονται την ανάγκη να καταφύγουν στην προστασία ενός περιοριστικού νόμου, ο οποίος μάλλον θα ζημιώσει παρά θα βελτιώσει την ευρωπαϊκή ανταγωνιστικότητα; Αν όχι, τότε τα μέλη του Κοινοβουλίου θα πρέπει να ψηφίσουν κατά της παρούσας οδηγίας.

<SPEAKER ID=284 NAME="Cederschiφld">
Κύριε Πρόεδρε, χρειάζεται να καταστούν αποτελεσματικές οι δομές των επιχειρήσεων στην ευρωπαϊκή αγορά προκειμένου να σταθεί η Ευρώπη στις παγκοσμιοποιημένες αγορές. Οι επιχειρήσεις θα πρέπει να είναι σε θέση να αναδομούνται και μεταξύ κρατών εντός της Ένωσης.
<P>
Η οδηγία αυτή δεν νομίζω ότι θα δημιουργήσει το σαφές νομοθετικό πλαίσιο που χρειάζεται σήμερα για τις διεθνείς χρηματιστηριακές αγορές, αν και ακόμα δεν έχουμε χάσει την ευκαιρία να κάνουμε κάτι σωστό. Το πρόβλημα είναι ότι το χρηματιστηριακό δίκαιο συνδέεται στενά με το εταιρικό δίκαιο, και είναι δύσκολη η εναρμόνιση σε έναν τομέα εφόσον δεν εναρμονίζεται και ο άλλος. Όπως και να διατυπωθούν οι κανόνες θα θιγούν τα συμφέροντα κάποιων.
<P>
Σε μία μικρή αγορά όπως η σουηδική, η οποία διαθέτει σχετικά συγκεντρωμένη ιδιοκτησία των επιχειρήσεων, ένα εναρμονισμένο ποσοστό στην υποχρέωση υποβολής προσφορών στο ύψος του 30% πρόκειται να δημιουργήσει προβλήματα, και γι' αυτό ζητούμε περισσότερη ευελιξία και σχετικά με την υποχρέωση απόλυτης ουδετερότητας που αναφέρει το Συμβούλιο. Θα δημιουργηθούν προβλήματα για τις γερμανικές επιχειρήσεις, καθώς το γερμανικό εταιρικό δίκαιο απαγορεύει τη διαφοροποίηση των ψήφων. Θα πρέπει να επιδειχθεί περισσότερη κατανόηση για τα ιδιαίτερα εθνικά χαρακτηριστικά, ειδάλλως μπορεί να υπάρξουν καταστρεπτικές συνέπειες για τις επιχειρήσεις ενός μεμονωμένου κράτους μέλους.
<P>
Αντίθετα είναι ευκολότερο να επιλυθεί το πρόβλημα σχετικά με το ποια ελεγκτική αρχή θα πρέπει να έχει τη δικαιοδοσία. Το απλούστερο θα είναι να επιλέγεται η ελεγκτική αρχή της χώρας όπου έχει την έδρα της η επιχείρηση στόχος. Η επιχείρηση μπορεί να έχει εισαχθεί σε διαφορετικές αγορές. Επιχειρήσεις με έδρα στη Σουηδία δεν είναι πάντοτε εισηγμένες στη χώρα αυτή. Θα ήταν τουλάχιστον περίεργο εάν π.χ. οι αμερικανικές αρχές ήταν υπεύθυνες για μία εξαγορά μεταξύ δύο ευρωπαϊκών επιχειρήσεων. Όποιος είναι κατά τέτοιων συνεπειών μπορεί να ψηφίσει υπέρ της τροπολογίας 19, η οποία διευκρινίζει ότι η έδρα της επιχείρησης στόχου θα είναι το αποφασιστικό κριτήριο.
<P>
Εάν δεν προστατεύσουμε την υποχρέωση ουδετερότητας, αποτυγχάνει ο στόχος της οδηγίας. Και εάν μάλιστα ανοίξουμε την πόρτα στα αμυντικά μέτρα, μπορεί να δυσχεράνουμε την αναδιάρθρωση των ευρωπαϊκών αγορών και ιδιαίτερα την προστασία των μικρομετόχων.
<P>
Θα ήθελα απλώς να υπογραμμίσω ότι η επιτροπή συνδιαλλαγής φέρει μία ιδιαίτερα μεγάλη ευθύνη και ότι χρειάζεται κοινή αντιμετώπιση των προβλημάτων προκειμένου να υπάρξει πρόοδος.

<SPEAKER ID=285 LANGUAGE="EN" NAME="McCarthy">
Κύριε Πρόεδρε, ειπώθηκε ότι έχουμε ενώπιον μας ένα πολύ σημαντικό, πολύ κρίσιμο νομοθετικό κείμενο. Βρίσκεται στον πυρήνα του προγράμματος δράσης της ΕΕ για τις χρηματοπιστωτικές υπηρεσίες. Όμως, πέρα από αυτό, το μεγαλύτερο όφελος είναι ότι είμαστε σε θέση να προωθήσουμε την ατζέντα της Λισαβόνας σχετικά με τη δημιουργία μιας ανταγωνιστικής, δυναμικής ευρωπαϊκής οικονομίας. Για αυτό χρειαζόμαστε μια αποτελεσματική αγορά αγαθών, υπηρεσιών και κεφαλαίων.
<P>
Κύριε Bolkestein, συμμερίζομαι τις ανησυχίες σας: δεν έχουμε την πολυτέλεια να διακινδυνεύσουμε να χάσουμε αυτή την οδηγία, γιατί η ευρωπαϊκή οικονομία θα πληρώνει για χρόνια το ευκαιριακό κόστος της αδυναμίας της να αναδιαρθρώσει τις ευρωπαϊκές εταιρείες. Και όμως, οι τροπολογίες που κατατέθηκαν από τον εισηγητή μας θα μας οδηγήσουν προς αυτή την κατεύθυνση. Φοβάμαι ότι θα υπονομεύσει τη σημασία της αναδιάρθρωσης των επιχειρήσεων, η οποία είναι απαραίτητη για την οικοδόμηση της ανταγωνιστικότητας της ΕΕ στις διεθνείς αγορές. Αν θέλουμε να επιτύχουμε διεθνή υπεροχή, για παράδειγμα, στον τομέα των τηλεπικοινωνιών, πρέπει να διασφαλίσουμε οι πρόσφατες εξαγορές όπως της Vodafone, της Mannesmann, της France Telecom, της Orange, θα δείξουν ότι τα ευρωπαϊκά πρότυπα λειτουργούν και δεν μπορούν να ματαιωθούν από επιθετικές ενέργειες ή αμυντικά μέτρα κατά των εξαγορών. Αυτό θα ισοδυναμούσε με άρνηση της ευκαιρίας να επιτύχουμε την ανταγωνιστικότητα που επιθυμούμε.
<P>
Η ομάδα μου των ευρωβουλευτών του Εργατικού Κόμματος δεν μπορεί να δεχθεί, ως εκ τούτου, τις αλλαγές στο άρθρο 9 που δίνουν στο διοικητικό όργανο της εταιρείας το δικαίωμα να λάβει μέτρα άμυνας για να ματαιώσει την εξαγορά χωρίς να λάβει την έγκριση των κατόχων τίτλων. Ο ίδιος ο κ. Bolkestein είπε ότι είναι σημαντικό η διοίκηση των εταιρειών στόχων να έχει διαβουλεύσεις με τους κατόχους τίτλων στην περίπτωση αυτή.
<P>
Πρωταρχικός στόχος μας πρέπει να είναι το συμφέρον των επενδυτών μας, η εξασφάλιση μιας δίκαιης και ισότιμης διαδικασίας δημοσίων προσφορών, καθώς και η εξασφάλιση αποτελεσματικής ροής στις αγορές κεφαλαίων. Δεν πρέπει να φτάσουμε στο σημείο να παράγουμε τελικά νομοθεσία που να προστατεύει δυνητικά αναποτελεσματικούς μάνατζερ και να υποστηρίζει αδύναμες εταιρείες. Αυτό δεν είναι προς το συμφέρον κανενός. Θα έχει σαν αποτέλεσμα να μην βλέπουν οι επενδυτές την ΕΕ ως μια ενοποιημένη αγορά κεφαλαίου και θα επιφέρει την ροή κεφαλαίων εκτός της Ευρώπης.
<P>
Οι τροπολογίες του εισηγητή δημιουργούν σύγχυση στον τομέα της αντιδικίας και θα ήταν λάθος μας να ψηφίσουμε υπέρ της σύγχυσης σε πιθανές περιπτώσεις αντιδικίας.
<P>
Πρέπει να πω ότι δεν μπορώ να κατανοήσω τη θέση του κ. Lehne στον βρετανικό Economist, όπου ο ίδιος συμφώνησε ότι ο συμβιβασμός του δεν είναι πραγματοποιήσιμος, αλλά τον συμπεριέλαβε για να ευχαριστήσει τους σοσιαλιστές και σκοπεύει να τον αφαιρέσει στη συνδιαλλαγή. Αυτό δεν είναι αποδεκτό.

<SPEAKER ID=286 LANGUAGE="DE" NAME="Karas">
Κύριε Πρόεδρε, κύριε Επίτροπε, κυρίες και κύριοι συνάδελφοι, είναι πολύ σημαντικό το γεγονός ότι μετά από διαβουλεύσεις σε κοινοτικό επίπεδο, που κράτησαν πάνω από δέκα χρόνια, καταφέραμε να φθάσουμε σε μια ουσιαστική οδηγία πλαίσιο όσον αφορά το σημαντικό θέμα της ελάχιστης εναρμόνισης του δικαίου περί εξαγορών, παρότι, όπως ανέφερε ο κ. Lehne, η τελευταία πρόταση παρουσίασε ορισμένα τεχνικά προβλήματα αλλά και προβλήματα περιεχομένου. Υποθέτουμε ότι η παρούσα έκδοση, δυστυχώς, θα μπορέσει να τροποποιηθεί ποιοτικά μόνο στο πλαίσιο της διαδικασίας συνδιαλλαγής. Πρέπει ωστόσο να σημειώσουμε ότι τα δεδομένα έχουν σαφώς μεταβληθεί από την πρώτη ανάγνωση. Οι επενδύσεις από το εξωτερικό, στο διάστημα 1997 έως 1998, έχουν διπλασιαστεί και οι διασυνοριακές συγχωνεύσεις και εξαγορές υπερέβησαν κάθε προηγούμενη επιτυχία. Μια δεσμευτική ρύθμιση για τις εξαγορές δεν υπάρχει έως σήμερα ούτε στο κοινοτικό δίκαιο, ούτε στο δίκαιο ορισμένων κρατών μελών. Για τη διατήρηση ενός δίκαιου ανταγωνισμού και για λόγους νομικής ασφάλειας η εν λόγω οδηγία σχετικά με τις δημόσιες προσφορές εξαγοράς είναι αναγκαία.
<P>
Βρίσκομαι στην ευχάριστη θέση να μπορώ να πω ότι η Αυστρία από την 1η Ιανουαρίου 1999 διαθέτει το δικό της νόμο περί εξαγορών. Ο αυστριακός νόμος περί εξαγορών και ειδικότερα η εφαρμογή του από την Επιτροπή Εξαγορών, από τη στιγμή που τέθηκε σε ισχύ, σημείωσαν λίγο ή πολύ επιτυχία. Τελικά αυτό που πρέπει να ενδιαφέρει εμάς εδώ στο Κοινοβούλιο είναι μια ευρωπαϊκή ρύθμιση που να μειώνει στο ελάχιστο τα μεγάλα πεδία εντάσεων που εμφανίζονται στο πλαίσιο του δικαίου εξαγορών, όπως για παράδειγμα διοικητικό συμβούλιο εναντίον κατόχων τίτλων, πλειοψηφούντες κάτοχοι τίτλων εναντίον μειοψηφούντων, επιχειρήσεις εναντίον κεφαλαιαγορών.
<P>
Περαιτέρω, είναι αναπόφευκτο το γεγονός ότι, σύμφωνα προς τους γενικούς στόχους και στο πλαίσιο της οδηγίας, τα κράτη μέλη έχουν τη δυνατότητα να προβούν σε σχετικές ουσιαστικές ρυθμίσεις, όπως για παράδειγμα στον τρέχοντα αυστριακό νόμο περί εξαγορών η προώθηση της ίσης μεταχείρισης των κατόχων τίτλων, κατά τέτοιο τρόπο ώστε εμείς ·
<P>
(Ο Πρόεδρος αφαιρεί το λόγο από τον ομιλητή.)

<SPEAKER ID=287 LANGUAGE="DE" NAME="Martin, Hans-Peter">
Κύριε Πρόεδρε, καταρχάς συγχαίρω τον κύριο Lehne για την έκθεση του και για το γεγονός ότι επανέφερε στο προσκήνιο τις ενέργειες για το εν λόγω θέμα. Δυστυχώς η έκθεση αυτή διάρκεσε πολύ. Ο χρόνος μας ξέφυγε και πάλι στην πολιτική. Η οικονομία θέτει τα μέτρα. Εάν κάποιος αντιλαμβάνεται τη συζήτηση εδώ ως συζήτηση φάντασμα, τότε αυτό δεν έχει να κάνει ούτε με την ώρα αλλά ούτε και με τις ελάχιστες παρουσίες συναδέλφων, αλλά με αυτό που βιώνουμε εδώ. Μιλάμε για μια Ευρώπη που πρόκειται να ενωθεί και τι ακούμε; Τις βρετανικές ομάδες συμφερόντων να καταφέρονται εναντίον αυτής της Ευρώπης, εναντίον της παραμικρής υποψίας ενός κοινωνικού προτύπου, το οποίο βέβαια προεκλογικά βρίσκεται συνέχεια στα χείλη μας. Θα ήταν πραγματικά ευχάριστο εάν το κόμμα των Εργατικών - γιατί από τους συντηρητικούς είναι ξεκάθαρο πλέον ότι δεν μπορούμε να αναμένουμε κάτι τέτοιο - έστω για μια φορά μπορούσε να ξεπεράσει τα σύνορα του Σίτυ. Κάποτε ίσχυε το η Βρετανία κυριαρχεί των κυμάτων, σήμερα ισχύει το η Βρετανία παρασύρεται. Γιατί πρέπει πάντα να βρισκόμαστε υπό την ομηρία αυτού του μικρού Σίτυ; Γιατί δεν είμαστε αρκετά ειλικρινείς ώστε να πούμε ότι οι εξαγορές θα αναχθούν σε μεγάλο κοινωνικό ζήτημα εάν δεν τις αντιμετωπίσουμε; Γιατί δεν τολμούμε να επιμείνουμε σε αυτά που ανακοινώνουμε προεκλογικά στις ομιλίες μας; Συγκεκριμένα γνωρίζουμε ότι 70% των συγχωνεύσεων απέτυχαν. Η BMW/Rover απέβη καταστροφή. Η Daimler/Chrysler, βλέποντας τι διαδραματίζεται εκεί, σύντομα θα μετατραπεί σε έγκλημα.
<P>
Επαρκούν αυτά που περιλαμβάνονται στην έκθεση; Όχι, αλλά είναι ένα πρώτο βήμα προς μια συγκεκριμένη κατεύθυνση. Εγώ προσωπικά - και θα ευχόμουν το ίδιο να ίσχυε και για το κόμμα των Εργατικών - θα υποστηρίξω τις τροπολογίες, οι οποίες οδηγούν σε περισσότερες ρυθμίσεις. Εμείς εδώ δεν θέλουμε αμερικάνικες συνθήκες. Δεν τις χρειαζόμαστε. Η ευρωπαϊκή οικονομία πηγαίνει πολύ καλά. Στη Μεγάλη Βρετανία οι κοινωνικές αντιθέσεις ολοένα και αυξάνονται. Θα τις χρειαστούμε για τις δουλειές των μυημένων, για το δίκαιο των καρτέλ. Είναι άραγε η εξουσία υπεράνω του νόμου; Αυτό είναι το ερώτημα. Η απάντηση είναι ότι η έκθεση Lehne είναι τουλάχιστον ένα μικρό βήμα προς την κατεύθυνση της Ευρώπης των πολιτών.

<SPEAKER ID=288 LANGUAGE="EN" NAME="Harbour">
Κύριε Πρόεδρε, είναι ενδιαφέρον να πάρω το λόγο μετά τον κ. Martin ως άγγλος ομιλητής και μπορώ να τον διαβεβαιώσω ότι σίγουρα η βρετανική οικονομία δεν καταρρέει, έστω και αν το κόμμα μου θα επιθυμούσε την αλλαγή της κυβέρνησης. Μια παρατήρηση που θα ήθελα να κάνω όσον αφορά την οδηγία αυτή για τις εξαγορές είναι ότι θέλω να επαναφέρω πολύ αποφασιστικά τη συζήτηση στα εκατομμύρια των ψηφοφόρων στη χώρα μου και στα εκατομμύρια των ανθρώπων που έχουν συνταξιοδοτικά προγράμματα και αποταμιεύσεις που βασίζονται σε επενδύσεις στην χρηματιστηριακή αγορά. Πολύ σωστά η κ. McCarthy μας υπενθύμισε ότι πρέπει να δηλώνουμε αν έχουμε κάποιο συμφέρον. Έτσι θα δηλώσω το προσωπικό μου συμφέρον. Έχω ένα συνταξιοδοτικό κεφάλαιο από τον προηγούμενο εργοδότη μου. Ένα μεγάλο μέρος της αξίας του βασίζεται σε επενδύσεις στη βρετανική χρηματιστηριακή αγορά και στηρίζομαι στους διαχειριστές των επενδύσεων για να διαφυλάξουν την ασφάλεια της επένδυσής μου και να την αναπτύξουν για τη μελλοντική μου συνταξιοδότηση. Αυτό φυσικά είναι ένα μεγάλο πλεονέκτημα για τη βρετανική οικονομία, κύριε Martin, γιατί έχουμε εκεί αυτά τα κεφάλαια σε μια εποχή που η κοινωνία μας γερνάει και πρέπει να δώσουμε τις συντάξεις αυτές. Δεν επίκειται το γεγονός της χρηματοδότησης των συντάξεων από δημόσια κεφάλαια.
<P>
Αυτό είναι κάτι που όλοι στην Ευρωπαϊκή Ένωση θα χρειαστεί να αντιμετωπίσουν και η παρούσα οδηγία για τις εξαγορές, με την τελική μορφή με την οποία φτάνει σε μας, πρέπει να ασχοληθεί με το ζήτημα αυτό. Το πρόβλημα με τις τροπολογίες που έχουμε ενώπιον μας είναι ότι, αν εγκριθούν, τα άτομα που διαχειρίζονται τη σύνταξή μου δεν θα είναι σε θέση να μεγιστοποιήσουν την αξία της για μένα. Αυτό ισχύει για εκατομμύρια άτομα που εργάζονται σε εταιρείες σε όλη την επικράτεια του Ηνωμένου Βασιλείου. Είναι το μέλλον τους αυτό για το οποίο συζητάμε. Δεν πρόκειται για κάποια αφηρημένη έννοια. Έχει να κάνει με τον πυρήνα της βρετανικής οικονομίας και είναι κάτι που θα αποκτά όλο και πιο καθοριστική σημασία για το μέλλον και της ευρωπαϊκής οικονομίας.

<SPEAKER ID=289 NAME="Bolkestein">
 - (NL) Κύριε Πρόεδρε, θα ήθελα καταρχάς να ευχαριστήσω θερμά το Κοινοβούλιο για την προσοχή που έδωσε στην πρόταση αλλά και για τη δουλειά της Επιτροπής Νομικών Θεμάτων και Εσωτερικής Αγοράς και κυρίως του εισηγητή, κ. Lehne. Η προσοχή που δόθηκε στην πρόταση είναι οπωσδήποτε δικαιολογημένη με δεδομένη τη σημασία του κειμένου, το οποίο χαρακτηρίστηκε ως προτεραιότητα από τους αρχηγούς των κρατών και των κυβερνήσεων στη σύνοδο του Ευρωπαϊκού Συμβουλίου στη Λισαβόνα το Μάρτιο του 2000. Αυτό γιατί η έγκριση του κειμένου θα βελτίωνε σημαντικά τη λειτουργία και τη σταθερότητα των ευρωπαϊκών χρηματαγορών.
<P>
Χαίρομαι όλως ιδιαιτέρως που μπορώ επιτέλους να συζητήσω την κοινή θέση την οποία χρειάστηκε να περιμένουμε για μεγάλο διάστημα και η οποία εγκρίθηκε τελικά ομόφωνα από τα κράτη μέλη, τον περασμένο Ιούνιο.
<P>
Ορισμένες τροπολογίες που προτάθηκαν από το Κοινοβούλιο βελτιώνουν περαιτέρω το κείμενο της κοινής θέσης του Συμβουλίου. Αυτό γιατί εφιστούν την προσοχή σε ορισμένα σημεία τα οποία θα μπορούσαν να προξενήσουν ερμηνευτικές δυσχέρειες και γιατί ζητούν την ταχεία εφαρμογή των διατάξεων της οδηγίας.
<P>
Για το λόγο αυτό, η Επιτροπή συμφωνεί με τις τροπολογίες αριθ. 7, 14 και 18. Εκτιμά δε ιδιαιτέρως την τροπολογία αριθ. 18 η οποία έχει ως στόχο να συντομευτεί η προθεσμία εφαρμογής της οδηγίας, σύμφωνα με την επιθυμία που είχε εκφραστεί επανειλημμένα από την Επιτροπή. Όντως, η Επιτροπή είχε επισημάνει ότι δεν πρέπει να χαθεί χρόνος κατά την εφαρμογή της οδηγίας, την οποία προσδοκούσαν τόσο έντονα όλοι οι ενδιαφερόμενοι.
<P>
Επιπλέον, η Επιτροπή σημειώνει τις ανακοινώσεις που περιλαμβάνονται στις τροπολογίες αριθ. 5 και 13. Η Επιτροπή δεν αντιτίθεται καταρχήν στις υποδείξεις αυτές, θα ήθελε όμως να υπενθυμίσει ότι δεν έχουν σχέση με αυτή την οδηγία. Το σημερινό κείμενο εγγυάται στους εργαζόμενους την παροχή των κατάλληλων πληροφοριών για τις προϋποθέσεις και τις συνέπειες της προσφοράς. Οι διατάξεις οι οποίες προχωρούν περισσότερο σ' αυτό το χώρο δεν συνάδουν με τους στόχους της οδηγίας η οποία αφορά την προστασία των μετόχων. Οι εργασιακές σχέσεις και τα δικαιώματα των εργαζομένων σε περίπτωση αναδιάρθρωσης επιχειρήσεων ρυθμίζονται σε άλλες κοινοτικές οδηγίες.
<P>
Η Επιτροπή θα ήθελε επίσης να δείξει το ενδιαφέρον της για την τροπολογία αριθ. 12. Η τροπολογία αυτή επιδιώκει την καθιέρωση ενός μέσου που επιτρέπει στους κατόχους της πλειοψηφίας των μετοχών να αγοράσουν και τις υπόλοιπες. Η διαδικασία αυτή η οποία υπάρχει ήδη σε ορισμένα κράτη μέλη, δεν αφορά μόνο τις δημόσιες προσφορές εξαγοράς αλλά προχωρεί πολύ περισσότερο και θα μπορούσε ενδεχομένως να εξεταστεί στα πλαίσια της γενικής επανεξέτασης του εταιρικού δικαίου που προβλέπεται από την Επιτροπή. Θα ήθελα συνεπώς να προτείνω να προστεθεί το θέμα αυτό στα θέματα τα οποία θα μπορούσαν να εξετασθούν από μία επιτροπή εμπειρογνωμόνων.
<P>
Δυστυχώς, η Επιτροπή δεν μπορεί να υιοθετήσει τις υπόλοιπες τροπολογίες και αυτό για διάφορους λόγους. Οι τροπολογίες αριθ. 2 και 10 δεν μπορούν να γίνουν αποδεκτές επειδή τροποποιούν το πεδίο εφαρμογής της οδηγίας. Η οδηγία αφορά όλες τις δημόσιες και μόνο τις δημόσιες προσφορές αγοράς ή ανταλλαγής, είτε είναι εθελούσιες είτε υποχρεωτικές.
<P>
Οι τροπολογίες αριθ. 4 και 15 δεν μπορούν να γίνουν δεκτές επειδή δεν έχουν σχέση με τις διατάξεις που επιδιώκουμε. Όντως, οι διατάξεις αυτές αφορούν, στην πρώτη περίπτωση, τους κατόχους μετοχών και, στη δεύτερη, την εποπτική αρχή.
<P>
Οι τροπολογίες αριθ. 8 και 9 είναι αβάσιμες. Όντως, δεν είναι σε καμία περίπτωση βέβαιο ότι ο προτεινόμενος ορισμός της δίκαιης τιμής είναι καλύτερος από έναν άλλο, γιατί οι διάφοροι ορισμοί που χρησιμοποιούνται σήμερα στα κράτη μέλη ανταποκρίνονται πάρα πολύ καλά στις ανάγκες.
<P>
Τέλος, η Επιτροπή εξέτασε εμπεριστατωμένα τις τροπολογίες επί της ουσίας και κατέληξε στο συμπέρασμα ότι δεν μπορεί να υιοθετήσει καμία από αυτές. Έτσι, οι τροπολογίες αριθ. 6, 11 και 16 παραγνωρίζουν τους υφιστάμενους εθνικούς κανόνες, τη στιγμή που το κείμενο της κοινής θέσης επιδιώκει την προσέγγιση αυτών. Κυρίως η τροπολογία αριθ. 6 περιλαμβάνει ένα αμάλγαμα ιδεών οι οποίες εξετάστηκαν λίγο έως πολύ στην πορεία των συζητήσεων για την οδηγία και απορρίφθηκαν επειδή θεωρήθηκαν ανεφάρμοστες. Αυτό ισχύει ιδιαιτέρως για τον ορισμό της αρμόδιας αρχής, τη στιγμή που το κείμενο της κοινής θέσης καταρτίστηκε κατόπιν διαβουλεύσεων με τις εποπτικές αρχές. Ισχύει επίσης και για τον καθορισμό του ποσοστού που καθορίζει τον έλεγχο της επιχείρησης, που έχει σχέση με άλλες διατάξεις του εταιρικού δικαίου, οι οποίες διαφέρουν σημαντικά σε κάθε κράτος μέλος.
<P>
Τώρα, η τροπολογία 17, εάν εγκρινόταν, θα μπορούσε να καταστήσει αδύνατη κάθε εχθρική προσφορά εξαγοράς. Η Επιτροπή δεν έχει καμία αντίρρηση στην επέκταση της υποχρέωσης ουδετερότητας και μετά την επίσημη προθεσμία της προσφοράς, όπως προτείνεται στην πρώτη παράγραφο. Δεν μπορεί όμως να συμφωνήσει με την πρόταση του Κοινοβουλίου να επιτρέπεται στο διοικητικό συμβούλιο μιας ορισμένης επιχείρησης να αποφασίζει για το μέλλον αυτής χωρίς να ενδιαφέρεται για την άποψη των μετόχων, υποβάλλοντας απλώς τις προτάσεις της στην κρίση των αρμοδίων αρχών ή του δικαστή. Μία παρόμοια λύση θα μπορούσε, αφενός, να προκαλέσει σύγχυση σχετικά με το ρόλο των εποπτικών αρχών, οι οποίες πρέπει να είναι ανεξάρτητες και αμερόληπτες και, αφετέρου, στη συστηματική προσφυγή στη δικαιοσύνη, πράξη η οποία είναι χρονοβόρα και πολυδάπανη και δεν ωφελεί ούτε τις ενδιαφερόμενες επιχειρήσεις, ούτε τα μέλη του διοικητικού συμβουλίου αυτών, ούτε τους άλλους ενδιαφερόμενους και πάνω απ' όλα τους εργαζόμενους. Από την άποψη αυτή, θα μπορούσαμε να μάθουμε πολλά από την κατάσταση που επικρατεί στις Ηνωμένες Πολιτείες Αμερικής, η οποία θα μας έκανε περισσότερο προσεκτικούς.
<P>
Επιτρέψτε μου τέλος να υπενθυμίσω ότι πρόκειται για μια οδηγία πλαίσιο που συμφωνεί με την επιθυμία που είχε εκφράσει σε προηγούμενο στάδιο το Κοινοβούλιο. Παρόλα αυτά, στην οδηγία ορίζεται ότι, αφενός, μία επιτροπή εμπειρογνωμόνων από τα κράτη μέλη και την Επιτροπή θα επιβλέψει την εκτέλεση και την εφαρμογή του κειμένου και, αφετέρου, περιλαμβάνεται μια ρήτρα αναθεώρησης για να επέλθουν τροποποιήσεις οι οποίες ενδέχεται να φανούν απαραίτητες στο μέλλον.
<P>
Τέλος, η Επιτροπή θα ήθελε να επισημάνει ότι, σε περίπτωση που η παρούσα σύνοδος εγκρίνει τις προτεινόμενες τροπολογίες, θα ήταν πάρα πολύ δύσκολο να επιτευχθεί συμφωνία μεταξύ Συμβουλίου και Κοινοβουλίου. Η Επιτροπή είναι πεπεισμένη - και σε αυτό έχει την υποστήριξη των ενδιαφερόμενων οικονομικών παραγόντων - ότι το κείμενο το οποίο είναι αποτέλεσμα διαπραγματεύσεων που διήρκησαν περισσότερο από δέκα έτη, δηλαδή περισσότερο χρόνο απ' ό,τι ήταν απαραίτητος για να συνεκτιμηθούν όλα τα συμφέροντα, προσφέρει μία καλή αφετηρία και ότι τώρα είναι πλέον καιρός να προχωρήσουμε σε δράση.
<P>
Τέλος, κατατέθηκαν δύο νέες τροπολογίες για τις οποίες θα ήθελα να πω τα εξής: η τροπολογία αριθ. 19 δεν μπορεί να γίνει δεκτή και μάλιστα για τους ίδιους λόγους για τους οποίους δεν μπορεί να γίνει δεκτή και η τροπολογία αριθ. 6. Όσον αφορά την τροπολογία αριθ. 20, η οποία μοιάζει με την τροπολογία αριθ. 17, ισχύουν αυτά που ισχύουν και για την τελευταία για κάπως διαφορετικούς λόγους. Το πρώτο μέρος κρίνεται αποδεκτό, όπως συμβαίνει και με την τροπολογία αριθ. 17. Το δεύτερο μέρος όμως όχι επειδή η έννοια «Aufsichtsrat», για να το πω στα γερμανικά, περιλαμβάνεται στην έννοια "διοικητικό συμβούλιο" και υπόκειται στις ίδιες υποχρεώσεις όπως όλα τα διοικητικά στελέχη μιας επιχείρησης. Το τρίτο μέρος της τροπολογίας δεν μπορεί να γίνει αποδεκτό για τους ίδιους λόγους για τους οποίους δεν μπορεί να γίνουν αποδεκτές όλες οι επονομαζόμενες "κοινωνικές τροπολογίες" .
<P>
Αυτά ήταν όσα είχα να πω σχετικά με τις προτάσεις του Κοινοβουλίου και θα ολοκληρώσω λέγοντας ότι η Επιτροπή ενδιαφέρεται όλως ιδιαιτέρως για το αποτέλεσμα της ψηφοφορίας που θα διεξαχθεί γι' αυτό το θέμα.

<SPEAKER ID=290 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί αύριο, στις 11.30.

<CHAPTER ID=15>
Δικαίωμα παρακολούθησης υπέρ του δημιουργού
<SPEAKER ID=291 NAME="Πρόεδρος">
 Η ημερήσια διάταξη προβλέπει τη σύσταση για τη δεύτερη ανάγνωση (A5-0370/2000) του κ. Zimmerling, εξ ονόματος της Επιτροπής Νομικών Θεμάτων και Εσωτερικής Αγοράς, σχετικά με την κοινή θέση του Συμβουλίου ενόψει της έγκρισης οδηγίας του Ευρωπαϊκού Κοινοβουλίου και του Συμβουλίου που αφορά το δικαίωμα παρακολούθησης υπέρ του δημιουργού ενός πρωτότυπου έργου (7484/1/00 - C5-0422/2000 - 1996/0085(COD)).

<SPEAKER ID=292 LANGUAGE="DE" NAME="Zimmerling">
Κύριε Πρόεδρε, κυρίες και κύριοι, το Ευρωπαϊκό Κοινοβούλιο ασχολείται στη δεύτερη ανάγνωση με την εναρμόνιση του δικαιώματος παρακολούθησης για τους καλλιτέχνες και για αυτό το σκοπό προωθεί ήδη από το 1996 μια ρύθμιση προς όφελος των καλλιτεχνών, των γκαλερί και των οίκων εκποίησης. Καταρχάς θα ήθελα να ευχαριστήσω τις κυρίες και τους κυρίους συναδέλφους που συνεργάστηκαν σε αυτό το σχέδιο. Ήταν πολύ δύσκολο να φθάσουμε σε μια ουσιαστική λύση του προβλήματος, ικανοποιητική για όλους τους εμπλεκόμενους. Τελικά όμως το καταφέραμε με την καλή θέληση την οποία έδειξαν όλες οι ομάδες του Κοινοβουλίου, όπως φαίνεται ιδιαίτερα από την απόφαση της Επιτροπής Νομικών Υποθέσεων και Εσωτερικής Αγοράς.
<P>
Ιδιαίτερες ευχαριστίες οφείλω στους συναδέλφους Dehousse και Echerer, οι οποίοι σε πολλές συζητήσεις συνέβαλαν στην ανεύρεση ικανοποιητικών συμβιβαστικών λύσεων. Το δικαίωμα παρακολούθησης είναι το ανεπίδεκτο παραιτήσεως και αναπαλλοτρίωτο δικαίωμα των εικαστικών καλλιτεχνών σε ποσοστό του προϊόντος από την περαιτέρω πώληση των έργων τους. Αποτελεί λοιπόν μέρος της προστασίας της πνευματικής ιδιοκτησίας και κατά συνέπεια έκφραση της κοινωνικής αναγνώρισης της καλλιτεχνικής δημιουργίας. Η εναρμόνισή του καθίσταται απαραίτητη, εφόσον ισχύει ήδη σε πολλά κράτη μέλη, αν και μέχρι σήμερα δεν είναι γνωστό στη Μεγάλη Βρετανία, στις Κάτω Χώρες, στην Ιρλανδία και στην Αυστρία. Το εν λόγω γεγονός προκαλεί στρεβλώσεις του ανταγωνισμού, διότι εμφανίζεται το φαινόμενο κατά το οποίο ένας καλλιτέχνης κερδίζει από μια πώληση σε μια χώρα ενώ σε κάποια άλλη δεν κερδίζει τίποτε. Αυτό είναι ανεπίτρεπτο στην ευρωπαϊκή αγορά, διότι αντίκειται τους όρους της.
<P>
Πιο συγκεκριμένα, προβλέπονται οι παρακάτω τροποποιήσεις της κοινή θέσης του Συμβουλίου: Το δικαίωμα παρακολούθησης πρέπει να επεκταθεί στο επαγγελματικό εμπόριο έργων τέχνης. Η Επιτροπή Νομικών Υποθέσεων και Εσωτερικής Αγοράς πρότεινε την κλιμάκωση του πληρωτέου ποσού από τον πωλητή σε μια ποσοστιαία συμμετοχή της τάξεως του 4% για τιμές πώλησης 50000 ευρώ και 1% για τιμές πάνω από 200000 ευρώ. Πέραν τούτου αναγνωρίζεται στον καλλιτέχνη το δικαίωμα συλλογής πληροφοριών, ώστε εντός μιας προθεσμίας τριών ετών να μπορεί να συλλέγει από τους επαγγελματίες της αγοράς έργων τέχνης κάθε πληροφορία σχετικά με τις απαιτήσεις του, πράγμα πολύ ουσιαστικό διότι θα πρέπει να τηρούνται βιβλία αγορών και πωλήσεων. Επομένως δεν χρειάζεται να χρησιμοποιηθεί εδώ καμία εταιρεία διαχείρισης.
<P>
Το νέο ελάχιστο ποσό των 1 000 ευρώ αποτελεί πρόταση του Ευρωπαϊκού Κοινοβουλίου στην πρώτη ανάγνωση. Στην Ευρώπη οι περισσότερες πωλήσεις κινούνται έως το όριο των 4 000 ευρώ που προβλέπεται στην κοινή θέση του Συμβουλίου, έτσι ώστε να καθιστούν αναγκαία την εναρμόνιση στον εν λόγω τομέα. Κάτω από το ποσόν των 1 000 ευρώ δεν υπάρχει ανάγκη εναρμόνισης, διότι η ευρωπαϊκή αγορά δεν θίγεται, με αποτέλεσμα να μην τίθεται θέμα δικαιώματος παρακολούθησης.
<P>
Περαιτέρω, η επιχειρούμενη από το Συμβούλιο κάλυψη του ποσού των 12 500 ευρώ ως μέγιστου ποσού για τους καλλιτέχνες διαγράφτηκε, αφού δεν έγινε κατανοητό γιατί πρέπει ένας επιτυχημένος καλλιτέχνης να τιμωρείται. Σχετικά με την προθεσμία εφαρμογής της εν λόγω οδηγίας η Επιτροπή αποφάσισε να ακολουθήσει την πρότασή μου, δηλαδή τα δυο χρόνια, εντός των οποίων τα κράτη μέλη πρέπει να εφαρμόσουν την οδηγία και για εκείνα τα κράτη μέλη που δεν είχαν μέχρι σήμερα το δικαίωμα παρακολούθησης να το εισάγουν για τους δικαιοδόχους.
<P>
Η προτεινόμενη από πλευράς του Συμβουλίου και ιδιαίτερα από βρετανικής πλευράς προθεσμία των πέντε και δέκα ετών δεν μπορεί να γίνει αποδεκτή, διότι πρακτικά θα σήμαινε αποδοχή του υπάρχοντος κατεστημένου και θα εξυπηρετούσε αποκλειστικά τα συμφέροντα της αγοράς έργων τέχνης στη Βρετανία. Οι επιφυλάξεις οι οποίες διατυπώθηκαν με διάφορους τρόπους μπορούν να ταξινομηθούν σε δυο μεγάλες ομάδες. Η μία πλευρά των βρετανικών ομάδων συμφερόντων εκφράζει τους φόβους της για την απώλεια θέσεων εργασίας. Προσωπικά δεν βλέπω κανένα κίνδυνο μετατόπισης της αγοράς έργων τέχνης στην Ελβετία ή στις ΗΠΑ, διότι τα έξοδα ασφάλισης και μεταφοράς υπερσκελίζουν την εισφορά του δικαιώματος παρακολούθησης και κατ' επέκταση καθιστούν μια μετατόπιση μη επικερδή.
<P>
Επιπλέον τόσο η Ελβετία όσο και οι ΗΠΑ ενδιαφέρονται επίσης να εισάγουν το δικαίωμα παρακολούθησης μετά τη θέσπιση από εμάς εδώ στην Ευρώπη ενός εναρμονισμένου δικαιώματος παρακολούθησης.
<P>
Το δεύτερο πρόβλημα αφορά την Αυστρία όπου αναπτύχθηκαν πρωτοβουλίες καλλιτεχνών οι οποίοι φοβούνται τις επιπτώσεις και αντιτίθενται στην οδηγία. Εδώ πρόκειται για μια καθαρή παρανόηση, επειδή θεωρούνται υποχρεωτικές οι εταιρείες διαχείρισης, όπως ισχύει μέχρι σήμερα στην Αυστρία. Αυτό όμως δεν προβλέπεται από την οδηγία. Κατά συνέπεια αυτό είναι ένα ζήτημα του αυστριακού νομοθέτη και δεν πρέπει να δέχεται επιθέσεις ο ευρωπαίος νομοθέτης, ο οποίος δημιουργεί ένα πλαίσιο θετικών όρων για τους καλλιτέχνες και τους οίκους εκποίησης έργων τέχνης.
<P>
Ελπίζω λοιπόν, το εθνικό περιοριστικό πνεύμα της Νίκαιας να μην συνεχιστεί από τους βρετανούς συναδέλφους αλλά αντιθέτως να επιτευχθεί μέσα από αυτό το Κοινοβούλιο μια ευρωπαϊκή ρύθμιση της αγοράς έργων τέχνης.
<P>
(Χειροκροτήματα)

<SPEAKER ID=293 NAME="Fourtou">
Κύριε Πρόεδρε, ένδεκα από τις δεκαπέντε χώρες της Ευρωπαϊκής Ένωσης αναγνωρίζουν το δικαίωμα παρακολούθησης, αλλά μόνο οκτώ το εφαρμόζουν, με λιγότερη ή περισσότερη επιτυχία.
<P>
Η Αυστρία, οι Κάτω Χώρες, η Ιρλανδία και το Ηνωμένο Βασίλειο δεν το περιλαμβάνουν στις νομοθεσίες τους και, εκτός Ευρωπαϊκής Ένωσης, ούτε η Ελβετία, ούτε οι Ηνωμένες Πολιτείες αναγνωρίζουν το δικαίωμα παρακολούθησης.
<P>
Η θέσπιση ενός μηχανισμού δικαιώματος παρακολούθησης εκ πρώτης όψεως φαίνεται δικαιολογημένη, λόγω μιας επιθυμία δικαιοσύνης και ενίσχυσης των καλλιτεχνών. Στην πραγματικότητα, το δικαίωμα παρακολούθησης δεν ενισχύει τη δημιουργία, αλλά το αντίθετο. Αποτελεί τροχοπέδη στην αγορά της τέχνης, η οποία πρέπει να είναι δυναμική και να εξελίσσεται με ελάχιστους περιορισμούς.
<P>
Για έναν εν ζωή καλλιτέχνη, που βλέπει να ενισχύεται η ζήτηση των έργων του και ως εκ τούτου να επανεκτιμείται η παραγωγή του, αυτό που μετρά είναι η δυναμική του αγοραστή και το δικό του δυναμικό πωλήσεων. Το δικαίωμα παρακολούθησης δημιουργεί μια περίπλοκη νομική διαδικασία, ασφαλώς δαπανηρή σε σύγκριση με τα συχνά μικρά ποσά που, σε πολλές περιπτώσεις, δύσκολα θα φθάνουν στους δικαιούχους. Δημιουργεί μια επιπλέον γραφειοκρατία, τροφοδοτώντας έτσι τις κατηγορίες που συχνά διατυπώνονται κατά των ευρωπαϊκών προτύπων. Δυσχεραίνει τη δραστηριότητα των εκθεσιακών χώρων, των οποίων οι δυνάμεις πρέπει να επικεντρώνονται στην υποστήριξη των καλλιτεχνών. Προκαλεί φόβους, επιπλέον έξοδα και διοικητικά προβλήματα στους πιθανούς καλόπιστους αγοραστές, και ενίοτε οδηγεί σε παράλογες καταστάσεις: καθώς το δικαίωμα υπολογίζεται επί της τιμής μεταπώλησης, σε περίπτωση μείωσης αξίας, αξιοποιείται περισσότερο η κινητικότητα του έργου, παρά η δημιουργία.
<P>
Συνεπώς, πρέπει να επεκταθεί αυταρχικά ο μηχανισμός αυτός σε χώρες που δεν τον επιθυμούν - αναφέρομαι κυρίως στο Ηνωμένο Βασίλειο, το οποίο σήμερα διατηρεί ηγετική θέση στην ευρωπαϊκή αγορά τέχνης - με κίνδυνο να χάσουν κάθε ανταγωνιστικότητα;

<SPEAKER ID=294 NAME="Dehousse">
Κύριε Πρόεδρε, θα επαναλάβω την επιτυχημένη έκφραση του Ευρωπαϊκού ομίλου εταιριών δημιουργών και συνθετών: το σχέδιο που συζητάμε, απετέλεσε κατά την εξέτασή του από το Συμβούλιο, αντικείμενο υπερβολικών επιθέσεων. Ο συμβιβασμός που υιοθέτησε το Συμβούλιο είναι πλέον μόνον ένας αδύναμος απόηχος της αρχικής πρότασης της Επιτροπής, που υποστηρίχθηκε σθεναρά από το Κοινοβούλιο σε πρώτη ανάγνωση.
<P>
Η Σοσιαλιστική Ομάδα, όπως εξάλλου και η πολύ μεγάλη πλειοψηφία της Επιτροπής Νομικών Θεμάτων και Εσωτερικής Αγοράς, εξεπλάγη από τη στάση αυτή του Συμβουλίου υπουργών, του οποίου η θέση περιέχει πολλά απαράδεκτα στοιχεία, με πιο επικίνδυνο την επέκταση σε δεκαπέντε χρόνια της προθεσμίας για τη μεταφορά από τα κράτη μέλη, ενώ η αρχική πρόταση της Επιτροπής χρονολογείται ήδη από τετραετία. Στο πεδίο των αρχών, μια προθεσμία δεκαπέντε ετών είναι απαράδεκτη σε έναν κόσμο που μεταβάλλεται συνεχώς, επιφέρει ολοκληρωτική μετατροπή του τομέα, κυρίως λόγω της προόδου της τεχνολογίας. Επιπλέον, η δημιουργία ενός τέτοιου προηγούμενου τη στιγμή που διαφαίνεται ο διπλασιασμός του μεγέθους της Ευρωπαϊκής Ένωσης, θα έστελνε ένα πλήρως εσφαλμένο μήνυμα στις υποψήφιες χώρες. Με μια τέτοια προθεσμία, θα ήταν καλύτερο να απαρνηθούμε την ιδέα μιας οδηγίας
<P>
Η Σοσιαλιστική Ομάδα, θέλησε λοιπόν να μην κλονιστεί η υπόληψη του Κοινοβουλίου με την αποδοχή προτάσεων που γελοιοποιούν τις ψηφοφορίες που έλαβαν χώρα σε πρώτη ανάγνωση. Καταρχάς, νιώθουμε ικανοποίηση, επειδή τη στάση αυτή κατανοεί και συμμερίζεται ο εισηγητής κ. Zimmerling, όχι μόνο όσον αφορά το πρόβλημα της προθεσμίας, αλλά επίσης όσον αφορά πολλά άλλα προβλήματα, τα οποία απαρίθμησε απόψε. Επίσης, νιώθουμε ικανοποίηση επειδή σχεδόν όλες οι δημοκρατικές ομάδες συμμερίζονται την ίδια εποικοδομητική άποψη.
<P>
Η συζήτηση, και κυρίως η ψηφοφορία που θα ακολουθήσει, θα διεξαχθεί λοιπόν για άλλη μια φορά μεταξύ εκείνων που επιθυμούν να προχωρήσουν στο πλαίσιο της ευρωπαϊκής οικοδόμησης κι εκείνων που αφήνονται στην τροχοπέδη των εθνικών συμφερόντων, των οποίων η νομιμότητα είναι ιδιαιτέρως αμφισβητήσιμη, έναντι των συμφερόντων των ευρωπαίων δημιουργών. Επιπλέον, για το θέμα που μας απασχολεί, η ανάγκη μιας κοινής θέσης είναι ακόμα μεγαλύτερη, καθώς μόνον μια κοινή θέση θα επιτρέψει στην Ευρωπαϊκή Ένωση να ασκήσει επιρροή σε διεθνές επίπεδο, προκειμένου να τύχει υπεράσπισης το συμφέρον των δημιουργών σε παγκόσμιο επίπεδο.

<SPEAKER ID=295 NAME="Thors">
Κύριε Πρόεδρε, κύριε Επίτροπε, δυσκολεύομαι να καταλάβω γιατί όσοι αντιτίθενται στην εναρμόνιση της φορολογίας εισοδήματος θα πρέπει να υποστηρίζουν αυτή την οδηγία. Η Ομάδα των Φιλελευθέρων έλαβε ιδιαίτερα επικριτική στάση κατά την πρώτη ανάγνωση, στάση την οποία διατηρούμε. Πιστεύουμε ότι θα ήταν επιζήμιο για τις ευρωπαϊκές αγορές εάν εφαρμοζόταν αυτή η οδηγία πριν επιτευχθεί διεθνής εναρμόνιση σε αυτό το νομικό τομέα.
<P>
Δεν πιστεύουμε ότι οι προθεσμίες για την εφαρμογή της οδηγίας θα πρέπει να καταστούν βραχύτερες όπως πρότεινε ο εισηγητής. Ούτε επίσης πιστεύουμε ότι υπάρχουν αποδείξεις ότι χρειάζονται εθνικοί ελάχιστοι κανόνες για το δικαίωμα παρακολούθησης προκειμένου να βελτιωθεί η εσωτερική αγορά.
<P>
Όπως δήλωσε κάποιος προλαλήσας, είναι σημαντικό να υπάρχουν ανθούσες πινακοθήκες τέχνης και ένα καλό σύστημα αμοιβής για τους νέους καλλιτέχνες.

<SPEAKER ID=296 LANGUAGE="DE" NAME="Echerer">
Κύριε Πρόεδρε, κύριε Επίτροπε, κυρίες και κύριοι συνάδελφοι, σε αυτή τη διαμάχη μεταξύ των διαφόρων ομάδων ειδικών συμφερόντων για μένα έχει πάντα σημασία ο λόγος των ευρωπαίων καλλιτεχνών. Στη χώρα μου, χωρίς δικαίωμα παρακολούθησης, οι καλλιτέχνες τάσσονται εναντίον της εν λόγω οδηγίας. Είναι όμως κατανοητό, εάν κάποιος γνωρίζει την αυστριακή παράδοση στην τοπική αγορά, μια διεθνώς αναγνωρισμένη αγορά. Θα πρέπει να καταβάλλω ακόμη περισσότερες προσπάθειες πειθούς στη χώρα μου, αλλά είμαι απόλυτα σίγουρος ότι η εναρμόνιση του δικαιώματος παρακολούθησης, όπως το βλέπει το ΕΚ, θα φέρει πλεονεκτήματα γι όλους τους συμμετέχοντες.
<P>
Ελπίζω και στην υποστήριξη της Επιτροπής, τουλάχιστον σε ένα από τα τρία μεγάλα επίμαχα σημεία. Προτείνω και ένα βήμα παρακάτω. Πρέπει στο εγγύς μέλλον να αναζητήσουμε εντονότερα το διάλογο με τις εταιρείες διαχείρισης, να αναζητήσουμε και να φροντίσουμε από κοινού για τη ανεύρεση απλούστερων και περισσότερο διαφανών δομών, ώστε οι διοικητικές δαπάνες να μην καταστήσουν ανέφικτη την εφαρμογή της εν λόγω οδηγίας. Οι εταιρείες διαχείρισης δεν αποτελούν μόνο ένα είδος γραφείου είσπραξης χρεών, αλλά είναι πολύ σημαντικοί συνεργάτες για τους καλλιτέχνες της Ευρώπης, όσον αφορά τα δικαιώματά τους. Το φάσμα των διαφορετικών γνωμών εκτείνεται όχι μεταξύ πολιτικών ομάδων αλλά μεταξύ κρατών μελών. Κατανοώ τις διαφορετικές πολιτιστικές παραδόσεις αλλά ταυτόχρονα ζητώ από το Κοινοβούλιο να επιτρέψει να υπερισχύσει το ίδιο ευρωπαϊκό πνεύμα που χαρακτήριζε την ατμόσφαιρα σήμερα το πρωί. Το θέμα μας δεν είναι μόνο οι επιμέρους εθνικοί καλλιτέχνες, οι εθνικές γκαλερί και οι εθνικοί οίκοι εκποίησης. Πρόκειται για την ευρωπαϊκή αγορά τέχνης και όλους τους πρωταγωνιστές της, προ πάντων τους εικαστικούς καλλιτέχνες. Συνεπώς έχω εμπιστοσύνη στη σοφία και στην ενόραση αυτού του Κοινοβουλίου.

<SPEAKER ID=297 LANGUAGE="DE" NAME="Karas">
Κύριε Πρόεδρε, κύριε Επίτροπε, παρά το γεγονός ότι είμαι, όπως άλλωστε σίγουρα γνωρίζετε, φίλος των ευρωπαϊκών ρυθμίσεων, όταν αυτές είναι απαραίτητες και εναντίον ενός ευρωπαϊκού παζαριού όπου τίθενται διάφορα ειδικά εθνικά συμφέροντα, έχω υποσχεθεί να μεταφέρω εδώ στο Κοινοβούλιο των ευρωπαίων πολιτών τις ανησυχίες της πλατφόρμας και του καλλιτεχνικού κόσμου έναντι του δικαιώματος παρακολούθησης. Το δικαίωμα παρακολούθησης παραμένει αμφιλεγόμενο όπως και παλαιότερα. Πρόκειται σε τελική ανάλυση για την ανταγωνιστικότητα της ευρωπαϊκής καλλιτεχνικής αγοράς, η οποία ήδη κοπιάζει να αντεπεξέλθει στον ανταγωνισμό που έρχεται από το εξωτερικό. Στη χώρα μου οι ίδιοι οι καλλιτέχνες λένε ότι αισθάνονται μια εξαναγκαστική τύχη και αναφέρονται στη Γερμανία, όπου 42 000 καλλιτέχνες έχουν κερδίσει λιγότερο του 1% από το δικαίωμα παρακολούθησης.
<P>
Οι γκαλερί, οι οποίες κατά κανόνα συμβάλλουν στην ανάδειξη νέων καλλιτεχνών, έχουν εκφράσει τις ανησυχίες τους και απορρίπτουν εξίσου το δικαίωμα παρακολούθησης, διότι πρέπει να το καταβάλλουν, έστω και εάν κάποιο έργο τέχνης πωλήθηκε με ζημία. Οι ανησυχίες των οίκων εκποίησης κινούνται προς την ίδια κατεύθυνση, υποστηρίζοντας ότι δεν πρέπει πλέον να ισχύει η ανώτατη εισφορά των 12 500 ευρώ. Θεωρώ ότι είναι πολύ σημαντικό να μεταφέρουμε εδώ τις ανησυχίες που εκφράζουν οι οίκοι εκποίησης, οι γκαλερί, οι καλλιτέχνες, ο καλλιτεχνικός κόσμος μιας χώρας και μιας πλατφόρμας καλλιτεχνών και να τις συμπεριλάβουμε στις σκέψεις μας. Αυτό δεν έχει σχέση με εθνικά συμφέροντα, αλλά με τη συμβολή στη διεξαγωγή μιας ανοικτής και διαφανούς πολιτικής συζήτησης.

<SPEAKER ID=298 LANGUAGE="EN" NAME="McCarthy">
 Κύριε Πρόεδρε, ο Επίτροπος θα γνωρίζει επίσης ότι υπήρξε ομόφωνη συναίνεση στο Συμβούλιο σχετικά με την κοινή θέση. Ελπίζω ότι θα υιοθετήσετε μια τόσο ευθεία θέση σχετικά με τις τροπολογίες του κ. Zimmerling όπως κάνατε και στην έκθεση Lehne.
<P>
Πρόκειται επίσης για ένα ζήτημα που αφορά τη ζωτικότητα και την ανταγωνιστικότητα της ευρωπαϊκής αγοράς έργων τέχνης. Αν το κέντρο της ήταν το Βερολίνο, είμαι σίγουρη ότι ο κ. Zimmerling θα μιλούσε πολύ διαφορετικά για τους χρόνους μεταφοράς και τα κατώτατα όρια. Χωρίς διεθνές δικαίωμα παρακολούθησης, είναι γεγονός ότι η ευρωπαϊκή αγορά έργων τέχνης θα μεταφερθεί εκτός των ορίων της Ένωσης. Υπάρχουν στοιχεία που το αποδεικνύουν. Και εγώ, όπως και η κ. Echerer, οφείλω να ακούσω τους καλλιτέχνες. Είναι διχασμένοι. Υπάρχει Kϋnstler gegen Folgerecht. Είναι μοιρασμένοι. Είναι αλαζονικό εκ μέρους του κ. Zimmerling να αγνοεί τις απόψεις ανθρώπων για τους οποίους ισχυριζόμαστε ότι νομοθετούμε στο Ευρωπαϊκό Κοινοβούλιο. Νομοθετούμε για να προστατεύσουμε τα συμφέροντα τους. Οφείλουμε να ακούσουμε και τις δικές τους απόψεις.
<P>
Μπορούμε επίσης να δούμε ότι το Folgerecht δεν ευνοεί στην πραγματικότητα πολλούς καλλιτέχνες. Στη Γερμανία, για παράδειγμα, το 1998, από τους 7 000 καλλιτέχνες που μεταβίβασαν τα δικαιώματά τους, μόνο 274 κέρδισαν κάποια χρήματα από αυτό και το 40% του δικαιώματος παρακολούθησης δαπανήθηκε στο κόστος φορολόγησης του ποσού. Έτσι, υπάρχουν ορισμένα προβλήματα στον σημερινό τρόπο εφαρμογής του.
<P>
Θέλω να εκμεταλλευτώ την ευκαιρία για να δηλώσω την ανησυχία μου για το γεγονός ότι η Επιτροπή δεν κατόρθωσε να παράσχει μια ανάλυση ή αξιολόγηση του οικονομικού αντίκτυπου του δικαιώματος παρακολούθησης. Είναι πολύ σημαντικό το ότι δεν ασχολήθηκε με αυτό ένα νομοθετικό κείμενο που αφορά το δικαίωμα παρακολούθησης. Αδυνατώ, ωστόσο, να καταλάβω πώς η Επιτροπή κατέληξε στο αυθαίρετο κατώτατο όριο των 1 000 ευρώ, χωρίς επιστημονικά δεδομένα για να το στηρίξει. Ως εκ τούτου, πρέπει να ζητήσω την ύπαρξη μιας μακράς μεταβατικής περιόδου για την έναρξη σοβαρών διαπραγματεύσεων σχετικά με ένα διεθνές δικαίωμα παρακολούθησης, χωρίς το οποίο θα χάσουμε την ευρωπαϊκή αγορά έργων τέχνης, όπου και αν βρίσκεται αυτή, είτε είναι στο Παρίσι είτε στο Βερολίνο είτε στο Λονδίνο. Δεν πιστεύω ότι οι καλλιτέχνες έχουν να κερδίσουν κάτι από αυτό.

<SPEAKER ID=299 NAME="Wallis">
Κύριε Πρόεδρε, προσπαθώ να υιοθετήσω μια πρακτική προσέγγιση στο θέμα αυτό, καθώς ένας από τους μεγαλύτερους οίκους δημοπρασίας έργων τέχνης βρίσκεται στην εκλογική μου περιφέρεια έξω από το Λονδίνο. Ο οίκος αυτός είχε εκφράσει τους φόβους του σχετικά με αυτές τις προτάσεις και τον ξαναεπισκέφθηκα πρόσφατα για να εξετάσουμε μαζί ορισμένες εικονικές περιπτώσεις. Πήραμε πίνακες από μια πρόσφατη δημοπρασία, οι οποίοι θα επηρεάζονταν από την παρούσα πρόταση. Για έναν από αυτούς θα υπήρχε μεγάλη δυσκολία να εντοπιστεί η οικογένεια του καλλιτέχνη· θα ωφελούνταν μόνο οι επαγγελματίες εντοπιστές και οι εταιρείες συλλογικής διαχείρισης. Σε μια άλλη περίπτωση, το έργο θα είχε αναμφίβολα πουληθεί κάπου αλλού, π.χ. στην Αμερική. Ο μοναδικός καλλιτέχνης με τον οποίο μπορέσαμε να επικοινωνήσουμε και θα μπορούσε να ωφεληθεί δεν ενδιαφερόταν και είπε ότι όλα αυτά ήταν πολύ περίπλοκα και δεν θα μπορούσαν να βοηθήσουν τον ίδιο ή την οικογένειά του.
<P>
Φοβάμαι ότι αυτό με οδηγεί στο αναπόφευκτο συμπέρασμα ότι δεν χρειαζόμαστε την οδηγία αυτή και ότι, χωρίς τη θέση σε ισχύ διεθνούς συμφωνίας, είναι ένα νομοθετικό κείμενο της εσωτερικής αγοράς που δεν μας είναι απαραίτητο.

<SPEAKER ID=300 LANGUAGE="EN" NAME="Inglewood">
Κύριε Πρόεδρε, το δικαίωμα παρακολούθησης είναι ένα άγνωστο νομικό δικαίωμα στο Ηνωμένο Βασίλειο και δεν πιστεύουμε ότι αποτελεί ωφέλιμη προσθήκη στη νομοθεσία μας. Και αυτό γιατί, όπως ήδη επισημάνθηκε, πολλοί καλλιτέχνες δήλωσαν πρόσφατα ότι στην πραγματικότητα δεν τους βοηθάει. Επιπλέον, όπως δείχνει η εμπειρία στη Γαλλία, οι κύριοι δικαιούχοι είναι οι κληρονόμοι αποθανόντων, πλούσιων ζωγράφων και όχι οι φτωχοί καλλιτέχνες που είναι εν ζωή. Εν πάση περιπτώσεις, γιατί ως ζήτημα αρχής θα ήταν σωστό να επιβληθεί ένας φόρος στην πώληση μεταχειρισμένων έργων ζωγραφικής και να μην γίνει το ίδιο για τον κατασκευαστή ενός μεταχειρισμένου αυτοκινήτου ή τον ράφτη ενός μεταχειρισμένου κουστουμιού;
<P>
Το δικαίωμα παρακολούθησης δεν είναι αναγκαίο ούτε και για την ενιαία ευρωπαϊκή αγορά έργων τέχνης, η οποία λειτουργεί αρκετά ικανοποιητικά εδώ και χρόνια χωρίς αυτό, όπως ήδη επισημάνθηκε απόψε. Με λίγα λόγια, δεν υπάρχει ανάγκη για τέτοιου είδους εναρμόνιση στον τομέα αυτό.
<P>
Ωστόσο, εμείς στο Ηνωμένο Βασίλειο δεχθήκαμε, με κάποιους δισταγμούς και σε πνεύμα συμβιβασμού, μια φόρμουλα που περιλαμβάνει την πιθανή εφαρμογή του στο Ηνωμένο Βασίλειο. Είναι περίπλοκο και χρειάζεται χρόνια για να τεθεί σε ισχύ. Οι κυνικοί ενδέχεται να πουν: κάπως σαν τη Συνθήκη της Νίκαιας. Όμως το Λονδίνο, το κέντρο της αγοράς έργων τέχνης στην Ευρώπη, θα ζημιωθεί δυσανάλογα αν μεγάλο μέρος του εμπορίου μεταφερθεί εκτός των ορίων της Ένωσης στη Γενεύη ή τις Ηνωμένες Πολιτείες, εξάγοντας μονομερώς βρετανικές θέσεις εργασίας μαζί του, εκτός και αν τεθεί σε ισχύ ένα διεθνές καθεστώς προκειμένου να εξαλειφθεί η στρέβλωση της παγκόσμιας αγοράς.
<P>
Αν δεν γίνει σεβαστή η ουσία του συμβιβασμού, θα προτιμούσαμε αυτή η μη αναγκαία οδηγία να μην περάσει στο γραπτό δίκαιο. Αν γινόταν κάτι τέτοιο, θα ήταν μια μεγάλη αδικία, ειδικά για αυτούς που ο βιοπορισμός τους εξαρτάται από την αγορά τέχνης και, ιδιαίτερα, από την αγορά τέχνης του Λονδίνου.
<P>
Μπορώ να διαβεβαιώσω το Σώμα ότι, αν ο ηγέτης του κόμματός μου William Hague κερδίσει τις γενικές εκλογές, θα συμμεριστεί τη δέσμευση του σημερινού πρωθυπουργού να αντιτεθεί σε αυτή την πρόταση υπερασπιζόμενος τα ουσιαστικά συμφέροντα της χώρας μας. Αυτό υπερβαίνει τα όσα συμφωνήθηκαν στην κοινή θέση.

<SPEAKER ID=301 NAME="Bolkestein">
. (FR) Κύριε Πρόεδρε, επιτρέψτε μου να απαντήσω στις παρατηρήσεις που διατυπώθηκαν και στις ερωτήσεις που υποβλήθηκαν, ως εξής.
<P>
Η Επιτροπή διάκειται ευνοϊκά στην πλειονότητα των τροπολογιών που προτάθηκαν από τη νομική επιτροπή και συγχαίρει τον εισηγητή κ. Zimmerling, για το πνεύμα συμβιβασμού που επέδειξε, το οποίο του επέτρεψε να συσπειρώσει το μεγαλύτερο δυνατό αριθμό βουλευτών για τα πιο σημαντικά ζητήματα και, κατά πρώτον, για τις προθεσμίες που οι τροπολογίες 11 και 15 μειώνουν σε τέσσερα χρόνια συνολικά, δηλαδή σε δυο χρόνια μεταβατικής περιόδου και δυο χρόνια προθεσμίας για τη μεταφορά. Οι προθεσμίες αυτές μου φαίνονται λογικές για να επιτραπεί στους επαγγελματικούς κύκλους να προσαρμοστούν, και στις εθνικές αρχές να εισαγάγουν τις απαραίτητες ρυθμιστικές τροποποιήσεις.
<P>
Δεύτερη σημαντική ερώτηση, το ανώτατο όριο, το οποίο καταργεί η τροπολογία αριθ. 7. Η τροπολογία αυτή ωστόσο, μπορεί να γίνει δεκτή μόνον εν μέρει. Η Επιτροπή εκτιμά όντως ότι η διαίρεση σε πέντε κατηγορίες, η οποία περιέχεται στην κοινή θέση, φαίνεται αποτελεσματικότερη από εκείνη που προτείνετε για την αποφυγή ενδεχομένων μετατοπίσεων πωλήσεων, κυρίως στις κατηγορίες των υψηλότερων τιμών. Τρίτη ερώτηση, τέλος, το κατώτατο όριο, το οποίο η τροπολογία σας επαναφέρει σε 1 000 ευρώ, δηλαδή στην αρχική πρόταση της Επιτροπής. Και πάλι, η τροπολογία αυτή μπορεί να γίνει δεκτή μόνον εν μέρει, καθώς η Επιτροπή δεν συμφωνεί μαζί σας να καταστεί υποχρεωτικό το κατώτατο αυτό όριο. Εκτιμά ότι η κατάργηση των εθνικών δικαιωμάτων παρακολούθησης που βρίσκονται κάτω από το όριο αυτό, δεν δικαιολογείται για λόγους εσωτερικής αγοράς και, σε ορισμένα κράτη μέλη, τοποθετεί τους καλλιτέχνες σε μειονεκτική θέση σε σύγκριση με τη θέση που είχαν πριν από την εναρμόνιση. Για τους ίδιους λόγους, πρέπει να απορριφθεί η τροπολογία 4 και το μέρος της τροπολογίας 7 που αφορά το ίδιο ζήτημα .
<P>
Συνοπτικά, κύριε Πρόεδρε, η Επιτροπή είναι σε θέση να κάνει δεκτές τις τροπολογίες 1, 2, 3, 5, 11, 12, 13, 14 και 15, να δεχθεί μόνον εν μέρει τις τροπολογίες 6 και 7 για τους λόγους που αναφέρθηκαν προ ολίγου, και να δεχθεί υπό μορφή αιτιολογικής σκέψης, και όχι άρθρου, την τροπολογία 9. Αντίθετα, η Επιτροπή δεν είναι σε θέση να δεχθεί την τροπολογία 4, που αναφέρεται στον υποχρεωτικό χαρακτήρα του κατώτατου ορίου, και την τροπολογία 8, λόγω του ότι η διάκριση που γίνεται μεταξύ των κληρονόμων που μπορούν να επωφεληθούν του δικαιώματος παρακολούθησης δεν αντιστοιχεί στην ιδιοκτησιακή φύση του εν λόγω δικαιώματος και άπτεται αποκλειστικά του εθνικού δικαίου. Παρόμοια τροπολογία είχε απορριφθεί σε πρώτη ανάγνωση . Δεν μπορεί επίσης να δεχθεί την τροπολογία 10, λόγω του ότι η κατάρτιση και η διατήρηση ενός καταλόγου τρίτων χωρών που εφαρμόζουν το δικαίωμα παρακολούθησης θέτει πρακτικά προβλήματα και δεν προσθέτει τίποτε στην ασφάλεια δικαίου.

<SPEAKER ID=302 NAME="Πρόεδρος">
 Η συζήτηση έληξε.
<P>
Η ψηφοφορία θα διεξαχθεί αύριο, στις 11.30.
<P>
(Η συνεδρίαση λήγει στις 12.15)

