<CHAPTER ID=1>
Επανάληψη της συνσδoυ
<SPEAKER ID=1 NAME="Πρόεδρος">
. Κηρύσσω την επανάληψη της συνόδου του Ευρωπαϊκού Κοινοβουλίου που είχε διακοπεί την Πέμπτη 15 Νοεμβρίου 2001.

<CHAPTER ID=2>
Ανακοίνωση της Προέδρου
<SPEAKER ID=2 NAME="Πρόεδρος">
Αγαπητοί συνάδελφοι, για μια ακόμη φορά, η τρομοκρατία χτύπησε με βιαιότητα την Ισπανία.
<P>
Στις 23 Νοεμβρίου, η Ana Isabel Arostegui και ο Javier Mijangos, αμφότεροι αστυνομικοί που υπηρετούσαν στην Ertzaintza, την περιφερειακή βασκική αστυνομία, δολοφονήθηκαν άνανδρα εν ώρα υπηρεσίας στο Beasaνn, στην ισπανική Χώρα των Βάσκων.
<P>
Δύο ημέρες πριν, στο Μπιλμπάο, οι τρομοκράτες ανατίναξαν παγιδευμένη βόμβα με στόχο δύο άλλους αστυνομικούς του ίδιου σώματος, οι οποίοι τραυματίστηκαν.
<P>
Εξ ονόματος εμού προσωπικά και εξ ονόματος ολόκληρου του Ευρωπαϊκού Κοινοβουλίου, απηύθυνα αμέσως τα ειλικρινή μου συλλυπητήρια στις οικογένειες των θυμάτων αυτών των τρομερών επιθέσεων, καθώς και τις ευχές μας για ταχεία ανάρρωση στους τραυματίες.
<P>
Οι τρομοκράτες στην Ισπανία απέδειξαν, για μία ακόμη φορά, την τυφλή δολοφονική μανία που τους διακατέχει, την άρνησή τους στο δικαίωμα της ζωής και την άρνησή τους προς κάθε έννοια δημοκρατίας. Μετά την επίθεσή τους στη δικαιοσύνη, στο πρόσωπο του δικαστή Josι Marνa Lidon Corbi, επιτέθηκαν αυτή τη φορά στο σώμα της βασκικής περιφερειακής αστυνομίας. Με αυτή την πράξη, φανερώνουν τη θέλησή τους να πλήξουν τους βασικούς πυλώνες της δημοκρατίας.
<P>
Με βαθιά συγκίνηση για τα θύματα, τις οικογένειές τους και όλους όσους μάχονται υπέρ της δημοκρατίας σας καλώ, αγαπητοί συνάδελφοι, να τηρήσουμε ενός λεπτού σιγή.
<P>
(Το Σώμα, όρθιο, τηρεί ενός λεπτού σιγή)

<SPEAKER ID=3 NAME="Πρόεδρος">
Αγαπητοί συνάδελφοι, από την τελευταία μας σύνοδο, πέντε δημοσιογράφοι δολοφονήθηκαν δυστυχώς στο Αφγανιστάν.
<P>
Η Maria Grazia Cutulli, ο Julio Fuentes, ο Harry Burton και ο Azizullah Haidari έπεσαν θύματα μιας ενέδρας μεταξύ του Ισλαμαμπάντ και της Καμπούλ. Ο Ulf Stroemberg σκοτώθηκε μετά από μια διάρρηξη στο Taloqan. Επίσης, ανησυχούμε, όπως γνωρίζετε, πάρα πολύ για την απαγωγή του Ken Hechtman.
<P>
Οι οκτώ δημοσιογράφοι που έχουν σκοτωθεί στο Αφγανιστάν από την αρχή του πολέμου μέχρι σήμερα, ασκούσαν με θάρρος, πάθος και επιμονή το ευγενές επάγγελμά τους. Για αυτούς, το καθήκον της πληροφόρησης υπερείχε κάθε άλλης σκέψης. Και για αυτό, θα ήθελα να τους αποτίσω ένα θερμό, συγκινημένο και ειλικρινή φόρο τιμής, διότι μας επέτρεψαν να είμαστε συνεχώς ενήμεροι για τα γεγονότα που εκτυλίσσονταν στη χώρα αυτή.
<P>
Η ελευθερία πληροφόρησης είναι μία από τις πλέον ευαίσθητες, ο θάνατός τους το μαρτυρά. Θαυμάζω τον τρόπο με τον οποίο έφεραν εις πέρας το καθήκον που τους είχε ανατεθεί.
<P>
Αυτή τη στιγμή, η σκέψη μας είναι κοντά στις οικογένειες τους και τους συναδέλφους τους που επλήγησαν τόσο φρικτά από τους θανάτους τους. Για να τους εκφράσουμε τη βαθύτερη συμπάθειά μας, σας ζητώ να τηρήσουμε ενός λεπτού σιγή.
<P>
(Το Σώμα, όρθιο, τηρεί ενός λεπτού σιγή)

<CHAPTER ID=3>
Ημερήσια διάταξη
<SPEAKER ID=4 NAME="Πρόεδρος">
Σχετικά με την ημερήσια διάταξη των εργασιών μας, θα ήθελα να σας κάνω δύο προτάσεις. Η πρώτη: η Επιτροπή Προϋπολογισμών ενέκρινε την έκθεση του κ. Ferber σχετικά με την συμπληρωματική κατάσταση προβλέψεων εσόδων και δαπανών του Ευρωπαϊκού Κοινοβουλίου, και η επιτροπή αυτή επιθυμεί να εγγραφεί η εν λόγω έκθεση στην αυριανή ώρα των ψηφοφοριών, βάσει του άρθρου 114 του Κανονισμού.
<P>
(Το Σώμα παρέχει σύμφωνη γνώμη)
<P>
Υπάρχει μια άλλη πρόταση της Επιτροπής Απασχόλησης και Κοινωνικών Υποθέσεων: πρόκειται για την ψηφοφορία σχετικά με την έκθεση του κ. Bouwman για την προστασία των μισθωτών σε περίπτωση αφερεγγυότητας του εργοδότη. Κατατέθηκε αίτηση να εγγραφεί η έκθεση αυτή στην αυριανή ώρα ψηφοφοριών λόγω του ότι το Συμβούλιο προτίθεται να αποφασίσει σχετικά στις 3 του ερχόμενου Δεκεμβρίου.
<P>
(Το Σώμα παρέχει σύμφωνη γνώμη)
<P>
Η ημερήσια διάταξη καθορίζεται κατ' αυτόν τον τρόπο.
<P>
  
<P>
Παρεμβάσεις επί της διαδικασίας

<SPEAKER ID=5 LANGUAGE="IT" NAME="Tajani">
Κυρία Πρόεδρε, θα ήθελα μόνο να υπενθυμίσω στο Σώμα αυτό που συνέβη εχθές στη Ρώμη: υπήρξε ένα πολύνεκρο δυστύχημα, έχασαν τη ζωή τους πολλοί πυροσβέστες, άλλοι τραυματίστηκαν, ορισμένοι νοσηλεύονται σε κρίσιμη κατάσταση. Έτρεξαν για να σώσουν ανθρώπινες ζωές με το ίδιο θάρρος που επέδειξαν οι πυροσβέστες της Νέας Υόρκης. Πιστεύω πως είναι σωστό, ως ευρωπαίοι πολίτες και ως Ευρωπαϊκό Κοινοβούλιο, να τιμήσουμε αυτούς τους γενναίους άνδρες, που θυσίασαν τη ζωή τους στην προσπάθεια να σώσουν άλλες ζωές. Κατέρρευσε ένα κτίριο και, αν δεν είχαν θυσιαστεί αυτοί, θα είχαν ίσως χάσει τη ζωή τους κάποιοι άλλοι. Πιστεύω πως το Κοινοβούλιο οφείλει να μνημονεύσει αυτούς τους ηρωικούς και γενναίους πυροσβέστες.

<SPEAKER ID=6 NAME="Πρόεδρος">
Κύριε Tajani, έχω ήδη αποστείλει συλλυπητήριο τηλεγράφημα στις ιταλικές αρχές.

<SPEAKER ID=7 LANGUAGE="IT" NAME="Angelilli">
Κυρία Πρόεδρε, θα επιθυμούσα και εγώ με τη σειρά μου να εκφράσω ένα αίσθημα μεγάλης θλίψης για τους ανθρώπους που έχασαν τη ζωή τους εχθές στο δυστύχημα της Ρώμης και να εκφράσω τη βαθιά μου εκτίμηση, καθώς και τη μεγάλη μου αλληλεγγύη, στις δυνάμεις της τάξεως και στην Πυροσβεστική, ειδικότερα, που είναι πάντοτε σε ετοιμότητα, πάντα στην πρώτη γραμμή, όχι μόνο στον αγώνα κατά της εγκληματικότητας, αλλά και για να βοηθήσουν τους ευρωπαίους πολίτες, ακόμη και σε στιγμές δύσκολες σαν αυτές, και είναι πάντοτε διατεθειμένες - όπως δυστυχώς συνέβη στη Ρώμη και όπως συνέβη στη Νέα Υόρκη - να θυσιάσουν τη ζωή τους με πράξεις ύψιστης γενναιότητας.

<SPEAKER ID=8 NAME="Figueiredo">
Κυρία Πρόεδρε, αυτήν την εβδομάδα η οποία είναι αφιερωμένη στην απασχόληση, θα ήθελα να επιστήσω την προσοχή σας σε πολλές χιλιάδες πορτογάλους εργαζόμενους που ζουν μία ανησυχητική κατάσταση μεγάλης αστάθειας, με επιχειρήσεις που πτωχεύουν η μία μετά την άλλη ατιμώρητα, χωρίς να αποδίδονται ευθύνες σε κανέναν, ακόμη και όταν είναι γνωστό ότι ήταν βιώσιμες και διέθεταν καλά χαρτοφυλάκια παραγγελιών, όπως συνέβη στην Molin, στην Confelis και στην Norporte.
<P>
Παρά το γεγονός ότι οι πορτογάλοι εργαζόμενοι λαμβάνουν τους χαμηλότερους μισθούς στην Ευρωπαϊκή Ένωση, εμφανίζονται εκ νέου αναρίθμητες περιπτώσεις επιχειρήσεων με καθυστερήσεις στην καταβολή μισθών, γεγονός που αφορά πάνω από είκοσι δισεκατομμύρια εσκούδος και πολλές χιλιάδες εργαζόμενους. Επισημαίνω ιδίως την κατάσταση που επικρατεί στις επιχειρήσεις γυαλιού Mandata και Mortensen, στη Marinha Grande, στην επιχείρηση μεταποίησης ξυλείας Sotima, στην Proenηa-a-Nova, στην Cuftexteis, στο Ansiγo, και τις απειλές που επικρέμονται πάνω σε εκατοντάδες εργαζομένων της επιχείρησης κλωστοϋφαντουργίας Eres, στο Fundγo, λόγω της τοπικής και περιφερειακής σημασίας και λόγω των συνεπειών για την ανάπτυξη περιοχών που αντιμετωπίζουν δυσκολίες. Πέρα από την αλληλεγγύη για αυτούς τους εργαζόμενους, θα ήθελα, κυρία Πρόεδρε, να ευαισθητοποιηθεί η Επιτροπή και το Συμβούλιο όσον αφορά αυτή τη σοβαρή κατάσταση που πλήττει χιλιάδες πορτογάλους εργαζόμενους.
<P>
(Χειροκροτήματα)

<SPEAKER ID=9 LANGUAGE="ES" NAME="Valdivielso de Cuι">
Κυρία Πρόεδρε, ως Βάσκος και, επομένως, ως Ισπανός, θέλω απλώς να σας ευχαριστήσω για την ευαισθησία που σας διακρίνει πάντα σχετικά με το πρόβλημα της τρομοκρατίας στη Χώρα των Βάσκων.
<P>
Από την άλλη πλευρά, θέλω να επισημάνω, δυστυχώς, ότι συχνά αυτές τις στιγμές θεωρητικά σιγής, υπάρχουν άτομα που μιλάνε, ακόμη και στο τηλέφωνο, πράγμα που μου φαίνεται πλήρης έλλειψη σεβασμού, μεταξύ πολλών άλλων.

<SPEAKER ID=10 LANGUAGE="EN" NAME="Howitt">
Θα ήθελα να σας ζητήσω, δυνάμει του άρθρου 19, παράγραφος 4 του Κανονισμού, να μεσολαβήσετε προσωπικά στις ελληνικές αρχές για λογαριασμό των μελών της εκλογικής μου περιφέρειας, Paul και Lesley Coppin από το Mildenhall και Anna Skinner από το Epping, σχετικά με τον αδελφό της Anthony Adamiak, καθώς και για λογαριασμό των υπολοίπων ευρωπαίων πολιτών που αυτήν τη στιγμή, βρίσκονται φυλακισμένοι στην Ελλάδα επειδή ασχολούνταν με την παρατήρηση αεροπλάνων.
<P>
Σεβόμαστε την ανεξαρτησία των δικαστικών αρχών της Ελλάδας και τη συνεργασία που μας προσέφεραν μέχρι στιγμής οι ελληνικές αρχές, αλλά, δεδομένου ότι αυτοί οι άνθρωποι βρίσκονται ήδη στη φυλακή επί τρεις εβδομάδες χωρίς να τους έχουν απαγγελθεί κατηγορίες και πρόκειται να κρατηθούν για επιπλέον δύο εβδομάδες μέχρι να τους απαγγελθούν κατηγορίες, ελπίζω ότι θα συμφωνήσετε μαζί μου πως υπάρχει επείγουσα ανάγκη, για ανθρωπιστικούς λόγους, να απευθυνθεί έκκληση για την υπόθεσή τους, καθώς και να υπενθυμιστεί στις ελληνικές αρχές η απόλυτη υποχρέωσή τους, βάσει της Σύμβασης για τα ανθρώπινα δικαιώματα, να απαγγείλουν κατηγορίες στους κρατουμένους. Δώδεκα άνθρωποι έφυγαν για διακοπές και κατέληξαν στη φυλακή. Ζητώ την παρέμβασή σας, εξ ονόματος του Ευρωπαϊκού Κοινοβουλίου.
<P>
(Χειροκροτήματα)

<SPEAKER ID=11 NAME="Πρόεδρος">
 - Κύριε Howitt, όπως γνωρίζετε, ο συνάδελφός μας, κ. Van Orden, είχε ήδη αναφερθεί στο πρόβλημα αυτό κατά τη διάρκεια της τελευταίας περιόδου συνόδου της Ολομέλειας στο Στρασβούργο. Φυσικά, μετά από αυτή την παρέμβαση, προέβην σε διάβημα, το γραφείο μου προέβη σε διάβημα προς τη Μόνιμη Ελληνική Αντιπροσωπεία. Λάβαμε κάποιες πληροφορίες. Επρόκειτο να γίνει μια προσαγωγή τη Δευτέρα αυτής της εβδομάδας. Δεν μπόρεσαν να μας επιβεβαιώσουν αν η προσαγωγή έλαβε χώρα ή όχι. Οφείλω να σας πω ότι είμαι απολύτως πρόθυμη να παρέμβω προσωπικά ανάλογα, βέβαια, με την εξέλιξη αυτών των γεγονότων, αυτής της κατάστασης την οποία παρακολουθούμε, μπορώ να σας βεβαιώσω, με τη μεγαλύτερη δυνατή προσοχή.

<SPEAKER ID=12 NAME="Σουλαδάκης">
Κυρία Πρόεδρε, ευχαριστώ και τους συναδέλφους των οποίων βλέπω με ικανοποίηση το υψηλό ενδιαφέρον για τα ανθρώπινα δικαιώματα και την τήρηση των κανόνων του κράτους δικαίου στις χώρες της Ευρωπαϊκής Ένωσης. Παράλληλα, ευχαριστώ για το ότι μου δίνεται η ευκαιρία να επισημάνω ότι στην Ελλάδα τηρούνται στο ανώτατο επίπεδο, όπως πιστεύω και στο Ηνωμένο Βασίλειο, όλοι οι κανόνες, δικονομικοί και ουσιαστικοί, καθώς και των ανθρωπίνων δικαιωμάτων και του κράτους δικαίου. Υπό την έννοια αυτή, θεωρώ ότι οι δικαστικές αρχές της χώρας μου θα είναι ακριβοδίκαιες και θα τηρήσουν όλες τις διατάξεις, είτε του εσωτερικού δικαίου της Ελλάδας, είτε των διεθνών συμβάσεων.
<P>
Όμως, με αφορμή αυτό το γεγονός και καθαρά πληροφοριακά, θα ήθελα να πληροφορήσω το Σώμα για ορισμένα πράγματα, ώστε να ξέρουμε πού βρισκόμαστε. Είμαστε σε μια περίοδο που το θέμα της τρομοκρατίας έχει πάρει διεθνείς διαστάσεις. Οι συγκεκριμένοι συλληφθέντες στην Ελλάδα, σε προηγούμενη ημέρα είχαν συλληφθεί σε άλλο αεροδρόμιο, τους είχε επισημανθεί ότι δεν μπορούν να φωτογραφίζουν στρατιωτικές εγκαταστάσεις, και μάλιστα σε φάση λειτουργίας ή ασκήσεων και, απα ό,τι γράφουν οι εφημερίδες, μέσα στα υλικά τους βρέθηκαν και παρακολουθήσεις επικοινωνιών μεταξύ πολεμικών αεροπλάνων, ή μεταξύ αεροπλάνων και βάσεων. Στη συνέχεια, τους βρήκαν σε άλλο αεροδρόμιο. Σε άλλο αεροδρόμιο τους συνέλαβαν, αφού προηγουμένως είχαν ειδοποιηθεί για το τι συμβαίνει.
<P>
Όπως αντιλαμβάνεστε λοιπόν, σε μια περίοδο ευαισθητοποίησης για την τρομοκρατία, σε μια περίοδο που είναι τοις πάσι γνωστό ότι σε όλες τις στρατιωτικές βάσεις της Ευρώπης υπάρχουν αντίστοιχες απαγορεύσεις, και αφού είχαν ειδοποιηθεί, όλα τα περιθώρια ελαστικότητας ή παράβλεψης είχαν εξαντληθεί.
<P>
Πάντως, είμαι σίγουρος ότι όλες οι δικονομικές διατάξεις θα τηρηθούν επακριβώς διότι η Ελλάδα είναι στην πρωτοπορία των 15 στην τήρηση όλων των αναγκαίων εγγυήσεων για κάθε πολίτη οποιασδήποτε χώρας δικάζεται σα αυτήν. Με αυτά τα λόγια, ελπίζω το Σώμα να έχει πληροφορηθεί ό,τι χρειάζεται να πληροφορηθεί.

<SPEAKER ID=13 NAME="Πρόεδρος">
Ευχαριστώ, κύριε Σουλαδάκη.
<P>
Αγαπητοί συνάδελφοι, δεδομένου ότι έχω λάβει σχεδόν δώδεκα ακόμη αιτήσεις επί της διαδικασίας, εκ των οποίων οι περισσότερες αφορούν αυτό το θέμα, και ότι η υπόθεση αυτή κοντεύει να καταστεί από μόνη της συζήτηση, λαμβάνω την πρωτοβουλία να διακόψω τις αιτήσεις επί της διαδικασίας για να περάσουμε στη συζήτηση σχετικά με την προετοιμασία του Συμβουλίου του Λάκεν, ενώ είναι αυτονόητο ότι οι παρεμβάσεις θα συνεχίσουν φυσικά αμέσως μόλις λήξει η συζήτηση.

<CHAPTER ID=4>
Το μέλλον της αΕνωσης
<SPEAKER ID=14 NAME="Πρόεδρος">
Η ημερήσια διάταξη προβλέπει την κοινή συζήτηση:
<P>
των δηλώσεων του Συμβουλίου και της Επιτροπής σχετικά με την προετοιμασία του Ευρωπαϊκού Συμβουλίου του Λάκεν στις 14 και 15 Δεκεμβρίου 2001·
<P>
της έκθεσης (A5-0368/2001) των κκ. Leinen και Mιndez de Vigo, εξ ονόματος της Επιτροπής Συνταγματικών Υποθέσεων σχετικά με το Ευρωπαϊκό Συμβούλιο του Λάκεν και το μέλλον της Ένωσης (2001/2180(INI))·
<P>
της έκθεσης (A5-0399/2001) της κ. Kaufmann σχετικά με τη Λευκή Βίβλο της Επιτροπής "Ευρωπαϊκή Διακυβέρνηση" (COM(2001) 428 - C5-0454/2001 - 2001/2181(COS))·
<P>
των προφορικών ερωτήσεων προς το Συμβούλιο (B5-0529/2001) και προς την Επιτροπή (B5-0530/2001) του κ. Rocard, εξ ονόματος της Επιτροπής Απασχόλησης και Κοινωνικών Υποθέσεων, σχετικά με μια ευρωπαϊκή στρατηγική για την προώθηση της ποιότητας στην εργασία και την κοινωνική πολιτική.
<P>
Για την περάτωση αυτής της κοινής συζήτησης, έχω λάβει έξι προτάσεις ψηφίσματος όσον αφορά το Ευρωπαϊκό Συμβούλιο, οι οποίες κατατέθηκαν σύμφωνα με το άρθρο 37, παράγραφος 2 του Κανονισμού.
<P>
Χαιρετίζω την παρουσία του ασκούντος την Προεδρία του Συμβουλίου, Υπουργού κ. Louis Michel. Χαιρόμαστε για την παρουσία σας ανάμεσά μας και σας δίνω αμέσως το λόγο.

<SPEAKER ID=15 LANGUAGE="FR" NAME="Michel">
. (FR) Κυρία Πρόεδρε, κυρίες και κύριοι βουλευτές, το Ευρωπαϊκό Συμβούλιο του Λάκεν (Βρυξέλλες) στις 14 και 15 Δεκεμβρίου θα εξετάσει, όπως γνωρίζετε, τα παρακάτω θέματα: το μέλλον της Ευρωπαϊκής Ένωσης, την ευρωπαϊκή πολιτική ασφάλειας και άμυνας, τη διεύρυνση, την καταστολή της τρομοκρατίας, το χώρο ελευθερίας, ασφάλειας και δικαιοσύνης, τη γενική κατάσταση της Ένωσης και τις προοπτικές, την απασχόληση και την κοινωνική συνοχή, τις έδρες και τα διάφορα όργανα και οργανισμούς, και τέλος τις εξωτερικές σχέσεις.
<P>
Το μέλλον της Ευρωπαϊκής Ένωσης: το Ευρωπαϊκό Συμβούλιο θα εγκρίνει το κείμενο δήλωσης που αποσκοπεί στην έναρξη της συζήτησης για το μέλλον της Ευρώπης. Το κείμενο αυτό περιλαμβάνει ένα πρώτο μέρος σχετικά με τα δυνατά σημεία και τις αδυναμίες της ευρωπαϊκής οικοδόμησης, ένα δεύτερο μέρος που συγκεντρώνει τα θεματικά ζητήματα τα οποία θα μπορούσε να πραγματευτεί η Συνέλευση και ένα τρίτο μέρος που καθορίζει τις λεπτομέρειες οργάνωσης της συζήτησης.
<P>
Το Συμβούλιο Γενικών Υποθέσεων της 19ης Νοεμβρίου επέτρεψε ήδη να επιβεβαιωθεί η ταύτιση των απόψεων των κρατών μελών όσον αφορά τη διαδικασία. Η αρχή της σύγκλησης μιας προπαρασκευαστικής Συνέλευσης σηματοδοτεί ένα σημαντικό βήμα προς μια Ένωση πιο κατανοητή, πιο ισχυρή η οποία μεριμνά περισσότερο για την επιδίωξη των ουσιαστικών της στόχων.
<P>
Η συμμετοχή στη Συνέλευση των εκπροσώπων των κυβερνήσεων, της Επιτροπής, των εθνικών κοινοβουλίων και του Ευρωπαϊκού Κοινοβουλίου έχει προφανώς εξασφαλιστεί. Όσον αφορά τις υποψήφιες προς ένταξη χώρες, η πρόταση της Προεδρίας στηρίζεται στις ακόλουθες αρχές: θα συμμετάσχουν πλήρως στις εργασίες της Συνέλευσης με δικαίωμα λόγου· θα εκπροσωπηθούν κατά τον ίδιο τρόπο με τα κράτη μέλη, δηλαδή ένας εκπρόσωπος της κυβέρνησης και δύο εκπρόσωποι του κοινοβουλίου τους· όσες από τις υποψήφιες χώρες δεν έχουν υπογράψει ακόμη τη συμφωνία σύνδεσής τους δεν θα συμμετάσχουν στη συναίνεση της Συνέλευσης όταν η τελευταία θα καταρτίσει την τελική της έκθεση.
<P>
Ο Πρόεδρος της Συνέλευσης θα οριστεί από το Ευρωπαϊκό Συμβούλιο του Λάκεν. Ο Πρόεδρος θα επικουρείται από Προεδρείο το οποίο θα αποτελείται από τους εκπροσώπους των διαφόρων συνιστωσών της Συνέλευσης. Η συμμετοχή της χώρας που θα ασκεί την Προεδρία έχει διευθετηθεί, ενώ μένει να επιλυθεί το ζήτημα της συμμετοχής των εκπροσώπων των δύο επόμενων Προεδριών.
<P>
Τέλος, η γραμματειακή υποστήριξη της Συνέλευσης θα εξασφαλιστεί από τη Γενική Γραμματεία του Συμβουλίου. Το Συμβούλιο θα διαθέτει τη χρήσιμη συνδρομή της Επιτροπής, καθώς και των γραμματειών του Ευρωπαϊκού Κοινοβουλίου και των εθνικών κοινοβουλίων.
<P>
Επιτεύχθηκε ομοφωνία υπέρ της διαβούλευσης με την κοινωνία των πολιτών μέσω αντιπροσωπευτικών οργανισμών σε ευρωπαϊκό και εθνικό επίπεδο. Η ιδέα ενός βήματος συζήτησης που θα συγκροτηθεί υπό τη μορφή μιας ξεχωριστής συνέλευσης εγκαταλείφθηκε. Θα πραγματοποιηθούν ακροάσεις ή διαβουλεύσεις με τους οργανισμούς αυτούς βάσει μεθόδων που θα καθοριστούν στο μέλλον. Οι συνεισφορές των οργανισμών αυτών θα αποτελέσουν μέρος της επίσημης τεκμηρίωσης που θα διαβιβαστεί στα μέλη της Συνέλευσης.
<P>
Οι εργασίες της Συνέλευσης θα ξεκινήσουν το συντομότερο δυνατόν υπό την ισπανική Προεδρία και θα λήξουν έως το Ευρωπαϊκό Συμβούλιο του Ιουνίου 2003. Όσο για το διάστημα που θα μεσολαβήσει ανάμεσα στο τέλος των εργασιών της Συνέλευσης και την έναρξη της Διακυβερνητικής Διάσκεψης, ο σχετικός προβληματισμός βρίσκεται σε εξέλιξη.
<P>
Όσον αφορά τα θέματα, η προσέγγιση της Προεδρίας ήταν να ξεκινήσουμε από το περιεχόμενο της δήλωσης της Νίκαιας για να επεξεργαστούμε μια αρκετά ευρεία και συνεκτική εντολή από την οποία θα μπορέσει να εμπνευστεί η Προεδρία για τις εργασίες της. Η Προεδρία συμμερίζεται σχετικά τις συστάσεις που διετύπωσαν οι εισηγητές κκ. Leinen και Mιndez De Vigo. Τα θέματα αυτά συγκεντρώθηκαν σε 5 ομάδες ανοικτών και ουδέτερων ζητημάτων: στόχοι και περιεχόμενο των πολιτικών της Ένωσης, κατανομή των αρμοδιοτήτων μεταξύ της Ένωσης και των κρατών μελών της, δημοκρατική νομιμότητα του συστήματος, ικανότητα της Ένωσης να αποφασίζει και να εκτελεί πολιτικές.
<P>
Κατά την περιοδεία του στις πρωτεύουσες, ο Πρωθυπουργός θα παρουσιάσει ένα προσχέδιο της δήλωσης του Λάκεν. Στο προσχέδιο αυτό, θα παρουσιάζονται τα θέματα των οποίων θα μπορούσε να επιληφθεί η Συνέλευση υπό μορφή ερωτημάτων και επιλογών κατά τρόπον ώστε να επιτραπεί στις αντιπροσωπείες να αποφανθούν έχοντας πλήρη επίγνωση των θεμάτων.
<P>
Για να ολοκληρώσω σχετικά με αυτό το σημαντικό κεφάλαιο, θα ήθελα να κάνω τις ακόλουθες παρατηρήσεις. Όποιο και αν είναι το περιεχόμενο της δήλωσης του Λάκεν, η Συνέλευση θα διατηρήσει τον έλεγχο της ημερήσιας διάταξής της. Θα ήταν μάταιο, νομίζω, να θελήσουμε να την περιορίσουμε σε μια προκαθορισμένη εντολή.
<P>
(Χειροκροτήματα)
<P>
Η Προεδρία ανέλαβε να διευκρινίσει και να απαριθμήσει τα θέματα της Νίκαιας, όπου η δήλωση είχε συνταχθεί σκοπίμως με σχετικά ανοικτό τρόπο. Τίποτα από αυτά που προτείνει η Προεδρία δεν πρέπει να ερμηνευθεί ως εντολή για τη μέλλουσα Διακυβερνητική Διάσκεψη. Η εντολή της διάσκεψης αυτής θα αποφασιστεί σύμφωνα με τις διαδικασίες που προβλέπουν οι συνθήκες. Τέλος, στόχος της δήλωσης του Λάκεν είναι να μεριμνήσει ώστε η μέθοδος της Συνέλευσης να φέρει αποτελέσματα και τα αποτελέσματα αυτά να εμβαθυνθούν από τη Διακυβερνητική Διάσκεψη του 2004.
<P>
Η συζήτηση για το μέλλον της Ευρώπης πρέπει επίσης να έχει ως στόχο να καταστεί η Ευρωπαϊκή Ένωση πιο προσιτή, πιο διαφανής και πιο αποτελεσματική. Από αυτή τη σκοπιά, το Συμβούλιο σημείωσε με ενδιαφέρον την έκθεση της κ. Kaufmann σχετικά με τη Λευκή Βίβλο για την ευρωπαϊκή διακυβέρνηση, η οποία περιέχει πολύτιμες ενδείξεις. Συμφωνώ ιδίως με το ότι πρέπει να μεριμνήσουμε ώστε η ενισχυμένη συμμετοχή των παραγόντων της κοινωνίας των πολιτών στη λειτουργία της Ένωσης να μην αποβεί εις βάρος του κεντρικού ρόλου που πρέπει να διαδραματίσουν οι αρχές εκπροσώπησης και οι πολιτικοί ιθύνοντες.
<P>
Έρχομαι τώρα στην ευρωπαϊκή πολιτική ασφάλειας και άμυνας. Το Ευρωπαϊκό Συμβούλιο θα εξετάσει μια έκθεση της Προεδρίας η οποία αναφέρει τις προόδους που έχουν σημειωθεί. Οι εργασίες έχουν πράγματι προχωρήσει ικανοποιητικά όσον αφορά τη βελτίωση των στρατιωτικών ικανοτήτων και την ενίσχυση των ικανοτήτων πολιτικής άμυνας, όπως απέδειξαν οι διασκέψεις για τη διαπίστωση των ικανοτήτων που διοργανώθηκαν στις 19 και 20 Νοεμβρίου του τρέχοντος έτους. Όσον αφορά τη δήλωση σχετικά με τον επιχειρησιακό χαρακτήρα της ΕΠΑΑ, η Ένωση βρίσκεται μπροστά στο εξής δίλημμα: είτε θα βρεθεί σε αδυναμία να τον υλοποιήσει λόγω ενός δικαιώματος αρνησικυρίας που θα προβάλει κάποιο μέλος του ΝΑΤΟ το οποίο δεν είναι μέλος της Ένωσης, είτε θα δηλώσει ότι διαθέτει επιχειρησιακή ικανότητα χωρίς - ελλείψει πρόσβασης στα μέσα του ΝΑΤΟ - η δήλωση αυτή να βασίζεται σε πραγματικές ικανότητες. Και στις δύο περιπτώσεις, θέλω να επιστήσω την προσοχή σας στο ότι αυτό που διακυβεύεται είναι, εννοείται, η αξιοπιστία της Ένωσης. Η τρίτη κατεύθυνση την οποία συστήνει η Προεδρία θα ήταν να δηλώσουμε ότι η Ένωση θα αποφασίσει κατά περίπτωση για την απάντηση που θα δώσει σε μια κρίση ανάλογα με τα μέσα και τις στρατιωτικές και μη στρατιωτικές ικανότητες που θα διαθέτει. Αυτά όσον αφορά την ευρωπαϊκή πολιτική ασφάλειας και άμυνας.
<P>
Θα ήθελα να αναφερθώ τώρα σε ένα άλλο σημείο: στην διεύρυνση. Στο Συμβούλιο Γενικών Υποθέσεων της 19ης Νοεμβρίου διεξήχθη ευρεία συζήτηση σχετικά με την πρόταση της Επιτροπής. Πραγματοποιήθηκε σημαντική πρόοδος στις ενταξιακές διαπραγματεύσεις. Οι διαπραγματεύσεις με τις χώρες, οι οποίες θα είναι έτοιμες από το 2002, θα μπορέσουν δηλαδή να έχουν ολοκληρωθεί μέχρι τότε, έτσι ώστε να μπορέσουν οι χώρες αυτές να συμμετάσχουν το 2004 στις εκλογές για το Ευρωπαϊκό Κοινοβούλιο. Η βελγική Προεδρία συνέχισε τον έντονο και τακτικό ρυθμό της σουηδικής Προεδρίας.
<P>
Συγχρόνως δώσαμε εκ νέου προσοχή στην εφαρμογή του κοινοτικού κεκτημένου από τις υποψήφιες χώρες. Το Ευρωπαϊκό Συμβούλιο του Λάκεν θα δώσει την ευκαιρία στους αρχηγούς κρατών και κυβερνήσεων να στείλουν διάφορα μηνύματα προς τις υποψήφιες χώρες. Το χρονοδιάγραμμα που ορίσθηκε στην Νίκαια και διευκρινίσθηκε στο Γκέτεμποργκ θα τηρηθεί κατά γράμμα. Η διεύρυνση δεν μπορεί πλέον να σταματήσει και πριν από το 2004 θα μπορέσουν να γίνουν δεκτά 10 νέα μέλη. Η Επιτροπή θα υποβάλει το 2002 προτάσεις προς το Συμβούλιο σχετικά με την γεωργία, την πολιτική συνοχής και τον προϋπολογισμό της Ένωσης. Η Επιτροπή θα εκπονήσει έναν χάρτη πορείας (roadmap) για εκείνες τις χώρες οι οποίες δεν θα μπορέσουν να συμμετάσχουν στο πρώτο κύμα της διεύρυνσης. Η Επιτροπή θα υποβάλει σχέδιο για την ενίσχυση των οργάνων των υποψηφίων χωρών και θα διαθέσει προς τον σκοπό αυτό ποσό 250 εκατομμυρίων ευρώ.
<P>
Θα ήθελα να αναφερθώ στην συνέχεια στην καταπολέμηση της τρομοκρατίας. Στο Ευρωπαϊκό Συμβούλιο του Λάκεν η Προεδρία θα υποβάλει συνοπτική έκθεση, στην οποία θα περιλαμβάνονται τα μέτρα που λαμβάνει η Ένωση για την καταπολέμηση της τρομοκρατίας. Η έκθεση αυτή θα κοιτά επίσης και προς το μέλλον. Πιστεύω ότι, όσον αφορά την καταπολέμηση της τρομοκρατίας, μπορούμε να υποστηρίξουμε σήμερα ότι η Ένωση ανέλαβε δράση με ταχύτητα και αποφασιστικότητα. Η αντίδρασή της ήταν συνολική, και ακριβώς αυτή είναι η προστιθέμενη αξία της κοινής μας στάσης: η Ένωση εμφανίστηκε ως αποτελεσματικός, αξιόπιστος και πραγματικά απαραίτητος εταίρος, στον οποίο μπορούν να στηρίζονται οι Ηνωμένες Πολιτείες και τρίτες χώρες στον αγώνα κατά της τρομοκρατίας. Η Ένωση επιβεβαίωσε το διπλωματικό και ανθρωπιστικό της ρόλο. Η Ένωση και η ζώνη του ευρώ συνέβαλαν στην σταθεροποίηση της οικονομίας σε μία ταραγμένη περίοδο. Τέλος, η βελγική Προεδρία, παρά τις μεγάλες προσπάθειες που απαίτησε ο αγώνας κατά της τρομοκρατίας, δεν λησμόνησε τις άλλες προτεραιότητες της Ευρωπαϊκής Ένωσης, όπως την διεύρυνση, την συνέχιση που πρέπει να δώσουμε στις αποφάσεις του Τάμπερε και της Λισαβόνας κλπ.
<P>
(FR) Έρχομαι τώρα στην εγκαθίδρυση ενός χώρου ελευθερίας, ασφάλειας και δικαιοσύνης. Το Ευρωπαϊκό Συμβούλιο του Λάκεν αναμένεται ότι θα επιτρέψει να επιβεβαιωθεί εκ νέου η σημασία της εγκαθίδρυσης ενός κοινού χώρου ελευθερίας, ασφάλειας και δικαιοσύνης. Η απάντηση της Ένωσης στην πρόκληση που παρουσιάστηκε μετά την τραγωδία της 11ης Σεπτεμβρίου κατέδειξε την πολιτική βούληση των κρατών μελών να σημειωθεί πρόοδος σε αυτόν τον τομέα. Η θέσπιση μιας κοινής πολιτικής ασύλου και μετανάστευσης αποτελούσε μία από τις προτεραιότητες του προγράμματος της βελγικής Προεδρίας. Τα αναμενόμενα όμως αποτελέσματα δεν επετεύχθησαν. Η Σύνοδος Κορυφής του Λάκεν πρέπει να αποτελέσει την ευκαιρία για να δοθεί νέα ώθηση στη δυναμική για το άσυλο και τη μετανάστευση με την υλοποίηση των αποφάσεων του Τάμπερε, να ολοκληρωθεί και να ενισχυθεί ο συντονισμός των μέσων αστυνομικής και δικαστικής συνεργασίας - οριστική σύσταση της Eurojust - να επανεπιβεβαιωθεί η αρχή της αμοιβαίας αναγνώρισης και να εκδηλωθεί έτσι η εμπιστοσύνη που δείχνει κάθε κράτος μέλος στην έννομη τάξη των εταίρων του.
<P>
Συγκεκριμένα, η Προεδρία ελπίζει να επιτευχθεί στο Λάκεν συμφωνία σχετικά με τα ακόλουθα στοιχεία: απόφαση πλαίσιο σχετικά με το ευρωπαϊκό ένταλμα σύλληψης και τις διαδικασίες παράδοσης μεταξύ των κρατών μελών· απόφαση πλαίσιο σχετικά με την καταστολή της τρομοκρατίας· απόφαση πλαίσιο σχετικά με την εκτέλεση στην Ευρωπαϊκή Ένωση των αποφάσεων δέσμευσης των περιουσιακών και αποδεικτικών στοιχείων· συμφωνία σχετικά με τον κοινό κατάλογο των τρομοκρατικών οργανώσεων.
<P>
Προχωρώ στο επόμενο σημείο: την οικονομική κατάσταση και τις προοπτικές για την Ευρωπαϊκή Ένωση. Το θέμα αυτό θα εξεταστεί την πρώτη ημέρα του Ευρωπαϊκού Συμβουλίου. Οι Υπουργοί Οικονομικών θα παρουσιάσουν τις συσκευασίες κερμάτων ευρώ και θα αναγγείλουν τα αποτελέσματα των διαπραγματεύσεων τους σχετικά με τις διασυνοριακές πληρωμές. Το μήνυμα του Λάκεν αναμένεται ότι θα επιτρέψει την ενίσχυση της αξιοπιστίας της Ένωσης υπογραμμίζοντας τις προόδους που έχουν σημειωθεί, ιδίως στον τομέα του διεθνούς εμπορίου μετά τη διάσκεψη της Ντόχα, στην εντονότερη εκδήλωση των θετικών συνεπειών της ενιαίας αγοράς, στο σεβασμό του συμφώνου οικονομικής σταθερότητας.
<P>
Κατά τη Σύνοδο Κορυφής, θα δοθεί έμφαση στην ανάγκη να επανεπιβεβαιωθεί ο προσδιορισμός της διαδικασίας που εφαρμόστηκε στη Λισαβόνα και στο Γκέτεμποργκ. Ενόψει της προετοιμασίας του Ευρωπαϊκού Συμβουλίου της Βαρκελώνης, πρέπει να επιτευχθούν συγκεκριμένα αποτελέσματα πριν το τέλος του έτους: σύσταση της Υπηρεσίας για την Ασφάλεια των Τροφίμων, πρόοδοι στον τομέα του κοινοτικού διπλώματος ευρεσιτεχνίας, συμφωνία για τις διασυνοριακές πληρωμές σε ευρώ, δημόσιες συμβάσεις και υλοποίηση του προγράμματος Galileo.
<P>
Όσον αφορά την απασχόληση, το Ευρωπαϊκό Συμβούλιο θα εγκύψει στη σχετική δέσμη μέτρων. Θα εγκρίνει τα στοιχεία της, καθώς και τις κατευθυντήριες γραμμές για το 2002. Το Ευρωπαϊκό Συμβούλιο θα σημειώσει την ένταξη σε αυτές τις κατευθυντήριες γραμμές ενός νέου οριζόντιου στόχου που αφορά την ποιότητα της απασχόλησης καθώς και την έγκριση ενός πρώτου εγκεκριμένου καταλόγου δεικτών για την ποιότητα της απασχόλησης. Όσον αφορά τις έδρες και τα διάφορα όργανα και οργανισμούς, οι αρχηγοί κρατών και κυβερνήσεων θα επιχειρήσουν να καταλήξουν σε συμφωνία σχετικά με την έδρα ορισμένων οργάνων και οργανισμών της Ένωσης και της Ευρωπαϊκής Κοινότητας. Όσον αφορά τις εξωτερικές σχέσεις, το Ευρωπαϊκό Συμβούλιο θα εξετάσει τα διεθνή ζητήματα υπό το πρίσμα της επικαιρότητας. Θα αποφανθεί ενδεχομένως για την κατάσταση στο Αφγανιστάν, στα Δυτικά Βαλκάνια και στη Μέση Ανατολή. Όπως θα έχετε διαπιστώσει, η βελγική Προεδρία προσπάθησε να επιβεβαιώσει εκ νέου τη θέση της Ένωσης στη διεθνή σκηνή.
<P>
Εν κατακλείδι, σας εξέθεσα συνοπτικά, κυρίες και κύριοι βουλευτές, το πρόγραμμα εργασίας του Ευρωπαϊκού Συμβουλίου του Λάκεν. Το Συμβούλιο αυτό θα σηματοδοτήσει την ολοκλήρωση των αποφάσεων της Ένωσης σχετικά με θεμελιώδη ζητήματα που θα δεσμεύσουν αενάως το μέλλον της: η υλική εισαγωγή του ευρώ, η επιβεβαίωση του αμετάκλητου χαρακτήρα της διεύρυνσης, ο επιχειρησιακός χαρακτήρας της ευρωπαϊκής πολιτικής ασφάλειας και άμυνας.
<P>
Το Συμβούλιο του Λάκεν θα αποτελέσει επίσης το σημείο εκκίνησης ενός προβληματισμού σχετικά με την ευρωπαϊκή οικοδόμηση. Ο προβληματισμός αυτός θα βασιστεί σε μια ευρεία διαβούλευση με τους ευρωπαίους πολίτες. Σε αυτό έγκειται η έννοια της προαναφερθείσας "δήλωσης του Λάκεν" .
<P>
(Χειροκροτήματα)

<SPEAKER ID=16 LANGUAGE="IT" NAME="Prodi">
. (IT) Κυρία Πρόεδρε, κυρίες και κύριοι βουλευτές, η Σύνοδος Κορυφής του Λάκεν πρέπει να αποτελέσει ένα σημαντικό σταθμό στη διαδικασία της ευρωπαϊκής ολοκλήρωσης.
<P>
Σήμερα θα θέσετε σε ψηφοφορία δύο εκθέσεις που αφορούν την ίδια τη διάρθρωση του ευρωπαϊκού σχεδίου και την κατεύθυνση που πρέπει να λάβει στα επόμενα χρόνια: την έκθεση των κκ. Leinen και Mιndez de Vigo σχετικά με το μέλλον της Ένωσης και την έκθεση της κ. Kaufmann για την ευρωπαϊκή διακυβέρνηση. Για να εξετάσουμε τα θέματα αυτά, πρέπει καταρχάς να απαντήσουμε σε ορισμένα θεμελιώδη πολιτικά ερωτήματα: ποιες είναι οι νέες εσωτερικές και εξωτερικές προκλήσεις της Ένωσης; Πώς πρέπει να απλοποιηθεί η θεσμική αρχιτεκτονική της Ένωσης; Πώς θα κατανεμηθούν οι διάφορες αρμοδιότητες και πώς θα συμμετάσχουν σ' αυτές τα εθνικά Κοινοβούλια; Πράγματι, το οργανωτικό σχήμα δεν μπορεί με να είναι αυτοσκοπός, αλλά πρέπει να είναι λειτουργικό για τους στόχους που θέλουμε να επιτύχουμε. πρέπει να αντικατοπτρίζει το σχέδιο της κοινωνίας που επιθυμεί η τεράστια πλειοψηφία των ευρωπαίων πολιτών. Η ανακοίνωση για το μέλλον της Ένωσης, την οποία θα παρουσιάσουμε πριν από το Συμβούλιο του Λάκεν, θα ξεκινά από αυτές ακριβώς τις εκτιμήσεις, τις οποίες εξάλλου νομίζω ότι περιέχουν και οι δύο εκθέσεις που είναι σήμερα υπό συζήτηση.
<P>
Καταρχάς, ας αναλύσουμε την έκθεση για το μέλλον της Ευρώπης. Εάν η Ένωση περιοριζόταν στις πολιτικές που διαχειριζόταν κατά τις δεκαετίες του '60 ή του '70, πιθανόν το σημερινό θεσμικό πλαίσιο να ήταν επαρκές. Το πολιτικό ζήτημα, όμως, είναι άλλο: οι πολίτες ζητούν από την Ένωση να κάνει πολύ περισσότερα. ζητούν να λύσει σύνθετα προβλήματα, που μόνον το σημερινό μέγεθος της Ένωσης επιτρέπει την επιτυχή τους αντιμετώπιση. Ωστόσο, η σημερινή θεσμική διάρθρωση δεν καταφέρνει να ανταποκριθεί αποτελεσματικά σε αυτές τις νέες προκλήσεις. Είναι, συνεπώς, αναγκαία μία μεταρρύθμιση του θεσμικού συστήματος, ώστε η Ένωση να μπορεί να λαμβάνει αποτελεσματικότερα τις αποφάσεις που αναμένουν οι πολίτες. Πράγματι, δεν μπορούμε να συνεχίσουμε να εγείρουμε νέες προσδοκίες, χωρίς να εξοπλιστούμε με τα μέσα για να τις ικανοποιήσουμε. Πρέπει, συνεπώς. να εισαγάγουμε θεσμικές μεταρρυθμίσεις που θα υπερβαίνουν τα όσα προβλέφθηκαν στη Νίκαια. Πρέπει επίσης να διατηρήσουμε την ουσία της κοινοτικής μεθόδου, η οποία βασίζεται στο θεσμικό τρίγωνο, τον πραγματικό μηχανισμό που κατέστησε δυνατή την επιτυχή ιστορία της Ευρωπαϊκής Κοινότητας επί πενήντα χρόνια: μία μέθοδο ισορροπημένη, βασισμένη σε ένα ισχυρό Κοινοβούλιο, ένα ισχυρό Συμβούλιο, μια ισχυρή Επιτροπή και, αν και υπερβαίνει το τρίγωνο, θα έλεγα ένα ισχυρό Ευρωπαϊκό Δικαστήριο. Είναι η μόνη μέθοδος που μπορεί να μας επιτρέψει να συνδυάσουμε αποτελεσματικότητα και δημοκρατία. Πρέπει όμως να ανανεωθεί και να προσαρμοστεί στη νέα ευρωπαϊκή πραγματικότητα και στις νέες προτεραιότητες της Ένωσης.
<P>
Στην πρώτη Σύνοδο του Ευρωπαϊκού Κοινοβουλίου μετά τη Νίκαια, όλοι μας - εσείς, ο Πρόεδρος του Ευρωπαϊκού Συμβουλίου και εγώ - κάναμε μια διαπίστωση: είναι αναγκαίο να ενισχύσουμε τη δημοκρατική διάσταση της μεθόδου μεταρρύθμισης των Συνθηκών. Ειδικότερα, είναι επιτακτικό το αίτημα να μην περιορίζεται η παρέμβαση των δημοκρατικά εκλεγμένων εκπροσώπων μόνο στη φάση της κύρωσης των βασικών κειμένων της Ένωσής μας. Με το σημερινό νομικό καθεστώς, με τους περιορισμούς που έχουμε, η καλύτερη λύση είναι να προηγηθεί της Διακυβερνητικής Διάσκεψης - που εύχομαι ακόμη μία φορά να είναι σύντομη και αποφασιστική - μια εμπεριστατωμένη προετοιμασία που θα συγκεντρώνει τα όργανα, τα εθνικά κοινοβούλια και το Ευρωπαϊκό Κοινοβούλιο.
<P>
Σε δύο εβδομάδες, στο Λάκεν, το Ευρωπαϊκό Συμβούλιο θα λάβει μια ιστορική απόφαση, συγκαλώντας τη Συνέλευση που θα αναλάβει να προετοιμάσει τη Διακυβερνητική Διάσκεψη. Μία Συνέλευση βασισμένη στο μοντέλο που εφαρμόστηκε για τον Χάρτη των Θεμελιωδών Δικαιωμάτων ανταποκρίνεται καλά στην απαίτηση ενίσχυσης του ρόλου των λαών στην οικοδόμηση μιας Ένωσης που, από το ξεκίνημά της, είναι ένωση κρατών και ένωση λαών. Αυτή η πρόταση, που είχε υποβληθεί ήδη από τις αρχές του έτους από την Επιτροπή και το Ευρωπαϊκό Κοινοβούλιο, απέκτησε σιγά-σιγά υποστηρικτές και άρχισε να επικρατεί και σε εκείνα τα κράτη μέλη τα οποία, πριν από λίγους μόλις μήνες - ας αναλογιστούμε τι συνέβη στο Γκέτεμποργκ - έδειχναν πολύ απρόθυμα ή αντίθετα στην αποδοχή της. Η σύγκληση μιας Συνέλευσης, η σύνθεση και η οργάνωσή της, καθώς και η διεύρυνση της ημερήσιας διάταξης της θεσμικής μεταρρύθμισης της Ένωσης, είναι ο άξονας γύρω από τον οποίο περιστρέφεται η δήλωση του Λάκεν.
<P>
Οι πτυχές αυτές αναλύονται στο σχέδιο ψηφίσματος που υποβάλλεται σήμερα στην κρίση σας. Θα ήθελα, κατά πρώτο λόγο, να συγχαρώ τους εισηγητές, τους κκ. Leinen και Mιndez de Vigo, για την εξαιρετική έκθεση που συνέταξαν εξ ονόματος της Επιτροπής Συνταγματικών Υποθέσεων. Η Ευρωπαϊκή Επιτροπή συμφωνεί ουσιαστικά με μεγάλο μέρος της έκθεσης. Πράγματι, Κοινοβούλιο και Επιτροπή συμφωνούν στην άποψη ότι πρέπει να ξεκινήσουμε από τα τέσσερα σημεία της Νίκαιας, τα οποία όμως, όπως ορθά καταδεικνύει η έκθεση, θίγουν περισσότερες πτυχές από όσες θα μπορούσαν να υποτεθούν από μία πρώτη ανάγνωση. Εν πάση περιπτώσει, είναι αδιανόητο να επιβληθούν ταμπού, όρια στις συζητήσεις μιας Συνέλευσης, στην οποία η πλειοψηφία των μελών θα είναι κοινοβουλευτικοί. Θα πρέπει συνεπώς να εξεταστούν όλα τα ζητήματα που παρέχουν κατάλληλη υποστήριξη.
<P>
Υπάρχουν όμως ορισμένες πτυχές της σύνθεσης της Συνέλευσης, για τις οποίες η Επιτροπή καλεί το Ευρωπαϊκό Κοινοβούλιο σε περαιτέρω προβληματισμό. Όπως γνωρίζετε, υπάρχει ισχυρή υποστήριξη στην ιδέα ότι ο Πρόεδρος της Συνέλευσης πρέπει να οριστεί από το Ευρωπαϊκό Συμβούλιο του Λάκεν. Εξ ονόματος της Επιτροπής, υποστηρίζω και εγώ τη θέση αυτή, γιατί δεν αρκεί η Συνέλευση να υπάρχει, ούτε και να λειτουργεί σωστά: η Συνέλευση θα πρέπει να πείσει τα κράτη μέλη. Ένας Πρόεδρος που έχει οριστεί από το Ευρωπαϊκό Συμβούλιο, που χαίρει της εμπιστοσύνης των αρχηγών κρατών και κυβερνήσεων, μπορεί να δημιουργήσει πολύ πιο εύκολα το αναγκαίο κλίμα εμπιστοσύνης μεταξύ Συνέλευσης και Ευρωπαϊκού Συμβουλίου.
<P>
Είμαστε απόλυτα σύμφωνοι με την πρόταση να εξασφαλισθεί ότι ο Πρόεδρος της Συνέλευσης θα συμμετάσχει και στις εργασίες της Διακυβερνητικής Διάσκεψης. Αντίθετα, υπάρχει ένα σημείο διαφοράς, γιατί η Επιτροπή είναι μάλλον υπέρ ενός πιο περιορισμένου Προεδρείου σε σχέση με το σχέδιο ψηφίσματος επί του οποίου θα ψηφίσετε σήμερα, με έναν εκπρόσωπο για κάθε συνιστώσα. Το Προεδρείο πρέπει να οργανώσει τις εργασίες της Συνέλευσης. Δεν είναι δυνατόν να εκπροσωπούνται στο εσωτερικό του όλες οι απόψεις, όλες οι τάσεις και όλα τα συμφέροντα.
<P>
Το σχέδιο ψηφίσματος ζητά να υιοθετήσει η Συνέλευση ομόφωνα μια ενιαία και συνεκτική πρόταση, η οποία θα μπορέσει να αποτελέσει την ενιαία βάση των διαπραγματεύσεων και των αποφάσεων της Διακυβερνητικής Διάσκεψης. Εγώ το εύχομαι και θα ήμουν πολύ ευτυχής εάν συνέβαινε αυτό, οφείλουμε όμως να είμαστε και ρεαλιστές. Όντως, είναι αντικειμενικά πιθανόν να μην μπορέσει να επιτευχθεί ευρεία συναίνεση, παρά μόνον περιορίζοντας πολύ ή περιορίζοντας υπερβολικά τις φιλοδοξίες μας. Προτιμώ συνεπώς, επί του παρόντος, να ξεκινήσουμε τη Διακυβερνητική Διάσκεψη με πιο ισχυρές και πιο αδύναμες επιλογές, για να διατηρήσουμε τη δυνατότητα να φτάσουμε σε ισχυρές απαντήσεις, παρά να αφήσουμε να πέσει το επίπεδο της φιλοδοξίας στο εσωτερικό της Συνέλευσης, πριν ακόμη από την έναρξη των εργασιών της Διάσκεψης.
<P>
Τέλος, βλέπω ότι συμφωνούμε στο αίτημα να ολοκληρώσει η Διακυβερνητική Διάσκεψη τις εργασίες της πριν από την έναρξη της προεκλογικής εκστρατείας για τις επόμενες ευρωπαϊκές εκλογές.
<P>
Κυρία Πρόεδρε, κυρίες και κύριοι βουλευτές, ζούμε σήμερα μια θεμελιώδη καμπή στη ζωή της Ένωσης: μία καμπή που πρέπει να την προετοιμάσουμε με όλα τα μέσα που έχουμε στη διάθεσή μας και όχι μόνο με αυτό που εξετάσαμε προηγουμένως, τη μεταρρύθμιση των Συνθηκών. Για το λόγο αυτό, στην αρχή της θητείας μου, είχα επισημάνει τη μεταρρύθμιση της διακυβέρνησης, τη βελτίωση δηλαδή του τρόπου εργασίας μας διατηρώντας τις Συνθήκες αμετάβλητες, ως έναν από τους στρατηγικούς στόχους της Επιτροπής.
<P>
Θα ήθελα, συνεπώς, να σταθώ εν συντομία στην έκθεση Kaufmann σχετικά με τη μεταρρύθμιση της διακυβέρνησης. Καταρχάς, συγχαίρω την κ. Sylvia Kaufmann, τον Πρόεδρο της Επιτροπής Συνταγματικών Υποθέσεων, κ. Napolitano, και όλο το Ευρωπαϊκό Κοινοβούλιο για την ταχύτητα και την αποτελεσματικότητα με την οποία διεξήχθησαν οι εργασίες, στις οποίες συμμετείχαν όχι λιγότερες από δέκα κοινοβουλευτικές επιτροπές.
<P>
Υπάρχουν σημαντικά σημεία σύγκλισης και σ' αυτήν την περίπτωση. Αμφότερα τα όργανα θεωρούν αναγκαία την κριτική επανεξέταση και, εν ανάγκη, τη μεταρρύθμιση της διακυβέρνησης σε ευρωπαϊκό επίπεδο. Το Ευρωπαϊκό Κοινοβούλιο είναι υπέρ της δημιουργίας μιας διοργανικής ομάδας εργασίας, όπως είχα προτείνει στην παρέμβασή μου στις 2 Οκτωβρίου. Η Επιτροπή είναι έτοιμη γι' αυτόν το διάλογο, στον οποίο ευχόμαστε να θελήσει να συμμετάσχει και το Συμβούλιο, τουλάχιστον για τα ζητήματα αρμοδιότητας και των τριών οργάνων. Επανέλαβα το σημείο αυτό και σήμερα, πριν από λίγες ώρες, κατά τη διάρκεια της συνεδρίασης των τριμερών συζητήσεων και ελπίζω να μπορέσουν να πραγματοποιηθούν πρόοδοι επ' αυτού.
<P>
Το Ευρωπαϊκό Κοινοβούλιο συμφωνεί επίσης με την Επιτροπή όσον αφορά την αναγκαιότητα να απλοποιηθούν οι διαδικασίες προϋπολογισμού και να αποκτήσουν περισσότερη διαφάνεια οι δραστηριότητες του Συμβουλίου. Τέλος, αυτό που μετρά περισσότερο, είναι να συμφωνήσουν η Επιτροπή και το Κοινοβούλιο στην εκτίμηση ότι το κεντρικό πολιτικό σημείο αναφοράς του προβληματισμού για τη διακυβέρνηση πρέπει να παραμείνει το ζήτημα της δημοκρατικής νομιμοποίησης, στο οποίο η πτυχή της αποτελεσματικότητας - καίτοι σημαντικότατη - πρέπει να παραμείνει σε δεύτερη μοίρα.
<P>
Η έκθεση Kaufmann επισημαίνει επίσης μία σειρά ανησυχίες του Κοινοβουλίου. Καταρχάς θέλω να επαναλάβω ότι οι προτάσεις της Επιτροπής που περιέχει η Λευκή Βίβλος αποσκοπούν στην ενίσχυση της δημοκρατικής διαδικασίας και, κατά συνέπεια, στην ενίσχυση του ρόλου του Ευρωπαϊκού Κοινοβουλίου. Πράγματι, διατηρώ αμετάβλητη την άποψή μου: το Ευρωπαϊκό Κοινοβούλιο αποτελεί το κεντρικό στοιχείο της δημοκρατικής νομιμοποίησης, χωρίς την οποία δεν μπορεί να υπάρξει πραγματική υποστήριξη εκ μέρους των ευρωπαίων πολιτών.
<P>
Ας εξετάσουμε όμως και τις ανησυχίες. Κατά πρώτο λόγο, εκφράζεται ο φόβος υποσκέλισης του Ευρωπαϊκού Κοινοβουλίου από την κοινωνία των πολιτών. Εγώ μπορώ να σας διαβεβαιώσω ότι δεν είναι αυτή η πρόθεση της Επιτροπής, εφόσον ήταν ακριβώς η Επιτροπή αυτή που πρότεινε να επιστρέψει κάθε όργανο στα αρχικά του καθήκοντα και να επαναπροσδιοριστούν οι αρμοδιότητες του καθενός τους.
<P>
Κατά δεύτερο λόγο, το Ευρωπαϊκό Κοινοβούλιο - και αυτή είναι η γνώμη της Επιτροπής - είναι η ύψιστη δημοκρατική έκφραση της ευρωπαϊκής κοινωνίας των πολιτών και είναι ο φυσικός εκπρόσωπος των φορέων της. Ταυτόχρονα, η Επιτροπή πρέπει να λαμβάνει εμπεριστατωμένες αποφάσεις κατά τη διαδικασία επεξεργασίας των νομοθετικών προτάσεων. Δεν μπορεί συνεπώς να κάνει χωρίς τις κατάλληλες διαβουλεύσεις - επαναλαμβάνω, διαβουλεύσεις - με τους οικονομικούς και κοινωνικούς παράγοντες, με τον επιστημονικό και τεχνικό κόσμο και με προσωπικότητες του πνεύματος. Είναι συνεπώς αναγκαίο να εξορθολογιστεί και να διαρθρωθεί ένας διάλογος, ο οποίος αποτελεί εδώ και καιρό σταθερό γνώρισμα του τρόπου εργασίας μας. Μελέτησα πολύ προσεκτικά την έκθεση Kaufmann όσον αφορά αυτό το θέμα και σας διαβεβαιώνω πως θα λάβουμε σοβαρά υπόψη τις υποδείξεις - όσον αφορά και τη μέθοδο - που περιέχει.
<P>
Με τον ίδιο τρόπο, η Επιτροπή δεν έχει, ούτε είχε ποτέ, καμία πρόθεση να θέσει εκ νέου προς συζήτηση τα προνόμια του Ευρωπαϊκού Κοινοβουλίου ως συννομοθέτη. Οι προτάσεις μας όσον αφορά την από κοινού ρύθμιση και την αυτορύθμιση έχουν ως μόνο στόχο να μην εξελιχθούν άναρχα οι πρακτικές που ήδη υπάρχουν εδώ και πολλά χρόνια και να μην περιπέσουν στις καταχρήσεις που εσείς οι ίδιοι επισημάνατε. Οι προτάσεις της Επιτροπής έχουν μόνον αυτό το στόχο. Επίσης, σύμφωνα με τις προτάσεις μας, η ενδεχόμενη προσφυγή στην από κοινού ρύθμιση θα αποφασίζεται κατά περίπτωση, κατόπιν γνωμοδότησης του Ευρωπαϊκού Κοινοβουλίου.
<P>
Έχω ήδη δηλώσει ότι τα κριτήρια και τα όρια της προσφυγής σ' αυτά τα νέα νομοθετικά μέσα θα πρέπει να αποτελέσουν αντικείμενο συζήτησης - και ενδεχομένως συμφωνίας - μεταξύ των οργάνων, κατά προτίμηση στο πλαίσιο της διοργανικής ομάδας εργασίας που πρότεινα στις 2 Οκτωβρίου. Αυτός είναι ο λόγος που η ομάδα αυτή είναι τόσο σημαντική. Η ίδια μέθοδος θα πρέπει να εφαρμοστεί για την προσφυγή στις οδηγίες πλαίσιο, δηλαδή στις νομοθετικές πράξεις αρχής και κατεύθυνσης, οι οποίες χορηγούν στην Επιτροπή και στις αρμόδιες για την υλοποίηση αρχές των κρατών μελών ευρύτερες αρμοδιότητες για τη λήψη των νομοθετικών αποφάσεων.
<P>
Έχω ήδη εκφράσει την πεποίθηση της Επιτροπής ότι το Κοινοβούλιο, μαζί με το Συμβούλιο, θα πρέπει να διαθέτει έναν απλό νομικό μηχανισμό που θα επιτρέπει στον νομοθέτη να παρακολουθεί και να ελέγχει τη δράση της εκτελεστικής εξουσίας. Υπάρχουν ποικίλες εθνικές εμπειρίες από τις οποίες θα μπορούσαμε να εμπνευσθούμε για να βελτιώσουμε τη φάση της υλοποίησης των κοινοτικών πολιτικών και για να επιτρέψουμε στη νομοθετική αρχή να κατευθύνει και να ελέγχει με αποτελεσματικό τρόπο την εκτελεστική αρχή. Το ζήτημα αυτό απαιτεί επίσης διεξοδική διαπραγμάτευση μεταξύ των τριών οργάνων.
<P>
Είχα ήδη την ευκαιρία να δηλώσω ότι ο μηχανισμός ανάκλησης - το λεγόμενο call-back - των εκτελεστικών μέτρων της Επιτροπής εκ μέρους του νομοθέτη δεν είναι ίσως ο καλύτερος δυνατός μηχανισμός ή, τουλάχιστον, ότι πρέπει να εμβαθυνθεί σημαντικά. Μολαταύτα, ακριβώς ενόψει αυτού του στόχου, η Επιτροπή μελετά ενεργά άλλες υποθέσεις και σκοπεύει να παρουσιάσει συγκεκριμένες προτάσεις, κατά προτίμηση στο πλαίσιο της διοργανικής συζήτησης που συνέστησα. Επαναλαμβάνω επίσης ότι δεν θα ήταν σκόπιμο να αποφασίσουμε ένα συγκεκριμένο πρόγραμμα δράσης για τον τρόπο νομοθέτησης στο πλαίσιο της Κοινότητας - αυτό που κοινώς αποκαλείται better regulation - πριν συζητήσουν επ' αυτού όλα τα όργανα. Για το λόγο αυτό, σύμφωνα με τη δέσμευση που έχει αναλάβει ενώπιόν σας, η Επιτροπή σκοπεύει να εγκρίνει τις επόμενες ημέρες μόνο ένα έγγραφο διαβουλεύσεως, που θα επιτρέψει στον διοργανικό διάλογο να επικεντρωθεί σε ορισμένα πρωταρχικά μέτρα, τα οποία προτείνει και η διακυβερνητική ομάδα υπό την προεδρία του κ. Mandelkern. Θα ενεργήσουμε επίσης ώστε το Ευρωπαϊκό Συμβούλιο του Λάκεν να προσανατολιστεί προς αυτήν την κατεύθυνση και να καλέσει τα όργανα να καταλήξουν από κοινού στη συντονισμένη στρατηγική, για την οποία εκφράσθηκε η επιθυμία στη Λισσαβόνα, εντός του Ιουνίου του 2002.
<P>
Θα ήθελα, τέλος, να διευκρινίσω ορισμένα σημεία όσον αφορά τη δράση των ρυθμιστικών οργανισμών. Συμφωνώ μαζί σας όσον αφορά το γεγονός ότι πρέπει να αποφύγουμε τον κατακερματισμό της εκτελεστικής δραστηριότητας και την εξασθένιση των δημοκρατικών ελέγχων. Εξάλλου, η Επιτροπή δεν μπορεί να συνεχίσει να αναλαμβάνει την πλήρη πολιτική ευθύνη για δραστηριότητες οργανισμών επί των οποίων ασκεί περιορισμένη μόνο επιρροή. Για το λόγο αυτό προτείνουμε τον προσδιορισμό ενός γενικού προτύπου οργανισμού που θα εξασφαλίζει ισορροπημένη εκπροσώπηση του Κοινοβουλίου, του Συμβουλίου και της Επιτροπής. Προς αυτήν την κατεύθυνση βαίνουν οι τελευταίες μας προτάσεις, αλλά γι' αυτές έχουμε την ανάγκη της αμέριστης υποστήριξης του Κοινοβουλίου, για να επιτύχουμε τους στόχους που έχουμε θέσει.
<P>
Κυρίες και κύριοι βουλευτές, πριν από δύο εβδομάδες παρουσιάσαμε και συζητήσαμε μαζί σας την έκθεσή μας σχετικά με τις προόδους στο μέτωπο της διεύρυνσης, προόδους που μας επιτρέπουν να επιδιώξουμε τον στόχο - ο οποίος μου φαίνεται σήμερα ρεαλιστικός - να δεχτούμε έως δέκα νέα κράτη μέλη πριν από τις εκλογές του 2004. Σήμερα θέλω μόνο να υπογραμμίσω πόση σημασία έχει να συνεχίσουμε να συνδέουμε σταδιακά τις υποψήφιες χώρες με τις δραστηριότητες της Ένωσης. Γι' αυτό, η συμμετοχή των εκπροσώπων των υποψηφίων χωρών στις εργασίες της Συνέλευσης έχει μεγάλη σημασία. Για τους ίδιους λόγους, συνδέουμε όλο και περισσότερο τις υποψήφιες χώρες στις δραστηριότητες και στα προγράμματα της Ένωσης.
<P>
Εκτός από τη διεύρυνση και τη μεταρρύθμιση των Συνθηκών, υπάρχουν και άλλα σημεία στην ημερήσια διάταξη του Ευρωπαϊκού Συμβουλίου του Λάκεν στα οποία θα ήθελα να σταθώ πολύ σύντομα. Η Ένωση διαδραμάτισε ενεργό ρόλο στις διπλωματικές προσπάθειες όσον αφορά τη σημερινή διεθνή κρίση. Επιπλέον, οι διάφορες επισκέψεις που πραγματοποίησα, μαζί με τον εν ενεργεία Πρόεδρο του Συμβουλίου, στην Ουάσιγκτον, στη Μέση Ανατολή και, πρόσφατα, στην Ινδία και στο Πακιστάν, ενίσχυσαν τη βαθιά μου πεποίθηση για την αναγκαιότητα, αλλά και το αίτημα, να αναλάβει η Ένωση έναν παγκόσμιο ρόλο. Παρουσιάσαμε στη συνέχεια, στους διάφορους τομείς, διάφορες αναγκαίες προτάσεις για την καταπολέμηση της τρομοκρατίας. Πρέπει τώρα να συνεχίσουμε προς αυτήν την κατεύθυνση, εξακολουθώντας να επιδεικνύουμε ισχυρή πολιτική βούληση και μεγάλη αποφασιστικότητα. Ειδικότερα, πρέπει να διατηρήσουμε και να ενισχύσουμε τη δέσμευσή μας για πλήρη και αποτελεσματική εφαρμογή της εντολής του Τάμπερε, για την οποία θα παρουσιάσουμε μία εκτίμηση στο Ευρωπαϊκό Συμβούλιο.
<P>
Η διαδικασία που ξεκίνησε υπήρξε συνολικά θετική και πρέπει να αναπτυχθεί με τον μέγιστο βαθμό προβολής και διαφάνειας, ώστε οι πολίτες να μπορέσουν να δουν σ' αυτήν μια απάντηση στις καθημερινές τους ανησυχίες για την ασφάλεια. Τα κράτη μέλη αρχίζουν να αναγνωρίζουν την ανάγκη να εμπνευσθούν από τις αρχές και τα τυπικά μέσα του κοινοτικού συστήματος, όπως είναι η αρχή της αμοιβαίας αναγνώρισης. Υπάρχει ωστόσο κάποια απροθυμία στα κράτη μέλη να προχωρήσουν σε ευαίσθητους τομείς όπως η μετανάστευση ή οι άδειες εισόδου, απροθυμία που πρέπει να ξεπεραστεί με μια πιο ισχυρή πολιτική βούληση.
<P>
Κυρία Πρόεδρε, κυρίες και κύριοι βουλευτές, οι προκλήσεις που έχουμε ενώπιόν μας και τα πρόσφατα διεθνή γεγονότα επιβεβαιώνουν την καταλληλότητα και την αξία του ευρωπαϊκού σχεδίου, το οποίο πρέπει να ενισχυθεί και να προσαρμοστεί για να ανταποκριθεί πλήρως στις νέες απαιτήσεις των πολιτών. Η κοινοτική μέθοδος, η οποία καταφέρνει να συνδυάσει δημοκρατική νομιμότητα και αποτελεσματικότητα, παραμένει η κύρια οδός για την οικοδόμηση της νέας Ευρώπης. Οι μελλοντικές μεταρρυθμίσεις των Συνθηκών πρέπει, συνεπώς, να αποσκοπούν ακριβώς στην ανανέωση και στην ενίσχυσή της.
<P>
(Χειροκροτήματα)

<SPEAKER ID=17 LANGUAGE="DE" NAME="Poettering">
Κυρία Πρόεδρε, κύριε Πρόεδρε της Επιτροπής, κύριε Προεδρεύοντα του Συμβουλίου, αγαπητοί συνάδελφοι, η Σύνοδος Κορυφής του Λάκεν μπορεί να είναι μια Σύνοδος ιστορικής σημασίας. Η πολιτική μας ομάδα έχει απόλυτη εμπιστοσύνη στη βελγική Προεδρία του Συμβουλίου επειδή το Βέλγιο ήταν πάντα πιστό στα ιδεώδη της ευρωπαϊκής ενοποίησης και προπάντων επειδή πάντα υποστήριζε την κοινοτική Ευρώπη. Εμείς, η Ομάδα του ΕΛΚ-ΕΔ, δεν επιθυμούμε μια Ευρώπη που θα κυβερνάται από μερικές ισχυρές χώρες, επιθυμούμε την κοινή δράση των Ευρωπαίων, την κοινοτική Ευρώπη και σε αυτό το εγχείρημα σας ευχόμαστε κάθε επιτυχία, κύριε Προεδρεύοντα του Συμβουλίου!
<P>
(Χειροκροτήματα)
<P>
Αναφερθήκατε στη διεύρυνση, όπως επίσης και ο Πρόεδρος της Επιτροπής. Βρίσκομαι ακόμα υπό την επήρεια των εντυπώσεων που αποκόμισα από μια διάσκεψη των προέδρων των κοινοβουλευτικών ομάδων της κομματικής μας οικογένειας στις υποψήφιες χώρες, δηλαδή τις χώρες που επιθυμούν να ενταχθούν στην Ευρωπαϊκή Ένωση. Μετά από τις δηλώσεις του Γάλλου Υπουργού Εξωτερικών, που οπωσδήποτε έδιναν λαβή για παρανοήσεις, εμείς δηλώνουμε ξεκάθαρα ότι δεν πρέπει να δημιουργηθεί η εντύπωση πως όσοι του χρόνου είναι έτοιμοι για την υπογραφή των συνθηκών θα πρέπει να περιμένουν μέχρις ότου να πληρούν τους όρους και εκείνοι που έχουν αργοπορήσει. Η κάθε χώρα θα πρέπει να κριθεί ξεχωριστά και στη διεύρυνση της Ευρωπαϊκής Ένωσης πρέπει να προχωρήσουμε στηριζόμενοι σε αυτή τη βάση.
<P>
Στο Λάκεν θα ασχοληθείτε, ασφαλώς, και με το Αφγανιστάν - είναι απαραίτητο - και επαναλαμβάνουμε εν προκειμένω ότι είναι απαραίτητο να εξαρθρωθούν τα δίκτυα της Αλ Κάιντα. Τώρα όμως οφείλουμε να δημιουργήσουμε τις βάσεις, ώστε η διεθνής κοινότητα, συμπεριλαμβανομένης της Ευρωπαϊκής Ένωσης, των ΗΠΑ και του αραβικού και ισλαμικού κόσμου, να βοηθήσει το Αφγανιστάν στην ανοικοδόμησή του, προκειμένου να καταστεί εκεί δυνατή η συγκρότηση μιας ανθρώπινης κοινωνίας και να έχουμε στην Καμπούλ μια κυβέρνηση που θα σέβεται τα ανθρώπινα δικαιώματα και τα δικαιώματα των γυναικών. Αυτό είναι το καθήκον μας τις επόμενες ημέρες και εβδομάδες.
<P>
Θέλω να κάνω μια παρατήρηση σχετικά με τη Μέση Ανατολή. Καλούμε όλους τους εμπλεκόμενους να επιστρέψουν στο τραπέζι των διαπραγματεύσεων. Μας προκαλεί θλίψη - και θα προσπαθήσω να μετριάσω τις εκφράσεις μου - ο τρόπος με τον οποίο συμπεριφέρθηκε ο Πρωθυπουργός του Ισραήλ στους επισκέπτες του από την Ευρωπαϊκή Επιτροπή. Στο Ισραήλ είχαν πάει ο Πρόεδρος του Συμβουλίου Verhofstaed, ο Πρόεδρος της Επιτροπής Prodi, ο Υπουργός Εξωτερικών και Προεδρεύων του Συμβουλίου Michel καθώς και ο Ύπατος Εκπρόσωπος της Ένωσης Solana. Δεν έχουμε καμία κατανόηση για τη συμπεριφορά του Πρωθυπουργού του Ισραήλ απέναντι στην αντιπροσωπεία μας στο Ισραήλ, αρκεί να θυμηθούμε τις μεγάλες προσωπικότητες που κατείχαν αυτό το αξίωμα, όπως ο Ben Gurion, η Golda Meοr, ο Yitzhak Rabin.
<P>
(Χειροκροτήματα)
<P>
Θέλουμε να ενθαρρύνουμε την Επιτροπή και το Συμβούλιο να συνεχίσουν την πορεία που έχουν επιλέξει. Θα υπερασπιζόμαστε πάντα την ασφάλεια του Ισραήλ, όπως κάναμε και στο παρελθόν, ωστόσο και ο πληθυσμός της Παλαιστίνης έχει δικαίωμα στην ανθρώπινη αξιοπρέπεια, δικαίωμα να ζει σε ασφαλείς συνθήκες, όπως εξάλλου διεκδικούν δικαιολογημένοι και οι Ισραηλινοί για τον εαυτό τους.
<P>
(Χειροκροτήματα)
<P>
Επιτρέψτε μου να κάνω ακόμα μια παρατήρηση σχετικά με τη Συνέλευση. Έχουμε εναποθέσει μεγάλες ελπίδες στις αποφάσεις που θα λάβετε στο Λάκεν. Η σύνθεση της Συνέλευσης είναι γνωστή, τουλάχιστον όσον αφορά τον αριθμό των συμμετεχόντων. Σας παρακαλώ, κύριε Προεδρεύοντα του Συμβουλίου, να χρησιμοποιήσετε όλη σας τη επιρροή, προκειμένου οι 15 εκπρόσωποι των κυβερνήσεων να είναι προσωπικότητες που να συμμετέχουν ενεργά στη Συνέλευση και κατόπιν να αισθάνονται δεσμευμένοι ως προς την πρόταση απόφασης που θα συντάξει η Συνέλευση, ώστε να μπορούμε να ζητήσουμε κατόπιν τον λόγο από τις κυβερνήσεις για τα αποτελέσματα που θα διαμορφωθούν στη συνέλευση. Και τούτο διότι η Συνέλευση δεν είναι κάποια σεμιναριακού τύπου εκδήλωση. Αν μάλιστα δεν θέλουμε στο τέλος να βρεθούμε στην ανάγκη να πρέπει να απαντήσουμε με ένα ναι ή ένα όχι - και καταλαβαίνω πολύ καλά πως ούτε οι κυβερνήσεις δεν επιθυμούν κάτι τέτοιο - τότε η Συνέλευση θα πρέπει να καταλήξει σε ένα τόσο πειστικό αποτέλεσμα, που να είναι πλέον δεσμευτικό για τις κυβερνήσεις. Η πολιτική μας ομάδα θα στείλει πάντως στη Συνέλευση τις πιο πεπειραμένες, τις καλύτερες προσωπικότητες, προκειμένου να καταλήξουμε πραγματικά σε κάποιο αποτέλεσμα.
<P>
Σας παρακαλούμε επίσης να χρησιμοποιήσετε την επιρροή σας, όπως το ζήτησε και ο Πρόεδρος της Επιτροπής Prodi, προκειμένου να καταστεί δυνατόν η Συνέλευση να ξεκινήσει το νωρίτερο δυνατόν κατά το έτος 2002, δηλαδή ακόμα υπό την ισπανική Προεδρία, τον Φεβρουάριο ή τον Μάρτιο, ώστε να περατωθεί έως τα τέλη του 2003 υπό την ιταλική Προεδρία και να έχουμε μια νέα Συνθήκη έτοιμη προς υπογραφή, την οποία θα μπορέσουμε να συζητήσουμε εδώ στο Κοινοβούλιο πολύ εκτεταμένα και κατ' επανάληψη.
<P>
Κύριε Πρόεδρε, το λέω αυτό, επειδή το πιστεύω πραγματικά: η Σύνοδος Κορυφής του Λάκεν είναι πάρα πολύ σημαντική επειδή εκεί θα συζητηθεί η μελλοντική πορεία που θα ακολουθήσει η παρούσα Ευρωπαϊκή Ένωση. Αν δηλαδή θα συνεχίσουμε έτσι, όπως έγινε στη μίνι σύνοδο του Λονδίνου, και θα λαμβάνουν μέρος 7 κράτη μέλη ενώ τα υπόλοιπα 8 δεν θα λαμβάνουν μέρος και θα απουσιάζει παντελώς η Ευρωπαϊκή Επιτροπή. Αυτό όμως δεν αντιστοιχεί στο δικό μας όραμα για την Ευρώπη. Για μας η Ευρώπη είναι η κοινοτική Ευρώπη! Ευχόμαστε σε σας, στην Προεδρία του Συμβουλίου και στην Επιτροπή να καταστήσετε εμφανή αυτή την κοινότητα και σε αυτή την περίπτωση θα έχετε την πλήρη υποστήριξή μας!
<P>
(Χειροκροτήματα)

<SPEAKER ID=18 LANGUAGE="ES" NAME="Barσn Crespo">
Κυρία Πρόεδρε, κύριε Πρόεδρε του Συμβουλίου, κύριε Πρόεδρε της Επιτροπής, κυρίες και κύριοι, είμαστε στις παραμονές μία σημαντικής Συνόδου Κορυφής για την ιστορία της Κοινότητας, υπό τη βελγική Προεδρία. Το Βέλγιο βρίσκεται στο γεωγραφικό κέντρο της Ευρωπαϊκής Ένωσης και ελπίζω ότι θα μπορέσει να γίνει και το πολιτικό κέντρο της Ευρωπαϊκής Ένωσης.
<P>
Απαντώντας στον Πρόεδρο του Συμβουλίου, σχετικά με την ημερήσια διάταξη που εισηγήθηκε, καταρχάς, κυρία Πρόεδρε, θέλω να εκφράσω την υποστήριξή της Ομάδας μου στις εκθέσεις Leinen, Mιndez de Vigo και Kaufmann, οι οποίες πραγματεύονται το κεντρικό ζήτημα του μέλλοντος της Ένωσης.
<P>
Καταρχάς, εμείς υποστηρίζαμε από την αρχή να υπάρξει μία Συνέλευση, διότι η Συνέλευση αποδείχτηκε πως είναι η κατάλληλη μέθοδος για να μπορέσουμε να συζητήσουμε δημόσια και να επεξεργαστούμε δημοκρατικά τον Χάρτη των Θεμελιωδών Δικαιωμάτων. Έκτοτε πιστεύουμε ότι πρέπει να εφαρμόζουμε αυτή τη μέθοδο: μία Συνέλευση πολιτικά ισχυρή, δημοκρατικά διαρθρωμένη και μεθοδολογικά συνεπή και σύμφωνη με τους στόχους της.
<P>
Γι' αυτό, παίρνω το θάρρος να κάνω συγκεκριμένες συστάσεις στον Πρόεδρο του Συμβουλίου σχετικά με τις δηλώσεις που έκανε. Κύριε Πρόεδρε του Συμβουλίου, το Κοινοβούλιο θα χαιρόταν να γίνει ο ορισμός του προέδρου όπως έγινε στη Συνέλευση του Χάρτη των Θεμελιωδών Δικαιωμάτων. Προτείνετε έναν πρόεδρο στο Λάκεν και αφήστε τη Συνέλευση να εκλέξει τον πρόεδρό της. Πιστεύω ότι είναι ένα ζήτημα δεοντολογίας, η οποία είναι πολύ σημαντική στη δημοκρατία.
<P>
Δεύτερον, πιστεύω επίσης ότι είναι σημαντικό να μιλήσετε για τη διπλή νομιμότητα της Ένωσης, διότι φαίνεται ότι η κοινωνία των πολιτών δεν έχει σχέση ούτε με τους ευρωβουλευτές ούτε με τα κράτη μέλη. Είναι ενδιαφέρον να ανοιχτούμε και να διαβουλευθούμε με τις οργανώσεις που εμπλουτίζουν την κοινωνία των πολιτών, αλλά η δημοκρατική νομιμότητα πηγάζει ουσιαστικά από τους εκλεγμένους εκπροσώπους. Από αυτή την άποψη, ο κ. Πρόεδρος ανέφερε ότι είναι ακόμη ανοιχτή η σύνθεση του Προεδρείου της Συνέλευσης. Αν συμπεριληφθούν στο Προεδρείο ο Πρόεδρος και η Τρόικα, η πρόταση του Ευρωπαϊκού Κοινοβουλίου έχει νόημα - δύο εκπρόσωποι του Ευρωπαϊκού Κοινοβουλίου και δύο των κρατών μελών - διότι αυτό θα παρείχε ισορροπία μεταξύ των δύο σκελών της δημοκρατικής νομιμότητας.
<P>
Εν συνεχεία, επιμένουμε να υπάρξει μία γενική και συνεκτική πρόταση, δεν θέλουμε ένα δειγματολόγιο προτάσεων μεταξύ των οποίων να διαλέξουμε. Και σχετικά με την πιθανή παύση, στην οποία αναφέρθηκε ο κ. Πρόεδρος, εμείς θέλουμε να υπάρξει μία πρόταση από την ελληνική Προεδρία η οποία θα τερματίσει τις εργασίες, δεν θέλουμε να παραπεμφθεί το αποτέλεσμα της Συνέλευσης στις ελληνικές καλένδες, πρέπει να έχει συνέχεια και πρέπει να οδηγήσει σε μία απόφαση του Ευρωπαϊκού Συμβουλίου.
<P>
Αναφορικά με την Επιτροπή, κύριε Πρόεδρε της Επιτροπής, σας προτρέπω, σύμφωνα με την ευθύνη που έχετε ως θεματοφύλακας των Συνθηκών, πράγμα που αποτελεί αρμοδιότητα της Επιτροπής, να κάνετε προτάσεις το συντομότερο δυνατό. Υπάρχουν δύο σημεία, που περιλαμβάνονται στη Δήλωση αριθ. 23, για τα οποία η Επιτροπή έχει πλήρη αρμοδιότητα, η απλούστευση των Συνθηκών και ο καταμερισμός των αρμοδιοτήτων. Παρουσιάστε όσο το δυνατό νωρίτερα μία πρόταση για να μπορέσουμε να τη συζητήσουμε. Αυτό είναι ένα καθήκον, το οποίο δεν μπορεί να αποφύγει η Επιτροπή.
<P>
Αναφορικά με τη διακυβέρνηση, που είναι ένα συναφές θέμα, σας εκλιπαρούμε να μην μας θάψετε - όπως λένε οι αγγλοσάξονες - κάτω από ψεύτικους επαίνους, κάτι που μεταφράζεται στα ισπανικά "να μην μας σκοτώσετε με φιλιά" , διότι πραγματικά υπάρχουν ορισμένες πολύ ενδιαφέρουσες προτάσεις, αλλά να προβάλετε τώρα την έκθεση Handelkern. Γιατί δεν καθόμαστε να καταλήξουμε σε μία διοργανική συμφωνία σχετικά με τη διακυβέρνηση; Έχουμε και εμείς δημοκρατική ευθύνη και αυτό που δεν μπορούμε να επιτρέψουμε είναι να μας αφαιρεθεί η νομοθετική εξουσία από την πίσω πόρτα. Αυτή είναι μία σοβαρή προειδοποίηση.
<P>
(Χειροκροτήματα από την αριστερή πτέρυγα) Τέλος, κυρία Πρόεδρε, αναφορικά με την ΚΕΠΠΑ και την καταπολέμηση της τρομοκρατίας, γνωρίζετε ότι εργαζόμαστε σοβαρά για μπορέσουμε να αποκτήσουμε - μέσω της επείγουσας διαδικασίας - ένα ευρωπαϊκό ένταλμα έρευνας και σύλληψης, μία απόφαση πλαίσιο σχετικά με την τρομοκρατία, μία επίσης σημαντική καταπολέμηση του ξεπλύματος χρήματος, η οποία συνδέεται με το προηγούμενο σημείο, και πιστεύουμε ότι αυτό πρέπει να αποτελεί αντικείμενο κοινής προσπάθειας όλων. Αλλά επιπλέον, πρέπει επίσης να δράσουμε μαθαίνοντας από τα λάθη και τις ελλείψεις, και υπάρχει μία πολύ σημαντική έλλειψη έναντι της οποίας η Ένωση πρέπει να φερθεί υπεύθυνα, και πιστεύω ότι στο Λάκεν θα μπορούσε να κάνει ένα σημαντικό βήμα συμπεριλαμβάνοντας την άμυνα ανάμεσα στα θέματα που πρέπει να εξετάσουμε στη Συνέλευση και τα οποία πρέπει να μπουν στις Συνθήκες.
<P>
Τελειώνοντας, κυρία Πρόεδρε, πιστεύω ότι στο Αφγανιστάν έχουμε σημαντικές πολιτικές ευθύνες. Οι πρώτοι όμηροι της τρομοκρατίας ήταν οι Αφγανοί και κυρίως οι Αφγανές. Και στη Μέση Ανατολή πρέπει να συνεχίσουμε να επιμένουμε στην εξεύρεση μίας λύσης που θα επιτρέψει στο ισραηλινό κράτος να έχει ασφαλή σύνορα, αλλά και στο παλαιστινιακό κράτος να είναι βιώσιμο και σεβαστό.

<SPEAKER ID=19 LANGUAGE="EN" NAME="Cox">
Η σημερινή μας συζήτηση αφορά το μέλλον της Ευρώπης και αυτό θα λάβω ως σημείο εκκίνησης. Ο Πρόεδρος κ. Prodi μίλησε για την επιτακτική ανάγκη ύπαρξης του θεσμικού τριγώνου: της Επιτροπής, του Κοινοβουλίου και του Συμβουλίου. Είναι επιτακτική η ανάγκη ύπαρξής του και κάθε ένα από τα συστατικά του στοιχεία παίζει κεντρικό, απαραίτητο ρόλο και έχει συγχρόνως ευθύνη, αλλά και όφελος, για την εύρυθμη από κοινού λειτουργία και των τριών μερών.
<P>
Προσωπικά, ενοχλούμαι όλο και περισσότερο από τις δήθεν αναλύσεις στις εφημερίδες και τα σχόλια για ζητήματα που άπτονται προσώπων και τα οποία δεν αγγίζουν τα ζητήματα ουσίας. Η ουσία σχετικά με τον ρόλο της Επιτροπής είναι το ότι βρίσκεται στον πυρήνα του ευρωπαϊκού σχεδιασμού - κατά τρόπο αναντικατάστατο - και αυτή είναι η διάρθρωση της αλήθειας την οποία πρέπει να προωθούμε, να υπερασπιζόμαστε και να επανεκτιμούμε διαρκώς.
<P>
Όσον αφορά την αίσθηση ευρωπαϊκής ταυτότητας, για την οποία μίλησε πιο πριν ο κ. Hans-Gert Poettering, πιστεύω ότι υποβιβάζεται από τα άτομα που μετέχουν στο υψηλότερο επίπεδο, σε αυτό των μελών του Ευρωπαϊκού Συμβουλίου. Κάθε κράτος έχει το δικαίωμα να δραστηριοποιείται σε διμερές και πολυμερές επίπεδο, αλλά υπάρχει ο κατάλληλος χώρος και χρόνος για καθεμία από αυτές τις πρωτοβουλίες. Δεν είναι ούτε ο χώρος ούτε ο χρόνος κατάλληλος για την ανάληψη παρόμοιων πρωτοβουλιών ακριβώς πριν και στον ίδιο χώρο μιας συνεδρίασης του Συμβουλίου η οποία στοχεύει στη συζήτηση αυτών ακριβώς των ζητημάτων, όπως έγινε στη Γάνδη.
<P>
Όταν υποβιβάζουμε την ευρωπαϊκή πολιτική άμυνας και ασφάλειας σε ένα είδος θεατρική φάρσα, παρουσίας ή απουσίας από την πολιτική δείπνων της Ντάουνινγκ Στρητ, υποβιβάζουμε την ίδια την ιδέα της Ευρώπης και χρειάζεται, ξεκινώντας από την κορυφή, από το επίπεδο του Ευρωπαϊκού Συμβουλίου, να επιδείξουμε προσήλωση σε μια ευρωπαϊκή αντίληψη που έχει εσωτερικό ειρμό και συνέπεια.
<P>
Τόσο ο Πρόεδρος της Επιτροπής όσο και ο κ. Enrique Barσn Crespo αναφέρθηκαν σε αυτό το ζήτημα του διαλόγου και της ισορροπίας μεταξύ των θεσμικών οργάνων και ο Πρόεδρος κ. Prodi αναφέρθηκε στο πολύ ευαίσθητο θέμα της διαδικασίας ανάκλησης. Η μόνη έκκληση την οποία θα ήθελα να διατυπώσω, και έχουμε ήδη ζητήσει από την Επιτροπή Συνταγματικών Υποθέσεων του Κοινοβουλίου να αντιμετωπίσει το εν λόγω ζήτημα όσο το δυνατόν επειγόντως, είναι ότι αντιμετωπίζουμε πλέον την ευθύνη, μεταξύ άλλων, της έναρξης εφαρμογής ενός σημαντικού μέρους του προγράμματος διαρθρωτικών οικονομικών μεταρρυθμίσεων της Λισαβόνας, της δημιουργίας δηλαδή μιας ενιαίας ευρωπαϊκής αγοράς χρηματοοικονομικών υπηρεσιών. Εάν δεν μπορέσουμε να προσδιορίσουμε τους βαθμούς δέσμευσης και να καθορίσουμε κανόνες με ορθές προϋποθέσεις, μεταξύ Κοινοβουλίου, Επιτροπής και Συμβουλίου, διατρέχουμε τον κίνδυνο της αποτυχίας στην προσπάθεια επίτευξης του στόχου και των αναγκαίων μεταρρυθμίσεων. Υπάρχει, συνεπώς, μια γενικότερη πίεση χρόνου, αλλά και πίεση χρόνου όσον αφορά ορισμένα ζητήματα.
<P>
Ευελπιστώ ότι όλες οι υποψήφιες για ένταξη χώρες θα συμμετάσχουν στη συνέλευση, στο πλαίσιο των αρχών του Ελσίνκι, και συγκεκριμένα της αρχής της ίσης μεταχείρισης. Αυτό είναι το θέμα και υπάρχουν 13 υποψήφιες χώρες. Δεύτερον, ευελπιστώ ότι θα υπάρξει μια ελάχιστη περίοδος μεταξύ της Συνέλευσης και της ΔΔ. Συμφωνώ με όλους όσους ανέφεραν ότι αυτή η υπόθεση των μεταρρυθμίσεων πρέπει να έχει ολοκληρωθεί πριν τις επόμενες ευρωεκλογές, επειδή τότε θα υπάρχει ένα νέο Κοινοβούλιο, μια νέα Ευρώπη μετά τη διεύρυνση και μια νέα Επιτροπή.
<P>
(Χειροκροτήματα)

<SPEAKER ID=20 LANGUAGE="DE" NAME="Voggenhuber">
Κυρία Πρόεδρε, στο σύντομο χρόνο που έχω στη διάθεσή μου δεν θα επαναλάβω τα όσα μας παρουσίασαν οι εξαίρετοι εισηγητές μας ούτε θα ασχοληθώ με τη στρατηγική του Συμβουλίου και των κρατών μελών που εδώ και μήνες επιχειρούν να προγραμματίσουν την εν λόγω Συνέλευση έτσι ώστε να καταστεί το δυνατόν πιο αδύναμη και πιο αναποτελεσματική. Σε αυτή την ιστορική συγκυρία πριν από μια από τις σημαντικότερες ενδεχομένως Συνόδους Κορυφής που θα προετοιμάσει μια ιστορικής σημασίας Διακυβερνητική Διάσκεψη, επιθυμώ να στραφώ προς την Επιτροπή.
<P>
Κύριε Πρόεδρε της Επιτροπής, θα ήθελα να σας υπενθυμίσω ότι στην αρχή όλων των μεγάλων σχεδίων για την ευρωπαϊκή ενοποίηση βρίσκονταν τα οράματα και οι προτάσεις της Επιτροπής, δηλαδή, ότι η Επιτροπή ήταν το κυρίαρχο πνεύμα, ο οραματιστής κάθε μεγάλου εγχειρήματος. Επιτρέψτε μου να σας υπενθυμίσω την Ενιαία Ευρωπαϊκή Πράξη, το πρώτο πακέτο Delors, το Μάαστριχτ με το δεύτερο πακέτο Delors, με την έκθεση σχετικά με την Οικονομική και Νομισματική Ένωση, να σας υπενθυμίσω τις Λευκές Βίβλους για την ολοκλήρωση της εσωτερικής αγοράς, για την ανάπτυξη, τον ανταγωνισμό και την απασχόληση, για τα οράματα σε σχέση με τον κοινωνικό διάλογο καθώς και ένα κοινωνικό κεφάλαιο στη Συνθήκη, τις Λευκές Βίβλους για την περιβαλλοντική πολιτική και για τον ρόλο του Κοινοβουλίου, να σας υπενθυμίσω όλα αυτά τα μεγάλα σχέδια της Επιτροπής που ως σκαπανέας προπορευόταν των Διακυβερνητικών Διασκέψεων. Σήμερα μιλάτε για το τρίγωνο των θεσμικών οργάνων. Ναι, θα υπάρξει αναμέτρηση μεταξύ Συμβουλίου και Κοινοβουλίου σε θέματα ισχύος, αλλά στη θέση της Επιτροπής, βλέπω μόνο μια μαύρη τρύπα!
<P>
Κύριε Πρόεδρε της Επιτροπής, πού είναι η Λευκή Βίβλος για την ευρωπαϊκή δημοκρατία; Πού είναι το σχέδιό σας για το ευρωπαϊκό σύνταγμα; Πού είναι η Λευκή βίβλος για ένα σύστημα checks and balances σε αυτόν τον υπερεθνικό χώρο; Για τη μέθοδο της Συνέλευσης, για τα δικαιώματα των πολιτών, για τα θεμελιώδη δικαιώματα, για τα ανθρώπινα δικαιώματα στην Ευρώπη; Τίποτα απα όλα αυτά δεν μας έχετε υποβάλει και οι παρατηρήσεις που κάνατε σήμερα στο περιθώριο δεν επαρκούν. Αναφέρω ενδεικτικά μόνο ένα σημείο: όταν δεν παρέχετε στη Συνέλευση ούτε καν το δικαίωμα να εκλέξει τον πρόεδρό της από τους κόλπους της, τότε της αφαιρείτε όλο της το κύρος στα μάτια του ευρωπαϊκού κοινού. Και αυτό δεν είναι όραμα παρά μόνο ένα από τα πολλά σφάλματα που έχετε διαπράξει.

<SPEAKER ID=21 LANGUAGE="DE" NAME="Kaufmann">
Κύριε Πρόεδρε, κύριε Πρόεδρε του Συμβουλίου, θα αναφερθώ στη δήλωση του Λάκεν και ειδικότερα στη Συνέλευση. Το Κοινοβούλιο, ιδίως μετά από την αποτυχία της Συνόδου Κορυφής της Νίκαιας, υποστήριξε με έμφαση ότι ενόψει Διακυβερνητικών Διασκέψεων θα πρέπει να εφαρμόζεται επιτέλους μια νέα μέθοδος. Με βάση τη διακομματική συναίνεση και από κοινού με τους συναδέλφους των εθνικών κοινοβουλίων και διάφορους εκπροσώπους της κοινωνίας των πολιτών κατέβαλε προσπάθειες ώστε η πολιτική της μυστικής διπλωματίας κεκλεισμένων των θυρών, η πολιτική της αδιαφανούς λήψης αποφάσεων και η πολιτική του παζαρέματος σε μαραθώνιες συνεδριάσεις να ανήκουν πλέον τελεσίδικα στο παρελθόν.
<P>
Κατά την άποψή μου είναι επιτακτική η ανάγκη εφαρμογής αυτής της νέας μεθόδου, δηλαδή της σύγκλησης Συνέλευσης, δεδομένου ότι πρόκειται πρώτα απ' όλα για την ενίσχυση της δημοκρατίας στην Ευρώπη. Πρόκειται κυρίως για τους πολίτες, για μια περιεκτική και ευρεία συζήτηση σχετικά με τον τρόπο που θα διαμορφωθεί το κοινό μας σπίτι, η Ευρώπη, στην οποία ελπίζουμε ότι το 2004 θα ανήκουν και άλλες δέκα ευρωπαϊκές χώρες.
<P>
Κύριε Προεδρεύοντα του Συμβουλίου, μας παρουσιάσατε σήμερα τους ακρογωνιαίους λίθους της δήλωσης του Λάκεν, στόχος της οποίας είναι να διαμορφωθεί ως μια φιλόδοξη δήλωση. Επιτρέψτε μου να θίξω πάλι μερικά ζητήματα. Από τη σκοπιά της πολιτικής μου ομάδας έχει εξαιρετική σημασία η σύνθεση της Συνέλευσης και θα πρέπει να ληφθούν υπόψη δύο πράγματα: πρώτον η αρχή του πλουραλισμού. Πρέπει οπωσδήποτε να διασφαλιστεί η εκπροσώπηση των πιο διαφορετικών πολιτικών δυνάμεων. Και συγκεκριμένα να μην συμμετέχουν στις αντιπροσωπείες των εθνικών κοινοβουλίων και του Ευρωπαϊκού Κοινοβουλίου μόνο βουλευτές των μεγάλων πολιτικών κομμάτων. Χρειαζόμαστε επίσης και εκπροσώπους των μικρότερων πολιτικών κομμάτων από τα διάφορα κράτη μέλη της Ευρωπαϊκής Ένωσης. Χρειαζόμαστε προπάντων μια παραγωγική πολιτική συζήτηση με αντιπαραθέσεις γιατί μόνο έτσι αποκτούν οι συζητήσεις ενδιαφέρον.
<P>
Επίσης, χρειαζόμαστε την αρμόζουσα εκπροσώπηση και των δύο φύλων. Είδα ότι έχουν υποβληθεί τροπολογίες σε σχέση με την έκθεση των συναδέλφων Mendez de Vigo και Leinen και ελπίζω να τύχουν της υποστήριξης πολλών συναδέλφων. Προπάντων ελπίζω τα εθνικά κοινοβούλια καθώς και το Συμβούλιο να προβούν σε σκέψεις σχετικά με το τρόπο με τον οποίο θα μπορέσουν να αντεπεξέλθουν στο συγκεκριμένο κριτήριο.
<P>
Πιστεύω ότι είναι επειγόντως απαραίτητος ένας στοχοθετημένος και δομημένος διάλογος με την κοινωνία των πολιτών. Κύριε Προεδρεύοντα του Συμβουλίου, αναφερθήκατε ήδη στο ζήτημα αυτό. Νομίζω ότι θα μπορούσαμε να εξετάσουμε κατά πόσο θα πρέπει να αναλάβει εδώ το ρόλο του μεσάζοντα η Οικονομική και Κοινωνική Επιτροπή ως ο σημαντικότερος εκπρόσωπος της κοινωνίας των πολιτών.
<P>
Με χαροποίησε πολύ η αναγγελία ότι η Συνέλευση θα ορίσει η ίδια την ημερήσια διάταξή της, εφόσον δεν πρόκειται μόνο για θεσμικά ζητήματα, αλλά για ένα ευρύτατο φάσμα διαφόρων πολιτικών θεμάτων, για το ερώτημα πώς θα διαμορφώνονται μελλοντικά οι διάφορες ευρωπαϊκές πολιτικές. Όταν διαβάζουμε σε έκθεση της Επιτροπής ότι στην Ευρωπαϊκή Ένωση η φτώχεια πλήττει σήμερα 60 εκατομμύρια ανθρώπων, πιστεύω ότι αυτός ο φοβερός αριθμός και μόνο μας δείχνει πόσο μεγάλη είναι η ανάγκη για πολιτική δράση και ότι στη συγκεκριμένη Συνέλευση το ζητούμενο πρέπει να είναι μια μεταστροφή, μια αλλαγή της πολιτικής στην Ευρώπη.

<SPEAKER ID=22 LANGUAGE="IT" NAME="Muscardini">
Κύριε Πρόεδρε, η εξωτερική πολιτική της Ευρωπαϊκής Ένωσης, μετά τις πρόσφατες διεθνείς εξελίξεις, πρέπει να λάβει νέα πνοή, αλλά οι κυβερνήσεις των κρατών μελών δεν μπορούν να αγνοούν ότι δεν μπορεί να υπάρξει κοινή εξωτερική πολιτική χωρίς κοινές Υπηρεσίες Πληροφοριών. Η γεωπολιτική κατάσταση, η φτώχεια - πρόβλημα συνεχώς ανερχόμενο - η επέκταση της τρομοκρατίας με πυρήνες σε όλες τις χώρες του πλανήτη θα πρέπει να μας προτρέψουν να υποβάλουμε σε μελέτη, στη Σύνοδο Κορυφής του Λάκεν, ένα σχέδιο για πραγματικά κοινές, νέες Υπηρεσίες Πληροφοριών που δεν θα ιδρυθούν και δεν θα αναπτυχθούν όπως η Europol, αλλά θα είναι σε θέση να εργάζονται με διαφάνεια και με αναλυτές της πολιτικής, της οικονομίας και του πολιτισμού που θα είναι ικανοί να δώσουν στην εξωτερική μας πολιτική μια συνολική θεώρηση και μια αμεσότητα δράσης, χωρίς την οποία η Ευρωπαϊκή Ένωση, ανεξάρτητα από οποιαδήποτε θεσμική μεταρρύθμιση, δεν θα μπορέσει να απογειωθεί.
<P>
Η επίτευξη της ειρήνης στο Αφγανιστάν και η επακόλουθη ανασυγκρότησή του υποδηλώνουν ότι πρέπει να προσδιοριστεί ήδη από τώρα ο ρόλος της Ένωσης τόσο ως μεσολαβητικής παρουσίας όσο και ως προτρεπτικής δύναμης, έτσι ώστε το μέλλον του Αφγανιστάν να μην χαρακτηριστεί μόνο από την οικονομική ανάκαμψη και από ένα δημοκρατικό πολιτικό σύστημα, αλλά και από την εκ νέου διεκδίκηση ενός ρόλου των γυναικών στην πολιτική και κοινωνική ζωή.
<P>
Η Ένωση δεν μπορεί να αγνοήσει το γεγονός ότι, για την επίτευξη πραγματικής ειρήνης στη Μέση Ανατολή, πρέπει να δραστηριοποιηθεί ενεργά εναντίον εκείνων που υποδαυλίζουν ή, τουλάχιστον, δεν αντιτίθενται στην τοπική τρομοκρατία, η οποία - είναι πλέον σαφές - υποστηρίζεται σε διεθνές επίπεδο και η Ένωση έχει τα οικονομικά και πολιτικά μέσα για να παρέμβει προς αυτήν την κατεύθυνση.
<P>
Συμπερασματικά, η επιτυχία ή η αποτυχία της Συνέλευσης εξαρτάται από τις πεποιθήσεις, από τις πραγματικές ευρωπαϊκές πεποιθήσεις που μας υποκινούν, από τις πεποιθήσεις που τρέφουμε, ως ανεξάρτητα κόμματα και ανεξάρτητες κυβερνήσεις, να μην βασιστούμε μόνο σε μεταρρυθμίσεις στα χαρτιά, αλλά σε συγκεκριμένες ενέργειες που μπορούν να βελτιώσουν την κατάσταση όχι μόνο των δικών μας χωρών, αλλά και εκείνων που απευθύνονται σ' εμάς.

<SPEAKER ID=23 LANGUAGE="DA" NAME="Bonde">
Κύριε Πρόεδρε, κύριε Προεδρεύοντα του Συμβουλίου, αγαπητέ Πρόεδρε Prodi, στις 14 και 15 Δεκεμβρίου οι αρχηγοί κρατών και κυβερνήσεων της ΕΕ αποφασίζουν να συστήσουν μια Συνέλευση με στόχο τη δημιουργία ενός συντάγματος για μια ομοσπονδία εθνικών κρατών - ας μην υπάρξει η παραμικρή αμφιβολία! Μια ομοσπονδία εθνικών κρατών είναι ένα ομοσπονδιακό κράτος, ένα ομοσπονδιακό κράτος είναι ένα κράτος και όχι μια ομοσπονδία. Όπως ένα μαχαίρι φρούτου είναι μαχαίρι και όχι φρούτο. Τα κράτη έχουν συντάγματα, ενώ οι ομοσπονδίες κρατών βασίζονται σε συμφωνίες διεθνούς δικαίου μεταξύ ανεξαρτήτων εθνών. Καλώ τους αρχηγούς κυβερνήσεων και κρατών να δώσουν στη Συνέλευση μια σαφή εντολή. Θα επεξεργαστεί ένα προσχέδιο συντάγματος για ένα ομοσπονδιακό κράτος, ναι ή όχι; Ή θα δημιουργηθεί ένα προσχέδιο για μια συμφωνία ανάμεσα σε ανεξάρτητα έθνη, η οποία δεν θα στοχεύει στη δημιουργία ενός κράτους; Γιατί δεν επιτρέπουμε στη Συνέλευση να επεξεργαστεί δύο διαφορετικές ξεκάθαρες και σαφείς προτάσεις αφενός για ένα ομοσπονδιακό κράτος και αφετέρου μια ομοσπονδία κρατών, το μοντέλο ένα των φεντεραλιστών και το μοντέλο δύο των ευρωρεαλιστών; Ας διαβιβάσουμε τις προτάσεις για διάλογο με το ευρύ κοινό θέτοντάς τις στη συνέχεια σε δημοψήφισμα, όπου όλοι οι πολίτες της ΕΕ θα ερωτηθούν εάν επιθυμούν ένα σύνταγμα για ένα κράτος της ΕΕ ή μια συμφωνία μεταξύ ενωμένων εθνών.
<P>
Όταν λάβουμε την απάντηση των πολιτών, μπορεί να γίνει μια διάσκεψη κυβερνήσεων με στόχο την πρόταση να τροποποιηθούν οι ισχύουσες συνθήκες. Η μεγάλη πλειοψηφία των πολιτών σε όλα τα κράτη μέλη της ΕΕ επιθυμούν δημοψηφίσματα. Γιατί λοιπόν δεν τους ρωτάμε προτού κάνουμε πράγματα στο όνομά τους; Ας αποδυθούμε σε μια ειρηνική άμιλλα για το μέλλον της Ευρώπης - ας επιτρέψουμε στους πολίτες να δώσουν την απάντηση! Πιστεύω ότι οι πολίτες προτιμούν τη δική μας εκδοχή για μια Ευρώπη των δημοκρατιών, η οποία εκφράζεται με την άποψη της μειοψηφίας που έχουν δηλώσει τα μέλη της SOS Δημοκρατία, αλλά θα υποταχθώ μετά χαράς στη γνώμη της πλειοψηφίας μέσα από ένα δημοψήφισμα, ποτέ όμως σε υπαλλήλους και υπουργούς πίσω από κλειστές πόρτες.

<SPEAKER ID=24 LANGUAGE="DE" NAME="Leinen">
Κύριε Πρόεδρε, κύριε Πρόεδρε της Επιτροπής, αγαπητοί συνάδελφοι, ο συνάδελφός Mιndez de Vigo και εγώ επεξεργαστήκαμε μια έκθεση που έτυχε μεγάλης πλειοψηφίας στην Επιτροπή Συνταγματικών Υποθέσεων. Μόνον οι κκ. Bonde, Berthu και Sacrιdeus την καταψήφισαν. Ήταν λοιπόν μεγάλη η πλειοψηφία εκείνων που συμμερίζονται αυτές τις απόψεις και σήμερα χάρηκα ακούγοντας ότι και η βελγική Προεδρία συμφωνεί σε πολλά σημεία καθώς και ότι η Επιτροπή μπορεί να συνταχθεί επίσης με πολλά από τα σημεία που προτείνει το Κοινοβούλιο.
<P>
Υπάρχει μεγάλο ρεύμα ατόμων που θεωρούν ότι η Σύνοδος του Λάκεν είναι η καίρια στιγμή που πρέπει να εκμεταλλευτούμε προκειμένου να καταστήσουμε την Ευρωπαϊκή Ένωση πιο ικανή για δράση και περισσότερο δημοκρατική καθώς επίσης ότι το Λάκεν είναι ενδεχομένως η τελευταία ευκαιρία να το πετύχουμε πριν από τη διεύρυνση, προτού η παρούσα Ένωση διευρυνθεί και αυξήσει τον αριθμό των συμμετεχόντων κρατών από 15 που είναι σήμερα σε 25 μέχρι και 30 κράτη.
<P>
Ευγνωμονώ όλους όσους βοήθησαν ώστε η νέα μέθοδος να εφαρμοστεί πραγματικά. Όπως θυμάμαι, στις αρχές του χρόνου, Ιανουάριο με Φεβρουάριο, η μέθοδος αυτή έμοιαζε να ανήκει στο απώτερο μέλλον. Ευχαριστώ όλους όσους συνέβαλαν ώστε να καταστεί πραγματικά δυνατή μια νέα μέθοδος, να καταστεί δυνατή η σύγκληση Συνέλευσης στην οποία οι εκπρόσωποι των κοινοβουλίων θα μπορέσουν να ορίσουν ισότιμα με τους εκπροσώπους των κυβερνήσεων αυτό το σχέδιο για το μέλλον της Ευρωπαϊκής Ένωσης.
<P>
Βέβαια η Συνέλευση δεν πρέπει να αποτελέσει μια εκδήλωση - άλλοθι. Πιστεύω ότι θα ήταν μεγάλη η απογοήτευση εάν περιοριζόμασταν απλά στην καταγραφή των επιλογών που υπάρχουν για την Ευρώπη. Οι επιλογές μάς είναι βέβαια γνωστές από τις δημόσιες ομιλίες των αρχηγών κρατών, δεν είναι κάτι νέο. Η Συνέλευση όμως πρέπει να είναι ένα πολιτικό όργανο το οποίο αγωνίζεται για την εξεύρεση λύσεων, και καταβάλει πραγματικά προσπάθειες να βρει συναινετικές λύσεις σχετικά με την μελλοντική πορεία της Ευρώπης. Αυτό είναι ουσιαστικά το καθήκον της! Ακούγεται πολύ ελκυστική η πρόσκληση να υποβάλουμε διάφορες προτάσεις, προτάσεις για ομοσπονδιακή ή διακυβερνητική προσέγγιση. Ωστόσο, κύριε Πρόεδρε της Επιτροπής, αν παρουσιάσουμε ένα συνονθύλευμα προτάσεων, πόσο δυναμικές θα είναι άραγε οι απαντήσεις που θα λάβουμε στη Διακυβερνητική Διάσκεψη; Έχω πολλούς ενδοιασμούς σχετικά. Οι κυβερνήσεις θα αντιμετωπίσουν σε αυτή την περίπτωση το ίδιο πρόβλημα: η κάθε μία θα επιλέξει αυτό που επιθυμεί και καθώς στη Διακυβερνητική Διάσκεψη ισχύει η αρχής της ομοφωνίας θα μπλοκαριστούν τα πράγματα και θα έχουμε την ίδια κατάσταση όπως στο Αμστερνταμ και στη Νίκαια.
<P>
Λοιπόν όχι, και πιστεύω ότι η Συνέλευση αποτελεί τη μεγάλη ευκαιρία να διαπιστωθεί με τη μέθοδο της συναίνεσης ποια είναι η συντριπτική πλειοψηφία. Αυτό που διαγράφεται στον ορίζοντα δεν είναι η ομοφωνία, αλλά μια εντονότατη τάση, η συντριπτική πλειοψηφία. Αν παρουσιαστούμε στη Διακυβερνητική Διάσκεψη με μια τέτοια συνεκτική πρόταση τότε έχουμε και τη μεγαλύτερη πιθανότητα να γίνει αποδεκτή, μια και δύσκολα μια κυβέρνηση θα αρνηθεί να συμμετάσχει σε συναίνεση. Υπάρχουν ακόμα ζητήματα για τα οποία θα πρέπει να γίνουν διαπραγματεύσεις. Επίσης, θα πρέπει όλα αυτά να ενταχθούν σε ένα νομικό κείμενο. Τις εργασίες αυτές θα πρέπει να τις εκτελέσει η Διακυβερνητική Διάσκεψη. Ωστόσο, οφείλω να προειδοποιήσω ότι δεν πρέπει να ανατεθεί στη Συνέλευση απλά και μόνο η αναδιατύπωση των διαφόρων επιλογών. Αυτό δεν αποτελεί καθήκον μιας Συνέλευσης, ενός πολιτικού οργάνου δηλαδή.
<P>
Λάβαμε υπόψη ότι το Συμβούλιο θα προτείνει στο Λάκεν τον Πρόεδρο τη Συνέλευσης. Έως εδώ πολύ καλά, όμως είμαι της άποψης ότι θα πρέπει η Συνέλευση να έχει τη δυνατότητα να τον εγκρίνει, να τον εκλέξει. Οι συνελεύσεις εκλέγουν οι ίδιες τους προέδρους τους. Θα πρέπει λοιπόν να ακολουθηθεί αυτή η διαδικασία. Κύριε Πρόεδρε της Επιτροπής, μιλήσατε για ένα μικρό προεδρείο. Το προεδρείο αυτό έχει να κάνει πάρα πολλά πράγματα. Είναι το σώμα που θα πρέπει να διευθύνει αυτή τη μεγάλη Συνέλευση και θα ήταν προς όφελός της εάν όχι μόνο η πλειοψηφία στα εθνικά κοινοβούλια και στο Ευρωπαϊκό Κοινοβούλιο, αλλά και η αντίστοιχη αντιπολίτευση, είχε την αίσθηση ότι εκπροσωπείται δεόντως στο προεδρείο.
<P>
Όσον αφορά το χρονοδιάγραμμα με χαροποιεί το γεγονός ότι οι κυβερνήσεις λένε οι ίδιες πως πρέπει να διαρκέσει λίγο πολύ ένα χρόνο. Αυτό σημαίνει ότι τον Ιούνιο του 2003 η Συνέλευση θα έχει περατώσει τις εργασίες της. Μετά θα πρέπει να ακολουθήσει ένα διάλειμμα, αλλά μόνο για το θερινό διάλειμμα. Προτείνω να ξεκουραστούμε όλοι τον Ιούλιο και τον Αύγουστο, αλλά τον Σεπτέμβριο θα πρέπει να είναι δυνατόν να ξεκινήσει η Διακυβερνητική Διάσκεψη, ώστε να κατορθώσουμε να ολοκληρώσουμε αυτή τη συνταγματική Συνθήκη έγκαιρα πριν από τις ευρωεκλογές και πριν από τη διεύρυνση. Είναι δυνατόν να αποτελέσει κείμενο με το οποίο θα μπορούσαμε να απευθυνθούμε σε όλους τους λαούς της Ευρώπης. Πιστεύω μάλιστα ότι εάν κατορθώσουμε να συντάξουμε ένα κείμενο που να το διαβάζουν τα παιδιά στο σχολείο και να το καταλαβαίνουν, τότε θα μειωθεί και η αποξένωση που αισθάνονται οι πολίτες σε σχέση με την Ευρώπη και αυτό ακριβώς είναι το καθήκον μας.
<P>
(Χειροκροτήματα)

<SPEAKER ID=25 LANGUAGE="ES" NAME="Mιndez de Vigo">
. (ES) Κύριε Πρόεδρε, πιστεύω ότι βρισκόμαστε ενώπιον ενός πολύ σημαντικού Ευρωπαϊκού Συμβουλίου, του Συμβουλίου του Λάκεν. Βρισκόμαστε μπροστά σε μία από εκείνες τις εποχές-άξονες, όπως τις ονόμαζε ο Karl Jaspers. Βρισκόμαστε ενώπιον της έναρξης της κυκλοφορίας του ευρώ, η οποία θα αυξήσει την αίσθηση ότι ανήκουμε στην Ευρώπη. Οι διαπραγματεύσεις διεύρυνσης συνεπάγονται την πραγματοποίηση ενός παλιού ονείρου πολλών Ευρωπαίων. Πιστεύω ότι οι τρομοκρατικές επιθέσεις εναντίον της Ουάσινγκτον και της Νέας Υόρκης της 11ης Σεπτεμβρίου έχουν αφυπνίσει τη συνείδηση των Ευρωπαίων, οι οποίοι μας ζητούν περισσότερη Ευρώπη και καλύτερη Ευρώπη.
<P>
Επομένως, η ευθύνη που έχετε, κύριε Προεδρεύοντα του Συμβουλίου, είναι μεγάλη. Επιτρέψτε μου, όμως, να σας πω ότι πιστεύω πως κάνετε πολύ καλή δουλειά και θέλω να πω δημοσίως ότι αυτή η βελγική Προεδρία είχε μία εξαιρετική στάση συνεργασίας, συμμετοχής, προσοχής και, γενικά, κοινής δράσης με το Ευρωπαϊκό Κοινοβούλιο.
<P>
Το στοίχημα της Συνέλευσης είναι ένα στοίχημα που το Ευρωπαϊκό Κοινοβούλιο έχει βάλει εδώ και πολύν καιρό, πριν ακόμη από την Νίκαια. Στο ψήφισμα της 17ης Νοεμβρίου 1997, που είχα την τιμή να παρουσιάσω με τον Δημήτριο Τσάτσο, σχετικά με τη Συνθήκη του Αμστερνταμ, λέγαμε ήδη ότι η διακυβερνητική μέθοδος για την αναθεώρηση των Συνθηκών είχε φτάσει στο τέλος της και έπρεπε να αναζητηθεί άλλη μέθοδος. Αυτή η μέθοδος είναι η Συνέλευση.
<P>
Και μην νομίσετε ότι το Ευρωπαϊκό Κοινοβούλιο το έκανε από καπρίτσιο. Όχι. Το έκανε επειδή η Συνέλευση προσεγγίζει την Ευρώπη στους πολίτες, επειδή είναι πιο ανοιχτή, πιο δημόσια, πιο διαφανής και με μεγαλύτερη συμμετοχή. Επιτρέπει, όπως κατέδειξε η Συνέλευση που επεξεργάστηκε τον Χάρτη να αναμειχθούν ενεργά οι πολίτες στην υλοποίηση της Ευρώπης. Γι' αυτό το λόγο υποστηρίξαμε τη Συνέλευση και προσωπικά χαίρομαι που η Συνέλευση πρόκειται να γίνει πραγματικότητα στη δήλωση του Λάκεν.
<P>
Αλλά δεν πρέπει να αυταπατόμαστε αναφορικά με τη Συνέλευση. Η Συνέλευση είναι ένα μέσο. Σχετικά με μία άλλη διάσημη Συνέλευση της Ιστορίας, τη Συνέλευση της Φιλαδέλφειας, ο Τζωρτζ Ουάσινγκτον έλεγε ότι μπορούσε να μιλά για τα πάντα, να προτείνει τα πάντα και να μην αποφασίσει τίποτα. Το ίδιο ισχύει και για αυτή. Αυτό που θέλουμε εμείς είναι να βοηθήσουμε στη λήψη των αποφάσεων, πλησιάζοντας την Ευρώπη στους πολίτες, στον κόσμο, ενώνοντας τις διάφορες νομιμότητες της Ευρωπαϊκής Ένωσης.
<P>
Ωστόσο, κύριοι του Συμβουλίου, δεν πρέπει να φοβόσαστε τη Συνέλευση. Δεν πρέπει να χρησιμοποιήσετε ένα επιτυχημένο μέσο και να το αδειάσετε από περιεχόμενο. Δεν πρέπει να αποδυναμώσετε τη Συνέλευση. Πρέπει να της δώσετε την ευκαιρία να πετύχει.
<P>
Οι προηγούμενοι ομιλητές - και κυρίως ο κ. Leinen, με τον οποίο είχα τη μεγάλη χαρά να συνεργαστώ στην εκπόνηση αυτής της έκθεσης - μίλησαν για πολλά θέματα. Επιτρέψτε μου να υπογραμμίσω ορισμένα.
<P>
Καταρχάς, αυτό που ζητά το Ευρωπαϊκό Κοινοβούλιο είναι, αν χρησιμοποιήσουμε ως πρότυπο τη Συνέλευση που επεξεργάστηκε τον Χάρτη των Θεμελιωδών Δικαιωμάτων, τα τέσσερα μέρη που θα την αποτελούν να είναι ισορροπημένα. Σ' εκείνη τη Συνέλευση υπήρχαν δεκαέξι ευρωβουλευτές και εξήντα δύο μέλη της Συνέλευσης. Στην πρόταση που αποστείλατε εσείς, κύριε Πρόεδρε του Συμβουλίου, στις πρωτεύουσες των κρατών μελών εξακολουθούν να υπάρχουν δεκαέξι ευρωβουλευτές, αλλά υπάρχουν εκατόν δώδεκα μέλη της Συνέλευσης. Και δεν μου αρκεί να μου πείτε ότι ορισμένοι είναι παρατηρητές, διότι οι παρατηρητές έχουν ακριβώς τα ίδια δικαιώματα με τους υπόλοιπους, και έτσι πρέπει να είναι, εκτός από τη συμμετοχή στην τελική συναίνεση.
<P>
Τελική συναίνεση. Θέλω να πω, παρά τα όσα είπαν κάποιοι προηγούμενοι ομιλητές, ότι η Επιτροπή, συμμετείχε και μάλιστα πολύ, και θέλω να επαινέσω τις επισημάνσεις του Επιτρόπου Barnier, οι οποίες ήταν πολύ σημαντικές. Αλλά επικρατεί, ίσως, μία πλάνη σχετικά με τη συναίνεση. Συναίνεση δεν σημαίνει ομοφωνία. Δεν υπήρχε ομοφωνία στη Συνέλευση που εκπόνησε τον Χάρτη. Υπήρχαν μέλη της Συνέλευσης που ήταν κατά - έχουμε κάποιο και εδώ, μία πολύ διακεκριμένη προσωπικότητα - αλλά υπήρχε επαρκής πλειοψηφία, επαρκής συναίνεση. Επομένως, να μην επαναλάβουμε ότι συναίνεση σημαίνει ομοφωνία. Όχι, σημαίνει τελική υποστήριξη του διαμορφωθέντος κειμένου.
<P>
Κύριε Προεδρεύοντα του Συμβουλίου, υπάρχει ένα ζήτημα που είπατε ότι εκκρεμεί ακόμη, το οποίο είναι αυτό που ονομάζεται πάγωμα. Και προσωπικά, όταν πρέπει να εξηγήσω ότι μετά την εργασία αυτή των εκατόν δώδεκα ατόμων να φτάσουν σ' ένα τελικό αποτέλεσμα, οι κυβερνήσεις θέλουν να το παγώσουν, μου φαίνεται τρομερά περίπλοκο. Τι σημαίνει να παγώσουν; Αν το αποτέλεσμα είναι καλό, υιοθετείστε το αμέσως και ας προχωρήσουμε σε άλλα πράγματα. Ας προχωρήσουμε στην προετοιμασία της διεύρυνσης.
<P>
Περιληπτικά, κύριε Πρόεδρε, πιστεύω ότι πρέπει να σταματήσουμε να φοβόμαστε τη Συνέλευση. Πρέπει να σκεφτούμε ότι η Ευρώπη απαιτεί από μας ένα αναγνωριστικό σύμβολο. Τι αναγνωριστικό σύμβολο; Τη Διακυβερνητική Διάσκεψη. Και προσωπικά ελπίζω, ότι στο τέλος αυτής της διαδικασίας, το αναγνωριστικό σύμβολο θα είναι ένα Σύνταγμα της Ευρωπαϊκής Ένωσης.
<P>
(Χειροκροτήματα)

<SPEAKER ID=26 LANGUAGE="DE" NAME="Kaufmann">
Κύριε Πρόεδρε, αγαπητοί συνάδελφοι, η συζήτηση για το μέλλον της Ευρώπης είναι στενά συνδεδεμένη με το ζήτημα της ευρωπαϊκής διακυβέρνησης που είναι και το αντικείμενο της έκθεσής μου και εν μέρει αποτελεί αναπόσπαστο στοιχείο της. Διαβάζοντας το κείμενο της έκθεσής μου θα διαπιστώσετε ότι δεν διστάσαμε να ασκήσουμε έντονη κριτική. Η έκθεση παίρνει σαφή θέση σε πολλά από τα θέματα που θίγει η Επιτροπή στη Λευκή Βίβλο, και, χρησιμοποιώντας μια έκφραση που είναι σήμερα της μόδας στη Γερμανία, λέω ότι "και καλά κάνει" .
<P>
Για τον λόγο αυτό, κύριε Πρόεδρε της Επιτροπής, αισθάνομαι την ανάγκη να ευχαριστήσω εσάς και τους συνεργάτες σας που έδωσαν πνοή στη Λευκή Βίβλο, για αυτή την πρωτοβουλία και προπάντων για την διατυπωθείσα ετοιμότητα της Επιτροπής να εξετάσει και να τροποποιήσει ανεπιφύλακτα και με αυτοκριτική διάθεση κανόνες, διαδικασίες, συμπεριφορά που επηρεάζει τον τρόπο άσκησης των εξουσιών σε ευρωπαϊκό επίπεδο, δηλαδή όλα αυτά που περιλαμβάνει η έννοια "διακυβέρνηση" . Η συγκεκριμένη πρωτοβουλία πρέπει να εκτιμηθεί δεόντως καθότι πρόκειται λίγο πολύ για την προσπάθεια να καταργηθεί το χάσμα που υπάρχει ανάμεσα στην Ένωση και τους πολίτες της. Το Κοινοβούλιο θα είναι στενός συναγωνιστής της Επιτροπής στο εγχείρημά της.
<P>
Όπως είναι γνωστό, βρισκόμαστε μόλις στην αρχή της συζήτησης για τη μεταρρύθμιση της διακυβέρνησης. Πολλές από τις προτάσεις της Επιτροπής χρειάζονται λεπτομερείς διαβουλεύσεις. Στη Λευκή Βίβλο προαναγγέλλονται αρκετές πρωτοβουλίες, επί των οποίων θα τοποθετηθούμε όταν θα τεθούν συγκεκριμένα επί τάπητος. Μερικές από τις προτάσεις πιστεύω πως είναι δυνατόν να υλοποιηθούν σύντομα και όχι στο τέλος του επόμενου έτους. Αναφέρω ενδεικτικά τη σύσταση του καταλόγου των επιτροπών και ομάδων εργασίας που συμμετέχουν στη διαδικασία διαβούλευσης, τον οποίο ανακοίνωσε ο Επίτροπος Kinnock στη Λευκή Βίβλο για τη μεταρρύθμιση της Επιτροπής. Εδώ θέλω να επισημάνω ότι κατά την άποψή μου, θα μπορούσε να προστίθεται σε κάθε πρόταση νομοθετικού περιεχομένου ένας κατάλογος με τους πραγματογνώμονες, τις ενώσεις και τους οργανισμούς που συμμετείχαν στην επεξεργασία της.
<P>
Ναι, το Κοινοβούλιο υποστηρίζει το αίτημα της Λευκής Βίβλου σχετικά με τη βελτίωση της συμμετοχής και των διαβουλεύσεων. Ωστόσο, είμαστε της γνώμης ότι εν προκειμένω χρειάζεται η σύναψη διοργανικής συμφωνίας και, κύριε Πρόεδρε Prodi, χαίρομαι που σήμερα θίξατε και πάλι και υποστηρίξατε το σημείο αυτό.
<P>
Κύριε Πρόεδρε της Επιτροπής, κύριε Προεδρεύοντα του Συμβουλίου, στην έκθεσή μου τοποθετούμεθα κατηγορηματικά και εκτεταμένα στο ζήτημα της βελτίωσης της νομοθεσίας και αυτό δεν είναι τυχαίο, μια και πρόκειται ουσιαστικά για τον ρόλο του Κοινοβουλίου ως συννομοθέτη. Το Κοινοβούλιο έχει τονίσει κατ' εξακολούθηση ότι τάσσεται υπέρ της κοινοτικής μεθόδου και ότι θεωρεί τη διατήρηση της διαθεσμικής ισορροπίας ως τον πλέον κατάλληλο τρόπο όσον αφορά τις προόδους στο θέμα της διεύρυνσης. Αυτό σημαίνει ότι δεν υπερασπιζόμαστε εδώ κάποια έννοια, αλλά το περιεχόμενό της, την πολιτική της ουσία και για το λόγο αυτό θέλω να επισημάνω ξεκάθαρα το εξής: προκάλεσε μεγάλη ανησυχία στο Κοινοβούλιο το γεγονός ότι το Συμβούλιο και η Επιτροπή ασχολούνται από καιρό με την εκπόνηση ενός προγράμματος δράσης για τη βελτίωση της νομοθεσίας και ότι ομάδες εργασίας έχουν επεξεργαστεί με μυστικότητα κείμενα προκειμένου να συζητηθεί αυτό το πρόγραμμα δράσης στο Λάκεν και ότι όλα αυτά έγιναν χωρίς να συμπεριληφθεί ή μάλλον χωρίς καν να ενημερωθεί το Κοινοβούλιο ως συννομοθέτης. Θεωρήσαμε αυτές τις ενέργειες ως σοβαρή παραβίαση της κοινοτικής μεθόδου και στην έκθεση διατυπώνεται αυτό ξεκάθαρα στο σημείο 30.
<P>
Για τον λόγο αυτό η έκθεση ζητά να μην υποβληθεί το πρόγραμμα δράσης για τη βελτίωση της νομοθεσίας στη Σύνοδο Κορυφής του Λάκεν. Δεν πρόκειται κατά κανένα τρόπο για έλλειψη προθυμίας από την πλευρά του Κοινοβουλίου να συμμετάσχει σε σκέψεις σχετικά με την απλοποίηση ή τη βελτίωση της νομοθεσίας. Ο Πρόεδρος Prodi ανακοίνωσε σήμερα ότι η Επιτροπή θα μας υποβάλει ένα συμβουλευτικό έγγραφο προκειμένου να ξεκινήσει ένας διάλογος με το Σώμα σε σχέση με το συγκεκριμένο ζήτημα και σας διαβεβαιώνω ότι εμείς, ως Κοινοβούλιο, είμαστε διατεθειμένοι να συζητήσουμε σχετικά. Δίνουμε ωστόσο τεράστια σημασία στο εξής, και το δηλώνω κατηγορηματικά: το Κοινοβούλιο δεν θα ανεχθεί κανενός είδους περικοπές των νομοθετικών αρμοδιοτήτων του, τις οποίες δικαιούται ως το μοναδικό όργανο που έχει εκλεγεί άμεσα από τους πολίτες. Πρόκειται ιδίως για το ζήτημα της από κοινού ρύθμισης. Έχουμε ενδοιασμούς όσον αφορά τη χρήση των αποκαλούμενων οδηγιών πλαίσιο. Πρέπει να υπάρχουν κατάλληλοι μηχανισμοί δημοκρατικού ελέγχου και εν προκειμένω, κύριε Πρόεδρε της Επιτροπής, διίστανται προφανώς οι απόψεις μας. Επιθυμούμε έναν μηχανισμό ανάκλησης με συγκεκριμένες προθεσμίες.
<P>
Με ξένισε πολύ το γεγονός ότι ο εκπρόσωπος του Συμβουλίου δεν έκανε καμία παρατήρηση σχετικά, δεδομένου ότι στο ζήτημα της βελτίωσης της νομοθεσίας εμπλέκονται και τα τρία θεσμικά όργανα και θα με ενδιέφερε πολύ να ακούσω τις απόψεις της προεδρίας του Συμβουλίου για το ζήτημα αυτό ή και για την προταθείσα διοργανική ομάδα εργασίας.

<SPEAKER ID=27 LANGUAGE="NL" NAME="Vanhecke">
Κύριε Πρόεδρε, παρά τα μεγάλα λόγια που ακούσαμε, μου δίνεται η εντύπωση ότι η Σύνοδο Κορυφής του Λάκεν, έχει ως μόνο στόχο να κάνει απλώς ένα "γυάλισμα" στον έντονα κηλιδωμένο θυρεό της βελγικής Προεδρίας, δηλαδή να πραγματοποιήσει μία απόπειρα να εξαλείψει τα συνεχή λάθη του κυβερνητικού σχήματος Verhofstadt - Michel.
<P>
Αρκεί να διαβάσει κανείς τις ημέρες αυτές τον έγκυρο διεθνή Τύπο, όπως τον Spectator και την Wall Street Journal, προκειμένου να διαπιστώσει τη ζημιά που έκανε η βελγική κυβέρνηση μέσω της αδέξιας πολιτικής της, όπως για παράδειγμα με τα προσβλητικά λόγια που απηύθυνε ο κ. Michel, παρών στην αίθουσα αυτή, προς την Αυστρία και την Ιταλία.
<P>
Είναι λυπηρή η κατάσταση αυτή, διότι η βελγική Προεδρία θα μπορούσε να είχε πραγματοποιήσει ένα καλό έργο σε αυτήν την περίοδο κατά την οποία συζητούμε τα βασικά καθήκοντα της Ευρώπης, τα σύνορα της Ευρώπης και το έλλειμμα δημοκρατίας.
<P>
Γνωρίζουμε εξάλλου εκ πείρας ότι το βελγικό ομοσπονδιακό κράτος δεν λειτουργεί δημοκρατικά και ότι επομένως ούτε ένα ευρωπαϊκό ομοσπονδιακό κράτος θα μπορούσε να λειτουργήσει δημοκρατικά. Γνωρίζουμε εκ πείρας ότι, για παράδειγμα, όσον αφορά ζητήματα κοινωνικών ασφαλίσεων οι αποφάσεις θα πρέπει να λαμβάνονται από τα διάφορα κράτη ξεχωριστά και ότι η αρχή της επικουρικότητας θα πρέπει να γίνεται αυστηρά σεβαστή. Γνωρίζουμε εκ πείρας ότι θα πρέπει να γίνονται απολύτως σεβαστές οι γλωσσικές και πολιτιστικές διαφορές διαφορετικών λαών, εφόσον θέλουμε να συνυπάρχουμε με τρόπο αξιοπρεπή και δημοκρατικό.
<P>
Γνωρίζουμε εκ πείρας ότι υπάρχει πρόβλημα εφόσον οι άνθρωποι, οι πολίτες, οι ψηφοφόροι δεν θεωρούν ότι εκπροσωπούνται από το πολιτικό σύστημα που λαμβάνει αποφάσεις για αυτούς. Στην χώρα μου, την Φλάνδρα, 70% των ερωτηθέντων δεν μπορεί να αναφέρει ούτε ένα ευρωπαϊκό όργανο, ενώ το 40% σχεδόν δεν γνωρίζει ότι οι πολίτες εκλέγουν το Ευρωπαϊκό Κοινοβούλιο. Τέλος πάντων, όλα αυτά τα προβλήματα θα πρέπει να "κουκουλωθούν" από την προπαγανδιστική μηχανή του Λάκεν, έτσι ώστε η βελγική Προεδρία να τελειώσει όπως άρχισε: ασήμαντη και στην υπηρεσία του άμετρου εγωισμού μίας χούφτας υπουργών!

<SPEAKER ID=28 LANGUAGE="DE" NAME="Menrad">
Κύριε Πρόεδρε με την ατζέντα της κοινωνικής πολιτικής που αποφασίστηκε στα Ευρωπαϊκά Συμβούλια της Λισαβόνας και της Νίκαιας εισερχόμαστε σε μια νέα φάση της κοινωνικής πολιτικής και της πολιτικής για την απασχόληση στην Ευρωπαϊκή Ένωση. Η ποιότητα των θέσεων εργασίας και της κοινωνικής πολιτικής τίθεται στο επίκεντρο του ενδιαφέροντος, όπως ακούσαμε από τον Προεδρεύοντα του Συμβουλίου και τον Πρόεδρο της Επιτροπής. Εμείς, ως Κοινοβούλιο, επιθυμούμε να συμμετάσχουμε πλήρως σε αυτές τις εξελίξεις. Ως εκ τούτου, η Επιτροπή Απασχόλησης και Κοινωνικών Υποθέσεων θέτει στο Συμβούλιο και την Επιτροπή προφορικά ένα ερώτημα σε σχέση με μια πρόταση ψηφίσματος. Εκπροσωπώ εν προκειμένω τον πρόεδρο της επιτροπής, Michel Rocard.
<P>
Είμαστε πεπεισμένοι ότι οι ασφαλείς θέσεις εργασίας, το θετικό εργασιακό περιβάλλον και τα αρμόζοντα δικαιώματα των εργαζομένων δεν αποτελούν κώλυμα για την παραγωγικότητα και την ανάπτυξη της οικονομίας, και κατά προέκταση για τη δημιουργία θέσεων εργασίας, αλλά αντίθετα ότι τις ενισχύουν. Ο στόχος είναι εργασία για όλους. Επιθυμούμε την εκπόνηση μιας στρατηγικής για περισσότερες και καλύτερες θέσεις εργασίας. Η καλή ποιότητα εργασίας συνεπάγεται ότι οι εργαζόμενοι θα είναι ευχαριστημένοι, το ενδιαφέρον τους θα αυξάνεται και το αποτέλεσμα θα είναι η βελτίωση της υγείας και της ασφάλειας στον χώρο εργασίας. Αναμένουμε μια πρόταση της Επιτροπής για το καθεστώς του έκτακτου εργατικού προσωπικού. Η καλή ποιότητα της εργασίας συνεπάγεται επίσης την ισότητα των δύο φύλων, την συμβατότητα των οικογενειακών και επαγγελματικών υποχρεώσεων, τη λήψη μέτρων για την παραμονή ατόμων μεγαλύτερης ηλικίας στην αγορά εργασίας.
<P>
Για τη επίτευξη του εν λόγω στόχου χρειαζόμαστε επαγγελματική κατάρτιση στη πιο σύγχρονη μορφή της. Η επιμόρφωση, η μετεκπαίδευση, και η δια βίου μάθηση είναι στοιχεία απαραίτητα. Ιδιαίτερα σημαντική για τη δημιουργία περισσότερων και καλύτερων θέσεων εργασίας είναι η προσαρμοστικότητα των επιχειρήσεων προκειμένου να αντιμετωπιστούν διαρθρωτικές αλλαγές, όπου θα πρέπει να εξασφαλιστούν σε όλη την ευρωπαϊκή επικράτεια ελάχιστες προδιαγραφές για τη συνεργασία των εργαζομένων, την έγκαιρη πληροφόρησή τους και διαβουλεύσεις προκειμένου να έχουν οι εργαζόμενοι τη δυνατότητα να προσαρμοστούν στις αλλαγές.
<P>
Σε σύγκριση με τους οικονομικούς μας εταίρους, π.χ. τις ΗΠΑ, η Ευρώπη έχει χαμηλότερο ποσοστό απασχόλησης. Το Ευρωπαϊκό Συμβούλιο της Λισαβόνας αναγνώρισε την ύπαρξη προβλήματος και πρότεινε έναν φιλόδοξο στόχο για τη σταδιακή αύξηση του ποσοστού απασχόλησης, τον οποίο πρέπει οπωσδήποτε να επιτύχουμε. Για την προετοιμασία της Συνόδου Κορυφής του Λάκεν η Επιτροπή προέβη σε ανακοίνωση όπου παρουσιάζει τις βασικές γραμμές μιας στρατηγικής για την ενίσχυση της ποιότητας τόσο της εργασίας όσο και της κοινωνικής πολιτικής. Σε συνάρτηση με αυτά θα πρέπει να δημιουργηθούν οι κατάλληλοι δείκτες και τα κατάλληλα κριτήρια. Ο κ. Prodi μας ενημέρωσε.
<P>
Όπως επεσήμανα στην αρχή, το Ευρωπαϊκό Κοινοβούλιο αναμένει ότι θα κληθεί να συμμετάσχει σε όλες τις διαβουλεύσεις. Βλέπουμε όλο και πιο συχνά η ευρωπαϊκή κοινωνική πολιτική να διαμορφώνεται μέσω διαλόγου ανάμεσα σε υποεπιτροπές του Συμβουλίου - για παράδειγμα την επιτροπή απασχόλησης ή την επιτροπή κοινωνικής προστασίας - και την Επιτροπή. Συχνά το Κοινοβούλιο δεν καλείται να συμμετέχει και διαμαρτυρόμαστε για αυτό. Το Ευρωπαϊκό Κοινοβούλιο πρέπει να έχει τη δυνατότητα να συνδιαμορφώνει τις προτάσεις για θέματα όπως η απασχόληση και η κοινωνική προστασία τα οποία αφορούν άμεσα όλους τους πολίτες. Για να επιτευχθεί αυτό είναι απαραίτητο τα αρμόδια ειδικά όργανα και η Επιτροπή να μας ενημερώνουν συνεχώς για τις εργασίες τους και να ζητούν έγκαιρα πριν από κάθε Ευρωπαϊκό Συμβούλιο τη γνωμοδότηση του Κοινοβουλίου. Περιμένουμε από τη Σύνοδο Κορυφής του Λάκεν να αποδεχθεί ξεκάθαρα το αίτημά μας. Σε τελική ανάλυση εμείς είμαστε οι αντιπρόσωποι του λαού και κατά συνέπεια είμαστε ουσιαστικά το πρώτο στην ιεραρχία θεσμικό όργανο της Ευρωπαϊκής Ένωσης.
<P>
Ο Πρόεδρος Prodi έδωσε στο Κοινοβούλιο τον πολύ ωραίο χαρακτηρισμό "σημαντικότερη έκφραση της δημοκρατικής Ευρώπης" . Ως εκ τούτου, κύριε Προεδρεύοντα του Συμβουλίου και κύριε Πρόεδρε της Επιτροπής, αναμένουμε με μεγάλο ενδιαφέρον τις απαντήσεις σας στις προφορικές μας ερωτήσεις.

<SPEAKER ID=29 LANGUAGE="ES" NAME="Medina Ortega">
Κύριε Πρόεδρε, ουσιαστικά μετά την παρέμβαση του Προέδρου της Σοσιαλιστικής Ομάδας, κ. Barσn Crespo, δεν έχω πολλά να πω. Θα αναφερθώ στη Λευκή Βίβλο της Επιτροπής και μαζί μ' αυτή, σ' αυτό το μυστηριώδες έγγραφο του Συμβουλίου, την έκθεση Mandelkern, για την οποία γίνεται λόγος, αλλά για την οποία δεν έχουμε καμία γνώση.
<P>
Τα δύο έγγραφα θίγουν τις νομοθετικές εξουσίες του Κοινοβουλίου. Ο Πρόεδρος Πρόντι δεσμεύτηκε να μην παρουσιάσει καμία πρόταση στο Ευρωπαϊκό Συμβούλιο του Λάκεν και, πράγματι, φαίνεται σωστό να μην συζητηθούν στο Λάκεν αυτά τα θέματα, διότι, τελικά, πρόκειται για θέματα που επηρεάζουν την ίδια την ουσία της διαδικασίας σύνταξης ενός νέου Ευρωπαϊκού Συντάγματος και τα οποία, επομένως, θα πρέπει να αποτελέσουν αντικείμενο συζήτησης στο πλαίσιο της Συνέλευσης και, ενδεχομένως, στο πλαίσιο της Διακυβερνητικής Διάσκεψης.
<P>
Εδώ πρόκειται για τον καθορισμό των νομοθετικών αρμοδιοτήτων των ευρωπαϊκών θεσμικών οργάνων και την υπενθύμιση ότι, σε όλα τα ευρωπαϊκά Συντάγματα, είναι το όργανο της λαϊκής εκπροσώπησης, το Κοινοβούλιο, αυτό που κατέχει αυτή τη λαϊκή εκπροσώπηση.
<P>
Όλες οι εκφράσεις που χρησιμοποιούνται στη Λευκή Βίβλο, οι εκφράσεις σχετικά με τις εκτελεστικές εξουσίες, εκφράσεις σχετικά με τις διαδικασίες αυτορύθμισης και εναρμονισμένης ρύθμισης, εκφράσεις σχετικά με τη στρατηγική της Λισαβόνας, προσανατολίζονται στον περιορισμό των ελάχιστων νομοθετικών εξουσιών του Κοινοβουλίου.

<SPEAKER ID=30 LANGUAGE="NL" NAME="De Clercq">
Κύριε Πρόεδρε, διαθέτω μόνο ένα λεπτό ομιλίας και θεωρώ αίσχος το γεγονός να διαθέτουν οι συντάκτες της γνωμοδότησης για ένα τόσο σημαντικό ζήτημα μόλις ενός λεπτού χρόνο ομιλίας.
<P>
Κυρίες και κύριοι, γενικά η Νίκαια δεν ανταποκρίθηκε στις προσδοκίες, όμως τα αποτελέσματά της δεν ήταν και τόσο κακά όσον αφορά τον τομέα των αρμοδιοτήτων της Επιτροπής Νομικών Θεμάτων και Εσωτερικής Αγοράς, εξ ονόματος της οποίας έχω την τιμή να είμαι ο συντάκτης της γνωμοδότησης. Αναφέρομαι κυρίως στις βελτιώσεις οι οποίες πραγματοποιήθηκαν με δική μας πρωτοβουλία στην λειτουργία του ευρωπαϊκού νομικού συστήματος. Η μεγάλη ανησυχία την οποία θέλει να εκφράσει η Επιτροπή Νομικών Θεμάτων είναι ότι, όποια και αν είναι η τελική τύχη της Συνθήκης της Νίκαιας, οι θετικές τροποποιήσεις, στις οποίες μόλις αναφέρθηκα, θα πρέπει να τεθούν σε ισχύ, ασχέτως της συνολικής επικύρωσης της Συνθήκης της Νικαίας.
<P>
Όσον αφορά την ίδια τη δήλωση του Λάκεν, η Ευρωπαϊκή Ένωση, για το πω πολύ συνοπτικά, θα πρέπει να φανεί έτοιμη να αντιμετωπίσει τις προκλήσεις των επομένων ετών. Θα πρέπει να επικεντρωθεί στα κύρια καθήκοντά της και να κάνει καλά ό,τι οφείλει να κάνει. Στο πλαίσιο αυτό, ο ευρωπαίος πολίτης περιμένει από το Λάκεν να στείλει ένα σαφές μήνυμα ότι καταβάλλονται πραγματικά σοβαρές προσπάθειες για την δημιουργία μίας ευρωπαϊκής πολιτικής για την ασφάλεια, τόσο στο εσωτερικό όσο και στο εξωτερικό της Ένωσης.

<SPEAKER ID=31 NAME="Πρόεδρος">
Υπήρξα όσο γενναιόδωρος μπορούσα, κύριε De Clercq, αλλά πρέπει να ληφθεί υπόψη και ο χρόνος ο οποίος διατίθεται στην επιτροπή σας.

<SPEAKER ID=32 LANGUAGE="EN" NAME="Jackson">
. (EN) Κύριε Πρόεδρε, με χαροποιεί το γεγονός ότι ο κ. Prodi είναι παρών αυτήν τη στιγμή και μας ακούει. Η Επιτροπή Περιβάλλοντος είναι πολύ δυσαρεστημένη από την ιδέα της σύναψης συμφωνιών σε εθελοντική βάση ως τρόπο λειτουργίας. Θέλουμε να δούμε ένα σχετικό νομικό πλαίσιο, επειδή πιστεύουμε ότι τέτοιες πρακτικές είναι σε μεγάλο βαθμό παρόμοιες με τη μυστική νομοθεσία. Δεν είμαστε καθόλου ευχαριστημένοι με την προσέγγιση της από κοινού ρύθμισης - ό,τι και αν αυτό μπορεί να σημαίνει - διότι όλα αυτά τα θεωρούμε τρόπους απομάκρυνσης από την οδό της ψήφισης δεσμευτικών νομοθετικών κειμένων, πράγμα που θέτει στο περιθώριο το δημοκρατικό έλεγχο. Ο κ. Prodi πρέπει να γνωρίζει ότι η ιδέα της δημοσίευσης επιστημονικών πορισμάτων μας ευχαριστεί ιδιαιτέρως. Είμαστε ευγνώμονες για όσα ψίχουλα λαμβάνουμε και θα θέλαμε να μαθαίνουμε καμία φορά ποιοι είναι οι συντάκτες των νομοθετικών κειμένων που στη συνέχεια σχίζουμε.
<P>
Όσον αφορά το ζήτημα της εφαρμογής, ανησυχούμε ιδιαιτέρως σχετικά με την εφαρμογή του νόμου, και εδώ παραθέτω κατά λέξη, "κατά τρόπο που θα λαμβάνει υπόψη τις περιφερειακές και τοπικές συνθήκες" . Νομίζουμε ότι θα ήταν καλύτερο να είχαμε συντάξει το κείμενο του νόμου κατά τρόπο πιο ευέλικτο εξαρχής. Αν είναι να λαμβάνονται υπόψη οι περιφερειακές και τοπικές συνθήκες, αυτό μάλλον σημαίνει ότι πρόκειται να διαταραχθούν οι συνθήκες του δίκαιου και ισότιμου ανταγωνισμού. Θεωρούμε ότι είναι άμεση ανάγκη η Επιτροπή να αφιερώσει περισσότερη ενέργεια για την αντιμετώπιση του ζητήματος της εφαρμογής και δεν πιστεύουμε ότι υπάρχει πραγματική αναγκαιότητα καθιέρωσης κριτηρίων προκειμένου να επικεντρώσει τις προσπάθειές της στη διερεύνηση πιθανών παραβιάσεων της νομοθεσίας. Αυτό που χρειάζεται είναι περισσότερο προσωπικό.
<P>
Συνιστώ, τέλος, στον κ. Prodi να διαβάζει πού και πού τις εργασίες που εκπονούνται από το Κέντρο Ευρωπαϊκής Πολιτικής σχετικά με την ανάλυση των επιπτώσεων της ρυθμιστικής πολιτικής. Σε αυτές προτείνεται η ιδέα να διεξάγεται ανάλυση των επιπτώσεων της ρύθμισης για κάθε νέα νομοθετική προσπάθεια, ούτως ώστε να εκτιμάται κατά πόσον είναι αναγκαία, να αναζητούνται εναλλακτικές λύσεις και να εξετάζεται το σύνολο των επιπτώσεών της. Αυτό μπορεί να περιλάβει, πράγμα που μπορεί να μην αρέσει στον κ. Prodi ή στους υφισταμένους του, την ιδέα για τη δημιουργία ενός συγκεκριμένου γραφείου για την εκτίμηση των επιπτώσεων των ρυθμιστικών πράξεων στο γραφείο της Γενικής Γραμματείας της Επιτροπής. Νομίζω ότι αυτή θα ήταν μια πολύ καλή ιδέα.

<SPEAKER ID=33 LANGUAGE="SV" NAME="Theorin">
. (SV) Κύριε Πρόεδρε, πέντε αρχές αποτελούν την βάση της μεταρρύθμισης που πρότεινε η Ευρωπαϊκή Επιτροπή για την διακυβέρνηση της ΕΕ ή μάλλον για τις μορφές διακυβέρνησης της ΕΕ: διαφάνεια, συμμετοχή, σαφής κατανομή αρμοδιοτήτων, αποτελεσματικότητα και συνέπεια. Η εργασία σε έναν από αυτούς τους τομείς δεν μπορεί να θεωρηθεί πλήρης, εφόσον αγνοείται το ήμισυ της ανθρωπότητας. Ουδείς μπορεί να ισχυριστεί ότι εργάζεται υπέρ της συμμετοχής, εφόσον δεν εξασφαλίσει τη συμμετοχή και των γυναικών και των ανδρών.
<P>
Η επιτροπή μας, η Επιτροπή για τα Δικαιώματα της Γυναίκας και τις Ίσες Ευκαιρίες, ζήτησε τη δημιουργία μίας αρχής για την ισότητα, η οποία μεταξύ άλλων θα συγκεντρώνει και θα αναλύει τις πληροφορίες και τις τάσεις που παρατηρούνται. Ζήτησε επίσης να περιληφθούν ομάδες για τα δικαιώματα της γυναίκας και μη κρατικές οργανώσεις στη βάση δεδομένων σχετικά με την κοινωνία των πολιτών, την οποία προτίθεται να δημιουργήσει η Επιτροπή. Προτείναμε εξάλλου να ελέγχεται ως προς το ζήτημα της ισότητας η ενημερωτική δραστηριότητα σε εθνικό και τοπικό επίπεδο, καθώς οι προτεραιότητες, οι συνθήκες και οι ανάγκες των γυναικών και των ανδρών συχνά διαφέρουν. Λυπούμαστε για το γεγονός ότι καμία από τις προτάσεις μας δεν έχει περιληφθεί στην έκθεση.

<SPEAKER ID=34 LANGUAGE="IT" NAME="Gemelli">
Κύριε Πρόεδρε, πιστεύω πως η συζήτηση για το μέλλον της Ευρώπης πρέπει να αντιμετωπιστεί με μεγάλη υπευθυνότητα, για να αποφευχθεί μια αποτυχία σαν αυτή που σημειώθηκε στη Νίκαια από τη διακυβερνητική μέθοδο. Θα πρέπει να αναγνωριστεί η νομιμότητα της ευρωπαϊκής ιθαγένειας των πολιτών των κρατών μελών, γιατί έτσι θα συμβάλουμε και στην επαναπροσέγγιση των ευρωπαϊκών οργάνων στους πολίτες. Σήμερα πρέπει να καταγράψουμε την εξέλιξη των συστημάτων των διοργανικών οργανώσεων και η εξέλιξη αυτή, όσο πιο περίπλοκη γίνεται, τόσο περισσότερο απομακρύνει τους πολίτες από τα όργανα.
<P>
Όταν τα όργανα λειτουργούν, δεν υπάρχουν προβλήματα, αλλά όταν δεν λειτουργούν - και ο αριθμός των αναφορών που δεχόμαστε καταγγέλλει αυτήν την αισθητή απόσταση των οργάνων από τους πολίτες - οι πολίτες υφίστανται τη βία των οργάνων. Η θετική συνέπεια είναι ότι πρέπει να ενισχύσουμε τους θεσμούς που υπερασπίζονται τους πολίτες της Ένωσης όσον αφορά την απολαυή των δικαιωμάτων τους. Η Επιτροπή Αναφορών αναγκάστηκε να εκδώσει μια πολύ επικριτική γνωμοδότηση για τις προτάσεις περί χρηστής διακυβέρνησης της Επιτροπής, γιατί δεν βρήκε σ' αυτές καμία αναφορά στον Ευρωπαίο Διαμεσολαβητή, πολύ λιγότερο δε στην Επιτροπή Αναφορών ως θεσμικό μέσο προστασίας των δικαιωμάτων των πολιτών, οι οποίοι προσφεύγουν για τον λόγο αυτό στο δικαίωμα αναφοράς. Το σύστημα που προτείνεται για τη χρηστή διακυβέρνηση μας φαίνεται ότι στερείται οποιασδήποτε σημαντικής πρότασης που κατορθώνει να φέρει τον ευρωπαίο πολίτη κοντά στην Ευρώπη. Ίσως είναι μία κατ' όνομα προσπάθεια επίτευξης της αποτελεσματικότητας, που δεν έχει ουσιαστικά κανένα πραγματικό αποτέλεσμα.
<P>
Τέλος, ελπίζουμε να κατορθώσουμε να φωτίσουμε τον σκοτεινό ρόλο του Συμβουλίου τουλάχιστον μέσω της δημοσιότητας των συνεδριάσεων του οργάνου όταν λαμβάνει νομοθετικές αποφάσεις, ώστε να μην αποτελούν όλα αυτά μια μαύρη τρύπα.
<P>
Θεωρώ ότι οι εκτιμήσεις που εκτίθενται στις εκθέσεις αυτές μπορούν να τύχουν της αποδοχής των άλλων ευρωπαϊκών οργάνων, πεπεισμένος ότι το Ευρωπαϊκό Κοινοβούλιο είναι το μόνο όργανο που έχει τη λαϊκή νομιμοποίηση.

<SPEAKER ID=35 LANGUAGE="DE" NAME="Brok">
Κύριε Πρόεδρε, κύριε Προεδρεύοντα του Συμβουλίου, κύριε Πρόεδρε της Επιτροπής, επιτρέψτε μου να κάνω δύο παρατηρήσεις στενά συνδεδεμένες μεταξύ τους. Θεωρώ ότι μετά από την 11η Σεπτεμβρίου, με τη συμπεριφορά μερικών κρατών μελών που προτίμησαν τις διμερείς σχέσεις ή που φάνηκε να χάνουν κάθε μέτρο, υιοθετώντας τρόπους διευθυντηρίου, η πολιτική της Ευρωπαϊκής Ένωσης έδειξε σαφώς στην πράξη ότι διαθέτει δύναμη στα σημεία που ακολουθεί την κοινοτική μέθοδο και όπου δεν την ακολουθεί χαρακτηρίζεται από αδυναμία. Αυτό είναι το δίδαγμα των τελευταίων δύο ή τριών μηνών και δείχνει πόσο αναγκαία είναι μια γενική μεταρρύθμιση της Ευρωπαϊκής Ένωσης, ώστε να μην επαναληφθούν τέτοιου είδους συμπεριφορές που αποδυναμώνουν εμάς τους ίδιους.
<P>
Από αυτό συμπεραίνουμε πως είναι πολύ σημαντικό να συμφωνηθεί στο Λάκεν ο σωστός μηχανισμός. Στο Λάκεν το Ευρωπαϊκό Συμβούλιο ουσιαστικά δεν θα καθορίσει ακόμα τα περιεχόμενα, αλλά αποφασιστικό ρόλο για την επιτυχία θα διαδραματίσουν οι μέθοδοι με τις οποίες θα γίνει η επεξεργασία των περιεχομένων.
<P>
Θεωρώ ότι πρέπει να είναι σαφές το εξής: όταν λαμβάνει χώρα μια συνέλευση που συγκαλείται με τη βοήθεια της Προεδρίας του Συμβουλίου, μιας σειράς κυβερνήσεων και της Επιτροπής - και οφείλουμε να τις ευχαριστήσουμε για αυτό - μια συνέλευση λοιπόν στην οποία θα συμμετέχουν εκπρόσωποι των εθνικών κοινοβουλίων και του Ευρωπαϊκού Κοινοβουλίου, δεν θα πρέπει να διαμορφωθεί διαδικαστικά έτσι που να μην διαθέτει τα απαιτούμενα περιθώρια για τη λήψη σωστών αποφάσεων. Επίσης δεν επιτρέπεται να μην διαθέτει μια διαδικασία που θα αποτελέσει τη βάση για τις τελικές διαπραγματεύσεις των αρχηγών κρατών και κυβερνήσεων. Είναι προ πάντων απαράδεκτο να αφήσουμε να περάσει ένα τόσο μεγάλο χρονικό διάστημα μεταξύ της Συνέλευσης και της Συνόδου Κορυφής και να επιτρέψουμε να καταστρέψει η παλιά μέθοδος της διπλωματικού χαρακτήρα διακυβερνητικής διάσκεψης όλη την πολιτική δυναμική που αναπτύσσεται από τους κοινοβουλευτικούς εκπροσώπους. Θεωρώ ότι αυτό θα αποτελέσει την κρίσιμη δοκιμασία για την επιτυχία ή αποτυχία της Συνόδου Κορυφής του Λάκεν.
<P>
Σας εύχομαι καλή επιτυχία και γνωρίζω ότι έχετε την ίδια άποψη στο Συμβούλιο και στην Επιτροπή, ότι δηλαδή θα πρέπει να καθιερωθούν αυτές οι θέσεις ώστε να μπορέσουμε να εργαστούμε μαζί για ένα κοινό αποτέλεσμα.

<SPEAKER ID=36 LANGUAGE="NL" NAME="Van den Berg">
Η Συνέλευση θα αποτελέσει το έναυσμα για την δημιουργία ενός νέου Ευρωπαϊκού Συντάγματος, για την πραγματοποίηση ενός τολμηρού οράματος για το μέλλον της Ευρώπης, για ένα ευρώ το οποίο να μην είναι νομισματικά απομονωμένο, αλλά να εγγράφεται στο γενικότερο πλαίσιο της κοινωνικοοικονομικής πολιτικής, για μία Ευρωπαϊκή Επιτροπή η οποία θα μετατραπεί σε ευρωπαϊκή κυβέρνηση, για ευρωπαϊκές εκλογές με ευρωπαϊκά ψηφοδέλτια με επικεφαλής άτομα τα οποία, μέσω του Ευρωπαϊκού Κοινοβουλίου, μπορούν να δώσουν Πρόεδρο στην Ευρωπαϊκή Επιτροπή.
<P>
Κύριε Πρόεδρε, ζητούμε περισσότερες ψηφοφορίες με ειδική πλειοψηφία στο Συμβούλιο, ζητούμε να εφαρμόζεται περισσότερο η ψηφοφορία της συναπόφασης με το Ευρωπαϊκό Κοινοβούλιο. Οι συνεδριάσεις του Συμβουλίου θα πρέπει να είναι ανοικτές, έτσι ώστε τα εθνικά κοινοβούλια να μπορούν να ελέγχουν δεόντως τους υπουργούς στο Συμβούλιο. Προσβλέπουμε σε μία στενή συνεργασία μεταξύ του Ευρωπαϊκού Κοινοβουλίου και των εθνικών κοινοβουλίων.
<P>
Όλα αυτά τα οράματα αφορούν το μέλλον, όμως στην Συνέλευση θα πρέπει να αναζητηθεί ομοφωνία και όχι ένας ανοικτός κατάλογος. Η Συνέλευση οφείλει να πραγματοποιήσει έναν ανοικτό διάλογο με την κοινωνία των πολιτών, διότι ένα μέρος του μέλλοντος της Ευρώπης εξαρτάται από την αύξηση της ευρωπαϊκής συνεργασίας σε εκείνους τους τομείς στους οποίους οι πολίτες προσδοκούν διασυνοριακά αποτελέσματα, όπως η ασφάλεια των τροφίμων, η μετανάστευση, η μόλυνση του περιβάλλοντος, το διεθνές έγκλημα και η τρομοκρατία.
<P>
Όμως ένα εξίσου σημαντικό μέρος των πολιτικών τομέων μπορεί να ανατεθεί στις περιφέρειες και στην κοινωνία των πολιτών. Ζητώ λοιπόν περισσότερο θετική επικουρικότητα. Θα πρέπει να αποφύγουμε τον ευρωαυτισμό δίνοντας έμφαση στην ανανέωση των οργάνων της Ένωσης παράλληλα με την συνεργασία επί του περιεχομένου.
<P>
Όταν κάνουμε λόγο για νέες μορφές ευρωπαϊκής διακυβέρνησης σημαίνει ότι οφείλουμε να ακολουθούμε μία περισσότερο ανοικτή μέθοδο λειτουργίας και να δρούμε περισσότερο αποφασιστικά. Μπορούμε να επιτύχουμε τον στόχο αυτόν με νέα όργανα όπως η κοινή ρύθμιση, η αυτορύθμιση και η ανοικτή μέθοδος συντονισμού, όμως στο πλαίσιο αυτό θα πρέπει, σε περίπτωση αποτυχίας, να είμαστε σίγουροι ότι διαθέτουμε έναν κατάλληλο εναλλακτικό μηχανισμό στον οποίο να μπορούμε να στηριχθούμε.
<P>
Κύριε Πρόεδρε, θεωρώ ικανοποιητικά τα ψηφίσματα που συζητούμε. Ας επιλέξουμε σήμερα ως Ευρωπαϊκό Κοινοβούλιο μία νέα και σαφέστερη μορφή ευρωπαϊκής διακυβέρνησης και ας ψηφίσουμε υπέρ της Συνέλευσης, έτσι ώστε να εξασφαλίσουμε το δημοκρατικό μέλλον της Ευρώπης!

<SPEAKER ID=37 LANGUAGE="EN" NAME="Duff">
Κύριε Πρόεδρε, τον Φεβρουάριο του 1787, μια άλλη σύνοδος πραγματοποιήθηκε στη Φιλαδέλφεια των ΗΠΑ. Αρκετές από τις Πολιτείες της Αμερικής ήταν εξαρχής αντίθετες στη σύγκληση αυτής της συνόδου, ενώ αρκετές άλλες ήταν αποφασισμένες να περιορίσουν την εντολή της και να διασκεδάσουν τις συνέπειές της. Η επίσημη ημερήσια διάταξη της συνόδου αυτής ήταν εξαιρετικά περιοριστική και η ίδια δεν είχε αρμοδιότητα να αποφασίζει, αλλά μόνο να προτείνει. Και όμως, από εκείνο το πείραμα ξεπήδησε το Αμερικανικό Σύνταγμα και η μετα-αποικιακή κοινοβουλευτική δημοκρατία που παραδεχόμαστε ακόμη σήμερα.
<P>
Ένα παρόμοιο αποτέλεσμα θα προκύψει από αυτή την ευρωπαϊκή Συνέλευση μόνον εάν εμείς, ως Κοινοβούλιο, είμαστε τολμηροί, καλά οργανωμένοι και πειστικοί. Υπό την προεδρία του δικού μας, Ευρωπαίου, Γεωργίου Ουάσιγκτον, πρέπει να συγκροτήσουμε ένα σαφές σύνολο προτάσεων και, αποδεχόμενοι τα ερωτήματα που μας θέτει η Σύνοδος Κορυφής του Λάκεν, πρέπει να διατηρήσουμε την ικανότητα να θέτουμε κάποια ερωτήματα στους εαυτούς μας. Ας είμαστε πραγματικά δημιουργικοί για την Ευρώπη.

<SPEAKER ID=38 LANGUAGE="EN" NAME="MacCormick">
Κύριε Πρόεδρε, η Ένωση διαθέτει ήδη εμμέσως, στα κείμενα των συνθηκών, τον σκελετό ενός Συντάγματος. Προσδοκούμε όλοι από τη Συνέλευση να καταστήσει άμεσα και ευδιάκριτα αυτά τα στοιχεία και να δημιουργήσει το κατάλληλο νομικό πλαίσιο για μια εις βάθος δημοκρατική Ευρώπη. Αυτό, ασφαλώς, θα περιλαμβάνει, όπως ειπώθηκε σε κάποια σημεία της σημερινής συζήτησης, την πλήρη αναγνώριση των δικαιωμάτων και των εξουσιών αυτής της μεγάλης πανευρωπαϊκής κοινοβουλευτικής συνέλευσης. Η δημοκρατία όμως σε αυτό το επίπεδο δεν θα είναι αποτελεσματική, εάν δεν είναι συγχρόνως απολύτως αποτελεσματική στο επίπεδο των μικρότερων σχηματισμών: στο επίπεδο των αρχών τοπικής αυτοδιοίκησης, των συνταγματικά αναγνωρισμένων περιφερειών, των αυτόνομων εθνών στο εσωτερικό των κρατών μελών. Τώρα, αυτό σημαίνει ότι η Σύνοδος θα πρέπει να εξετάσει και αυτό το ζήτημα και η προσπάθεια βελτίωσης της διακυβέρνησης στην Ευρώπη πρέπει, όπως δήλωσε ήδη η Επιτροπή, να εξετάσει εκ του σύνεγγυς την κατάλληλη για αυτόν τον σκοπό διασύνδεση των περιφερειακών διοικητικών αρχών και των αρχών τοπικής αυτοδιοίκησης.
<P>
Νόμιζα ότι η Επιτροπή ήταν κάπως διστακτική στις δηλώσεις της σχετικά με αυτά τα ζητήματα· αλίμονο, όμως, το Κοινοβούλιο συζητά με ακόμα μεγαλύτερη διστακτικότητα και υποβαθμίζει όλες τις αναφορές στη Λευκή Βίβλο σχετικά με τη διασύνδεση των περιφερειών με την Επιτροπή. Η αιτιολογική σκέψη Μ, και η παράγραφος 26 πρέπει να θεωρούνται εξαιρετικά ατυχείς σύμφωνα με την παρούσα διατύπωση της, κατά τα άλλα, αξιοθαύμαστης έκθεσης της κ. Kaufmann. Επιθυμούμε την τροποποίηση αυτής της διατύπωσης. Επιθυμούμε την ενδυνάμωση των αναφορών στην απαραίτητη διασύνδεση της Επιτροπής και του Κοινοβουλίου με τις τοπικές και περιφερειακές αρχές, καθώς και με τα εθνικά κοινοβούλια. Δεν επιθυμούμε την ανατροπή του συνταγματικού πλαισίου της Ευρώπης. Επιθυμούμε τη βελτίωσή του.

<SPEAKER ID=39 LANGUAGE="SV" NAME="Sjφstedt">
, - (SV) Η Σύνοδος Κορυφής του Λάκεν θα θέσει τις βάσεις για μία νέα Συνθήκη της ΕΕ. Το ψήφισμα του Κοινοβουλίου ζητά να καταλήξει αυτή η τροποποίηση της Συνθήκης σε ένα σύνταγμα της ΕΕ, δηλαδή να αποτελέσει τρόπον τινά ένα αποφασιστικό βήμα προς την δημιουργία ενός ομοσπονδιακού κράτους.
<P>
Θεωρώ ότι λησμονήσαμε κάτι ουσιαστικό, το γεγονός δηλαδή ότι ο ιρλανδικός λαός έκανε χρήση του δικαιώματός του για να απορρίψει την Συνθήκη της Νίκαιας. Κατά την Σύνοδο Κορυφής του Λάκεν θα πρέπει να γίνει σεβαστό το δικαίωμα αυτό και αυτή η αρνητική απάντηση του ιρλανδικού λαού και θα πρέπει να αποφασιστεί η τροποποίηση της Συνθήκης της Νίκαιας. Το μήνυμα της Ιρλανδίας είναι σαφές: λιγότερος συγκεντρωτισμός και υπερκρατικός χαρακτήρας, περισσότερος σεβασμός προς την εθνική δημοκρατία. Μία τέτοια ακριβώς αλλαγή της Συνθήκης χρειαζόμαστε: διαφάνεια στο Συμβούλιο Υπουργών με δυνατότητα να ελέγχονται οι αποφάσεις από τα εθνικά κοινοβούλια και συγχρόνως παροχή του δικαιώματος στα εθνικά κοινοβούλια να υποβάλλουν νομοθετικές προτάσεις, αντί να έχει το δικαίωμα αυτό αποκλειστικά η γραφειοκρατία της Επιτροπής.

<SPEAKER ID=40 LANGUAGE="EN" NAME="Hyland">
Η σημερινή συζήτηση είναι σημαντική και θα ήθελα να συγχαρώ την Επιτροπή για την έκδοση της Λευκής Βίβλου για την ευρωπαϊκή διακυβέρνηση. Υπό το φως των πρόσφατων εξελίξεων, είναι προφανές ότι η στιγμή είναι κατάλληλη για αποτιμήσεις, αλλά δεν μπορεί να υπάρχει καμιά αμφιβολία σχετικά με τη σημασία της Ευρωπαϊκής Ένωσης για τα κράτη μέλη και τους πολίτες της.
<P>
Ως επί το πλείστον, η Ευρωπαϊκή Ένωση ανταποκρίθηκε στα ιδεώδη και τις προσδοκίες των ιδρυτών της Ευρώπης. Το επίτευγμα της ειρήνης και μόνο δικαιώνει την ύπαρξή μας, αλλά έχουμε επιτύχει και πολλά άλλα, για να αναφερθούμε, αν μη τι άλλο, στο γεγονός ότι τα ιδεώδη που περιέχονται στη Συνθήκη της Ρώμης - τα οποία αφορούν την υποστήριξη της οικονομικής και κοινωνικής ανάπτυξης μικρών και υποανάπτυκτων χωρών - έχουν σε γενικές γραμμές επιτευχθεί.
<P>
Η Ιρλανδία αποτελεί αδιάψευστο μάρτυρα αυτού του γεγονότος και, παρά την έκβαση της Συνθήκης της Νίκαιας, ο ιρλανδικός λαός πρόθυμα αναγνωρίζει τα οφέλη της ένταξής μας και, επιπλέον, υποστηρίζει τις προτάσεις για διεύρυνση.
<P>
Πού έγκειται, λοιπόν, το πρόβλημα; Κατά τη γνώμη μου, έχουμε αποτύχει στο να μεταδώσουμε την ιδέα της Ευρώπης. Οι πολίτες δεν αισθάνονται ότι αποτελούν τμήμα της ευρωπαϊκής οικογένειας. Αυτό που αντιλαμβάνονται ως αποκλεισμό τους από τη διαδικασία λήψης αποφάσεων τους έχει δημιουργήσει αισθήματα απογοήτευσης και ψυχρότητας. Αυτή η αίσθηση εγκατάλειψης έχει οδηγήσει στην απάθεια και την αδιαφορία που καταδεικνύει η μικρότερη προσέλευση του κόσμου στις πρόσφατες ευρωπαϊκές εκλογές και, στην περίπτωση της Ιρλανδίας, στην απόρριψη της Συνθήκης της Νίκαιας.

<SPEAKER ID=41 LANGUAGE="EN" NAME="Farage">
Η Επιτροπή και το Κοινοβούλιο έχουν δίκαιο σε ένα πράγμα: η ΕΕ στερείται δημοκρατικής νομιμοποίησης. Επιπλέον, κανένας από τους απλούς πολίτες, και πολλά από τα μέλη του ΕΚ, δεν κατανοούν πραγματικά τον τρόπο λειτουργίας της.
<P>
Η Λευκή Βίβλος και η παρούσα έκθεση είναι στοιχεία μιας δύσκολης απόπειρας προώθησης, κατά κάποιον τρόπο, ενός προϊόντος, και το ζήτημα είναι η προώθηση της έννοιας της ΕΕ στους πολίτες μας με τρόπο πιο επιθετικό, ούτως ώστε ο κόσμος να μάθει να την αγαπά. Κάτω από όλα αυτά, υποβόσκει η διαμάχη μεταξύ των θεσμικών οργάνων και, τόσο ο κ. Prodi όσο και το Κοινοβούλιο, πραγματοποιούν απέλπιδες προσπάθειες διατήρησης της κοινοτικής μεθόδου, φοβούμενοι ότι οι σχέσεις μεταξύ των κυβερνήσεων εξακολουθούν να διαδραματίζουν υπερβολικά σημαντικό ρόλο. Όποιος και αν κερδίσει σε αυτήν τη διαμάχη μεταξύ των θεσμικών οργάνων δεν θα σημαίνει τίποτε για τον απλό κόσμο. Είναι καιρός να θέσουμε στην κρίση του εκλογικού σώματος, σε κάθε κράτος μέλος, τις πραγματικές προθέσεις του ευρωπαϊκού σχεδίου. Μόνο τότε θα μπορέσουμε να μάθουμε εάν επιθυμούν να αποτελούν μέρος του και εάν το σχέδιο αυτό έχει προοπτικές επιτυχίας. Ίσως, όμως, μετά την Ιρλανδία, τη Δανία και την Ελβετία, κάτι τέτοιο να προωθεί τη δημοκρατία λίγο περισσότερο από όσο μπορείτε, όλοι σας, να δεχτείτε.

<SPEAKER ID=42 LANGUAGE="FR" NAME="Dupuis">
Κύριε Πρόεδρε, κύριε Προεδρεύοντα του Συμβουλίου, κύριε Πρόεδρε της Επιτροπής, αγαπητέ Επίτροπε Barnier, αγαπητοί συνάδελφοι, πιστεύω ότι για άλλη μια φορά οι εισηγητές Mιndez de Vigo και Leinen μας παρουσίασαν μια εξαιρετική εργασία, αλλά νομίζω ότι έμειναν κάπως υπερβολικά προσκολλημένοι στη μεθοδολογία. Προφανώς, είναι προτιμότερο να έχουμε μια μοτοσυκλέτα παρά ένα ποδήλατο, η μοτοσυκλέτα πηγαίνει λίγο γρηγορότερα, αλλά αν δεν ξέρουμε πού πηγαίνουμε, φρονώ ότι δεν βελτιώνουμε καθόλου τη θέση μας. Με ευχαρίστηση άκουσα τους συναδέλφους Poettering, Cox και Voggenhuber να θέτουν, για πρώτη φορά εδώ και πολύ καιρό, το ζήτημα της Επιτροπής στο επίκεντρο των παρεμβάσεων τους. Πιστεύω ότι αντιμετωπίζουμε σήμερα ένα πολύ σοβαρό πρόβλημα. Μεταξύ Συμβουλίου και Κοινοβουλίου διεξάγεται κατά κάποιο τρόπο μια μάχη "για το πάπλωμα" . Αυξάνουμε τις εξουσίες συναπόφασής μας, αλλά παράλληλα καταστρέφουμε την Επιτροπή. Αυτή η καταστροφή της Επιτροπής συνοδεύεται από μια διαδικασία αύξησης της γραφειοκρατίας και πιστεύω ότι δεν χρησιμεύει σε τίποτα, κυρία Theorin, να μιλάμε για διαφάνεια, για διακυβέρνηση, για συναπόφαση, για δημοκρατική νομιμότητα, όταν δεν μπορούμε να μιλήσουμε ούτε καν για την εκλογή της Επιτροπής με άμεση καθολική ψηφοφορία. Πιστεύω ότι διακυβεύεται η ισορροπία των θεσμικών οργάνων μας και ότι δεν πρέπει να παραβλέψουμε το σπουδαίο αμερικανικό μοντέλο: η ισορροπία των θεσμικών μας οργάνων, το check and balance, η κατανομή των εξουσιών και όχι το μοίρασμα της πίτας μεταξύ των διαφόρων οργάνων είναι τα μελήματα που πρέπει να βρίσκονται στο επίκεντρο των συζητήσεων μας, αυτής της Διακυβερνητικής Διάσκεψης και, πριν από αυτήν, της Συνέλευσης. Πιστεύω ότι αυτός είναι ο μόνος τρόπος να καταπολεμήσουμε αυτή την αύξηση της γραφειοκρατίας, ο μόνος τρόπος να ξαναδώσουμε νομιμότητα στα θεσμικά μας όργανα, ο μόνος τρόπος να επαναπροωθήσουμε την ευρωπαϊκή οικοδόμηση. Λοιπόν, όπως έλεγε ο συνάδελφος Salafranca, δεν υπάρχει ευνοϊκός άνεμος για αυτούς που δεν ξέρουν πού πηγαίνουν και φρονώ ότι είναι πριν και πάνω από όλα πρόβλημα του Κοινοβουλίου μας να ξέρει και να καταλαβαίνει πού θέλει να πάει.

<SPEAKER ID=43 LANGUAGE="DE" NAME="Schwaiger">
Κύριε Πρόεδρε, κύριε Πρόεδρε της Επιτροπής, κύριε Προεδρεύοντα του Συμβουλίου, αγαπητοί συνάδελφοι, εγκρίνοντας ομόφωνα την έκθεση Kaufmann στην Επιτροπή Συνταγματικών Υποθέσεων δείξαμε ότι είμαστε σε θέση να αντιδρούμε συλλογικά και πολύ γρήγορα - είχαμε λιγοστό χρόνο στη διάθεσή μας - σε σημαντικά μεταρρυθμιστικά εγχειρήματα της Επιτροπής. Έτσι μπορούμε να τοποθετηθούμε ήδη σήμερα, ή μάλλον αύριο, δηλαδή έγκαιρα πριν από τη Σύνοδο Κορυφής της Ευρωπαϊκής Ένωσης στο Λάκεν.
<P>
Επιτρέψτε μου να αναφερθώ επιλεκτικά σε μερικά σημεία της έκθεσης Kaufmann και να υπογραμμίσω τα εξής: Κύριε Πρόεδρε της Επιτροπής, με χαρά διαπιστώνουμε ότι εξακολουθείτε να υποστηρίζετε τη σύσταση κοινής ομάδας εργασίας η οποία είχε προταθεί τον Οκτώβριο. Τώρα το ζητούμενο είναι να τη θέσουμε γρήγορα σε λειτουργία και να ξεκινήσουμε τη συνεργασία μας σε σχέση με αυτή τη θεματική. Εμείς, τουλάχιστον η Ομάδα του ΕΛΚ, επιμένουμε ότι θα πρέπει σύντομα να ξεκινήσουν οι εργασίες της. Αισθανθήκαμε ανακούφιση που η Επιτροπή της Ευρωπαϊκής Ένωσης εγκατέλειψε το σχέδιο της να αναπτύξει δικές της κατά κάποιο τρόπο δομές διοίκησης στις περιφέρειες, στις πόλεις ακόμα και στους δήμους, όπως για παράδειγμα αναφερόταν στα προσχέδια της Λευκής Βίβλου.
<P>
Επίσης, θεωρούμε ουσιαστικά απαράδεκτη την εφαρμογή της ανοικτή μεθόδου συντονισμού από την πλευρά της Επιτροπής, η οποία παρακάμπτει τον συννομοθέτη της Ευρωπαϊκής Ένωσης, το Ευρωπαϊκό Κοινοβούλιο, και εκδίδει κατευθυντήριες γραμμές οι οποίες χρειάζονται μόνο την έγκριση του Συμβουλίου Υπουργών και με βάση τις οποίες, η Επιτροπή καθορίζει τους προσανατολισμούς, χρησιμοποιώντας τα χρυσά χαλινάρια των προγραμμάτων. Η παρέμβαση του συννομοθέτη είναι και εδώ απαραίτητη. Σας απευθύνουμε έκκληση να μεταρρυθμίσετε εκ βάθρων τη διαδικασία της επιτροπολογίας. Είναι απαράδεκτο να υπονομεύεται σε συνεργασία με τις εθνικές γραφειοκρατίες το νομοθετικό δικαίωμα του Ευρωπαϊκού Κοινοβουλίου, χρησιμοποιώντας εκτελεστικές διατάξεις, των οποίων το περιεχόμενο, ο σκοπός και η έκταση δεν έχει προηγουμένως οριστεί. Απαιτούμε επίσης να περιοριστούν στο ελάχιστο οι ευρωπαϊκές αποκεντρωμένες υπηρεσίες.
<P>
Επιτρέψτε μας να σας υπενθυμίσουμε ότι η Επιτροπή και το Ευρωπαϊκό Κοινοβούλιο είναι σύμμαχοι εκ γενετής όταν πρόκειται για την προώθηση της ευρωπαϊκής ολοκλήρωσης και για ενέργειες προς όφελος των πολιτών. Για την εφαρμογή της ευρωπαϊκής νομοθεσίας η δημόσια διοίκηση χρειάζεται να αναπτύξει δική της κουλτούρα σε όλα τα επίπεδα, μια κουλτούρα που θα περιλαμβάνει την εφαρμογή των ευρωπαϊκών κανόνων από τις δημόσιες υπηρεσίες των κρατών μελών, γεγονός που απαιτεί επειγόντως την κατάλληλη ενημέρωση και εκπαίδευση των δημοσίων υπαλλήλων.

<SPEAKER ID=44 LANGUAGE="NL" NAME="Van Lancker">
Ευχαριστώ κυρίε Πρόεδρε, κύριε Πρόεδρε του Συμβουλίου, κύριε Πρόεδρε της Επιτροπής, η συζήτηση αυτή διεξάγεται νωρίς και δεν μπορεί να εκτιμήσει ακόμα την επιτυχία της Συνόδου Κορυφής του Λάκεν, όμως, κύριε Πρόεδρε του Συμβουλίου, το σίγουρο είναι τώρα κιόλας ότι η βελγική Προεδρία θα παραμείνει αξέχαστη, έστω και μόνο για το γεγονός ότι, μετά τις επιθέσεις στην Νέα Υόρκη, η καταπολέμηση της τρομοκρατίας και ο ρόλος της Ευρώπης στο παγκόσμιο προσκήνιο έχουν γίνει πλέον άμεσες προτεραιότητες.
<P>
Η Ομάδα μου θεωρεί εξαιρετικά σημαντικό να καταστήσει για άλλη μία φορά η Σύνοδος Κορυφής του Λάκεν σαφές στην Ευρώπη ότι έχουμε να διαδραματίσουμε έναν ιδιαίτερο ρόλο, κυρίως όσον αφορά την αναζήτηση πολιτικών και διπλωματικών λύσεων σε διεθνείς συγκρούσεις, με πλήρη υποστήριξη προς τα όργανα των Ηνωμένων Εθνών. Στο πλαίσιο αυτό θέλουμε να δώσουμε νέα ώθηση στον διάλογο με τα αραβικά κράτη.
<P>
Ο ιδιαίτερος ρόλος της Ευρώπης σημαίνει, μεταξύ άλλων, ότι θα αρνηθούμε να βάλουμε στην κατάψυξη τις αρχές του κράτους δικαίου και τα ανθρώπινα δικαιώματα εν ονόματι του αγώνα κατά της τρομοκρατίας και ότι η Ευρώπη θα ζητήσει να αποδοθεί η δικαιοσύνη από ένα διεθνές δικαστήριο και όχι από έκτακτα δικαστήρια. Ελπίζω, κύριε Πρόεδρε του Συμβουλίου, ότι το Λάκεν θα στείλει αυτό το σαφές μήνυμα και προς τις Ηνωμένες Πολιτείες.
<P>
Παραμένει ωστόσο ο κίνδυνος να θέσει αυτή η προτεραιότητα τις άλλες 16 προτεραιότητες κάπως στο περιθώριο. Για το λόγο αυτό θα επιθυμούσα εξ ονόματος της Ομάδος μου να παρακαλέσω το εξής την Προεδρία του Συμβουλίου: περιμένουμε από εσάς να καταβάλετε κάθε δυνατή προσπάθεια προκειμένου να καταστήσετε σαφές κατά τη Σύνοδο Κορυφής του Λάκεν ότι οι φιλοδοξίες της Λισαβόνας εξακολουθούν να ισχύουν σε αυτήν την στιγμή οικονομικής ύφεσης, σε μία στιγμή αναδιαρθρώσεων στις επιχειρήσεις και διαρκούς αύξησης της ανεργίας. Είναι σημαντικό να δείξει στους πολίτες η Σύνοδος Κορυφής του Λάκεν ότι η έννοια της Ευρώπης δεν περιορίζεται μόνο στην εισαγωγή του ευρώ, αλλά σημαίνει επίσης και οικονομική ανάπτυξη, απασχόληση, εξασφάλιση των συντάξεων, καταπολέμηση του κοινωνικού αποκλεισμού.
<P>
Κύριε Πρόεδρε του Συμβουλίου, η κορωνίδα του Λάκεν θα είναι αναμφίβολα η δήλωση για το μέλλον της Ευρώπης. Τη στιγμή αυτή η δήλωση αποτελεί ακόμη προσωπικό πόνημα του πρωθυπουργού, το οποίο συζητά ως Πρόεδρος του Συμβουλίου στις διάφορες πρωτεύουσες των κρατών μελών. Το σχέδιο κειμένου αποτελεί ακόμη επτασφράγιστο μυστικό ακόμα και για το Κοινοβούλιο, έτσι ώστε καλούμεθα να συμβάλουμε στην δήλωση αυτή χωρίς να έχουμε γνώση αυτού του εγγράφου. Επιτρέψτε μου ωστόσο να εκφράσω την λύπη μου για το γεγονός αυτό. Θα ήθελα για το λόγο αυτό να κάνω διάφορες προτάσεις, οι οποίες είναι ιδιαίτερα σημαντικές για εμάς, σε σχέση με τη διακήρυξη για το μέλλον της Ευρωπαϊκής Ένωσης.
<P>
Πρώτον και κύριο θα πρέπει να αποφύγουμε να ανοίξει το δρόμο η δήλωση του Λάκεν σε σενάρια με τα οποία να αποκρυσταλλώνονται οι αρμοδιότητες της Ευρωπαϊκής Ένωσης, να μην παρέχονται περιθώρια κίνησης στην Ευρώπη, εφόσον δεν προβλέπεται κάτι τέτοιο ρητά στην Συνθήκη, ή σε ένα σενάριο το οποίο να προβλέπει κάποιους περιορισμένους καταλόγους αρμοδιοτήτων. Τέτοια σενάρια, κύριε Πρόεδρε του Συμβουλίου, δεν αποτελούν σίγουρα την κατάλληλη απάντηση στις προσδοκίες των πολιτών.
<P>
Δεύτερον, υπάρχει ο κίνδυνος η φωνή της Ευρώπης να ελαχιστοποιηθεί εντός της Συνέλευσης, αν πιστέψω αυτά που ακούγονται στους διαδρόμους, απέναντι στους αντιπροσώπους των κρατών μελών. Ελπίζουμε να ξεκινήσει στο Λάκεν μία ισόρροπη Συνέλευση και να εξασφαλισθεί μάλιστα και η συμμετοχή των γυναικών σε αυτήν.
<P>
Τρίτον, κύριε Πρόεδρε του Συμβουλίου, εξεπλάγην μόλις προ ολίγου όταν σας άκουσα να αναφέρετε - ελπίζω να σας παρανόησα - ότι "απορρίφθηκε η ιδέα μίας παράλληλης συνέλευσης του βήματος της κοινωνίας των πολιτών" . Πρόκειται για φοβερά νέα, διότι θεωρώ δεδομένο ότι η συζήτηση σχετικά με το μέλλον της Ευρώπης θα υποθηκευθεί εκ των προτέρων εφόσον δεν δοθεί η αρμόζουσα θέση στην κοινωνία των πολιτών, εφόσον δεν δημιουργηθεί πραγματικά μία σωστά διαρθρωμένη βάση διαλόγου με τις κοινωνικές οργανώσεις και εφόσον πραγματοποιηθεί αποκλειστικά κάποια εικονική συζήτηση στο Διαδίκτυο, η οποία με κανέναν τρόπο δεν σημαίνει πραγματική συμμετοχή των πολιτών.
<P>
Ελπίζω να υπάρχει ακόμα ο χρόνος για να διορθωθεί η κατάσταση αυτή μέχρι το Λάκεν, πάντως εύχομαι κάθε επιτυχία στην Προεδρία του Συμβουλίου.

<SPEAKER ID=45 LANGUAGE="SV" NAME="Malmstrφm">
Κύριε Πρόεδρε, αναφέρατε ότι σημαντικά ζητήματα για το Λάκεν είναι η διαφάνεια, η αποτελεσματικότητα και η περαιτέρω προσέγγιση της ΕΕ προς τους πολίτες. Συμφωνώ απολύτως μαζί σας στο σημείο αυτό.
<P>
Δεδομένου του γεγονότος ότι δεν έγινε δυνατό να επιτευχθεί ένας απόλυτα ικανοποιητικός συμβιβασμός στην Νίκαια, δεδομένου του ιρλανδικού δημοψηφίσματος και δεδομένου του αυξανόμενου, σύμφωνα με πολλές δημοσκοπήσεις, σκεπτικισμού απέναντι στην ΕΕ σε πολλά κράτη μέλη, υπάρχουν μεγάλες προσδοκίες για την Σύνοδο Κορυφής του Λάκεν, προσδοκίες για αλλαγές στην ΕΕ. Η ΕΕ θα πρέπει να καταστεί περισσότερο κατανοητή και περισσότερο φιλική προς τον πολίτη. Χρειάζεται ένα σαφές σύνταγμα το οποίο να εξηγεί πώς γίνεται η διακυβέρνηση της ΕΕ και ποιός κάνει τι. Η ΕΕ οφείλει να ξεκαθαρίσει τα καθήκοντά της και να επικεντρωθεί στα διασυνοριακά προβλήματα. Δεν πιστεύω ότι οι πολίτες επιθυμούν να πραγματοποιεί η ΕΕ περισσότερα σε όλους τους τομείς. Οι πολίτες, πιστεύω, επιθυμούν να ασχολείται η ΕΕ με τους τομείς που της έχουν ανατεθεί και εκεί να λαμβάνει αποφάσεις σε συνθήκες διαφάνειας. Είναι απολύτως απαράδεκτο το νομοθετικό έργο να λαμβάνει χώρα κεκλεισμένων των θυρών στις αίθουσες του Συμβουλίου.
<P>
Προκειμένου η ΕΕ να διευρυνθεί και να εμβαθυνθεί συγχρόνως, χρειάζεται να επανακτήσουμε την εμπιστοσύνη των πολιτών και να τους δώσουμε την ευκαιρία να συμμετάσχουν. Αυτό δεν μπορεί να πραγματοποιηθεί με μεγαλόστομες διακηρύξεις και ακαδημαϊκές συζητήσεις περί συνταγματικών θεμάτων, αλλά με πραγματικές μεταρρυθμίσεις και με πολιτικό θάρρος. Ελπίζω και τα υπόλοιπα μέλη του Ευρωπαϊκού Συμβουλίου να επιδείξουν το ίδιο θάρρος όπως η βελγική Προεδρία.

<SPEAKER ID=46 LANGUAGE="IT" NAME="Frassoni">
Κύριε Πρόεδρε, θα ήθελα μόνον να υπογραμμίσω αυτό που είπε πριν από λίγο ο εισηγητής κ. Mιndez de Vigo. Δεν έχει κανένα νόημα να συστήσουμε μια Συνέλευση και στη συνέχεια να κάνουμε τα πάντα για να μην έχει η Συνέλευση αυτή επιτυχία. Τι σημαίνει όμως "να έχει επιτυχία" ; Σημαίνει να σημειώσει σημαντική πρόοδο προς μια πιο ισχυρή και πιο ολοκληρωμένη Ένωση, πράγμα που κατ' ανάγκη συνεπάγεται κάποια μείωση του ρόλου και της εξουσίας κάθε κράτους - αυτό είναι το πρόβλημα, Υπουργέ Michel! - υπέρ των κοινών οργάνων. Αυτή είναι σήμερα η ευθύνη σας ως Ευρωπαϊκού Συμβουλίου και αυτή είναι η επιλογή που πρέπει να κάνετε: να μειώσετε την εξουσία σας. Στη Νίκαια δεν το κατορθώσατε, ακριβώς γιατί η διακυβερνητική μέθοδος είναι καθεαυτή ένα εμπόδιο, εφόσον ευνοεί αυτούς που μένουν πίσω και επιβάλλει σε όλους να προσαρμοστούν στη χαμηλή τους ταχύτητα.
<P>
Ο Πρόεδρος Michel και ο Πρόεδρος Prodi έζησαν πραγματικά δυσάρεστες στιγμές αυτούς τους μήνες, στιγμές κατά τις οποίες η ανεπάρκεια κοινών μέσων αποδείχθηκε με σαφήνεια συχνά οδυνηρή. Πιστεύω ότι η Συνέλευση - μια πραγματική Συνέλευση - πρέπει να είναι το έμβρυο μιας Συνταγματικής Συνέλευσης και πιστεύω ότι αποτελεί το μόνο πραγματικό κλειδί για να είναι το μέλλον της Ευρωπαϊκής Ένωσης πιο λαμπρό από την κακοφωνία που ακούμε σήμερα.

<SPEAKER ID=47 NAME="Figueiredo">
Κύριε Πρόεδρε, όσον αφορά την ευρωπαϊκή στρατηγική προώθησης της ποιότητας στην απασχόληση και στην κοινωνική πολιτική, δεν αρκεί να αναγγέλλουμε και να εγκρίνουμε προθέσεις: είναι βασικό να δημιουργηθούν θέσεις απασχόλησης ποιότητας, με δικαιώματα, και να καθοριστούν συγκεκριμένοι στόχοι για την αποτελεσματική τήρηση όλων των κοινωνικών δικαιωμάτων. Δεν αρκεί να δημιουργούμε θέσεις απασχόλησης: είναι βασικό αυτές να μην είναι επισφαλείς, οι μισθοί να επιτρέπουν να ζει κανείς με αξιοπρέπεια και να καταβάλλονται έγκαιρα, και όχι όπως συμβαίνει στην Πορτογαλία όπου, αν και υπάρχει επίσημα χαμηλό ποσοστό ανεργίας, οι μισθοί συνεχίζουν να είναι οι χαμηλότεροι στην Ευρωπαϊκή Ένωση, επιδεινώνεται ο επισφαλής χαρακτήρας της εργασίας, αυξάνονται οι περιπτώσεις επιχειρήσεων που καθυστερούν την καταβολή μισθών και δυσχεραίνεται η ανάπτυξη περιοχών που εισέρχονται σε κρίση.
<P>
Μία πολιτική προσανατολισμένη στην ποιότητα σε κοινωνικό επίπεδο απαιτεί να δοθεί προτεραιότητα στην απασχόληση με δικαιώματα, αποδίδοντας ιδιαίτερη σημασία στις γυναίκες και τους νέους, συμπεριλαμβανομένης και της κατάρτισής τους, αλλά επίσης και στις αμοιβές ή στις συμβατικές σχέσεις, και επίσης μία ειδική προσοχή στους ηλικιωμένους και στη βελτίωση των επιδομάτων και συντάξεων, ιδίως των ελάχιστων, γεγονός που συνεπάγεται ότι η Ευρωπαϊκή Ένωση δεν μπορεί να συνεχίσει να υποστηρίζει την απόλυτη προτεραιότητα στις νομισματικές πολιτικές του συμφώνου σταθερότητας, όπως εξακολουθεί να συμβαίνει.

<SPEAKER ID=48 NAME="Berthu">
FR) Κύριε Πρόεδρε, το σχέδιο της δήλωσης που θα πρέπει να εκδώσει το Συμβούλιο του Λάκεν για να οργανώσει τη συζήτηση για το μέλλον της Ένωσης μας φαίνεται ότι προετοιμάστηκε υπό πολύ περίεργες συνθήκες. Σύμφωνα με τον Τύπο, το περιβάλλον της βελγικής Προεδρίας καυχάται πράγματι ότι σκοπίμως δεν έδωσε πολύ νωρίς το κείμενο στους εταίρους της, έτσι ώστε να μην έχουν το χρόνο να το επαναδιατυπώσουν. Να λοιπόν ένας τρόπος εργασίας που δεν είναι ιδιαίτερα συνεργατικός και που μας οδηγεί να προβούμε σε μια προειδοποίηση προς τα μέλη του Συμβουλίου: θυμηθείτε ότι εκπροσωπείτε χώρες, εθνικές δημοκρατίες, οι οποίες πρέπει να έχουν τα χέρια ελεύθερα στις διαπραγματεύσεις. Το ιδανικό θα ήταν να δημιουργηθεί, σε πρώτη φάση, ένα διακοινοβουλευτικό φόρουμ που θα συγκροτείται από τους εκπροσώπους των εθνικών κοινοβουλίων ή που θα εργάζεται βάσει των προτάσεων των εθνικών κοινοβουλίων, διότι τα τελευταία αποτελούν ένα καλό επίπεδο για τη σύνθεση των απόψεων κάθε έθνους. Εν πάση περιπτώσει, κύριοι αρχηγοί κρατών και κυβερνήσεων, μην επιτρέψετε να σας επιβληθεί ένας μηχανισμός που θα οδηγούσε σε προτάσεις οι οποίες δεν απηχούν τα συμφέροντα και τις προτιμήσεις των λαών μας. Είναι ένα σημείο στο οποίο θα εμβαθύνω κατά την αιτιολόγηση της ψήφου μου σχετικά με το ψήφισμα που θα κατατεθεί.

<SPEAKER ID=49 LANGUAGE="NL" NAME="Thyssen">
Κύριε Πρόεδρε, σε κάθε φάση της ανάπτυξης της Ευρωπαϊκής Ένωσης διαδραμάτισαν ηγετικό ρόλο πολλοί Χριστιανοδημοκράτες. Θέλουμε και τώρα να καταβάλουμε από κοινού κάθε δυνατή προσπάθεια προκειμένου να καταστεί η Ευρώπη μία μόνιμη επιτυχία.
<P>
Η Σύνοδο Κορυφής της Νικαίας, η οποία αναμενόταν να αποτελέσει τη σύνοδο της αλήθειας δεν μπορεί πραγματικά να χαρακτηριστεί επιτυχημένη, σίγουρα όχι όσον αφορά τις προσπάθειες θεσμικής προετοιμασίας της Ένωσης για την διεύρυνση. Οι αρχηγοί κρατών και κυβερνήσεων συνειδητοποιούν, ελπίζω, πλέον ότι δεν θα έχουν πλέον την πολυτέλεια στο Λάκεν να προτείνουν ημίμετρα και περιορισμένης εμβέλειας συμπεράσματα.
<P>
Η έκθεση των συναδέλφων Leinen και Mιndez de Vigo αναφέρει με απόλυτη ακρίβεια ποιες αποφάσεις είναι απαραίτητες προκειμένου να τεθούν με σωστό τρόπο τα θεμέλια για την οικοδόμηση του μέλλοντος της Ένωσης. Υποστηρίζουμε την έκθεση αυτή και θα ήθελα με την ευκαιρία να συγχαρώ θερμά τους εισηγητές για το έργο που πραγματοποίησαν.
<P>
Κύριε Πρόεδρε του Συμβουλίου, το έργο σας δεν ολοκληρώθηκε ακόμη, ούτε και η περίοδος της προεδρίας σας. Θα ήταν λοιπόν πρόωρο να πραγματοποιήσουμε τη στιγμή αυτή αξιολόγηση της προεδρίας σας, όμως εν αναμονή της Συνόδου Κορυφής του Λάκεν, θα ήθελα παρόλα αυτά να αναφέρω το εξής: διαπιστώνουμε - το βλέπουμε αυτό και στις δημοσκοπήσεις - ότι οι ευρωπαίοι πολίτες αδιαφορούν. Δεν στρέφονται βέβαια κατά της Ευρώπης, όμως δεν αισθάνονται πλέον ότι συμμετέχουν στις εξελίξεις. Περισσότερη ενημέρωση, περισσότερη δημόσια συζήτηση, περισσότερο άνοιγμα προς τις ΜΚΟ, να τονιστεί ότι οι στόχοι της Ένωσης σημαίνουν κάτι για κάθε πολίτη και ότι η Ένωση σέβεται κάθε πολίτη: ιδού ορισμένοι στόχοι που θα πρέπει να επιδιώξουμε.
<P>
Στο πλαίσιο αυτό θα ήθελα να σας καλέσω, ως πρωθυπουργό μίας μικρής χώρας, να μην αφήσετε να σας θέσουν εκ νέου στο περιθώριο, όπως συνέβη στην Γάνδη, αλλά και στο Λονδίνο. Οι πολίτες ούτε κατανοούν ούτε δέχονται κάτι τέτοιο. Σας καλώ επίσης να εξακολουθείτε να φροντίζετε ώστε να γίνονται σεβαστές το ίδιο όλες οι γλώσσες και οι ομιλητές τους. Σας παρακαλώ λοιπόν να μην επιμείνετε στις ρυθμίσεις που προτείνατε σχετικά με τις χρήσεις των γλωσσών της Ένωσης στην υπηρεσία για τα διπλώματα ευρεσιτεχνίας. Οι πολίτες δεν μπορούν να καταλάβουν τις ρυθμίσεις αυτές, δεν τις δέχονται, δεν αντιλαμβάνονται τη λογική τους, τις θεωρούν απαράδεκτες. Δεν θέλουν η γλώσσα τους να θεωρείται γλώσσα δεύτερης κατηγορίας, ούτε να αντιμετωπίζονται οι ίδιοι ως πολίτες δεύτερης κατηγορίας.

<SPEAKER ID=50 LANGUAGE="IT" NAME="Caveri">
Κύριε Πρόεδρε, κυρίες και κύριοι βουλευτές, στον λίγο χρόνο που έχω στη διάθεσή μου, θα αναφερθώ σε πέντε σημεία. Πρώτον: εντάξει η Συνέλευση. δεν είναι η Συνταγματική, αλλά είναι ρεαλιστικά ό,τι καλύτερο μπορούσε να επιτευχθεί. Δεύτερον: πρέπει να προσέξουμε να μην υποτιμήσουμε ή να καταστήσουμε κοινότοπη την έκφραση "Ευρωπαϊκό Σύνταγμα" και πρέπει τα μέλη της Συνέλευσης να επιδείξουν τόλμη και καινοτομία στον ρόλο τους. Τρίτον: το ομοσπονδιακό σύστημα δεν πρέπει να αφορά μόνο τα κράτη και την Ευρωπαϊκή Ένωση, λησμονώντας το θεμελιώδες περιφερειακό και τοπικό επίπεδο και τον ρόλο των γλωσσικών ή εθνικών μειονοτήτων. Τέταρτον: όσον αφορά τη μέθοδο. Έχει δίκιο ο Επίτροπος Barnier όταν μιλάει για "μέγιστη συναίνεση" . δεν πρέπει να επιζητηθεί η ομοφωνία σε σχέση με τις μεταρρυθμίσεις. Τέλος, πέμπτον: οι προθεσμίες. Προσοχή στα ενδεχόμενα υπερβολικά μεγάλα διαστήματα μεταξύ της Συνέλευσης και της Διακυβερνητικής Διάσκεψης που πρέπει να υιοθετήσει το Ευρωπαϊκό Σύνταγμα, γιατί τα αισθήματα, όταν πρόκειται για μεταρρυθμίσεις, ψυχραίνονται δυστυχώς αμέσως.

<SPEAKER ID=51 LANGUAGE="DE" NAME="Hager">
Κύριε Πρόεδρε, οι συνάδελφοι Leinen και Mιndez de Vigo σκιαγράφησαν με το μοντέλο της σύγκλησης Συνέλευσης έναν βατό και, όπως ελπίζω, επιτυχή δρόμο προς το μέλλον της Ευρώπης. Συμφωνώ με το αίτημά σας ότι σε σχέση με τη Δήλωση αριθ. 23 θα πρέπει να διευρυνθεί η ημερήσια διάταξη, την οποία όμως θα πρέπει να ορίσει η ίδια η Συνέλευση. Ωστόσο, ειδικά η διευρυμένη ημερήσια διάταξη δεν αναμένεται να οδηγήσει στο αποτέλεσμα που αποσκοπούμε, δηλαδή σε μια πρόταση που θα αποτελέσει τη μοναδική βάση για τη λήψη αποφάσεων. Πιστεύω ότι είναι πιο λογικό να υποβληθούν στο Συμβούλιο διάφορες εναλλακτικές λύσεις οι οποίες θα συνυπολογίζουν τις διαφορετικές απόψεις.
<P>
Γνωρίζω ότι σε ένα συγκεκριμένο σημείο, παρόλο που έχω δίκιο, είμαι ο μόνος στο Κοινοβούλιο που υποστηρίζει την ακόλουθη άποψη. Θέλω για ακόμα μια φορά να προειδοποιήσω ότι δεν πρέπει να επισπεύσουμε τη Διακυβερνητική Διάσκεψη που σχεδιάστηκε στη Νίκαια για το 2004. Και τούτο διότι είμαι πεπεισμένος ότι οι πολίτες θα το θεωρήσουν ως ένδειξη πανικού ενόψει των ευρωεκλογών. Αν πραγματικά επιδιώκουμε μια ανοικτή πραγμάτευση αυτών των ζητημάτων, η οποία θα είναι κοντά στον πολίτη, τότε δεν υπάρχει τίποτα καταλληλότερο από τις επόμενες ευρωεκλογές όπου θα πρέπει να συμπεριληφθούν τα εν λόγω ζητήματα.

<SPEAKER ID=52 LANGUAGE="NL" NAME="Oostlander">
Κύριε Πρόεδρε, κατά την προετοιμασία της διεύρυνσης της Ένωσης πραγματοποιήθηκαν σημαντικά βήματα και κατά το διάστημα της βελγικής Προεδρίας. Χαρακτηριστική είναι μάλιστα και η αισιοδοξία που επικρατεί στις εμπλεκόμενες χώρες: ο καθορισμός του έτους 2004 δίνει την εντύπωση ότι οι προσπάθειες για την ένταξη έχουν σχεδόν ολοκληρωθεί. Γίνεται μάλιστα λόγος και για ένα big bang με το οποίο θα προσχωρήσουν δέκα χώρες συγχρόνως. Ο Επίτροπος Verheugen καλά κάνει επομένως και κάνει λόγο για "έως και δέκα" νέες χώρες οι οποίες θα ενταχθούν ενδεχομένως το 2004.
<P>
Βέβαια, δεν είναι δική μας δουλειά να ορίζουμε ημερομηνίες ένταξης για τις υποψήφιες χώρες. Το 2004 αποτελεί μία υπόθεση, μία ελπίδα, όμως δεν παρέχει καμία απολύτως εγγύηση για οιαδήποτε χώρα. Ας μην σταματήσουμε λοιπόν, ούτε εμείς ούτε αυτοί, να καταβάλλουμε κάθε δυνατή προσπάθεια προκειμένου να επιτύχουμε ένα καλό και αξιόπιστο αποτέλεσμα.
<P>
Εντός της σημερινής Ένωσης θα πρέπει να γίνουν ουκ ολίγα ακόμα προκειμένου να συνειδητοποιήσουμε ακριβώς τη σημασία της διεύρυνσης. Φυσικά πολλοί είναι γεμάτοι ενθουσιασμό, και δικαίως, για αυτήν την φανταστική, ιστορική διαδικασία. Δημιουργούνται όμως κάποιοι δισταγμοί υπό την επήρεια εκείνων οι οποίοι προσπαθούν να εκμεταλλευθούν τα αισθήματα ξενοφοβίας. Επικρατούν λανθασμένες εντυπώσεις σχετικά με το κόστος της διεύρυνσης. Τα άτομα αυτά προσπαθούν να εμπνεύσουν φόβο και προβάλλουν τα λεγόμενα worst case scenarios, σαν να μην ήταν σαφές εδώ και καιρό ότι ολόκληρη η διαδικασία της διεύρυνσης δεν υπερβαίνει, όσον αφορά το κόστος, τις δημοσιονομικές προοπτικές του προϋπολογισμού της ΕΕ.
<P>
Όμως χρειάζεται να συνειδητοποιήσουμε περισσότερο την ανάγκη για περισσότερη νομιμοποίηση του χαρακτήρα της Ένωσης ως συνδέσμου δημοκρατικών κρατών δικαίου. Αυτό κατέστη προφανές μετά από τα γεγονότα της 11ης Σεπτεμβρίου. Η καταπολέμηση των σοβαρών μορφών εγκληματικότητας και της τρομοκρατίας αποτελεί κοινή μας υπόθεση και οι δισταγμοί στον τομέα αυτόν θα θέσουν σε κίνδυνο την ασφάλεια των πολιτών.
<P>
Θεωρώ πραγματικά εξαιρετικά περίεργο το γεγονός ότι αυτή καθεαυτή η ένωση κρατών δικαίου δεν οδήγησε σε περισσότερη εμπιστοσύνη μεταξύ των κρατών μελών στα νομικά συστήματα του κάθε κράτους μέλους. Θα πρέπει να γίνουν πάρα πολλά προς την κατεύθυνση αυτή στο μέλλον.

<SPEAKER ID=53 LANGUAGE="EN" NAME="Corbett">
Θα ήθελα να εκφράσω τα συγχαρητήριά μου στους συνεισηγητές για την εξαιρετική τους έκθεση, καθώς επίσης και στη βελγική Προεδρία, που σχεδόν έφερε εις πέρας μια ιδέα, η οποία γεννήθηκε στο Κοινοβούλιο, για την προετοιμασία της επόμενης Διακυβερνητικής Διάσκεψης υπό τη μορφή συνέλευσης, αν και απομένει η πραγματοποίηση της Συνόδου του Λάκεν.
<P>
Αυτό συνιστά σημαντική βελτίωση σε σχέση με την προετοιμασία προηγούμενων Διακυβερνητικών Διασκέψεων. Αντί για τη συνηθισμένη ομάδα αξιωματούχων των υπουργείων εξωτερικών των χωρών μελών που συσκέπτονταν πίσω από κλειστές πόρτες, θα έχουμε ένα αντιπροσωπευτικό σώμα, το οποίο θα τροφοδοτείται με ιδέες από μια ευρεία δημόσια συζήτηση και θα καταλήγει σε ένα συγκροτημένο σύνολο μεταρρυθμιστικών προτάσεων. Αυτή είναι μια εκπληκτική ευκαιρία, αλλά δεν συνιστά εγγύηση του αποτελέσματος και εξαρτάται από εμάς εάν θα την εκμεταλλευτούμε πραγματικά. Αυτό θα καταφέρουμε να το επιτύχουμε εάν αποφύγουμε διχασμούς που θα στηρίζονται στη θεολογία ή στο λεξιλόγιο της ευρωπαϊκής ολοκλήρωσης, όπου συχνά διαφωνούμε για τη λέξη, ενώ συμφωνούμε επί της ουσίας.
<P>
Επιτρέψατέ μου να αναφέρω ένα δυο παραδείγματα: σε ορισμένες πολιτικές παρατάξεις και χώρες η λέξη "φεντεραλισμός" ταυτίζεται λανθασμένα με τον συγκεντρωτισμό και γίνεται έτσι λόγος για τη δημιουργία ενός συγκεντρωτικού υπερ-κράτους κατά τον τρόπο που ο κ. Farage περιέγραψε νωρίτερα. Κανείς όμως δεν επιθυμεί κάτι τέτοιο και, εάν ο φεντεραλισμός οριστεί ως ύπαρξη διαφορετικών επιπέδων διακυβέρνησης, με όσο το δυνατόν μεγαλύτερο βαθμό αποκέντρωσης, αλλά και συγκέντρωσης εξουσιών όπου είναι απαραίτητο, με δημοκρατική διάρθρωση του κάθε επιπέδου, τότε έχουμε ήδη τις απαρχές ενός συστήματος ομοσπονδιακού τύπου και είμαι ευτυχής, σύμφωνα με αυτόν τον ορισμό, να δηλώσω ευθαρσώς ότι είμαι φεντεραλιστής.
<P>
Σε κάποιες χώρες, η λέξη "σύνταγμα" αντιστοιχεί σε ένα σχεδόν ιερό κείμενο το οποίο προέκυψε μετά από μια επανάσταση ή μετά την επίτευξη της εθνικής ανεξαρτησίας. Σε άλλες χώρες, όπως το Ηνωμένο Βασίλειο, αντιστοιχεί σε μια έννοια περισσότερο πραγματιστική. Κατ' αυτήν την πραγματιστική έννοια, έχουμε ήδη ευρωπαϊκό σύνταγμα, το οποίο δεν είναι και πολύ καλό, αλλά πάντως υπάρχει και θα πρέπει να το βελτιώσουμε περαιτέρω. Το σύνταγμα αυτό είναι οι Συνθήκες, οι οποίες ορίζουν το πεδίο αρμοδιοτήτων της ΕΕ, τις εξουσίες των θεσμικών οργάνων, τις διαδικασίες θέσπισης νομοθεσίας και έγκρισης του προϋπολογισμού.
<P>
Ας αναγνωρίσουμε ότι συγκροτούν το de facto σύνταγμά μας. Ας βελτιώσουμε το σύνταγμά μας, πρώτα κωδικοποιώντας το, προκειμένου να το καταστήσουμε απλούστερο και πιο σαφές, σε ένα ενιαίο κείμενο, ούτως ώστε οι πολίτες μας να δουν με ποιον τρόπο λειτουργεί αυτό το σύνταγμα, και, κατόπιν, καθιστώντας το σαφέστερο κατά πολλούς τρόπους: αποσαφηνίζοντας τις αρμοδιότητες, τι είναι αρμόδια και τι αναρμόδια να πράττει η Ένωση, και ξεκαθαρίζοντας τις δομές. Επιτρέψατέ μου να δώσω ένα παράδειγμα της σύγχυσης που επικρατεί αυτήν τη στιγμή. Οι αρμοδιότητες των κκ. Solana και Patten θα πρέπει να συμπτυχθούν σε ένα και μόνο πρόσωπο, το οποίο θα εκπροσωπεί την Ένωση στις εξωτερικές υποθέσεις, ενδεχομένως υπό ιδιαίτερο καθεστώς, ως ειδικά διορισμένος Αντιπρόεδρος της Επιτροπής. Τέλος, όσον αφορά τη σαφήνεια και τον δημοκρατικό καταλογισμό ευθυνών: είναι ουσιώδες κάθε νομοθετικό μέτρο να περνάει επιτυχώς τις δύο δοκιμασίες αποδοχής του, από το Συμβούλιο, το οποίο εκπροσωπεί τα κράτη μέλη, και από το Κοινοβούλιο, το οποίο εκπροσωπεί τους πολίτες, αποκτώντας έτσι διπλή εγγύηση για την ποιότητα και την αποδοχή της ευρωπαϊκής νομοθεσίας.
<P>
Είπα ότι αυτή είναι μια ευκαιρία, αλλά όχι ότι αποτελεί εγγύηση. Πρέπει να αγωνιστούμε προκειμένου να πραγματοποιηθούν οι απαραίτητες αλλαγές μέσα από αυτήν τη συνέλευση.

<SPEAKER ID=54 LANGUAGE="FI" NAME="Vδyrynen">
Κύριε Πρόεδρε, η Ομάδα του Ευρωπαϊκού Κόμματος των Φιλελευθέρων, Δημοκρατών και Μεταρρυθμιστών θεωρεί ότι η Συνέλευση πρέπει να προτείνει εναλλακτικά πρότυπα για την ανάπτυξη της ΕΕ. Μία από τις εναλλακτικές λύσεις αφορά την εν εξελίξει πορεία προς την Ομοσπονδία. Η υπερεθνική Επιτροπή θα μπορούσε να εξελιχθεί σε ομοσπονδιακή κυβέρνηση, η οποία, στο πλαίσιο της νομοθετικής διαδικασίας, θα καθοδηγεί τις εργασίες της Ένωσης και θα ασκεί την εκτελεστική εξουσία. Η Επιτροπή αυτή θα μπορούσε να λειτουργεί βάσει της εμπιστοσύνης ενός υπερεθνικού Ευρωπαϊκού Κοινοβουλίου. Το Συμβούλιο Υπουργών θα μπορούσε να εξελιχθεί σε δεύτερο Σώμα του Κοινοβουλίου.
<P>
Παράλληλα με το πρότυπο της Ομοσπονδίας, πρέπει να εξετάσουμε και τη διάρθρωση, που βασίζεται στις αρχές της Ένωσης. Εδώ, διευθύνον θεσμικό όργανο είναι το ανανεωμένο Συμβούλιο Υπουργών, το οποίο συγκροτείται από τους εκπροσώπους των κρατών μελών. Εάν η ανάληψη πρωτοβουλίας αποτελέσει διακριτική ευχέρεια του Συμβουλίου, τότε εκείνο δεν θα μπορεί να λειτουργήσει με το σημερινό τρόπο, δηλαδή ως νομοθετικό σώμα που εκπροσωπεί τα κράτη μέλη. Τότε, δίπλα στο υπερεθνικό Κοινοβούλιο θα πρέπει να συγκροτηθεί ένα δεύτερο σώμα, προκειμένου να ενισχύσει τη θέση των κρατών μελών, το οποίο θα αποτελείται από μέλη των εθνικών κοινοβουλίων. Θεωρώ ότι ένα τέτοιο αποκεντρωμένο σύστημα ένωσης κρατών ταιριάζει στη διευρυνόμενη Ευρωπαϊκή Ένωση περισσότερο από το συγκεντρωτικό πρότυπο της Ομοσπονδίας.

<SPEAKER ID=55 NAME="Δημητρακόπουλος">
Κύριε Πρόεδρε, κύριε προεδρεύοντα του Συμβουλίου, κύριε Πρόεδρε της Επιτροπής, κύριε Επίτροπε Barnier, κυρίες και κύριοι συνάδελφοι, καταρχάς θέλω και εγώ από την πλευρά μου να συγχαρώ τους δύο εισηγητές, τον κ. Mιndez de Vigo και τον κ. Leinen, για την εξαίρετη εργασία την οποία παρουσίασαν αλλά και για τον τρόπο με τον οποίο πολιτεύτηκαν, θα έλεγα, από την αρχή μέχρι σήμερα ώστε πραγματικά να συμπεριλάβουν στην έκθεσή τους όσο γινόταν περισσότερες ιδέες και απόψεις μελών του Ευρωπαϊκών Κοινοβουλίου.
<P>
Είναι σαφές ότι ιδέες, όνειρα και προτάσεις για το μέλλον της Ευρώπης, όπως επίσης και απαντήσεις για τις προκλήσεις που αντιμετωπίζει η Ευρωπαϊκή Ένωση, υπάρχουν πολλές, πολλές σωστές και ενδιαφέρουσες. Καμία όμως ιδέα, κάνενα όνειρο, καμία πρόταση δεν μπορεί να πραγματοποιηθεί, δεν μπορεί να φέρει αποτέλεσμα, αν δεν υπάρξει η σωστή μέθοδος για να πάρουν τα όνειρα και οι προτάσεις σάρκα και οστά. Η μέθοδος αυτή δεν είναι άλλη από τη Συνέλευση, την Convention, το Σώμα που πρέπει να αποτελέσει τον ακριβή αντικατοπτρισμό όλων των πολιτικών δυνάμεων που υπάρχουν σήμερα στην Ευρώπη. Οι εργασίες αυτής της Συνέλευσης, στις οποίες πιστεύουμε ότι πρέπει να αναπτυχθεί ο πιο πλήρης δημοκρατικός διάλογος, πρέπει να έχουν ως αποτέλεσμα μία πρόταση που να είναι η σύνθεση και η συνισταμένη όλων των απόψεων που θα διατυπωθούν εκεί. Μα αυτό το δεδομένο και μόνον έτσι το πλαίσιο πάνω στο οποίο θα οικοδομηθεί η Ευρώπη του μέλλοντος θα είναι αντιπροσωπευτικότερο, δημοκρατικότερο και άρα αποτελεσματικότερο και, παράλληλα, θα είναι διαρκές και δίκαιο.

<SPEAKER ID=56 LANGUAGE="DE" NAME="Swoboda">
Κύριε Πρόεδρε, κύριε Προεδρεύοντα του Συμβουλίου, κύριε Πρόεδρε της Επιτροπής, ξέρω ότι βιαζόσαστε και ότι πρέπει να φύγετε. Παρ' όλα αυτά θέλω να σας ευχαριστήσω θερμά διότι τηρήσατε την υπόσχεσή σας προς τους κοινοβουλευτικούς εκπρόσωπους να μην έχουν προηγουμένως προαποφασιστεί τα ζητήματα που θα μεταφέρετε στο Λάκεν και επίσης διότι επιμείνατε τόσο πολύ για τη σύσταση της διοργανικής ομάδας εργασίας. Η συνεργασία με το Κοινοβούλιο είναι υποδειγματική και σας ευχαριστώ θερμά.
<P>
Θέλω όμως να απευθύνω τις θερμές ευχαριστίες μου και στους εισηγητές Leinen, Mιndez de Vigo και Kaufmann που έθεσαν με τέτοιο αξιοθαύμαστο τρόπο στο επίκεντρο των εκθέσεών τους το πόσο μεγάλη σημασία αποδίδουμε στο ότι οι δομές λήψης αποφάσεων στην Ευρώπη θα πρέπει να καταστούν περισσότερο δημοκρατικές και περισσότερο αποτελεσματικές και ότι εν προκειμένω δεν θα πρέπει να υπάρξουν αντιθέσεις, όπως ίσως να έχει συμβεί περιστασιακά στο παρελθόν. Πρέπει να θυσιάσουμε στοιχεία της δημοκρατίας υπέρ της αποτελεσματικότητας. Για μας το ζήτημα είναι - και αυτό ισχύει τόσο για τη Συνέλευση όσο και για τη νομοθεσία - ότι ως άμεσα εκλεγμένοι από τους πολίτες κοινοβουλευτικοί εκπρόσωποι, είμαστε πεπεισμένοι, όχι βέβαια ότι τα μπορούμε να τα κάνουμε όλα - αυτό θα ήταν μεγάλο σφάλμα - αλλά ότι θα πρέπει να έχουμε τον έλεγχο της διαδικασίας λήψης αποφάσεων. Κύριε Πρόεδρε της Επιτροπής, ίσως να εξακολουθούν να υπάρχουν μικρές διαφορές. Επιθυμούμε να έχουμε το δικαίωμα ανάκλησης, την call back position, μόνο για περιπτώσεις όπου ένα αντιπροσωπευτικό σώμα λήψης αποφάσεων δεν είναι σε θέση να λάβει αποφάσεις ή λαμβάνει εσφαλμένες αποφάσεις, εσφαλμένες με την έννοια ότι αντιτίθενται στη βούληση του νομοθέτη. Θα ήταν καλύτερα και είναι πάντα καλό οι αποφάσεις τρίτων να βρίσκονται σε αρμονία με αυτά που ορίζουμε στις δικές μας αποφάσεις επί θεμελιωδών ζητημάτων και στους πολιτικούς μας προσανατολισμούς.
<P>
Ελπίζω, πρώτον, ότι το Συμβούλιο είναι πλέον διατεθειμένο να συγκροτήσει σύντομα τη διοργανική ομάδα εργασίας, και δεύτερον ότι στη βάση των εκθέσεων Mandelkern και Kaufmann καθώς και των συμπερασμάτων της Επιτροπής θα μπορέσουμε ίσως να συνάψουμε συμφωνία ήδη τον Ιούνιο του επόμενου έτους, ή τουλάχιστον να συμφωνήσει το Συμβούλιο τον Ιούνιο του επόμενου έτους, ότι τα τρία θεσμικά όργανα έχουν βρει έναν δρόμο σχετικά με τον τρόπο που θα μπορεί να αναπτυχθεί περαιτέρω το μέλλον της Ευρώπης και να διαμορφωθεί δημοκρατικά και ταυτόχρονα αποτελεσματικά.

<SPEAKER ID=57 LANGUAGE="FR" NAME="De Sarnez">
Κύριε Πρόεδρε, το ζήτημα της ευρωπαϊκής διακυβέρνησης είναι ένα πρόβλημα, εξαιρετικά περίπλοκο και ελάχιστα κατανοητό από τους συμπολίτες μας, πράγμα το οποίο, όπως και νά' χει, είναι παράδοξο. Έχουμε όλοι επίγνωση του γεγονότος ότι η Ευρώπη πάσχει από ένα σοβαρό δημοκρατικό έλλειμμα και για το λόγο αυτό, είναι προφανώς ανάγκη να μεταρρυθμιστεί σε βάθος ο τρόπος με τον οποίο ασκούνται οι εξουσίες σε ευρωπαϊκό επίπεδο.
<P>
Πρέπει να προχωρήσουμε σε αυτή τη διαδικασία έχοντας τρεις στόχους κατά νου: να διευκρινίσουμε τη διαδικασία λήψης αποφάσεων, να βελτιώσουμε την αποτελεσματικότητα και τη διαφάνειά της, να ευνοήσουμε τη συμμετοχή των πολιτών. Για το λόγο αυτό, επικροτώ τις κατευθυντήριες γραμμές που περιλαμβάνονται στη Λευκή Βίβλο και την έκθεση Kaufmann. Βεβαίως, πρέπει να εξασφαλίσουμε τη βελτίωση της διαφάνειας των εργασιών του Συμβουλίου, πρέπει να προωθήσουμε μια καλύτερη συμμετοχή του Ευρωπαϊκού Κοινοβουλίου και των εθνικών κοινοβουλίων στη νομοθετική διαδικασία, πρέπει να απλοποιήσουμε την κοινοτική νομοθεσία και να δημιουργήσουμε τις προϋποθέσεις για την επίτευξη μιας πραγματικής διαβούλευσης με την κοινωνία των πολιτών. Επιπλέον, μου φαίνεται χρήσιμο, όπως υπογράμμισε η Επιτροπή Συνταγματικών Υποθέσεων, να επεξεργαστούμε μια διοργανική συμφωνία για τη συννομοθεσία, η οποία θα διασφαλίζει στο Ευρωπαϊκό Κοινοβούλιο την αποτελεσματική εκτέλεση του ρόλου του και της πολιτικής του ευθύνης. Αυτή η μεταρρύθμιση της διακυβέρνησης βαίνει επομένως προς την σωστή κατεύθυνση. Όμως, δεν πρόκειται να αντικαταστήσει προφανώς ποτέ τη βαθιά μεταρρύθμιση η οποία αποτελεί ζωτική ανάγκη για τα θεσμικά μας όργανα. Πρέπει να εφοδιαστούμε γρήγορα με ένα σύνταγμα απλό και κατανοητό, το οποίο θα καθορίζει σαφώς την κατανομή των αρμοδιοτήτων, θα διευκρινίζει το ρόλο του καθενός έτσι ώστε ο πολίτης να καταλάβει επιτέλους ποιος κάνει τι και να μπορεί να ξέρει ποιος είναι υπεύθυνος. Τέλος, το γνωρίζουμε όλοι μέσα σε αυτή την αίθουσα, δεν υπάρχει δημοκρατική εξουσία χωρίς δημοκρατική νομιμότητα. Για αυτό θα πρέπει κάποτε - και εύχομαι το συντομότερο δυνατό - ο πρόεδρος της ευρωπαϊκής εκτελεστικής εξουσίας να εκλέγεται με καθολική ψηφοφορία.

<SPEAKER ID=58 LANGUAGE="IT" NAME="Tajani">
Κύριε Πρόεδρε, η Σύνοδος Κορυφής του Λάκεν θα είναι μια Σύνοδος σημαντική, αλλά δύσκολη, ιδίως για τη βαρύτητα των θεμάτων προς συζήτηση. Σε αυτήν τη σύντομη παρέμβαση , θα ήθελα να σταθώ μόνο στις θεσμικές πτυχές της Συνόδου. Η Συνέλευση θα πρέπει να εργαστεί για να ξεκινήσει μια νέα φάση, που θα έχει σκοπό να δημιουργήσει ένα Σύνταγμα, το οποίο θα οδηγήσει στη γέννηση μιας ομοσπονδίας κρατών-εθνών, αλλά που θα καθορίζει επίσης ποιες είναι οι αρμοδιότητες των διαφόρων οργάνων: της Επιτροπής, του Συμβουλίου, των κρατών μελών, των περιφερειών, των μεγάλων πόλεων. Οι επιλογές αυτές θα πρέπει να γίνουν υπό το πρίσμα της αλληλεγγύης και της επικουρικότητας, δύο αξιών οι οποίες θα πρέπει να εμπνέουν το νέο Σύνταγμα.
<P>
Στο Λάκεν θα πρέπει να συζητηθούν επίσης οι προθεσμίες που θα πρέπει να έχει αυτή η πορεία προς τα νέα όργανα. Πράγματι, θα πρέπει να αποφύγουμε τη λήψη θεμελιωδών αποφάσεων για το μέλλον της Ευρώπης ταυτόχρονα με την προεκλογική εκστρατεία. Να γιατί θεωρούμε σκόπιμη την εσπευσμένη έναρξη της Διακυβερνητικής Διάσκεψης κατά τη διάρκεια της ιταλικής Προεδρίας το δεύτερο εξάμηνο του 2003.
<P>
Η συνταγματική διαδικασία δεν μπορεί, φυσικά, να γίνει χωρίς τη συμμετοχή των λαών μέσω της ψήφου των κοινοβουλίων - θα θέλαμε, για παράδειγμα, ο Χάρτης της Νίκαιας να είχε συζητηθεί, να είχε τη δυνατότητα να τροποποιηθεί από το Κοινοβούλιο, γιατί υπάρχουν σημεία, ιδίως αυτά που αφορούν το πρόσωπο, που δεν μας πείθουν καθόλου - αρχίζοντας από την ψήφο του Ευρωπαϊκού Κοινοβουλίου, γιατί, χωρίς τη συμμετοχή των πολιτών και των εκπροσώπων τους, δεν θα καταφέρουμε να μετατρέψουμε την Ευρώπη του ευρώ σε μία Ευρώπη πολιτική, αποφασισμένη να διευρύνει τα σύνορά της, στο μέλλον, ίσως και έως τα Ουράλια: εν ολίγοις, μια μεγάλη Ευρώπη, πρωταγωνίστρια μιας μακράς και διαρκούς περιόδου ειρήνης.

<SPEAKER ID=59 LANGUAGE="SV" NAME="Cederschiφld">
Κύριε Πρόεδρε, θα ήθελα να επικεντρωθώ σε νομικά ζητήματα τα οποία τη στιγμή αυτή δημιουργούν τις περισσότερες ανησυχίες όσον αφορά την οικοδόμηση της ΕΕ. Υπάρχει ο κίνδυνος να παραβιάσει το Συμβούλιο τα άρθρα 8 και 10 της Σύμβασης του Συμβουλίου της Ευρώπης, καθώς και τα άρθρα 7 και 8 του Χάρτη των Θεμελιωδών Δικαιωμάτων, σχετικά με τον σεβασμό της ιδιωτικής ζωής, την ελευθερία της έκφρασης και την προστασία των δεδομένων προσωπικού χαρακτήρα. Οι πολίτες δεν μπορούν να κάνουν σχεδόν τίποτα για να αντιμετωπίσουν τον κίνδυνο αυτό. Επειδή δεν υπάρχει ισορροπία των εξουσιών στον τομέα του δικαίου, υπάρχει ο κίνδυνος η απολύτως απαραίτητη νομοθεσία για την τρομοκρατία να υποσκάψει μακροπρόθεσμα την δημοκρατία. Το διακρατικό πρότυπο είναι ξεπερασμένο. Το Ευρωπαϊκό Κοινοβούλιο θα πρέπει να μπορεί να συνομοθετεί και το Δικαστήριο των Ευρωπαϊκών Κοινοτήτων θα πρέπει να αναλάβει πλήρεις αρμοδιότητες. Το Συμβούλιο δεν θα πρέπει να καταστεί κράτος εν κράτει.
<P>
Η 11η Σεπτεμβρίου κατέρριψε κάθε ίχνος αποτελεσματικότητας της πυλωνικής διάρθρωσης. Τα ζητήματα εσωτερικής και εξωτερικής ασφάλειας σχετίζονται πλέον στενότερα. Απαιτούνται τώρα αποφασιστικά μέτρα κατά των σοβαρών μορφών οργανωμένου εγκλήματος και της τρομοκρατίας. Αυτά όμως θα πρέπει να συνοδεύονται με την αύξηση της διαφάνειας και της νομικής προστασίας, ιδιαίτερα όσον αφορά τις λεγόμενες αρχές για την ορθή απονομή της δικαιοσύνης, όπως η απαγόρευση καταδίκης για αδίκημα που δεν προβλέπει ο νόμος, το δικαίωμα στην υπεράσπιση και σε αμερόληπτο δικαστήριο, η αναλογικότητα και το τεκμήριο αθωότητας. Τα δικαιώματα αυτά θα πρέπει να εξασφαλίζονται άνευ όρων στο σύνολο της ΕΕ.
<P>
Η Σύνοδο Κορυφής του Λάκεν οφείλει να αποτελέσει το έναυσμα για περισσότερη διαφάνεια και δημοκρατία, απαραίτητη προϋπόθεση για την επιτυχία της διεύρυνσης. Χρειάζεται μία Συνέλευση με κοινοβουλευτική κυρίως βάση και σίγουρα με σημαντικό αριθμό μελών από εκείνο το όργανο της ΕΕ το οποίο βρίσκεται εγγύτερα στους πολίτες. Το έργο της Συνέλευσης θα πρέπει να καταλήξει σε μια συγκεκριμένη πρόταση, έτσι ώστε στο μέλλον οι πολίτες να μπορούν να λάβουν θέση επ' αυτής.
<P>
Όσοι θέλουν να αναπτυχθεί η ΕΕ και να καταστεί καλύτερη και μεγαλύτερη οφείλουν να υποστηρίξουν την ιδέα ενός συντάγματος με αποτελεσματική κατανομή εξουσιών, το οποίο, ας ελπίσουμε, μπορεί να αποτελέσει τον καρπό των συζητήσεων που αρχίζουν με την εξαιρετική έκθεση που εξετάζουμε σήμερα.

<SPEAKER ID=60 LANGUAGE="DE" NAME="Schleicher">
Κύριε Πρόεδρε, κυρίες και κύριοι, δίχως κοινοβούλιο είναι αδύνατον να υπάρξει δημοκρατία! Το βλέπουμε πάλι και σήμερα. Το Ευρωπαϊκό Κοινοβούλιο είναι ο σημαντικότερος συντελεστής της ολοκλήρωσης της Ευρωπαϊκής Ένωσης. Μόνο στον χώρο του Κοινοβουλίου συζητούν το Συμβούλιο, η Επιτροπή και το Κοινοβούλιο ενώπιον του κοινού, βέβαια χωρίς να καταλήγουν πάντα σε ομοφωνία, αλλά οι συζητήσεις αυτές έχουν ανοικτό χαρακτήρα και όπως ελπίζω είναι εποικοδομητικές. Οι τρεις εισηγητές μας υπέβαλλαν εξαιρετικές εκθέσεις. Ξεκινώντας από τη Σύνοδο Κορυφής της Νίκαιας εμείς, το Ευρωπαϊκό Κοινοβούλιο προωθήσαμε μια κοινοτική διαδικασία που στο Λάκεν θα πρέπει να πυροδοτήσει αλλαγές. Συμμερίζομαι την ανησυχία του Προέδρου της Επιτροπής Prodi ότι η Ευρωπαϊκή Ένωση δεν είναι ακόμα επαρκώς εξοπλισμένη για τη διεύρυνση. Για τον λόγο αυτό, παρακαλώ τον Πρόεδρο του Συμβουλίου να ελέγξει πάλι, και μάλιστα με μεγάλη προσοχή, εάν αυτά που αποφασίστηκαν στη Σύνοδο Κορυφής της Νίκαιας ενισχύουν πραγματικά την ικανότητα του Συμβουλίου και του Κοινοβουλίου να εκτελούν τις εργασίες τους. Έχω τις αμφιβολίες μου περί αυτού! Σχεδόν 50 χρόνια Ευρωπαϊκής Κοινότητας και Ευρωπαϊκής Ένωσης εκτυλίχθηκαν μέχρι σήμερα με θαυμάσιο τρόπο και ελπίζω ότι οι προετοιμασίες για τα επόμενα πενήντα χρόνια θα είναι τέτοιου είδους, ώστε να μπορούμε να εργαζόμαστε ενδυναμωμένοι στην παρούσα Ευρωπαϊκή Ένωση για άλλα πενήντα χρόνια.

<SPEAKER ID=61 LANGUAGE="NL" NAME="Maij-Weggen">
Κύριε Πρόεδρε, η επερχόμενη Σύνοδος Κορυφής του Λάκεν θα αποτελέσει ένα ιδιαίτερα σημαντικό γεγονός: σε αυτή τη Σύνοδο Κορυφής θα πρέπει να καθοριστεί η ημερήσια διάταξη για τη Συνέλευση, η οποία θα πρέπει να υποβάλει προτάσεις για τις μεταρρυθμίσεις στα όργανα της Ένωσης. Όλοι γνωρίζουν πόσο σημαντικές είναι οι ημερήσιες διατάξεις για το αποτέλεσμα των διαβουλεύσεων.
<P>
Όσον αφορά την προγραμματισμένη σύνθεση της Συνέλευσης, είμαστε ικανοποιημένοι, αν και θα ήθελα να σημειώσω ότι χρειάζεται να βρεθεί μία πολιτική ισορροπία. Ιδιαίτερα τα εθνικά κοινοβούλια χρειάζεται να προσέξουν το ζήτημα αυτό. Θεωρώ εξάλλου ότι ο Πρόεδρος της Συνέλευσης θα πρέπει να εκλεγεί από την ίδια την Συνέλευση.
<P>
Όσον αφορά την ημερήσια διάταξη για την ΔΔ του 2003 - 2004, το Συμβούλιο διαθέτει φυσικά τα τέσσερα σημεία της δήλωσης 23 της Συνθήκης της Νίκαιας. Θα ήθελα να πω τα εξής εν συντομία για αυτά τα τέσσερα σημεία:
<P>
Όσον αφορά την κατανομή αρμοδιοτήτων, είμαστε υπέρ μίας περισσότερο ομοσπονδιακής διάρθρωσης της Ευρωπαϊκής Ένωσης, με σαφέστερη κατανομή αρμοδιοτήτων μεταξύ Ένωσης, κρατών μελών και περιφερειών. Όσον αφορά την διάρθρωση των μελλοντικών συνθηκών, είμαστε υπέρ μίας βασικής συνθήκης συνταγματικού χαρακτήρα, στην οποία θα πρέπει να περιληφθεί και ο Χάρτης των Θεμελιωδών Δικαιωμάτων. Όσον αφορά τον ρόλο των εθνικών κοινοβουλίων, θεωρούμε ότι αυτά οφείλουν να παροτρύνουν και να ελέγχουν κυρίως τους υπουργούς των χωρών τους, προκειμένου να εξασφαλίζεται η εφαρμογή της ευρωπαϊκής πολιτικής.
<P>
Υπάρχουν άραγε περισσότερα ζητήματα για την συνέλευση; Ναι! Να αναφέρω εν συντομία πέντε από αυτά: η κοινή εξωτερική πολιτική και πολιτική ασφάλειας θα πρέπει να περιληφθεί στον κοινοτικό πυλώνα. Η πολιτική για την αστυνομία, την δικαιοσύνη και το ποινικό δίκαιο θα πρέπει επίσης να αποτελέσει αρμοδιότητα της Ένωσης με την δημιουργία ευρωπαϊκής εισαγγελίας, ενός ευρωπαίου εισαγγελέα και μίας κοινοτικής Europol. Το Ευρωπαϊκό Κοινοβούλιο θα πρέπει να αναλάβει πλήρεις νομοθετικές και δημοσιονομικές αρμοδιότητες. Ο Πρόεδρος της Ευρωπαϊκής Επιτροπής θα πρέπει να εκλέγεται από το Ευρωπαϊκό Κοινοβούλιο, ενώ το Συμβούλιο Υπουργών οφείλει, εφόσον νομοθετεί, να συνεδριάζει δημοσίως. Χαίρομαι που ανέφερε αυτό ο κ. Prodi και θα ήθελα πολύ να γνωρίζω εάν και ο κ. Michel συμμερίζεται την άποψη αυτή.
<P>
Αυτά είναι λοιπόν τα ζητήματα, τα οποία αφορούν κυρίως την διαφάνεια και το δημοκρατικό περιεχόμενο της Ένωσης, ζητήματα τα οποία, πιστεύω, θα πρέπει κυρίως να προστεθούν στην ημερήσια διάταξη της Συνέλευσης, έτσι ώστε να διαθέτει η Ένωση κατά την ένταξη των νέων κρατών μελών ένα ισχυρό θεμέλιο το οποίο να πληροί τις απαιτήσεις που έχουμε από ένα σύγχρονο κράτος δικαίου.

<SPEAKER ID=62 LANGUAGE="ES" NAME="Carnero Gonzαlez">
Ευχαριστώ πολύ, κύριε Πρόεδρε. Κύριε Προεδρεύοντα του Συμβουλίου, ακούστε με, προσωπικά πιστεύω ότι το πιο σημαντικό στη Σύνοδο Κορυφής του Λάκεν είναι το εξής: ότι το Συμβούλιο θα μπορέσει να αλλάξει την τάση σε σχέση με τη Νίκαια, δηλαδή, ότι θα περάσουμε από την αίσθηση της αποτυχίας της Συνόδου Κορυφής που έκλεισε τη γαλλική Προεδρία πριν από ένα χρόνο σχεδόν, σε μία αίσθηση επιτυχίας σε πολιτικό επίπεδο και για τους πολίτες στην Σύνοδο Κορυφής του Λάκεν.
<P>
Πιστεύω ότι αυτό ζητά η εξαιρετική έκθεση των συναδέλφων Leinen και Mιndez de Vigo. Πέρα από τις λεπτομέρειες, τις συγκεκριμένες προτάσεις, οι οποίες είναι σημαντικές, το ουσιαστικό είναι να μπορέσει να ανοίξει στο Λάκεν μία διαφορετική προοπτική, μία συνταγματική προοπτική, και αυτό σημαίνει, χωρίς καμία αμφιβολία, όπως είπα προηγουμένως, αλλαγή τάσης.
<P>
Είναι πολύ σημαντική η μέθοδος για την επόμενη μεταρρύθμιση. Η Συνέλευση είναι θεμελιώδης. Ούτε τη Συνέλευση, όμως, μπορούμε να την αφήσουμε να μετατραπεί σε φετίχ. Και για να μην μετατραπεί σε φετίχ, η Συνέλευση πρέπει να συγκληθεί για την προετοιμασία μίας μεταρρύθμισης με περιεχόμενο, με μία πραγματική ημερήσια διάταξη. Αν η ημερήσια διάταξη της επόμενης μεταρρύθμισης παραμείνει περιορισμένη στη Δήλωση αριθ. 23 που είναι προσαρτημένη στη Συνθήκη της Νίκαιας, δεν θα κάνουμε καλή αρχή και η έκθεση την οποία, πιθανότατα, θα εγκρίνει αύριο το Σώμα ζητά περισσότερα. Ζητά μία ευρύτερη ημερήσια διάταξη. Κυρίως ζητά μία ημερήσια διάταξη που θα περιλαμβάνει εκ νέου τις πολιτικές της Ένωσης και τα θεσμικά όργανα που πρόκειται να διαχειρίζονται αυτές τις πολιτικές. Ζητά, ακόμη, να έχει η Ένωση τη δική της νομική οντότητα.
<P>
Γι' αυτήν την ημερήσια διάταξη και όχι για τον αποπροσανατολισμό της κοινής γνώμης, πρέπει να συγκληθεί η Συνέλευση. Και η Συνέλευση χρειάζεται μία ημερήσια διάταξη, αλλά χρειάζεται επίσης μία εντολή, μία σύνθεση, μία μέθοδο εργασίας και ένα χρονοδιάγραμμα που θα την καταστήσουν χρήσιμη.
<P>
Υπογραμμίζω αυτό που είπε ο κ. Mιndez de Vigo: θα ήταν αδιανόητο να διατηρηθεί ο αριθμός των εκπροσώπων του Ευρωπαϊκού Κοινοβουλίου που υπήρχε στη Συνέλευση που ήταν επιφορτισμένη με τη σύνταξη του Χάρτη των Θεμελιωδών Δικαιωμάτων, όταν το σύνολο των μελών της επόμενης Συνέλευσης πρόκειται να αυξηθεί σημαντικά. Αυτή η ανισορροπία θα ήταν, φυσικά, απαράδεκτη.
<P>
Δεύτερον, η Συνέλευση πρέπει να εργαστεί όχι στη βάση της ομοφωνίας, αλλά στη βάση της πλειοψηφικής συναίνεσης. Πιστεύω ότι αυτός είναι ο ακριβής ορισμός. Να έχει το δικαίωμα να αποφασίσει ποιος θα την προεδρεύσει και να λήξει έγκαιρα. Να λήξει έγκαιρα, για να μην μπουν τα συμπεράσματά της στο ψυγείο διότι, πράγματι, ο χρόνος όλα τα θεραπεύει και όλα τα ρίχνει στη λήθη.
<P>
Αυτή είναι η δέσμευση που ζητάμε από το Λάκεν: μία φιλόδοξη μεταρρύθμιση με μία ιδιαίτερη μέθοδο για να επιτύχουμε περισσότερη Ευρώπη και καλύτερη Ευρώπη.

<SPEAKER ID=63 LANGUAGE="FR" NAME="Michel">
. (FR) Κυρία Πρόεδρε, αγαπητοί συνάδελφοι, είχα καταρχάς την πρόθεση να απαντήσω σημείο προς σημείο σε όλους όσους παρενέβησαν στη συζήτηση, αλλά δυστυχώς φοβούμαι ότι η προχωρημένη ώρα δεν μου επιτρέπει να υπεισέλθω σε λεπτομέρειες. Θα προσπαθήσω, εντούτοις, να απαντήσω όσο το δυνατόν πιο συγκεκριμένα.
<P>
Καταρχάς, θα ήθελα να ευχαριστήσω ειλικρινά το Ευρωπαϊκό Κοινοβούλιο και την πλειονότητα των αγορητών για την ποιότητα των παρεμβάσεων που άκουσα και για τον εξαιρετικό ευρωπαϊκό βολονταρισμό που διέκρινα εδώ. Οφείλω να σας πω ότι στις αίθουσες των άλλων ευρωπαϊκών οργάνων όπου παρευρίσκομαι, δεν ακούω κάθε μέρα τον ίδιο βολονταρισμό. Βρίσκω λοιπόν εδώ μια μεγάλη δόση αισιοδοξίας την οποία δεν περίμενα. Το επίπεδο φιλοδοξίας που επενδύετε στην ευρωπαϊκή οικοδόμηση αντιστοιχεί φυσικά σε πολύ μεγάλο βαθμό με μια ιδέα και μια φιλοδοξία την οποία συμμερίζομαι και την οποία τρέφουμε από κοινού. Επομένως, λίγες ημέρες πριν από το Λάκεν, είναι αναμφισβήτητα μια ευπρόσδεκτη δέσμευση, την οποία άκουσα σχεδόν από όλους. Κάποιος είπε ότι η Σύνοδος Κορυφής του Λάκεν θα είναι μια δύσκολη διαδικασία, είμαι πεπεισμένος για αυτό, διότι, κυρίως μέσω της συζήτησης για το μέλλον της Ένωσης, θα θέσει τις δεκαπέντε χώρες της Ένωσης απέναντι σε ορισμένες επιλογές που είναι επίσης σημεία ρήξης, και οι οποίες είναι τόσο σημαντικές για το μέλλον της Ευρώπης, ώστε ορισμένοι θα πρέπει αναγκαστικά να επιδείξουν μια αρετή εξαιρετικά δύσκολη στην πολιτική: την αρετή της παραίτησης.
<P>
Κυρίες και κύριοι, θα ήθελα να επικεντρωθώ για μια στιγμή στη Συνέλευση, και θα ήθελα να σας πω καταρχάς τι δεν είναι η Συνέλευση. Αυτό θα μου επιτρέψει ίσως να καθησυχάσω όσους βλέπουν ήδη στη Συνέλευση χίλιους και έναν λόγους για να εγκαταλείψουν ορισμένα πράγματα στα οποία πίστευαν ανέκαθεν, και τα οποία, εντούτοις, αποτελούν τροχοπέδη για την Ευρώπη. Η Συνέλευση δεν ταυτίζεται, και ουδέποτε κανείς πίστεψε ότι ταυτίζεται, με τη Διακυβερνητική Διάσκεψη. Η Συνέλευση δεν μπορεί πλέον, και νομίζω ότι ο κ. Mιndez de Vigo είναι αυτός που το είπε, να αποτελεί άλλοθι. Κατά την άποψή μου, πρέπει να είναι καταρχάς ένα χρήσιμο ηχείο. Θα μπορούσα να το εκφράσω και διαφορετικά. Μπορεί να είναι επίσης μια πρόκληση για την πολιτική ευθύνη των μελών της ΔΔ, που θα πρέπει να ανταποκριθούν σε αυτή ή όχι, διότι υποθέτω ότι, εν πάση περιπτώσει, θα θέσει τα μέλη του Συμβουλίου ενώπιον των πολιτικών ευθυνών τους. Για παράδειγμα, ας φανταστούμε ότι η Συνέλευση προτείνει, σχετικά με ένα ζήτημα θεμελιώδες για το μέλλον της Ευρώπης, τρεις ή τέσσερις εναλλακτικές λύσεις, εκ των οποίων η μία θα συγκεντρώσει ομοφωνία ή συναίνεση, μια άλλη θα συγκεντρώσει πλειοψηφία 80% των μελών και μια τρίτη θα συγκεντρώσει το ήμισυ των ψήφων. Ξέρουμε ότι η ΔΔ δεν θα είναι υποχρεωμένη να επιλέξει μεταξύ αυτών των εναλλακτικών λύσεων και ότι θα μπορούσε κάλλιστα να επιλέξει μια άλλη λύση, να εφεύρει κάτι άλλο, να παρουσιάσει στις επιλογές αυτές μια διαφορετική απάντηση από αυτήν που θα είχε δώσει η Συνέλευση.
<P>
Σε αυτή την υποθετική περίπτωση, κάθε μέλος της ΔΔ, όταν θα αναλάβει την ευθύνη του, όταν θα εγκρίνει τη μια ή την άλλη εναλλακτική λύση, ή θα εγκαταλείψει, στην πραγματικότητα, τις εναλλακτικές λύσεις που παρουσίασε η Συνέλευση, θα αναλάβει ταυτόχρονα το ρίσκο να μείνει ξεκρέμαστο, όχι μόνο με τη Συνέλευση, αλλά και με την κοινωνία των πολιτών που πρέπει, κάπου, να στηρίξει τις προθέσεις της, τις προσδοκίες της, τις ελπίδες της σε αυτή τη Συνέλευση. Συνεπώς, ας μην υποτιμούμε τη Συνέλευση λόγω του ότι δεν είναι ένα όργανο λήψης αποφάσεων, ας μην υποτιμούμε το πολιτικό της βάρος, την πολιτική της ισχύ.
<P>
Δεν σας κρύβω ότι όσον αφορά τη σύνθεση, έχω κάποιες επιφυλάξεις, αν και δεν νομίζω ότι πρέπει σήμερα κιόλας να κλείσουμε το αίτημα αύξησης του αριθμού των ευρωβουλευτών. Φρονώ ότι είναι ένα αρκετά εύλογο ζήτημα, αν και πρέπει να θυμίσω ότι, στην πρότασή μας, προτείναμε τις ίδιες αναλογίες που είχαν εφαρμοστεί και στην περίπτωση του Χάρτη των Θεμελιωδών Δικαιωμάτων. Η διαφορά σε σχέση με το Χάρτη είναι ότι έχει εξασφαλιστεί η συμμετοχή των υποψήφιων προς ένταξη χωρών. Είναι μια διαφορά που πρέπει να λάβουμε υπόψη. Υπενθυμίζω ότι στο Ευρωπαϊκό Συμβούλιο της Γάνδης, διατυπώθηκαν αιτήματα αντίθετα από τις απαιτήσεις του Ευρωπαϊκού Κοινοβουλίου. Πολλές χώρες απαίτησαν την αύξηση των εθνικών βουλευτών είτε για να εκπροσωπείται καλύτερα ο κυβερνών συνασπισμός, είτε για να ληφθούν υπόψη οι υποεθνικές οντότητες, είτε λόγω του συστήματος των δύο νομοθετικών σωμάτων. Στην ουσία, δεν είναι η ποσότητα αυτή που μετράει, αλλά η ποιότητα, και νομίζω ότι οι ευρωβουλευτές θα διαθέτουν πάντα ένα πλεονέκτημα, λόγω των γνώσεων τους για το θέμα αυτό και για τις διαδικασίες.
<P>
Θα ήθελα ακόμη να προσθέσω μια μικρή παρατήρηση στο επίπεδο αυτής της σύνθεσης: θα ήταν ατυχές να δημιουργηθούν στείρες αντιζηλίες μεταξύ συνασπισμών ή συγκεκριμένων συνιστωσών. Πιστεύω ότι η συζήτηση αυτή πρέπει να είναι ανοικτή, δεν πρέπει να ενεργούμε ανάλογα με την ομάδα στην οποία ανήκουμε, αλλά ότι πρέπει να το κάνουμε βάσει μιας διανοητικής οξύτητας, μιας διανοητικής αντικειμενικότητας, και ενός ελεύθερου διανοητικού, φιλοσοφικού, πολιτιστικού και πολιτικού στοχασμού. Πρέπει να το κάνουμε με μια μεγάλη ευρύτητα απόψεων. Εξάλλου, δεν αμφιβάλλω καθόλου ότι είμαστε όλοι, ανά πάσα στιγμή, ικανοί για αυτό.
<P>
Συνεπώς, καθόσον με αφορά εν πάση περιπτώσει, είμαι έτοιμος να εξετάσω μήπως μια μεγαλύτερη βελτίωση της εκπροσώπησης του Ευρωπαϊκού Κοινοβουλίου δεν θα παρουσιάσει πάρα πολλά μειονεκτήματα, όπως για παράδειγμα, υπερβολικά μεγάλο αριθμό ατόμων στη Συνέλευση, και δεν θα έρθει σε σύγκρουση με παρεμφερή αιτήματα. Αυτό θα μας οδηγούσε σε ένα αριθμό εκπροσώπων ή εντολοδόχων στη Συνέλευση που θα απέβαινε εις βάρος της ποιότητας των εργασιών της.
<P>
Είχα ήδη την ευκαιρία, στην αρχή της ομιλίας μου, να πω αυτά που σκεφτόμουν για το αποτέλεσμα και τη χρησιμότητα της Συνέλευσης. Πιστεύω ότι το σχέδιο μας βαίνει προς την κατεύθυνση αυτών που προτείνει το Κοινοβούλιο. Συναινετικές μέθοδοι όπου είναι δυνατόν, με τη δυνατότητα, όπου είναι απαραίτητο να παρουσιαστούν εναλλακτικές λύσεις, για παράδειγμα, κατά σειρά προτίμησης. Πρέπει, εντούτοις, να αποφύγουμε να επιβάλουμε εξαρχής τη μέθοδο της συναίνεσης, διότι πιστεύω ότι αυτό θα κατέληγε στην αποδυνάμωση της Συνέλευσης, που θα κατέληγε έτσι να εγκρίνει απλώς τον ελάχιστο κοινό παρανομαστή. Η δυνατότητα που διαθέτει η Συνέλευση να παρουσιάσει διάφορες εναλλακτικές λύσεις αναμένεται ότι θα επιτρέψει να προβούμε σε μια συζήτηση όπου θα εκφραστούν αλληλοσυγκρουόμενες απόψεις.
<P>
Θα ήθελα να αναφερθώ συνοπτικά στα διάφορα ερωτήματα που μου ετέθησαν όσον αφορά τη διεύρυνση. Θα ήθελα να απαντήσω στα άτομα που παρενέβησαν, όχι με σκεπτικισμό, αλλά με καταφανή ανησυχία. Όλοι δηλώνουν ότι ευνοούν τη διεύρυνση, ότι είναι μια σπουδαία πολιτική και ιστορική πράξη, αλλά παράλληλα, ένας ορισμένος αριθμός ατόμων φαίνεται να χρησιμοποιεί επιχειρήματα σαν να μην είχαν ακούσει τι λέγεται, για να εκφράσει ορισμένες επιφυλάξεις σε σχέση με τη διεύρυνση. Θα ήθελα να είμαι σαφής. Λέγαμε πάντοτε ότι, καταρχάς, θα προσπαθούσαμε να συνεχίσουμε το ρυθμό των διαπραγματεύσεων συνεχίζοντας τον εξαιρετικό ρυθμό που δόθηκε από τη σουηδική Προεδρία και ότι, δεύτερον, θα το κάναμε κρίνοντας τον καθένα ανάλογα με την αξία του. Το γεγονός ότι μπορούμε να διαπιστώσουμε σήμερα πως ο ενδιάμεσος απολογισμός αυτών των διαπραγματεύσεων είναι ιδιαίτερα θετικός, δεν σημαίνει προφανώς, όπως υποστηρίζουν ορισμένοι παρεμβαίνοντες, ότι θα υπάρξει κάποιου είδους πολιτική χαλαρότητα, εξαιτίας της οποίας θα ήμασταν διατεθειμένοι να δεχτούμε δέκα χώρες πριν από το 2004 χωρίς κάποια άλλη μορφή ελέγχου, χωρίς κάποιας άλλης μορφής κρίση ή κριτήρια. Εννοείται πως όχι, και ως εκ τούτου εξακολουθούμε να λέμε, όσον αφορά τη διεύρυνση ότι "ναι" , είναι αμετάκλητη, αλλά επίσης ότι "ναι" , ο καθένας πρέπει να κρίνεται σύμφωνα με την αξία του. Αυτά όσον αφορά τη διεύρυνση.
<P>
Μου φαίνεται ότι ο κ. Barσn Crespo μίλησε για το προεδρείο. Επιθυμεί τη συμμετοχή των επόμενων Προεδριών. Δεν είμαι διόλου αντίθετος σε αυτό, αλλά πρέπει να αποφύγουμε μια ανισορροπία. Μια συμβιβαστική πρόταση θα μπορούσε να είναι να συμμετέχουν οι επόμενες Προεδρίες ως παρατηρητές. Η Συνέλευση μπορεί να επιληφθεί οποιουδήποτε θέματος, συμπεριλαμβανομένης της ευρωπαϊκής πολιτικής ασφάλειας και άμυνας. Υπάρχουν τα τέσσερα θέματα της Νίκαιας όσον αφορά τη Συνέλευση, το γνωρίζουμε. Αλλά από τη στιγμή που είπαμε πως η Συνέλευση αυτή δεν είναι η ΔΔ, δεν πρόκειται να λάβει αποφάσεις, δεν καταλαβαίνω γιατί, σε ορισμένες περιπτώσεις, φαίνεται να θέλουμε να περιορίσουμε πάση θυσία το πεδίο έκτασης της ενασχόλησης με τα θέματα της Νίκαιας. Αν, εξαντλώντας τον προβληματισμό σχετικά με τα θέματα της Νίκαιας, ξεφύγουμε προς άλλα θέματα, θα ήταν αρκετά ανησυχητικό, για μια εργασία που θα συνδέσει τη μεγάλη κοινωνία των πολιτών με τη συζήτηση, να πούμε "θα σας περιορίσουμε σε απολύτως ακριβή θέματα, δεν μπορείτε να συζητήσετε παρά τα ζητήματα που θέλουμε εμείς να συζητήσετε" . Είναι κάπως μίζερο. Αντιμετωπίζουμε μάλλον θετικά μια περισσότερο αισιόδοξη και ευρύτερα ερμηνευμένη άποψη των τεσσάρων θεμάτων της Νίκαιας. Ελπίζω ότι μπορώ να υπολογίζω στην κινητοποίηση του Ευρωπαϊκού Κοινοβουλίου, τουλάχιστον των περισσότερο αισιόδοξων μελών του, προκειμένου να μας βοηθήσουν να πείσουμε για αυτή την άποψη και αυτόν τον προσανατολισμό.
<P>
Όσον αφορά την παρέμβαση του κ. Cox, συμφωνώ· συμφωνώ με την άποψη που εξέφρασε επίσης ο κ. Poettering ότι η Επιτροπή πρέπει να παραμείνει στο κέντρο του κοινοτικού συστήματος. Το ζήτημα της προθεσμίας είναι επίσης σημαντικό. Οι περιορισμοί είναι πολλοί και οι εκλογικές αναμετρήσεις το ίδιο. Το διάστημα μεταξύ της Συνέλευσης και της ΔΔ, κατά τη γνώμη μου, πρέπει να είναι έξι μήνες. Αν είναι μεγαλύτερο, πιστεύω ότι θα κινδυνεύαμε να δώσουμε το χρόνο για να διαμελιστεί το κεκτημένο της Συνέλευσης, το κεκτημένο της συζήτησης, και το χειρότερο όλων θα ήταν να διαπιστώσουμε ότι, μετά από ένα επαρκώς μεγάλο χρονικό διάστημα, θα φθάναμε στη ΔΔ έχοντας ξεχάσει, ή έχοντας δώσει το χρόνο σε ορισμένους να κάνουν ότι ξέχασαν, ή έχοντας καταστήσει τελείως κενές περιεχομένου και ανούσιες τις επιλογές, και κατά συνέπεια, το αποτέλεσμα της χρήσιμης εργασίας που θα πραγματοποιηθεί στη διάρκεια της Συνέλευσης.
<P>
Αυτά ήταν, κυρίες και κύριοι, τα βασικότερα όσων ήθελα να πω. Ασφαλώς θα ξέχασα ορισμένα πράγματα, αλλά είναι καιρός να απαντήσω στην τελευταία αγορήτρια, η οποία με ρώτησε αν ευνοώ τη διαφάνεια των εργασιών του Συμβουλίου. Ασφαλώς ευνοώ τη διαφάνεια των εργασιών του Συμβουλίου. Είμαι δυστυχώς πολύ περισσότερο επιφυλακτικός, αν πρόκειται να δημιουργήσουμε τις προϋποθέσεις για μια διαδικασία δημόσιων χειρονομιών που θα αποδυνάμωνε την ποιότητα των εργασιών στους κόλπους του Συμβουλίου.
<P>
Είμαι ένας έμπειρος κοινοβουλευτικός, κυρία, έχω πάνω από είκοσι χρόνια στο Κοινοβούλιο. Υπήρξα επίσης για μεγάλο χρονικό διάστημα αρχηγός της αντιπολίτευσης στη χώρα μου, διάστημα που, σε μένα τουλάχιστον, φάνηκε υπερβολικά μεγάλο. Ακόμη και στο Κοινοβούλιο, για ορισμένα θέματα, για ορισμένους φακέλους, αν θέλουμε πραγματικά να λάβουμε υπόψη το γενικό συμφέρον των πολιτών, είναι καλό ενίοτε να διεξάγουμε συζητήσεις κεκλεισμένων των θυρών, και όχι μόνο όταν θίγουμε ονόματα ή πρόσωπα. Πιστεύω ότι θα ήταν απερίσκεπτο να δώσουμε βορά στα μέσα ενημέρωσης σημαντικές συζητήσεις που αποσκοπούν στην επίτευξη συμφωνίας μεταξύ δεκαπέντε αρχηγών κρατών ή Υπουργών Εξωτερικών όσον αφορά ιδιαίτερα λεπτά ζητήματα. Δεν είμαι διόλου αντίθετος στο να διεξάγονται δημόσιες συζητήσεις σχετικά με ένα ορισμένο αριθμό θεμάτων, αλλά αν πούμε ότι όλα τα συμβούλια πρέπει να οργανώνονται και να πραγματοποιούνται δημοσίως, δεν είμαι σίγουρος ότι αυτό θα έφερνε τα αποτελέσματα που επιθυμείτε και επιθυμώ και εγώ ο ίδιος. Συνεπώς, λέω "ναι" στη διαφάνεια, αλλά είμαι πολύ πιο επιφυλακτικός όσον αφορά την προπαγάνδα.
<P>
Όσον αφορά τον τρόπο σύνδεσης της κοινωνία των πολιτών με τις εργασίες αυτής της Συνέλευσης, υπήρχαν δύο φόρμουλες. Η πρώτη φόρμουλα ήταν να δημιουργήσουμε ένα δεύτερο βήμα συζήτησης, ένα δεύτερο όργανο, μια δεύτερη συνέλευση. Πρώτη δυσκολία του έργου αυτού: σε ποιες βάσεις να επιλέξουμε τα μέλη αυτής της δεύτερης συνέλευσης, που θα είχε την τεράστια ευθύνη να ενσαρκώσει ολόκληρη την ευρωπαϊκή κοινωνία των πολιτών; Είναι εξαιρετικά δύσκολο να κάνουμε μια επιλογή προκειμένου να ξέρουμε ποιος εκπροσωπεί κατά τον καλύτερο τρόπο τι. Επομένως, θα είχαμε δημιουργήσει ένα ανταγωνιστικό όργανο, στο πλευρό της Συνέλευσης, αποτελούμενο από αντιπροσωπευτικά άτομα σε συνάρτηση των θεσμικών οργάνων. Ήταν μια επιλογή, ήταν μια πρώτη φόρμουλα. Η δεύτερη φόρμουλα την οποία σκεφτήκαμε, ήταν να εργαστούμε με αυτό που θα ονόμαζα ένα διαρθρωμένο δίκτυο προερχόμενο από την κοινωνία των πολιτών. Θα έπρεπε να φροντίσουμε ώστε αυτό το διαρθρωμένο δίκτυο να μην είναι σχεδόν περιοριστικό, να φροντίσουμε ώστε όλοι αυτοί τους οποίους εκπροσωπεί, όλοι αυτοί που εκφράζουν τη φωνή ενός μέρους της κοινής γνώμης, να μπορούν να μεταδώσουν στη Συνέλευση αυτό που σκέφτονται, ποιες είναι οι προσδοκίες τους, οι κριτικές τους, οι προτάσεις τους, και να μπορεί η Συνέλευση, ενδεχομένως, να τους καλεί σε ακρόαση, δηλαδή μια διαδικασία δυναμικής ανταλλαγής μεταξύ της Συνέλευσης και όλων των ζωντανών στοιχείων της ευρωπαϊκής κοινωνίας, είτε πρόκειται για τον ακαδημαϊκό κόσμο, τον κόσμο των σχολείων, είτε για τον κόσμο των ΜΚΟ και της συλλογικής οργάνωσης. Είναι σημαντικό να επιτρέψουμε σε όλους αυτούς τους μικρούς διαύλους να εκφραστούν.
<P>
Επιλέξαμε το διαρθρωμένο δίκτυο, θεωρώντας δεδομένο πως ό,τι παραγάγουν οι άνθρωποι αυτοί θα αποτελέσει μέρος της επίσημης τεκμηρίωσης της Συνέλευσης, και ότι όλοι όσοι απευθυνθούν στη Συνέλευση θα λάβουν μια απάντηση η οποία δεν θα είναι απλώς μια απόδειξη παραλαβής. Πιστεύω ότι θα εμπλέξουμε σε μια δεδομένη στιγμή τις πλέον αντιπροσωπευτικές δυνάμεις της κοινωνίας μας. Διευκρινίζω το σημείο αυτό για να μην υπάρξει παρεξήγηση.

<SPEAKER ID=64 NAME="Πρόεδρος">
Σας ευχαριστώ, κύριε Michel, χαίρομαι που αναφέρατε ότι είστε πεπεισμένος για την καλή θέληση του Κοινοβουλίου, καταλαβαίνετε όμως ότι εμείς, και μαζί μας και οι ευρωπαίοι πολίτες, έχουμε να κερδίσουμε ή να χάσουμε τα περισσότερα από την επιτυχία αυτής της Συνέλευσης.
<P>
Δίνω τον λόγο στην συνέχεια στον Επίτροπο κ. Barnier.

<SPEAKER ID=65 LANGUAGE="FR" NAME="Barnier">
. (FR) Κυρία Πρόεδρε, κύριε Υπουργέ, κυρίες και κύριοι βουλευτές, θα ήθελα, με τη σειρά μου, να σας ευχαριστήσω, εξ ονόματος της Επιτροπής, για την πυκνότητα και την ποιότητα των παρεμβάσεών σας καθόλη τη διάρκεια της παρούσας συζήτησης σχετικά με τα δύο μεγάλα θέματα που εξετάστηκαν από κοινού: τη διακυβέρνηση και το Λάκεν. Σας παρακαλώ να συγχωρήσετε τον Πρόεδρο Prodi που χρειάστηκε να φύγει πριν από λίγα λεπτά λόγω μιας επιτακτικής υποχρέωσής του στην Οικονομική και Κοινωνική Επιτροπή. Όσον αφορά τη διακυβέρνηση, επιτρέψτε μου να υπογραμμίσω τα πρώτα λόγια της κ. Kaufmann την οποία θα ήθελα να ευχαριστήσω ειλικρινά και πάλι, μετά τον κ. Prodi, για τη διαθεσιμότητά της και την ποιότητα της εργασίας που πραγματοποίησε εξ ονόματός σας σχετικά με αυτό το σημαντικό και ταυτόχρονα δύσκολο θέμα. Πράγματι, κυρία Kaufmann, πολύ σωστά το είπατε: η συζήτηση για τη διακυβέρνηση εγγράφεται στη μεγάλη συζήτηση για το μέλλον της Ένωσης.
<P>
Αυτό που διακυβεύεται, δεν είναι μονάχα ο λόγος ύπαρξής μας - θα επανέλθω σε αυτό αμέσως - αλλά επίσης ο τρόπος που υπάρχουμε και ο τρόπος που ενεργούμε. Η Επιτροπή, ειδικότερα στη Λευκή Βίβλο για τη διακυβέρνηση, θα προαγάγει τη συννομοθετική λειτουργία του Ευρωπαϊκού Κοινοβουλίου. Μέσω της Λευκής Βίβλου, προτείνουμε στο Κοινοβούλιο να βελτιώσει τη θέση του όσον αφορά την άσκηση των προνομίων του, και μεταξύ αυτών των προνομίων, εκείνων που αφορούν τον καλύτερο έλεγχο της ποιότητας των επιλογών νομοθετικών μέσων, εκείνων που αφορούν τον καλύτερο έλεγχο της ποιότητας προσφυγής σε ειδικές γνώσεις - είναι πολυφωνική; - την ποιότητας της προσφυγής στη διαβούλευση - είναι δίκαιη; Απομένει, αν θέλω να είμαι απόλυτα ειλικρινής, ανάμεσα μας ένα σημείο συζήτησης σχετικά με το οποίο επέμεινε ο κ. Swoboda στην παρέμβασή του προ ολίγου, και το υπενθυμίσατε: δεν είμαστε πεπεισμένοι για τα οφέλη ενός μηχανισμού που θα επέτρεπε ανά πάσα στιγμή την αναστολή των νομοθετικών πράξεων, αυτού του περίφημου μηχανισμού της αυτόματης επανάκλησης (call-back), τη στιγμή που δεν είναι διασφαλισμένη η ευθύνη της Επιτροπής στο σημερινό πλαίσιο της επιτροπολογίας. Προτείναμε να μελετήσουμε όλοι μαζί, με εσάς, με το Κοινοβούλιο και το Συμβούλιο, άλλους μηχανισμούς που θα διασφαλίζουν στο Ευρωπαϊκό Κοινοβούλιο, όσον αφορά τα θέματα που καλύπτονται σήμερα από τη συναπόφαση, την άσκηση των ελεγκτικών αρμοδιοτήτων κατά τρόπο αναλογικό, δηλαδή ισορροπημένο.
<P>
Αλλά πέρα από αυτό το σημείο συζήτησης, κυρίες και κύριοι βουλευτές, σχετικά με το οποίο χρειάζεται να εργαστούμε κι άλλο μαζί, θα ήθελα να σας πω ότι θεωρούμε αυτή τη συζήτηση που μόλις κάνατε για το θέμα της διακυβέρνησης συνολικά ως το μέσο για να προχωρήσουμε από δω και στο εξής, μετά από τη σημερινή συνεδρίαση.
<P>
Θα ήθελα να πω, με τη σειρά μου, λίγα λόγια για τη Σύνοδο Κορυφής του Λάκεν, σχετικά με την οποία εργαστήκαμε σκληρά, όπως άλλωστε και ο Πρόεδρος Prodi. Όσον αφορά το Λάκεν και τα μετά το Λάκεν, πρόκειται να εργαστούμε ακόμη πολύ σκληρά. Δεν θα παραλείψω με τη σειρά μου να χαιρετίσω την ποιότητα - το έπραξα ήδη ενώπιον της Επιτροπής Συνταγματικών Υποθέσεων - της εργασίας των δύο εισηγητών σας, του Jo Leinen και του κ. Mιndez de Vigo. Κάποιος από εσάς, με τη συνήθη του ειλικρίνεια, είπε μια σκληρή κουβέντα για την Επιτροπή, η οποία βρίσκεται στο κέντρο της κοινοτικής μεθόδου και του κοινοτικού μοντέλου και εννοεί να μείνει στο κέντρο τους με τον τριπλό ρόλο της υποβολής προτάσεων, της επίβλεψης και της εκτέλεσης που της αναθέτουν οι συνθήκες και ο οποίος, όντας στην καρδιά του κοινοτικού μοντέλου, με την επανένωση της ευρωπαϊκής ηπείρου, καθώς οι διαφοροποιήσεις θα αυξηθούν και οι φυγόκεντρες δυνάμεις θα είναι περισσότερες, θα είναι ακόμη περισσότερο απαραίτητος από ό,τι ήταν την τελευταία 50ετία.
<P>
Ο κ. Voggenhuber είπε ότι η Επιτροπή δεν έχει όραμα. Νομίζω ότι δεν είναι παρών για να ακούσει την απάντησή μου, αλλά παρόλα αυτά θα απαντήσω. Ο καθένας είναι ελεύθερος να δώσει στη λέξη όραμα όποια έννοια επιθυμεί. Καθόσον με αφορά, συνηθίζω μάλλον να ασκώ την απαισιοδοξία της λογικής και την αισιοδοξία της βούλησης, και αν αναφέρω αυτή την ωραία φράση του Jean Monnet, το κάνω απλώς για να επαναλάβω αυτά που έλεγε προ ολίγου ο Υπουργός κ. Michel, εφόσον φάνηκε να ομολογεί ότι ήρθε εδώ κατά κάποιο τρόπο για να βρει μια δόση αισιοδοξίας που δεν του είχαν προσφέρει άλλα όργανα. Ε λοιπόν, ήθελα να επαναλάβω αυτή την ωραία φράση του Jean Monnet.
<P>
Όσον αφορά το βολονταρισμό, ο οποίος ήταν το κοινό χαρακτηριστικό πολλών από τις παρεμβάσεις σας, ο Πρόεδρος Prodi ανακοίνωσε τέσσερις στρατηγικούς στόχους. Επιθυμούμε να εμμείνουμε σε αυτούς, και ο ίδιος θα έχει την ευκαιρία, όταν θα απευθυνθεί στην Ολομέλεια για να παρουσιάσει την πορεία της Ένωσης στις 11 Δεκεμβρίου τρέχοντος, να αποδείξει την προσήλωσή του σε αυτούς τους στόχους.
<P>
Τι θα έλεγε άραγε το Κοινοβούλιο αν, πριν ακόμη από την έναρξη της συνέλευσης για την οποία αγωνιστήκαμε μαζί, η Επιτροπή είχε παρουσιάσει το οριστικό της όραμα για τη συνταγματική συνθήκη μας ή για το σύνταγμά μας, αγνοώντας ή προκαταλαμβάνοντας τη δημοκρατική συζήτηση που θα αναδυθεί για πρώτη φορά σχετικά με τόσο μεγάλα θέματα. Το γνωρίζω καλά, το λέω υπό τον έλεγχο του συναδέλφου μου και φίλου Vitorino, ο οποίος εργάστηκε πολύ στο πλευρό σας κατά την προηγούμενη συνέλευση για τα θεμελιώδη δικαιώματα· εδώ έχουμε να κάνουμε με θέματα πιο ανοικτά από πολιτική άποψη, και πιθανώς δυσκολότερα. Η συζήτηση πρέπει να λάβει χώρα. Θα συμμετάσχουμε σε αυτήν, αλλά δεν πρόκειται να την προκαταλάβουμε ή να φερθούμε σαν να μην σημαίνει τίποτε. Ας μην υποτιμούμε την προσέγγιση της διακυβέρνησης και της Λευκής Βίβλου, η ένταση της συζήτησής σας σήμερα αποδεικνύει ότι τα θέματα αυτά δεν είναι ανώδυνα. Θα ήθελα, πριν κλείσω, διότι υποσχέθηκα να είμαι σύντομος όσον αφορά αυτό το ζήτημα της Συνέλευσης του Λάκεν και προπάντων όσον αφορά τα μετά το Λάκεν, να εκφράσω, εξ ονόματος της Επιτροπής, την ευγνωμοσύνη μας προς τη βελγική Προεδρία, προς τον Guy Verhofstadt και προς τον Louis Michel ειδικότερα, για τον πολιτικό βολονταρισμό και το θάρρος που επέδειξαν, και που θα χρειαστεί να επιδείξουν τις επόμενες λίγες ημέρες που μας χωρίζουν από το Λάκεν για να πείσουν ότι η γραμμή του σχεδίου δήλωσης για την οποία εργάστηκαν και την οποία προτείνουν στα κράτη μέλη θα γίνει δεόντως σεβαστή και δεν θα αποδυναμωθεί.
<P>
Ακουσα και εγώ τον Louis Michel να χρησιμοποιεί μόλις προ ολίγου λόγια που γνώριζα καλά. Έχω την αίσθηση ότι, με τη Συνέλευση αυτή και το χρόνο που θα αφιερώσει για πρώτη φορά σε μια θεσμική συζήτηση, έχουμε χρόνο: δύο χρόνια, και έχουμε μια μέθοδο ανοικτή η οποία δεν περιορίζεται, όσον αφορά τη μεταρρύθμιση της συνθήκης των ίδιων των οργάνων, σε απλό διάλογο μεταξύ των υπουργών των κυβερνήσεων, στη μυστικότητα και την άνεση μόνης της διακυβερνητικής μεθόδου, όπου είδαμε τα όρια των μεν και των δε και στο Αμστερνταμ και στη Νίκαια. Ας χρησιμοποιήσουμε αυτή την ευκαιρία και ας κάνουμε αυτή τη Συνέλευση το ηχείο που πρέπει να αποτελέσει προς τα πάνω, προς τα θεσμικά όργανα, προς τις κυβερνήσεις που θα πρέπει τελικά να αποφασίσουν, και προς τους πολίτες τους οποίους εκπροσωπείτε. Η Συνέλευση αυτή - ας το επαναλάβουμε για να ξεκαθαριστεί - δεν θα λάβει αποφάσεις. Και από τη στιγμή που το σημείο αυτό είναι πολύ σαφές, πρέπει λοιπόν να δεχτούμε, και χάρηκα πολύ που άκουσα τον Υπουργό Michel να μιλάει για αυτό, ότι δεν θα κάνουμε μια περιοριστική ή υπερβολικά κλειστή ανάγνωση των τεσσάρων σημείων της Νίκαιας. Πρέπει αντιθέτως να τα ερμηνεύσουμε ανοικτά και εποικοδομητικά, να βάλουμε μαζί αυτά τα τέσσερα σημεία και να τα εξετάσουμε με φιλοδοξία. Φαίνεται ξεκάθαρα ότι αυτό οδηγεί σαφώς σε μια διαδικασία συνταγματικής φύσεως. Ας μην φοβόμαστε τις λέξεις και ας ερμηνεύσουμε φιλόδοξα αυτά τα τέσσερα σημεία, ιδίως το σημείο της άσκησης των αρμοδιοτήτων, των καλών εργαλείων για την άσκηση των σημερινών εξουσιών και τη διευκρίνιση των αρμοδιοτήτων. Αυτό μας οδηγεί φυσικά, λογικά, να αναρωτηθούμε σχετικά με το ευρωπαϊκό όραμα. Τι θέλουμε να κάνουμε μαζί; Θέλουμε να σταματήσουμε εδώ; Κάποιοι θέλουν να γυρίσουν προς τα πίσω, να καταστρέψουν το κοινοτικό κεκτημένο; Θέλουμε να προχωρήσουμε περαιτέρω στην ολοκλήρωση, στο γενικό συμφέρον των πολιτών, στον τρίτο πυλώνα, στην εξωτερική πολιτική, στην άμυνα; Αυτά είναι τα αιτήματα και οι εκκλήσεις των πολιτών. Αν θέλουμε να προχωρήσουμε μακρύτερα, θέλουμε να πάμε όλοι μαζί ή ορισμένοι μόνον από εμάς; Και πώς; Να όλα αυτά τα ερωτήματα που βρίσκονται στο επίκεντρο, τριγύρω, με αυτές τις τέσσερις παύλες, και η Συνέλευση, που δεν θα λάβει απόφαση, αλλά πρέπει να κάνει σθεναρές προτάσεις, θα πρέπει να δουλέψει.
<P>
Αυτά είναι όλα όσα ήθελα να πω και, τέλος, σκέφτομαι και εγώ ότι εμείς που θα συμμετάσχουμε σε αυτή τη Συνέλευση πρέπει να είμαστε ανοικτοί και να ακούσουμε αυτά που θα ειπωθούν όλη αυτή τη χρονική περίοδο στο εξωτερικό. Μεταξύ των πολιτών, σε καθεμία από τις χώρες μας, σε καθεμία από τις περιφέρειές μας, και δίνω μεγάλη προσοχή στο πλαίσιο που αποτελεί για τη δημόσια συζήτηση, για τη συζήτηση μεταξύ των πολιτών το περιφερειακό πλαίσιο όπου πολλά πράγματα μπορούν να ειπωθούν και να μεταφερθούν επωφελώς. Πρέπει να είμαστε ανοικτοί στη συζήτηση που θα πραγματοποιηθεί όλη αυτή τη χρονική περίοδο στην κοινωνία των πολιτών.
<P>
Η Επιτροπή, καθόλη όλη αυτή την περίοδο, δεν θα παραμείνει απλός θεατής. Θα έχει την ιδιόμορφή της θέση στους κόλπους της Συνέλευσης αυτής, καθώς θα συμμετάσχει στη συνέχεια στη Διακυβερνητική Διάσκεψη και καθώς ο Πρόεδρος της Επιτροπής θα συμμετάσχει ενεργά σε τελική ανάλυση στην τελευταία Διακυβερνητική Διάσκεψη, το αργότερο στις αρχές του 2004 πριν τις ευρωπαϊκές εκλογές.
<P>
Την επόμενη εβδομάδα, θα αποφανθούμε σχετικά με μια ανακοίνωση, επί της οποίας εργάζομαι μαζί με τον Πρόεδρο Prodi, σχετικά με το Λάκεν και πριν από το Λάκεν και μετά την υλοποίηση των αποφάσεων του Λάκεν. Βασιστείτε πάνω μας, βασιστείτε πάνω μου, η Επιτροπή θα προτείνει περιοδικά και θα θέσει σε συζήτηση συνεισφορές, ανακοινώσεις σχετικά με καθένα από αυτά τα θέματα. Ακουσα προέδρους ομάδων να το λένε ή να το ζητούν. Τους καθησυχάζω, τόσο τον Πρόεδρο Poettering όσο και τον κ. Barσn Crespo ή τον κ. Cox, η Επιτροπή, όχι μόνο, κύριε Barσn Crespo, σχετικά με το ζήτημα της απλοποίησης ή των αρμοδιοτήτων, σχετικά με όλα τα άλλα θέματα, αλλά καταρχάς σχετικά με το ζήτημα των αρμοδιοτήτων που απαιτεί την άμεση ενασχόλησή μας, η Επιτροπή θα φέρει στο τραπέζι της Συνέλευσης συνεισφορές, προτάσεις για να εκφράσει ένα όραμα, αλλά αυτό το όραμα, θα ήθελα να το πω με μια λέξη, και θα το επιβεβαιώσουμε την επόμενη εβδομάδα στην ανακοίνωσή μας, θα είναι κατά πάσα πιθανότητα να πούμε ότι πρέπει να διατηρήσουμε το μοντέλο της κοινοτικής μεθόδου, αλλά ακόμη, αφού το διατηρήσουμε, να το ανανεώσουμε και να το νομιμοποιήσουμε.

<SPEAKER ID=66 NAME="Πρόεδρος">
Σας ευχαριστώ, Επίτροπε Barnier.
<P>
Λήγει η συζήτηση.
<P>
Η ψηφοφορία θα διεξαχθεί αύριο, στις 11.00.
<P>
Διαδικαστικά ζητήματα (συνέχεια).

<SPEAKER ID=67 LANGUAGE="EN" NAME="Van Orden">
Στις 15 Νοεμβρίου, έθεσα υπόψη σας τη δυσχερή θέση στην οποία βρίσκονται τα άτομα που συνελήφθησαν στην Ελλάδα διότι παρατηρούσαν αεροπλάνα για λόγους αναψυχής, μεταξύ αυτών και τα μέλη της εκλογικής μου περιφέρειας, Lesley και Paul Coppin. Αυτό συνέβη πριν από δύο εβδομάδες και εξακολουθούν να βρίσκονται στη φυλακή. Την περασμένη εβδομάδα επισκέφτηκα την κ. Coppin και είναι πολύ καταπονημένη.
<P>
Μπορεί να αληθεύει ότι κάποιοι από τους συλληφθέντες επέδειξαν υπερβολικό ζήλο κατά τη δραστηριότητά τους και, τύποις, να φάνηκε ότι παρέβησαν την ελληνική νομοθεσία, αλλά κάποια άλλα μέλη της ομάδας, της κ. Coppin συμπεριλαμβανομένης, δεν έχουν κάνει απολύτως τίποτε. Δεν υπάρχουν αποδεικτικά στοιχεία εναντίον τους και καμιά βάση αιτιολόγησης της κράτησής τους. Κατά συνέπεια, τα εν λόγω άτομα κρατούνται σχεδόν επί τρεις εβδομάδες, χωρίς συγκεκριμένο λόγο. Ούτε οι ίδιοι, ούτε ο δικηγόρος τους ήταν παρόντες όταν παρουσιάστηκαν για πρώτη φορά τα εις βάρος τους στοιχεία στον ανακριτή, ο οποίος έλαβε τις αυθαίρετες αποφάσεις του εν συμβουλίω.
<P>
Για μεγάλο χρονικό διάστημα η κ. Coppin και οι υπόλοιποι κρατούμενοι δεν είχαν καμιά ιδέα για τη φύση των κατηγοριών που τους βάραιναν ή για πόσο χρονικό διάστημα ήταν πιθανόν να κρατηθούν πριν εκδικαστεί η υπόθεσή τους. Αυτή η κατάσταση είναι αισχρή, υπό οποιεσδήποτε συνθήκες, και αποτελεί κατάφωρη παραβίαση των πολιτικών και ανθρωπίνων δικαιωμάτων τους.
<P>
Οι διατάξεις του άρθρου 5 της Ευρωπαϊκής Σύμβασης των Δικαιωμάτων του Ανθρώπου, καθώς και η νομολογία, καθιστούν σαφές ότι τα άτομα που συλλαμβάνονται εντός της Ευρωπαϊκής Ένωσης πρέπει να οδηγούνται σύντομα - και αυτό σημαίνει εντός επτά ημερών - ενώπιον δικαστή, ο οποίος πρέπει να τους αφήσει αμέσως ελεύθερους, εάν δεν υφίστανται βάσιμοι λόγοι κράτησής τους. Θα πρέπει να είχε καταστεί σαφές στον δικαστή, το αργότερο μέχρι τις 16 Νοεμβρίου, ότι δεν υπήρχαν αποδεικτικά στοιχεία εναντίον πολλών από τα εν λόγω άτομα και ότι, κατά συνέπεια, αυτά τα άτομα θα έπρεπε να είχαν αποφυλακιστεί αμέσως.
<P>
Αυτό το οποίο παρακολουθούμε να συμβαίνει αυτήν τη στιγμή είναι μια παρωδία δικαιοσύνης. Ζητώ από εσάς, κυρία Πρόεδρε, καθώς και τον Πρόεδρο του Συμβουλίου και τον Πρόεδρο της Επιτροπής, να αναλάβετε άμεση δράση και να ζητήσετε από τις ελληνικές αρχές την άμεση απελευθέρωση όλων των κρατουμένων, ιδιαιτέρως δε της κ. Coppin. Δεν επιτρέπεται να συνεχιστεί αυτή η κατάσταση ούτε για μια ακόμη ημέρα.

<SPEAKER ID=68 NAME="Πρόεδρος">
Σας ευχαριστώ. Η Πρόεδρος, μέσω του γραφείου της, έχει προβεί ήδη σε διαβήματα στην μόνιμη αντιπροσωπεία της Ελλάδας. Δήλωσε επίσης διατεθειμένη να αναλάβει προσωπικά δράση, εφόσον διατηρηθεί αυτή η κατάσταση.
<P>
Το λόγο έχει η βαρόνη Ludford.

<SPEAKER ID=69 LANGUAGE="EN" NAME="Ludford">
Νωρίτερα σήμερα το απόγευμα, η Πρόεδρος θεώρησε αναγκαίο να διακόψει τις παρεμβάσεις των μελών του Σώματος και να αναβάλει την ευκαιρία που είχαν να θέσουν αυτό το ζήτημα. Θεώρησε ότι έπρεπε να θέσει σε πρώτη προτεραιότητα τη συζήτηση για το μέλλον της Ευρώπης. Όμως, το μέλλον της Ευρώπης θα είναι ανύπαρκτο εάν δεν έχουμε την υποστήριξη του κόσμου. Η εν λόγω υπόθεση είναι ένα έξοχο παράδειγμα των συνεπειών που έχει για τα άτομα η ποιότητα, ή η έλλειψή ποιότητας, της ευρωπαϊκής ολοκλήρωσης.
<P>
Το Κοινοβούλιο είχε μια ευκαιρία να δείξει την αξία του για τον απλό κόσμο κατά τη διάρκεια της ώρας μεγάλου ενδιαφέροντος και την έχασε. Το αίτημά μας τώρα συμπίπτει χρονικά με την προεδρική συζήτηση, όπου βρίσκονται οι περισσότεροι από τους συναδέλφους μας. Μου είναι δύσκολο να πιστέψω ότι μετά από σχεδόν τρεις εβδομάδες, δεν κατέστη δυνατόν να αποσαφηνιστούν, ούτε καν να απαγγελθούν, οι κατηγορίες εναντίον των δώδεκα Βρετανών. Με προβληματίζει επίσης ο ρόλος που ακούστηκε ότι διαδραμάτισε η ελληνική πολεμική αεροπορία στην προετοιμασία του κατηγορητηρίου, αντί κάποιου ανεξάρτητου εισαγγελέα. Δεν δόθηκε στους κατηγορουμένους η ευκαιρία να αντικρούσουν τα εναντίον τους στοιχεία σε δημόσια συνεδρίαση δικαστηρίου και τώρα το ανώτερο δικαστήριο στο οποίο παραπέμφθηκε η εκδίκαση της υπόθεσης θα συνεδριάσει εν συμβουλίω.
<P>
Ο κ. Σουλαδάκης είπε νωρίτερα ότι οι ελληνικές αρχές ποινικής δικαιοσύνης σεβάστηκαν όλα τα σχετικά δικαιώματα. Με εκπλήσσει το γεγονός ότι η Ευρωπαϊκή Σύμβαση των Δικαιωμάτων του Ανθρώπου είναι τόσο ανίσχυρη. Ίσως να είναι απαραίτητη μια αναθεώρηση σε πανευρωπαϊκό επίπεδο, με στόχο την ενίσχυση των σχετικών αρχών και αυτό είναι ασφαλώς απαραίτητο, παράλληλα με το ευρωπαϊκό ένταλμα σύλληψης.
<P>
Απευθύνω έκκληση στις ελληνικές αρχές να αποσαφηνίσουν τις κατηγορίες, να απελευθερώσουν τους κατηγορουμένους με εγγύηση και να διεξαγάγουν δημόσια δίκη μέχρι την Παρασκευή αυτής της εβδομάδας.

<SPEAKER ID=70 LANGUAGE="EN" NAME="Corbett">
Θα ήθελα απλώς να υπογραμμίσω ότι αυτό που συζητούμε είναι ένα ζήτημα που έχει την υποστήριξη όλων των παρατάξεων στη χώρα μου. Δεν αφορά μόνο Βρετανούς αλλά και Ολλανδούς πολίτες. Συγκεντρώνει σημαντικό δημόσιο ενδιαφέρον και γεννά ερωτηματικά, τη στιγμή που ασχολούμαστε με τον τομέα της δικαιοσύνης και των εσωτερικών υποθέσεων σε ευρωπαϊκό επίπεδο, στη βάση της αμοιβαίας αναγνώρισης. Αυτό συνεπάγεται και την ανάγκη να έχουμε τη βεβαιότητα ότι το νομικό καθεστώς κάθε χώρας είναι σε εγρήγορση και πληροί τα ελάχιστα κριτήρια που τάσσει η Ευρωπαϊκή Σύμβαση των Δικαιωμάτων του Ανθρώπου.
<P>
Είναι πολύ σημαντικό, και με χαροποιεί το γεγονός, ότι ανακοινώθηκε πως η Πρόεδρος θα ασχοληθεί με αυτό το ζήτημα.

<SPEAKER ID=71 NAME="Πρόεδρος">
Σας ευχαριστώ, κύριε Corbett. Τα σημεία που έθιξαν όλοι οι ομιλητές είναι απολύτως σαφή. Ανέφερα ήδη στον κ. Van Orden πρώτα ότι το ζήτημα αυτό παρακολουθείται από το γραφείο της Προέδρου, ότι έχει ήδη αναληφθεί δράση και ότι η Πρόεδρος θα παρέμβει προσωπικά εν ανάγκη, εφόσον η κατάσταση αυτή συνεχιστεί.

<SPEAKER ID=72 LANGUAGE="EN" NAME="Lynne">
Σε συνέχεια των διαδικαστικών θεμάτων που τέθηκαν νωρίτερα σήμερα, εκφράζω την ευγνωμοσύνη μου προς την Πρόεδρο, διότι πρόκειται να θέσει για μια ακόμη φορά αυτό το θέμα ενώπιον των ελληνικών αρχών.
<P>
Αναφέρομαι ιδιαιτέρως στο μέλος της εκλογικής μου περιφέρειας κ. Wayne Groves από το Tamworth. Δεν είχε καν στην κατοχή του φωτογραφική μηχανή, οπότε ακόμα δεν έχω καταλάβει γιατί κρατείται. Κοιμάται στο πάτωμα, πάνω σε ένα λεπτό στρώμα, όπως μαθαίνω ότι κοιμούνται και οι υπόλοιποι κρατούμενοι. Βρίσκεται εκεί επί τρεις εβδομάδες. Γιατί, εφόσον ο ανακριτής δήλωσε χθες ότι δεν υπήρχαν ουσιαστικά στοιχεία εναντίον τους, συνεχίζεται η κράτησή τους;
<P>
Πιστεύω, όπως και οι υπόλοιποι συνάδελφοι, ότι αυτό συμβαίνει κατά παράβαση της Ευρωπαϊκής Σύμβασης των Δικαιωμάτων του Ανθρώπου. Εάν είναι απαραίτητο για τις υποψήφιες προς ένταξη χώρες να δηλώσουν ότι πρόκειται να προσχωρήσουν στη Σύμβαση πριν μπορέσουν να ενταχθούν στην ΕΕ, τότε σίγουρα οι χώρες που είναι ήδη μέλη της ΕΕ θα πρέπει να την τηρούν και τώρα.

<SPEAKER ID=73 LANGUAGE="NL" NAME="Manders">
Θα ήθελα να αναφερθώ στο ίδιο ζήτημα, χωρίς ωστόσο να επαναλάβω αυτά που έχουν αναφερθεί. Παραμένουν στις ελληνικές φυλακές και δύο νεαροί από την εκλογική μου περιφέρεια κατηγορούμενοι για το ίδιο αδίκημα: τόσο σοβαρά λαμβάνεται προφανώς το ζήτημα αυτό στην Ελλάδα!
<P>
Θα ήθελα να υπογραμμίσω ότι το επόμενο σημείο στην ημερήσια διάταξη αφορά το ευρωπαϊκό ένταλμα σύλληψης. Σε σχέση με αυτά που συμβαίνουν τώρα στην Ελλάδα, πρόκειται για ένα ζήτημα για το οποίο εμείς, αλλά και το Συμβούλιο, θα πρέπει να επιδείξουμε την μέγιστη προσοχή, προκειμένου τα διάφορα γεγονότα να μην προκαλέσουν διαταραχή στην Ευρώπη στον τομέα του ποινικού δικαίου.

<SPEAKER ID=74 NAME="Πρόεδρος">
Σας ευχαριστώ. Ήδη απάντησα στο σημείο αυτό.
<P>
  

<SPEAKER ID=75 LANGUAGE="FR" NAME="Boumediene-Thiery">
Κυρία Πρόεδρε, εφόσον μιλάμε για τα ανθρώπινα δικαιώματα, θα ήθελα να παρέμβω σχετικά με ένα μεθοδολογικό ζήτημα, που ισχύει για το σύνολο των συμφωνιών σύνδεσης. Σήμερα, θα πραγματοποιηθεί κοινή συζήτηση σχετικά με τις συμφωνίες σύνδεσης με την Αίγυπτο, η οποία θα συνοδεύεται από προφορικές ερωτήσεις και προτάσεις ψηφισμάτων. Έχοντας ως μέλημα μια δημοκρατική συζήτηση και μια πιο συνεκτική ψηφοφορία σχετικά με όλες τις συμφωνίες σύνδεσης, είναι σημαντικό να διεξάγονται ξεχωριστές συνεδριάσεις. Προτείνουμε να διεξαχθεί, σε μια πρώτη φάση, η συζήτηση σχετικά με τις προφορικές ερωτήσεις και τα ψηφίσματα, στη συνέχεια, σε μια δεύτερη φάση, η συζήτηση σχετικά με την ψηφοφορία όσον αφορά τις συμφωνίες σύνδεσης. Δεν είναι ούτε λογικό ούτε συνεπές να ληφθεί ταυτόχρονα θέση. Οι προφορικές ερωτήσεις και τα ψηφίσματα αποσκοπούν στο να κινητοποιήσουν τις πολιτικές δυνάμεις των χωρών αυτών και να τους δώσουν το χρόνο για να μπορέσουν να συζητήσουν σχετικά με αυτά και να απαντήσουν. Η μέθοδος αυτή, σε δύο φάσεις, μας επιτρέπει να επιβεβαιώσουμε τη θεμελιώδη σημασία την οποία αποδίδουμε στο σύνολο της συμφωνίας, ιδίως στο άρθρο 2 που αφορά τα ανθρώπινα δικαιώματα. Το παράδειγμα της Αιγύπτου είναι ενδεικτικό του ότι δεν αποσιωπούμε μια απόφαση που συνιστά παραβίαση των ανθρωπίνων δικαιωμάτων - η τελευταία καταδίκη των ομοφυλοφίλων - και λοιδωρεί τις αξίες που προασπίζουμε στο άρθρο 2 των συμφωνιών μας. Έτσι, η Ομάδα μας επιθυμεί να διατηρηθεί σε μία συνεδρίαση η συζήτηση και η ψηφοφορία για τις προφορικές ερωτήσεις και τις προτάσεις ψηφίσματος και να αναβάλουμε για άλλη συνεδρίαση τις συμφωνίες σύνδεσης. Αυτό αποτελεί ήδη το θέμα αίτησης που έχουμε υποβάλει με επιστολή στην κ. Πρόεδρο.

<SPEAKER ID=76 NAME="Πρόεδρος">
Το σημείο αυτό θα συζητηθεί κατά την αποψινή συζήτηση.
<P>
  

<SPEAKER ID=77 NAME="Κόρακας">
Κύριε Πρόεδρε, δεν θα είναι ίσως σε εσάς γνωστό αλλά η κ. Fontaine σίγουρα θα έχει υπόψη της το παρακάτω ζήτημα. Εδώ και δέκα χρόνια το φέρνουμε συνεχώς στο Ευρωπαϊκό Κοινοβούλιο και αφορά τρεις έλληνες ναυτικούς, μέλη του κατώτερου πληρώματος ενός ελληνικού πλοίου που συλλήφθηκαν και δικάστηκαν σε βαρύτατες ποινές στην Αίγυπτο ως υπεύθυνοι ύπαρξης 7,5 τόννων ναρκωτικών στο πλοίο.
<P>
Προς δόξα της αιγυπτιακής δικαιοσύνης, ένοχοι για αυτό το έγκλημα δεν ήταν κατ' αυτήν οι ιδιοκτήτες του πλοίου, ούτε η ηγεσία του πλοίου, αλλά οι τρεις δύστυχοι άνθρωποι, μέλη του κατώτερου πληρώματος. Ήδη η κ. Fontaine, αλλά και όλοι οι προηγούμενοι Πρόεδροι, έχουν εκφράσει την συμπάραστασή τους και έχουν ζητήσει την αποφυλάκισή τους ή την μεταφορά τους στην Ελλάδα.
<P>
Πριν δυόμισυ χρόνια, ο ένας από τους τρεις πέθανε στις φυλακές λόγω των απαράδεκτων συνθηκών κράτησης. Πριν από λίγες ημέρες, ένας ακόμη πέθανε, φανταστείτε, από αμυγδαλίτιδα. Μένει ζωντανός με τσακισμένη την υγεία του ένας ακόμη. Πριν και αυτός αφήσει την τελευταία πνοή του, ας ζητήσει το Προεδρείο την αποφυλάκισή του.

<CHAPTER ID=5>
Καταπολέμηση της τρομοκρατίας/EUROJUST
<SPEAKER ID=78 NAME="Πρόεδρος">
Η ημερήσια διάταξη προβλέπει την κοινή συζήτηση των ακόλουθων εκθέσεων:
<P>
(Α5-0397/2001), του κ. Watson εξ ονόματος της Επιτροπής Ελευθεριών και Δικαιωμάτων των Πολιτών, Δικαιοσύνης και Εσωτερικών Υποθέσεων, σχετικά με την πρόταση για απόφαση πλαίσιο του Συμβουλίου που αφορά με την καταπολέμηση της τρομοκρατίας (COM(2001) 521 - C5-0452/2001 - 2001/0217(CNS)) και την πρόταση για απόφαση πλαίσιο του Συμβουλίου που αφορά το ευρωπαϊκό ένταλμα σύλληψης και τις διαδικασίες παράδοσης μεταξύ των κρατών μελών της Ευρωπαϊκής Ένωσης (COM(2001) 522 - C5-0453/2001 - 2001/0215(CNS)), και
<P>
(A5-0398/2001), της κ. Gebhardt εξ ονόματος της Επιτροπής Ελευθεριών και Δικαιωμάτων των Πολιτών, Δικαιοσύνης και Εσωτερικών Υποθέσεων, σχετικά με το σχέδιο απόφασης του Συμβουλίου για τη σύσταση της Eurojust προκειμένου να ενισχυθεί η καταπολέμηση των σοβαρών μορφών οργανωμένου εγκλήματος.

<SPEAKER ID=79 LANGUAGE="EN" NAME="Watson">
. (EN) Κυρία Πρόεδρε, είναι λυπηρό, και αποτελεί ίσως αίσχος, το γεγονός ότι έπρεπε να συμβούν τα γεγονότα της 11ης Σεπτεμβρίου για να πιεστούν οι ευρωπαϊκές κυβερνήσεις προς την κατεύθυνση της λήψης μέτρων για την αποτελεσματική αντιμετώπιση ενός προβλήματος που ταλανίζει την ήπειρό μας για πάνω από μία γενιά. Το 1997 στο Αμστερνταμ, και ξανά το 1999 στο Τάμπερε της Φινλανδίας, οι αρχηγοί κρατών και κυβερνήσεων εξέφρασαν την προσήλωσή τους στην προσπάθεια αντιμετώπισης της τρομοκρατίας. Η έκθεση προόδου που δημοσιοποιήσαμε στις αρχές της φετινής χρονιάς έδειχνε ότι δεν είχαν κάνει τίποτε σχετικά, και αυτός ήταν ο λόγος που εμείς, ως Κοινοβούλιο, εκπονήσαμε μια έκθεση που τους καλούσε να αναλάβουν δράση. Τα γεγονότα της 11ης Σεπτεμβρίου επέφεραν, ευτυχώς, την ανάληψη σχετικής δράσης και προσδοκώ να ταξιδέψω σύντομα στην Ουάσινγκτον, προκειμένου να συζητήσουμε την ανάληψη κοινής δράσης μεταξύ της Ευρωπαϊκής Ένωσης και των Ηνωμένων Πολιτειών της Αμερικής.
<P>
Θα ήθελα να ευχαριστήσω τις πολιτικές ομάδες του Σώματος για τη συνεργασία τους κατά τη σύνταξη της παρούσας έκθεσης, και κυρίως τους ισπανούς βουλευτές. Στην έκθεσή μου χαιρετίζω, σε γενικές γραμμές, τις προτάσεις της Επιτροπής σχετικά με απόφαση πλαίσιο του Συμβουλίου για την καταπολέμηση της τρομοκρατίας και για ένα ευρωπαϊκό ένταλμα σύλληψης. Οι τροπολογίες που προτείνω αποσκοπούν στον περιορισμό του καταλόγου των αδικημάτων που ορίζονται ως αδικήματα τρομοκρατίας και καλύπτονται από το ευρωπαϊκό ένταλμα σύλληψης στα πλέον σοβαρά αδικήματα που έχουν διασυνοριακό χαρακτήρα. Επιτρέψτε μου να παραθέσω την τροπολογία αριθ. 16, όπου τα αδικήματα αυτά ορίζονται ως αδικήματα "τα οποία αποσκοπούν στην καταστροφή των θεμελιωδών ελευθεριών, της δημοκρατίας, του σεβασμού των ανθρωπίνων δικαιωμάτων, των πολιτικών ελευθεριών και του κράτους δικαίου, αρχών που αποτελούν τα θεμέλια των κοινωνιών μας" . Επιδιώκουμε επίσης να εισαγάγουμε εγγυήσεις για τις πολιτικές ελευθερίες, θεμελιώνοντας με σαφήνεια τη δράση μας σε διεθνή κείμενα για τα ανθρώπινα δικαιώματα, ενισχύοντας την αρχή ου δις δικάζειν, συνυπολογίζοντας το χρόνο κράτησης εν αναμονή της δίκης και επιτρέποντας στα κράτη μέλη να αρνούνται την έκδοση όταν υπάρχουν καταφανώς βάσιμοι λόγοι για κάτι τέτοιο, συμπεριλαμβανομένων των περιπτώσεων στις οποίες κάποιο πρόσωπο το οποίο έχει κριθεί ένοχο, μπορεί να αντιμετωπίσει την ποινή του θανάτου. Επιπλέον, επιδιώκουμε να παράσχουμε βοήθεια στα θύματα της τρομοκρατίας και στις οικογένειές τους.
<P>
Θα παρακαλέσω το Σώμα να δεχτεί μια τροπολογία που υποβλήθηκε μετά τη λήξη της προθεσμίας και η οποία λαμβάνει υπόψη τις πλέον πρόσφατες εξελίξεις στο Συμβούλιο. Ένα κράτος μέλος απειλεί να εμποδίσει την εξέλιξη της διαδικασίας για το ευρωπαϊκό ένταλμα σύλληψης. Υπάρχει μια μέθοδος - την οποία δεν συνιστώ -, αλλά η οποία μπορεί να καταστεί απαραίτητη, προκειμένου να προχωρήσει η διαδικασία, και αυτή είναι η επίκληση του άρθρου 40 της Συνθήκης, το οποίο επιτρέπει τη στενότερη συνεργασία μεταξύ ενός ορισμένου αριθμού κρατών μελών. Η τρομοκρατία είναι μια πρόκληση σε υπερεθνικό επίπεδο και απαιτεί υπερεθνική αντίδραση. Δεν μπορούμε να επιτρέψουμε σε ένα κράτος μέλος να παρεμποδίσει την ανάληψη κοινής δράσης για την καταπολέμησή της.
<P>
Κατά τη συνεδρίαση του Σώματος, στις 12 Σεπτεμβρίου, διεξήχθη μία συζήτηση κατά την οποία, όπως θυμάμαι, ο κ. Poettering και αρκετοί άλλοι δήλωσαν ότι είμαστε όλοι Αμερικανοί. Έκτοτε, ανακαλύψαμε ότι οφείλουμε πρώτα να είμαστε Ευρωπαίοι. Αντιλαμβανόμαστε ότι η αναγνώριση των δικαστικών αποφάσεων και των δικαστικών προτύπων απαιτεί εμπιστοσύνη μεταξύ μας όσον αφορά τα επιμέρους συστήματα, όχι όμως τυφλή εμπιστοσύνη, και για αυτόν τον λόγο προτείνω μια τροπολογία που καλεί στην επείγουσα λήψη μέτρων για τη βελτίωση των δικαστικών συστημάτων των κρατών μελών μας, για την ενθάρρυνση των μετρήσεων των επιδόσεών μας σε αυτόν τον τομέα και την ενθάρρυνση της ανταλλαγής βέλτιστων πρακτικών. Η διαδικασία δημιουργίας ενός χώρου ελευθερίας, ασφάλειας και δικαιοσύνης είναι παρόμοια με αυτήν της δημιουργίας της κοινής αγοράς, αλλά είναι περισσότερο επείγουσα και, επιπλέον, δεν αφορά την ελεύθερη κυκλοφορία αγαθών, υπηρεσιών ή κεφαλαίου, αλλά την ελευθερία των ανθρώπων.
<P>
Οι Πράσινοι και άλλες πολιτικές ομάδες ισχυρίζονται ότι δεν πρέπει να προχωρήσουμε προς αυτήν την κατεύθυνση πριν εξασφαλιστεί ότι οι δικαστικές προδιαγραφές κάθε χώρας θα είναι τέλειες. Η πλειοψηφούσα άποψη όμως στην επιτροπή αντιλαμβάνεται ότι η εμβέλεια της πρόκλησης την οποία αντιμετωπίζουμε και η ιστορική αναγκαιότητα είναι τέτοιες που οφείλουμε να προχωρήσουμε στη λήψη αυτών των μέτρων, με σύνεση και με προσοχή, αλλά και με αποφασιστικότητα.
<P>
Πρέπει να διασφαλίσουμε ότι θα ληφθούν αποτελεσματικά μέτρα εναντίον των τρομοκρατών, αλλά παράλληλα δεν πρέπει να αρνηθούμε τη νόμιμη, με πολιτικά μέσα, έκφραση δυσαρεσκειών. Με έκπληξή μου διάβασα σήμερα το πρωί στην εφημερίδα El Paνs την ερμηνεία μιας τροπολογίας, την οποία υποστηρίζω, η οποία θα μπορούσε να θέσει εκτός νόμου το κίνημα Herri Batasuna. Δεν ερμηνεύω κατ' αυτόν τον τρόπο την εν λόγω τροπολογία, ούτε θα ήταν απαραίτητη μια τέτοια τροπολογία για την αντιμετώπιση όσων συνδέονται με την υποστήριξη τρομοκρατικών πράξεων. Υπάρχει πρόβλεψη σε άλλα σημεία των προτάσεών μας, για αυτό ακριβώς το πράγμα. Θα έλεγα στους συναδέλφους, ιδιαιτέρως δε στους ισπανούς συναδέλφους μας, ότι, στο πλαίσιο της αποφασιστικότητας μας να καταπολεμήσουμε την τρομοκρατία, οφείλουμε να αναγνωρίσουμε ότι κάποιες φορές οι τρομοκράτες εκφράζουν πολιτικές δυσαρέσκειες και ότι αυτές οι δυσαρέσκειες απαιτούν πολιτική αντιμετώπιση.
<P>
Το Συμβούλιο συζητά τις προτάσεις που διατυπώθηκαν από την Επιτροπή· μπορεί να ζητηθεί εκ νέου για το συγκεκριμένο ζήτημα η γνώμη του Κοινοβουλίου, το οποίο χρειάζεται απεγνωσμένα εξουσίες συναπόφασης,. Είμαστε αποφασισμένοι να συνδράμουμε τις κυβερνήσεις στο έργο τους, αλλά διατηρούμε ταυτοχρόνως τη λεπτή ισορροπία μεταξύ των αναγκών ασφαλείας των πολιτών μας και της διαφύλαξης των δημοκρατικών ελευθεριών τους. Σε αυτήν την υπόθεση, η συνεργασία στα ζητήματα δικαιοσύνης και εσωτερικών υποθέσεων έχει λάβει μεγάλη ώθηση. Ό,τι και αν είχε σχεδιαστεί στο Αμστερνταμ, το παράδοξο είναι ότι η κινητήρια δύναμη που οδηγεί την Ευρώπη προς τα εμπρός είναι τα ίδια τα γεγονότα: όπως ακριβώς η εκλογή του κ. Χάιντερ μας οδήγησε στην υιοθέτηση αποτελεσματικής νομοθεσίας κατά του ρατσισμού και της ξενοφοβίας, με παρόμοιο ίσως τρόπο ο κ. Μπιν Λάντεν έχει συμβάλει σημαντικά στην ολοκλήρωση της Ευρωπαϊκής Ένωσης.
<P>
Θα μου επιτρέψετε, τέλος, να εκφράσω την ιδιαίτερη ευχαρίστησή μου που σας βλέπω, ως συνάδελφο των Φιλελεύθερων Δημοκρατών, να προεδρεύετε αυτής της συνεδρίασης. Σας εύχομαι καλή επιτυχία στη συζήτηση.

<SPEAKER ID=80 LANGUAGE="DE" NAME="Gebhardt">
Κυρία Πρόεδρε, κυρία Υπουργέ, κύριε Επίτροπε, αγαπητοί συνάδελφοι, σημαντικό κλειδί για τον ευρωπαϊκό χώρο ελευθερίας, ασφάλειας και δικαίου αποτελεί η ενισχυμένη δικαστική συνεργασία μεταξύ των κρατών μελών της Ευρωπαϊκής Ένωσης. Με την τελική σύσταση της Eurojust έχουμε πλέον το κλειδί αυτό στα χέρια μας και θα μπορούμε να καταπολεμούμε με ευελιξία και επιτυχία τις σοβαρές μορφές εγκληματικότητας, όπως είναι η τρομοκρατία, η εμπορία ανθρώπων, το λαθρεμπόριο ναρκωτικών, και αυτό πέρα από τα εσωτερικά σύνορα της Κοινότητας. Το Ευρωπαϊκό Κοινοβούλιο είχε εγκρίνει την ίδρυση της Eurojust ήδη την άνοιξη του 2001 στοχεύοντας στην 1η Ιανουαρίου 2002 ως ημερομηνία έναρξης της λειτουργίας της. Ωστόσο, οι ουσιαστικές τροποποιήσεις που επέφερε το Συμβούλιο στις πρωτοβουλίες στις οποίες στηρίζεται η Eurojust κατέστησαν αναγκαία την εκ νέου διαδικασία διαβούλευσης, αλλά η ημερομηνία έναρξης στις αρχές του επόμενου έτους δεν διατρέχει κίνδυνο κατά την άποψή μου. Ιδίως μετά από την 11η Σεπτεμβρίου, το Συμβούλιο απέδειξε ότι είναι σε θέση να αντιδρά ταχύτατα, όταν παραστεί η ανάγκη, και η ανάγκη είναι δεδομένη όταν το ζήτημα είναι η ασφάλεια των ανθρώπων στην Ευρωπαϊκή Ένωση.
<P>
Στο κείμενο που θα συζητήσουμε σήμερα, το Συμβούλιο έχει υιοθετήσει ουσιαστικές τροπολογίες του Ευρωπαϊκού Κοινοβουλίου από την πρώτη διαβούλευση. Οι τομείς αρμοδιότητας της Eurojust διατυπώνονται κατά τέτοιο τρόπο, ώστε να καλύπτονται και οριακές περιπτώσεις καθώς και νέες εκφάνσεις των σοβαρών μορφών οργανωμένου εγκλήματος. Επιπλέον, η Eurojust μπορεί να υποστηρίξει έρευνες και μέτρα ποινικής δίωξης πέρα από το αναφερόμενο πλαίσιο αρμοδιοτήτων της, κατόπιν αιτήσεως μιας αρμόδιας εθνικής αρχής. Αυτό διασφαλίζει σε ύψιστο βαθμό ευελιξία και αποτελεσματικότητα στον κοινό αγώνα κατά της εγκληματικότητας, η οποία δεν γνωρίζει σύνορα.
<P>
Πέραν τούτου, στο νέο κείμενο του Συμβουλίου έχουν υιοθετηθεί και οι προτάσεις του Κοινοβουλίου σχετικά με την απρόσκοπτη συνεργασία μεταξύ της Eurojust και των εθνικών αρχών, και θέλω να εκφράσω ρητά τις ευχαριστίες μου. Ωστόσο πρέπει να προβούμε σε μερικές τροποποιήσεις ακόμα προκειμένου να καταστήσουμε την Eurojust το καλύτερο δυνατόν εργαλείο κατά της διασυνοριακής εγκληματικότητας. Αν κατανοώ σωστά τις ενδείξεις από την πλευρά των κυβερνήσεων των κρατών μελών και του Συμβουλίου θα υπάρξει σε μεγάλο βαθμό συμφωνία μεταξύ Κοινοβουλίου και Συμβουλίου. Κατά τη συνάντησή τους στη Nantes το περασμένο Σαββατοκύριακο, η γερμανική και η γαλλική κυβέρνηση υπογράμμισαν, όσον αφορά τις απόψεις του Κοινοβουλίου, ότι η Eurojust θα πρέπει να αποτελέσει τον πυρήνα μιας μελλοντικής ευρωπαϊκής εισαγγελικής αρχής. Αυτό ενισχύει τη δικαστική πλευρά της Ευρωπαϊκής Ένωσης και ενεργοποιεί τις ήδη διατυπωθείσες, αλλά όχι ακόμα επικυρωθείσες συμβάσεις και δίνει συνέχεια στις μέχρι τώρα πρωτοβουλίες σε αυτόν τον τομέα.
<P>
Εξάλλου, θεωρώ σημαντικό η Eurojust να μην παρακωλύεται από περιττή γραφειοκρατία κατά τη διεξαγωγή ερευνών και ποινικών διώξεων. Δεν είναι λοιπόν σκόπιμο να δημιουργηθούν εθνικοί ανταποκριτές της Eurojust. Τα άτομα που δρουν στο πλαίσιο της Eurojust και στα κράτη μέλη θα πρέπει να επικοινωνούν μεταξύ τους άμεσα χωρίς άλλες διαμεσολαβήσεις. Οι εμπειρίες μας με το οργανωμένο έγκλημα δείχνουν ότι μόνο η ταχύτητα των πληροφοριών και των διαδικασιών υπόσχεται γρήγορες και ασφαλείς επιτυχίες κατά τη διεξαγωγή ερευνών.
<P>
Επιτρέψτε μου τέλος να αναφερθώ σε ένα σημείο που θεωρώ ιδιαίτερα σημαντικό. Πρόκειται για την προστασία των προσωπικών δεδομένων. Κατά την επεξεργασία δεδομένων από την Eurojust πρέπει να διασφαλίζεται ένα ενδεδειγμένο επίπεδο προστασίας για το μεμονωμένο άτομο. Αυτό μπορεί να επιτευχθεί μόνο όταν η αποθήκευση προσωπικών δεδομένων περιορίζεται στο αναγκαίο και όταν τα δεδομένα δεν διατηρούνται για μεγαλύτερο διάστημα από το απαραιτήτως αναγκαίο. Είναι αυτονόητο ότι πρέπει να τεθούν ειδικοί όροι όσον αφορά τον χειρισμό των δεδομένων που αφορούν θύματα και μάρτυρες. Επίσης, σαφές είναι ότι η αξίωση παροχής πληροφοριών του μεμονωμένου ατόμου θα πρέπει να διασφαλίζεται και να κατοχυρώνεται δια της δικαστικής οδού.
<P>
Μας χαροποιεί το γεγονός ότι λάβαμε από το Συμβούλιο θετικά μηνύματα ως προς την προστασία των δεδομένων. Ελπίζω όμως ότι θα προχωρήσει πολύ περισσότερο. Μόνο μία από τις επιθυμίες μου δεν πρόκειται να εκπληρωθεί. Η Eurojust δεν θα έχει την έδρα της στο Λουξεμβούργο. Ωστόσο αυτό θα αποτελούσε πολύ ωραίο σύμβολο για την ανεξαρτησία του θεσμού και την εγγύτητά του στο κοινό ευρωπαϊκό δίκαιο!

<SPEAKER ID=81 LANGUAGE="NL" NAME="Neyts-Uyttebroeck">
. (NL) Κυρία Πρόεδρε, έχω πραγματικά την χαρά να αντιπροσωπεύω σήμερα την Προεδρία, καθώς ο Υπουργός Δικαιοσύνης δεν μπορεί δυστυχώς να παρευρεθεί στην σημερινή συνεδρίαση. Μου ζητήθηκε να παρουσιάσω το ζήτημα αυτό εξ ονόματός του, και φυσικά θα το πράξω αυτό ευχαρίστως.
<P>
Κυρία Πρόεδρε, κυρίες και κύριοι βουλευτές, θα ήθελα καταρχάς να εκφράσω τις ευχαριστίες μου για την ταχύτητα και την ευελιξία που μπορέσατε να επιδείξετε στη διάρκεια των τελευταίων εβδομάδων. Το Συμβούλιο της 20ής Σεπτεμβρίου, και κατόπιν, το Ευρωπαϊκό Συμβούλιο που συνεδρίασε την επομένη, αποφάσισαν, όπως γνωρίζετε, την ταχεία εφαρμογή του σχεδίου δράσης για την καταπολέμηση της τρομοκρατίας, ορίζοντας για καθεμία από τις τρεις αποφάσεις οι οποίες μας απασχολούν σήμερα, και οι οποίες αποτελούν τα κομβικά στοιχεία αυτού του σχεδίου δράσης, μια προθεσμία μέσα στο Δεκέμβριο. Πράγματι, θα ήταν ακατανόητο για τον ευρωπαίο πολίτη να μην επιδείξει η Ευρωπαϊκή Ένωση όλη την αναγκαία ταχύτητα για την έγκριση των εν λόγω μέτρων. Η ταχύτητα με την οποία εργάστηκαν οι εισηγητές, η ταχύτητα με την οποία η Επιτροπή Ελευθεριών των Πολιτών εξέτασε τις εκθέσεις, και η διαθεσιμότητά σας να τις συζητήσετε σήμερα είναι υποδειγματικές. Όλα αυτά αποτελούσαν προϋποθέσεις για την τήρηση των προθεσμιών που είχαν καθοριστεί για την έγκριση των αποφάσεων αυτών και η Προεδρία σας είναι εξαιρετικά ευγνώμων για τη στήριξη που προσφέρατε στις εργασίες της.
<P>
Κυρία Πρόεδρε, θα αναφερθώ καταρχάς στην απόφαση για τη σύσταση της Eurojust, έπειτα στην απόφαση πλαίσιο για το ευρωπαϊκό ένταλμα σύλληψης και θα τελειώσω με την απόφαση πλαίσιο σχετικά με την ποινικοποίηση της τρομοκρατίας. Δεν θα επανέλθω, ή ίσως ελάχιστα, στους στόχους τους οποίους επιδιώκει καθένα από αυτά τα μέσα. Τους γνωρίζετε αρκετά καλά. Θα ήθελα να σταθώ στο λόγο για τον οποίο καλέσατε σήμερα την Προεδρία, δηλαδή θα κάνω έναν απολογισμό των προπαρασκευαστικών εργασιών όσον αφορά καθεμία από τις αποφάσεις.
<P>
Όσον αφορά την Eurojust, η δημιουργία μίας μόνιμης μονάδας αποτελούσε μία από τις απόλυτες προτεραιότητές μας στον τομέα της δικαιοσύνης. Η τρομοκρατική απειλή απλώς συνέβαλε στο να εντείνουμε τις προσπάθειές μας προς την κατεύθυνση αυτή. Καταβάλλουμε κάθε δυνατή προσπάθεια προκειμένου να υιοθετηθεί αυτή η νομική πράξη τον Δεκέμβριο και να πραγματοποιήσουμε έτσι τους στόχους του Τάμπερε. Με χαρά σας ανακοινώνω ότι σύμφωνα με όλες τις ενδείξεις το Συμβούλιο θα μπορέσει να σεβαστεί αυτή την προθεσμία.
<P>
Κατά τις συνεδριάσεις του Συμβουλίου στις 24 και 28 Σεπτεμβρίου, επιτεύχθηκαν πραγματικά διάφορες πολιτικές συμφωνίες σχετικά με τα άρθρα 1 έως 8 της απόφασης. Γνωρίζετε ότι τα άρθρα αυτά αποτελούν τον λεγόμενο σκληρό πυρήνα της απόφασης για την δημιουργία της Eurojust.
<P>
Κατά την διάρκεια της βελγικής Προεδρίας, η ομάδα εργασίας διέθεσε 13 ημέρες συνεδρίασης για την εξέταση αυτής της νομικής πράξης. Το σύνολο του κειμένου αποτέλεσε ήδη αντικείμενο συνολικής ανάγνωσης στην ομάδα εργασίας, εξετάστηκε από την Επιτροπή του άρθρου 36, και βρίσκεται τώρα στην Επιτροπή Μονίμων Αντιπροσώπων.
<P>
(FR) Μια πρώτη γνώμη του Κοινοβουλίου σας εγκρίθηκε στις 17 Μαΐου τρέχοντος έτους, αλλά λαμβάνοντας υπόψη τις πολλές τροποποιήσεις που είχε υποστεί το κείμενο, κρίθηκε αναγκαία μια νέα διαβούλευση. Η Προεδρία έδωσε ιδιαίτερη προσοχή στο να ληφθούν υπόψη, καθόλη τη διάρκεια των διαπραγματεύσεων, οι γνωμοδοτήσεις τις οποίες εξέδωσε το Σώμα.
<P>
Η Eurojust πρέπει να προσφέρει μια αληθινή προστιθέμενη αξία σε σχέση με τα υφιστάμενα μέσα. Η συγκέντρωση, στους κόλπους ενός μόνου οργάνου, δικαστών από τα κράτη μέλη θα επιτρέψει χωρίς καμία αμφιβολία να εξασφαλιστεί καλός συντονισμός και στενή συνεργασία μεταξύ των αρχών που είναι αρμόδιες για την άσκηση δίωξης. Η Eurojust θα αποτελέσει έτσι ένα αποτελεσματικό όργανο ενόψει της δημιουργίας αυτού του χώρου ελευθερίας, ασφάλειας και δικαιοσύνης, η σύσταση του οποίου αποτελεί στόχο μας μετά τη Συνθήκη του Αμστερνταμ.
<P>
Προς το σκοπό αυτό, χρειαζόταν λοιπόν να εξασφαλιστεί μια αληθινή και αποτελεσματική συνεργασία ανάμεσα στη Eurojust, αφενός, και στα λοιπά όργανα που έχουν δημιουργηθεί στο πλαίσιο της Ένωσής μας, αφετέρου. Έπρεπε, ως εκ τούτου, να αποφευχθούν επιμελώς οι συγκρούσεις αρμοδιοτήτων και οι αλληλεπικαλύψεις. Όλα αυτά τα ζητήματα αποτελούν το αντικείμενο διατάξεων στο σχέδιο απόφασης. Η συνεργασία μεταξύ Eurojust και Ευρωπόλ και οι σχέσεις που αυτοί οι δύο οργανισμοί πρέπει να διατηρούν μεταξύ τους θα αποτελέσουν το αντικείμενο ξεχωριστής συμφωνίας. Αυτό το σχέδιο απόφασης βρίσκεται στο στάδιο της επεξεργασίας μεταξύ των μελών της προσωρινής μονάδας Eurojust και των εκπροσώπων της Ευρωπόλ. Ήταν πράγματι κάτι περισσότερο από επιθυμητό να συμμετάσχουν οι άμεσα ενδιαφερόμενοι σε αυτόν τον προβληματισμό και να ενσωματωθούν με πιο ικανοποιητικό τρόπο οι μελλοντικές εξελίξεις της Ευρωπόλ οι οποίες βρίσκονται σήμερα στο τραπέζι των διαπραγματεύσεων στο εσωτερικό της Ευρωπαϊκής Ένωσης.
<P>
(NL) Κυρία Πρόεδρε, κυρίες και κύριοι, όπως ζητήσατε, οι τομείς αρμοδιοτήτων της Eurojust έχουν καθορισθεί έτσι, ώστε αυτή να διαθέτει τα αναγκαία περιθώρια, προκειμένου να αντιμετωπίζει διασυνοριακές, καθώς και νέες μορφές εγκληματικότητας. Η Eurojust θα συμμετέχει στον συντονισμό των αρμοδίων αρχών των κρατών μελών και δύναται να τις καλεί να δημιουργούν κοινές ομάδες έρευνας. Οι αρχές κράτους μέλους, οι οποίες δεν κάνουν δεκτό σχετικό αίτημα της Eurojust, οφείλουν να αιτιολογούν την άρνησή τους.
<P>
Πάρα πολλές διατάξεις του σχεδίου απόφασης αφορούν την θέσπιση κανόνων για την προστασία των δεδομένων προσωπικού χαρακτήρα. Ήταν και παραμένει απαραίτητο να δοθεί αφενός στην Eurojust η δυνατότητα εξέτασης τέτοιων δεδομένων εξασφαλίζοντας αφετέρου κάθε εγγύηση για την προστασία της προσωπικής ζωής.
<P>
Έχουν ληφθεί υπόψη οι γνώσεις που έχει συγκεντρώσει η προσωρινή μονάδα, η οποία δημιουργήθηκε την 1η Μαρτίου εφέτος. Αντιπρόσωποι της μονάδας αυτής συμμετείχαν στην ομάδα εργασίας και παρουσίασαν τα πορίσματά τους κατά τις συνεδριάσεις της. Θα ήθελα να υπογραμμίσω ότι οι εργασίες της προσωρινής μονάδας κατέδειξαν με το παραπάνω, κυρίως κατά τις προηγούμενες εβδομάδες, την σημασία και την χρησιμότητα μίας οργάνωσης όπως η Eurojust.
<P>
Με χαρά, κυρία Πρόεδρε, κυρίες και κύριοι βουλευτές, ελπίζω, θα πληροφορηθείτε ότι σύμφωνα με τις τελευταίες συζητήσεις που γίνονται θα ανατεθεί πιθανώς στο Κοινοβούλιο η χορήγηση απαλλαγής στην Eurojust για την εκτέλεση του προϋπολογισμού.
<P>
Παρόλα αυτά παραμένουν ακόμα προς επίλυση ορισμένα σημαντικά ζητήματα, ο αριθμός τους όμως είναι περιορισμένος. Αφορούν κυρίως τις εφαρμοστικές λεπτομέρειες σχετικά με το δικαίωμα γνώσης των δεδομένων προσωπικού χαρακτήρα, τη θέση σε ισχύ της απόφασης και το καθεστώς του προσωπικού της Eurojust.
<P>
(FR) Τέλος, το ζήτημα της έδρας παραμένει ανοικτό. Η σχετική απόφαση θα πρέπει να μπορέσει να ληφθεί στη Σύνοδο Κορυφής του Λάκεν.
<P>
Θα ολοκληρώσω, κυρία Πρόεδρε, κυρίες και κύριοι, αυτό το τμήμα της ομιλίας μου, εφιστώντας την προσοχή σας στο γεγονός ότι η Προεδρία επέμεινε, στις 16 Νοεμβρίου, ότι τα κράτη μέλη πρέπει να προετοιμάσουν ήδη από τώρα την υλοποίηση της απόφασης πλαίσιο για τη σύσταση της Eurojust, προκειμένου αυτή η μονάδα να μπορέσει να καταστεί πράγματι λειτουργική το συντομότερο δυνατό.
<P>
Επιτρέψτε μου να περάσω στις εργασίες σχετικά με το ευρωπαϊκό ένταλμα σύλληψης. Γνωρίζετε ότι η πρόταση της Επιτροπής στηρίζεται στην αρχή της αμοιβαίας αναγνώρισης των δικαστικών αποφάσεων, η οποία προϋποθέτει ότι κάθε εθνική αρχή αναγνωρίζει ipso facto, και κατόπιν ελάχιστων ελέγχων, την αίτηση παράδοσης ενός ατόμου που υποβάλλεται από τη δικαστική αρχή άλλου κράτους μέλους. Το ευρωπαϊκό ένταλμα σύλληψης προορίζεται πράγματι να αντικαταστήσει, για τα αδικήματα που εμπίπτουν στο πεδίο εφαρμογής του, τον ισχύοντα μηχανισμό έκδοσης.
<P>
(NL) Η απόφαση πλαίσιο σχετικά με αυτό το ένταλμα σύλληψης αποτελεί ένα εξαιρετικά περίπλοκο όργανο από τεχνικής άποψης, διότι αφορά σημαντικά δικονομικά ζητήματα σχετικά με το ποινικό δίκαιο, καθώς επίσης και ζητήματα, όπως για παράδειγμα η σήμανση, τα οποία επιτρέπουν τον εντοπισμό των εμπλεκομένων ατόμων.
<P>
Δεδομένου του εύρους των καθηκόντων αυτών και των προθεσμιών οι οποίες θα πρέπει να τηρηθούν, η Προεδρία επιτάχυνε σημαντικά τον ρυθμό των συζητήσεων στο Συμβούλιο. Το ζήτημα αυτό συζητήθηκε άμεσα στην Επιτροπή του άρθρου 36, έτσι ώστε να εξεταστούν άμεσα τα πλέον ευαίσθητα ζητήματα. Προς τον σκοπό αυτό χρειάστηκε να πραγματοποιηθούν αρκετές έκτακτες συνεδριάσεις.
<P>
Μία ομάδα εμπειρογνωμόνων συνεδρίασε επίσης επανειλημμένα, προκειμένου να προετοιμάσει το έδαφος για τις περισσότερο τεχνικές πτυχές. Στην Επιτροπή του άρθρου 36 οι συζητήσεις επικεντρώθηκαν μέχρι σήμερα κυρίως στο πεδίο εφαρμογής αυτής της νομικής πράξης, ζήτημα που συνδέεται με την προβληματική της απαίτησης για το διπλό αξιόποινο και με τις εφαρμοστικές λεπτομέρειες των δικαστικών ελέγχων στο κράτος εκτέλεσης.
<P>
Τα κράτη μέλη συμφώνησαν ότι το πεδίο εφαρμογής θα πρέπει να ορισθεί στη βάση θετικού καταλόγου αδικημάτων. Η αρχή του αρνητικού καταλόγου δεν έγινε τελικά δεκτή, διότι ένα τόσο ευρύ πεδίο εφαρμογής αποδείχθηκε αδύνατο να βρει σύμφωνα τα κράτη μέλη στο πλαίσιο της απόσυρσης του όρου για το διπλό αξιόποινο.
<P>
Κατά το Συμβούλιο Δικαιοσύνης και Εσωτερικών Υποθέσεων της 16ης Νοεμβρίου σημειώθηκε ευρεία ομοφωνία σχετικά με την συμβιβαστική πρόταση της Προεδρίας, η οποία προέβλεπε θετικό κατάλογο. Επιτεύχθηκε επίσης "σχεδόν συμφωνία" για την κατάργηση του διπλού αξιοποίνου για εκείνα τα αδικήματα τα οποία περιλαμβάνονται στον κατάλογο.
<P>
(FR) Τα αδικήματα αυτά είναι εκείνα που περιλαμβάνονται στη Συνθήκη για την Ευρωπαϊκή Ένωση, στα συμπεράσματα του Τάμπερε, στο παράρτημα στη Σύμβαση της Ευρωπόλ, καθώς και τα τέσσερα αδικήματα που προτείνει η Επιτροπή, δηλαδή η δολιοφθορά, ο εμπρησμός, τα εγκλήματα κατά της ανθρωπότητας όπως ορίζονται στο Καταστατικό του Διεθνούς Ποινικού Δικαστηρίου, η αεροπειρατεία και η πειρατεία πλοίων. Περιλαμβάνει, μεταξύ άλλων, την τρομοκρατία και το εμπόριο ανθρωπίνων όντων. Προκειμένου να επιτευχθεί μια ομόφωνη συμφωνία, θα είναι αναμφίβολα απαραίτητη μια προσαρμογή του καταλόγου.
<P>
Το Συμβούλιο καλείται να εργαστεί βάσει δύο προτάσεων. Η μία προβλέπει ότι για τα αδικήματα του καταλόγου που δεν έχει ακόμη εναρμονισθεί, η απαίτηση του διπλού αξιόποινου θα κάμπτεται μόνον αν το αδίκημα θεωρείται σοβαρό στο εκδόν κράτος μέλος. Αυτό σημαίνει ελάχιστη ποινή διάρκειας μεγαλύτερης των δώδεκα μηνών όπως προβλέπεται σήμερα για τα αδικήματα που δεν είναι εναρμονισμένα στο επίπεδο των δεκαπέντε κρατών μελών. Η άλλη πρόταση προβλέπει η κατάργηση του διπλού αξιόποινου να περιοριστεί στα αδικήματα που διαπράττονται εξολοκλήρου ή εν μέρει στο έδαφος του εκδόντος κράτους μέλους, στη λογική ότι δεν μπορεί κανείς να αρνηθεί την παράδοση για πράξεις που διαπράχθηκαν στο έδαφος του κράτους μέλους το οποίο εξέδωσε το ένταλμα σύλληψης.
<P>
(NL) Στο Συμβούλιο Δικαιοσύνης και Εσωτερικών Υποθέσεων της 16ης Νοεμβρίου οι υπουργοί συμφώνησαν σχετικά με τους όρους υπό τους οποίους μπορεί να γίνει προσφυγή στα δικαστήρια του κράτους εκτέλεσης, καθώς επίσης και σχετικά με την προθεσμία παράδοσης του εμπλεκομένου ατόμου.
<P>
Οι βασικές αρχές είναι οι εξής: η νομοθεσία του κράτους εκτέλεσης καθορίζει τις εφαρμοστικές λεπτομέρειες για την προσφυγή. Σε περίπτωση συναίνεσης του καταζητουμένου για την παράδοσή του, προβλέπεται προθεσμία 10 ημερών. Σε περίπτωση σύλληψης προβλέπεται προθεσμία 60 ημερών και σε έκτακτες περιπτώσεις οι προθεσμίες αυτές μπορούν να παραταθούν κατά 30 ημέρες.
<P>
Οι υπόλοιπες διατάξεις της πρότασης της Επιτροπής συζητήθηκαν στις 22 και 23 Νοεμβρίου στην Επιτροπή του άρθρου 36. Εξετάσθηκαν εκεί οι λόγοι άρνησης της εκτέλεσης του εντάλματος και οι προϋποθέσεις για την εφαρμογή της αρχής της εδαφικότητας και της εξειδίκευσης.
<P>
Είναι ακόμη πρόωρο να κάνουμε λόγο για συμφωνία, όμως οι εργασίες μέχρι τώρα υπήρξαν λίαν εποικοδομητικές και όλες οι διατάξεις έχουν ήδη συζητηθεί ενδελεχώς.
<P>
(FR) Ιδιαίτερη προσοχή δίδεται, και πιστεύω, κυρίες και κύριοι, ότι αυτό ανταποκρίνεται σε μια ανησυχία που εκφράσατε, στα δικαιώματα του εκζητούμενου: δικαιώματα υπεράσπισης, δικαιώματα όσον αφορά τη χρήση των γλωσσών, δικαιώματα στο θέμα της μεταγωγής. Θα υπογραμμίσουμε σχετικά ότι δεν πρέπει να αψηφούμε το συμφέρον που μπορεί να έχει ο εκζητούμενος να τύχει του ευεργετήματος δικαστικής διαδικασίας, καθώς και το συμφέρον να προσαχθεί το συντομότερο δυνατόν ενώπιον του δικαστή του. Μια άλλη έκδηλη πρόοδος, σε σχέση με τη σημερινή διαδικασία έκδοσης, είναι ο συνυπολογισμός στη στερητική της ελευθερίας ποινής, στην οποία θα καταδικαστεί ενδεχομένως ο παραδιδόμενος, κάθε περιόδου κράτησης στο κράτος εκτέλεσης που συνδέεται με την εκτέλεση του ευρωπαϊκού εντάλματος σύλληψης.
<P>
Να ποια είναι λοιπόν η πορεία των διαπραγματεύσεων όσον αφορά την απόφαση πλαίσιο για το ευρωπαϊκό ένταλμα σύλληψης. Επαναλαμβάνω για μια ακόμη φορά ότι εξακολουθούν να υπάρχουν δυσκολίες, αλλά ελπίζουμε ότι αυτές θα μπορέσουν να επιλυθούν μέχρι την επόμενη εβδομάδα.
<P>
(NL) Η τρίτη νομική πράξη, στην οποία θα ήθελα να αναφερθώ σήμερα, είναι η απόφαση πλαίσιο σχετικά με την καταπολέμηση της τρομοκρατίας. Για την απόφαση αυτή μπορούμε φυσικά να αξιοποιήσουμε την πείρα που διαθέτουμε ήδη σχετικά με τις δύο νομικές πράξεις για τις οποίες μόλις συζητήσαμε, όμως η σημασία αυτής της απόφασης δεν είναι μικρότερη. Καταρχάς διότι είναι επίσης ουσιαστικής σημασίας να ενισχύσουμε την δικαστική συνεργασία μέσω της εναρμόνισης της ποινικής νομοθεσίας. Είναι πολύ σημαντικό να καταστρώσουμε μία κοινή στρατηγική σχετικά με την τρομοκρατία, αναπτύσσοντας έτσι μία πραγματικά ευρωπαϊκή πολιτική στον τομέα του ποινικού δικαίου σχετικά με την τρομοκρατία. Είναι επίσης εξαιρετικά σημαντικό να εξασφαλίσουμε σημαντική δικαιοδοσία για τα ευρωπαϊκά δικαστήρια σχετικά.
<P>
Όμως η σημασία της απόφασης πλαισίου βρίσκεται επίσης και στον ευαίσθητο χαρακτήρα της, όπως πολύ σωστά παρατήρησαν ορισμένοι από εσάς: όλες οι δραστηριότητες που σχετίζονται με την τρομοκρατία, όπως η συμμετοχή και η υποστήριξη σε τρομοκρατική ομάδα, θα πρέπει φυσικά να καλύπτονται από την απόφαση αυτή. Συγχρόνως όμως θα πρέπει να προσέξουμε πολύ ώστε να μην υπερβάλουμε και χρειάζεται επομένως ένας ορισμός ο οποίος να αποκλείει κάθε κίνδυνο κατάχρησης.
<P>
Το Συμβούλιο έχει πλήρη επίγνωση του προβλήματος αυτού και οι εργασίες εντός του προχωρούν έχοντας υπόψη τα στοιχεία αυτά. Οι εργασίες προχωρούν ικανοποιητικά, όπως αποδεικνύει και το αποτέλεσμα των συνεδριάσεων της 16ης Νοεμβρίου. Διαπιστώσαμε εκεί ότι οι τροποποιήσεις που πραγματοποιήθηκαν συμβάλλουν στην περαιτέρω προσέγγιση των θέσεων.
<P>
(FR) Ο ορισμός του τρομοκρατικού αδικήματος έχει σχεδόν οριστικοποιηθεί. Το αρχικό στοιχείο της πρόθεσης διευκρινίστηκε. Συμπληρώνεται από δύο στοιχεία που μπορούν επίσης να αποτελούν χαρακτηριστικά της τρομοκρατικής πρόθεσης, δηλαδή ο σοβαρός εκφοβισμός του πληθυσμού ή ο αθέμιτος εξαναγκασμός ενός κράτους να προβεί σε ενέργεια. Ταυτόχρονα, οι σκοπούμενες συμπεριφορές επαναπροσδιορίστηκαν κατά τρόπο που καλύπτει μόνο τα αδικήματα μεγάλης σοβαρότητας. Οι προσπάθειες αυτές ανταποκρίνονται στις ανησυχίες και στις επικρίσεις που διατυπώθηκαν σχετικά με τον αρχικά πολύ γενικό χαρακτήρα του ορισμού.
<P>
Το Συμβούλιο ενέκρινε δύο συμπληρωματικά στοιχεία προκειμένου να επιβεβαιώσει τις διασφαλίσεις σεβασμού των θεμελιωδών δικαιωμάτων. Καταρχάς, το προοίμιο θα αναφέρει ότι η απόφαση πλαίσιο δεν παραβλάπτει την άσκηση των ανθρωπίνων δικαιωμάτων, ιδίως του δικαιώματος του συνέρχεσθαι, της έκφρασης και της διαδήλωσης. Αλλωστε, αυτές οι προφυλάξεις θα συμπληρωθούν από πολιτική δήλωση που θα υποδηλώνει ότι η απόφαση δεν στοχεύει τα άτομα που ενεργούν με σκοπό τη διατήρηση ή την αποκατάσταση των δημοκρατικών αξιών, ούτε τα άτομα που ασκούν το δικαίωμά τους να εκδηλώνουν τις απόψεις τους, ακόμη και αν, κατά την άσκηση του δικαιώματος αυτού, διαπράττουν αδικήματα. Τέλος, το προοίμιο θα αποκλείσει από το πεδίο εφαρμογής της απόφασης πλαίσιο τις δραστηριότητες των ενόπλων δυνάμεων σε καιρό ένοπλης σύγκρουσης και κατά την άσκηση των επίσημων καθηκόντων τους, όπως αυτά διέπονται από το διεθνές δίκαιο. Αυτά όσον αφορά το τρομοκρατικό αδίκημα καθεαυτό.
<P>
(NL) Όσον αφορά το ζήτημα της δικαιοδοσίας, το Συμβούλιο εξακολουθεί να ζητά όσο το δυνατόν ευρύτερη δικαιοδοσία, δεδομένης της ιδιαίτερης σοβαρότητας των τρομοκρατικών πράξεων. Θα δημιουργηθεί ένας μηχανισμός συντονισμού για τις περιπτώσεις κατά τις οποίες θα υπάρξει σύγκρουση δικαιοδοσίας μεταξύ των κρατών μελών, γεγονός όχι απίθανο δεδομένης της ευρείας δικαιοδοσίας που προβλέπεται σε αυτά τα κράτη.
<P>
Οι εργασίες συνεχίζονται σχετικά με τον καθορισμό των ποινών. Το παρόν κείμενο προβλέπει την υποχρέωση για όλα τα κράτη μέλη να αυξήσουν τις ποινές που επιβάλλουν σε τρομοκρατικές αξιόποινες πράξεις σε σχέση με τις ίδιες αξιόποινες πράξεις οι οποίες πραγματοποιούνται χωρίς τρομοκρατικούς σκοπούς. Οι συζητήσεις που πραγματοποιήθηκαν για το ζήτημα αυτό την προηγούμενη Παρασκευή στην Επιτροπή Μονίμων Αντιπροσώπων, αφορούσαν ακριβώς τις ποινές για αξιόποινες πράξεις οι οποίες σχετίζονται με τρομοκρατικές ομάδες. Φαίνεται ότι επιτυγχάνεται ομοφωνία σχετικά με ανώτατη ποινή 15 ετών για την διεύθυνση τρομοκρατικής ομάδας και 8 ετών για την συμμετοχή σε μία τέτοια ομάδα.
<P>
Εφόσον οι ομάδες αυτές δεν διέπραξαν ακόμα τρομοκρατικές πράξεις, προβλέπεται για την διεύθυνση τέτοιας ομάδας επίσης η ποινή των 8 ετών. Όμως οι σχετικές συζητήσεις δεν έχουν ακόμη ολοκληρωθεί.
<P>
(FR) Έτσι, κυρία Πρόεδρε, κύριε Επίτροπε, κυρίες και κύριοι, ολοκληρώνεται ο απολογισμός που ήθελα να κάνω όσον αφορά τις τρεις αποφάσεις πλαίσιο του Συμβουλίου που είναι σήμερα στην ημερήσια διάταξη των εργασιών σας. Όπως σας έλεγα, η Προεδρία ελπίζει οι συζητήσεις για αυτά τα τρία μέσα να ολοκληρωθούν μέχρι το Δεκέμβριο. Αυτό θα αποτελέσει αναμφίβολα κατόρθωμα, λαμβάνοντας υπόψη τη βεβαρημένη ημερήσια διάταξη του Συμβουλίου, αλλά κυρίως θα αποδείξει, την επομένη της Συνόδου Κορυφής του Λάκεν, ότι η Ευρωπαϊκή Ένωση έχει φτάσει πλέον σε ένα επίπεδο ωριμότητας στη διαμόρφωση της ευρωπαϊκής ποινικής δικαιοσύνης και ότι είναι ικανή να υλοποιήσει τους στόχους που έχει θέσει.

<SPEAKER ID=82 NAME="Vitorino">
(ΡΤ) Κυρία Πρόεδρε, κύριοι βουλευτές, καταρχάς θα ήθελα να συγχαρώ την κ. Gebhardt για την έκθεσή της σχετικά με τη δημιουργία της μονάδας Eurojust. Οι απόψεις που εξέφρασε η Επιτροπή όσον αφορά αυτό το θέμα στην ανακοίνωση της το Νοέμβριο του 2000, καθώς και οι συστάσεις που ενέκρινε το Ευρωπαϊκό Κοινοβούλιο τον Μάιο του έτους αυτού, μετά την έκθεση της κ. Gebhardt, επαναλαμβάνονται σε μεγάλο βαθμό στο κείμενο που εξετάζει αυτή τη στιγμή το Συμβούλιο.
<P>
Θεωρώ, επομένως, ότι μπορώ να υπογραμμίσω ειδικότερα μόνο δύο ή τρεις πτυχές. Πρώτον, όπως ανέφερε η κ. Gebhardt, οι κανόνες σχετικά με την προστασία των προσωπικών δεδομένων, στην εκδοχή που εξετάζεται αυτή τη στιγμή, αναπτύχθηκαν και βελτιώθηκαν. Το σχέδιο υιοθετεί μία ισόρροπη προσέγγιση που σέβεται ταυτόχρονα τα νόμιμα συμφέροντα και τα θεμελιώδη δικαιώματα των πολιτών, καθώς επίσης και την ανάγκη αποτελεσματικότητας στο συντονισμό των δικαστικών ερευνών και δράσεων. Θα δημιουργηθεί μία κοινή αρχή εποπτείας, ανεξάρτητη όσον αφορά την προστασία δεδομένων και, εάν χρειαστεί, θα εξευρεθούν νομικές λύσεις όσον αφορά τη δυνατότητα ελέγχου εκ μέρους των εθνικών δικαστηρίων.
<P>
Δεύτερον, ο ρόλος των θεσμικών οργάνων της Ένωσης ενισχύθηκε και η Επιτροπή συμμετέχει πλήρως στο έργο της Eurojust στο πλαίσιο των διαφόρων αρμοδιοτήτων της. Το Κοινοβούλιο θα ενημερώνεται πλήρως σχετικά με τα δημοσιονομικά ζητήματα και ελπίζω ότι θα του παραχωρηθεί επίσης το καθήκον της χορήγησης απαλλαγής για την εκτέλεση του προϋπολογισμού.
<P>
Η εξαίρετη εργασία της κ. Gebhardt περιλαμβάνει ακόμη ένα κατάλογο συμπληρωματικών τροπολογιών, το μεγαλύτερο τμήμα των οποίων έχει την έγκριση της Επιτροπής. Παραθέτω μόνο, ως παραδείγματα, τη σύνθεση της κοινής αρχής εποπτείας σχετικά με τα προσωπικά δεδομένα, τη συνεργασία μεταξύ του οργανισμού καταπολέμησης της απάτης της Επιτροπής, της OLAF, και της Eurojust, τη χορήγηση απαλλαγής για την εκτέλεση του προϋπολογισμού εκ μέρους του Κοινοβουλίου, τις προθεσμίες για την αποθήκευση δεδομένων ή τη νομοθεσία που εφαρμόζεται σε περίπτωση ζημιάς που προκύπτει από την επεξεργασία λανθασμένων δεδομένων. Ελπίζω ότι το Συμβούλιο θα υιοθετήσει επίσης τις προτάσεις αυτές.
<P>
Κυρία Πρόεδρε, κύριοι βουλευτές, όσον αφορά τις άλλες δύο υπό εξέταση πρωτοβουλίες, τα γεγονότα της 11ης Σεπτεμβρίου του 2001 ήλθαν να επιβεβαιώσουν τραγικά το βάσιμο των συστάσεων που ενέκρινε το Ευρωπαϊκό Κοινοβούλιο στις 5 Σεπτεμβρίου 2001, μετά από μία έκθεση πρωτοβουλίας που εκπόνησε ο κ. Graham Watson. Ως Επίτροπος αρμόδιος για τη Δικαιοσύνη και τις Εσωτερικές Υποθέσεις, θα ήθελα να συγχαρώ και να αποτίσω δημοσίως φόρο τιμής στον κ. βουλευτή και πρόεδρο της Επιτροπής Δημοσίων Ελευθεριών του Κοινοβουλίου, του οποίου η προσπάθεια και το όνομα θα παραμείνουν συνδεδεμένα με αυτή την πρωτοβουλία μεγάλης πολιτικής σημασίας που αφορά την καταπολέμηση της τρομοκρατίας και της εγκληματικότητας στην Ευρωπαϊκή Ένωση.
<P>
Οι συστάσεις της έκθεσης Watson του Σεπτεμβρίου ελήφθησαν ευρέως υπόψη στις προτάσεις που παρουσίασε η Επιτροπή στις 19 Σεπτεμβρίου και που εξετάζονται τη στιγμή αυτή από το Συμβούλιο. Θα ήθελα να αρχίσω από την πρόταση απόφασης πλαισίου σχετικά με την καταπολέμηση της τρομοκρατίας. Όσον αφορά την πρόταση αυτή, η συζήτηση στο Συμβούλιο επικεντρώθηκε στα τρία πιο σημαντικά και ταυτόχρονα πιο προβληματικά σημεία: στον ορισμό του εγκλήματος της τρομοκρατίας, στον προσδιορισμό των κανόνων αρμοδιότητας για την εκδίκαση των τρομοκρατικών πράξεων και στο πλαίσιο των κυρώσεων που θα εφαρμόζονται για τις τρομοκρατικές πράξεις.
<P>
Όσον αφορά τον ορισμό, μας ενδιέφερε να διασφαλίσουμε ότι η νόμιμη δράση, όπως και στο πλαίσιο της δραστηριότητας των συνδικάτων ή των κινημάτων κατά της παγκοσμιοποίησης, σε καμία περίπτωση δεν θα υπέπιπτε στο πλαίσιο εφαρμογής της απόφασης πλαισίου. Η Επιτροπή, από την πρώτη στιγμή, συμφώνησε με αυτή την ερμηνεία και θεωρεί ότι η λύση προς την οποία πορευόμαστε είναι μία λύση που, τηρώντας τη βασική δομή της αρχικής πρότασης της Επιτροπής, δηλαδή "ορισμό του αδικήματος της τρομοκρατίας με βάση τη στοιχειοθέτηση ενός αντικειμενικού στοιχείου, που είναι η τρομοκρατική δράση, σε συνδυασμό με τη στοιχειοθέτηση ενός υποκειμενικού στοιχείου, που είναι το τρομοκρατικό κίνητρο σύμφωνα με τους όρους της πρότασης" - αυτό είναι το κείμενο που εξετάζεται αυτή τη στιγμή από το Συμβούλιο - επιτρέπει, κατά τρόπο πιο λεπτομερή, να προσδιορίζονται στον ίδιο το νομικό κανόνα οι προϋποθέσεις που πρέπει να πληρούνται προκειμένου να θεωρείται το εν λόγω αδίκημα ως τρομοκρατικό. Συμφωνούμε, επομένως, με τη βελτίωση του σταθερού ορισμού του κειμένου που εξετάζει τώρα το Συμβούλιο.
<P>
Η πτυχή αυτή παρέχει επιπλέον μία συμπληρωματική εγγύηση: κανένα κοινό έγκλημα, ούτε καν οι βίαιες πράξεις που διαπράττονται περιστασιακά στο περιθώριο ορισμένων διαδηλώσεων, δεν θα καλύπτονται από το μέσο καταστολής της τρομοκρατίας. Το Συμβούλιο εξετάζει αυτή τη στιγμή τη δυνατότητα εισαγωγής μίας δήλωσης που θα διευκρινίζει ότι όλοι όσοι δρουν προκειμένου να διαφυλάξουν ή να αποκαταστήσουν τις δημοκρατικές αξίες, όπως συνέβη ιδίως σε ορισμένα κράτη μέλη κατά το Δεύτερο Παγκόσμιο Πόλεμο, δεν μπορούν να θεωρούνται τρομοκράτες. Η πτυχή αυτή συμβαδίζει με ορισμένες τροπολογίες που πρότεινε το Κοινοβούλιο προκειμένου να διασφαλισθεί ότι τα δικαιώματα και οι θεμελιώδεις ελευθερίες στις οποίες βασίζονται οι χώρες μας δεν θα διακυβεύονται σε καμία περίπτωση από την παρούσα απόφαση πλαίσιο.
<P>
Όσον αφορά τις αρμοδιότητες, η συζήτηση στο Συμβούλιο προσεγγίζει μία λύση η οποία βρίσκεται πολύ κοντά στη λύση που υποστηρίζουν οι τροπολογίες τις οποίες υπέβαλε το Ευρωπαϊκό Κοινοβούλιο. Στο Συμβούλιο υπάρχει συναίνεση όσον αφορά μία ισόρροπη διατύπωση που συνδυάζει την αρχική πρόταση της Επιτροπής και το πιο φιλόδοξο σχέδιο που πρότειναν ορισμένα κράτη μέλη και το Κοινοβούλιο προκειμένου να διευρυνθεί η δικαιοδοτική αρμοδιότητα σε όλη την επικράτεια της Ένωσης. Ως αποτέλεσμα τα κράτη μέλη μπορούν, εάν το επιθυμούν, να διευρύνουν την αρμοδιότητά τους εάν το αδίκημα διαπράχθηκε σε οποιοδήποτε σημείο της επικράτειας της Ένωσης.
<P>
Όσον αφορά το τρίτο ζήτημα, το ζήτημα των ποινών, πιστεύω ότι παραμένει το βασικό πρόβλημα σε αυτή την απόφαση πλαίσιο λόγω απουσίας συναίνεσης όσον αφορά το κοινό επίπεδο ποινών για τα ατομικά αδικήματα της τρομοκρατίας. Η Επιτροπή δεν είναι ακόμη ικανοποιημένη με την προσέγγιση που υιοθετείται επί του παρόντος όσον αφορά τα ατομικά αδικήματα σύμφωνα με την οποία οι ποινές που εφαρμόζονται στα τρομοκρατικά αδικήματα τα οποία διαπράττουν άτομα δεν είναι εναρμονισμένες αλλά, αντίθετα, εφαρμόζονται βαρύτερες ποινές από αυτές που προβλέπονται στο πλαίσιο της εθνικής νομοθεσίας για τα ίδια αδικήματα, τα οποία όμως διαπράττονται χωρίς την ειδική πρόθεση που αποτελεί προϋπόθεση των τρομοκρατικών πράξεων. Πιστεύω ότι εάν περιορίσουμε τις φιλοδοξίες μας κατ' αυτό τον τρόπο δεν θα τηρήσουμε την εντολή που προβλέπεται στην παράγραφο ε) του άρθρου 31 της Συνθήκης, ούτε τη σύσταση που περιλαμβάνεται στην έκθεση Watson. Επιπλέον, δεν θα είμαστε συνεπείς με το γεγονός ότι, στο πλαίσιο προηγούμενων μέσων, καταφέραμε να υιοθετήσουμε κοινές ποινές για την παραχάραξη του ευρώ, για τη βοήθεια στην παράνομη μετανάστευση ή για το εμπόριο ανθρωπίνων όντων, και θα ήταν ανεξήγητο να μην καταφέρουμε να επιτύχουμε το ίδιο επίπεδο φιλοδοξίας όταν πρόκειται να επιβάλουμε κυρώσεις για τρομοκρατικές πράξεις. Ελπίζω ότι θα είναι δυνατό να εξευρεθεί λύση με βάση την πρόταση που υπέβαλε η Επιτροπή προκειμένου να δημιουργηθεί ένα σύνολο ποινών για τα ατομικά αδικήματα που απαριθμούνται στα άρθρα 1 και 2 της πρότασης της Επιτροπής με μεγαλύτερη ευελιξία όσον αφορά την προσαρμογή τους στην κλίμακα των ποινών που ισχύουν στο εθνικό δίκαιο κάθε κράτους μέλους.
<P>
Τέλος, στην απόφαση πλαίσιο προβλέπεται ότι τα κράτη μέλη πρέπει να λαμβάνουν όλα τα δυνατά μέτρα για να διασφαλίζεται η κατάλληλη βοήθεια στην οικογένεια των θυμάτων, εφαρμόζοντας στο μέτρο του δυνατού το άρθρο 4 της απόφασης πλαισίου που αφορά την κατάσταση των θυμάτων σχετικά με την ποινική διαδικασία. Η προσέγγιση αυτή είναι απολύτως συνεκτική με την άποψη του Κοινοβουλίου.
<P>
Κυρία Πρόεδρε, κύριοι βουλευτές, όσον αφορά τη δεύτερη απόφαση πλαίσιο σχετικά με το ευρωπαϊκό ένταλμα σύλληψης, πιστεύουμε ότι πρέπει να βασίζεται στην αρχή της αμοιβαίας αναγνώρισης των δικαστικών αποφάσεων σε ποινικά θέματα, γεγονός που ανταποκρίνεται στα συμπεράσματα του Ευρωπαϊκού Συμβουλίου του Τάμπερε, τον Οκτώβριο του 1999, και στην υπόδειξη που διατυπώθηκε προς εμάς από τους αρχηγούς κρατών και κυβερνήσεων στο Ευρωπαϊκό Συμβούλιο της Γάνδης, στις 19 Οκτωβρίου. Το υπό συζήτηση κείμενο το οποίο παρουσίασε η Προεδρία περιλαμβάνει ένα θετικό κατάλογο αδικημάτων για τα οποία δεν χρειάζεται η διαδικασία ελέγχου της απαίτησης του διπλού αξιόποινου. Όπως γνωρίζουν οι κύριοι βουλευτές, η πρόταση της Επιτροπής που συζητάμε σήμερα προσανατολίζεται προς την κατάργηση του διπλού αξιόποινου σε διεθνές επίπεδο, με εξαίρεση έναν αρνητικό κατάλογο που καθόρισε η Επιτροπή. Μετά το Ευρωπαϊκό Συμβούλιο της Γάνδης, κατέστη σαφές ότι η προσέγγιση αυτή της Επιτροπής δεν θα λάμβανε την κατά πλειοψηφία υποστήριξη του Συμβουλίου. Γι' αυτό και η Προεδρία προχώρησε σε μία συμβιβαστική πρόταση η οποία προϋποθέτει ότι η εκτέλεση του ευρωπαϊκού εντάλματος σύλληψης σχετικά με αδικήματα που περιλαμβάνονται στο θετικό κατάλογο δεν απαιτεί τον έλεγχο του διπλού αξιόποινου. Η Επιτροπή είναι διατεθειμένη να υποστηρίξει τη συμβιβαστική πρόταση της Προεδρίας εφόσον το περιεχόμενο των αδικημάτων που περιλαμβάνονται στο θετικό αυτό κατάλογο αποτελεί ουσιαστικό περιεχόμενο και συνιστά σαφές και αναμφισβήτητο μήνυμα προς την κατεύθυνση της ενίσχυσης των μηχανισμών δικαστικής συνεργασίας για την καταπολέμηση των διαφόρων μορφών του διεθνούς οργανωμένου εγκλήματος. Για να λειτουργήσει και να καταστεί αποτελεσματικός ο μηχανισμός θετικής καταπολέμησης χρειάζεται, στον καθορισμό των αδικημάτων του θετικού καταλόγου, να τηρείται το περιεχόμενο αυτών των αδικημάτων που ισχύει στη νομοθεσία του κράτους μέλους το οποίο εκδίδει το ένταλμα έρευνας και σύλληψης. Είναι βασικό στοιχείο. Εάν δεν τηρηθεί το στοιχείο αυτό, θα εισαχθεί εκ νέου ο όρος του διπλού αξιόποινου για τα αδικήματα αυτά, ενώ αυτό ακριβώς προσπαθούμε να αποφύγουμε.
<P>
Πιστεύω ότι προσεγγίζουμε σε μία συμφωνία σχετικά με το περιεχόμενο του θετικού καταλόγου. Αλλά, επί του παρόντος, η συμφωνία αυτή δεν έχει επιτευχθεί ούτε έχει διασφαλιστεί πλήρως. Ελπίζω ότι μέχρι το Συμβούλιο της 6ης και 7ης Δεκεμβρίου θα είναι δυνατό να σφυρηλατηθεί μία ομόφωνη συμφωνία σχετικά με έναν ουσιαστικό θετικό κατάλογο που θα ανταποκρίνεται στο στόχο του αποτελεσματικού ευρωπαϊκού μηχανισμού έρευνας και σύλληψης, του οποίου η εφαρμογή θα είναι απλή.
<P>
Όσον αφορά μία τελευταία πτυχή που θα ήθελα να επισημάνω, η Επιτροπή ενσωμάτωσε στην πρότασή της ένα σύνολο κανόνων που έχουν ως στόχο να συνδυάσουν, αφενός, την αποτελεσματικότητα στην καταπολέμηση του εγκλήματος και, αφετέρου, την προστασία των θεμελιωδών δικαιωμάτων και ελευθεριών των πολιτών. Ελπίζω ότι το Συμβούλιο θα αντισταθεί στον πειρασμό να καταργήσει διατάξεις προστασίας με το επιχείρημα ότι δεν είναι απαραίτητες στο βαθμό που τα κράτη μέλη είναι υποχρεωμένα κατά κάποιο τρόπο να τηρούν τις νομικές εγγυήσεις. Είναι αλήθεια ότι ένα από τα βασικά στοιχεία της οικοδόμησης του μηχανισμού αυτού είναι η αρχή της αμοιβαίας εμπιστοσύνης που προκύπτει από το γεγονός ότι τα κράτη μέλη υπέγραψαν την Ευρωπαϊκή Σύμβαση των Ανθρωπίνων Δικαιωμάτων του Συμβουλίου της Ευρώπης του 1950, και προχώρησαν από κοινού στη διακήρυξη του Χάρτη των Ανθρωπίνων Δικαιωμάτων της Ευρωπαϊκής Ένωσης του 2000. Αλλά πιστεύω ότι είναι σημαντικό να υπογραμμίσουμε ορισμένους ειδικούς μηχανισμούς που πρέπει να εισαχθούν σε αυτή την απόφαση πλαίσιο ώστε να διασφαλιστούν και να διαφυλαχθούν τα θεμελιώδη δικαιώματα των πολιτών. Αλλες τροποποιήσεις προς την ίδια κατεύθυνση συνίστανται στην προσαρμογή της διατύπωσης του κανόνα Ne bis in idem, που περιλαμβάνεται στο άρθρο 29 της πρόταση της Επιτροπής, με τη διατύπωση του άρθρου 50 του Χάρτη των Θεμελιωδών Δικαιωμάτων της Ευρωπαϊκής Ένωσης, κατά τρόπο ώστε να προβλέπεται ότι το ένταλμα σύλληψης πρέπει να συνοδεύεται από την απόδειξη ότι το άτομο ενημερώθηκε πράγματι έγκαιρα για τη διαδικασία ώστε να προετοιμάσει την υπεράσπισή του στην περίπτωση που έχει καταδικαστεί ερήμην. Ένα άλλο παράδειγμα των κανόνων αυτών είναι η αφαίρεση της περιόδου στερητικής της ελευθερίας ποινής από την κύρωση που προβλέπει το άρθρο 24 της πρότασης της Επιτροπής, όπου η περίοδος φυλάκισης στο κράτος μέλος εκτέλεσης πρέπει να λαμβάνεται υπόψη για τον υπολογισμό της αποζημίωσης στην περίπτωση που το άτομο το οποίο πρέπει να εκδοθεί δεν καταδικασθεί. Πρέπει να υπάρχει μία ισορροπία μεταξύ της ανάγκης για ταχύτητα και αποτελεσματικότητα στη συνεργασία μεταξύ δικαστικών αρχών και των συμφερόντων των ατόμων τα οποία δεν πρέπει να υφίστανται πρόσθετους ή υπερβολικούς περιορισμούς ή να μειώνονται οι δυνατότητες της υπεράσπισης τους. Η επιθυμία της Επιτροπής, στο θέμα του προσδιορισμού των κανόνων και αρχών που διασφαλίζουν τα θεμελιώδη δικαιώματα σε έναν ευρωπαϊκό δικαστικό χώρο, είναι να εμβαθύνει τους κανόνες αυτούς, και επομένως η Επιτροπή έχει επίγνωση ότι είναι ευκταίο να συνεχιστεί το έργο προσέγγισης των ποινικών δικονομιών των κρατών μελών. Πρέπει να διασφαλίσουμε ταυτόχρονα την αποτελεσματικότητα της νομικής δράσης και την προστασία των ατομικών δικαιωμάτων. Επομένως, είναι ίσως απαραίτητο, στο επίπεδο της Ένωσης, να αντιμετωπίσουμε με μεγαλύτερη σύγκλιση το δικαίωμα για γλωσσική βοήθεια, την κατάλληλη επεξεργασία των στοιχείων απόδειξης ή το ζήτημα του νομικού καθεστώτος της εγγύησης. Η Επιτροπή εξετάζει το ενδεχόμενο να υποβάλει ανακοίνωση σχετικά με τις πτυχές αυτές η οποία θα καλύψει ένα ευρύ φάσμα στοιχείων. Τα ζητήματα αυτά απαιτούν οριζόντια προσέγγιση και επομένως έχουμε την πρόθεση να την αναπτύξουμε μεταγενέστερα σε έναν ειδικό μηχανισμό.
<P>
Κυρία Πρόεδρε, κύριοι βουλευτές, ολοκληρώνω την παρέμβασή μου αναφερόμενος στην προφορική πρόταση τροπολογίας του κ. Watson την οποία διατύπωσε σήμερα στο Σώμα. Τη στιγμή αυτή που συζητάμε τη θέση της Επιτροπής, πρέπει να συνεχίσουμε την προσπάθεια διαπραγμάτευσης για να επιτευχθεί συμφωνία μεταξύ των δέκα πέντε. Όχι μία συμφωνία πάση θυσία, αλλά μία συμφωνία που θα ανταποκρίνεται στην πρόκληση της καταπολέμησης της τρομοκρατίας και του οργανωμένου εγκλήματος που αντιμετωπίζουμε. Και χαιρετίζουμε τη δέσμευση της βελγικής Προεδρίας προκειμένου να επιτευχθεί συμφωνία. Αλλά θα ήθελα επίσης να καταστήσω σαφές ότι για το ευρωπαϊκό ένταλμα έρευνας και σύλληψης είναι δυνατό να υπάρξει συμφωνία σχετικά με τον κατάλογο των τριάντα τεσσάρων αδικημάτων που μόλις ανέφερε η Υπουργός κ. Anne Neyts-Uyttebroeck. Πρέπει να αναφέρω επίσης με σαφήνεια ότι στον κατάλογο αυτό δεν υπάρχουν ελάσσονα αδικήματα διότι είναι ένας κατάλογος που προσαρτάται στη Σύμβαση της Europol. Και πιστεύω ότι εάν αυτά τα αδικήματα θεωρούνται σημαντικά για την αστυνομική συνεργασία στο πλαίσιο της Europol, πρέπει επίσης να θεωρηθούν σημαντικά όσον αφορά την αναμφισβήτητη βαρύτητα που παρουσιάζουν για την ποινική δικαστική συνεργασία. Ανεξάρτητα από τις εθνικές νομικές παραδόσεις και την ηθική λογοκρισία που μπορεί να προκαλεί σε εθνικό επίπεδο το τάδε ή το δείνα αδίκημα, είμαι πεπεισμένος ότι σήμερα η πορεία που πρέπει να ακολουθήσουμε κατευθύνεται προς την επίτευξη συμφωνίας μεταξύ των δεκαπέντε, μίας ουσιαστική συμφωνίας σχετικά με τον κατάλογο των αδικημάτων στα οποία θα εφαρμοσθεί το ευρωπαϊκό ένταλμα έρευνας και σύλληψης. Εάν δεν καταστεί εφικτή αυτή η συμφωνία μεταξύ των δεκαπέντε, οφείλουμε να σκεφτούμε τι πρέπει να πράξουμε στη συνέχεια.

<SPEAKER ID=83 LANGUAGE="ES" NAME="Palacio Vallelersundi">
. (ES) Κυρία Πρόεδρε, πιστεύω ότι σήμερα ο προβληματισμός μας πρέπει να ξεκινήσει από τα βασικά, από την τύχη και την ευθύνη να ζούμε σε δημοκρατικά κράτη δικαίου. Σ' ένα δημοκρατικό κράτος δικαίου κάθε πολιτική διεκδίκηση είναι αποδεκτή και σεβαστή, και η δημοκρατική αντιπαράθεση ιδεών είναι πάντα ευπρόσδεκτη. Αυτό είναι το λάβαρό μας, η εσώτερη ουσία μας, το χαρακτηριστικό μας γνώρισμα, το οποίο μοιράζεται όλο το ευρωπαϊκό οικοδόμημα.
<P>
Κατά τον ίδιο τρόπο, όμως, το δημοκρατικό κράτος δικαίου απορρίπτει εκείνους που πνίγουν τις ιδέες του σε ποτάμια αίματος. Απέναντι σ' εκείνους που σκορπούν τον τρόμο, τον θάνατο και την καταστροφή στις κοινωνίες μας, υπάρχει μόνο ένας δυνατός διάλογος, αυτός που απορρέει από την εφαρμογή του νόμου. Αυτή είναι η ουσία του σκεπτικού μας.
<P>
Είπα ότι οικοδομούμε, πάνω στις βάσεις και τις αρχές των νόμων του δημοκρατικού κράτους δικαίου, μία δημοκρατική Ευρώπη δικαίου. Υπήρχε μία εντελώς ασύμμετρη κατάσταση μεταξύ των προόδων στο πεδίο της ασφάλειας και των προόδων στο πεδίο της ελευθερίας και της δικαιοσύνης. Οι τρεις συζητούμενες προτάσεις απαντούν - και ήταν πια καιρός - στο αίτημα των πολιτών και σε μία σαφή πολιτική κίνηση, στο υψηλότερο επίπεδο, των αρχηγών κρατών και κυβερνήσεων, η οποία, όπως πολύ σωστά υπενθύμισε ο κ. Watson, πηγαίνει από τη Βιέννη στο Τάμπερε, και ενισχύεται μετά την 11η Σεπτεμβρίου στο έκτακτο Ευρωπαϊκό Συμβούλιο στις Βρυξέλλες και στη Γάνδη.
<P>
Αυτά τα τρία μέτρα ανταποκρίνονται, επιπλέον, στις αρχές, πάνω στις οποίες οικοδομήθηκε η Ευρώπη. Πρώτον, τη συνεργασία και τον συντονισμό, αυτό είναι η Eurojust, συνεργαζόμαστε και συντονιζόμαστε για να είμαστε πιο αποτελεσματικοί στη δικαιοσύνη. Δεύτερο, την αμοιβαία αναγνώριση στην οποία βασίζεται η εσωτερική αγορά η οποία είναι - όπως είπε ο Επίτροπος - απόρροια της εμπιστοσύνης μεταξύ των κρατών, αυτό είναι ουσιαστικά το ένταλμα έρευνας και συλλήψεως. Τέλος, την εναρμόνιση εκεί όπου κρίνεται απαραίτητη και η αναγκαιότητα της εναρμόνισης όσον αφορά την τρομοκρατία είναι προφανής εφόσον μόνο έξι κράτη μέλη διέθεταν μία νομοθεσία.
<P>
Κυρία Πρόεδρε, έχω την πεποίθηση - είμαι σίγουρη - ότι υπερψηφίζοντας, αύριο, αυτές τις εκθέσεις, το Κοινοβούλιο θα δώσει, όπως το έκανε πάντα, το πολιτικό έναυσμα που, ως υπεύθυνοι εκπρόσωποι των πολιτών, έχουμε την υποχρέωση να δώσουμε για την οικοδόμηση δημοκρατικών κοινωνιών δικαίου, στις οποίες έχουμε την τύχη να ζούμε.

<SPEAKER ID=84 LANGUAGE="ES" NAME="Galeote Quecedo">
Κυρία Πρόεδρε, πράγματι από την 11η Σεπτεμβρίου, είχαμε αρκετές ευκαιρίες για να αναλογιστούμε και να συζητήσουμε για τις επιπτώσεις των γεγονότων εκείνης της μοιραίας μέρας και η σημερινή συζήτηση δεν αποτελεί εξαίρεση.
<P>
Αναμφίβολα, οι επιθέσεις στη Νέα Υόρκη μας έκαναν να αντιληφθούμε ότι κανείς δεν μπορεί να αισθάνεται ασφαλής από την τρομοκρατία, ότι όταν σκοτώνονται ένας άντρας και μία γυναίκα στη Beasaνn, όπως συνέβη την περασμένη εβδομάδα, μας επηρεάζει όλους μας και καθέναν χωριστά, και ότι δεν είναι λογικό να ζητάμε να γίνει δημοκρατικός διάλογος υπό την απειλή του θανάτου, κύριε Watson.
<P>
Αυτά τα γεγονότα μας επέτρεψαν επίσης να θυμηθούμε ότι καθυστερήσαμε υπερβολικά να εκπληρώσουμε τις δεσμεύσεις που ανέλαβαν οι αρχηγοί των κρατών και κυβερνήσεων στο Τάμπερε για την ανάπτυξη του τρίτου πυλώνα της Ευρωπαϊκής Ένωσης.
<P>
Η έκθεση που εγκρίναμε με μεγάλη πλειοψηφία στην επιτροπή περιέχει πολύ αξιόλογες, κατά τη γνώμη μου, υποδείξεις, στην, εξαίρετη κατά τα άλλα, πρόταση της Επιτροπής. Για παράδειγμα, για τη διασαφήνιση της βίας στους δρόμους ως έναν από τους τρόπους έκφρασης της τρομοκρατίας, ή για την ενσωμάτωση μίας αναφοράς στα θύματα και τις οικογένειές τους και για την προσφορά πολιτικής ώθησης και νομικής στήριξης με στόχο την αναγνώριση και τη δικαστική δίωξη της τρομοκρατίας και του περιβάλλοντός της. Αυτό ακριβώς είναι το νόημα της τροπολογίας που παρουσιάζουμε στην Ολομέλεια και με αυτόν τον τρόπο πρέπει να ερμηνευτεί. Ελπίζω ότι αυτές και άλλες συμβολές θα προστεθούν στο κείμενο που θα συζητήσει το Συμβούλιο και προπαντός αυτή η τελευταία, η οποία ελπίζω να έχει επίσης την υποστήριξη του εισηγητή και να ληφθεί υπόψη για την κατάρτιση του ευρωπαϊκού καταλόγου των τρομοκρατικών οργανώσεων που ζήτησε το Κοινοβούλιο.
<P>
Οι Υπουργοί Δικαιοσύνης και Εσωτερικών πρέπει να πράξουν το καθήκον τους στις 6 και 7 του επόμενου μήνα, και αν δεν το πράξουν, η Προεδρία θα πρέπει να εκπληρώσει τη δέσμευσή της ενώπιον του Κοινοβουλίου θέτοντάς το θέμα στο Λάκεν, και αν εκεί κάποιο κράτος μέλος μπει στον πειρασμό να εμποδίσει μία πρόταση η οποία έχει την γενική υποστήριξη των πολιτών μας, θεωρώ πολύ σωστό να συσταθεί μία ενισχυμένη συνεργασία σύμφωνα με τα προβλεπόμενα στο άρθρο 40 της Συνθήκης.
<P>
Τα αιτήματα προς το Συμβούλιο δεν ξεκίνησαν την 11η Σεπτεμβρίου. Τον Σεπτέμβριο του 2000, δηλαδή ένα χρόνο πριν, η μεγάλη πλειοψηφία των ευρωβουλευτών υπέγραψε μία γραπτή δήλωση ζητώντας τα μέτρα που σήμερα υποβάλλονται στην κρίση μας. Τα ίδια μέτρα που απαιτήσαμε από την Επιτροπή στην έκθεση πρωτοβουλίας σχετικά με τον ρόλο της Ευρωπαϊκής Ένωσης στην καταπολέμηση της τρομοκρατίας που εγκρίναμε επίσης με ευρύτατη πλειοψηφία στις 5 του περασμένου Σεπτεμβρίου. Πρέπει ωστόσο, να διευκρινιστεί ότι σε κανένα από αυτά δεν υπάρχει η παραμικρή των πολιτικών ελευθεριών των ευρωπαίων πολιτών. Ακριβώς το αντίθετο, δίνουμε στην δικαιοσύνη μέσα για την καλύτερη προστασία της ελευθερίας όλων, διότι απέναντι στην ελεύθερη κυκλοφορία του εγκλήματος, πρέπει να ανοίξουμε τις πόρτες στην ελεύθερη κυκλοφορία της δικαιοσύνης.

<SPEAKER ID=85 LANGUAGE="ES" NAME="Dνez Gonzαlez">
Κυρία Πρόεδρε, οι δύο διατάξεις που συζητάμε σήμερα ανταποκρίνονται σε μία πεποίθηση και ένα στόχο: η πεποίθησή μας είναι ότι είναι δυνατό να νικήσουμε την τρομοκρατία και ο στόχος μας είναι να ενισχύσουμε το κράτος δικαίου, διαθέτοντας όλα τα απαραίτητα μέσα για να το πετύχουμε.
<P>
Στη δημοκρατία, οι πολιτικές ιδέες υποβάλλονται στις κάλπες, ποτέ δεν εκπροσωπούνται από τους τρομοκράτες. Είμαι βέβαιη ότι όλοι οι συνάδελφοι συμμερίζονται αυτή τη γνώμη.
<P>
Θέλω να επισημάνω συγκεκριμένα αυτό που θα αλλάξουν αυτές οι δύο πρωτοβουλίες όταν τις εγκρίνει το Ευρωπαϊκό Συμβούλιο του Λάκεν. Καταρχάς, η Ευρώπη θα πάψει να είναι "αλληλέγγυα" για να γίνει "υπεύθυνη" . Η αλληλεγγύη των Ευρωπαίων προς τους ισπανούς δημοκράτες στον αγώνα τους εναντίον της ΕΤΑ θα αντικατασταθεί από την ευθύνη όλων των ευρωπαίων δημοκρατών για την πάταξη της τρομοκρατίας.
<P>
Δεύτερον, και όσον αφορά το ένταλμα έρευνας και συλλήψεως, οι συμφωνίες μεταξύ των κυβερνήσεων θα αντικατασταθούν από την αμοιβαία αναγνώριση και τη συνεργασία μεταξύ των διαφόρων δικαστικών συστημάτων. Μία δικαστική κλήτευση θα πρέπει να εκτελείται δίχως καθυστέρηση, είτε εκδίδεται από ισπανό ή γάλλο δικαστή, είτε ο εκζητούμενος βρίσκεται στη τάδε ή στη δείνα επικράτεια. Όχι άλλα επαίσχυντα γεγονότα όπως αυτό του Olano, για να γίνω αντιληπτός.
<P>
Αλλά πέρα από τον προβληματισμό για το μέλλον, δεν μπορώ να μην σκεφτώ με πικρία ότι αυτές οι διατάξεις έρχονται αργά, υπερβολικά αργά, για τα θύματα. Πόσα διαφορετικά θα ήταν τα πράγματα γι' αυτά αν αυτό το είχαμε κάνει νωρίτερα! Αν το είχαμε κάνει πριν από δέκα χρόνια, είμαι σίγουρη ότι η ΕΤΑ θα είχε ήδη ηττηθεί, και πολλοί από τους καρδιακούς φίλους που δολοφόνησαν οι τρομοκράτες θα βρίσκονταν ακόμη ανάμεσά μας, θα συνέχιζαν να πηγαίνουν τα παιδιά τους στο σχολείο, να διδάσκουν, να αρθρογραφούν, να υπηρετούν τη δικαιοσύνη, να εκπροσωπούν τους ψηφοφόρους τους.
<P>
Γι' αυτό σας ζητώ, κυρίες και κύριοι, να το σκεφτείτε αυτό αύριο πριν ψηφίσετε. Να σκεφτείτε ότι οι επιπτώσεις δεν θα είναι μόνο πολιτικές, θα είναι κυρίως ανθρώπινες, και ζητώ από το Συμβούλιο να σταθεί στο πολιτικό ύψος των περιστάσεων, και να μην χάσει αυτή την ευκαιρία.
<P>
Υπάρχουν ορισμένοι που πιστεύουν ότι η πολιτική είναι η τέχνη του εφικτού. Εγώ ανήκω σ' εκείνους που υποστηρίζουν ότι η πολιτική πρέπει να χρησιμοποιείται για να πραγματοποιεί το αναγκαίο. Ελπίζω ότι οι δεκαπέντε συμμερίζονται αυτό το κριτήριο. Σας διαβεβαιώ ότι η ήττα της τρομοκρατίας είναι εφικτή και δεν ξέρετε, κυρίες και κύριοι, μέχρι ποίου σημείου είναι αναγκαία.

<SPEAKER ID=86 LANGUAGE="EN" NAME="Ludford">
Κυρία Πρόεδρε, το επιχείρημα ότι τα αντιτρομοκρατικά μέτρα και το ευρωπαϊκό ένταλμα σύλληψης περιλαμβάνουν επαρκείς προβλέψεις για τα ανθρώπινα δικαιώματα μπορεί να υποστηριχθεί μόνο υπό την προϋπόθεση ότι το σύστημα προστασίας της Ευρωπαϊκής Σύμβασης των Δικαιωμάτων του Ανθρώπου όσον αφορά τους κατηγορουμένους τηρείται στην πράξη. Αυτό όμως εξαρτάται από τη δυνατότητα κάθε δικαστή εντός της Ευρωπαϊκής Ένωσης να κατανοήσει και να εφαρμόσει τις διατάξεις της ΕΣΔΑ. Δεν διαθέτουμε κάποιο συγκροτημένο πρόγραμμα της ΕΕ το οποίο να διασφαλίζει ότι αυτό συμβαίνει. Από φόβο να μην κατηγορηθώ ως σοβινίστρια, εάν αναφερθώ στο πρόβλημα των Βρετανών στην Ελλάδα, επιτρέψατέ μου να επικρίνω τη δική μου κυβέρνηση, στο ΗΒ. Προσπαθεί να προωθήσει ένα αντιτρομοκρατικό νομοσχέδιο το οποίο εισάγει παρεκκλίσεις από την ΕΣΔΑ, προκειμένου να επιτραπεί η κράτηση υπόπτων χωρίς την πρέπουσα δίκη, χωρίς νομική εκπροσώπηση, χωρίς δυνατότητα δικαστικού ελέγχου και χωρίς δυνατότητα να καταστούν γνωστά τα στοιχεία που θα παρασχεθούν από τις υπηρεσίες πληροφοριών. Αυτό ασφαλώς μειώνει την αξιοπιστία του ΗΒ σε μια εκστρατεία για την αμοιβαία βελτίωση των σχετικών κριτηρίων στο πλαίσιο της ΕΕ.
<P>
Μια ακόμη ανησυχητική εξέλιξη στο ΗΒ είναι η πρόθεση να επιτραπεί σε μέτρα συνεργασίας στον τομέα της αστυνομίας και της ασφάλειας να γλιστρήσουν μέσω του Κοινοβουλίου του Westminster χωρίς τον απαιτούμενο δημοκρατικό έλεγχο. Εδώ συζητάμε αλλά ο ρόλος μας δεν είναι εξίσου αποφασιστικός με αυτόν των υπουργών όσον αφορά τη λήψη νομοθετικών αποφάσεων. Σε συνδυασμό με τη μυστικότητα του Συμβουλίου, αυτό οδηγεί σε μια καθόλου ικανοποιητική κατάσταση από άποψη δημοκρατίας, δικαιοσύνης και ανθρωπίνων δικαιωμάτων.
<P>
Τέλος, επιτρέψατέ μου να απευθύνω μια έκκληση απευθείας στον Επίτροπο κ. Vitorino να φροντίσει ώστε οργανώσεις που δραστηριοποιούνται στον χώρο της βελτίωσης του επιπέδου της δικαιοσύνης, όπως η αξιόλογη οργάνωση Fair Trials Abroad, να λαμβάνουν συνδρομή στο έργο τους από τον προϋπολογισμό της Κοινότητας.

<SPEAKER ID=87 LANGUAGE="FR" NAME="Boumediene-Thiery">
Κυρία Πρόεδρε, αγαπητοί συνάδελφοι, η καταστολή της τρομοκρατίας είναι απόλυτη ανάγκη της οποίας η νομιμότητα δεν θα μπορούσε να τεθεί υπό αμφισβήτηση, διαφορετικά θα κινδυνεύαμε να δούμε τις δημοκρατίες μας να καταρρέουν. Δεν πρέπει όμως, σε καμία περίπτωση, να χρησιμοποιείται ως πρόσχημα για να φιμώνονται τα θεμελιώδη δικαιώματά μας και οι δημοκρατικές ελευθερίες μας. Πώς να δικαιολογήσουμε μια ευρωπαϊκή πρόταση για την καταστολή της τρομοκρατίας, αν από αυτή δεν μπορεί να προκύψει κάποια υπεραξία; Πράγματι, με τη σημερινή κατάσταση της νομοθεσίας στα κράτη μέλη, οι δράστες των επιθέσεων δεν θα μπορούσαν να μείνουν ατιμώρητοι. Εφόσον ο υπ' αριθμόν ένα δημόσιος κίνδυνος είναι η τρομοκρατία, γιατί να μην περιορίσουμε το ευρωπαϊκό ένταλμα σύλληψης στα τρομοκρατικά αδικήματα; Αν η παράνομη κατάληψη κρατικών ή κυβερνητικών εγκαταστάσεων, μέσων δημοσίων συγκοινωνιών, υποδομών, δημόσιων χώρων, συνιστά τρομοκρατικό αδίκημα ή αν η νόμιμη εκδήλωση των ελευθεριών έκφρασης, της ελευθερίας του συνεταιρίζεσθαι και η άσκηση των συνδικαλιστικών μας δικαιωμάτων μπορεί αύριο να ποινικοποιηθεί ή να χαρακτηριστεί ως τρομοκρατικό αδίκημα, αν τα στοιχεία αυτά διατηρηθούν, τότε ψηφίζοντας αυτές τις εκθέσεις θα είναι σαν να παραιτούμεθα όλων των δημοκρατικών δικαιωμάτων μας. Η πρόταση οδηγίας πλαίσιο πρέπει να περιλάβει μια σαφή διασφάλιση αυτών των δικαιωμάτων και ελευθεριών. Οι φόβοι μας αφορούν επίσης ορισμένα αδικήματα που θα μπορούσαν να εμπίπτουν στο ένταλμα, εφόσον το κριτήριο που εφαρμόζεται είναι αυτό της ποινής, ενώ το άτομο που ενοχοποιείται θα άξιζε προστασίας, όπως οι μετανάστες και οι αιτούντες άσυλο. Ακόμα και αν η υποστήριξη προς τα άτομα αυτά θα μπορούσε αύριο να θεωρηθεί τρομοκρατική πράξη. Είναι αναγκαίο ένα ελάχιστο επίπεδο εναρμόνισης των ποινικών διαδικασιών των κρατών μελών προκειμένου να διασφαλιστεί η αρχή της ισότητας ενώπιον του νόμου, η προστασία των δικαιωμάτων στην αρχή της συλλογικότητας. Επιπλέον, πρέπει επίσης να εναρμονιστεί ο ποινικός χαρακτηρισμός των ανηλίκων, καθώς αυτοί δεν μπορούν να αποτελέσουν αντικείμενο ενός εντάλματος σύλληψης. Η υλοποίηση του χώρου ασφάλειας, ελευθερίας και δικαιοσύνης απαιτεί να είναι και οι τρεις αυτές διαστάσεις πλήρως αποτελεσματικές. Διαπιστώνουμε δυστυχώς ότι η πτυχή της ασφάλειας κυριαρχεί την πολιτική της Ένωσης και των κρατών μελών. Η καταπολέμηση της τρομοκρατίας πρέπει να μεταφρασθεί σε ασφάλεια για όλους τους κατοίκους χωρίς καμία εξαίρεση και σε καθολικό σεβασμό των ανθρωπίνων δικαιωμάτων και των θεμελιωδών ελευθεριών. Τέλος, αν πρέπει να εγκριθεί ένα νέο κείμενο στο μέλλον από το Συμβούλιο, ελπίζουμε πράγματι ότι θα ζητηθεί και πάλι η γνώμη του Σώματος.

<SPEAKER ID=88 LANGUAGE="IT" NAME="Di Lello Finuoli">
Κυρία Πρόεδρε, υπάρχει μια σταθερή σχέση μεταξύ των περιορισμών των ατομικών και συλλογικών ελευθεριών που εμφανίζονται στις Ηνωμένες Πολιτείες και εκείνων που εμφανίζονται στην Ευρώπη, όπως σταθερή είναι και η λειτουργία διασύνδεσης και συσχετισμού μεταξύ των δύο φαινομένων που επιτελείται από την κυβέρνηση του Ηνωμένου Βασιλείου, πρώτα με το ζεύγος Ρήγκαν/Θάτσερ και τώρα με το ζεύγος Μπους/Μπλερ. Η εγκληματική τρομοκρατική ενέργεια της 11ης Σεπτεμβρίου εναντίον των Ηνωμένων Πολιτειών παρέχει σε πολλές ευρωπαϊκές κυβερνήσεις το πρόσχημα για την έκδοση νέων νόμων περιστολής της ελευθερίας, οι οποίοι δεν έχουν καμία σχέση με τον αγώνα κατά της τρομοκρατίας. Αφήνοντας κατά μέρος τα ειδικά στρατοδικεία που θέσπισε ο Πρόεδρος Μπους, αρκεί να αναλογιστούμε τους πρόσφατους νόμους που εκδόθηκαν ή προτάθηκαν στην Ιταλία ή στο Ηνωμένο Βασίλειο, για να καταλάβουμε ότι οι νόμοι αυτοί έχουν ως στόχο τον έλεγχο και την καταστολή της αυξανόμενης πολιτικής αντίστασης σε μια άδικη και απάνθρωπη, κοινωνική και οικονομική παγκόσμια τάξη: η ευημερία, η ευμάρεια, η πρόοδος, η ανάπτυξη του ενός πέμπτου της ανθρωπότητας αντικατοπτρίζουν την πείνα, την ένδεια μέσων, τη συνεχή οικονομική επιδείνωση, την υπανάπτυξη των υπολοίπων τεσσάρων πέμπτων.
<P>
Είναι περίεργο που δεν καταφέρνουμε ποτέ να βρούμε τη νομική διατύπωση για να χαρακτηρίσουμε όλη αυτή την κοινωνική καταστροφή ως τρομοκρατική πράξη, ενώ καταφέρνουμε αμέσως να χαρακτηρίσουμε ως τρομοκρατικές πράξεις όλες εκείνες τις εκδηλώσεις κοινωνικής αντίθεσης που βιώσαμε τον τελευταίο καιρό, από το Σηάτλ ως τη Γένοβα.
<P>
Στο άρθρο 3 του σχεδίου απόφασης πλαισίου για την τρομοκρατία, υπάρχει ένα σαφές μήνυμα για όσους θα θελήσουν, από εδώ και στο εξής, να διαδηλώσουν την αντίθεσή τους στην ενιαία νεοφιλελεύθερη σκέψη και στο κοινωνικό σύστημα που παράγει. Γυναίκες, άνδρες, εργαζόμενοι, φοιτητές, άνεργοι, ειρηνιστές και οικολόγοι δεν θα είναι πλέον αντίπαλοι, αλλά τρομοκράτες, επειδή - όπως έλεγε, σφάλλοντας, ο Hegel - "ό,τι είναι πραγματικό είναι λογικό" και για τους νομοθέτες μας τίποτε δεν είναι πιο πραγματικό από την υπάρχουσα κοινωνική και οικονομική αναταραχή και τίποτε δεν είναι πιο ανορθολογικό και, κατά συνέπεια, τρομοκρατικό από την ανάγκη ανατροπής και καταστολής της.
<P>
Τέλος, θα ήθελα να δηλώσω ξεκάθαρα ότι συμφωνώ αρκετά με το ευρωπαϊκό ένταλμα σύλληψης και ότι λυπάμαι, ως Ιταλός, που η κυβέρνηση της χώρας μου αντιτίθεται στην ομόφωνη απόφαση. Είναι ντροπή γιατί, με τη θέση αυτή, η κυβέρνηση Μπερλουσκόνι προσπαθεί να αποκλείσει από τον κατάλογο των αξιόποινων αδικημάτων τη διαφθορά.

<SPEAKER ID=89 LANGUAGE="IT" NAME="Angelilli">
Κυρία Πρόεδρε, μετά τα γεγονότα της 11ης Σεπτεμβρίου, η Ευρώπη και τα ευρωπαϊκά όργανα θα πρέπει να νιώσουν επίσης την ευθύνη και να έχουν το θάρρος να καταλήξουν το συντομότερο δυνατό σε μία κοινή συμφωνία των κρατών μελών για την καταπολέμηση της τρομοκρατίας και γενικότερα του μεγάλου οργανωμένου εγκλήματος. Μεταξύ των νομικών μέσων που είναι ικανά να καταστήσουν πραγματικά αποτελεσματική αυτή την καταπολέμηση συγκαταλέγεται αναμφίβολα και το ευρωπαϊκό ένταλμα σύλληψης, το οποίο μπορεί να αντικαταστήσει επιτέλους τις περίπλοκες και υπερβολικά γραφειοκρατικές διαδικασίες έκδοσης, που έχουν πλέον καταστεί ανεπαρκείς και ακατάλληλες για να αντιτεθούν στα εγκληματικά φαινόμενα, ιδίως τα διεθνή. Όλων τούτων λεχθέντων, θα ήταν πάντως σκόπιμο να προχωρήσουμε σταδιακά. Η συγκίνηση των τραγικών τρομοκρατικών γεγονότων των τελευταίων μηνών πρέπει ασφαλώς να οδηγήσει χωρίς ενδοιασμούς στην ενίσχυση της δικαστικής συνεργασίας των κρατών μελών, αλλά η επιτάχυνση που συντελείται θα πρέπει εντούτοις να εφαρμοστεί με τρόπο προοδευτικό και με αυξημένο αίσθημα ευθύνης.
<P>
Πράγματι, οι καλοί νόμοι δεν συμβαδίζουν με τη βιασύνη, ούτε με την προχειρότητα και τον συναισθηματισμό, ιδίως στον προσδιορισμό των αδικημάτων για τα οποία πρέπει να εφαρμόζεται το ευρωπαϊκό ένταλμα σύλληψης. Εκφράζουμε, συνεπώς, ορισμένες απορίες όσον αφορά την πρόταση της βελγικής Προεδρίας για την άμεση εφαρμογή του ευρωπαϊκού εντάλματος σύλληψης σε έναν κατάλογο 30 περίπου κατηγοριών αδικημάτων. Δεν μπορούμε, κατά την άποψή μας, να θέτουμε στο ίδιο επίπεδο την τρομοκρατία ή τη σωματεμπορία, για να αναφέρω δύο μόνο παραδείγματα, με την παραποίηση των προϊόντων ή την πλαστογράφηση διοικητικών εγγράφων. Για το γενικό συμφέρον θα ήταν, συνεπώς, πιο λογικό να προταθεί και να εγκριθεί, σε πρώτο βαθμό και με την ομόφωνη έγκριση όλων των κρατών μελών, ένας πρώτος περιορισμένος κατάλογος και στη συνέχεια, σε δεύτερη φάση, να διευρυνθεί ο κατάλογος αυτός σταδιακά, εστιάζοντας συνεπώς σε πρώτη φάση στα εγκλήματα της τρομοκρατίας, του οργανωμένου εγκλήματος, της διακίνησης ναρκωτικών και όπλων, της σωματεμπορίας και της κακομεταχείρισης ανηλίκων.

<SPEAKER ID=90 LANGUAGE="DA" NAME="Krarup">
Κύριε Πρόεδρε, φυσικά πρέπει να ληφθούν μέτρα κατά της τρομοκρατίας, αυτό είναι σαφές. Εάν όμως σκεφτούμε σε βάθος, το ενδιαφέρον είναι ότι τα περισσότερα κράτη έχουν ήδη επαρκείς κανόνες για την πάταξη της τρομοκρατίας. Επιπλέον θα μπορούσε κανείς να φανταστεί μια επέκταση της αμοιβαίας υποχρέωσης για απέλαση καταζητούμενων παραβατών, αλλά κάτι τέτοιο θα έπρεπε να είναι πάρα πολύ πιο περιορισμένο από ό,τι καθορίζεται εδώ. Με αυτά ως εισαγωγή, θέλω να πω ότι είναι δύσκολο για εμένα να βρω αρκετά δυνατά λόγια για να εκφράσω πόσο πολύ θέλω να διαχωρίσω τη θέση μου από τις προτάσεις που έχουμε ανά χείρας.
<P>
Αυτόν τον διαχωρισμό θέσης τον εκφράζω όχι μόνο ως πολιτικός αλλά προπαντός ως νομικός ειδικός. Θα ισχυριστώ ότι θα είναι πολύ δύσκολο να βρεθεί έστω και μία οργάνωση νομικών ή δικηγόρων στα κράτη μέλη που θα συμφωνήσουν με τις εν λόγω προτάσεις. Όλοι έχουν μικρότερες ή μεγαλύτερες επιφυλάξεις, ενώ οι περισσότεροι εκφράζουν με μεγάλη ζέση ότι διαχωρίζουν σαφώς τη θέση τους, διότι με αυτές τις προτάσεις ο σκοπός θα είναι αυτός που θα αγιάζει τα μέσα, ενώ τα μέσα που θα τεθούν σε εφαρμογή θα συνεπάγονται παραβίαση των θεμελιωδών ιδανικών της ασφάλειας δικαίου, γεγονός στο οποίο έχει λόγου χάρη αντιταχθεί εντελώς ξεκάθαρα το Δανικό Συμβούλιο Δικηγόρων. Θεωρώ ότι αυτή η πανικόβλητη αντίδραση είχε ως αποτέλεσμα οι εν λόγω προτάσεις να διαμορφωθούν μέσα από έναν σκανδαλώδη παραγκωνισμό κάθε στοιχειώδους απαίτησης για ορθή έρευνα. Οι εν λόγω θεμελιώδεις νομικές μεταρρυθμίσεις, οι οποίες υπεισέρχονται στα πλέον περίπλοκα νομικά πεδία και απαιτούν εκτενείς διαδικασίες διαβουλεύσεων, υλοποιούνται χωρίς να έχει προηγηθεί καμία ουσιαστική δημόσια συζήτηση επ' αυτών των πραγμάτων και με βάση μια ανεπαρκέστατη προετοιμασία, για να μη χρησιμοποιήσω καμία πιο χοντρή έκφραση - συγγνώμη, κύριε Επίτροπε, αλλά έτσι είναι. Όλα αυτά θυμίζουν σε ανησυχητικό βαθμό μια πολιτική "νεκροσυλία" . Πρόκειται για παραβίαση κάθε στοιχειώδους διαφύλαξης της ασφάλειας δικαίου.

<SPEAKER ID=91 LANGUAGE="IT" NAME="Borghezio">
Κυρία Πρόεδρε, είναι αναγκαίο και επείγον να εναρμονιστούν οι δικαστικοί κανόνες, αλλά εγώ θα ήθελα να επιστήσω την προσοχή του Προέδρου και των συναδέλφων στην ανάγκη να εναρμονιστεί και η λειτουργία των Υπηρεσιών Πληροφοριών και καταπολέμησης της τρομοκρατίας, διαφορετικά ελάχιστα θα χρησίμευε η εναρμόνιση των δικαστικών κανόνων. Τα γεγονότα της επικαιρότητας καταδεικνύουν πόσο αναγκαίο είναι αυτό, πέρα από πολλά επιχειρήματα που ακούσαμε από διαφόρους συναδέλφους που ανήκουν στα κόμματα της Αριστεράς, οι οποίοι προσπαθούν να μας κάνουν να ξεχάσουμε πολλές επικίνδυνες πτυχές των στοιχείων διασύνδεσης και δράσης της τρομοκρατίας. Πράγματι, για να αναφέρω ένα παράδειγμα, οι αποκαλύψεις που δημοσιεύει σήμερα η ιταλική εφημερίδα "La Repubblica" σχετικά με την εκχώρηση σημαντικού πυρηνικού υλικού, το οποίο αποτελούσε ήδη τμήμα της επιχορήγησης που βρισκόταν στην κατοχή του καθεστώτος Mobutu, φέρνουν στο φως ανησυχητικά σενάρια για αυτές τις διακινήσεις που έχουν συμβεί και ίσως συμβαίνουν ακόμη αυτή τη στιγμή που μιλάμε στις χώρες της Ευρωπαϊκής Ένωσης. Είναι απίστευτη η ιστορία αυτής της συναλλαγής, που είχε ως πρωταγωνιστή έναν πρώην κυβερνητικό ιθύνοντα, ο οποίος κυκλοφορούσε ελεύθερα στην Ευρώπη εκμεταλλευόμενος την ιδιότητά του ως πολιτικού πρόσφυγα.

<SPEAKER ID=92 LANGUAGE="DE" NAME="Pirker">
Κυρία Πρόεδρε, κύριε Επίτροπε, αξιότιμοι συνάδελφοι, ουσιαστικά είναι τραγικό το ότι για να ξυπνήσει η Ευρώπη και ιδιαίτερα το Ευρωπαϊκό Συμβούλιο έπρεπε να συμβούν γεγονότα όπως οι δραματικές τρομοκρατικές επιθέσεις στην Νέα Υόρκη και στην Ουάσινγκτον. Ωστόσο χαίρομαι που έφτασε επιτέλους και με τέτοια ταχύτητα η στιγμή να θεσπιστεί σε πολύ σύντομο χρονικό διάστημα πακέτο μέτρων κατά της τρομοκρατίας. Ξεκινά από το ξέπλυμα χρημάτων και το πάγωμα λογαριασμών και φτάνει στα μέτρα που συζητούμε σήμερα. Χαίρομαι που η τρομοκρατία ορίζεται επιτέλους ως ποινικό αδίκημα και στα δεκαπέντε κράτη μέλη και όχι μόνο σε έξι κράτη μέλη, όπως στο παρελθόν, και κατά συνέπεια θα διώκεται παντού. Χαίρομαι που, όπως ευελπιστώ, θα θεσπιστεί το ευρωπαϊκό ένταλμα σύλληψης. Ελπίζω να μην υπάρξουν πάλι εθνικές αντιπάθειες ώστε να οδηγηθεί σε αναβολή το τόσο επείγον ευρωπαϊκό ένταλμα σύλληψης. Μπορείτε να καταφύγετε απλά στην πρόταση του Κοινοβουλίου. Πιστεύω ότι η θέση μας στο ζήτημα αυτό είναι πολύ καλή. Χαίρομαι που θα υλοποιήσουμε την Eurojust και που με την επέκταση των αρμοδιοτήτων της σχετικά με την καταπολέμηση της τρομοκρατίας προχωρήσαμε ένα βήμα προς τη σωστή κατεύθυνση. Χαίρομαι που στο πλαίσιο της Europol θα υπάρξουν κοινές ομάδες για τη διεξαγωγή ερευνών. Όλα αυτά είναι πολύ θετικά μια και έτσι σηματοδοτούμε στους πολίτες ποια προστιθέμενη αξία μπορεί να έχει η Ευρωπαϊκή Ένωση.
<P>
Ταυτόχρονα απαιτώ όμως να υλοποιηθούν τα σημεία που παραμένουν ακόμα ανοικτά σε ορισμένους τομείς. Θα πρέπει λοιπόν να ζητηθεί από τα κράτη μέλη να χορηγούν πληροφορίες στην Europol - επιβάλλοντας επιτέλους συνέπειες στην περίπτωση που δεν το κάνουν - να βελτιστοποιηθεί ο συντονισμός μεταξύ Eurojust και Europol, και να υπάρξει ανάλογος κοινοβουλευτικός έλεγχος και παρακολούθηση. Το Κοινοβούλιο υπέβαλε εν προκειμένω εξαιρετικές προτάσεις και συγχαίρω τον εισηγητή καθώς και όλη τη ομάδα των σκιωδών εισηγητών. Ελπίζω ότι αυτή η εξαιρετική έκθεση θα έχει αύριο την πλήρη υποστήριξη του Κοινοβουλίου.

<SPEAKER ID=93 LANGUAGE="NL" NAME="Swiebel">
Μετά τις επιθέσεις της 11ης Σεπτεμβρίου, χρειάστηκε και η Ευρώπη να εντείνει την πολιτική της για την καταπολέμηση της τρομοκρατίας. Η πρόταση της Επιτροπής σχετικά με τον ορισμό και τις ποινές για τρομοκρατικές πράξεις αξίζει επομένως να υποστηριχθεί από το Κοινοβούλιο.
<P>
Λιγότερο ενθουσιασμό προκαλεί η πρόταση της Επιτροπής σχετικά με το ευρωπαϊκό ένταλμα σύλληψης με γενικό εύρος και με γενική κατάργηση της απαίτησης του διπλού αξιοποίνου. Η πρόταση αυτή είναι υπερβολική για πολλούς λόγους: αναγκάζει τα κράτη με λιγότερο αυστηρή νομοθεσία για ποινικά ζητήματα να περάσουν στην άμυνα, ενώ επίσης αφήνει ερωτηματικά σχετικά με το αδιάβλητο των διαδικασιών.
<P>
Το προτεινόμενο γενικό πεδίο εφαρμογής δεν έχει πλέον καμία σχέση με την καταπολέμηση της τρομοκρατίας. Δεν υπάρχει επομένως καμία βάση για αυτή την τεράστια πολιτική πίεση που ασκείται και τους πυρετώδεις ρυθμούς στην διαδικασία λήψης αποφάσεων. Η πρόταση αυτή αποτελεί επανάσταση στην εφαρμογή του ποινικού δικαίου σε εθνικό και ευρωπαϊκό επίπεδο και θα πρέπει επομένως να συζητηθεί λεπτομερέστερα και σε συνθήκες διαφάνειας, μετά από μία εμπεριστατωμένη δημόσια συζήτηση.
<P>
Το Κοινοβούλιο αναγκάζεται εξάλλου να κρίνει την πρόταση της Επιτροπής, καθ' ην στιγμήν το Συμβούλιο την έχει στην ουσία ανατρέψει: προτείνεται τώρα ένας θετικός κατάλογος αντί για έναν αρνητικό και μάλιστα κεκλεισμένων των θυρών.
<P>
Ελπίζουμε και προσδοκούμε να καταλήξει η συζήτηση στο Συμβούλιο σε ένα αποδεκτό συμβιβασμό, όμως δεν ξέρουμε ακόμα αν θα συμβεί αυτό, και επομένως θα απόσχουμε αύριο από την ψηφοφορία.
<P>
Η συζήτηση στην Ολομέλεια και η ψηφοφορία με τέτοιο τρόπο και σε αυτή την χρονική στιγμή είναι επομένως κάπως παράλογες και σίγουρα πρόωρες. Για τους λόγους αυτούς η αντιπροσωπεία του Ολλανδικού Κόμματος Εργασίας (PvdA) θα απόσχει αύριο από την ψηφοφορία για την πρόταση της Επιτροπής σχετικά με το ευρωπαϊκό ένταλμα σύλληψης.

<SPEAKER ID=94 LANGUAGE="NL" NAME="Maes">
Κυρία Πρόεδρε, κύριε Πρόεδρε του Συμβουλίου, κύριε Επίτροπε, θα μιλήσω κάπως διαφορετικά από ό,τι στο παρελθόν: τα μέλη της Ευρωπαϊκής Ελεύθερης Συμμαχίας θα ψηφίσουν υπέρ των μέτρων για την καταπολέμηση της τρομοκρατίας. Θέλουμε να ενισχυθούν τα ποινικά μέτρα, προκειμένου να καταπολεμηθεί η τρομοκρατία.
<P>
Θέλουμε ωστόσο να υπογραμμίσουμε ότι ο ορισμός της έννοιας της τρομοκρατίας θα πρέπει να γίνει όπως προτείνει το Ευρωπαϊκό Κοινοβούλιο, διότι είμαι κάπως καχύποπτη. Πριν από λίγο συζητήσαμε για το ζήτημα του trainspotting και του planespotting (της παρακολούθησης αεροπλάνων) των Ελλήνων και για άτομα τα οποία βρίσκονται στην φυλακή για το λόγο αυτό. Θα πείτε ίσως ότι το ζήτημα αυτό δεν έχει καμία σχέση με το θέμα που συζητούμε, όμως βλέπουμε ότι η ερμηνεία του δικαίου είναι κάπως διαφορετική στα διάφορα κράτη μέλη. Αλλά και ο υπερβάλλων ζήλος με τον οποίο ορισμένοι κολλούν την ταμπέλα της τρομοκρατίας δεξιά και αριστερά, με κάνει επίσης κάπως καχύποπτη. Όμως τα μέτρα αυτά δεν θα πρέπει να αποτελούν αντικείμενο κατάχρησης από τις δημόσιες αρχές και δεν θα πρέπει να υπάρχουν δυνατότητες για κάτι τέτοιο.
<P>
Ορισμένα από τα μέλη της Ευρωπαϊκής Ελεύθερης Συμμαχίας έχουν ωστόσο περισσότερες δυσκολίες με το ευρωπαϊκό ένταλμα σύλληψης: μπορούμε να το δεχθούμε, εφόσον πληρούνται σαφείς όροι. Οι εγγυήσεις που ζητούμε αναφέρονται στις τροπολογίες του Ευρωπαϊκού Κοινοβουλίου, οι οποίες ελπίζουμε ότι θα γίνουν δεκτές, και τις οποίες θεωρούμε ως απολύτως ελάχιστες εγγυήσεις. Εφόσον το Συμβούλιο δεν τις κάνει δεκτές, θα αναθεωρήσουμε την άποψή μας και θα πείσουμε τους συναδέλφους μας στα εθνικά κοινοβούλια ότι απαιτείται περισσότερη προστασία των δικαιωμάτων των πολιτών προκειμένου να υπάρχει δίκαια εκδίκαση των υποθέσεών τους. Ζητούμε επομένως κάποιους ελάχιστους όρους, όμως τόσο οι ανακοινώσεις της Προεδρεύουσας του Συμβουλίου, όσο και του Επιτρόπου Vitorino μας εμπνέουν κάποια αισιοδοξία σχετικά με τις δυνατότητες να βαδίσουμε προς μία καλή κατεύθυνση.
<P>
Είναι φυσικά προφανές ότι θα μπορούσαμε να είχαμε προχωρήσει ακόμα περισσότερο στην εναρμόνιση της νομοθεσίας, στην ευρωπαϊκή δικονομία, στον διορισμό Ευρωπαίου Εισαγγελέα κλπ. Η κοινοτικοποίηση του τρίτου πυλώνα προτείνεται από διαφόρους και ίσως θα πρέπει όντως να βαδίσουμε αποφασιστικότερα προς την κατεύθυνση αυτή.
<P>
Δεν θα πρέπει να επιτρέψουμε να φιμώνεται ή να καταπιέζεται στο όνομα της καταπολέμησης της τρομοκρατίας η κανονική, δημοκρατική αντιπολίτευση, ούτε να περιορίζονται οι εκδηλώσεις συνδικάτων, κινημάτων και ενώσεων. Ζητούμε όμως με έμφαση να πραγματοποιηθεί πρόοδος στην καταπολέμηση και του διεθνούς οργανωμένου εγκλήματος. Υπήρξα η ίδια μάρτυς απαράδεκτων καταστάσεων σε σχέση με προσπάθειες έκδοσης ατόμων, για τα οποία είχε αποδειχθεί σαφώς ότι είχαν διαπράξει αδικήματα. Για το λόγο αυτό θα σας υποστηρίξω θερμά, με τους περιορισμούς που ανέφερα.

<SPEAKER ID=95 LANGUAGE="EN" NAME="Crowley">
Κυρία Πρόεδρε, θα ήθελα και εγώ, όπως οι προηγούμενοι ομιλητές, να χαιρετήσω τη δυνατότητα πραγματοποίησης αυτής της συζήτησης. Ο χρόνος είναι περιορισμένος σε βαθμό που δεν μας επιτρέπει να υπεισέλθουμε σε όλες τις σχετικές τεχνικές λεπτομέρειες. Ωστόσο, μπορώ να δηλώσω εξαρχής ότι ο καθένας από εμάς βρίσκεται στο ίδιο στρατόπεδο όσον αφορά την αντίθεσή μας στην τρομοκρατία και στη βία κάθε μορφής, για την προώθηση πολιτικών ή άλλων στόχων. Προς το σκοπό αυτό, θα υποστηρίζαμε τον συντονισμό και τη συνεργασία μεταξύ των κρατών μελών για την προστασία των δικαιωμάτων και των συμφερόντων καθενός από τα κράτη μέλη και της Ευρωπαϊκής Ένωσης ως σύνολο, καθώς και των 370 εκατομμυρίων των πολιτών της. Στη Σύνοδο Κορυφής του Τάμπερε, πραγματοποιήσαμε το πρώτο βήμα προς αυτήν την κατεύθυνση. Ωστόσο, αυτό που έχουμε μπροστά μας εδώ σήμερα, όσον αφορά το ευρωπαϊκό ένταλμα σύλληψης, αντιστοιχεί σε μια μείζονος σημασίας επέμβαση και αλλοίωση των εθνικών συστημάτων ποινικής δικαιοσύνης και των πολιτικών δικαιωμάτων και προστασίας, που απολαμβάνει κάθε άτομο σε κάθε κράτος μέλος.
<P>
Είναι λάθος να προχωρήσουμε τόσο μακριά, τόσο γρήγορα, χωρίς ορθή κατανόηση και πλήρη αναγνώριση των διαφορών που υφίστανται μεταξύ των διαφόρων ποινικών συστημάτων εντός της Ευρωπαϊκής Ένωσης. Συνεπώς, θα έκανα έκκληση σε όλα τα μέλη του Σώματος να υποστηρίξουν τις τροπολογίες που καταθέσαμε εγώ και οι συνάδελφοί μου, και ιδίως τις τροπολογίες αριθ. 92 έως 101, οι οποίες θέτουν, καταρχάς, την προϋπόθεση δικαστικού ελέγχου ή δικαιώματος προσφυγής κατά του εντάλματος, τόσο κατά το στάδιο εκτέλεσης όσο και κατά το στάδιο έκδοσής του, δεύτερον, έναν κοινό κατάλογο θετικών αδικημάτων, ο οποίος πρέπει να καταρτιστεί και να μην χρησιμοποιηθεί ως τροχοπέδη, τρίτον, καμιά μεταβολή του κανόνα της διπλής ποινικής καταστολής, τέταρτον, παρουσίαση εκ πρώτης όψεως αποδεικτικών στοιχείων προτού εκτελεστεί το ένταλμα και, τέλος, εξασφάλιση της ταχείας εκδίκασης των υποθέσεων για τις οποίες έχει εκδοθεί ένταλμα. Έχω εκπροσωπήσει σε άλλα κράτη μέλη της Ευρωπαϊκής Ένωσης μέλη της εκλογικής μου περιφέρειας, τα οποία είχαν κρατηθεί χωρίς δίκη επί δύο χρόνια, χωρίς να τους έχει δοθεί καμιά δυνατότητα άσκησης του δικαιώματός τους να προσαχθούν σε δίκη ή να προβάλλουν τους ισχυρισμούς τους.
<P>
Τέλος, όσον αφορά το συνολικό πακέτο για την καταπολέμηση της τρομοκρατίας, χρειάζεται να διασφαλίσουμε ότι θα υπάρξει σεβασμός των θεμελιωδών ανθρωπίνων δικαιωμάτων και ελευθεριών. Δεν αρκεί ο ισχυρισμός του Επιτρόπου ότι υπάρχει ο Χάρτης των Θεμελιωδών Δικαιωμάτων· ο Χάρτης είναι απλώς μια νομικά μη δεσμευτική πολιτική απόφαση. Κάθε κράτος μέλος έχει υπογράψει την Ευρωπαϊκή Σύμβαση των Δικαιωμάτων του Ανθρώπου, η οποία τάσσει συγκεκριμένες διατάξεις για κάθε άτομο. Σημειώνω ότι ένα κράτος μέλος, μόλις την περασμένη εβδομάδα, καταπάτησε με αναλγησία τα δικαιώματα και τις ελευθερίες κάποιων ατόμων. Εμείς, ως Ευρωπαϊκό Κοινοβούλιο, εκπρόσωποι ενός υπερεθνικού οργανισμού, δεν πρέπει να επιτρέψουμε να συνεχιστεί αυτό.

<SPEAKER ID=96 LANGUAGE="EN" NAME="Paisley">
Θα ήθελα να χρησιμοποιήσω τον σύντομο χρόνο ομιλίας που έχω στη διάθεσή μου για να τονίσω τη δυσχερή θέση στην οποία βρίσκονται τα τόσο γρήγορα λησμονημένα θύματα της τρομοκρατίας. Βρέθηκα τις προάλλες στο σπίτι ενός μέλους της εκλογικής μου περιφέρειας, μιας γυναίκας που έχασε τον άνδρα της ο οποίος ήταν στρατιωτικός και δολοφονήθηκε από τρομοκράτες του IΡA. Όταν έφθασε η ώρα να λάβει αποζημίωση για λογαριασμό των τριών γιων της - που είναι ακόμα μικρά παιδιά - της προσέφεραν ένα πενιχρό ποσό μερικών εκατοντάδων λιρών για κάθε γιο. Θα μπορούσα να συνεχίσω παραθέτοντας έναν ολόκληρο θλιβερό κατάλογο περιπτώσεων για το είδος της μεταχείρισης της οποίας έχουν τύχει τα θύματα της τρομοκρατίας. Αυτό το Κοινοβούλιο πρέπει να συνειδητοποιήσει ότι οι άνθρωποι αυτοί χρειάζονται ειδική φροντίδα. Οι κυβερνήσεις που είναι υπεύθυνες για αυτά τα θέματα οφείλουν να διασφαλίσουν ότι τους παρέχεται φροντίδα, προκειμένου να ανακουφιστούν σε κάποιον βαθμό από το τρομερό πλήγμα και τη θλίψη που τους βαρύνει.

<SPEAKER ID=97 LANGUAGE="IT" NAME="Gargani">
Κυρία Πρόεδρε, κυρίες και κύριοι συνάδελφοι, πιστεύω πως είναι πολύ δύσκολο να μιλήσει κανείς σε τόσο λίγο χρόνο για τόσο λεπτά ζητήματα, θέλω να πω όμως ότι, σε αντίθεση με ό,τι άκουσα από πολλούς ομιλητές, είναι αλήθεια ότι μετά την 11η Σεπτεμβρίου αυξήσαμε τον βαθμό επιφυλακής και επεξεργαστήκαμε μια σειρά μέτρων, μεταξύ των οποίων και αυτά για τα οποία συζητάμε απόψε. Πέρυσι, όμως, ιδρύσαμε την Eurojust και εκδώσαμε ήδη μια φορά, όπως υπενθυμίστηκε, μια σημαντική γνωμοδότηση, ώστε να μπορέσει να εναρμονίσει τη δικαστική συνεργασία στο εσωτερικό της Ευρώπης.
<P>
Σήμερα κάνουμε ένα άλμα μπροστά, κάνουμε ένα ποιοτικό άλμα, για να θέσουμε τις βάσεις μιας μελλοντικής ευρωπαϊκής εισαγγελίας, πράγμα που με κάνει να πιστεύω πως όλα αυτά μας οδηγούν σε ένα σημαντικότερο δικαστικό χώρο, που δεν είναι ένας χώρος καταστολής, κύριε Vitorino, αλλά ένας χώρος ελευθερίας. Πιστεύω πως από αυτές τις αρχές εμπνευσθήκατε και πιστεύω πως πρόκειται για ένα θεμελιώδες γεγονός, για το οποίο είμαστε έτοιμοι να γνωμοδοτήσουμε και σε σχέση με το οποίο θεωρούμε ότι αναμφίβολα μπορεί να υπάρξει ένα άνοιγμα προς όλον αυτόν τον κόσμο της συνεργασίας και της αλληλεγγύης.
<P>
Προφανώς, υπάρχουν ιδιαίτερα προβλήματα και, προφανώς, αφορούν το ένταλμα σύλληψης, για το οποίο πρέπει να προβληματιστούμε σοβαρά. Μόνο η επιπολαιότητα και η ανευθυνότητα του κ. Di Lello, πιστεύω, κάνουν να αμαυρώνεται με τόση προχειρότητα η ιταλική κυβέρνηση. Πιστεύω πως αυτό δεν είναι σωστό. Οι δικαστικές αρχές έχουν δικούς τους δικονομικούς κανόνες και εμείς ναι μεν τελειοποιούμε αυτό το ευρωπαϊκό δικονομικό δίκαιο, αυτόν τον ευρωπαϊκό χώρο, αλλά πρέπει φυσικά, με μεγάλη περίσκεψη, να μην καταρτίσουμε συγκεκριμένο κατάλογο αδικημάτων, επειδή θα μπορούμε να προσθέτουμε συνεχώς νέα και κάθε κατάλογος αδικημάτων είναι, προφανώς, πάντοτε ανεπαρκής. Πρέπει να γνωρίζουμε ότι υπάρχουν διεθνικά αδικήματα, ότι υπάρχει, κυρία Πρόεδρε, μια λεπτή, σημαντική και δραματική για τη σημερινή κοινωνία διεθνής τρομοκρατική εγκληματικότητα: μόνο και προπαντός για αυτόν το λόγο, προφανώς, πρέπει να συντονίσουμε τις δραστηριότητές μας. Η ιταλική δικονομία, για παράδειγμα, έχει ορισμένες ιδιαιτερότητες και εμείς ελπίζουμε, στο πλαίσιο του Συμβουλίου, να υπάρξει μια λογική και ενεργητική ομοφωνία.

<SPEAKER ID=98 LANGUAGE="ES" NAME="Cerdeira Morterero">
Ευχαριστώ, κυρία Πρόεδρε. Προσωπικά, χαίρομαι πράγματι που σήμερα εξετάζουμε επιτέλους αυτές τις δύο εκθέσεις: την έκθεση Watson και την έκθεση Gebhardt, μολονότι είναι αποτέλεσμα των τραγικών συμβάντων της 11ης Σεπτεμβρίου στις Ηνωμένες Πολιτείες.
<P>
Όμως πιστεύω ότι βρισκόμαστε ενώπιον μίας ευκαιρίας. Μπορούμε να πετύχουμε μία σημαντικότατη πρόοδο, ένα γιγαντιαίο βήμα στην εκπλήρωση των συμφωνιών του Τάμπερε και στην δημιουργία του ευρωπαϊκού χώρου ελευθερίας, δικαιοσύνης και ασφάλειας που όλοι επιθυμούμε, σεβόμενοι την ισορροπία μεταξύ ελευθερίας και ασφάλειας, να μην αμφιβάλλει κανείς γι' αυτό. Και το πιο σημαντικό είναι ότι μπορούμε να συμβάλλουμε βάζοντας το δικό μας λιθαράκι στην επίλυση αυτού του δύσκολου, περίπλοκου και επώδυνου προβλήματος που μας πλήττει, το οποίο δεν γνωρίζει σύνορα και το οποίο είναι η τρομοκρατία.
<P>
Το Κοινοβούλιο έκανε το έργο του πριν την 11η Σεπτεμβρίου και τώρα επίσης: αναφέρομαι στο Ψήφισμα που εγκρίναμε στις 5 Σεπτεμβρίου. Η Επιτροπή απέδειξε ότι διαθέτει ταχύτητα αντανακλαστικών και αποτελεσματικότητα προτείνοντας τις αποφάσεις πλαίσια που συζητάμε σήμερα.
<P>
Ελπίζουμε ότι το Ευρωπαϊκό Συμβούλιο θα σταθεί επίσης στο ύψος των περιστάσεων και θα λάβει τις ενδεδειγμένες αποφάσεις στη γραμμή που έδειξε η Επιτροπή και δείχνει σήμερα το Κοινοβούλιο, και ότι στη Σύνοδο Κορυφής του Λάκεν, θα ανταποκριθεί στο αίτημα των πολιτών να οριοθετείται ολοένα και περισσότερο το πεδίο δράσης των τρομοκρατών και της τρομοκρατίας γενικά, παρά τις τεχνικές επιπλοκές, και να τιμωρούνται παραδειγματικά οι ένοχοι που έχουν χύσει τόσο αθώο αίμα και έχουν τερματίσει σκληρά και άσκοπα τόσες ζωές.

<SPEAKER ID=99 LANGUAGE="IT" NAME="Segni">
Κυρία Πρόεδρε, όταν συζητούσαμε για τη Συνθήκη του Σένγκεν, μία από τις συχνότερες αντιρρήσεις ήταν ότι τα σύνορα θα σταματούσαν τους αστυνομικούς και τους δικαστές, αλλά δεν θα σταματούσαν τους εγκληματίες. Ήταν μια λογική αντίρρηση, αν και η Συνθήκη του Σένγκεν αποτέλεσε ένα βήμα εμπρός. Τα μέσα, λοιπόν, που ετοιμάζεται να εγκρίνει τώρα το Συμβούλιο και, ειδικότερα, το ευρωπαϊκό ένταλμα συλλήψεως είναι η απάντηση σε εκείνες τις αντιρρήσεις. Επιτέλους, τα σύνορα δεν θα σταματούν πλέον τους δικαστές και τα αστυνομικά όργανα. Γι' αυτό το λόγο το θεωρώ ένα μεγάλο βήμα εμπρός και στην ευρωπαϊκή ολοκλήρωση και αυτός είναι ο λόγος που βρίσκω ειλικρινά ακατανόητη τη θέση της ιταλικής κυβέρνησης που εκφράζει αμφιβολίες για τη συμπερίληψη ορισμένων αδικημάτων, ιδίως οικονομικών, σ' αυτόν τον κατάλογο. Εύχομαι η κυβέρνηση να επανεξετάσει τη θέση της αυτές τις ημέρες και καλώ την Επιτροπή και το Συμβούλιο των Υπουργών να προχωρήσουν σε αυτήν την κατεύθυνση, που μου φαίνεται πολύ σωστή, καθώς όλες οι έρευνες περνούν από αυτά τα αδικήματα, ακόμη και οι άλλες. Υπενθυμίζω μεταξύ άλλων ότι, από τον Ιούλιο ήδη, το Σώμα ψήφισε σχεδόν ομόφωνα - και, κύριε Gargani, την ψήφισε και η Ομάδα της Forza Italia - την άλλη πρόταση Watson, η οποία καλούσε το Συμβούλιο να υιοθετήσει μία απόφαση που θα περιλαμβάνει ένα ευρωπαϊκό ένταλμα έρευνας και σύλληψης και για τα αδικήματα - υπογραμμίζω - της διαφθοράς και της απάτης. Υπάρχει λοιπόν ήδη ένα προηγούμενο, αλλά, πέρα από αυτό, πιστεύω ότι αυτός είναι ο σωστός δρόμος για την ιταλική και την ευρωπαϊκή ασφάλεια.

<SPEAKER ID=100 LANGUAGE="ES" NAME="Terrσn i Cusν">
Κυρία Πρόεδρε, προέρχομαι από μία χώρα σαστισμένη από τον πιο αποτρόπαιο τρόμο, που επιδιώκει να κλιμακώσει τη τρομοκρατία εκτελώντας τον οποιοδήποτε εντελώς αδυσώπητα. Μπορώ να σας πω με περηφάνια, και σχεδόν με συγκίνηση, έχοντας στο νου τη συνάδελφό μου Bαrbara Dόhrkop, και τόσα θύματα, ότι στη χώρα μου κανείς δεν υπέκυψε στον πειρασμό να καθιερώσει ή να ζητήσει μέτρα έκτακτης ανάγκης.
<P>
Αυτό που δεν έχει καταλάβει ποτέ κανείς και δεν μπορώ να ανεχτώ ποτέ σ' αυτή την ίδια χώρα είναι ότι οι δολοφόνοι, από τη στιγμή που περάσουν ένα σύνορο που δεν υφίσταται πλέον, παύουν να καταδιώκονται με την ίδια ένταση με την οποία καταδιώκονται στο δικό της έδαφος. Δεν υπάρχει, κυρία Προεδρεύουσα του Συμβουλίου, κανένας τεχνικός λόγος που θα μπορούσε να το δικαιολογήσει, και δεν μπορούμε να πούμε σε κανένα πολίτη της Ένωσης ότι για τεχνικούς λόγους δεν μπορούμε να προχωρήσουμε στο δρόμο της δίωξης του τρόμου και του εγκλήματος.
<P>
Ένας κοινός ορισμός του εγκλήματος της τρομοκρατίας και ορισμένες κοινές κυρώσεις είναι αναγκαίοι για να αποτρέψουμε, όπως ακούσαμε τόσες φορές να λέει ο Επίτροπος, δικαστικούς παραδείσους στην Ευρώπη. Και αποτελούν, επιπλέον, ένα σαφές πολιτικό μήνυμα της δέσμευσης της Ένωσης σ' αυτό το πεδίο. Το ίδιο μπορούμε να πούμε για την πρόταση της αμοιβαίας αναγνώρισης των δικαστικών αποφάσεων που συμφωνήσαμε να λέμε ευρωπαϊκό ένταλμα συλλήψεως. Υποστηρίζουμε την κατάργηση της έκδοσης μεταξύ κρατών μελών και του διπλού αξιοποίνου, όπως ακριβώς προτείνει η Επιτροπή. Και ελπίζω ότι το Συμβούλιο θα λάβει υπόψη αυτή την επιθυμία του Κοινοβουλίου.
<P>
Πιστεύω, κυρία Πρόεδρε, ότι η επέκταση την δικαστικής συνεργασίας στην καταπολέμηση της τρομοκρατίας και του εγκλήματος είναι ο μόνος τρόπος για να αυξηθεί η αποτελεσματικότητα χωρίς να υπονομευθεί, καθόλου, η ελευθερία την οποία προσπαθούν να πλήξουν οι τρομοκράτες και οι εγκληματίες.

<SPEAKER ID=101 LANGUAGE="FR" NAME="Neyts-Uyttebroeck">
. (FR) Κυρία Πρόεδρε, κυρίες και κύριοι βουλευτές, κύριε Επίτροπε, θα ήθελα, καταρχάς, να επανορθώσω μια παράλειψη που έκανα στην παρουσίασή μου. Η παράλειψη αυτή συνίστατο στο ότι δεν ευχαρίστησα και δεν συνεχάρην τους εισηγητές για την εξαιρετική εργασία που επιτέλεσαν. Επιχειρώ λοιπόν να επανορθώσω τώρα.
<P>
Πιστεύω ότι η συζήτηση την οποία ακούσαμε απεικονίζει πολύ καλά όλη τη δυσκολία της διαδικασίας - αν μπορώ να την αποκαλέσω διαδικασία - της εργασίας που έχουμε να επιτελέσουμε και η οποία συνίσταται στο να αποδεχτούμε αυτό που είπε η κ. Terrσn i Cusν, δηλαδή ότι δεν πρέπει οι τρομοκράτες να αφεθούν ελεύθεροι να διαπράττουν τα φρικτά εγκλήματα που διέπραξαν, αλλά, παράλληλα, πρέπει να μεριμνήσουμε ώστε να γίνονται εξίσου σεβαστές οι θεμελιώδεις ελευθερίες στις οποίες είμαστε όλοι προσηλωμένοι. Εκεί έγκειται, πράγματι, η όλη δυσκολία της εργασίας που έχουμε να κάνουμε. Προσπάθησα να σας εξηγήσω το πνεύμα με το οποίο προσεγγίζουμε το θέμα αυτό και ότι έχουμε κατά νου αυτό το διπλό μέλημα: να εργαστούμε με ταχύτητα μεν, αλλά όχι με επιπολαιότητα, να συμμορφωθούμε επίσης με το σεβασμό, που πρέπει να είναι διαρκής, των θεμελιωδών ελευθεριών μας, συμπεριλαμβανομένων των δικαιωμάτων υπεράσπισης αυτών που θα ενοχοποιηθούν, συμπεριλαμβανομένων των δικαιωμάτων των θυμάτων, που και αυτά επίσης πρέπει να μπορούν να απολαύουν όλη την προσοχή και όλες τις απαραίτητες φροντίδες· προσπαθούμε να συνδυάσουμε όλα αυτά, και αυτό ασφαλώς δεν είναι εύκολο, πολύ δε περισσότερο από τη στιγμή που, το γνωρίζετε καλά, και υπενθυμίστηκε επίσης στη συζήτηση, οι παραδόσεις, τόσο οι νομικές όσο και οι δικαστικές, των διαφόρων κρατών μελών δεν είναι οι ίδιες. Στο σημείο αυτό επίσης, πρέπει να συμβιβάσουμε όλα αυτά.
<P>
Αυτό που μπορώ να σας πω, και αυτή θα είναι και η τελευταία μου παρατήρηση, είναι ότι θα συνεχίσουμε να έχουμε κατά νου αυτό το διπλό μέλημα, και με βάση αυτό θα προσπαθήσουμε, φυσικά με τη στήριξη και την κατεύθυνση της Επιτροπής, να φέρουμε εις πέρας τις εργασίες μας. Τέλος, παρόλο που δεν είναι ανάγκη να το επαναλάβω, θέλω να επιβεβαιώσω ακόμη μία φορά, όπως το είχα ήδη κάνει στην εισαγωγική μου ομιλία ότι, προφανώς, θα φροντίσουμε ώστε οι δράσεις που αναλαμβάνονται στο πλαίσιο της άσκησης των πολιτικών δικαιωμάτων και των συνδικαλιστικών δικαιωμάτων να μην μπορούν σε καμία περίπτωση να χαρακτηριστούν τρομοκρατικές πράξεις, και ως εκ τούτου να αποτελέσουν λόγους για τη θέση σε λειτουργία των νέων μηχανισμών που επεξεργαζόμαστε.

<SPEAKER ID=102 LANGUAGE="FR" NAME="Vitorino">
. (FR) Κυρία Πρόεδρε, μια λέξη για να πω στον κ. Krarup ότι όχι, δεν ενεργήσαμε βιαστικά, κάναμε μια εργασία για περισσότερο από ένα χρόνο, διαβουλεύσεις με τους ειδικούς σε κάθε χώρα, διαβουλεύσεις με καθηγητές πανεπιστημίων. Ήμασταν πάντοτε ανοικτοί στο να ακούσουμε τους ειδικούς. Ουδείς μπορεί να πει ότι η πρότασή μας δεν είναι καλά μελετημένη. Το αρνούμαι κατηγορηματικά.
<P>
Δεύτερη παρατήρηση για να πω ότι δεν υπάρχει λόγος φόβου, κυρίες και κύριοι βουλευτές. Ο ορισμός της τρομοκρατίας, όπως μόλις είπε η κ. Υπουργός, αποτελεί έναν ορισμό που βελτιώθηκε στη διάρκεια των εργασιών του Συμβουλίου. Είναι απολύτως ευθυγραμμισμένος προς τη Σύμβαση του Συμβουλίου της Ευρώπης του 1977. Είναι απολύτως συμβατός με την ινδική πρόταση που συζητείται αυτή τη στιγμή στα Ηνωμένα Έθνη στη Νέα Υόρκη, και μπορώ να σας διαβεβαιώσω ότι οι αιτιολογικές σκέψεις καθιστούν απολύτως σαφές ότι στο πεδίο των τρομοκρατικών δραστηριοτήτων δεν περιλαμβάνονται ούτε οι διαδηλώσεις κατά της παγκοσμιοποίησης ούτε η συνδικαλιστική δράση. Είναι μια πραγματικότητα την οποία θα χαρακτήριζα ως καρτεσιανή. Θα το διαπιστώσετε από τα κείμενα.
<P>
Τέλος, δυο τελευταία λόγια για να σας πω ότι η Επιτροπή έχει τελείως ήσυχη τη συνείδησή της. Καταλαβαίνουμε την πολιτική δυσκολία, ακόμη και το πολιτικό δράμα που αντιπροσωπεύει αυτό το τεράστιο βήμα προς τα εμπρός το οποίο πραγματοποιούμε αυτή τη στιγμή, προκειμένου να κάνουμε την Ευρώπη ένα χώρο ελευθερίας, ασφάλειας και δικαιοσύνης, και ότι στο τέλος, αυτό που χρειάζεται είναι να είμαστε πιστοί στις αξίες και είμαι σίγουρος ότι θα είμαστε πιστοί στις αξίες του σεβασμού του κράτους δικαίου και των θεμελιωδών ελευθεριών των πολιτών, αλλά ταυτόχρονα η ελευθερία, η εξουσία της ελευθερίας είναι να είμαστε σταθεροί στον αγώνα κατά του εγκλήματος και της τρομοκρατίας, και θα είμαστε επίσης σταθεροί στον αγώνα κατά του εγκλήματος και της τρομοκρατίας.
<P>
(Χειροκροτήματα)

<SPEAKER ID=103 NAME="Πρόεδρος">
Ευχαριστούμε, κύριε Επίτροπε.
<P>
Η συζήτηση έληξε.
<P>
Η ψηφοφορία θα διεξαχθεί αύριο, στις 11.00
<P>
(Η συνεδρίαση διακόπτεται στις 20.25 και συνεχίζεται στις 21.00)

<CHAPTER ID=6>
Aσφάλεια στην πολιτική αεροπορία
<SPEAKER ID=104 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (A5-0415/2001), του κ. Foster, εξ ονόματος της Επιτροπής Περιφερειακής Πολιτικής, Μεταφορών και Τουρισμού, σχετικά με την πρόταση κανονισμού του Ευρωπαϊκού Κοινοβουλίου και του Συμβουλίου για τη θέσπιση κοινών κανόνων στο πεδίο της ασφάλειας της πολιτικής αεροπορίας (COM(2001) 575 - C5-0481/2001 - 2001/0234(COD))

<SPEAKER ID=105 LANGUAGE="EN" NAME="Foster">
. (EN) Κύριε Πρόεδρε, τα τραγικά γεγονότα της 11ης Σεπτεμβρίου στις Ηνωμένες Πολιτείες της Αμερικής έχουν δώσει νέα ώθηση στην επιβολή των ρυθμίσεων για την ασφάλεια της αεροπλοΐας. Το Ευρωπαϊκό Συμβούλιο, το οποίο συνεδρίασε την επομένη των τρομοκρατικών επιθέσεων εναντίον των ΗΠΑ, έδωσε την εντολή στο Συμβούλιο Μεταφορών να αξιολογήσει τα μέτρα που απαιτείται να ληφθούν για τη βελτίωση της ασφάλειας της αεροπλοΐας και να ολοκληρώσει τις εκτιμήσεις του για τα μέτρα που είχαν ήδη προταθεί.
<P>
Το ίδιο το σχέδιο κανονισμού ήταν αρκετά σαφές και έχει τροποποιηθεί. Ωστόσο, το προσαρτημένο σε αυτό τεχνικό παράρτημα, το έγγραφο 30, το οποίο βασίζεται στην Ευρωπαϊκή Συνδιάσκεψη Πολιτικής Αεροπορίας - ή ΕΣΠΑ - κρίθηκε ξεπερασμένο. Αν και το Κοινοβούλιο αντέδρασε με ταχύτητα στην πρόκληση, πιστεύουμε ότι αυτό δεν πρέπει να οδηγήσει σε χαμηλότερο επίπεδο κοινοβουλευτικού ελέγχου και διατηρούμε το δικαίωμα να τροποποιήσουμε κατά τη δεύτερη ανάγνωση το αναθεωρημένο παράρτημα αυτού του κανονισμού που εγκρίθηκε από το Συμβούλιο στην κοινή του θέση.
<P>
Έχω συναντηθεί με εκπροσώπους του Συμβουλίου και της Επιτροπής και διεξήγαγα ευρείες διαβουλεύσεις με τον κλάδο. Εξαιτίας των δυσχερειών που προανέφερα όσον αφορά το παράρτημα, επέλεξα να προχωρήσω στη σύνταξη της έκθεσης κατά τον ακόλουθο τρόπο: να εργαστώ επί του σχεδίου κανονισμού και του παραρτήματος χωρίς να τροποποιήσω το αρχικό παράρτημα που έχει δοθεί στο Κοινοβούλιο, αλλά να επιφυλαχθώ του δικαιώματος για δεύτερη ανάγνωση μετά την έγκριση της κοινής θέσης του Συμβουλίου. Αυτή η επιλογή βρίσκεται σε συμφωνία με τις καθιερωμένες διαδικασίες και διασφαλίζει την πραγματοποίηση του απαραίτητου ελέγχου.
<P>
Το σχέδιο κανονισμού αφορά, κατά κύριο λόγο, τον χερσαίο έλεγχο πρόσβασης και έλεγχο φορτίου και αποσκευών των επιβατών στους αερολιμένες και εξηγείται λεπτομερώς στην αιτιολογική μου έκθεση. Το πεδίο εφαρμογής δεν εκτείνεται στην ασφάλεια επί του αεροσκάφους, κάτι που μπορεί να χρειαστεί να αντιμετωπιστεί κάποια στιγμή στο μέλλον. Όσον αφορά τις τεχνικές προδιαγραφές, είναι εκείνες που είχε υιοθετήσει η ΕΣΠΑ το 1992 στο κείμενο 30, μέρος 2, σχετικά με ζητήματα ασφάλειας, το οποίο αναθεωρήθηκε τον Ιανουάριο του 2001 και, όπως αναφέρθηκε παραπάνω, ενημερώνεται αυτήν τη στιγμή. Μέλη της ΕΣΠΑ είναι 38 ευρωπαϊκά κράτη, συμπεριλαμβανομένων όλων των κρατών μελών της ΕΕ. Αξίζει να επισημανθεί στο Σώμα ότι αυτή η συμφωνία μεταξύ των 38 χωρών θα δημιουργήσει ένα προηγούμενο, στον βαθμό που για πρώτη φορά η συμφωνία θα έχει δεσμευτική ισχύ για τα συμβαλλόμενα μέρη. Το έγγραφο 30 είχε χρησιμοποιηθεί προηγουμένως μόνο ως γενική κατεύθυνση.
<P>
Σε συνέχεια του κοινού ψηφίσματος το οποίο εγκρίθηκε από το Κοινοβούλιο κατά την περασμένη συνεδρίαση της Ολομέλειας σχετικά με την αεροπλοΐα, οι βασικοί τομείς για την αναθεώρηση αυτού του κειμένου είναι οι εξής: πρώτον, τα κράτη μέλη αναλαμβάνουν την ευθύνη για το πρόσθετο κόστος ασφάλειας μετά τις τρομοκρατικές επιθέσεις· δεύτερον, οι επιθεωρήσεις στους αερολιμένες πρέπει να πραγματοποιούνται απροειδοποίητα εάν επιθυμούμε ο έλεγχος να πραγματοποιείται υπό πραγματικές συνθήκες λειτουργίας· τρίτον, τα κράτη μέλη αναλαμβάνουν την ευθύνη να συνδράμουν τους εργοδότες κατά τη διαδικασία ελέγχου των εργαζομένων που είναι υπεύθυνοι για κάθε είδους εργασία στον τομέα της ασφάλειας, ειδικά επειδή οι εργοδότες δεν δικαιούνται πάντοτε πρόσβαση σε προσωπικά δεδομένα, εξαιτίας της αυστηρής νομοθεσίας για την προστασία του ιδιωτικού βίου· τέταρτον, στις περιπτώσεις που απαιτούνται διαρθρωτικές αλλαγές σε αερολιμένες, να επιβάλλεται προθεσμία έξι μηνών και, πέμπτον, να δρομολογηθεί μια διαδικασία, όπως κάνει αυτή τη στιγμή η ΕΣΠΑ, η οποία θα προσφέρει πρόσβαση για τις επιχειρήσεις στην επιτροπή επιτροπολογίας, χωρίς τα προβλήματα που δημιουργούν οι υφιστάμενες νομικές δομές.
<P>
Επιπλέον, όσον αφορά ένα γενικότερο ζήτημα, απευθύνουμε έκκληση για πιο αποτελεσματική διεθνή συνεργασία στον τομέα της ανταλλαγής πληροφοριών για σκοπούς που σχετίζονται με την ασφάλεια.
<P>
Καταλήγοντας, τελούμε όλοι εν γνώσει των καταστροφικών συνεπειών για τον κλάδο των αερομεταφορών και του τουρισμού, μετά την 11η Σεπτεμβρίου. Περί τις 200 000 άμεσα σχετιζόμενες θέσεις εργασίας έχουν ήδη χαθεί παγκοσμίως, 30 000 μόνο στην ΕΕ, και αυτό δεν είναι παρά η κορυφή του παγόβουνου. Δεν επηρεάστηκαν μόνον οι μεγάλες επιχειρήσεις, αλλά και χιλιάδες μικρές επιχειρήσεις, όπως οι μικρές αερολέσχες, οι οποίες δημιουργούν τους αυριανούς πιλότους. Αεροπορικές εταιρείες, αερολιμένες, κατασκευαστές, ξενοδοχεία, ο τομέας των μεταφορών, εξαρτώνται όλοι από τη δυνατότητα εξεύρεσης λύσης σε αυτό το πρόβλημα. Η παρούσα έκθεση δεν αποτελεί τη μόνη λύση, αλλά είναι ένα βήμα προς τη σωστή κατεύθυνση, με την προϋπόθεση ότι τα κράτη μέλη θα αναγνωρίσουν την ηθική τους υποχρέωση να προστατεύσουν τους πολίτες τους και να αναλάβουν τις ευθύνες τους συνδράμοντας τη χρηματοδότηση αυτών των επιπρόσθετων μέτρων ασφαλείας. Είναι απολύτως σαφές ότι πρέπει να αναληφθεί επειγόντως δράση για την αποκατάσταση της εμπιστοσύνης του κοινού, το οποίο, με τη σειρά του, θα συνδράμει τον κλάδο των αερομεταφορών και του τουρισμού, καθώς και την Ευρωπαϊκή Ένωση στο σύνολό της.

<SPEAKER ID=106 LANGUAGE="NL" NAME="Wiersma">
Κύριε Πρόεδρε, η Ομάδα μου θέλει φυσικά να συνεργαστεί στην ταχεία υιοθέτηση κοινών κανόνων για την ασφάλεια της πολιτικής αεροπορίας: δεν χρειάζονται περισσότερες εξηγήσεις μετά από τα γεγονότα της 11ης Σεπτεμβρίου.
<P>
Ενδιαφερόμαστε για τα τέσσερα σημεία που αναφέρουμε στις τροπολογίες μας, με τις οποίες θέλουμε να λάβουμε υπόψη τα συμφέροντα του τομέα, δίνοντας συγχρόνως προτεραιότητα στην ασφάλεια και στην δίκαια κατανομή των βαρών και του κόστους.
<P>
Πρώτον, θα πρέπει να προσπαθήσουμε να εξασφαλίσουμε όσο το δυνατόν περισσότερη ασφάλεια όσον αφορά την προστασία των αεροδρομίων και όσων βρίσκονται σε αυτά. Αυτό είναι εξάλλου το ελάχιστο το οποίο περιμένουν από εμάς οι πολίτες.
<P>
Δεύτερον: επιπρόσθετα μέτρα, τα οποία θα υιοθετηθούν ενδεχομένως αργότερα, θα πρέπει να αξιολογούνται ως προς το κατά πόσον συμβάλλουν στην εφαρμογή της ισχύουσας νομοθεσίας. Αυτό σημαίνει ότι οφείλουμε να εξετάζουμε προσεκτικά εάν όσα προτείνονται μπορούν να έχουν αποτελέσματα στην πράξη.
<P>
Τρίτον: η Επιτροπή, σε συνεργασία με την Ευρωπαϊκή Διάσκεψη Πολιτικής Αεροπορίας και τη Διεθνή Οργάνωση Πολιτικής Αεροπορίας, θα πρέπει να εξετάζει κατά πόσο αεροδρόμια σε τρίτες χώρες, δηλαδή αεροδρόμια εκτός του πεδίου εφαρμογής του κανονισμού αυτού, πληρούν θεμελιώδεις όρους ασφαλείας, διότι ενδεχόμενα κενά στο νέο σύστημα θα εντοπισθούν κυρίως εκεί. Γνωρίζω εξ ιδίας πείρας ότι στην Αλβανία μπορεί κανείς να επιβιβασθεί σε ένα αεροπλάνο χωρίς να του γίνει έλεγχος για να διαπιστωθεί εάν μεταφέρει βόμβα.
<P>
Τέταρτο και τελευταίο: προκειμένου να αποφύγουμε τον αθέμιτο ανταγωνισμό, ζητούμε να ισχύσουν ενιαίοι κανόνες για την χρηματοδότηση των προτεινόμενων μέτρων. Τα μέτρα αυτά μπορεί να περιλαμβάνουν κρατικές ενισχύσεις, όμως αυτές θα πρέπει να σχετίζονται άμεσα με τις επιπλέον δαπάνες που συνεπάγεται η παρούσα νομοθεσία. Στο πλαίσιο αυτό θα πρέπει φυσικά να αποδεικνύεται ότι οι ενισχύσεις αυτές είναι πραγματικά αναγκαίες. Ο ίδιος ο τομέας, οι επιχειρήσεις και οι χρήστες της πολιτικής αεροπορίας, οφείλουν να αναλάβουν επίσης ένα μέρος του κόστους.

<SPEAKER ID=107 LANGUAGE="DE" NAME="Markov">
Κύριε Πρόεδρε, αξιότιμοι κυρίες και κύριοι, το Κοινοβούλιο, το Συμβούλιο και η Επιτροπή συμφωνούν ότι θα πρέπει να αυξηθεί η ασφάλεια στις εναέριες μεταφορές. Οι συζητήσεις που ξεκίνησαν αμέσως κατέδειξαν ότι υπάρχει πλήρης συμφωνία ως προς τις βασικές τάσεις. Τα γεγονότα της 11ης Σεπτεμβρίου κατέστησαν εμφανή την ύπαρξη επιπλέον ελλείψεων, οι οποίες όμως θα πρέπει να εξεταστούν ανεξάρτητα από τα διαρθρωτικά προβλήματα που αντιμετώπιζαν πολλές αεροπορικές εταιρίες ήδη προηγουμένως και δεν πρέπει να αναμιγνύουμε το ένα με το άλλο.
<P>
Είμαστε της άποψης ότι θα πρέπει να βελτιωθούν όλοι οι τομείς που έχουν σχέση με την ασφάλεια στα αεροδρόμια, στα σημεία υποδοχής επιβατών, στην παραλαβή αποσκευών και στο ίδιο το αεροπλάνο. Η Ομάδα μου και εγώ είμαστε επίσης της άποψης ότι δεδομένου ότι η ασφάλεια είναι ζήτημα δημόσιου συμφέροντος και επιβάλλεται να υπάρχει εγγύηση για την ασφάλεια όλων των πολιτών που χρησιμοποιούν τις υπηρεσίες αεροπορικών εταιριών, θα πρέπει να συμμετέχει και το δημόσιο στο κόστος που προκύπτει από τα αυξημένα μέτρα ασφαλείας. Αυτό απαιτεί φυσικά ενιαία αντιμετώπιση σε όλη την ευρωπαϊκή επικράτεια, ειδάλλως όχι μόνο δεν λύνονται τα προβλήματα αλλά θα δημιουργηθούν και στρεβλώσεις στον ανταγωνισμό εάν μεταθέσουμε όλο το πρόβλημα και πάλι στα αεροδρόμια και στις αεροπορικές εταιρίες.
<P>
Έχουμε φυσικά επίγνωση του προβλήματος. Γενικά, το αντικείμενο των συζητήσεων του παρόντος Κοινοβουλίου είναι πάντα η ελευθέρωση. Όμως αυτό σημαίνει τώρα ότι θα πρέπει να ενισχύσουμε και με κονδύλια του δημοσίου την ασφάλεια σε αυτόν τον τομέα όπου επικρατεί η αντίστοιχη ελευθέρωση της αγοράς. Αυτό συνεπάγεται φυσικά ότι θα πρέπει να συζητήσουμε γενικότερα για τα κριτήρια που μπορούν και πρέπει να τεθούν όταν παρεμβαίνει κανείς με κονδύλια του δημοσίου σε απελευθερωμένες αγορές.

<SPEAKER ID=108 LANGUAGE="ES" NAME="De Palacio">
. (ES) Ευχαριστώ, κύριε Πρόεδρε, κυρίες και κύριοι, επιτρέψτε μου να εκφράσω την ευγνωμοσύνη μου στο Κοινοβούλιο, που συμπεριέλαβε το θέμα της ασφάλειας της πολιτικής αεροπορίας στην ημερήσια διάταξη αυτής της συνόδου ολομέλειας. Θέλω να σας ευχαριστήσω για την αμεσότητα και την ταχύτητα στον χειρισμό αυτού του θέματος, λόγω των επειγουσών αναγκών που τίθενται από την γενική κατάσταση.
<P>
Συγχαίρω την Επιτροπή Περιφερειακής Πολιτικής, Μεταφορών και Τουρισμού που ολοκλήρωσε την πρώτη ανάγνωση της πρότασης της Επιτροπής σε τόσο λίγο χρόνο, διότι επιπλέον, μολονότι καθυστέρησαν λίγο, αυτό δεν απέβη εις βάρος της ποιότητας της εργασίας που πραγματοποιήθηκε, και από αυτήν την άποψη θέλω να ευχαριστήσω όλως ιδιαιτέρως την κ. Foster, ως εισηγήτρια αυτής της πρωτοβουλίας, για το εξαιρετικό έργο που επιτέλεσε παρά την επείγουσα διαδικασία και την έλλειψη χρόνου και, επιπλέον, ακούγοντας προσεχτικά τους εμπλεκόμενους φορείς, πράγμα που αποτελεί τον καλύτερο τρόπο δράσης.
<P>
Λαμβάνοντας υπόψη τη σοβαρότητα της κατάστασης και την ανάγκη να δοθεί άμεση απάντηση, λαμβάνοντας υπόψη την εντολή του Ευρωπαϊκού Συμβουλίου της 21ης Σεπτεμβρίου, ο στόχος μας ήταν η επίτευξη μίας συμφωνίας πριν από το τέλος του έτους. Στην έκθεσή της, η κ. Foster αναγνωρίζει πλήρως την αναγκαιότητα ενίσχυσης με εναρμονισμένο τρόπο των κανόνων ασφαλείας που εφαρμόζονται στην πολιτική αεροπορία, μετά την 11η Σεπτεμβρίου. Χαίρομαι που είμαι σε θέση να δηλώσω ότι η Επιτροπή είναι σύμφωνη, σε γενικές γραμμές, με την έκθεση, διότι υποστηρίζει την πρόθεσή μας να εισαγάγουμε κοινούς κανόνες ασφαλείας για την πολιτική αεροπορία στην Ευρωπαϊκή Ένωση και να καθιερώσουμε ένα κοινοτικό σύστημα επιθεώρησης με σκοπό την επαλήθευση της αποτελεσματικότητας και της ομοιομορφίας του, και, επομένως, επιμένω, στην ενίσχυση των μέτρων ασφαλείας τα οποία, όπως επεσήμανε ο κ. Wiersma ή ο κ. Markov, είναι μέτρα απολύτως αναγκαία και επείγοντα.
<P>
Όσον αφορά τις προτεινόμενες τροπολογίες, το πρώτο μέρος της τροπολογίας 14, που αναφέρεται στη βαθμιαία εισαγωγή συγκεκριμένων μέτρων ασφαλείας, γίνεται καταρχήν δεκτό, μολονότι θα πρέπει να προσαρμόσουμε λίγο τα εν λόγω μέτρα και το χρονοδιάγραμμα.
<P>
Μία σειρά τροπολογίες αποσκοπούν στη διασφάλιση ότι μέρος του κόστους εφαρμογής των μέτρων ασφαλείας θα καλυφθεί από τα κράτη της Ένωσης, σε μία μόνιμη ή προσωρινή βάση. Αναφορικά με τις τροπολογίες αυτές, η Επιτροπή συμμερίζεται απόλυτα το πνεύμα των αριθ. 1, 6, 10, 11, 15, 19, 21 και 22, και μπορεί να τις δεχτεί καταρχήν, μολονότι θίγουν ένα σημαντικό θέμα που συνδέεται με τον τρόπο χρηματοδότησης των μέτρων ασφαλείας. Πρέπει να δούμε τη διατύπωση που τους αρμόζει προκειμένου να γίνουν δεκτές από την Επιτροπή.
<P>
Σήμερα η κατάσταση μπορεί να ποικίλει από τη μία χώρα στην άλλη ή ακόμη και από τον ένα αερολιμένα στον άλλο, αλλά η Επιτροπή δεν πιστεύει ότι αυτός ο παράγοντας μπορεί να βελτιώσει την αποτελεσματικότητα των μέτρων ασφαλείας.
<P>
Όπως επεσήμανε η Επιτροπή στην ανακοίνωσή της, της 10ης Οκτωβρίου, σχετικά με τις οικονομικές επιπτώσεις των τρομοκρατικών επιθέσεων, ότι θα μπορούσε να αντιμετωπιστεί θετικά η πιθανότητα χρηματοδότησης των πρόσθετων μέτρων ασφαλείας με δημόσια κεφάλαια, δυστυχώς, οφείλω να πω, κυρίες και κύριοι, ότι στο Συμβούλιο η υποδοχή της πρότασης δεν ήταν διόλου ενθουσιώδης, για να το θέσω ευγενικά. Στην πραγματικότητα, ελάχιστα υποστηρίχθηκε από την πλειοψηφία των κρατών μελών της Ένωσης.
<P>
Γι' αυτό το λόγο, γνωρίζω ότι μία τέτοια αναφορά στον παρόντα κανονισμό θα προκαλέσει σοβαρές δυσκολίες στο Συμβούλιο, παρότι, επιμένω, συμμεριζόμαστε τη θέση του Κοινοβουλίου, διότι γνωρίζουμε την τεράστια κρίση που διέρχεται ο τομέας της ευρωπαϊκής αεροπορίας αυτή τη στιγμή. Ένας τομέας ο οποίος πρέπει επιπλέον να αντιμετωπίσει σε πολλές περιπτώσεις τον, αθέμιτο κατά την γνώμη μου, ανταγωνισμό, των αμερικανικών εταιρειών, που απολαύουν σημαντικών άμεσων ενισχύσεων από την κυβέρνηση της χώρας τους.
<P>
Είναι επίσης πιθανό να μην συμπεριληφθεί σ' αυτόν τον κανονισμό η χρηματοδότηση των μέτρων που δεν συνδέονται άμεσα με την βελτίωση της ασφάλειας.
<P>
Ωστόσο, προκειμένου να εξευρεθεί μία λύση στο σημαντικό πρόβλημα της χρηματοδότησης των πρόσθετων μέτρων, επιμένω ότι είμαι διατεθειμένη να δεσμευτώ να αναλύσω την ανάγκη εναρμόνισης της οργάνωσης και της χρηματοδότησης των ελέγχων ασφαλείας των κρατών μελών της Ένωσης, λαμβάνοντας υπόψη αυτά που συμβαίνουν στις Ηνωμένες Πολιτείες, και να κάνω τις απαραίτητες προτάσεις για να ληφθεί υπόψη το αποτέλεσμα των εν λόγω αναλύσεων. Κατ' αυτόν τον τρόπο, η Επιτροπή θα λάμβανε υπόψη την άποψη του Κοινοβουλίου, όπως αυτή εκφράζεται μέσα από τις διάφορες τροπολογίες που είναι βέβαιο ότι θα ψηφίσει αύριο.
<P>
Όσον αφορά την τροπολογία αριθ. 7, η οποία προτείνει την κατάργηση ενός κοινοτικού μηχανισμού ελέγχου με σκοπό την επαλήθευση της αναλογικότητας και δικαιολόγησης των πιο αυστηρών μέτρων ασφαλείας της πολιτικής αεροπορίας που υιοθετούνται από τα κράτη, η Επιτροπή πρέπει να απορρίψει αυτή την τροπολογία, ακόμη και αν το Κοινοβούλιο και το Συμβούλιο είναι της ιδίας άποψης. Πιστεύουμε ότι είναι θεμιτό να έχει η Επιτροπή την εξουσία να αποτρέπει τεχνητούς περιορισμούς που δικαιολογούνται από οικονομικούς λόγους.
<P>
Η τροπολογία αριθ. 9 συνιστά να ανακοινώνονται σε κάθε αεροπορική εταιρεία τα αποτελέσματα των εκθέσεων των κοινοτικών επιθεωρήσεων. Οι εν λόγω εκθέσεις περιέχουν, κυρίες και κύριοι, γενικές πληροφορίες σχετικά με την εφαρμογή του κανονισμού εκ μέρους των κρατών μελών της Ένωσης και σχετικά με τη λειτουργία του δικού τους συστήματος ελέγχου ποιότητας και την ικανότητά τους να εντοπίζουν ανεπάρκειες. Ωστόσο, δεν αναφέρουν λεπτομέρειες όπως η ένδειξη του επιπέδου κινδύνου και η εξέλιξή της σε σχέση με κάθε αεροπορική εταιρεία, και επομένως, η κοινοποίηση αυτών των εκθέσεων δεν πρόκειται να συμβάλει στη βελτίωση της ατομικής ασφάλειας, και από την άποψη αυτή, η Επιτροπή δεν μπορεί να δεχτεί το περιεχόμενο αυτής της τροπολογίας.
<P>
Υπάρχουν άλλες τροπολογίες που επίσης απορρίφθηκαν, διότι συνεπάγονται νομικά προβλήματα, όπως στην περίπτωση της τελευταία παραγράφου της τροπολογίας 14, της τροπολογίας 5, που αλλάζει τους κανόνες αναφοράς που προέρχονται από ένα εξωτερικό οργανισμό, την ECAC (Ευρωπαϊκή Διάσκεψη Πολιτικής Αεροπορίας), της τροπολογίας 12, που είναι αντίθετη προς τις διαδικασίες της επιτροπολογίας, και της τροπολογίας 17, που θα καθυστερούσε την έναρξη της ισχύος του κανονισμού, εξαρτώντας την από μία μελέτη σχετικά με τον αντίκτυπό της, χωρίς ένδειξη σχετικά με την τελική απόφαση.
<P>
Όσον αφορά τις υπόλοιπες τροπολογίες, ενισχύουν ή διασαφηνίζουν το κείμενο, και η Επιτροπή μπορεί να τις δεχτεί, με ελαφρές αλλαγές διατύπωσης. Η Επιτροπή θα μπορούσε επίσης να δεχτεί την τροπολογία αριθ. 20, επισημαίνοντας ότι θα ήταν περίπλοκο να εκτελεστούν τα ετερόδικα αποτελέσματά της, βασιζόμενα σε διμερείς ή πολυμερείς ελέγχους.
<P>
Κύριε Πρόεδρε, κυρίες και κύριοι, η Επιτροπή δεν φείδεται καμίας προσπάθειας προκειμένου να επιτύχει, να διευκολύνει, μία συμφωνία του Συμβουλίου και του Κοινοβουλίου κατά την πρώτη ανάγνωση, σχετικά μ' ένα θέμα σημαντικό και κυρίως τόσο επείγον. Φοβάμαι ότι αυτό δεν πρόκειται να είναι εφικτό δεδομένης της έλλειψης συμφωνίας πριν από την αυριανή ψηφοφορία. Ωστόσο, πιστεύω ότι σύντομα, τον Μάρτιο, θα είμαστε σε θέση να διαθέτουμε ένα κείμενο, με μία μικρή καθυστέρηση, αλλά το αν αυτό πλεονάζει σε μία μεγαλύτερη ποιότητα του κειμένου και των προτάσεων, δεν είναι και τόσο δραματικό ζήτημα, λαμβάνοντας υπόψη ότι ένα μέρος των μέτρων που εξετάζονται εδώ αρχίζουν να εφαρμόζονται άμεσα από τα κράτη της Ένωσης.
<P>
Ευχαριστώ πολύ, κύριε Πρόεδρε. Συγχαίρω και πάλι την κ. Foster. Ευχαριστώ και πάλι το Κοινοβούλιο για την αμεσότητα και την προσπάθεια που αφιέρωσε σ' αυτό το βασικό μέτρο και ελπίζω ότι τον Μάρτιο θα έχουμε οριστικά πια μία ολοκληρωμένη συμφωνία μεταξύ όλων των θεσμικών οργάνων.

<SPEAKER ID=109 NAME="Πρόεδρος">
Ευχαριστούμε πολύ, κυρία de Palacio.
<P>
Η συζήτηση έληξε.
<P>
Η ψηφοφορία θα διεξαχθεί αύριο, στις 11.00.

<CHAPTER ID=7>
Οικονομικά συμφέροντα των Κοινοτήτων
<SPEAKER ID=110 NAME="Πρόεδρος">
Η ημερήσια διάταξη προβλέπει τη κοινή συζήτηση των ακόλουθων εκθέσεων:
<P>
A5-0390/2001 της κ. Theato, εξ ονόματος της Επιτροπής Ελέγχου του Προϋπολογισμού, σχετικά με την πρόταση οδηγίας του Ευρωπαϊκού Κοινοβουλίου και του Συμβουλίου που αφορά την ποινική προστασία των οικονομικών συμφερόντων της Κοινότητας (COM(2001) 272 - C5-0225/2001 - 2001/0115(COD))
<P>
A5-0393/2001 του κ. Bφsch, εξ ονόματος της Επιτροπής Ελέγχου του Προϋπολογισμού, σχετικά με την ετήσια έκθεση της Επιτροπής για την προστασία των οικονομικών συμφερόντων των Κοινοτήτων και την καταπολέμηση της απάτης (COM(2001) 255 - C5-0469/2001 - 2001/2186(COS)) και σχετικά με την ανακοίνωση της Επιτροπής για την προστασία των οικονομικών συμφερόντων των Κοινοτήτων και την καταπολέμηση της απάτης - Πρόγραμμα δράσης 2001-2003 (COM(2001) 254 - C5-0470/2001 για την περίοδο 2001/2186(COS))

<SPEAKER ID=111 NAME="Theato">
Κύριε Πρόεδρε, η προστασία των οικονομικών συμφερόντων της Κοινότητας είναι μια έννοια δυσνόητη για τον πολίτη, μολονότι τον αφορά άμεσα ως φορολογούμενο ο οποίος δίνει τα χρήματά του για την οικοδόμηση και την επέκταση της ενωμένης Ευρώπης, αλλά όχι για υπεξαιρέσεις και απάτες ή άλλου είδους εγκληματικές ενέργειες. Μπορεί να προβάλει δικαιολογημένα την απαίτηση, τα ευρωπαϊκά θεσμικά όργανα να χειρίζονται με προσοχή τα χρήματα που τους εμπιστεύεται και όταν σημειώνονται κρούσματα απάτης, να αποκαλύπτονται και να διώκονται οι υπεύθυνοι. Το δικό μας μήνυμα πρέπει να είναι ότι θα δικαιώσουμε με όλα τα μέσα την εμπιστοσύνη των πολιτών.
<P>
Ωστόσο, μέχρι τώρα τα μέσα αυτά έχουν παραμείνει όπλα που στερούνται αιχμηρότητας και όπως αποδεικνύουν οι αριθμοί του τελευταίου έτους οι απώλειες στον κοινοτικό προϋπολογισμό έχουν διπλασιαστεί και ξεπερνούν τα 2 δις ευρώ. Το μη καταγεγραμμένο ποσό θα πρέπει να είναι υψηλότερο. Μολονότι η εξιχνίαση περιπτώσεων απάτης έχει βελτιωθεί, η διασυνοριακή συνεργασία σε ζητήματα δικαιοσύνης υστερεί κατά πολύ σε σύγκριση με το υπερεθνικά οργανωμένο έγκλημα. Εδώ και χρόνια, το Συμβούλιο, η Επιτροπή και το Κοινοβούλιο καταγγέλλουν μεν αυτή την κατάσταση αλλά για την αντιμετώπισή της έχουν γίνει πολύ λίγα πράγματα ή ακόμα και τίποτα. Η σύμβαση που υπογράφηκε πριν από έξι χρόνια στις Κάννες για την προστασία των οικονομικών συμφερόντων της Κοινότητας καθώς και τα αντίστοιχα πρωτόκολλα δεν έχουν κυρωθεί ακόμα από όλα τα κράτη μέλη και επομένως δεν έχουν τεθεί σε ισχύ. Παρά τις εκκλήσεις και τα ψηφίσματα του Κοινοβουλίου και τις δηλώσεις μερικών Συνόδων Κορυφής εξακολουθούμε να μην έχουμε έναν κοινοτικό ευρωπαϊκό χώρο δικαίου για την προστασία του κοινοτικού προϋπολογισμού. Δεν διαθέτουμε καν έναν σαφή ορισμό της έννοιας της απάτης ως προς τα κοινοτικά κονδύλια, και ας μην αναφερθούμε στη διεξαγωγή ερευνών και την επιβολή κυρώσεων οι οποίες θα πρέπει να είναι ταυτόχρονα αποτελεσματικές, ανάλογες και αποτρεπτικές.
<P>
Σε αυτή την κατάσταση που έχουμε εγκλωβιστεί, η Επιτροπή υπέβαλε πρόταση οδηγίας που αναφέρεται στα στοιχεία της σύμβασης του 1995, τα οποία συνυπολογίζονται εν μέρει και στα πρωτόκολλα. Πρόκειται παρεμπιπτόντως για μια πρόταση που είχε υποβάλει τότε το Ευρωπαϊκό Κοινοβούλιο πριν από τη Σύνοδο Κορυφής του 1995. Η Επιτροπή στηρίζεται δικαιολογημένα στο άρθρο 280, παράγραφος 4 της Συνθήκης του Αμστερνταμ το οποίο υποχρεώνει την Κοινότητα να συμβάλει ενεργά στην προστασία των χρημάτων της. Εν προκειμένω θα πρέπει να υπερκερασθεί η άκαρπη συζήτηση σχετικά με την κατανομή των αρμοδιοτήτων στον πρώτο ή στον τρίτο πυλώνα καθώς η Συνθήκη της Νίκαιας επιβεβαιώνει ότι η προστασία των οικονομικών της Κοινότητας εμπίπτει στον πρώτο πυλώνα. Δεν θα πρέπει λοιπόν να αναλωνόμαστε σε νομικές αναλύσεις αλλά να δώσουμε το σαφές μήνυμα ότι έχουμε πάρει σοβαρά την στηριζόμενη στο ποινικό δίκαιο προστασία των οικονομικών της κοινότητας από εγκληματικές παραβάσεις.
<P>
Ως εκ τούτου χαιρετίζουμε την πρόταση της Επιτροπής για την προσέγγιση των εθνικών νομοθεσιών. Αυτό όμως αποτελεί μόνο ένα πρώτο βήμα προς την κατεύθυνση της καθιέρωσης μιας ευρωπαϊκής εισαγγελικής αρχής για την προστασία των οικονομικών συμφερόντων της Κοινότητας, όπως ζητήθηκε στη Διακυβερνητική Διάσκεψη για τη Συνθήκη της Νίκαιας αλλά δυστυχώς δεν αποτέλεσε αντικείμενο διαπραγματεύσεων. Κυρία Schreyer, περιμένουμε με ανυπομονησία την Πράσινη Βίβλο της Επιτροπής σχετικά με το συγκεκριμένο θέμα. Καλό θα ήταν να είχαμε ήδη τώρα στα χέρια μας την Πράσινη Βίβλο, μαζί με την πρόταση οδηγίας.
<P>
Για να εξαλειφθεί αυτό το έλλειμμα, η Επιτροπή Ελέγχου του Προϋπολογισμού ζητά στις τροπολογίες της να θεσπιστεί στην επόμενη αναθεώρηση των Συνθηκών μια ευρωπαϊκή εισαγγελική αρχή σύμφωνα με το πρότυπο του corpus juris και να υπαχθεί στον πρώτο πυλώνα. Αυτό θα πρέπει να δρομολογηθεί ήδη στη Σύνοδο Κορυφής του Λάκεν. Ως ενδιάμεσο στάδιο που δεν χρειάζεται την τροποποίηση της Συνθήκης, η Επιτροπή Ελέγχου του Προϋπολογισμού προτείνει τη θέσπιση ενός εσωτερικού οικονομικού εισαγγελέα σύμφωνα με το πρότυπο των τριών φάσεων που περιγράφεται στην δεύτερη έκθεση των Ανεξαρτήτων Σοφών.
<P>
Όπως ειπώθηκε προηγουμένως, χαιρετίζουμε την πρόταση της Επιτροπής αλλά απαιτούμε ένα δραστικό μέτρο, δηλαδή αντί οδηγίας έναν κανονισμό. Ο λόγος είναι ότι οι οδηγίες δεσμεύουν τα κράτη μέλη ως προς τους στόχους, αλλά οι κανονισμοί τους επιβάλλουν και τα εργαλεία για την επίτευξη των στόχων. Η πρόταση οδηγίας πρέπει να επιβάλει ενιαίους ορισμούς στο ποινικό δίκαιο όλων των κρατών μελών όσον αφορά συγκεκριμένα αδικήματα όπως η απάτη, η δωροδοκία, το ξέπλυμα χρημάτων κλπ. που ζημιώνουν τον κοινοτικό προϋπολογισμό. Για να αποτραπεί μια εκ νέου σύγχυση, όπως υπήρξε στο παρελθόν, θα πρέπει να δοθεί σαφώς προτεραιότητα στον κανονισμό ως νομοθετική πράξη.
<P>
Καλώ ρητά το Κοινοβούλιο, την Επιτροπή και το Συμβούλιο να προχωρήσουμε τώρα από κοινού σε αυτόν τον αναγκαίο, πολιτικής φύσης δρόμο. Παρακαλώ να εγκρίνετε την έκθεσή μου για την οποία δεν έχουν υποβληθεί τροπολογίες.

<SPEAKER ID=112 NAME="Bφsch">
Κύριε Πρόεδρε, εάν εξετάσετε τους αριθμούς για τις παρατυπίες που αφορούν τον ευρωπαϊκό προϋπολογισμό του έτους 2000, θα διαπιστώσετε προπάντων την δραματική αύξησή τους. Αδιαμφισβήτητο είναι πάντως το γεγονός ότι για τον φορολογούμενο δεν παίζει ουσιαστικά κανέναν ρόλο εάν πρόκειται για απάτη ή για παρατυπία. Ρόλο παίζει ότι τα χρήματα δεν δαπανήθηκαν με τον σωστό τρόπο. Εδώ μπορούμε φυσικά να φιλονικήσουμε κατά πόσο οι αριθμοί αυτοί οφείλονται στο ότι έχει βελτιωθεί η διαλεύκανση των περιστατικών ή στο ότι έχουν διαπραχθεί περισσότερες απάτες ή παρατυπίες. Πιστεύω ότι μάλλον πρόκειται για ένα μείγμα και των τριών συντελεστών. Η κ. Επίτροπος έχει ενδεχομένως διαφορετική γνώμη, αλλά δεν είναι δυνατόν να πούμε πως όταν θα έχουμε διαλευκάνει το 100% των παρατυπιών τότε θα έχουμε καταπολεμήσει με τον βέλτιστο τρόπο την απάτη, μια και όταν φτάσουμε στο σημείο αυτό δεν θα έχουμε πια προϋπολογισμό!
<P>
Στην προκείμενη κατάσταση - και ίσως η αρμόδια Επίτροπος να ήταν σε κάποια προηγούμενη ζωή βουλευτής - όταν έχει κανείς αυτό το αξίωμα, θέτει και το ερώτημα: τι θα συνέβαινε σε μια επιχείρηση εάν η διοίκηση της επιχείρησης παρουσίαζε τέτοιους αριθμούς στο διάστημα ενός χρόνου; Εδώ συνεχώς μας λένε: είμαστε μία από τις καλύτερες διοικήσεις! Το επιδιώκουμε! Πιστεύω ότι σε μια επιχείρηση θα συνέβαιναν εντελώς διαφορετικά πράγματα από αυτά που μας ζητά η Επιτροπή να αποδεχθούμε ως πρόγραμμα δράσης.
<P>
Θα πρέπει κάποτε να αναρωτηθούμε πού θα μας βγάλει αυτή η πορεία - και αυτό ήταν ουσιαστικά το νόημα της έκθεσής μου. Η κ. Theato έθιξε ήδη μια δυνατότητα και μάλιστα μια δυνατότητα που έχει μεγάλη σημασία. Δεν θα μπορέσουμε να την αποφύγουμε εάν θέλουμε πραγματικά να αλλάξουμε τα πράγματα. Πρέπει να ασχοληθούμε με το ζήτημα της ευρωπαϊκής εισαγγελικής αρχής και μάλιστα χωρίς δικαιολογίες ότι θα χρειαστεί τάχα η τροποποίηση της Συνθήκης. Η Συνθήκη μας προσφέρει ήδη δυνατότητες. Το γεγονός ότι αντιτίθεστε σε αυτό είναι δικό σας πρόβλημα, κυρία Schreyer. Εμείς όμως δεν μπορούμε να εξακολουθούμε να παρουσιαζόμαστε άπραγοι στους φορολογούμενους και να τους λέμε: Δυστυχώς δεν μπορούμε να κάνουμε τίποτα! Δεν έχουμε την Επιτροπή για αυτόν τον λόγο. Την Επιτροπή την έχουμε για να προβαίνει σε ενέργειες, κυρία Schreyer, και θα ήθελα να σας το υπενθυμίσω!
<P>
Παρόμοια, πρέπει να δώσουμε μεγαλύτερη σημασία στο ζήτημα της προστασίας των οικονομικών συμφερόντων της Ένωσης στις χώρες τις διεύρυνσης. Και εδώ υπήρξαν και υπάρχουν προτάσεις που καταλήγουν στο ότι κάποτε θα πρέπει να ωθήσουμε τη νέα μας μονάδα για την καταπολέμηση της απάτης να δρα και συμβουλευτικά - αυτό το γνωρίζουμε ήδη. Δεν οφείλεται στις υποψήφιες για ένταξη χώρες, όπως είδαμε στο παράδειγμα της Σλοβακίας, αλλά οφείλεται στην ανικανότητα της παρούσας Επιτροπής το ότι ακόμα δεν έχει πάρει στα χέρια της το πρόβλημα της διεύρυνσης, με τον σωστό τρόπο. Με τέτοιο τρόπο ώστε να περνούσε ενδεχομένως από το νου των πολιτών μας η ιδέα ότι η διεύρυνση είναι τόσο καλά προετοιμασμένη - και από οικονομική άποψη - που μπορούν να την αποδεχθούν με ευχαρίστηση. Εδώ είναι μεγάλη η ευθύνη της Επιτροπής. Αποψή μου είναι, κυρία Επίτροπε, πως όταν είναι κανείς αναγκασμένος να παρουσιάσει και να υλοποιήσει τέτοιους αριθμούς τότε, για να βελτιώσει την κατάσταση, θα πρέπει να αδράξει όλες τις ευκαιρίες που του παρουσιάζονται.
<P>
Ένα τελευταίο σημείο και θα ήταν πραγματικά καλό να εκμεταλλευτούμε τουλάχιστον εδώ την ευκαιρία να κάνουμε κάτι από κοινού. Πρόκειται για ένα ερώτημα που θέλω να θέσω. Κυρία Schreyer, για την διοίκηση του επιχειρησιακού τμήματος της υπηρεσίας για την καταπολέμηση της απάτης, δηλαδή της OLAF έχει προβλεφθεί ως διευθυντής ο κ. Alberto Perduca. Τα προσόντα του ως εισαγγελέας, η πείρα του στον αγώνα εναντίον της Μαφίας, αλλά και οι εμπειρίες του σε διεθνές επίπεδο, τον καθιστούν ιδανικό για να αναλάβει αυτό το καθήκον. Δυστυχώς, η νέα ιταλική κυβέρνηση μπλοκάρει εδώ και μερικούς μήνες τον διορισμό του. Ίσως να μπορείτε να μας πείτε τι έχει κάνει η Επιτροπή μέχρι σήμερα για αυτή την υπόθεση. Μήπως σε αυτή την περίπτωση θα χρειαζόταν να παρέμβει ο Πρόεδρος της Επιτροπής προσωπικά; Μήπως - όπως ελπίζω - έχει γίνει ήδη η παρέμβαση αυτή;

<SPEAKER ID=113 LANGUAGE="DE" NAME="Schreyer">
Κύριε Πρόεδρε, αξιότιμοι βουλευτές, το 1995 τα κράτη μέλη υπέγραψαν από κοινού μια σύμβαση η οποία προβλέπει για την προστασία των συμφερόντων και των οικονομικών της Κοινότητας ότι τα κράτη μέλη χαρακτηρίζουν ποινικό αδίκημα την απάτη εις βάρος των οικονομικών της Κοινότητας. Αργότερα υπογράφηκαν και πρωτόκολλα που χαρακτηρίζουν επίσης ποινικό αδίκημα τη δωροδοκία και το ξέπλυμα χρημάτων που προέρχονται από απάτες εις βάρος των οικονομικών της Κοινότητας.
<P>
Δεν υπάρχει τίποτα επιλήψιμο σε αυτή τη σύμβαση και τα πρωτόκολλα εκτός του ότι δεν έχουν ακόμα κυρωθεί όλα και κατά συνέπεια δεν έχουν τεθεί σε ισχύ. Δεν θα σας αποκρύψω ότι το έτος 2000 υπήρξαν κάποιες κινήσεις σε σχέση με την επικύρωσή τους. Σε όλες τις συναντήσεις μου με τους Υπουργούς Οικονομικών επαναλάμβανα συνεχώς την απαίτηση να προχωρήσει η επικύρωση. Όμως την ταχύτητα σε τέτοια ζητήματα την καθορίζει ο τελευταίος. Το πρωτόκολλο που χαρακτηρίζει το ξέπλυμα χρημάτων ως ποινικό αδίκημα έχει κυρωθεί μέχρι σήμερα μόνο από επτά κράτη μέλη. Θα διαρκούσε άλλο τόσο αν περιμέναμε την ολοκλήρωση της διαδικασίας. Αυτό όμως δεν θα το αποδεχθούμε και κατά συνέπεια υποβάλλουμε την παρούσα πρόταση οδηγίας η οποία μετατρέπει το ουσιαστικό περιεχόμενο του πρωτοκόλλου και της σύμβασης σε οδηγία, γεγονός που έχει συζητηθεί επανειλημμένα στο Κοινοβούλιο και είχε αποτελέσει αίτημα της Προέδρου.
<P>
Κυρία Theato, θέλω να σας ευχαριστήσω και φυσικά μαζί σας και όλη την επιτροπή επειδή υψώνετε μαζί μας τη φωνή σας λέγοντας: φτάνει πια, τώρα θα ανατρέξουμε στη βοήθεια του κοινοτικού δικαίου και δεν θα στηριχθούμε στη σύμβαση, δηλαδή στο μέσο που διαθέτει ο τρίτος πυλώνας.
<P>
Η Επιτροπή Ελέγχου του Προϋπολογισμού υπέβαλε πολλές τροπολογίες που εγκρίθηκαν στους κόλπους της. Σε πολλές από αυτές η Επιτροπή συμμερίζεται τους στόχους και τα αιτήματα. Ωστόσο, για τις περισσότερες τροπολογίες, το υποβληθέν σχέδιο οδηγίας δεν αποτελεί το κατάλληλο νομικό πλαίσιο, κατά την άποψη της Επιτροπής. Για τον λόγο αυτό σας παρακαλώ να μην θεωρήσετε την πρόταση οδηγίας δέντρο όπου κρεμάει κανείς πολλές σωστές επιθυμίες, αιτήματα και προτάσεις. Αυτό αφορά ειδικά τον Ευρωπαϊκό Εισαγγελέα. Κύριε Bφsch, εν προκειμένω έχω να επισημάνω το εξής: η Επιτροπή είναι φυσικά ο θεματοφύλακας των Συνθηκών. Σύμφωνα με τη δική μας σαφή ανάλυση, το άρθρο 280, όπως διατυπώνεται στη Συνθήκη, δεν προσφέρει τη δυνατότητα για κάτι τέτοιο ούτε καν τη δυνατότητα για τον "μικρό" , όπως χαρακτηρίσθηκε, εισαγγελέα.
<P>
Κατά τη δική μας εκτίμηση, την οποία παρεμπιπτόντως συμμερίζονται και άλλοι, η Επιτροπή Εποπτείας της OLAF στερείται νομικής βάσης. Επίσης δεν θα ήταν δυνατόν να επιλέξουμε ως νομοθετική πράξη τον κανονισμό, και αυτό επειδή για παράδειγμα στην προκείμενη πρόταση προβλέπεται η καθιέρωση ενός δικαστή του Δικαστηρίου των Ευρωπαϊκών Κοινοτήτων ο οποίος θα ασκεί δικαστικό έλεγχο κατά τη διάρκεια της ανακριτικής διαδικασίας. Τα καθήκοντα και οι δικαστικές αρμοδιότητες του Δικαστηρίου των Ευρωπαϊκών Κοινοτήτων ορίζονται όμως λεπτομερώς στη Συνθήκη. Συνεπώς δεν είναι δυνατόν να θεσμοθετήσουμε έναν δικαστή επί των ανακρίσεων μέσω ενός κανονισμού. Αυτή η ενέργεια απαιτεί επίσης τροποποίηση της Συνθήκης. Ωστόσο, σε μερικές εβδομάδες θα υποβάλουμε την Πράσινη Βίβλο, όπως ανέφερε η κ. Theato. Η Πράσινη Βίβλος θα πυροδοτήσει φυσικά μια εκτεταμένη συζήτηση. Είμαι βεβαία ότι εσείς, ως πρωταγωνιστές της συγκεκριμένης πρότασης, θα μεταφέρετε τη συζήτηση στους κύκλους των ειδημόνων και στα κράτη μέλη, ώστε να μην επαναληφθεί η κατάσταση που προέκυψε στη Νίκαια, όπου υπήρχαν κάθε είδους ενδοιασμοί και πουθενά συναίνεση.
<P>
Κατά την άποψή μας, νομικής βάσης στερούνται και άλλες τροπολογίες. Η θέσπιση ειδικών κανόνων για τη συνεργασία των εθνικών υπηρεσιών δίωξης δεν θα ήταν συμβατή με το άρθρο 280 της Συνθήκης, δεδομένου ότι αφορούν την εφαρμογή του ποινικού δικαίου των κρατών μελών, την απονομή δικαιοσύνης στα κράτη μέλη. Επίσης, η Επιτροπή δεν μπορεί να υποστηρίξει την πρόταση να μετατραπεί η οδηγία σε κανονισμό επειδή η Κοινότητα δεν μπορεί επί του παρόντος να δημιουργήσει δίκαιο που να είναι άμεσα εφαρμόσιμο στα κράτη μέλη. Κατανοώ το αίτημά σας και φυσικά, λαμβάνοντας υπόψη την παρούσα κατάσταση, υποστηρίζω την απαίτησή σας να πραγματοποιηθεί το αίτημά σας το ταχύτερο δυνατόν, αλλά επί του παρόντος βρισκόμαστε πολύ μακριά από το σημείο, όπου η Ευρωπαϊκή Κοινότητα θα μπορεί να δημιουργεί δίκαιο που να ισχύει άμεσα. Είμαι πεπεισμένη ότι αυτό το αίτημα δεν επρόκειτο να βρει υποστήριξη ούτε στα εθνικά κοινοβούλια.
<P>
Οι τροπολογίες με τις οποίες μπορεί να συμφωνήσει η Επιτροπή χωρίς κανέναν ενδοιασμό είναι οι τροπολογίες 2 και 11. Υπογραμμίζουν για άλλη μία φορά πόσο σημαντική είναι για την προστασία των οικονομικών συμφερόντων της Κοινότητας η εισαγωγή του νέου άρθρο 280. Η τροπολογία 27, η οποία προβλέπει στερητικές της ελευθερίας ποινές οι οποίες μπορούν να οδηγήσουν και σε έκδοση του ενόχου, είναι απαραίτητη για την αποτελεσματική καταπολέμηση του οικονομικού εγκλήματος. Η Επιτροπή επιθυμεί να συμφωνήσει με τις πρώτες προτάσεις των τροπολογιών 3 και 7 στο βαθμό που θα υποβληθούν αύριο σε ξεχωριστές ψηφοφορίες.
<P>
Επίσης, θέλω να επισημάνω ρητά ότι κατά την άποψή μου είναι αξιοσημείωτες και θα πρέπει να εξετασθούν περαιτέρω οι προτάσεις που αφορούν τη διεύρυνση του καταλόγου ποινικών αδικημάτων ώστε να προστατευθούν τα οικονομικά συμφέροντα της Ένωσης, και συγκεκριμένα η πρόταση να συμπεριληφθούν επίσης στον κατάλογο η απάτη σχετικά με τη σύναψη συμβάσεων καθώς και η σχετική με την υπηρεσία απιστία. Εδώ το ζήτημα είναι η στρατηγική που επιλέγει κανείς. Η προτεινόμενη στρατηγική της Επιτροπής είναι να υιοθετηθεί το κείμενο της σύμβασης σχεδόν κατά λέξη ώστε τα κράτη μέλη να βρεθούν αντιμέτωπα με ένα κείμενο το οποίο είχαν ήδη εγκρίνει στο παρελθόν και συνεπώς δεν υπάρχει τώρα λόγος να μετατραπεί σε διαφορετικό μέσο με σαφείς προθεσμίες για την εφαρμογή του.
<P>
Αυτό είναι το ένα από τα νομοθετικά μέτρα που προτείνει η Επιτροπή για την προστασία των οικονομικών συμφερόντων της Κοινότητας. Στην έκθεση για την καταπολέμηση της απάτης, η Επιτροπή έχει καταρτίσει κατάλογο με τις προτάσεις που υποβάλαμε το 2000, π.χ. την πρόταση για την αναθεώρηση της οδηγίας που αφορά το ξέπλυμα χρημάτων, την πρόταση για την προστασία του ευρώ από την παραχάραξη καθώς και τα μέτρα για την καταπολέμηση της πειρατείας προϊόντων. Όλα αυτά ανήκουν επίσης στον τομέα της καταπολέμησης της απάτης.
<P>
Η 50-σέλιδη έκθεση της Επιτροπής απαριθμεί επίσης και τα μέτρα που έλαβαν τα κράτη μέλη κατά τη διάρκεια των ετών 1999 και 2000 για την προστασία των οικονομικών συμφερόντων της Κοινότητας. Ο κατάλογος αυτός περιέχει π.χ. την επέκταση των αρμοδιοτήτων των τελωνειακών αρχών στο Βέλγιο σε μια ζώνη δώδεκα μιλίων μπροστά από την παράκτια ζώνη, τη σύσταση ενός κεντρικού συστήματος πληροφοριών για τους ελέγχους στους οποίους προβαίνουν οι τελωνειακές και φορολογικές αρχές της Δανίας, την αύξηση του προσωπικού στις Γενικές Επιθεωρήσεις για γεωργικές δαπάνες στις περιφέρειες της Ισπανίας, καθώς και την ίδρυση μιας υπηρεσίας συντονισμού για διατομεακές έρευνες στα διαρθρωτικά ταμεία.
<P>
Όσον αφορά τα διαρθρωτικά ταμεία, ο εισηγητής, εσείς κύριε Bφsch, αναφερθήκατε στη δυσμενή κριτική της έκθεση του Ελεγκτικού Συνεδρίου, η οποία παρουσιάζει πόσο διαφορετικά εφαρμόζεται ο κανονισμός στα επιμέρους κράτη μέλη και επισημαίνει ότι λάθη κατά την εκτέλεση των προγραμμάτων των διαρθρωτικών ταμείων θα πρέπει να κοινοποιούνται. Σας διαβεβαιώνω ότι συμμερίζομαι τόσο τη δική σας κριτική όσο και την κριτική του Ελεγκτικού Συνεδρίου. Για τον λόγο αυτό εργαζόμαστε εντατικά με τα κράτη μέλη προκειμένου να επιτύχουμε από κοινού μια πιο ενιαία και προπάντων μια πιο πλήρη εφαρμογή του κανονισμού για τις κοινοποιήσεις, και έχουμε σημειώσει ήδη κάποιες επιτυχίες. Επιτρέψτε μου να το επαναλάβω και πάλι: ακόμα και αν έχουμε διαφορετικές απόψεις ως προς την ερμηνεία του φαινομένου, τα προηγούμενα χρόνια η υλοποίηση γινόταν με πολύ βραδείς ρυθμούς. Διαπιστώσαμε ότι μερικές φορές έπρεπε να περάσουν χρόνια μέχρις ότου να κοινοποιηθεί ένα λάθος. Τώρα η κατάσταση είναι εκ των πραγμάτων καλύτερη, αλλά έχει βέβαια ως αποτέλεσμα να κοινοποιούνται περισσότερα λάθη. Είναι όπως και με τις στατιστικές της αστυνομίας. Είναι άραγε καλό ή κακό όταν αυξάνεται ο αριθμός των περιπτώσεων που εξιχνιάζονται;
<P>
Ως εκ τούτου θέλω να σας παρακαλέσω να μην δυσφημείτε τα κράτη μέλη που παίρνουν σοβαρά την κοινοποίηση λαθών και τα κοινοποιούν πραγματικά συχνά, σύμφωνα με τον κανονισμό, γιατί πρόκειται για ένα δύσκολο εργαλείο. Έχουμε κατά κάποιο τρόπο αρνητικά κίνητρα. Όσο περισσότερα είναι τα λάθη που μας κοινοποιούνται τόσο περισσότερες είναι οι πληροφορίες που διαθέτουμε για να προβαίνουμε σε οικονομικές διορθώσεις. Δεν μπορούμε να παραβλέψουμε αυτό το εργαλείο.
<P>
Συμφωνώ με τον εισηγητή, συμφωνώ μαζί σας, κύριε Bφsch, ότι η στατιστική μας πρέπει να γίνει πιο σαφής ώστε να μπορούμε να διαπιστώνουμε ποιές είναι οι νέες κοινοποιήσεις και ποιές οι κοινοποιήσεις που έχουν ήδη αναφερθεί σε παλαιότερες στατιστικές. Προπάντων πρέπει να εξετάζουμε τι ακολουθεί μετά την κοινοποίηση, ποια μέτρα λαμβάνονται. Με το ζήτημα αυτό ασχολούνται η OLAF, η Γενική Διεύθυνση για τον Προϋπολογισμό και η Γενική Διεύθυνση για τις περιφέρειες, αλλά πρόκειται για πολύ δύσκολο εγχείρημα. Είμαι βεβαία πως ούτε τον επόμενο χρόνο δεν θα έχουμε καλύψει τον στόχο μας, αλλά απλά ο ένας τομέας μετά τον άλλο θα μπορεί να μας παρέχει περισσότερα στοιχεία. Το εγχείρημα αυτό εξαρτάται επίσης και από τη συνεργασία με τα κράτη μέλη, όπου η OLAF συνεργάζεται εντατικά με την αποκαλούμενη COCOLAF.
<P>
Μπορώ όμως να επισημάνω ότι η OLAF ενημερώνεται για κάθε υπόνοια απάτης - ειδικά στο πλαίσιο των διαρθρωτικών ταμείων. Οι συχνότερες παρατυπίες στα διαρθρωτικά ταμεία αφορούν για παράδειγμα περιπτώσεις όπου τα κράτη μέλη εγκρίνουν σχέδια ενώ έχει λήξει ουσιαστικά η προγραμματισμένη περίοδος ενίσχυσης. Λάθη εμφανίζονται ιδιαίτερα σε περιπτώσεις όπου δεν λαμβάνονται υπόψη άλλες κοινοτικές πολιτικές. Ένα συχνό λάθος αφορά την έγκριση σχεδίων, μολονότι δεν είχαν υποβληθεί τα αποτελέσματα ελέγχου για τη συμβατότητα με το περιβάλλον. Πολλά κονδύλια δαπανώνται στον τομέα της υποδομής και αυτό αποτελεί επίσης συχνό λάθος. Το ερώτημα ποια είναι η ζημία που προκύπτει από αυτό είναι φυσικά πολύ δύσκολο να απαντηθεί. Δεν πρόκειται για οικονομική ζημία, αλλά ενδεχομένως να παραβλάπτεται το περιβάλλον, εφόσον δεν έχει διεξαχθεί έλεγχος για τις περιβαλλοντικές επιπτώσεις.
<P>
Όσον αφορά τις διορθώσεις στη χρηματοδότηση, και είναι ένα πολύ ουσιαστικό σημείο, θα εφαρμόσουμε αυστηρότερους κανόνες για τη νέο περίοδο ενισχύσεων. Στην έκθεσή σας, όσον αφορά τις διορθώσεις και τα διαρθρωτικά ταμεία, ζητήσατε να απαριθμηθούν μέχρι τις 15 Δεκεμβρίου όλα τα λάθη που ανακοινώθηκαν την περίοδο 1995 - 2000. Πρόκειται όμως για πληροφορίες που δεν διαθέτουμε και ούτε θα μπορέσουμε να έχουμε τόσο γρήγορα στη διάθεσή μας. Η Επιτροπή μπορεί μεν να βεβαιώσει ότι με τις νέες κοινοποιήσεις λαθών θα προσπαθήσει να λαμβάνει αυτές τις πληροφορίες άμεσα, κατά τρόπο που να μπορούν να αντλούνται στοιχεία, και να διαπιστώνεται ποια λάθη συνδέονται με οικονομικές ζημίες.
<P>
Πώς θα αντιμετωπιστεί άραγε στο Συμβούλιο η οδηγία για την προστασία των οικονομικών συμφερόντων; Δυστυχώς, μερικά κράτη μέλη αντιτάχθηκαν ήδη στην οδηγία και μάλιστα για δογματικούς ως προς τη νομοθεσία λόγους. Το αναφέρατε ήδη αυτό. Στο Συμβούλιο τα κράτη μέλη θα πουν: βέβαια, πρέπει να κάνουμε κάτι στον συγκεκριμένο τομέα. Μετά όμως θα αντιταχθούν με το επιχείρημα ότι πρόκειται για ζήτημα που υπάγεται στον τρίτο και όχι στον πρώτο πυλώνα. Θα ήθελα πραγματικά να δω μια φορά τους Υπουργούς Δικαιοσύνης, που χρησιμοποιούν τέτοια επιχειρήματα, να παρουσιάζουν τις απόψεις τους σε μια δημόσια συζήτηση. Κανείς δεν θα καταλάβαινε περί τίνος πρόκειται. Και οι πολίτες δεν αποδέχονται απαντήσεις του είδους, εδώ δεν μπορούμε να κάνουμε τίποτα γιατί από εδώ έχουμε τον πρώτο πυλώνα και από εκεί τον τρίτο και μόνο μέσω του τρίτου πυλώνα μπορούμε να δραστηριοποιηθούμε σε κοινοτικό επίπεδο.
<P>
Είναι σαφέστατο ότι η προστασία των συμφερόντων της Κοινότητας χρειάζεται κοινοτικά μέσα. Αισθάνομαι ανακούφιση και σας είμαι ευγνώμων που εν προκειμένω οι επιδιώξεις του Ευρωπαϊκού Κοινοβουλίου και της Επιτροπής έχουν την ίδια κατεύθυνση.

<SPEAKER ID=114 LANGUAGE="ES" NAME="Palacio Vallelersundi">
Κύριε Πρόεδρε, η Ευρώπη οικοδομείται πάντα πάνω στη βάση ατόμων που ριψοκινδύνευαν και, φυσικά, σ' αυτό το θέμα της προστασίας των οικονομικών συμφερόντων της Κοινότητας, το Κοινοβούλιο - συγκεκριμένα η Επιτροπή Ελέγχου του Προϋπολογισμού - το έκανε. Ιδιαίτερα πρέπει να αναγνωριστεί η δέσμευση μίας εκ των εισηγητών, της κ. Theato, προέδρου της εν λόγω επιτροπής, και το γεγονός ότι οι επιτυχίες που θα καταφέρουμε σ' αυτό το πεδίο θα οφείλονται κατά ένα μεγάλο μέρος σ' εκείνη.
<P>
Λέγοντας αυτό, προσωπικά, κύριε Πρόεδρε, όπως και ένα σημαντικό μέρος αυτού του Σώματος, συμμερίζομαι της ανησυχίες της Επιτροπής. Πρέπει να προχωρήσουμε προς ένα χώρο δικαιοσύνης και αυτό απαιτεί υπευθυνότητα στον τρόπο υλοποίησής του, διότι είναι μία σταθερά στην ευρωπαϊκή οικοδόμηση ότι οι δυνάμεις που φρενάρουν αυτή την οικοδόμηση εκμεταλλεύονται τα λάθη που διαπράττουν οι πιο ενθουσιώδεις όταν ξεχνούν τη Συνθήκη.
<P>
Γι' αυτό το λόγο, κύριε Πρόεδρε, εκπροσωπώ εδώ σήμερα μία κριτική άποψη, όχι σχετικά με την ιδέα του Ευρωπαϊκού Οικονομικού Εισαγγελέα, αλλά για το γεγονός ότι καθορίζεται λεπτομερώς το καθεστώς του - είναι αλήθεια ότι είναι ένα μεταβατικό καθεστώς, αλλά είναι εν πάση περιπτώσει ένα καθεστώς. Πρόκειται για ένα ρόλο που απαιτεί τον προβληματισμό του Ευρωπαϊκού Κοινοβουλίου, προβληματισμό όχι μόνο της Επιτροπής Ελέγχου του Προϋπολογισμού, αλλά προβληματισμό του Κοινοβουλίου, προβληματισμό σε διάλογο με τα θεσμικά όργανα και, συγκεκριμένα, σε διάλογο με την Επιτροπή. Ξεκινώντας από εκεί, από μία κοινή συμφωνία, θα μπορέσουμε να παρουσιάσουμε μία πρόταση στο πλαίσιο της Συνθήκης.
<P>
Και λέω το ίδιο αναφορικά με τις σκέψεις της κ. Επιτρόπου σχετικά με την ιδέα της εισηγήτριας να χρησιμοποιηθεί ένας κανονισμός αντί μιας οδηγίας. Αυτό δεν εμπίπτει στις αρμοδιότητες του Κοινοβουλίου. Πρόκειται για αρμοδιότητες των κοινωνιών μας και των κρατών δικαίου. Δεν μπορούν να επιβάλλονται άμεσα υποχρεώσεις από ένα κοινοτικό όργανο στους πολίτες εκτός από συγκεκριμένες περιπτώσεις.
<P>
Και γι' αυτό το λόγο, κύριε Πρόεδρε, υψώνω εδώ μία φωνή κριτική, κριτική αλλά γεμάτη θαυμασμό για το έργο που επιτέλεσε.

<SPEAKER ID=115 LANGUAGE="EN" NAME="Morgan">
Θα ήθελα, καταρχάς, να ευχαριστήσω τους δύο βουλευτές για την εργασία τους κατά τη σύνταξη αυτών των εκθέσεων. Υπήρξαν ακούραστοι εργάτες στον αγώνα για την καταπολέμηση της απάτης στην Ευρωπαϊκή Ένωση, αφότου διορίστηκαν.
<P>
Υπάρχει, ωστόσο, ένα πρόβλημα. Σύμφωνα με την έκθεση της Επιτροπής, έχει διπλασιαστεί η απάτη, ιδίως όσον αφορά τα έσοδα που εισπράχθηκαν κατά το 2000. Αυτό είναι πολύ ανησυχητικό, αλλά θα πρέπει να το τοποθετήσουμε σε ένα ευρύτερο πλαίσιο και να μην ξεχνάμε ότι, σε μεγάλο βαθμό, αυτή η κατάσταση οφείλεται στο γεγονός ότι τα κράτη μέλη δεν παίρνουν στα σοβαρά την απάτη. Δεν συγκεντρώνουν τα χρήματα που ανήκουν στην Ευρωπαϊκή Ένωση, για παράδειγμα, από το λαθρεμπόριο τσιγάρων, καθώς και τα χρήματα που θα μπορούσαν να εισπράττονται μέσω της φορολογίας.
<P>
Τα κράτη μέλη δεν παίρνουν την απάτη στα σοβαρά για τον επιπλέον λόγο ότι έχουμε τέσσερα κράτη μέλη που ακόμα δεν έχουν επικυρώσει τη Σύμβαση για την Προστασία των Οικονομικών Συμφερόντων, πράγμα που σημαίνει ότι ουδείς μπορεί να προχωρήσει στον τομέα της καταπολέμησης της απάτης. Όσον αφορά τα Διαρθρωτικά Ταμεία, 40% των χρημάτων δαπανάται από τα κράτη μέλη και τα στοιχεία που διαθέτουμε, σχετικά με την παρακολούθηση του πού ξοδεύονται αυτά τα χρήματα, δεν είναι αξιόπιστα. Αυτή η κατάσταση είναι πραγματικά θλιβερή.
<P>
Τι κάνουμε όταν ανακαλύπτουμε περιπτώσεις απάτης; Διαβιβάζουμε έναν φάκελο στην OLAF, η οποία διεξάγει την έρευνα και κατόπιν ο φάκελος ξεχνιέται σε ένα ράφι επειδή κανείς δεν ασκεί διώξεις. Αυτό είναι πραγματικό πρόβλημα. Ποιος θα αναλάβει την ευθύνη για τις διώξεις; Μόνο δύο άτομα έχουν διωχθεί από την OLAF και αυτό ανάβει το πράσινο φως σε όσους διαπράττουν οικονομικά εγκλήματα στην ΕΕ.
<P>
Πρέπει να θέσουμε το ερώτημα: αν το κοινό αντιτίθεται στον θεσμό του Ευρωπαίου εισαγγελέα, τότε ποια είναι η εναλλακτική λύση που θα επιθυμούσε; Ζητάμε ίσως πολλά στην παρούσα έκθεση ζητώντας έναν κανονισμό. Γνωρίζουμε όμως επίσης ότι περίπου τα μισά κράτη μέλη αντιτίθενται σε αυτό και υπάρχει η πιθανότητα να χαθεί μια ευκαιρία να αποκτήσουμε έναν Ευρωπαίο εισαγγελέα οικονομικών εγκλημάτων, για την υπεράσπιση των οικονομικών συμφερόντων της ΕΕ. Μπορεί να ζητάμε πολλά και πολύ σύντομα, και αυτό είναι κάτι που με έχει προβληματίσει, αλλά σέβομαι τα αξιότιμα μέλη του Σώματος επειδή προσπαθούν πραγματικά να θέσουν σε κίνηση την προσπάθεια στο ζήτημα αυτό της απάτης.

<SPEAKER ID=116 LANGUAGE="NL" NAME="Mulder">
Κύριε Πρόεδρε, θα ήθελα καταρχάς να ευχαριστήσω και εγώ τους δύο εισηγητές. Γνωρίζω ότι και οι δύο εργάσθηκαν σκληρά ευθύς εξαρχής για το ζήτημα αυτό.
<P>
Καταρχάς, σχετικά με την έκθεση Bφsch: η Ομάδα των Φιλελευθέρων έχει υποβάλει διάφορες τροπολογίες, στις οποίες αναφέρεται ότι θεωρούμε τα μέσα του 2002 ως κάπως πρόωρη προθεσμία για τον διορισμό εισαγγελέα. Προκειμένου να μην υπάρχουν παρανοήσεις: είμαστε σαφώς υπέρ ενός εισαγγελέα, θεωρούμε όμως ότι είναι κάπως νωρίς να γίνει αυτό στα μέσα του 2002.
<P>
Πιστεύουμε ότι θα πρέπει να δοθεί μεγαλύτερη προσοχή στα κράτη μέλη της Κεντρικής και Ανατολικής Ευρώπης και για το λόγο αυτό καλούμε το Ελεγκτικό Συνέδριο να υποβάλει το ταχύτερο δυνατόν έκθεση σχετικά, έτσι ώστε, πριν από την ένταξη αυτών των χωρών, να μπορούμε να κρίνουμε επαρκώς εάν είναι σε θέση να πραγματοποιούν τους οικονομικούς ελέγχους σωστά. Περαιτέρω, η OLAF θα πρέπει φυσικά να συνεργάζεται στενά με τους αντίστοιχους οργανισμούς στα νέα κράτη μέλη.
<P>
Επίσης όσον αφορά την έκθεση Theato δεν θα ήθελα να υπάρχουν παρανοήσεις: είμαστε υπέρ του διορισμού εισαγγελέα, όμως οι περισσότερες τροπολογίες οι οποίες έγιναν δεκτές στην επιτροπή, στις περισσότερες περιπτώσεις με πλειοψηφία μίας μόνο ψήφου, είναι, πιστεύουμε, υπερβολικές.
<P>
Θεωρούμε στη φάση αυτή καλύτερη μία οδηγία από έναν κανονισμό. Ας μην συγκρουστούμε με το Συμβούλιο: θεωρούμε προτιμότερη την προσέγγιση της Επιτροπής απέναντι σε υπερβολικά λεπτομερείς ρυθμίσεις, όπως αυτές που προτείνονται στις διάφορες τροπολογίες. Εάν γινόντουσαν δεκτές στη φάση αυτή οι εν λόγω τροπολογίες, θα έπρεπε να συζητήσουμε σχετικά με την Επιτροπή Ελέγχου του Προϋπολογισμού, διότι θεωρούμε ότι για τέτοια ζητήματα απαιτείται στη φάση αυτή όσον το δυνατόν ευρύτερη συναίνεση και δεν θα πρέπει επομένως να ληφθούν οι αποφάσεις με οριακή πλειοψηφία.

<SPEAKER ID=117 LANGUAGE="DE" NAME="Stauner">
Κύριε Πρόεδρε, αγαπητοί συνάδελφοι, η πολιτική που έχει ασκήσει μέχρι σήμερα η Επιτροπή Prodi στο πεδίο της καταπολέμησης της απάτης, στα πραγματικά κρίσιμα σημεία χαρακτηρίζεται δυστυχώς μόνο από διστακτικότητα και καθυστερήσεις. Είναι πλέον λιγοστές οι ελπίδες μου ότι πρόκειται να αλλάξει κάτι. Αυτό ισχύει ειδικά για τον Ευρωπαίο Οικονομικό Εισαγγελέα. Μια Πράσινη Βίβλος. Μόνο αυτό έχει σχεδιάσει η Επιτροπή για τα χρόνια θητείας που της απομένουν ακόμα. Στο μεταρρυθμιστικό πρόγραμμα της Επιτροπής που τόσο έχετε εξυμνήσει, λείπει το αποφασιστικής σημασίας δίχτυ ασφαλείας. Πρέπει να υπάρχει δυνατότητα να ζητούνται ευθύνες από όποιον κάνει κακή χρήση των ελευθεριών του. Πρώτο σας μέλημα θα έπρεπε να είναι να ξεκαθαριστούν οι παλιές υποθέσεις και να λογοδοτήσουν οι υπεύθυνοι. Αντί αυτού κρυβόσαστε πίσω από τη διστακτική απονομή δικαιοσύνης στο Βέλγιο και στο Λουξεμβούργο.
<P>
Για να μην βγει σαφώς στην επιφάνεια αυτή η θλιβερή αλήθεια, ακολουθείτε απέναντι στο Κοινοβούλιο την πολιτική της άρνησης παροχής πληροφοριών, την οποία θέλετε μάλιστα να εδραιώσετε ρητά στον δημοσιονομικό κανονισμό. Διεκδικείτε για τον εαυτό σας το δικαίωμα να αποφασίζετε κατά πόσο η ενημέρωση του Κοινοβουλίου σχετικά με συγκεκριμένες υποθέσεις είναι προς το συμφέρον της Ευρωπαϊκής Ένωσης ή όχι. Θα ήθελα να δω τις αντιδράσεις σας, κυρία Schreyer, αν, την εποχή που ήσασταν βουλευτής στο Βερολίνο, σας έλεγε ο δήμαρχος ότι η ενημέρωσή σας σχετικά με την τάδε υπόθεση δεν είναι προς το συμφέρον της πόλης. Σήμερα σφετεριζόσαστε εσείς αυτό το δικαίωμα απέναντι στο Κοινοβούλιο και προφανώς δεν αντιλαμβανόσαστε καν ότι με τη στάση σας δεν αποδυναμώνετε μόνο το παρόν Κοινοβούλιο αλλά σε τελική ανάλυση και εσάς την ίδια, αποδυναμώνετε την Επιτροπή.

<SPEAKER ID=118 NAME="Πρόεδρος">
Ευχαριστούμε πολύ, κυρία Stauner.
<P>
Η κοινή συζήτηση έληξε.
<P>
Η ψηφοφορία θα διεξαχθεί αύριο, στις 11.00.

<CHAPTER ID=8>
Ποιότητα της βενζίνης και των καυσίμων ντίζελ
<SPEAKER ID=119 NAME="Πρόεδρος">
Η ημερήσια προβλέπει τη συζήτηση της έκθεσης (A5-0389/2001) της κ. Hautala, εξ ονόματος της Επιτροπής Περιβάλλοντος, Δημόσια Υγείας και Πολιτικής των Καταναλωτών, σχετικά με την πρόταση οδηγίας του Ευρωπαϊκού Κοινοβουλίου και του Συμβουλίου σχετικά με την ποιότητα των καυσίμων βενζίνης και ντίζελ (COM(2001) 241 - C5-0197/2001 - 2001/0107(COD)).

<SPEAKER ID=120 LANGUAGE="FI" NAME="Hautala">
. (FI) Κύριε Πρόεδρε, απόψε στην αίθουσα του Κοινοβουλίου θα σας παρουσιάσω την έκθεση σχετικά με τη βελτίωση της ποιότητας των καυσίμων. Το Ευρωπαϊκό Κοινοβούλιο συμμετείχε στη θέσπιση αυτής της νομοθεσίας, η οποία καταρχάς εγκρίθηκε το 1998, δηλαδή πριν από τρία χρόνια, και, κυρίως μέσω της διαδικασίας συναπόφασης, επέτυχε την έγκριση των καθαρών καυσίμων, τα οποία συμβάλλουν σημαντικά στη μείωση των εκπομπών των οχημάτων.
<P>
Ήδη τότε το Ευρωπαϊκό Κοινοβούλιο παρατήρησε ότι η μείωση της περιεκτικότητας θείου στα καύσιμα συνιστά κεφαλαιώδες στοιχείο για τη βελτίωση της ποιότητάς τους. Εμείς, στο πλαίσιο των διαδικασιών συναπόφασης και συνδιαλλαγής συμβάλαμε ώστε να εγκριθεί η σημαντική μείωση της περιεκτικότητας θείου στη βενζίνη και στο ντίζελ, παρόλο που η πετρελαιοβιομηχανία προέβαλε σθεναρά τα έξοδα που προκύπτουν από το συγκεκριμένο πρόγραμμα. Αφετέρου, μπορούμε να διαπιστώσουμε ότι η αυτοκινητοβιομηχανία και η βιομηχανία παραγωγής καταλυτών θεωρούν απόλυτα επιβεβλημένη την είσοδο στην αγορά των καθαρότερων καυσίμων χαμηλότερης περιεκτικότητας σε θείο, επειδή διαφορετικά δεν θα μπορούσαμε να αποκτήσουμε καθαρότερους, βελτιωμένους και εξελιγμένους κινητήρες εκπομπής μειωμένων ρύπων.
<P>
Τώρα βρισκόμαστε στη φάση των τροπολογιών της οδηγίας, και η Επιτροπή έχει - πολύ σωστά - επισημάνει ότι το θείο αποτελεί καθοριστικότερο στοιχείο για την ποιότητα των καυσίμων από ό,τι είχαμε συνειδητοποιήσει τότε. Η Επιτροπή προτείνει να αφαιρεθεί στην πράξη το θείο από τη βενζίνη και το ντίζελ ως το 2011. Μιλάμε για πολύ χαμηλές περιεκτικότητες. Τούτο είναι κεφαλαιώδους σημασίας, διότι έχει παρατηρηθεί ότι η κατανάλωση καυσίμων μειώνεται αντίστοιχα όταν μειώνεται η περιεκτικότητα σε θείο, και μέσω αυτού η πολιτική για την ατμόσφαιρα έχει αποτελέσει κύριο στόχο της ΕΕ. Πρέπει να αναζητήσουμε όλα τα δυνατά μέσα, με τα οποία μπορούμε να περιορίσουμε την κατανάλωση καυσίμων των αυτοκινήτων, και αυτό αποτελεί έναν από τους σημαντικότερους στόχους αυτής της πρότασης.
<P>
Έτσι λοιπόν, το Ευρωπαϊκό Κοινοβούλιο θα αποφασίσει - ευελπιστούμε αύριο - την πλήρη είσοδο στην αγορά αυτών των καυσίμων μηδενικής περιεκτικότητας σε θείο ήδη από το 2008 και όχι το 2011, όπως προτείνει η Επιτροπή. Θεωρούμε ότι είναι απόλυτα εφικτό και ότι θα επηρεάσει θετικά την εξέλιξη των αυτοκινήτων. Η αυτοκινητοβιομηχανία θα μπορέσει να αναπτύξει βελτιωμένους και εξελιγμένους κινητήρες, οι οποίοι θα καταναλώνουν λιγότερα καύσιμα.
<P>
Επίσης θέτουμε ως αφετηρία την πρόταση της Επιτροπής, να ξεκινήσει δηλαδή η είσοδος στην αγορά από το 2005. Το Κοινοβούλιο είναι σημαντικό να αποφασίσει ότι τα καύσιμα μηδενικού θείου πρέπει να αρχίσουν προοδευτικά, ήδη από το 2005, να καθίστανται διαθέσιμα σε ολόκληρη την επικράτεια της Ένωσης. Εμείς απαιτούμε η εν λόγω διαθεσιμότητα να είναι πλήρης από γεωγραφικής άποψης. Παλαιότερα τα διαφορετικά κράτη μέλη είχαν προχωρήσει με αρκετά διαφορετικούς ρυθμούς στη βελτίωση της ποιότητας των καυσίμων. Η Επιτροπή Περιβάλλοντος, Δημόσιας Υγείας και Πολιτικής των Καταναλωτών προτείνει, την επόμενη φορά που θα αναθεωρηθεί η ανά χείρας οδηγία, να δοθεί η δυνατότητα στα κράτη μέλη να καθορίσουν τις μεταβατικές περιόδους ή τις εξαιρέσεις. Το Κοινοβούλιο προτείνει η αναθεώρηση αυτή να πραγματοποιηθεί ένα χρόνο νωρίτερα από ό,τι έχει αποφασίσει η Επιτροπή. Επιθυμία μας είναι, δηλαδή, να πραγματοποιηθεί η αναθεώρηση το 2005.
<P>
Αντίθετα με όσα έχουν αξιώσει οι διαφορετικές πλευρές, η Επιτροπή Περιβάλλοντος, Δημόσιας Υγείας και Πολιτικής των Καταναλωτών έχει αποφασίσει ότι στο εν λόγω πλαίσιο δεν θα ασχοληθούμε παρά μόνο με το θείο. Έτσι κατά την αναθεώρηση του 2005 θα μπορέσουμε να επανέλθουμε στο θέμα επιπλέον παραμέτρων που σχετίζονται με την ποιότητα των καυσίμων. Προσωπικά θεωρώ ότι η γραμμή αυτή είναι δικαιολογημένη, διότι έτσι η Επιτροπή θα έχει το χρονικό περιθώριο να εξετάσει εν τω μεταξύ το ζήτημα.
<P>
Θα ήθελα επίσης να τονίσω ότι και τα μη οδικά μηχανήματα, δηλαδή τα μηχανήματα non road θα πρέπει να περάσουν στη διαδικασία χρησιμοποίησης καθαρότερων καυσίμων. Αυτό είναι καθ' όλα εφικτό: δηλαδή οκτώ κράτη μέλη χρησιμοποιούν καύσιμα ντίζελ στα μη οδικά μηχανήματα. Ελπίζουμε ότι αύριο το Κοινοβούλιο θα αποφασίσει προκειμένου τα εν λόγω μη οδικά μηχανήματα να αρχίσουν και αυτά να χρησιμοποιούν καθαρότερα καύσιμα, όπου και τα οχήματα αλλά και σε συνθήκες εκτός πόλεως.

<SPEAKER ID=121 LANGUAGE="EN" NAME="Purvis">
Η Επιτροπή Βιομηχανίας αποδέχεται ότι είναι επιθυμητή η μείωση στο μηδέν του θείου στο πετρέλαιο και το ντίζελ. Οι υψηλότερες καύσεις των σύγχρονων κινητήρων αυτοκινήτου συνεπάγονται μεγαλύτερη απόδοση του κινητήρα και μειώνουν κατά συνέπεια τις εκπομπές διοξειδίου του άνθρακα. Ωστόσο, η επακόλουθη αύξηση των οξειδίων του αζώτου πρέπει να αντιμετωπιστεί με καταλύτες και η ουσιαστική εξάλειψη του θείου καθιστά τους καταλύτες αποτελεσματικούς από αυτήν την άποψη. Ένα επιπλέον όφελος είναι η ελάττωση της εκπομπής σωματιδίων και, κατά συνέπεια, η Επιτροπή Βιομηχανίας υποστηρίζει την πρόταση της Επιτροπής.
<P>
Η πλειοψηφία της επιτροπής ζήτησε με την ψήφο της σχετικά ταχύτερη εφαρμογή από ό,τι πρότεινε η Επιτροπή, όσο και αν ορισμένοι από εμάς ανησυχούσαμε από τη διαβεβαίωση της Επιτροπής ότι αυτό, στην πράξη, θα προκαλέσει καθαρή αύξηση των εκπομπών διοξειδίου του άνθρακα. Πείτε μας, λοιπόν, κύριε Επίτροπε, εάν επιμένετε στην προειδοποίησή σας ή εάν θα μπορούσατε να αποδεχτείτε την ταχύτερη εφαρμογή που ζητούν τόσο η Επιτροπή Περιβάλλοντος όσο και η Επιτροπή Βιομηχανίας.
<P>
Θα θέλαμε επίσης να επισημάνουμε ότι το όριο της ΕΕ για 10 μέρη ανά εκατομμύριο όσον αφορά το θείο έρχεται σε αντίθεση με το αμερικανικό όριο των 15 μερών ανά εκατομμύριο. Αυτό θα δυσχεράνει τις εισαγωγές καυσίμων από τις ΗΠΑ σε περίπτωση έκτακτης ανάγκης. Θα θέλαμε επίσης να προτείνουμε στην Επιτροπή να ζητήσει τη διεξαγωγή ερευνών σχετικά με τις συνέπειες των εκπομπών εξαιρετικά μικροσκοπικών σωματιδίων από κινητήρες ψεκασμού πετρελαίου ντίζελ.
<P>
Το ζήτημα της ποιότητας των καυσίμων για μη οδικά οχήματα ή για άλλα μηχανήματα παραμένει εκκρεμές. Από ό,τι μαθαίνουμε, οι προτάσεις για το εν λόγω ζήτημα θα υποβληθούν περί το 2002. Ασφαλώς, πρέπει να υποβληθούν το συντομότερο, αλλά απευθύνουμε έκκληση στην Επιτροπή να λάβει σοβαρά υπόψη της τα συμφέροντα όσων χρησιμοποιούν τέτοια μηχανήματα, τόσο στον χώρο της βιομηχανίας όσο και στο χώρο της γεωργίας.
<P>
Προσφέρουμε σε αυτήν την πρόταση την αμέριστη υποστήριξή μας. Πράγματι, η Επιτροπή Βιομηχανίας, Εξωτερικού Εμπορίου, Έρευνας και Τεχνολογίας θα πρότεινε στην Επιτροπή να ανοίξει πανιά και να επιταχύνει την εφαρμογή της. Είναι έτοιμος ο Επίτροπος να αποδεχτεί αυτό το αίτημα;

<SPEAKER ID=122 LANGUAGE="ES" NAME="Ayuso Gonzαlez">
Κύριε Πρόεδρε, κύριε Επίτροπε, η Επιτροπή έφερε σε πέρας σημαντικές εργασίες προετοιμασίας αυτής της οδηγίας - αναφέρομαι στα προγράμματα Auto-Oil I και Auto-Oil II - οι οποίες επέτρεψαν να συνταχθεί μία τεχνικά τεκμηριωμένη και ισορροπημένη έκθεση. Συγχαίρω την Επιτροπή γι' αυτό και θέλω επίσης να συγχαρώ ιδιαιτέρως την εισηγήτρια, κ. Hautala, που επιτέλεσε ένα σπουδαίο έργο.
<P>
Συμφωνώ μαζί της ότι είναι σημαντικό να διαθέτουμε καύσιμα χαμηλής περιεκτικότητας σε θείο το συντομότερο δυνατό, διότι οι τεχνολογικές εξελίξεις στον τομέα των αυτοκινήτων επιτρέπουν εξοικονομήσεις καυσίμων και, κυρίως, λιγότερες εκπομπές καυσαερίων.
<P>
Όμως είναι αλήθεια επίσης ότι για την παραγωγή αυτών των καυσίμων, τα διυλιστήρια πρέπει να καταναλώνουν περισσότερη ενέργεια και να εκπέμπουν περισσότερα ρυπογόνα αέρια και ότι, όσο δεν ανανεώνεται ο στόλος των αυτοκινήτων, τα περιβαλλοντικά οφέλη των καυσίμων χαμηλής περιεκτικότητας σε θείο δεν πρόκειται να είναι αποτελεσματικά. Είναι ένα ζήτημα ισορροπίας μεταξύ εκπομπών, γι' αυτό και πρέπει να είμαστε πρακτικοί όσον αφορά τα χρονοδιαγράμματα και να προσαρμόσουμε τον ρυθμό εισαγωγής των νέων καυσίμων στον ρυθμό της ανανέωσης του στόλου των οχημάτων. Το αντίθετο θα ήταν να υποχρεώσουμε τους χρήστες να αλλάξουν αυτοκίνητο, αλλά αυτό είναι αδύνατο.
<P>
Ενδείκνυται να μειωθεί η μεταβατική περίοδος συνύπαρξης των διαφόρων καυσίμων, σε αυτό συμφωνώ, αλλά με μία συγκεκριμένη δόση ευελιξίας για ορισμένες χώρες, για τον λόγο που ανέφερα προηγουμένως. Και γι' αυτό προτείνουμε εκ μέρους της Ομάδας μου, καθώς πλησιάζει η ημερομηνία, να υπάρχει η δυνατότητα εισαγωγής προσωρινών εξαιρέσεων σ' εκείνα τα κράτη μέλη που δείχνουν ότι το ισοζύγιο της ποιότητας του αέρα θα είναι αρνητικό.
<P>
Επίσης ενδείκνυται η εισαγωγή του νέου καύσιμου στα μη οδικά κινητά μηχανήματα, αλλά με ένα ρυθμό πιο αργό σε σχέση με τα υπόλοιπα, για τους ίδιους λόγους τους οποίους εξήγησα για τα αυτοκίνητα.
<P>
Προς την κατεύθυνση αυτή προσανατολίζεται η τροπολογία μας αριθ. 40, για την οποία ζητώ την υποστήριξή σας.

<SPEAKER ID=123 LANGUAGE="DE" NAME="Lange">
Κύριε Πρόεδρε, κύριε Επίτροπε αγαπητοί συνάδελφοι, ο καθένας μπορεί να χρησιμοποιήσει για το αυτοκίνητό του καύσιμα μηδενικού θείου, ανεξάρτητα από την ηλικία του οχήματος. Δεν χρειάζονται ειδικά μέτρα για αλλαγές ούτε ειδικά εξαρτήματα για τον εκσυγχρονισμό του εξοπλισμού των κινητήρων. Αυτή είναι η μεγάλη διαφορά σε σχέση με τη συζήτηση για τη βενζίνη με μόλυβδο και την αμόλυβδη βενζίνη που διεξαγάγαμε πριν από μερικά χρόνια. Όλα τα αυτοκίνητα μπορούν λοιπόν να χρησιμοποιήσουν καύσιμα μηδενικού θείου και μάλιστα έχουν θετικά αποτελέσματα στους παλαιότερους κινητήρες ντίζελ, επειδή μειώνουν την εκπομπή σωματιδίων ειδικά στα παλαιότερα αυτοκίνητα.
<P>
Τα καύσιμα μηδενικού θείου τα χρειαζόμαστε προπάντων, επειδή θέλουμε να έρθουν στην αγορά νέες τεχνολογίες όχι για να μειώσουμε τις κλασσικές εκπομπές ρύπων, αλλά για να καταναλώνουμε λιγότερα καύσιμα. Χρειαζόμαστε κινητήρες ντίζελ και βενζοκινητήρες άμεσης έκχυσης που καλύπτουν ευρύ φάσμα λειτουργίας με πτωχό μείγμα καυσίμου. Επειδή κατά την καύση πτωχού μείγματος, κατά την οποία η κατανάλωση είναι χαμηλή, αυξάνεται το ποσοστό των οξειδίων του αζώτου, χρειαζόμαστε συγκεκριμένες τεχνικές για τη συγκράτηση των οξειδίων του αζώτου από το σύστημα εξάτμισης. Και όπως και να το κάνουμε, η διαδικασία αυτή παρεμποδίζεται από το θείο. Προκειμένου λοιπόν να εξοικονομούμε καύσιμα και να μειώσουμε το διοξείδιο του άνθρακα που προέρχεται από τον τομέα των μεταφορών, χρειαζόμαστε το ταχύτερο δυνατόν καύσιμα μηδενικού θείου.
<P>
Δεν μπορώ να καταλάβω γιατί να επιτρέπεται να κυκλοφορεί στους δρόμους ένα όχημα με κινητήρα ντίζελ και σχεδόν αρνητικές τιμές όσον αφορά τα σωματίδια - ο αέρας που βγαίνει πίσω από την εξάτμιση είναι πιο καθαρός από τον αέρα που μπαίνει από μπρος - και στον ίδιο δρόμο να βρίσκονται ένα τρακτέρ και ένας εκσκαφέας που λόγω των κακής ποιότητας καυσίμων εκπέμπουν τεράστιες ποσότητες σωματιδίων. Θεωρώ ότι και αυτά τα οχήματα θα πρέπει να κινούνται με καθαρά καύσιμα ώστε να μειωθεί η εκπομπή σωματιδίων.

<SPEAKER ID=124 LANGUAGE="SV" NAME="Hulthιn">
Κύριε Πρόεδρε, θα ήθελα να ευχαριστήσω θερμά την εισηγήτρια, η οποία εκπόνησε μία από τις καλύτερες εκθέσεις που συζητήσαμε εδώ και πολύ καιρό στον τομέα των καυσίμων και των οχημάτων. Συμφωνώ με τα περισσότερα σημεία της έκθεσης. Θα ήθελα κυρίως να υπογραμμίσω τη σημασία του να επισπευσθεί η εφαρμογή της πρότασης αυτής από το 2011 στο 2008. Είναι πολύ καλή η πρόταση να περιλάβουμε τα καύσιμα για επαγγελματικές μηχανές και να αντιμετωπίζουμε αυτές με τον ίδιο τρόπο που κάνουμε για όλα τα άλλα οχήματα. Δεν υπάρχει απολύτως κανένας λόγος να αντιμετωπίζουμε διαφορετικά τον επαγγελματικό εξοπλισμό που δεν βλέπουμε συνήθως στους δρόμους, όμως η πρόταση την οποία υποβάλλει την στιγμή αυτή η Επιτροπή θα είχε μάλλον ως αποτέλεσμα να καθυστερήσει κάθε δυνατότητα να επιτευχθεί πρόοδος σε αυτόν τον τομέα.
<P>
Χαίρομαι επίσης για το γεγονός ότι η εισηγήτρια προτείνει μία πλήρη εξέταση των εναλλακτικών καυσίμων. Προτείνει επίσης να είναι δυνατή η ανάμειξη αιθανόλης άνω του ποσοστού του 5%, ανώτατο επιτρεπόμενο όριο που ισχύει σήμερα.
<P>
Έχω ένα πρόβλημα όσον αφορά τα οικονομικά κίνητρα. Καταλαβαίνω τις ιδέες της εισηγήτριας, όμως στο σημείο αυτό η πρόταση είναι λανθασμένη. Σύμφωνα με την Συνθήκη, μπορούν να παρέχονται ήδη σήμερα κίνητρα. Εάν κάνουμε μία τέτοια αναφορά σε κάθε οδηγία την οποία υιοθετούμε, υπάρχει ο κίνδυνος να δημιουργήσουμε μία οριζόντια αντιμετώπιση, γεγονός που σημαίνει ότι θα περιορίσουμε τελικά τις δυνατότητες παροχής κινήτρων σύμφωνα με τον ορισμό που δίνει το Συμβούλιο στα οικονομικά κίνητρα. Δεν βοηθούν λοιπόν στην επίτευξη των στόχων μας αυτά που προτείνει η έκθεση. Θα παρακαλούσα την εισηγήτρια να ξανασκεφτεί αυτό το σημείο.

<SPEAKER ID=125 LANGUAGE="EN" NAME="Patten">
. (EN) Κύριε Πρόεδρε, αξιότιμοι βουλευτές, είναι μεγάλη μου ευχαρίστηση να απευθύνομαι στο Ευρωπαϊκό Κοινοβούλιο σε αυτήν τη συζήτηση εκ μέρους της συναδέλφου μου, Επιτρόπου κ. Wallstrφm. Είναι ευχαρίστησή μου, πρώτον επειδή μου επιτρέπει να επανέλθω σε ένα θέμα που με είχε απασχολήσει και στο παρελθόν. Υπήρξα Υπουργός Περιβάλλοντος της χώρας την οποία γνωρίζω καλύτερα. Από την άλλη μεριά, μου είναι δυσάρεστο να βρίσκομαι εδώ λόγω του ότι η Επίτροπος κ. Wallstrφm δεν είναι καλά στην υγεία της. Της εύχομαι ταχεία ανάρρωση, ούτως ώστε να μπορέσει να με αντικαταστήσει σε ζητήματα των Βαλκανίων σε μελλοντική ευκαιρία, ή ακόμα και σε σχέση με την Αίγυπτο. Θα ήθελα να πω, ως ανεπίσημος θαυμαστής, ότι αναγνωρίζω πως η έκθεση της κ. Hautala συμβάλλει σημαντικά στην προώθηση μιας πρότασης της Επιτροπής η οποία, κατά την κρίση μου, θα επιφέρει έναν συνδυασμό περιβαλλοντικών και οικονομικών ωφελημάτων στους πολίτες μας.
<P>
Η διαθεσιμότητα των καυσίμων που έχουν μέγιστη περιεκτικότητα σε θείο 10 μέρη ανά εκατομμύριο θα άρει τους τυχόν εναπομείναντες τεχνικούς φραγμούς για την έναρξη χρησιμοποίησης οχημάτων με μεγαλύτερη αποδοτικότητα καυσίμου, κάτι που με τη σειρά του θα προσφέρει τη βάση για περαιτέρω μειώσεις των εκπομπών διοξειδίου του άνθρακα. Αλλά και με τη χρησιμοποίησή τους στα παλαιότερα οχήματα, θα υπάρξει ουσιαστική μείωση των εκπομπών συμβατικών ρυπαντών, κάτι που θα έχει ως συνέπεια τη βελτίωση της ποιότητας του αέρα.
<P>
Επιτρέψατέ μου να στρέψω την προσοχή μου στα βασικά ζητήματα που εγείρονται στις προτεινόμενες τροπολογίες και, καταρχάς, να ασχοληθώ με το χρονοδιάγραμμα κατά τρόπο που υποψιάζομαι ότι η αξιότιμη κ. βουλευτής θα θεωρήσει αρκετά οικείο. Αρκετές από τις τροπολογίες προτείνουν η καταληκτική ημερομηνία, μετά την οποία όλο το πωλούμενο πετρέλαιο και ντίζελ θα υπόκειται στον περιορισμό της μέγιστης περιεκτικότητας των 10 μερών ανά εκατομμύριο, να επισπευσθεί κατά τρία χρόνια, στην 1η Ιανουαρίου 2008, με δυνατότητα μείωσης για τα κράτη μέλη για τα οποία κάτι τέτοιο θα θεωρηθεί δικαιολογημένο.
<P>
Η Επιτροπή επέλεξε την 1η Ιανουαρίου 2011, με την ημερομηνία όσον αφορά το ντίζελ να αποτελεί αντικείμενο επιβεβαίωσης μέχρι την 31η Δεκεμβρίου, πέντε χρόνια νωρίτερα, το 2006, ούτως ώστε όλα τα κράτη μέλη να μπορούν να απολαμβάνουν έναν συνδυασμό πλεονεκτημάτων ως προς την ποιότητα του αέρα και κάποιας μείωσης στις εκπομπές διοξειδίου του άνθρακα, που συνεπάγεται το όριο των 10 μερών ανά εκατομμύριο του καυσίμου. Αν και η Επιτροπή είναι πρόθυμη να εξετάσει το ενδεχόμενο κάποιας επίσπευσης της καταληκτικής ημερομηνίας της 1ης Ιανουαρίου του 2011 δεν ευνοεί την προσέγγιση του Κοινοβουλίου που σχετίζεται με την πιθανότητα περαιτέρω αναβολής.
<P>
Συνεπώς, η Επιτροπή δεν μπορεί να αποδεχτεί τις τροπολογίες αριθ. 5, 11, 15, 18, 23, 31, 32, 38 και 39. Ωστόσο, η Επιτροπή δύναται να αποδεχτεί την τροπολογία αριθ. 30, η οποία σχετίζεται με την επίσπευση της ημερομηνίας για την επανεξέταση του ζητήματος. Η Επιτροπή δύναται επίσης να αποδεχτεί τις τροπολογίες αριθ. 22 και 46 και, εν μέρει, τις τροπολογίες αριθ. 8, 17, 42, 43 και 45, οι οποίες σχετίζονται με τον λεπτομερέστερο προσδιορισμό της διαθεσιμότητας πετρελαίου και ντίζελ με μέγιστη περιεκτικότητα σε θείο τα 10 μέρη ανά εκατομμύριο καυσίμου κατά την εισαγωγική περίοδο.
<P>
Υπάρχει, έπειτα, το ζήτημα της ποιότητας των καυσίμων που χρησιμοποιούνται από μη οδικά κινητά μηχανήματα. Ένας αριθμός άλλων τροπολογιών αναφέρονται στην ανάγκη βελτίωσης και εναρμόνισης της ποιότητας των καυσίμων που χρησιμοποιούνται από αυτού του είδους τα μηχανήματα ανά τις χώρες της Κοινότητας. Η Επιτροπή αναγνωρίζει ότι η σχετική σπουδαιότητα των εκπομπών σε αυτόν τον τομέα συνεχίζει να αυξάνεται καθώς βελτιώνονται οι περιβαλλοντικές επιδόσεις των μηχανών που χρησιμοποιούνται σε οδικές εφαρμογές.
<P>
Πράγματι, έχει ήδη καταστεί σαφές ότι τα καύσιμα που χρησιμοποιεί ο εν λόγω τομέας σε ορισμένα κράτη μέλη θα χρειαστεί στο μέλλον να βελτιωθούν. Ωστόσο, καθώς οι εργασίες για το επόμενο στάδιο προδιαγραφών για τους κινητήρες ανάφλεξης με συμπίεση που χρησιμοποιούνται σε μη οδικές εφαρμογές δεν έχουν ολοκληρωθεί, ούτε έχει ακόμη προσδιοριστεί η απαιτούμενη ποιότητα καυσίμου για τις εν λόγω εφαρμογές, η Επιτροπή δεν δύναται στο παρόν στάδιο να αποδεχτεί τις τροπολογίες αριθ. 3, 12, 26, 37 και 40.
<P>
Επιτρέψατέ μου να αναφερθώ σε κάποιες άλλες τροπολογίες. Η Επιτροπή δεν αποδέχεται τις τροπολογίες αριθ. 10, 19 και 27 για τα φορολογικά κίνητρα, ενόψει της νομικής βάσης αυτής της πρότασης, αλλά και λόγω των δυνατοτήτων που διαθέτουν τα κράτη μέλη δυνάμει της λοιπής κοινοτικής νομοθεσίας για τη δημοσιονομική προώθηση καθαρότερων καυσίμων μέσω φορολογικών κινήτρων.
<P>
Σχετικά με το ζήτημα των εναλλακτικών καυσίμων, ιδίως των βιοκαυσίμων, η Επιτροπή θα είναι ευτυχής να μελετήσει το εν λόγω θέμα σε περισσότερο βάθος, καθώς οι σχετικές εργασίες βρίσκονται σε εξέλιξη. Η Επιτροπή δύναται, κατά συνέπεια, να αποδεχτεί τις τροπολογίες αριθ. 33 και 48 και, επί της αρχής, τις τροπολογίες αριθ. 14 και 44. Η Επιτροπή δύναται επίσης να αποδεχτεί, εν μέρει, την τροπολογία 47, σχετικά με τα λοιπά ζητήματα που πρέπει να ληφθούν υπόψη κατά τη διαδικασία της αναθεώρησης, την τροπολογία αριθ. 28, επί της αρχής, και την τροπολογία αριθ. 29, σχετικά με την υποβολή εκθέσεων. Όσον αφορά τις υπόλοιπες τροπολογίες, η Επιτροπή δεν μπορεί να κάνει δεκτές τις τροπολογίες αριθ. 20, 21, 24, 25, 36 και 41. Μπορούμε να αποδεχτούμε τις τροπολογίες αριθ. 1, 2, 6, 7, 9, 16 και 34. Μπορούμε επίσης να αποδεχτούμε τις τροπολογίες αριθ. 4, 13 και 47, εν μέρει, και την τροπολογία αριθ. 35, επί της αρχής.
<P>
Τέλος, θα ήθελα να δηλώσω ότι το Κοινοβούλιο έχει συμβάλει σημαντικά στη βελτίωση της παρούσας πρότασης. Να λοιπόν ένα δείγμα ταπεινοφροσύνης! Θα ήθελα, συνεπώς, να ευχαριστήσω για μια ακόμη φορά την εισηγήτρια, για τις προσπάθειές της, τον επαγγελματισμό της και την αφοσίωσή της, και να ευχαριστήσω επίσης την Επιτροπή Βιομηχανίας, Εξωτερικού Εμπορίου, Έρευνας και Τεχνολογίας για τη συμβολή της.

<SPEAKER ID=126 NAME="Πρόεδρος">
Ευχαριστούμε πολύ, κύριε Επίτροπε.
<P>
Η συζήτηση έληξε.
<P>
Η ψηφοφορία θα διεξαχθεί αύριο, στις 11.00.

<CHAPTER ID=9>
Αίγυπτος
<SPEAKER ID=127 NAME="Πρόεδρος">
Η ημερήσια διάταξη προβλέπει την κοινή συζήτηση της:
<P>
σύστασης (A5-0387/2001), εξ ονόματος της Επιτροπής Εξωτερικών Υποθέσεων, Δικαιωμάτων του Ανθρώπου, Κοινής Ασφάλειας και Αμυντικής Πολιτικής σχετικά με την πρόταση απόφασης του Συμβουλίου για την υπογραφή της ευρωμεσογειακής συμφωνίας σύνδεσης μεταξύ της Ευρωπαϊκής Κοινότητας και των κρατών μελών της, αφενός, και της Αραβικής Δημοκρατίας της Αιγύπτου, αφετέρου (8220/2001 - COM(2001) 184 - C5-0381/2001 - 2001/0092(AVC)) (Εισηγητής: κ. Hughes Martin)
<P>
των προφορικών ερωτήσεων:
<P>
B5-0531/01 του κ. Brok, εξ ονόματος της Επιτροπής Εξωτερικών Υποθέσεων, Δικαιωμάτων του Ανθρώπου, Κοινής Ασφάλειας και Αμυντικής Πολιτικής, προς το Συμβούλιο, σχετικά με τη συμφωνία σύνδεσης με την Αίγυπτο
<P>
B5-0532/01 του κ. Brok, εξ ονόματος της Επιτροπής Εξωτερικών Υποθέσεων, Δικαιωμάτων του Ανθρώπου, Κοινής Ασφάλειας και Αμυντικής Πολιτικής, προς την Επιτροπή, σχετικά με τη σύναψη της συμφωνίας σύνδεσης με την Αίγυπτο.
<P>
Σύμφωνα με το άρθρο 146 του Κανονισμού, έχω λάβει από 39 βουλευτές, καθώς και από την Ομάδα των Πρασίνων/Ευρωπαϊκής Ελεύθερης Συμμαχίας μία αίτηση με θέμα την αναβολή για την περίοδο συνόδου του Ιανουαρίου 2002 της σύστασης του κ. Hughes Martin, εξ ονόματος της Επιτροπής Εξωτερικών Υποθέσεων, Δικαιωμάτων του Ανθρώπου, Κοινής Ασφάλειας και Αμυντικής Πολιτικής, σχετικά με την ευρωμεσογειακή συμφωνία σύνδεσης μεταξύ της Ευρωπαϊκής Κοινότητας και των κρατών μελών της, αφενός, και της Αραβικής Δημοκρατίας της Αιγύπτου, αφετέρου, διατηρώντας ωστόσο, στην σημερινή ημερήσια διάταξη, τις προφορικές ερωτήσεις σχετικά με το θέμα αυτό προς το Συμβούλιο και την Επιτροπή.

<SPEAKER ID=128 LANGUAGE="IT" NAME="Cappato">
Κύριε Πρόεδρε, εμείς αναγνωρίζουμε στην Αίγυπτο μία από τις καλύτερες ή τις λιγότερο άσχημες καταστάσεις σ' αυτήν την περιοχή. Δεν είμαστε κατά της συμφωνίας σύνδεσης, αλλά ζητούμε απλώς να αναβληθεί η έγκριση αυτής της συμφωνίας γιατί, ειδικά στις συμφωνίες σύνδεσης, υπάρχει μια θεωρητικά πολύ ισχυρή ρήτρα για τον σεβασμό των ανθρωπίνων δικαιωμάτων. Η Επιτροπή και το Συμβούλιο δεν μας έχουν δώσει ποτέ - επαναλαμβάνω, ποτέ - μέχρι τώρα εγγυήσεις σεβασμού των ανθρωπίνων δικαιωμάτων στο πλαίσιο των συμφωνιών συνεργασίας ή σύνδεσης. Από ειρωνεία της τύχης, καλούμαστε να ψηφίσουμε ακριβώς τη στιγμή κατά την οποία στην Αίγυπτο παρουσιάζονται ιδιαίτερα ανησυχητικά σημεία διώξεων ομοφυλόφιλων - με μία δίκη που καταδίκασε 26 ανθρώπους σε ποινές έως πέντε χρόνια κάθειρξης - και καθολικών πολιτών. Επομένως, αυτήν ακριβώς τη στιγμή, η καθυστέρηση κατά μερικές εβδομάδες της έγκρισης, της κύρωσης αυτών των συμφωνιών σύνδεσης για να λάβουμε από το Συμβούλιο και την Επιτροπή, καθώς και από τις αιγυπτιακές αρχές, τις κατάλληλες εγγυήσεις, δεν πιστεύω πως είναι εχθρική πράξη έναντι της Αιγύπτου. πιστεύω, αντίθετα, πως είναι ένα δείγμα εμπιστοσύνης στη δική τους, αλλά και στη δική μας, ικανότητα να κάνουμε τα ανθρώπινα δικαιώματα ένα θεμελιώδες στρατηγικό σημείο της εξωτερικής πολιτικής και της πολιτικής συνεργασίας.

<SPEAKER ID=129 LANGUAGE="EN" NAME="Cashman">
Κύριε Πρόεδρε, συχνά στο Σώμα, εγκρίνουμε ψηφίσματα και λέμε πολλά ωραία λόγια. Τώρα, μας δίνεται μια μοναδική ευκαιρία να επηρεάσουμε τα δικαιώματα των ανθρώπων στην Αίγυπτο, τα οποία βλέπουμε να απισχνούνται. Χρειάζεται να επηρεάσουμε και να βελτιώσουμε τον τρόπο κατά τον οποίο λειτουργεί η Αίγυπτος σε αυτόν τον τομέα. Απαιτείται να αναβάλουμε τη διαδικασία για να δώσουμε χρόνο στην Αίγυπτο, φίλη χώρα για την ΕΕ, να σκεφτεί. Τα ψηφίσματα και τα λόγια, όσο καλοπροαίρετα και αν είναι, δεν φαίνεται να πετυχαίνουν πολλά. Έχουμε ενώπιόν μας μια ευκαιρία για δράση. Η 11η Σεπτεμβρίου θα έπρεπε να μας είχε διδάξει ότι οφείλουμε να εφαρμόζουμε τις ίδιες αρχές στους φίλους μας όπως και στους εχθρούς μας. Η Αίγυπτος είναι φίλη. Πρέπει να δώσουμε τον χρόνο στην Αίγυπτο να σκεφτεί, επειδή, εάν μειώνουμε τα δικαιώματα των ατόμων που ζουν σε αυτές τις χώρες, σε τελευταία ανάλυση, μειώνουμε τα ανθρώπινα δικαιώματα ημών των ιδίων. Απευθύνω έκκληση στο Σώμα να υποστηρίξει την πρόταση.

<SPEAKER ID=130 LANGUAGE="FR" NAME="Martin, Hugues">
Κύριε Πρόεδρε, αυτή η αίτηση αναβολής της συζήτησης και της ψηφοφορίας επί του σχεδίου συμφωνίας σύνδεσης με την Αίγυπτο είναι τελείως εξωπραγματική, για να μην πω σουρεαλιστική, και αποκαλύπτει την απόλυτη άγνοια της συμφωνίας και αυτής της μεγάλης φίλης χώρας που είναι η Αίγυπτος. Αυτό το σχέδιο συμφωνίας περιλαμβάνει 92 άρθρα που δεν αφορούν μόνο τις οικονομικές και κοινωνικές πτυχές, αλλά επίσης τον πολιτικό διάλογο, παράγοντα προόδου και ειρήνης. Υπήρξε αντικείμενο διαπραγματεύσεων για περισσότερο από επτά χρόνια, υπό δύσκολες συνθήκες. Οι συνέπειες μιας τέτοιας αναβολής δεν λήφθηκαν ασφαλώς υπόψη από αυτούς που υπέβαλαν την αίτηση, ιδίως στο σημερινό διεθνές περιβάλλον. Δεν χρειάζεται να υπενθυμίσουμε ότι, αντίθετα με άλλες αραβικές χώρες, η Αίγυπτος δεν αποτέλεσε φυτώριο για τους τρομοκράτες. Αντίθετα, η Αίγυπτος πλήρωσε βαρύ φόρο στην τρομοκρατία. Θα ήταν ανεύθυνο να μην εγκρίνουμε αυτή τη συμφωνία. Δεν είναι ρεαλιστικό να ζητάμε να αντιγράψουν τα πρότυπά μας. Δεν είναι ρεαλιστικό να θέλουμε να επιβάλουμε τη νομοθεσία μας. Δεν είναι ρεαλιστικό να μην λαμβάνουμε υπόψη τον πολιτισμό, την ταυτότητα, την κυριαρχία της Αιγύπτου. Τα κράτη μέλη και εμείς οι ίδιοι πρέπει να επικυρώσουμε τη συμφωνία αυτή. Το οφείλουμε στην Ένωση, διότι θα είναι ένας από τους ουσιαστικούς παράγοντες που θα συμβάλουν στην αναγκαία αναθέρμανση της διαδικασίας της Βαρκελώνης. Το οφείλουμε επίσης στην Αίγυπτο, σπουδαία φίλη χώρα, της οποίας ο ρόλος υπέρ της ειρήνης στη Μέση Ανατολή είναι αναγνωρισμένος.

<SPEAKER ID=131 NAME="Πρόεδρος">
Υποβάλλω σε ψηφοφορία την αίτηση αναβολής της συζήτησης.
<P>
(Το Σώμα απορρίπτει την αίτηση)

<SPEAKER ID=132 LANGUAGE="FR" NAME="Martin, Hugues">
. (FR) Κύριε Πρόεδρε, κύριε Επίτροπε, σας ευχαριστώ που είστε εδώ. Έχω την ευχαρίστηση και την τιμή να είμαι ο εισηγητής της συμφωνίας σύνδεσης μεταξύ της Ένωσης, των κρατών μελών της και της Αραβικής Δημοκρατίας της Αιγύπτου, ευχαρίστηση και τιμή, έχοντας συνείδηση της σημασίας αυτής της συμφωνίας για την Ένωση όπως και για την Αίγυπτο, τόσο ισορροπημένη και δίκαιη μου φαίνεται για τα δύο μέρη.
<P>
Η Αραβική Δημοκρατία της Αιγύπτου είναι η πιο πολυπληθής χώρα του αραβικού κόσμου, με πάνω από 66 εκατομμύρια κατοίκους. Η Αίγυπτος κατέχει κομβική θέση από γεωπολιτική άποψη και διαδραματίζει πρωταγωνιστικό ρόλο. Η Αίγυπτος ήταν η πρώτη αραβική χώρα που συνήψε διπλωματικές σχέσεις με το Ισραήλ. Από τότε, η χώρα δεν έπαψε να παίζει ρόλο ρυθμιστή στην περιοχή.
<P>
Οι σχέσεις μεταξύ Ευρωπαϊκής Ένωσης και Αιγύπτου είναι μακρόχρονες. Η πρώτη συμφωνία συνεργασίας χρονολογείται από το 1972. Ας μην ξεχνάμε ότι η Ένωση είναι ο πρώτος εμπορικός εταίρος της Αιγύπτου. Η Αίγυπτος είναι εξάλλου ένας σημαντικός αποδέκτης της συνεργασίας με την Ένωση: 686 εκατομμύρια ευρώ χορηγήθηκαν στο πλαίσιο του προγράμματος MEDA I μεταξύ του 1996 και του 1999. Η έκθεση που μας ενδιαφέρει λέγεται ότι ανήκει σε μια νέα γενιά. Αποσκοπεί βασικά στο να συμβάλει στην ειρήνη και στην ασφάλεια στην περιοχή και να τονώσει τις εμπορικές και οικονομικές σχέσεις μεταξύ της Αιγύπτου και της Ευρωπαϊκής Ένωσης, καθώς και μεταξύ της Αιγύπτου και των μεσογειακών εταίρων της. Στηριζόμενo στο σεβασμό των δημοκρατικών αρχών και των θεμελιωδών ανθρωπίνων δικαιωμάτων, το σχέδιο συμφωνίας επικεντρώνεται ειδικότερα στις ακόλουθες σημαντικές πτυχές: δημιουργία μιας ζώνης ελευθέρων συναλλαγών μεταξύ της Ευρωπαϊκής Κοινότητας και της Αιγύπτου, που θα οδηγήσει στην κατάργηση των δασμών επί των βιομηχανικών προϊόντων σε διάστημα δώδεκα έως δεκαπέντε ετών μετά τη θέση σε ισχύ της συμφωνίας· περιφερειακή συνεργασία, συμπεριλαμβανομένης της δημιουργίας ζώνης ελευθέρων συναλλαγών στην ευρωμεσογειακή περιοχή· οικονομική και χρηματοδοτική συνεργασία σε ένα μεγάλο αριθμό τομέων, συμπεριλαμβανομένης της καταστολής της τρομοκρατίας· διάλογος εις βάθος σε κοινωνικά θέματα και θέματα συνεργασίας όσον αφορά την πρόληψη και τον έλεγχο της λαθρομετανάστευσης.
<P>
Χαίρομαι που το σχέδιο αυτό ψηφίστηκε ομόφωνα από τα μέλη της Επιτροπής Εξωτερικών Υποθέσεων, πράγμα που αποδεικνύει το ενδιαφέρον που προκαλεί. Επέτρεψε επίσης να εκφραστούν ορισμένες ανησυχίες ή φόβοι, εκ των οποίων κάποιοι είναι βάσιμοι και άλλοι λιγότερο. Επιτρέψτε μου να αναφέρω δύο. Το πρόβλημα της κοπτικής μειονότητας, καταρχάς. Οι κόπτες χριστιανοί αντιπροσωπεύουν περισσότερο από το 10% του πληθυσμού. Προφανώς, παρόλο που δεν καταδυναστεύονται συστηματικά, δεν απολαμβάνουν τα ίδια δικαιώματα ούτε έχουν τις ίδιες υποχρεώσεις με τους μουσουλμάνους συμπολίτες τους. Είναι σαφές, από την άλλη, ότι ορισμένες δυσκολίες προέρχονται από εξτρεμιστές, που κάνουν τα πάντα για να προκαλέσουν εντάσεις μεταξύ των δύο θρησκευτικών κοινοτήτων. Έχουν σημειωθεί εντούτοις πρόοδοι, οι οποίες επιβεβαιώνονται από την κοπτική θρησκευτική ιεραρχία: η πρόσφατη ανέγερση μοναστηριών και εκκλησιών, παρά τις διοικητικές ταλαιπωρίες που επιβάλλουν τα κείμενα, είναι ένα παράδειγμα. Κατά δεύτερο λόγο, οι δίκες που κατέκλυσαν τα πρωτοσέλιδα, μεταξύ άλλων της Αιγύπτου, έλαβαν χώρα όσον αφορά άτομα ή ομάδες. Πρέπει να προχωρήσουμε πέρα από τις πρωτοβάθμιες αποφάσεις. Ο δικαστές του πρωτοδικείου είναι ενίοτε ευαίσθητοι στις φονταμενταλιστικές θέσεις και καταδικάζουν σκληρά. Ωστόσο, συχνά οι ανώτεροι δικαστές ακυρώνουν τις πρωτοβάθμιες αποφάσεις και εφαρμόζουν ένα πιο επιεική νόμο, σύμφωνα με τις δημοκρατικές αρχές. Γνωρίζω ότι πρέπει να πραγματοποιηθεί περαιτέρω πρόοδος στον τομέα της δικαιοσύνης, αλλά παρόλα ταύτα, έχουν σαφώς γίνει κάποια βήματα. Οι υπεύθυνοι της αντιπολίτευσης και των ΜΚΟ που συνάντησα επί τόπου επιβεβαίωσαν αυτές τις προόδους.
<P>
Γενικά, το σχέδιο έκθεσης προκάλεσε κάποια ερωτήματα. Συμμερίζομαι ορισμένα από αυτά, αλλά δεν θα μπορούσα να υποστηρίξω όσους και όσες ανάμεσά μας αναγορεύονται πολύ εύκολα σε ιεροκήρυκες, σε υπέρμαχους των ανθρωπίνων δικαιωμάτων και δεν προσπαθούν να διορθώσουν τα του οίκου τους. Οι Αιγύπτιοι αρέσκονται, και έχουν δίκιο, να μας υπενθυμίζουν τις δικές μας ατέλειες, τη δική μας ένοχη επιείκεια σε πολλούς τομείς, και ιδίως στον τομέα της καταστολής της τρομοκρατίας. Για αυτό το σκοπό, μας υπενθυμίζουν ότι τα κράτη μέλη μας αποτελούν χώρο ασύλου για τους τρομοκράτες και τους δολοφόνους, συμπεριλαμβανομένων και Αιγυπτίων, που όντως ζουν και δρουν εκεί σε πλήρη ατιμωρησία. Ας προσέξουμε! Πολλοί Αιγύπτιοι, και όχι οι λιγότερο έγκριτοι, δεν επιθυμούν να επικυρωθεί αυτή η συμφωνία. Εμμένουν στο γεγονός ότι ευνοεί την Ευρωπαϊκή Ένωση, ιδίως στο οικονομικό επίπεδο και ότι θα επιτρέψει ανά πάσα στιγμή την ανάμιξη στις εσωτερικές υποθέσεις του κράτους. Η πρόσφατη επιστολή της Λαϊκής Συνέλευσης είναι από αυτή την άποψη άκαιρη, αλλά ενδεικτική.
<P>
Υπ' αυτές τις συνθήκες, επιθυμώ το Κοινοβούλιό μας να αποφανθεί με μεγάλη πλειοψηφία υπέρ της επικύρωσης της συμφωνίας αυτής. Εύχομαι να μπορέσει να ενισχύσει το ρόλο της Ευρωπαϊκής Ένωσης σε αυτή την περιοχή του κόσμου και να συμβάλει στην εδραίωση της ειρήνης.

<SPEAKER ID=133 LANGUAGE="FR" NAME="Morillon">
Κύριε Πρόεδρε, κύριε Επίτροπε, αγαπητοί μου συνάδελφοι, στις 14 Ιουλίου τρέχοντος, ήμουν στο Κάιρο με ορισμένους συναδέλφους μου από την Ομάδα του Ευρωπαϊκού Λαϊκού Κόμματος, για μια συνάντηση με τον Υπουργό Εξωτερικών της Αιγύπτου και εκπροσώπους της Λαϊκής Συνέλευσης της Αραβικής Δημοκρατίας της Αιγύπτου. Είχαμε προγραμματίσει αυτό το στάδιο μετά από μια αποστολή ενημέρωσης, η οποία από το Τελ Αβίβ μέχρι την Ιερουσαλήμ και τη Ραμάλα, μας είχε επιτρέψει να συνειδητοποιήσουμε καλύτερα, τόσο τη σοβαρότητα της κατάστασης όσο και τη διαμεσολάβηση που η Ευρωπαϊκή Ένωση είχε αναλάβει στην περιοχή χάρη στην αδιάκοπη αφοσίωση - δεν πρέπει να σταματήσουμε να το επαναλαμβάνουμε - του εκπροσώπου της, του πρέσβη Moratinos και της ομάδας του.
<P>
Είχαμε προβλέψει αυτό το στάδιο, διότι γνωρίζαμε τη σημασία του ρόλου που διαδραματίζει η Αίγυπτος στην περιοχή της Μέσης Ανατολής μετά τις θαρραλέες αποφάσεις του προέδρου Σαντάτ, ο οποίος έχασε τη ζωή του σε αυτή τη διαδικασία, και του προέδρου Μουμπάρακ, ο οποίος διακινδυνεύει σήμερα τη δική του, διότι και οι δύο δεν δίστασαν να συμβάλουν στην έναρξη της ειρηνευτικής διαδικασίας, η οποία έχει δυστυχώς παγώσει σήμερα. Μας εντυπωσίασε συνεπώς η ορθότητα της ανάλυσης των αιγυπτίων φίλων μας και δεν παρέλειψα να την θυμηθώ τη στιγμή του δράματος της 11ης Σεπτεμβρίου.
<P>
Πριν από τρεις εβδομάδες, σε αυτό το χώρο, είχα την τιμή να προεδρεύσω της επιτροπής που συνέταξε την τελική δήλωση του ευρωμεσογειακού φόρουμ, το οποίο συγκλήθηκε εκτάκτως από την Πρόεδρό μας, για να αντιμετωπίσει τη νέα κρίση και να δώσει νέα ώθηση στη διαδικασία της Βαρκελώνης. Με τη βοήθεια, μεταξύ άλλων, του αιγυπτίου εκπροσώπου στο φόρουμ αυτό φθάσαμε στην έγκριση ενός κειμένου το οποίο ζητούσε, μεταξύ άλλων, την επανέναρξη του διαπολιτισμικού και διαθρησκευτικού διαλόγου μεταξύ των λαών των δύο πλευρών της Μεσογείου, που θα οδηγήσει σε μια καλύτερη κατανόηση, όχι τόσο σε ένα κλίμα ανεκτικότητας, εφόσον δεν ανεχόμαστε κάτι που δεν μπορούμε να υποφέρουμε, αλλά σε έναν αληθινό αμοιβαίο σεβασμό που μας κάνει να δεχτούμε τις διαφορές μας και ενισχύει τη συμπληρωματικότητά μας.
<P>
Σε τέτοιο βαθμό εκτιμώ ειδικότερα την εξαιρετική έκθεση του συναδέλφου μας Hughes Martin. Ναι, είναι προς το κοινό συμφέρον της Ευρωπαϊκής Ένωσης και της Αιγύπτου να επισημοποιήσουν τη σύνδεσή τους με την υπογραφή της συμφωνίας που μας προτείνει το Συμβούλιο να αποφασίσουμε, και θα ήταν εντελώς ανεύθυνο, εκ μέρους του Ευρωπαϊκού Κοινοβουλίου, να καθυστερήσουμε με οποιοδήποτε τρόπο αυτή την υπογραφή.
<P>
Καλώ τους συναδέλφους μου, αφοσιωμένους φύλακες του ναού των ανθρωπίνων δικαιωμάτων, να συλλογιστούν την εικόνα που η Δύση γενικά και η Ευρωπαϊκή Ένωση συγκεκριμένα δίνουν για τις ίδιες όταν παρουσιάζονται, σε καλές και δύσκολες στιγμές, να δίνουν μαθήματα στους εταίρους τους των αραβικών και αφρικανικών χωρών για τους οποίους θα πρέπει να λάβουν υπόψη ότι ενίοτε έχουν να πάρουν τόσα μαθήματα όσα έχουν και να δώσουν.

<SPEAKER ID=134 LANGUAGE="DE" NAME="Sakellariou">
Κύριε Πρόεδρε, κύριε Επίτροπε, κυρίες και κύριοι, θεωρώ ότι με την παρούσα έκθεση έχουμε ένα δείγμα της πολύ καλή δουλειάς του εισηγητή, και ότι μπορούμε επιτέλους να χαρούμε που μετά από τόσα χρόνια διαπραγματεύσεων η Αίγυπτος συμφώνησε να υπογράψει αυτήν την έκθεση. Λίγο νωρίτερα ψηφίσαμε για την αναβολή της συζήτησης σχετικά με την έκθεση αλλά πιστεύω ότι όποιος θέλει να θίξει το ζήτημα των ανθρωπίνων δικαιωμάτων στην Αίγυπτο θα πρέπει να ψηφίσει υπέρ της έκθεσης. Η έκθεση δίνει στην Ευρωπαϊκή Ένωση τη δυνατότητα να θεματοποιήσει εν γένει το ζήτημα αυτό, δεδομένου ότι στο άρθρο 2 υπάρχει η ρήτρα που αφορά το σεβασμό των ανθρωπίνων δικαιωμάτων.
<P>
Όποιος ενδιαφέρεται πραγματικά για την ειρήνη στη Μέση Ανατολή πρέπει οπωσδήποτε να υποστηρίξει την παρούσα έκθεση, μια και ενδυναμώνει μια χώρα που αγωνίζεται εδώ και χρόνια για την ειρήνη στη Μέση Ανατολή. Μου είναι αδύνατον να κατανοήσω πώς οι συνάδελφοι που πριν από μία εβδομάδα ψήφισαν στην επιτροπή ομόφωνα υπέρ της έκθεσης εμφανίζονται σήμερα να έχουν ενδοιασμούς. Δεν άλλαξε τίποτα στην Αίγυπτο και δεν ξέρω πού μπορεί να άλλαξε κάτι ώστε να υποστηρίζει κανείς σήμερα διαφορετική άποψη από εκείνη που υποστήριζε στην επιτροπή.
<P>
Θέλω να θίξω ένα τελευταίο σημείο και συγκεκριμένα την επιστολή που μας έστειλε ο πρόεδρος του αιγυπτιακού κοινοβουλίου. Θα ήθελα να επισημάνω ότι είναι πολύ ασυνήθιστος ο τρόπος που επιχειρήθηκε η άσκηση επιρροής στη λήψη μιας απόλυτα ανεξάρτητης απόφασης ενός κοινοβουλίου. Για τον λόγο αυτό θα υποβάλω αύριο μια προφορική τροπολογία, για την οποία έχω συνεννοηθεί με τον εισηγητή.

<SPEAKER ID=135 LANGUAGE="ES" NAME="Esteve">
Κύριε Πρόεδρε, κύριε Επίτροπε, προφανώς η υπογραφή μίας συμφωνίας είναι ένα πολύ σημαντικό γεγονός στη διαδικασία της Βαρκελώνης, ιδίως αν αυτή η συμφωνία υπογράφεται με την Αίγυπτο, μία χώρα μέγιστης σημασίας, που πιστεύουμε και γνωρίζουμε ότι μπορεί να πρωτοστατήσει στον διάλογο Βορρά-Νότου και Νότου-Νότου και στην οικονομική και εμπορική ανάπτυξη.
<P>
Πιστεύουμε επίσης, όπως είπε ο στρατηγός Morillon, ότι η Αίγυπτος θέλει και μπορεί να πρωτοστατήσει όχι μόνο στις οικονομικές και χρηματοδοτικές πτυχές, αλλά και σε όλες τις πτυχές που σχετίζονται με τον πολιτιστικό διάλογο και την κοινωνία των πολιτών. Από την άλλη πλευρά, είναι αναμφίβολη η σημασία της Αιγύπτου ως μεσολαβητή στην ισραηλινό-παλαιστινιακή σύγκρουση.
<P>
Για όλους αυτούς τους λόγους, είναι ιδιαιτέρως ανησυχητικό να έχουμε ενδείξεις έλλειψης σεβασμού στις θεμελιώδεις ελευθερίες και δικαιώματα του ανθρώπου, όπως αυτές που σχολιάσαμε. Επομένως, το άρθρο 2 δεν μπορεί να είναι μόνο μία πολιτική ρήτρα, πρέπει να είναι μία πραγματική ρήτρα. Η πρόοδος της δημοκρατίας είναι ένας σημαντικός δρόμος γι' αυτές τις χώρες, γι' αυτό πιστεύουμε ότι είναι σημαντικό η αιγυπτιακή κυβέρνηση να τη λάβει σοβαρά υπόψη.
<P>
Θα ήθελα να σας πω ένα πράγμα, κύριε Sakellariou, κανείς δεν πρότεινε να καταψηφιστεί αυτή η έκθεση. Η προηγούμενη ψηφοφορία δεν ήταν υπέρ ή κατά αυτής της έκθεσης. Πιστεύω ότι δείγμα ενδιαφέροντος σημαίνει απλώς να μην επιβάλουμε κυρώσεις στην Αίγυπτο, αλλά να της δώσουμε τη σημασία που της αρμόζει.

<SPEAKER ID=136 LANGUAGE="FR" NAME="Boumediene-Thiery">
Κύριε Πρόεδρε, αγαπητοί συνάδελφοι, χαιρετίζουμε την πρόταση για την υπογραφή της συμφωνίας σύνδεσης μεταξύ της Ευρωπαϊκής Ένωσης και της Αιγύπτου, η οποία συμμετέχει στην ενίσχυση της ευρωμεσογειακής εταιρικής σχέσης. Η Ένωση δίνει προνομιακή θέση στο κεφάλαιο των θεμελιωδών δικαιωμάτων και ελευθεριών. Ο αυστηρός σεβασμός των δικαιωμάτων αυτών πρέπει να αποτελεί όρο εκ των ουκ άνευ προκειμένου να υπογράψουμε τη συμφωνία αυτή. Από το 1981, ισχύει στην Αίγυπτο κατάσταση εκτάκτου ανάγκης στο πλαίσιο της οποίας οι αρχές διαθέτουν μεγάλα προνόμια, εις βάρος των ανθρωπίνων δικαιωμάτων και των δημοκρατικών ελευθεριών. Σήμερα, αυτές οι τελευταίες είναι διπλοκλειδωμένες και υπό τον πλέον αυστηρό έλεγχο των αρχών. Η πολύτιμη εργασία των ΜΚΟ κρούει τον κώδωνα του κινδύνου σχετικά με αυτό το ζήτημα.
<P>
Καλούμε λοιπόν την αιγυπτιακή κυβέρνηση να θέσει τέλος σε αυτή την κατάσταση εκτάκτου ανάγκης, προκειμένου άνδρες και γυναίκες να απολαμβάνουν πλήρως όλα τα δικαιώματά τους, να μπορούν ο γενετήσιος προσανατολισμός, η ελευθερία θρησκείας, η ελευθερία γνώμης να εκφραστούν χωρίς να ποινικοποιούνται. Δεν θα αποσιωπήσουμε την απόφαση καταδίκης των ομοφυλοφίλων, που συνιστά παραβίαση των ανθρωπίνων δικαιωμάτων και καταπατά τις αξίες τις οποίες προασπίζουμε. Αυτό δεν συνιστά ούτε ανάμειξη, ούτε ανωτερότητα των αξιών, ούτε παράδοση μαθημάτων, αλλά χρέος να καταγγείλουμε και να καταδικάσουμε. Τα ανθρώπινα δικαιώματα είναι καθολικά και υπερβαίνουν όλα τα σύνορα.

<SPEAKER ID=137 LANGUAGE="NL" NAME="Belder">
Κύριε Πρόεδρε, η υπογραφή συμφωνίας σύνδεσης της Ευρωπαϊκής Ένωσης και των κρατών μελών της με την Αίγυπτο μου προκαλεί ανάμικτα αισθήματα. Μου γεννούνται ερωτηματικά, ιδιαίτερα όσον αφορά την άνιση και επισφαλή κοινωνική θέση των Χριστιανών της Αιγύπτου. Η προφορική μου ερώτηση προς την Επιτροπή υπογραμμίζει αυτή την ανησυχία: πώς προτίθεται να πιέσει τις αιγυπτιακές αρχές, προκειμένου να βελτιώσουν την κατάσταση της κοπτικής κοινότητας; Προσέξτε, πρόκειται για τουλάχιστον 6 εκατομμύρια αιγυπτίους πολίτες. Είναι επομένως ιδιαίτερα λυπηρό το γεγονός ότι αυτή ακριβώς η παραβίαση των θεμελιωδών δικαιωμάτων τους δεν αναφέρεται ρητώς στο σχέδιο ψηφίσματος.
<P>
Θα ήθελα να αναφέρω δίκην παραδείγματος τρεις σοβαρές περιπτώσεις, οι οποίες δείχνουν τα προβλήματα των Αιγυπτίων Χριστιανών. Συγκεκριμένα: όχι μόνο εμποδίζουν οι αιγυπτιακές αρχές την κατασκευή νέων εκκλησιών, αλλά συνεργάζονται στην ποινική δίωξη Μουσουλμάνων οι οποίοι επιθυμούν να ασπασθούν τον Χριστιανισμό. Αυτό γίνεται καλυμμένα, με την κατηγορία των ανατρεπτικών δραστηριοτήτων. Τρίτον, επικρατεί νομική ανασφάλεια για την χριστιανική κοινότητα της Ανω Αιγύπτου: αποτελεί θύμα πραγματικών θρησκευτικών διώξεων που πραγματοποιούν ακραίοι Ισλαμιστές. Αυτό το κενό εξουσίας είναι απαράδεκτο και δεν μπορεί να καλυφθεί εφόσον η σύλληψη των Ισλαμιστών συνοδεύεται από την αυθαίρετη σύλληψη και ορισμένων εντόπιων Χριστιανών.
<P>
Για το λόγο αυτό καλώ την Επιτροπή, το Συμβούλιο και τις κυβερνήσεις των κρατών μελών να θέσουν αυτά τα προβλήματα στις συζητήσεις με τις αιγυπτιακές αρχές. Υπάρχει σχετική υποχρέωση στο πλαίσιο αυτής της συμφωνίας σύνδεσης. Το θετικό γεγονός ότι μετά την 11η Σεπτεμβρίου οι κοπτικές εκκλησίες πραγματοποιούν διάλογο με τις αιγυπτιακές αρχές, καθιστά ακόμη πιο ουσιαστική αυτή την απαίτηση.

<SPEAKER ID=138 LANGUAGE="IT" NAME="Cappato">
Κύριε Πρόεδρε, θέλω κι εγώ να επισημάνω στον εισηγητή ότι εδώ κανείς δεν πρότεινε την απόρριψη των συμφωνιών σύνδεσης με την Αίγυπτο. Δεν προσπαθούμε να επιβάλουμε μία συζήτηση όσων έχουν την αξίωση να είναι οι ιδεαλιστές των ανθρωπίνων δικαιωμάτων κατά του ρεαλισμού της πολιτικής και των συμφερόντων. Εγώ πιστεύω ότι ισχύει ακριβώς το αντίθετο, κύριε εισηγητή, πιστεύω ότι εμείς είμαστε απλώς λίγο πιο ρεαλιστές.
<P>
Έπειτα από επτά χρόνια, όπως εσείς υπενθυμίσατε, το να περιμένουμε ίσως έναν ή δύο μήνες για να δώσουμε τον χρόνο να απαντηθούν συγκεκριμένα ζητήματα πριν εφαρμόσουμε μια ευτυχώς από πολλές απόψεις αμετάκλητη συμφωνία, ε λοιπόν, αυτό πιστεύω πως είναι πράξη ρεαλισμού. Το να επικαλεστούμε έπειτα με δηλώσεις που δεν έχουν καμία αξία, που είναι κενές, που έχουμε κάνει και θα κάνουμε κατά χιλιάδες, το ζήτημα των ανθρωπίνων δικαιωμάτων, στερούμενοι ένα πραγματικό μέσο πίεσης τη στιγμή ακριβώς που θα μπορούσαμε να μιλήσουμε γι' αυτό συγκεκριμένα, αυτό πιστεύω πως είναι έλλειψη ρεαλισμού.
<P>
Αυτό που ζητήσαμε είναι, για μια φορά, η Ευρωπαϊκή Επιτροπή, η Ευρωπαϊκή Ένωση να θέσει και να θεωρήσει το ζήτημα των ανθρωπίνων δικαιωμάτων ως ζήτημα το οποίο πρέπει να τεθεί ουσιαστικά και στις σχέσεις ισχύος με τις άλλες χώρες. Ξέρουμε ότι υπάρχει μία ρήτρα περί ανθρωπίνων δικαιωμάτων, ξέρουμε ότι η ρήτρα αυτή θα μπορούσε θεωρητικά να βοηθήσει τον σεβασμό των ανθρωπίνων δικαιωμάτων στην Αίγυπτο και να βοηθήσει ίσως και την Ευρώπη να κατανοήσει μια χώρα όπως η Αίγυπτος. Το πρόβλημα είναι ότι το ζήτημα των ανθρωπίνων δικαιωμάτων, η δυνατότητα άμεσης παρέμβασης, η άσκηση συγκεκριμένης πίεσης στο ζήτημα των ανθρωπίνων δικαιωμάτων, δεν εντάσσεται στη στρατηγική της Ευρωπαϊκής Επιτροπής, είναι μια πολιτική από την οποία έχει αφαιρεθεί κάθε αποτελεσματικότητα.
<P>
Με την πρότασή μας προσπαθήσαμε να δείξουμε λίγο περισσότερο ρεαλισμό από εσάς. Δεν είχατε το χρόνο να περιμένετε, κανένα πρόβλημα: ζήτω οι συμφωνίες σύνδεσης, ζήτω το ελεύθερο εμπόριο, ζήτω η Αίγυπτος! Δεν θα είναι όμως εύκολο να επιβάλουμε το ζήτημα των ανθρωπίνων δικαιωμάτων!

<SPEAKER ID=139 LANGUAGE="EN" NAME="Cashman">
Κύριε Πρόεδρε, καταρχάς, μήπως θα πρέπει να βιαστούμε να σφυρηλατήσουμε στενότερους δεσμούς με την Αίγυπτο, βασιζόμενοι στην υπόθεση ότι τα αναπάντητα ερωτηματικά και οι κακοδικίες θα εξαφανιστούν και θα επιλυθούν από μόνα τους, προτού να σταθούμε για να εξετάσουμε τι ακριβώς βρίσκεται στον πυρήνα του κράτους, ήτοι τον τρόπο που αντιμετωπίζει τους πολίτες του; Πρόκειται για τις υποθέσεις καταπάτησης θεμελιωδών ανθρωπίνων δικαιωμάτων, τους 52 άνδρες που δικάστηκαν για την ομοφυλοφιλία τους, επειδή η Αίγυπτος επιθυμούσε "να διαφυλάξει την τάξη και τις εθνικές της αξίες" , την καταδίκη 23 από αυτούς τους ανθρώπους, την καταπίεση των χριστιανών από εξτρεμιστές ισλαμιστές, η οποία αφήνεται να συνεχίζεται ατιμωρητί, την υπόθεση του Δρ Saad El-din Ibrahim και άλλων διανοουμένων που φυλακίστηκαν για τη χρησιμοποίηση χρημάτων που εμείς, η Ευρωπαϊκή Ένωση, τους είχαμε δώσει. Επιπλέον, η αλληλογραφία με τον πρόεδρο της Λαϊκής Εθνοσυνέλευσης της Αιγύπτου και με τον πρέσβυ στις Βρυξέλλες, τείνει μάλλον να υπογραμμίσει την αδιαφορία της Αιγύπτου για το εν λόγω ζήτημα και την προθυμία της να κωλυσιεργεί και να αποφεύγει τις δεσμεύσεις σε σχέση με αυτά τα θέματα.
<P>
Συναινεί το Κοινοβούλιο στις παραβιάσεις του δικαιώματος για δίκαιη δίκη, της ελευθερίας έκφρασης και της ελευθερία του συνέρχεσθαι, τόσο στο κοινωνικό όσο και στο πολιτικό, το θρησκευτικό ή το σεξουαλικό πεδίο; Διότι αυτό ακριβώς εννοούμε όταν αποφεύγουμε να δώσουμε απαντήσεις όσον αφορά την υπόθεση των ανθρωπίνων δικαιωμάτων. Πρέπει να στείλουμε ένα αδιαμφισβήτητο μήνυμα ότι τέτοιες εξόφθαλμες καταπατήσεις θεμελιωδών ανθρωπίνων δικαιωμάτων δεν μπορεί, δεν πρέπει και δεν πρόκειται να τις ανεχτεί η Ευρωπαϊκή Κοινότητα.

<SPEAKER ID=140 LANGUAGE="EN" NAME="Patten">
. (EN) Δεδομένου ότι η παρούσα είναι μια κοινή συζήτηση, προτίθεμαι να αναφερθώ στην έκθεση και στην προφορική ερώτηση από κοινού και θα ήθελα να δηλώσω εξαρχής ότι τρέφουμε πολύ μεγάλη εκτίμηση για τη θέση της Αιγύπτου ως μιας σημαντικής περιφερειακής δύναμης. Η Αίγυπτος, όπως επεσήμαναν ήδη αρκετοί ομιλητές, διαδραματίζει σημαντικό ρόλο στην υποστήριξη της ειρηνευτικής διαδικασίας στη Μέση Ανατολή και η επισήμανση του αξιότιμου και γενναίου Στρατηγού Morillon, σχετικά με τις θυσίες που έχουν πραγματοποιήσει ορισμένοι κατά την υποστήριξη αυτής της ειρηνευτικής διαδικασίας είναι απολύτως ορθή.
<P>
Μας ευχαριστεί επίσης ιδιαιτέρως το γεγονός ότι η Αίγυπτος υποστηρίζει μια πιο ουσιαστική ανάμιξη της Ευρωπαϊκής Ένωσης στην ειρηνευτική διαδικασία στη Μέση Ανατολή. Διαδραματίζει επίσης ενεργό ρόλο και σε άλλα περιφερειακά ζητήματα, ιδίως όσον αφορά την προώθηση της εξεύρεσης λύσης στον εμφύλιο πόλεμο στο Σουδάν, την προώθηση του ελεύθερου περιφερειακού εμπορίου, μέσω πρωτοβουλιών όπως η διαδικασία του Αγαδίρ, στην οποία μετέχουν επίσης το Μαρόκο, η Τυνησία, η Ιορδανία και η Κοινή Αγορά για την Ανατολική και Νότιο Αφρική. Συγχρόνως, είμαστε ευγνώμονες για όσα έχει κάνει η Αίγυπτος για τη στήριξη της προσπάθειας παγίωσης της υποστήριξης του αραβικού κόσμου στην εκστρατεία ενάντια στη διεθνή τρομοκρατία.
<P>
Το μόνο που μπορώ να πω είναι ότι αισθάνομαι ανακούφιση για την έκβαση της ψηφοφορίας πριν από μερικά λεπτά, δεδομένου ότι πιέσαμε τόσο πολύ την Αίγυπτο για την ολοκλήρωση των διαπραγματεύσεων σχετικά με τη συμφωνία σύνδεσης. Θυμάμαι τον εαυτό μου σε αυτήν εδώ την αίθουσα να δέχεται ερωτήσεις σχετικά με το ποιες ήταν οι ενέργειές μου για να πιέσω την Αίγυπτο να οδηγηθεί σε μια σύντομη ολοκλήρωση των διαπραγματεύσεων. Για αυτό, ήταν μάλλον ασυνήθιστη εμπειρία να μου ζητείται τώρα επίμονα η αναβολή της.
<P>
Οι διαπραγματεύσεις για τη συμφωνία σύνδεσης ήταν ιδιαίτερα χρονοβόρες, αλλά η υπογραφή της σηματοδοτεί ένα σημαντικό νέο στάδιο στις σχέσεις της Ευρώπης με την Αίγυπτο. Η συμφωνία συνεργασίας του 1978 έχει εκπληρώσει πολύ καλά τον σκοπό της, αλλά η Ευρωπαϊκή Ένωση και η Αίγυπτος έχουν μεταβληθεί ριζικά, πράγμα που κατέστησε απαραίτητη μια νέα συμφωνία για την υποστήριξη μιας σχέσης που έχει καταστεί εξολοκλήρου πιο ώριμη. Η συμφωνία βρίσκεται σε αντιστοιχία με τα τεράστια συμφέροντα, τόσο οικονομικά όσο και πολιτικά, διμερή και περιφερειακά, τα οποία είναι κοινά για την Ευρωπαϊκή Ένωση και για την Αίγυπτο και η κατάληξη των διαπραγματεύσεων είναι θετική και για τις δύο πλευρές.
<P>
Είναι θετική για την Αίγυπτο, επειδή θα βοηθήσει την αιγυπτιακή οικονομία να αντιμετωπίσει την πρόκληση της παγκοσμιοποίησης με μεγαλύτερη επιτυχία και ανταγωνιστικότητα και να πραγματοποιήσει μεταρρυθμίσεις στο πλαίσιο μιας προνομιακής οικονομικής και πολιτικής σχέσης μαζί μας. Είναι θετική για την Ευρωπαϊκή Ένωση, επειδή θα προσδώσει νέο βάθος και ποιότητα στη σχέση μας με αυτόν τον σημαντικό οικονομικό και πολιτικό εταίρο και, επιπλέον, η συμφωνία είναι θετική για την εξέλιξη της διαδικασίας της Βαρκελώνης. Με αυτήν τη συμφωνία η υποδομή των συμφωνιών σύνδεσης στην οποία στηρίζεται έχει πλέον ολοκληρωθεί σε μεγάλο βαθμό και ευελπιστώ ότι θα σημειώσουμε σύντομα πρόοδο και με την Αλγερία, τον Λίβανο και τη Συρία.
<P>
Υπάρχει αυτήν τη στιγμή μια κρίσιμη μάζα συμφωνιών που μπορεί να επιτρέψει στις πρωτοβουλίες της Βαρκελώνης να καρποφορήσουν. Επιτρέψατέ μου μονάχα να αναφερθώ για μια ακόμη φορά στη ζώνη ελευθέρων συναλλαγών που προτείνεται να δημιουργηθεί μεταξύ των χωρών οι οποίες υπέγραψαν τη σχετική συμφωνία στο Αγαδίρ.
<P>
Πρέπει πλέον να δούμε, πέρα από τη διαπραγμάτευση της συμφωνίας, την αναγκαιότητα άμεσης επικύρωσης και πρόσφορης εφαρμογής της και θέλω να υπογραμμίσω το θέμα της επικύρωσης. Είναι κάτι παραπάνω από όνειδος το γεγονός ότι η συμφωνία με την Ιορδανία, για παράδειγμα, δεν έχει ακόμη επικυρωθεί από όλα τα κράτη μέλη, και πρέπει να ενθαρρύνουμε όλους να προχωρήσουν στην επικύρωση αυτών των συμφωνιών κάπως πιο γρήγορα.
<P>
Ασφαλώς, χαιρετίζουμε την εξαιρετική έκθεση του αξιότιμου κ. Martin. Πρόκειται για μια εργασία πολύ επαγγελματική και είμαστε ευγνώμονες, τόσο για αυτό όσο και για την υποστήριξη του αιτήματος για ταχεία επικύρωση της συμφωνίας από το Κοινοβούλιο. Είναι προς το συμφέρον όλων μας να τεθούν πολύ σύντομα σε ισχύ όλες οι διατάξεις της συμφωνίας και ευελπιστώ ότι η διαδικασία επικύρωσης θα προχωρήσει σε αυτήν την περίπτωση με γοργούς ρυθμούς. Αυτό θα είναι ένα σημαντικό διαδικαστικό βήμα, αλλά συγχρόνως και ένα πολύ θετικό και ενθαρρυντικό μήνυμα προς τα κοινοβούλια, τόσο της Αιγύπτου όσο και των κρατών μελών. Βεβαίως, οι καθυστερήσεις της διαδικασίας επικύρωσης για διαδικαστικούς λόγους από ορισμένα κράτη μέλη είναι συχνά ακατανόητες για τους εταίρους μας της Μεσογείου.
<P>
Έλαβα υπόψη μου την ανησυχία ορισμένων βουλευτών ότι στις συμφωνίες μας με εταίρους της Μεσογείου τονίζεται ανεπαρκώς το ζήτημα των σχέσεων μεταξύ των κοινοβουλίων. Η ως τώρα πρακτική έχει δείξει ότι το Κοινοβούλιο δεν θα διστάσει να αναπτύξει όλο και στενότερους δεσμούς με το κοινοβούλιο της Αιγύπτου αλλά, επιπροσθέτως, θα ήθελα να τονίσω το γεγονός ότι οι σχέσεις μεταξύ των Κοινοβουλίων καλύπτονται με επάρκεια στα σχετικά κείμενα.
<P>
Επεσήμανα επίσης τον προβληματισμό του Ευρωπαϊκού Κοινοβουλίου, τον οποίο κατανοώ, σχετικά με την κατάσταση των ατομικών, πολιτικών και θρησκευτικών δικαιωμάτων στην Αίγυπτο. Είμαι σε θέση να βεβαιώσω τους βουλευτές ότι ουδέποτε δίστασα να συζητήσω αυτά τα ζητήματα σε τακτική βάση με τους αιγυπτίους ομολόγους μου. Όλες οι πτυχές της σχέσης της Ευρωπαϊκής Ένωσης με την Αίγυπτο, συμπεριλαμβανομένου του σεβασμού των ανθρωπίνων δικαιωμάτων, παρακολουθούνται διαρκώς από την Επιτροπή, η οποία επαγρυπνεί για τα ζητήματα των ανθρωπίνων δικαιωμάτων, ανεξάρτητα από την όποια συμφωνία.
<P>
Οι διατάξεις της νέας συμφωνίας προσφέρουν και στις δύο πλευρές σημαντικές εγγυήσεις και ένα αξιόλογο επιπλέον βήμα διαλόγου. Όταν τεθεί σε ισχύ η συμφωνία, θα έχουμε τη δυνατότητα να εγείρουμε, και αισιοδοξούμε να επιλύσουμε, κάθε μείζον ζήτημα στο συμβούλιο ή στην επιτροπή σύνδεσης, ανάλογα με την περίπτωση. Αυτό που θέλω να πω είναι - με όλο το σεβασμό προς τους αξιότιμους κυρίους και κυρίες που μπορεί να μη συμφωνούν με αυτήν την άποψη και ήρθαν με έναν αέρα ενθουσιασμού νωρίτερα για να καταψηφίσουν την πρόοδο της επικύρωσης αυτής της συμφωνίας - ότι η εν λόγω συμφωνία μας προσφέρει ένα πολύ καλύτερο βήμα συζήτησης με τους Αιγυπτίους, αυτών ακριβώς των θεμάτων που ήγειραν.
<P>
Μεμονωμένα περιστατικά, συμπεριλαμβανομένων των καταγγελλόμενων περιορισμών εις βάρος της κοπτικής κοινότητας, εξετάζονται κατά καιρούς από την Επιτροπή. Συνεργαζόμαστε στενά με τα κράτη μέλη και λαμβάνουμε θέση για τα εν λόγω ζητήματα και ελπίζω ότι το Κοινοβούλιο θα έχει αντιληφθεί ότι ποτέ δεν διστάζουμε να γνωστοποιήσουμε τις απόψεις μας στις αιγυπτιακές αρχές. Σημειώνω δε πως, σε ό,τι αφορά τις απαράδεκτα ελαφρές ποινές που επιβλήθηκαν στους κατηγορουμένους για την υποκίνηση των αιματηρών ταραχών κατά χριστιανών στην Ανω Αίγυπτο, το αιγυπτιακό Εφετείο έδωσε εντολή για την επανεκδίκαση της υπόθεσης.
<P>
Πολύ πρόσφατα, η αντιπροσωπεία της Επιτροπής εξήγησε τη συμβατική βάση των μη επιστρεπτέων ενισχύσεων προς μη κυβερνητικές οργανώσεις, σε σχέση με την προσφυγή του κ. Saad Ibrahim, την οποία συζήτησα κατά το παρελθόν με αιγυπτίους συναδέλφους. Ενώσαμε τη φωνή μας με αυτή των κρατών μελών για να εκφράσουμε την ανησυχία μας προς τις αιγυπτιακές αρχές, μετά την έκβαση της πρόσφατης δίκης ομοφυλοφίλων και κατανοώ τις ανησυχίες που εκφράσθηκαν από τους αξιότιμους βουλευτές σχετικά με την περίπτωσή τους. Πρέπει όμως, παράλληλα, να σημειώσουμε και κάποιες ενθαρρυντικές εξελίξεις: τη νέα κοινωνική νομοθεσία για τα δικαιώματα των γυναικών, την επιτήρηση των εκλογών από τα δικαστήρια και τις σημαντικές αποφάσεις δικαστηρίων σχετικά με τη συνταγματικότητα διαμφισβητούμενων νομοθετικών μέτρων.
<P>
Η ανάγκη ύπαρξης καλών και απρόσκοπτων σχέσεων της Ευρώπης με την Αίγυπτο είναι τώρα ίσως σημαντικότερη παρά ποτέ. Κατά τη διάρκεια των τελευταίων εβδομάδων, όλοι μιλούν για τη ζωτική σημασία της προσπάθειας να αποδειχθεί στον αραβικό και στον ισλαμικό κόσμο ότι η εκστρατεία ενάντια στην τρομοκρατία δεν σημαίνει ότι η Δύση, που περιλαμβάνει την Ευρώπη και τις Ηνωμένες Πολιτείες, στρέφεται εναντίον του κόσμου του Ισλάμ. Κάθε λογικός άνθρωπος επεσήμανε ότι καταδεικνύει τουλάχιστον έλλειψη σύνεσης να κάνουμε κηρύγματα ηθικής στον ισλαμικό κόσμο, σαν να είχαμε εμείς το μονοπώλιο της αρετής. Όλοι μίλησαν για το πόσο σημαντικό είναι να εμβαθύνουμε το διάλογο με τον ισλαμικό κόσμο.
<P>
Έχουμε μια συμφωνία που μας προσφέρει τη δυνατότητα να τοποθετήσουμε έναν θεμέλιο λίθο στις σχέσεις μας με τις χώρες γύρω από τη Μεσόγειο. Η αντίληψη ότι θα μπορούσε να υπάρξει μια σοβαρή πολιτική σχετικά με τη Μεσόγειο χωρίς την ύπαρξη συμφωνίας με την Αίγυπτο είναι "for the birds" , όπως λένε οι Αμερικανοί. Ασφαλώς και πρέπει να θίξουμε το ζήτημα των ανθρωπίνων δικαιωμάτων·
<P>
(Διακοπή από τον κ. Cashman)
<P>
Σέβομαι τον αξιότιμο βουλευτή, αλλά νομίζω ότι οφείλει τουλάχιστον να γνωρίζει ότι δεν είμαι υποχρεωμένος να δεχτώ από κανέναν κηρύγματα σχετικά με τα ανθρώπινα δικαιώματα.
<P>
Επιθυμούμε να συνεχίσουμε τον διάλογο σχετικά με τα ανθρώπινα δικαιώματα με την Αίγυπτο και με άλλες χώρες στο πλαίσιο της διαδικασίας της Βαρκελώνης, αλλά το να προβάλλει κανείς το επιχείρημα ότι η Ευρώπη οφείλει να έχει μια σοβαρή και εποικοδομητική πολιτική στον μεσογειακό χώρο και ότι οφείλει να διεξαγάγει εμπεριστατωμένο διάλογο εις βάθος με ισλαμικές χώρες και την ίδια στιγμή να απορρίπτει μια συμφωνία σύνδεσης με την Αίγυπτο, είναι παράλογο. Έτσι, λοιπόν, ελπίζω ότι το Κοινοβούλιο θα συνεχίσει να ακολουθεί την εξαιρετική έκθεση που συνέταξε ο κ. Martin και η οποία έτυχε πολλών ευνοϊκών σχολίων από όλους τους βουλευτές. Ευελπιστώ ότι το Κοινοβούλιο θα συνεχίσει να επαγρυπνεί σε σχέση με τα ατομικά, πολιτικά και κοινωνικά δικαιώματα στην Αίγυπτο, αλλά θα συνεχίσω επίσης να εργάζομαι σκληρά για μια πιο στενή σχέση μεταξύ της Ευρωπαϊκής Ένωσης και των ανθρώπων που έχουν την ευθύνη της διακυβέρνησης της Αιγύπτου.

<SPEAKER ID=141 LANGUAGE="FR" NAME="Dupuis">
Κύριε Πρόεδρε, ήθελα μονάχα να πω στον Επίτροπο Patten ότι έχουμε, εδώ και δύο χρόνια, μια συμφωνία σύνδεσης με μια άλλη αραβική χώρα που λέγεται Τυνησία και τα πράγματα πάνε από το κακό στο χειρότερο. Τίποτε άλλο!

<SPEAKER ID=142 NAME="Πρόεδρος">
Αυτό δεν είχε σχέση με τον Κανονισμό!

<SPEAKER ID=143 LANGUAGE="EN" NAME="Cashman">
Θα ήθελα να πληροφορήσω τον Επίτροπο κ. Patten ότι η πρόθεση του Σώματος απόψε δεν ήταν να απορρίψει τη συμφωνία σύνδεσης, αλλά να την αναβάλει. Όσον αφορά το κήρυγμα σχετικά με τα ανθρώπινα δικαιώματα, όλοι μας - ανεξάρτητα από την προσωπική ιστορία του καθενός - χρειαζόμαστε κηρύγματα για τα ανθρώπινα δικαιώματα.

<SPEAKER ID=144 NAME="Πρόεδρος">
Η συζήτηση έληξε.
<P>
Σύμφωνα με το άρθρο 42, παράγραφος 5 του Κανονισμού έχω λάβει μια πρόταση ψηφίσματος.
<P>
Η ψηφοφορία θα διεξαχθεί αύριο, στις 11.00.

<CHAPTER ID=10>
Ενίσχυση για την ανασυγκρότηση
<SPEAKER ID=145 NAME="Πρόεδρος">
Η ημερήσια διάταξη προβλέπει την κοινή συζήτηση των ακόλουθων τεσσάρων εκθέσεων:
<P>
A5-0386/2001 του κ. Lagendijk εξ ονόματος της Επιτροπής Εξωτερικών Υποθέσεων, Δικαιωμάτων του Ανθρώπου, Κοινής Ασφάλειας και Αμυντικής Πολιτικής σχετικά με την πρόταση κανονισμού του Συμβουλίου για την τροποποίηση του κανονισμού (ΕΚ) αριθ. 2666/2000 του Συμβουλίου για την παροχή βοήθειας προς την Αλβανία, τη Βοσνία-Ερζεγοβίνη, την Κροατία, την Ομοσπονδιακή Δημοκρατία της Γιουγκοσλαβίας και την πρώην Γιουγκοσλαβική Δημοκρατία της Μακεδονίας, για την κατάργηση του κανονισμού (ΕΚ) αριθ. 1628/96, και για την τροποποίηση των κανονισμών (ΕΟΚ) αριθ. 3906/89 και (ΕΟΚ) αριθ. 1360/90, και των αποφάσεων 97/256/EΚ και 1999/311/ΕΚ και του κανονισμού (ΕΚ) αριθ. 2667/2000 του Συμβουλίου σχετικά με την Ευρωπαϊκή Υπηρεσία για την Ανασυγκρότηση (COM(2001) 551 - C5-0477/2001 - 2001/0223(CNS))
<P>
A5-0385/2001 του κ. Fδrm εξ ονόματος της Επιτροπής Προϋπολογισμών σχετικά με την πρόταση και την τροποποιημένη πρόταση απόφασης του Συμβουλίου για την τροποποίηση της απόφασης του Συμβουλίου 1999/733/ΕΚ σχετικά με τη χορήγηση συμπληρωματικής μακροοικονομικής χρηματοδοτικής συνδρομής στην πρώην Γιουγκοσλαβική Δημοκρατία της Μακεδονίας (COM(2001) 519 - C5-0486/2001 - COM(2001) 613 - 2001/0213(CNS))
<P>
A5-0411/2001 του κ. Fδrm εξ ονόματος της Επιτροπής Προϋπολογισμών σχετικά με την πρόταση απόφασης του Συμβουλίου για την τροποποίηση της απόφασης του Συμβουλίου 1999/325/ΕΚ για τη χορήγηση μακροοικονομικής χρηματοδοτικής ενίσχυσης στη Βοσνία-Ερζεγοβίνη (COM(2001) 610 - C5-0558/2001 - 2001/0250(CNS))
<P>
A5-0410/2001 του κ. Fδrm εξ ονόματος της Επιτροπής Προϋπολογισμών σχετικά με την πρόταση απόφασης του Συμβουλίου για την τροποποίηση της απόφασης 2001/549/ΕΚ της 16ης Ιουλίου 2001 σχετικά με τη χορήγηση μακροοικονομικής χρηματοδοτικής συνδρομής στην Ομοσπονδιακή Δημοκρατία της Γιουγκοσλαβίας (COM(2001) 618 - C5-0559/2001 - 2001/0258(CNS))

<SPEAKER ID=146 LANGUAGE="NL" NAME="Lagendijk">
. (NL) Κύριε Πρόεδρε, είναι αρκετά απλή η απάντηση στο ερώτημα εάν υποστηρίζουμε την πρόταση της Επιτροπής να διευρυνθούν οι δραστηριότητες της Ευρωπαϊκής Υπηρεσίας για την Ανασυγκρότηση προκειμένου να καλύπτουν και τη Μακεδονία.
<P>
Όταν πριν από ένα ή δύο μήνες η Επιτροπή υπέβαλε για πρώτη φορά την πρότασή της, υπήρχαν ορισμένες αμφιβολίες. Οι αμφιβολίες δεν οφειλόντουσαν σε έλλειψη εκτίμησης της Επιτροπής Εξωτερικών Υποθέσεων για την Υπηρεσία για την Ανασυγκρότηση: από την αρχή την κρίναμε ιδιαίτερα θετικά. Η θετική μας κρίση επιβεβαιώθηκε πρόσφατα περαιτέρω μετά από τα ιδιαίτερα κολακευτικά σχόλια του Ελεγκτικού Συνεδρίου, σχετικά με τον ταχύ και αποτελεσματικό τρόπο με τον οποίο η Υπηρεσία επιτελεί το έργο της μέχρι τώρα.
<P>
Οι αρχικές μας αμφιβολίες δεν οφειλόντουσαν επομένως στην Υπηρεσία, αλλά στο γεγονός ότι η ίδια Επιτροπή δεν φαινόταν να γνωρίζει καλά τι ήθελε να κάνει σχετικά με την παροχή βοήθειας στα Βαλκάνια. Θα έπρεπε αυτή να διατίθεται αποκλειστικά μέσω της Υπηρεσίας για την Ανασυγκρότηση, πρώτα στην Γιουγκοσλαβία, κατόπιν στη Μακεδονία και στο μέλλον ίσως στην Αλβανία και την Κροατία, ή μήπως θα έπρεπε να διατηρήσει η Επιτροπή την αρχική της πολιτική αποκέντρωσης των αρμοδιοτήτων και ανάθεσης αρμοδιοτήτων στις αντιπροσωπείες της στις διάφορες χώρες;
<P>
Στο μεταξύ είχαμε την ευκαιρία να συζητήσουμε για το ζήτημα αυτό με τον Επίτροπο. Μας διαβεβαίωσε ότι πολύ σύντομα, στις αρχές του επόμενου έτους, η Επιτροπή θα υποβάλει πρόταση σχετικά με τη στρατηγική που θα πρέπει να ακολουθήσουμε όσον αφορά την παροχή βοήθειας στα Βαλκάνια και ότι θα αναφέρει στο πλαίσιο αυτό περισσότερες λεπτομέρειες σχετικά με τον ρόλο της Υπηρεσίας για την Ανασυγκρότηση και των αντιπροσωπειών της Επιτροπής στο πλαίσιο της πολιτικής αποκέντρωσης. Περιμένουμε με ενδιαφέρον την έκθεση αυτή. Τη στιγμή αυτή - το λέω για να μην υπάρχουν αμφιβολίες - δεν υπάρχει εναλλακτική λύση απέναντι στον σημαντικό ρόλο που διαδραματίζει η Υπηρεσία εφόσον θέλουμε να διαθέσουμε γρήγορα και αποτελεσματικά βοήθεια στη Μακεδονία. Πιστεύω ότι και στο σημείο αυτό συμφωνούμε απολύτως με την Επιτροπή.
<P>
Γιατί είναι τόσο σημαντικό να παράσχουμε τώρα γρήγορα βοήθεια στη Μακεδονία και μάλιστα μέσω της Υπηρεσίας; Επανειλημμένα, τόσο ενωρίτερα στη σημερινή συζήτηση όσο και στο παρελθόν, ιδιαίτερα μετά την 11η Σεπτεμβρίου, υπογράμμισα τη μεγάλη σημασία των εξελίξεων στη Μακεδονία για την Ευρωπαϊκή Ένωση. Η σημασία της Μακεδονίας είναι πολλαπλάσια της σχετικά μικρής έκτασης αυτού του βαλκανικού κρατιδίου, είναι η πρώτη φορά που κατορθώνει η Ευρωπαϊκή Ένωση μιλώντας με μία φωνή να πραγματοποιήσει σωστά στα Βαλκάνια, στη Μακεδονία, αυτό που ίσως θα έπρεπε να είχαμε κάνει εδώ και πάρα πολύ καιρό. Πρόκειται μέχρι σήμερα για τη μεγαλύτερη επιτυχία της ευρωπαϊκής εξωτερικής πολιτικής. Μιλούμε με μία φωνή και κάνουμε αυτό στο οποίο διακρινόμαστε. Αυτό ακριβώς έκανε η Επιτροπή και η Ευρωπαϊκή Ένωση γενικότερα μέχρι τώρα στη Μακεδονία. Πραγματοποιήθηκαν συνομιλίες και διαβουλεύσεις, έγιναν συμβιβασμοί, δόθηκαν υποσχέσεις για οικονομικές ενισχύσεις και για περιορισμένη στρατιωτική βοήθεια. Θεωρώ ότι πρόκειται για το μεγαλύτερο επίτευγμα που έχει να επιδείξει την στιγμή αυτή η Ευρωπαϊκή Ένωση και είναι σημαντικό οι προσπάθειες αυτές - η αποτροπή εμφυλίου πολέμου πριν από λίγους μήνες - να συνεχισθούν παρέχοντας την αναγκαία οικονομική βοήθεια και συμβάλλοντας όπως χρειάζεται στην υλική ανασυγκρότηση. Για τον λόγο αυτό και το Κοινοβούλιο εκφράζει θετική γνώμη για τη συμμετοχή της Υπηρεσίας για την Ανασυγκρότηση.
<P>
Εάν οι εξελίξεις είναι αρνητικές στη Μακεδονία, φοβούμαι ότι θα είναι αρνητικές και σε ολόκληρα τα Βαλκάνια. Για το λόγο αυτό ζητούμε για άλλη μία φορά με έμφαση την συμμετοχή στις προσπάθειες αυτές της Υπηρεσίας για την Ανασυγκρότηση, καθώς επίσης και την εφαρμογή μίας σωστής στρατηγικής.
<P>
Είναι γνωστό - οι συνάδελφοι Swoboda και Pack, αλλά και ο ίδιος ο Επίτροπος, επισκέφθηκαν επανειλημμένως τη χώρα αυτή - ότι η ένταση στη Μακεδονία είναι μεγάλη τη στιγμή αυτή. Υπό την πίεση του Ευρωπαϊκού Κοινοβουλίου, της Ευρωπαϊκής Ένωσης και πολλών διεθνών οργάνων, το μακεδονικό κοινοβούλιο επικύρωσε τελικά το σύνταγμα. Το γεγονός αυτό προκάλεσε και εξακολουθεί να προκαλεί μεγάλη ένταση. Η Ευρώπη μπορεί να συμβάλει σημαντικά στην χαλάρωση της έντασης, και ένας από τους τρόπους για να επιτευχθεί ο στόχος αυτός είναι να περάσουμε γρήγορα από τα λόγια στις πράξεις. Για αυτό τον λόγο χρειαζόμαστε την Υπηρεσία για την Ανασυγκρότηση.
<P>
Με δύο λόγια, θα πρέπει να παρασχεθεί γρήγορα βοήθεια στη Μακεδονία, τόσο υλική όσο και πολιτική. Για το λόγο αυτό χρειαζόμαστε σήμερα την Υπηρεσία για την Ανασυγκρότηση. Καλώ την Επιτροπή να αποσαφηνίσει σύντομα τη στρατηγική που ακολουθεί στα Βαλκάνια, τον ρόλο που μπορεί να διαδραματίσει η Υπηρεσία για την Ανασυγκρότηση καθώς και τον ρόλο που μπορούν να αναλάβουν στο μέλλον άλλα τμήματα της Επιτροπής.

<SPEAKER ID=147 LANGUAGE="SV" NAME="Fδrm">
. (SV) Κύριε Πρόεδρε, κύριοι βουλευτές, μέλη της Επιτροπής, σίγουρα θα έσπασα κάποιο ρεκόρ σήμερα: μου δόθηκαν 15 ολόκληρα λεπτά ομιλίας, καθώς είμαι εισηγητής για 3 διαφορετικά, αν και πολύ παρεμφερή, ζητήματα. Μπορεί μάλιστα να μην χρειαστεί να εξαντλήσω το χρόνο αυτό.
<P>
Φαίνεται επιτέλους ότι επικρατεί τη στιγμή αυτή μεγαλύτερη σταθερότητα στα Βαλκάνια και οι εξελίξεις βαδίζουν προς την σωστή κατεύθυνση. Επιτέλους επικρατεί μία κατάσταση που θυμίζει ειρήνη, έστω και υπό ένοπλη επιτήρηση, παρά τη συνέχιση των βιαιοτήτων μεταξύ των εθνικών ομάδων και παρά του ότι πόρρω απέχουμε από μία πραγματικά ειρηνική συνύπαρξη. Ο αφοπλισμός των ενόπλων ομάδων στη Μακεδονία πραγματοποιήθηκε με επιτυχία, ιδιαίτερα εξαιτίας των σημαντικών προσπαθειών που κατέλαβε η ΕΕ. Μπορούμε επομένως να αισθανόμαστε κάποια αισιοδοξία, παρόλο που η ιστορία πολύ συχνά απέδειξε ότι η ειρήνη μπορεί να είναι ευάλωτη, ιδιαίτερα στα δυτικά Βαλκάνια.
<P>
Αλλά και η δημοκρατία πραγματοποιεί πρόοδο. Πέρυσι το φθινόπωρο κατέρρευσε η δικτατορία του Μιλόσεβιτς εξαιτίας της αποφασιστικής στάσης του γιουγκοσλαβικού λαού. Τόσο στην Κροατία όσο και στην Βοσνία-Ερζεγοβίνη, έστω και με κάποια προβλήματα στην τελευταία περίπτωση, οι δημοκρατικές δυνάμεις πραγματοποίησαν πρόοδο. Οι εκλογές της προηγούμενης εβδομάδας στο Κοσσυφοπέδιο διεξήχθησαν ομαλά. Αισθάνθηκα προνομιούχος που μπόρεσα να ήμουν παρών σε αυτό το ιστορικό γεγονός ως παρατηρητής του Ευρωπαϊκού Κοινοβουλίου.
<P>
Πολλά ωστόσο πρέπει να γίνουν ακόμα. Υπάρχει τεράστια ανάγκη υλικής ανασυγκρότησης, καθώς επίσης και ανοικοδόμησης των υποδομών και της οικονομίας, η οποία αφέθηκε να καταρρέει κατά την δεκαετία του '90. Το απολύτως σημαντικότερο είναι ίσως να δημιουργηθεί μία πραγματική διαδικασία συμφιλίωσης, έτσι ώστε να αντιμετωπιστούν οι εθνικές εκκαθαρίσεις που διαπράχθηκαν σε πολλές περιοχές αυτών των χωρών και να αντιμετωπιστούν τα τεράστια προβλήματα που παραμένουν με τους πρόσφυγες και τους εκτοπισμένους.
<P>
Σε αυτό ακριβώς το πλαίσιο η Επιτροπή Προϋπολογισμών υιοθέτησε τρεις εκθέσεις σχετικά με την χρονική παράταση, σε ορισμένες μάλιστα περιπτώσεις και αύξηση της μακροοικονομικής ενίσχυσής της προς τη Μακεδονία, τη Βοσνία-Ερζεγοβίνη και τη Γιουγκοσλαβία.
<P>
Να πω πρώτα κάτι για τη Μακεδονία. Το Νοέμβριο του 1999 το Συμβούλιο αποφάσισε τη χορήγηση μακροοικονομικής ενίσχυσης ύψους 80 000 000 στη Μακεδονία, ένα μέρος με τη μορφή δανείου και ένα μέρος ως εισφορά ύψους μέχρι 30 000 000 ευρώ. Η απόφαση αυτή ελήφθη σχετικά με τον πόλεμο του Κοσσυφοπεδίου, δεδομένου του μεγάλου κόστους που συνεπάγετο η κρίση αυτή για τη Μακεδονία, στην οποία είχαν συρρεύσει εκατοντάδες χιλιάδες προσφύγων. Στόχος ήταν η διευκόλυνση της πραγματοποίησης διαρθρωτικών μεταρρυθμίσεων και η αντιμετώπιση των συνεπειών της οικονομικής κρίσης που προκάλεσαν οι συγκρούσεις στο Κοσσυφοπέδιο. Η ενίσχυση αυτή συνοδευόταν φυσικά από συγκεκριμένους όρους, κυρίως την συνέχιση του μεταρρυθμιστικού προγράμματος στην οικονομία και την κρατική διοίκηση και την εφαρμογή των συμφωνιών που συνήφθησαν στην Οχρίδα ενωρίτερα το φθινόπωρο.
<P>
Ως γνωστόν, στη Μακεδονία ξέσπασε στην συνέχεια εσωτερική ένοπλη σύγκρουση. Δημιουργήθηκαν επομένως περισσότερα προβλήματα και καθυστέρησε έτσι η χορήγηση της ενίσχυσης. Μόνο ένα μέρος της ενίσχυσης μπόρεσε να καταβληθεί εντός του προβλεπομένου χρονοδιαγράμματος. Χρειάζεται τώρα να δώσουμε παράταση στη νομική βάση για την χορήγηση αυτής της ενίσχυσης. Θεωρούμε σκόπιμο να γίνει αυτό. Η Ευρωπαϊκή Επιτροπή προτείνει τη στιγμή αυτήν με τη σειρά της αύξηση της οικονομικής ενίσχυσης, καθώς αρχίζουν να παρουσιάζονται προβλήματα στη Μακεδονία, όπου οι εξελίξεις κανονικά θα ήταν θετικές. Τα προβλήματα επιδεινώθηκαν από τις συγκρούσεις. Για αυτόν ακριβώς τον λόγο η Επιτροπή προτείνει τώρα το μέρος της δωρεάν ενίσχυσης να αυξηθεί κατά 18 000 000. Η Επιτροπή Προϋπολογισμών θεωρεί, δεδομένης της συγκεκριμένης πολιτικής κατάστασης, σωστή την πρόταση της Επιτροπής. Παρόλα αυτά, υποβάλαμε διάφορες τροπολογίες, προκειμένου να υπογραμμισθεί ότι την ενίσχυση αυτή οφείλει να διαχειρίζεται η Επιτροπή, σε στενή όμως διαβούλευση τόσο με την Επιτροπή Εξωτερικών Υποθέσεων, Κοινής Ασφάλειας και Αμυντικής Πολιτικής, όσο και με την Επιτροπή Οικονομικής και Νομισματικής Πολιτικής. Υποβάλαμε αυτές τις τροπολογίες διότι θεωρούμε σημαντικό να μην ελέγχονται μόνο οι χρηματοοικονομικές πτυχές της ενίσχυσης, αλλά επίσης και περισσότερο πολιτικές πτυχές, π.χ. η ανάγκη να εξασφαλισθεί ότι δεν θα διατεθεί μέρος της ενίσχυσης για τον εξοπλισμό του μακεδονικού στρατού.
<P>
Υπογραμμίζουμε επίσης ότι αυτή η μορφή ενίσχυσης, δηλαδή ο συνδυασμός δωρεάν ενίσχυσης με πολυετές "μαλακό" δάνειο, θεωρείται εξαιρετική περίπτωση και δεν θα πρέπει να αποτελέσει τον κανόνα στο μέλλον.
<P>
Κατόπιν, έχουμε το ζήτημα της Βοσνίας-Ερζεγοβίνης. Τον Μάιο του 1999 αποφασίσαμε τη χορήγηση ενίσχυσης προς την χώρα αυτή με την μορφή δανείου 20 εκατομμυρίων και δωρεάν εισφοράς μέχρι 40 εκατομμύρια. Στόχος ήταν η διευκόλυνση της οικονομικής κατάστασης και η υποστήριξη της ανασυγκρότησης στη Βοσνία. Προϋπόθεση ήταν βέβαια η συνέχιση της μεταρρύθμισης στην οικονομία και στα δημοκρατικά όργανα. Αντιμετωπίσαμε διάφορα προβλήματα στην πορεία αυτή. Για τον λόγο αυτό παραμένει αδιάθετο μέρος της δωρεάν εισφοράς ύψους 15 εκατομμυρίων. Για την διάθεση του ποσού αυτού θα χρειαστεί επομένως παράταση της νομικής βάσης. Θα πρέπει να συνυπολογίσουμε επίσης και τις εκλογές που πραγματοποιήθηκαν στην Βοσνία τον Νοέμβριο του 2000, εξαιτίας των οποίων πραγματοποιήθηκαν σημαντικές καθυστερήσεις·διεξήχθησαν διαπραγματεύσεις, χρειάστηκε να παρέμβει ο Ύπατος Εκπρόσωπος κλπ. Έτσι καθυστέρησαν τόσο οι μεταρρυθμίσεις όσο και το νομοθετικό έργο, επομένως και η χορήγηση της ενίσχυσης.
<P>
Η οικονομική ανάπτυξη δεν ήταν ιδιαίτερα θετική. Για αυτό η ενίσχυση της ΕΕ είναι πραγματικά απαραίτητη και για το λόγο αυτό η Επιτροπή Προϋπολογισμών υποστηρίζει την πρόταση της Επιτροπής για τροποποίηση του κανονισμού του Συμβουλίου, έτσι ώστε να μπορέσουμε να παρατείνουμε την προθεσμία μέχρι το τέλος του 2002. Ωστόσο στην περίπτωση αυτή θα πρέπει να ισχύουν οι ίδιοι όροι που ισχύουν για την Μακεδονία όσον αφορά τον ρόλο της Επιτροπής Εξωτερικών Υποθέσεων, Κοινής Ασφάλειας και Αμυντικής Πολιτικής.
<P>
Τέλος, λίγα λόγια για το τρίτο ζήτημα, την Γιουγκοσλαβία. Εφέτος μόλις, αποφασίσαμε να της παράσχουμε μακροοικονομική ενίσχυση ύψους 300 εκατομμυρίων, επίσης με την μορφή δανείου και δωρεάν ενίσχυσης. Στόχος είναι φυσικά να υποστηρίξουμε όσο γίνεται περισσότερο την οικονομική, κοινωνική και πολιτική σταθερότητα στην Γιουγκοσλαβία, αλλά επίσης, και το υπογραμμίζω αυτό, να προωθήσουμε τον ρόλο της Γιουγκοσλαβίας ως σταθεροποιητικού παράγοντα σε ολόκληρη την περιοχή. Διαπιστώθηκε εφέτος ότι η οικονομική κατάσταση ήταν ίσως λίγο χειρότερη από ό,τι είχαμε θεωρήσει στο παρελθόν. Ιδιαίτερα η διαδικασία των ιδιωτικοποιήσεων καθυστέρησε, με συνέπεια να χάσει ο κρατικός προϋπολογισμός εισοδήματα από ιδιωτικοποιήσεις. Γνωρίζουμε επίσης ότι υπήρξε δύσκολη και η διαδικασία ρύθμισης των σχέσεων της Γιουγκοσλαβίας με την Παγκόσμια Τράπεζα, το Διεθνές Νομισματικό Ταμείο κλπ.
<P>
Εάν δεν διατεθούν πόροι, υπάρχει φυσικά μεγάλος κίνδυνος να επιδεινωθεί περαιτέρω η οικονομική κατάσταση. Ας μην λησμονούμε μάλιστα ότι η Γιουγκοσλαβία έχει ήδη υψηλό χρέος, το οποίο ξεπερνά το 140% του ΑΕΠ της. Για τον λόγο αυτό η Επιτροπή επιθυμεί να διατεθεί αυτό το νέο ποσόν - περαιτέρω 45 εκατομμύρια - με τη μορφή δωρεάν ενίσχυσης. Η Επιτροπή Προϋπολογισμών συμφωνεί, υπογραμμίζει όμως ότι η ενίσχυση αυτή θα πρέπει να θεωρηθεί μέρος των πολυετών προγραμμάτων της ΕΕ και ότι θα πρέπει να έχει έκτακτο χαρακτήρα.
<P>
Προσθέσαμε επίσης ότι η ενίσχυση αυτή θα πρέπει να διατεθεί εφόσον η Γιουγκοσλαβία συνεχίσει να εξελίσσεται σε ένα κράτος δικαίου και να συνεργάζεται στενά με το Διεθνές Δικαστήριο της Χάγης.
<P>
Και για τις τρεις περιπτώσεις που ανέφερα, θεωρούμε επίσης ότι, προκειμένου να διατεθούν νέοι πόροι κατά το τρέχον δημοσιονομικό έτος, θα πρέπει να ακολουθηθεί η κανονική δημοσιονομική διαδικασία. Αυτή μπορεί να εφαρμοσθεί μέσω μίας παράλληλης διαδικασίας με μεταφορά μέσων από άλλες θέσεις του προϋπολογισμού, όπως προβλέπει η απόφαση της δημοσιονομικής αρχής.
<P>
Κύριε Πρόεδρε, ήδη πριν από την προηγούμενη Σύνοδο στο Στραμβούργο, η Επιτροπή ζήτησε να εξετασθεί το ζήτημα αυτό με την διαδικασία του επείγοντος. Ανέφερα τότε ότι θεωρούσα ότι υπήρχαν δύο ζητήματα τα οποία έπρεπε να διευκρινισθούν προηγουμένως. Πρώτον, θέλουμε να λάβουμε συγκεκριμένες προτάσεις της Επιτροπής σχετικά με μεταφορές πόρων, προκειμένου να βρεθούν τα αναγκαία 45 εκατομμύρια και αντιστοίχως 18 εκατομμύρια, έτσι ώστε να γνωρίζουμε συγχρόνως από πού θα προέλθουν οι πόροι αυτοί. Έχει υποβληθεί αυτή η πρόταση για τις μεταφορές πόρων και συζητήθηκε στην Επιτροπή Προϋπολογισμών.
<P>
Δεύτερον, θέλουμε να ολοκληρωθεί η διαδικασία συνδιαλλαγής με το Συμβούλιο για τον προϋπολογισμό του επομένου έτους, προκειμένου να εξασφαλίσουμε ότι οι ενισχύσεις αυτές θα συνοδεύονται και στο μέλλον από υψηλά ποσά υπέρ των υπολοίπων δράσεων στα δυτικά Βαλκάνια, όπως για την ανασυγκρότηση κλπ. Καταλήξαμε σε συμφωνία με το Συμβούλιο, σύμφωνα με την οποία αυτή η αύξηση της μακροοικονομικής ενίσχυσης θα θεωρηθεί προκαταβολή από τον προϋπολογισμό του επομένου έτους. Συγχρόνως δεχθήκαμε, τόσο εμείς όσο και το Συμβούλιο, το προσχέδιο προϋπολογισμού της Επιτροπής για τα Βαλκάνια, η οποία, ελπίζω, θα αποτελέσει και το αποτέλεσμα της δεύτερης ανάγνωσης του προϋπολογισμού κατά την επόμενη σύνοδο του Στρασβούργου. Σε αυτή την βάση υποστηρίζουμε λοιπόν αυτές τις τρεις προτάσεις.
<P>
Θα ήθελα καταλήγοντας να πω λίγα λόγια μόνο σχετικά με την γνωμοδότησή μου εξ ονόματος της Επιτροπής Προϋπολογισμών σχετικά με την έκθεση Lagendijk για την Ευρωπαϊκή Υπηρεσία για την Ανασυγκρότηση. Είχα προσωπικά επανειλημμένα την ευκαιρία να διαπιστώσω ιδίοις όμμασιν το έργο της Υπηρεσίας και το θεωρώ εξαιρετικά αποτελεσματικό, όπως αναφέρει και ο κ. Lagendijk και επιβεβαίωσε και η έκθεση του Ελεγκτικού Συνεδρίου. Πιστεύω ότι υπάρχουν ορισμένοι συγκεκριμένοι λόγοι για την πρόοδο αυτή, ένας εκ των οποίων είναι το γεγονός ότι, με αίτημα του Κοινοβουλίου, εφαρμόσθηκε ένα περισσότερο αποκεντρωμένο πρότυπο για την διαδικασία λήψης αποφάσεων και την παροχή των ενισχύσεων της ΕΕ. Αποφεύχθηκε έτσι η βραδεία διπλή διαδικασία λήψης αποφάσεων, την οποία είχαμε στο παρελθόν με το παραδοσιακό σύστημα της επιτροπολογίας.
<P>
Παρά αυτά τα θαυμάσια αποτελέσματα της Υπηρεσίας, η Επιτροπή Προϋπολογισμών με τις τροπολογίες της επιθυμεί να υπογραμμίσει την σημασία των σωστών δημοσιονομικών αρχών, προκειμένου να διακρίνουμε μεταξύ διοικητικών και λειτουργικών δαπανών, έτσι ώστε να μπορούμε λ.χ. να πραγματοποιούμε μία σωστή και λεπτομερή αξιολόγηση των εργασιών. Εξάλλου, ζητούμε να προστεθεί μία αναφορά στο άρθρο 274 της Συνθήκης, προκειμένου να τονιστεί με σαφήνεια ότι την ευθύνη για την πραγματοποίηση του έργου αυτού φέρει κυρίως η Επιτροπή και όχι κατά πρώτο λόγο τα κράτη μέλη.

<SPEAKER ID=148 LANGUAGE="DE" NAME="Pack">
Κύριε Πρόεδρε, ο συνάδελφος Lagendijk εκπόνησε μια πολύ καλή έκθεση. Θέλω να ευχαριστήσω θερμά και τον κ. Fδrm καθώς επίσης να ευχαριστήσω και τους δύο εισηγητές εξ ονόματος της Ομάδας μου, την οποία εκπροσωπώ σχεδόν μόνη μου σήμερα και καταρχήν να συμφωνήσω με όλα όσα επεσήμαναν. Θα ήθελα ωστόσο να υπογραμμίσω μερικά σημεία. Θεωρώ ότι αυτός ο Μηχανισμός Ταχείας Αντίδρασης, αυτό το μέσο με το οποίο μπορεί κανείς να μεταφέρει κονδύλια σε περιοχές κρίσεων γρήγορα, χωρίς γραφειοκρατία και αποτελεσματικά, είναι πραγματικά ένα καλό εργαλείο. Ο Επίτροπος το διαπίστωσε ειδικά στην περίπτωση της Γιουγκοσλαβίας, όπου οι άνθρωποι ήταν ευγνώμονες για την παροχή πραγματικά γρήγορης και αποτελεσματικής βοήθειας και αυτό ήταν δυνατόν μόνον επειδή υπήρχε το συγκεκριμένο μέσο αντί του παρατεταμένου μηχανισμού που χρησιμοποιούμε συνήθως.
<P>
Πιστεύω επίσης ότι επιβάλλεται η επέκταση των αρμοδιοτήτων της Υπηρεσίας και στην Μακεδονία, δεδομένου ότι θα πρέπει να υποστηριχθούν οι δύσκολες πολιτικές διεργασίες που συντελούνται στη χώρα. Οι διαδικασίες απέχουν ακόμα πολύ από την ολοκλήρωσή τους. Θα πρέπει οι νόμοι να μεταφερθούν στην πράξη ώστε να μπορούν οι αλβανοί πολίτες να διαπιστώσουν ότι ωφελούνται από τις τροποποιήσεις του συντάγματος. Οι μακεδόνες κάτοικοι της περιοχής πρέπει να αντιληφθούν ότι εάν συμπεριφέρονται με τον τρόπο που περιμένει κανείς από τους κατοίκους μιας δημοκρατίας, θα επιβραβευθούν με τη βελτίωση της καθημερινής τους ζωής. Συμφωνούμε σε όλα, συμφωνούμε επίσης και στις επιφυλάξεις που ανέφερε ο κ. Fδrm. Πιστεύω ωστόσο ότι η Επιτροπή τα γνωρίζει αυτά πολύ καλά και ότι πρόκειται ασφαλώς να τα σεβαστεί.
<P>
Επιστρέφω και πάλι στο ζήτημα της ίδρυσης της Υπηρεσίας στη Μακεδονία. Είμαι της γνώμης ότι, λαμβάνοντας υπόψη τα ισχνά αποτελέσματα κατά την υλοποίηση των χρηματοδοτικών ενισχύσεων και των δαπανών που είχαν προβλεφθεί από το 1996, έχει φτάσει προ πολλού η στιγμή που θα πρέπει να αναζητηθούν εναλλακτικές λύσεις. Έλλειπε ασφαλώς η βούληση της μακεδονικής κυβέρνησης και εμείς που είχαμε επισκεφθεί τη χώρα, γνωρίζουμε ότι απλά δεν ήταν σε θέση να κάνει πολλά πράγματα. Δεν θέλω να συζητήσω τώρα αν ήταν ανίκανη ή αν ήταν απρόθυμη, δεν υπήρχε απλά η βούληση από την πλευρά της κυβέρνησης και σε τελική ανάλυση δεν υπήρχε ούτε για την επιτόπου αντιπροσωπεία η δυνατότητα να βοηθήσει πραγματικά την κυβέρνηση. Έλλειπε η απαραίτητη τεχνική βοήθεια που θα έπρεπε να είχε χορηγηθεί στην κυβέρνηση από την πλευρά της Επιτροπής.
<P>
Είναι επομένως πολύ καλό που ο Επίτροπος αναζήτησε λύσεις για το πώς μπορούν να επιταχυνθούν τα πράγματα. Και αυτό ωφελεί την Υπηρεσία που επιτελεί εξαίρετο έργο και υποθέτω ότι αυτό θα το διαπιστώσουμε το επόμενο Σαββατοκύριακο στο Βελιγράδι. Επιθυμία μας είναι να καταστεί δυνατόν οι άνθρωποι της Υπηρεσίας να κάνουν επιτέλους αυτά που περιμένουν όλοι οι Μακεδόνες και δεν έχω τίποτα εναντίον της σύστασής της.
<P>
Ωστόσο, αγαπητέ κύριε Επίτροπε, αυτό που με προβληματίζει είναι ότι απλά γιατροπορεύουμε την κατάσταση. Τώρα αυτό γίνεται στη Μακεδονία, και δεν ξέρω πότε θα είσαστε πάλι το ίδιο επιτυχής. Θα ήθελα να δω τη δομή αυτού του έργου στη συγκεκριμένη περιοχή και θα ήθελα να ακούσω από εσάς σήμερα το βράδυ εάν είσαστε διατεθειμένος και σε θέση να αναπτύξετε ένα σχέδιο το οποίο είτε θα απο-συγκεντρώνει τις αντιπροσωπείες και θα τους δίνει τη δυνατότητα να εκτελούν αυτές τις εργασίες είτε θα εγκαθιστά τέτοιου είδους υπηρεσίες ανασυγκρότησης σε ολόκληρη την περιοχή. Θεωρώ ότι μας χρωστάτε αυτή την απάντηση σήμερα το βράδυ και θα επιθυμούσα να μας ανακοινώσετε πότε πιστεύετε ότι θα μας υποβάλει η Επιτροπή το εν λόγω σχέδιο. Υπό αυτόν τον όρο είμαι διατεθειμένη να σας ευχηθώ ανεπιφύλακτα καλή επιτυχία στη σύσταση αυτής της Υπηρεσίας, καθότι οι ανάλογες εμπειρίες μας ήταν εξαιρετικές.
<P>
Δεν θέλω να επικρίνω την επί τόπου αντιπροσωπεία. Δεν ήταν σε θέση να εκτελέσει αυτά που αναμέναμε επειδή δεν ήταν απο-συγκεντωμένη, ότι και αν συνεπάγεται ο όρος αυτός - και δεν μπορούσε να παρέχει τεχνική βοήθεια. Ως εκ τούτου περιμένω πραγματικά από εσάς ένα μακροπρόθεσμο σχέδιο, ώστε να έχουν όλες οι χώρες της εκεί περιοχής την αίσθηση ότι τυγχάνουν ίσης μεταχείρισης. Το θεωρώ πολύ σημαντικό προκειμένου να μην δημιουργηθούν μεταξύ τους αντιπαλότητες.

<SPEAKER ID=149 LANGUAGE="DE" NAME="Swoboda">
Κύριε Πρόεδρε, κύριοι Επίτροποι, αγαπητοί συνάδελφοι, θέλω και εγώ να ευχαριστήσω θερμά τους εισηγητές για την εργασία τους. Ο συνάδελφος Lagendijk άφησε να εννοηθεί ότι η κατάσταση στα Βαλκάνια είναι σήμερα εντελώς διαφορετική απ' ό,τι πριν από ένα εξάμηνο ή και έναν χρόνο, ειδικά εάν λάβει κανείς υπόψη τις εκλογές στο Κοσσυφοπέδιο και τη ρύθμιση στο πρόβλημα της Μακεδονίας. Ωστόσο δεν θα πρέπει να παρασυρθούμε και να σκεφτούμε ότι τα πράγματα έχουν πάρει πια το δρόμο τους, και αρκεί να κινηθούμε λίγο πέρα δώθε και όλα θα πάνε καλά. Θεωρώ σωστά και δικαιολογημένα τα βήματα που προτείνει η Επιτροπή. Μόνο που αν πραγματικά είναι έτσι τα πράγματα, και το έχουμε συζητήσει ήδη αυτό, κύριε Επίτροπε, και πιστεύω πως υπάρχουν σημαντικές διαφορές ανάμεσα στις εργασίες της Υπηρεσίας και στις εργασίες των αντιπροσωπειών και στο μέσο, ως χρυσή τομή, να λειτουργούν οι αποκεντρωμένες αντιπροσωπείες, τότε θα πρέπει να συναχθούν γενικότερα συμπεράσματα, όχι επειδή στη μία περίπτωση πρόκειται για καλούς ανθρώπους και στην άλλη για κακούς. Τα προβλήματα οφείλονται ασφαλώς επίσης στη δομή των διαδικασιών λήψης αποφάσεων. Με αυτή την έννοια, δεν θα μπορέσετε ασφαλώς να μας δώσετε σήμερα μιαν απάντηση.
<P>
Ωστόσο, έχω να σας απευθύνω ακόμα μια παράκληση. Κατά την αναδιάρθρωση των εργασιών και της πολιτικής της Επιτροπής σε σχέση με τα Βαλκάνια, σας παρακαλώ να χρησιμοποιήσετε όλη τη φαντασία που διαθέτετε ασφαλώς και όχι μόνον εσείς αλλά και οι συνεργάτες σας. Εγώ από την πλευρά μου, πιστεύω ότι η συγκεκριμένη Υπηρεσία δεν είναι υπηρεσία για την ανασυγκρότηση και μόνο αλλά ήδη υπηρεσία για την ανάπτυξη. Πιστεύω επίσης ότι θα πρέπει συνολικά να διαδραματίσει μεγαλύτερο ρόλο. Ομολογώ πως αυτό μπορεί οπωσδήποτε να γίνει και από κοινού με τις αντιπροσωπείες οι οποίες λόγω της αποκέντρωσης θα αναλάβουν περισσότερες εργασίες. Παρ' όλα αυτά θεωρώ ότι στις αρχές της άνοιξης, ή μάλλον στις αρχές του επόμενου έτους θα πρέπει να υποβάλουμε προτάσεις για τις δομές της Επιτροπής σε σχέση με την παροχή βοήθειας, στήριξης και προώθησης της ανάπτυξης στα Βαλκάνια την επόμενη δεκαετία. Και τούτο διότι χρειάζονται τουλάχιστον δέκα χρόνια για να επιτύχουμε μια τέτοια ώθηση στα Βαλκάνια, όπως αυτή που επιθυμούμε όλοι μας για την περιοχή καθότι την χρειαζόμαστε για τη διασφάλιση της ειρήνης και της σταθερότητας στην Ευρώπη.

<SPEAKER ID=150 LANGUAGE="EN" NAME="Patten">
. (EN) Κύριε Πρόεδρε, υποθέτω ότι θα ήταν κάπως υπερβολικό εάν λέγαμε ότι η αίθουσα είναι γεμάτη από εμβριθείς φίλους της πρώην Γιουγκοσλαβικής Δημοκρατίας της Μακεδονίας, ωστόσο όσοι είναι αυτήν τη στιγμή παρόντες, διαθέτουν ασφαλώς τις γνώσεις για να πραγματευθούν το εν λόγω ζήτημα, επειδή νομίζω ότι οι αξιότιμοι βουλευτές που, οπωσδήποτε, γνωρίζουν πάρα πολλά για την Πρώην Γιουγκοσλαβική Δημοκρατία της Μακεδονίας και που γνωρίζουν, από ορισμένες απόψεις, πάρα πολλά για τη συνολική κατάσταση στη Νοτιοανατολική Ευρώπη, είναι παρόντες. Είμαι εξαιρετικά ευγνώμων για τη συμβολή των αξιότιμων βουλευτών σε αυτό που συνιστά μια πολύ επιτυχή εξέλιξη για την ευρωπαϊκή στρατηγική στα Βαλκάνια και είμαι ιδιαιτέρως ευγνώμων προς τον εισηγητή, κ. Lagendijk, για την έκθεσή του.
<P>
Θα ήθελα απλώς να επανατοποθετήσω το πλαίσιο στο οποίο διεξάγουμε την παρούσα συζήτηση. Οι αξιότιμοι βουλευτές γνωρίζουν ότι η Πρώην Γιουγκοσλαβική Δημοκρατία της Μακεδονίας υπήρξε η πρώτη χώρα με την οποία διαπραγματευτήκαμε συμφωνία σταθεροποίησης και σύνδεσης. Κατά τη διαπραγμάτευση της εν λόγω συμφωνίας, κατά τη διάρκεια καθεμιάς από τις επισκέψεις μου στην πΓΔΜ - και έχω επισκεφθεί τα Σκόπια ίσως περισσότερες φορές από κάθε άλλη πρωτεύουσα του κόσμου κατά την τελευταία διετία - είμασταν τακτικά αποδέκτες παραπόνων για την έλλειψη ταχύτητας στην παροχή αναπτυξιακής βοήθειας.
<P>
Όταν προέκυψε η κρίση φέτος, εργαστήκαμε πολύ σκληρά, και εκφράζω εδώ την ιδιαίτερη ευγνωμοσύνη μου για το έργο του συναδέλφου μου, κ. Χαβιέ Σολάνα. Εργαστήκαμε εξαιρετικά σκληρά, σε μια προσπάθεια να φέρουμε ξανά την πΓΔΜ στη σωστή τροχιά. Η Συμφωνία της Οχρίδας μας προξένησε μεγάλη χαρά και δηλώσαμε αμέσως ότι θα κάναμε ό,τι μπορούσαμε για να συνδράμουμε την εφαρμογή της συμφωνίας πλαίσιο που επιτεύχθηκε στην Οχρίδα.
<P>
Εκείνο που με ανησυχούσε ήταν, όπως έχω ήδη εξηγήσει στους αξιότιμους βουλευτές, ότι, εάν δεν κατεβάλλαμε ιδιαίτερη προσπάθεια, δεν θα μπορούσαμε να παράσχουμε τη βοήθεια αρκετά γρήγορα. Θα ήθελα πάρα πολύ να είχαμε διεκπεραιώσει τη διαδικασία της αποκέντρωσης με αρκετά μεγαλύτερη ταχύτητα όσον αφορά την πΓΔΜ και να είχαμε προσφέρει τη βοήθεια με συμβατικό τρόπο, αλλά κατ' αυτόν τον τρόπο θα διατρέχαμε έναν κίνδυνο. Ο πιο σίγουρος τρόπος που μπορούσαμε να χρησιμοποιήσουμε για την παροχή της βοήθειας ήταν μέσω της διεύρυνσης των αρμοδιοτήτων της Υπηρεσίας για την Ανασυγκρότηση και αυτός είναι ο λόγος που βρισκόμαστε όλοι μας απόψε εδώ.
<P>
Γνωρίζω ότι ορισμένοι βουλευτές βρίσκονταν, πράγμα κατανοητό, σε μια κάποια σύγχυση σχετικά με τη διαχειριστική μας στρατηγική. Βλέποντας τα πράγματα εκ των υστέρων, κάτι που μας καθιστά όλους πολύ περισσότερο σοφούς, θα ήταν ίσως λογικό να είχα συζητήσει νωρίτερα με τους αξιότιμους βουλευτές. Ευελπιστώ όμως ότι κατορθώσαμε να πείσουμε τους αξιότιμους βουλευτές ότι δεν υπήρχε η πρόθεση από την πλευρά μας να υποβαθμίσουμε τη σχέση μας με την πρώην Γιουγκοσλαβική Δημοκρατία της Μακεδονίας.
<P>
Συναντήθηκα με τον πρόεδρο κ. Τραϊκόφσκι στις αρχές αυτής της εβδομάδας. Βρισκόταν καθ' οδόν προς ένα πρωινό προσευχής - φοβούμαι πως αυτό δεν ίσχυε και για εμένα - και νομίζω ότι καταφέραμε πλέον να πείσουμε και τον ίδιο και τις αρχές στα Σκόπια ότι ξεκινούμε την προσπάθεια παροχής βοήθειας όσο πιο γρήγορα μπορούμε και έχουμε ήδη παράσχει βοήθεια στους τομείς του ηλεκτρισμού και της στέγασης κλπ.
<P>
Είναι κατανοητό ότι ορισμένοι βουλευτές μπορεί να σκέφτονται πως υπάρχει μια κάποια σύγχυση στη διαχειριστική μας στρατηγική για ολόκληρη την περιοχή. Δεν αισθάνομαι όμως ότι θα είμαι ανακόλουθος εάν ισχυριστώ ότι, από τη μία μεριά, είμαστε υποχρεωμένοι να λειτουργούμε μέσω της Europe Aid, μέσω της αποκέντρωσης, η οποία μόλις ξεκίνησε και την οποία πρέπει τώρα να προωθήσουμε όσο πιο γρήγορα γίνεται, και, από την άλλη μεριά, ότι θα υπάρξουν ενδεχομένως και απρόβλεπτες καταστάσεις, ιδίως κρίσεις, οι οποίες απαιτούν διαφορετικούς τρόπους διευθέτησης.
<P>
Εξετάζουμε, για παράδειγμα, αυτήν τη στιγμή, πώς θα αντιμετωπίσουμε την κατάσταση στο Αφγανιστάν - εάν πρέπει να στείλουμε μια επιχειρησιακή ομάδα στο Αφγανιστάν προκειμένου να θέσει σε εφαρμογή προγράμματα ταχείας δράσης όσο πιο σύντομα γίνεται. Δεν θεωρώ λοιπόν ότι είναι ανακόλουθο να προχωρούμε στην αναθεώρηση της Europe Aid, ενώ πιστεύουμε συγχρόνως ότι πού και πού είναι αναγκαίο να ακολουθείται κάποια διαφορετική πρακτική.
<P>
Επιτρέψτε μου απλώς να σας υπενθυμίσω ότι δεσμευτήκαμε να χορηγήσουμε 30 εκατομμύρια ευρώ για την εφαρμογή της συμφωνίας πλαίσιο και ότι εκταμιεύουμε επίσης 12,5 εκατομμύρια ευρώ στο πλαίσιο του μηχανισμού ταχείας αντίδρασης. Έχουμε δεσμεύσει περίπου 5 εκατομμύρια ευρώ μέσω του ECHO για παροχή ανθρωπιστικής βοήθειας και εφαρμόζουμε ένα τακτικό πρόγραμμα CARDS ύψους 42 εκατομμυρίων ευρώ για την πΓΔΜ κατά το τρέχον έτος. Όλη αυτή η εργασία, εκτός των όσων αφορούν τη διάσταση του ECHO, θα ενταχθεί στις λειτουργίες της Υπηρεσίας για την Ανασυγκρότηση εντός του προσεχούς διμήνου.
<P>
Σε ό,τι μας αφορά, το επόμενο γεγονός στον ορίζοντα είναι η διάσκεψη των δωρητών, την οποία θα προσπαθήσουμε να διοργανώσουμε σε συνεργασία με την Παγκόσμια Τράπεζα. Υπάρχει ένα σύνολο προϋποθέσεων, όπως θα γνωρίζουν οι αξιότιμοι βουλευτές. Καταρχάς, επιμείναμε στην εφαρμογή της συμφωνίας πλαίσιο κατά την έγκριση των τροποποιήσεων του Συντάγματος από το Κοινοβούλιο των Σκοπίων. Επιθυμούσαμε επίσης την ψήφιση ενός νόμου για την τοπική αυτοδιοίκηση, επειδή, για να είμαστε ειλικρινείς, οι Ηνωμένες Πολιτείες είναι ελάχιστα πιθανό, για να μην πω ότι αποκλείεται τελείως, να συμμετάσχουν σε διάσκεψη δωρητών. Είναι άκρως απαραίτητο, όπως μπορεί να σας διαβεβαιώσει ο συνάδελφός μου Επίτροπος κ. Solbes, προκειμένου να παράσχουμε μακροοικονομική χρηματοδοτική συνδρομή στο πλαίσιο μιας διάσκεψης δωρητών, να υπάρξει συμφωνία με το Διεθνές Νομισματικό Ταμείο. Η μακροοικονομική συνδρομή δεν παρέχεται ποτέ χωρίς την ύπαρξη μιας τέτοιας συμφωνίας.
<P>
Ο Πρόεδρος Τραϊκόφσκι με διαβεβαίωσε αυτήν την εβδομάδα ότι επίκειται πλέον μια συμφωνία με το ΔΝΤ και νομίζω ότι η σχετική συνάντηση στην Ουάσινγκτον έχει καθοριστεί για τις αρχές Δεκεμβρίου. Ευελπιστώ, συνεπώς, ότι, σε συνδυασμό με τη λήψη των νομοθετικών μέτρων στα οποία αναφέρθηκα, τις συνταγματικές μεταρρυθμίσεις και τη σύσταση για την πραγματοποίηση συμφωνίας με το συμβούλιο του ΔΝΤ, θα μπορέσουμε να διοργανώσουμε μια επιτυχημένη διάσκεψη δωρητών. Εάν συμφωνούν όλες οι πλευρές, και η πΓΔΜ, θα την διοργανώσουμε πριν από τα Χριστούγεννα, αλλά όμως τη στιγμή που θα φαίνεται ότι είναι πιθανότερο να αποβεί επιτυχής. Εκείνο που δεν θέλω να συμβεί είναι να ορίσουμε μια ημερομηνία για δεύτερη φορά και να αναγκαστούμε να την αναβάλουμε, διότι κάτι τέτοιο θα ήταν καταστροφικό.
<P>
Είμαι ευγνώμων προς τους αξιότιμους βουλευτές για την ταχεία εκπόνηση της γνωμοδότησής τους όσον αφορά τις προτάσεις μας. Λυπούμαι που δεν μπορώ να εκφράσω την ευγνωμοσύνη μου κάνοντας δεκτές όλες τις τροπολογίες που προτάθηκαν. Αυτό μου είναι αδύνατο εκ χαρακτήρος. Κάποιες από τις τροπολογίες, για παράδειγμα οι αναφορές στον προσωρινό χαρακτήρα των ενεργειών μας, δεν έχουν πραγματική νομική αξία. Κάποιες άλλες, με ενημερώνουν ότι δεν είναι κατάλληλες για να περιληφθούν σε μία νομική απόφαση.
<P>
Επιθυμώ, ωστόσο, να απαντήσω κάπως διαφορετικά σε δύο από τα επιχειρήματα τα οποία προβλήθηκαν και τα οποία θα καταλάβετε ποια είναι. Καταρχάς, θέλω να διαβεβαιώσω το Σώμα ότι ασφαλώς θα το συμβουλευόμασταν εάν υπήρχε οποιοδήποτε ζήτημα διεύρυνσης των αρμοδιοτήτων της Υπηρεσίας για την Ανασυγκρότηση ούτως ώστε να περιλάβει και άλλες χώρες. Εάν επρόκειτο να προτείνουμε κάτι τέτοιο, ασφαλώς και θα ζητούσαμε τη γνώμη του Κοινοβουλίου.
<P>
Δεύτερον, ορισμένοι βουλευτές, και αυτό είναι ένα ζήτημα που ο κ. Swoboda έθεσε με μεγάλη ευγλωττία, ανησυχούν για την ακεραιότητα της διαχείρισης των δράσεών μας στη Νοτιοανατολική Ευρώπη. Ανησυχούν για τη συνεκτικότητα των δράσεών μας στη Νοτιοανατολική Ευρώπη και είναι κατανοητό το ότι μας πιέζουν να παρουσιάσουμε τη στρατηγική μας για τη διαχείριση της κοινοτικής βοήθειας προς τα Βαλκάνια.
<P>
Θα είμαι ευτυχής να ανταποκριθώ στο αίτημα αυτό. Κάνω έκκληση όμως στο Σώμα να μην με πιέσει να το κάνω πριν την 31η Ιανουαρίου. Θα εξηγήσω στο Σώμα για ποιον λόγο. Στην Επιτροπή, έχουμε μια πολύ καλή ομάδα ανθρώπων οι οποίοι εργάζονται πάνω στα ζητήματα των Βαλκανίων. Καταναλώνουν τα τρία τέταρτα του χρόνου τους σε συσκέψεις στο πλαίσιο του Συμβουλίου, σε συμμετοχή σε συμβουλευτικές ομάδες εργασίας και στην εκπόνηση εκθέσεων· αυτήν τη στιγμή, βρίσκεται σε εξέλιξη η εκπόνηση μιας έκθεσης προς το Συμβούλιο, η οποία ασφαλώς θα υποβληθεί και στο Κοινοβούλιο, σχετικά με τη συνολική πρόοδο της διαδικασίας σταθεροποίησης και σύνδεσης. Δεν θέλω να έχω παράλογες απαιτήσεις από τους ανθρώπους αυτούς, αλλά μπορώ να διαβεβαιώσω το Σώμα ότι, όσο πιο σύντομα μπορέσω, στις αρχές του προσεχούς έτους, θα παρουσιαστώ στο Κοινοβούλιο για να προσπαθήσω να παρουσιάσω το είδος της στρατηγικής που πιστεύω ότι οι αξιότιμοι βουλευτές έχουν το δικαίωμα να ζητούν και που θα πρέπει με ευχαρίστηση να προσφέρουμε. Είναι πολύ σημαντικό να διασφαλίζει από καιρού εις καιρόν το Κοινοβούλιο ότι πράγματι γνωρίζουμε τι κάνουμε.
<P>
Είμαι σε αυτήν τη θέση για μια ολόκληρη διετία και δεν υπαινίσσομαι κατ' ουδένα τρόπο πως ό,τι έχει γίνει μέχρι στιγμής οφείλεται στο ότι υπήρξε μια νέα Επιτροπή - δεν υπαινίσσομαι κάτι τέτοιο. Έχουμε, ωστόσο, γίνει μάρτυρες, καταρχάς, μιας μεταμόρφωσης στην περιοχή με τα τελευταία αξιόλογα συμβάντα, όπως παρατήρησε και ο αξιότιμος βουλευτής: τις εκλογές στο Κοσσυφοπέδιο και τις εξελίξεις στην πΓΔΜ. Γνωρίζουμε πως, κάθε φορά που πραγματοποιούμε ένα δυο βήματα προόδου, κάτι θα συμβεί και θα μας σπρώξει ξανά προς τα πίσω, αλλά νομίζω ότι, όσον αφορά τόσο την Κροατία ή τη Σερβία, όσο και τη Πρώην Γιουγκοσλαβική Δημοκρατία της Μακεδονίας ή την Αλβανία, κινούμαστε προς τη σωστή κατεύθυνση.
<P>
Διαθέτουμε μια συγκροτημένη στρατηγική και έχουμε σημειώσει πρόοδο σε αξιόλογο βαθμό. Πραγματοποιήσαμε αυτή την πρόοδο επειδή συνεργαστήκαμε κατά τρόπο που διεύρυνε τη σταθερότητα στην περιοχή και υποστήριξε όσους είναι έτοιμοι να ζητήσουν και να εργαστούν με γενναιότητα για οικονομικές και πολιτικές μεταρρυθμίσεις.
<P>
Στο τέρμα της διαδικασίας σταθεροποίησης και σύνδεσης υπάρχει η προοπτική της δυνατότητας προσχώρησης στην Ευρωπαϊκή Ένωση. Αυτό υπήρξε το πιο σημαντικό στοιχείο ώστε να επέλθει μεγαλύτερη σταθερότητα και ειρήνη στη Νοτιοανατολική Ευρώπη. Πρέπει να διασφαλίσουμε ότι το τεράστιο μέγεθος των πολιτικών και οικονομικών επενδύσεων που πραγματοποιήσαμε κατά την τελευταία διετία θα συνεχίσει να αποφέρει σταθερή πρόοδο και ανάπτυξη. Κάτι τέτοιο θα είναι ασφαλώς πιο πιθανό να συμβεί εάν έχουμε τη δυνατότητα να συνεργαστούμε με τα μέλη του Κοινοβουλίου.

<SPEAKER ID=151 LANGUAGE="EN" NAME="Swoboda">
Συμφωνεί ο κ. Επίτροπος ότι οι αρχές του προσεχούς έτους θα είναι μια ημερομηνία πριν από το τέλος Μαρτίου;

<SPEAKER ID=152 NAME="Πρόεδρος">
. Κύριε Επίτροπε, μπορώ να το επιβεβαιώσω. Ο Πρόεδρος Trikowsky ήταν παρών στο prayer breakfast, εσείς όμως όχι. Από την άλλη πλευρά διαπιστώνω ότι αν συνεχιστεί αυτή η κατάσταση, σύντομα θα έχουμε στο Κοινοβούλιο περισσότερους Επιτρόπους παρά βουλευτές. Αυτό είναι βέβαια καλό νέο!

<SPEAKER ID=153 LANGUAGE="EN" NAME="Patten">
. (EN) Πρότεινα, κύριε Πρόεδρε, να προσευχηθεί και για εμένα.

<SPEAKER ID=154 NAME="Πρόεδρος">
Εγώ πάντως προσευχήθηκα για σας!

<SPEAKER ID=155 LANGUAGE="ES" NAME="Solbes">
Κύριε Πρόεδρε, μετά τις παρατηρήσεις του συναδέλφου μου, του Επιτρόπου Patten, σχετικά με τα διάφορα πολιτικά στοιχεία της κατάστασης στα Βαλκάνια, πρόκειται να επικεντρωθώ στα τρία προγράμματα μακροοικονομικής στήριξης.
<P>
Στην περίπτωση της Πρώην Γιουγκοσλαβικής Δημοκρατίας της Μακεδονίας, ο κ. Farm επεσήμανε σαφέστατα ότι μιλάμε για δύο πράγματα: αφενός, για μία αύξηση του ποσού της στήριξης και, αφετέρου, για την επέκταση της χρονικής περιόδου εκτέλεσής της.
<P>
Μέχρι σήμερα έχουμε εκταμιεύσει 30 εκατομμύρια ευρώ λόγω ορισμένων καθυστερήσεων στην επίτευξη της συμφωνίας με το Διεθνές Νομισματικό Ταμείο σχετικά με το οικονομικό του πρόγραμμα. Είναι βέβαιο ότι οι καθορισμένοι όροι που αναφέρονται στις συνταγματικές αλλαγές που ξεκινούν αυτόν τον καιρό και η απαραίτητη στήριξη που παρέχουμε για την οικονομική σταθεροποίηση και τη διαδικασία των μεταρρυθμίσεων απαιτούν τη συνεργασία με το Νομισματικό Ταμείο και, σύμφωνα με τις πληροφορίες μας, οι αρχές της ΠΓΔΜ βρίσκονται πολύ κοντά στον καθορισμό ενός οικονομικού πλαισίου το οποίο θα συνοδεύεται από ένα πρόγραμμα παρακολούθησης, και το οποίο θα χρησίμευε ως μέσο σύνδεσης με το πρόγραμμα στήριξης εκ μέρους του Ταμείου.
<P>
Η οικονομική κατάσταση συνεχίζει να είναι εξαιρετικά αβέβαιη. Αυτός είναι ο λόγος που το Διεθνές Νομισματικό Ταμείο μας πληροφόρησε για τις βραχυπρόθεσμες οικονομικές ανάγκες και την ανάγκη αύξησης των συνεισφορών των διαφόρων χορηγών για την κάλυψη των ελλείμματος εξωτερικής χρηματοδότησης των ετών 2001 και 2002. Αυτός είναι ο βασικός λόγος της απόφασής μας να αυξήσουμε κατά 18 εκατομμύρια πρόσθετης επιχορήγησης τη συνδρομή μας στη Μακεδονία.
<P>
Στην περίπτωση της Βοσνίας-Ερζεγοβίνης, αυτή την στιγμή βρισκόμαστε στο στάδιο εκτέλεσης της στήριξης. Προβλέπονται 60 εκατομμύρια, 40 ως επιχορήγηση και 20 ως δάνειο. Έχουν ήδη καταβληθεί τα δύο πρώτα μέρη, στα τέλη του 1999 και στα τέλη του 2000, και προχωρά η διαδικασία σταθεροποίησης και οικονομικής μεταρρύθμισης.
<P>
Μας μένει να καταβάλουμε μια τελευταία δόση, 15 εκατομμυρίων ευρώ, και οι απαραίτητοι όροι για την αποδέσμευσή της είναι πολύ κοντά στην εκπλήρωσή τους. Αυτή την εβδομάδα βρίσκεται στο Σεράγεβο μία αποστολή της Επιτροπής επιφορτισμένη με την αξιολόγηση των προόδων που έχουν πραγματοποιηθεί και, σε γενικότερο επίπεδο, πρέπει να παρατηρήσουμε ότι η νέα κυβέρνηση που βγήκε από τις εκλογές αργεί μερικές φορές να φέρει σε πέρας τις διαδικασίες μεταρρύθμισης και διαπραγματεύεται ένα νέο πρόγραμμα με το Νομισματικό Ταμείο. Ο κ. Farm αναφέρθηκε επίσης στην ανάγκη να επεκταθεί η χρονική περίοδος, δεδομένου ότι εξέπνευσε η αρχικά προβλεπόμενη προθεσμία για την εκτέλεση των συνδρομών.
<P>
Από μια άλλη πλευρά, ο εισηγητής μας έθεσε την ανάγκη να τροποποιηθεί επίσης η οικονομική και μακροοικονομική στήριξη της Ομοσπονδιακής Δημοκρατίας της Γιουγκοσλαβίας. Τα 300 εκατομμύρια, 225 υπό μορφήν δανείων και 75 υπό μορφήν επιχορήγησης, αποδεικνύονται ανεπαρκή. Έχουμε εκταμιεύσει ήδη τα 260 και, αυτή τη στιγμή, η Επιτροπή προετοιμάζει μία προσεχή επαφή με τις γιουγκοσλαβικές αρχές η οποία θα μας επιτρέψει - ελπίζουμε - αν έχουν εκπληρωθεί οι όροι, να χορηγήσουμε τη δεύτερη δόση.
<P>
Ωστόσο, είναι αλήθεια ότι, σύμφωνα με τις πληροφορίες που λαμβάνουμε από το Διεθνές Νομισματικό Ταμείο, θα χρειαστεί μια συμπληρωματική εξωτερική χρηματοδότηση για την εξάλειψη του νέου ελλείμματος χρηματοδότησης των 150 εκατομμυρίων ευρώ, και αυτός είναι ο λόγος που προτείνουμε την αύξηση της συνιστώσας της επιχορήγησης κατά 45 εκατομμύρια μέχρι να φτάσει το μέγιστο ποσό συνδρομής των 120 εκατομμυρίων.
<P>
Θέλω να ευχαριστήσω τον κ. Farm για την αφοσίωσή του σ' αυτό το θέμα. Για την προσοχή και την ταχύτητα με την οποία το διεκπεραίωσε. Θέλω επίσης να ευχαριστήσω για την υποστήριξή τους τον Πρόεδρος της Επιτροπής Προϋπολογισμών, κ. Wynn, και τον κ. Brok, Πρόεδρο της Επιτροπής Εξωτερικών Υποθέσεων, Δικαιωμάτων του Ανθρώπου, Κοινής Ασφάλειας και Αμυντικής Πολιτικής.
<P>
Όσον αφορά τις τροπολογίες που υποβλήθηκαν, θα ήθελα να τις διακρίνω σε διάφορες κατηγορίες. Εκείνες που αναφέρονται στην πολιτική κατάσταση, τον δημοσιονομικό κανονισμό και το πολυετές χρηματοδοτικό πλαίσιο είναι, καταρχήν, δεκτές, αν και παρουσιάζουν ορισμένα προβλήματα διατύπωσης ή συνοχής σε ορισμένες συγκεκριμένες περιπτώσεις. Συνοχής, για παράδειγμα, σχετικά με το "CARDS" όσον αφορά την πολυετή στήριξη, διότι - το έχουμε επισημάνει αρκετές φορές σ' αυτές τις συνόδους ολομέλειας - το πρόγραμμα "CARDS" δεν έχει καμία σχέση με την μακροοικονομική συνδρομή. Είναι συνιστώσες εντελώς διαφορετικές, και πιστεύω ότι πρέπει να διατηρήσουμε διαχωρισμένες τις διαδικασίες για να τις χρησιμοποιήσουμε σωστά σε κάθε μία από τις περιπτώσεις που τίθενται.
<P>
Επίσης, δεν είμαστε ευνοϊκά προσκείμενοι στην αναφορά ότι πρόκειται για μία έκτακτη βοήθεια χωρίς προηγούμενο για το μέλλον. Είναι αλήθεια ότι έτσι είναι. Αλλά πρακτικά αυτή είναι η κατάσταση όλων των μακροοικονομικών συνδρομών. Γι' αυτό, πιστεύουμε ότι δεν υπάρχει νόημα να συζητηθεί σήμερα το θέμα αυτό.
<P>
Όπως δεν πιστεύουμε επίσης ότι έχει νόημα να συμπεριληφθούν στοιχεία που συνεπάγονται επιπλέον καθυστερήσεις σε όλη τη διαδικασία διάθεσης αυτής της συνδρομής. Από την άποψη αυτή, με την δέουσα πληροφόρηση που πάντα παρέχουμε στο Κοινοβουλίου, θα πρέπει να σκεφτούμε πολύ καλύτερα ποιος είναι ο ρόλος της Επιτροπής Αναπτυξιακής Βοήθειας, που έχει ένα διαφορετικό χαρακτήρα.
<P>
Όλα αυτά τα θέματα θα μπορέσουν να διευκρινιστούν πιο λεπτομερώς μεταγενέστερα, αλλά ήθελα να δώσω μία ιδέα σχετικά με το ποια είναι η αρχική μας θέση.

<SPEAKER ID=156 NAME="Πρόεδρος">
Ευχαριστώ πολύ, κύριε Επίτροπε Solbes!
<P>
Η συζήτηση έληξε.
<P>
Η ψηφοφορία θα διεξαχθεί αύριο, στις 11.00.

<CHAPTER ID=11>
Παγκόσμιο Ταμείο για την καταπολέμηση του HIV/AIDS, της φυματίωσης και της ελονοσίας
<SPEAKER ID=157 NAME="Πρόεδρος">
Η ημερήσια διάταξη προβλέπει συζήτηση σχετικά με την πρόταση απόφασης του Ευρωπαϊκού Κοινοβουλίου και του Συμβουλίου σχετικά με την συνεισφορά της Κοινότητας στο Παγκόσμιο Ταμείο για την καταπολέμηση του HIV/AIDS, της φυματίωσης και της ελονοσίας (COM(2001) 612 - C5-0520/2001 - 2001/0251(COD))

<SPEAKER ID=158 LANGUAGE="ES" NAME="Fernαndez Martνn">
Κύριε Πρόεδρε, ευχαριστώ εξ ονόματος της Επιτροπής Ανάπτυξης και Συνεργασίας. Παρεμβαίνω για να υπερασπιστώ την συνεισφορά της Ευρωπαϊκής Κοινότητας στην καταπολέμηση του HIV/AIDS, τη φυματίωση και την ελονοσία, και το κάνω με μία γλυκόπικρη αίσθηση.
<P>
Με ικανοποίηση, διότι μπορέσαμε να εγκρίνουμε μία σημαντική οικονομική συνεισφορά της Ένωσης στη δημιουργία ενός Παγκόσμιο Ταμείου που ξεκίνησε ο Γενικός Γραμματέας των Ηνωμένων Εθνών, για την καταπολέμηση των τριών πιο συχνών μεταδοτικών ασθενειών στον κόσμο, που πλήττουν τις λιγότερο αναπτυγμένες χώρες, οι οποίες παγιδεύονται σ' ένα φαύλο κύκλο αρρώστιας και φτώχειας. Στη μεγαλύτερη φτώχεια, ο κίνδυνος των μεταδοτικών ασθενειών αυξάνεται. Με περισσότερες ασθένειες, το μέγεθος της φτώχειας δεν μπορεί παρά να επιδεινωθεί.
<P>
Με ικανοποίηση επίσης, διότι μπορέσαμε να το κάνουμε σ' ένα χρόνο ρεκόρ, σε μία διαδικασία συναπόφασης, κατεπείγοντος και στην πρώτη ανάγνωση, παρουσιάζοντας και διαπραγματευόμενοι με το Συμβούλιο μία σειρά τροπολογιών οι οποίες, κατά τη γνώμη μας, βελτιώνουν το κείμενο της αρχικής πρότασης.
<P>
Οφείλω να εκφράσω επίσης την λύπη μας διότι το Συμβούλιο και κυρίως η Επιτροπή μας έφεραν σε μία δύσκολη θέση, παρουσιάζοντάς μας προς έγκριση ένα κείμενο το οποίο στην αρχική του σύνταξη αγνοούσε το Κοινοβούλιο και το οποίο μας στερούσε την πλήρη εκτέλεση των αρμοδιοτήτων μας ως αρμόδιας επί του προϋπολογισμού αρχής, αγνοώντας επίσης ότι αυτό το Κοινοβούλιο εξέφρασε επανειλημμένα την ανάγκη μίας πιο ενεργητικής δράσης σε μία παγκόσμια στρατηγική καταπολέμησης της φτώχειας και, συγκεκριμένα, της καταπολέμησης του HIV/AIDS, της φυματίωσης και της ελονοσίας, σε μία έκθεση του συναδέλφου μας Bashir Khanbhai, που είναι εδώ παρών, για την οποία εργαστήκαμε πολύ καιρό και η οποία εγκρίθηκε στην Ολομέλεια, με ένα ψήφισμα της 4ης Οκτωβρίου του τρέχοντος έτους, και στην οποία το αρχικό κείμενο που μας υποβλήθηκε δεν αναφερόταν καν.
<P>
Στην κοινή τους δήλωση τον περασμένο Μάιο, το Συμβούλιο και η Επιτροπή δέχτηκαν θετικά την πρόταση του Γενικού Γραμματέα των Ηνωμένων Εθνών για τη δημιουργία αυτού του Παγκόσμιου Ταμείου. Η Επιτροπή ανακοίνωση ήδη τον Ιούλιο την πρόθεσή της να δεσμεύσει 120 εκατομμύρια ευρώ για την χρηματοδότησή του. Ωστόσο, το Κοινοβούλιο δεν είχε λάβει μέχρι πριν από ένα μήνα τα απαραίτητα έγγραφα για να μπορέσει να ξεκινήσει τις εργασίες του, έγγραφα τα οποία επιπλέον ήταν ατελή και δεν μας επέτρεψαν να εργαστούμε όπως έπρεπε.
<P>
Οφείλω να πω ότι κατά τη διάρκεια των δύο τελευταίων εβδομάδων, Συμβούλιο και Κοινοβούλιο δώσαμε δείγματα της καλής διάθεσης και της ευελιξίας που είναι απαραίτητες για να επιτευχθεί μία συμφωνία σχετικά με τις τροπολογίες που θέλαμε να εισάγουμε και οι οποίες θα ψηφιστούν - θέλω να ελπίζω - αύριο το πρωί.
<P>
Για μας, η συμπληρωματικότητα της συνεισφοράς στο Ταμείο είναι ένα ουσιαστικό ζήτημα. Όπως ακριβώς λέμε στην τροπολογία 2, τα πρώτα 60 εκατομμύρια ευρώ που εκταμιεύονται από τον προϋπολογισμό του 2001 θα πρέπει να προστεθούν στους ήδη υπάρχοντες πόρους, και να μην αφαιρεθούν από άλλες θέσεις του προϋπολογισμού, που προορίζονται ήδη για τα προγράμματα ανάπτυξης. Όπως λέει η τροπολογία 3, αυτά τα 60 εκατομμύρια ευρώ δεν θα πρέπει να προδικάζουν ή να θέτουν όρους σε μελλοντικές ετήσιες συνεισφορές, όπως εξηγούμε σαφέστατα στην τροπολογία 4, επί της οποίας αύριο, πιθανόν, κύριε Επίτροπε, να υποβάλλω μία προφορική τροπολογία πριν από την ψήφισή της.
<P>
Για εμάς, η διάρκεια και η συνέχιση της συνεισφοράς της Ένωσης σ' αυτό το Παγκόσμιο Ταμείο κρίνεται θεμελιώδης λόγω της ίδιας φύσης αυτών των ασθενειών. Η καταπολέμηση του HIV/AIDS, της φυματίωσης και της ελονοσίας πρέπει να συνεχιστεί ενεργητικά κατά τη διάρκεια των επόμενων ετών, διαφορετικά δεν θα έχει επιτυχία. Αν δεν γίνει αυτό, τα 60 εκατομμύρια ευρώ που τώρα συνεισφέρουμε δεν θα έχουν κανένα αποτέλεσμα.
<P>
Το Κοινοβούλιο δεν μπορεί να παραμελήσει τις ευθύνες του ως αρμόδια επί του προϋπολογισμού αρχή, και γι' αυτό το λόγο, στην τροπολογία 6, ζητάμε από την Επιτροπή να διαβιβάσει στο Κοινοβούλιο όλες τις απαραίτητες πληροφορίες για να μπορέσουμε, όπως καταλήγουμε στην τελευταία από τις τροπολογίες μας, την τροπολογία 7, να εγγυηθούμε, μέσω μίας πρόσφορης έκθεσης, την προσαρμογή, τη διαφάνεια, την χρηστή διαχείριση και τις μεθόδους εργασίας του Παγκόσμιου Ταμείου που θα πρέπει να αποτελέσει μέρος των επόμενων ετήσιων εκθέσεων που η Κοινότητα θα πρέπει να εκπονήσει σχετικά με την συνεισφορά της στην εξωτερική βοήθεια.

<SPEAKER ID=159 LANGUAGE="EN" NAME="Khanbhai">
Κατά τη διάρκεια της διάσκεψης κορυφής των χωρών του G8 που πραγματοποιήθηκε τον Ιούλιο του 2000 στην Οκινάουα, οι πλούσιες βιομηχανοποιημένες χώρες του G8 δεσμεύθηκαν να διαθέσουν σημαντικούς πόρους για την καταπολέμηση των μεταδοτικών ασθενειών και για να βοηθήσουν τους ασθενείς στις φτωχές χώρες. Τον Σεπτέμβριο του περασμένου έτους, η Επιτροπή διοργάνωσε διάσκεψη για το ίδιο ζήτημα στις Βρυξέλλες, αλλά δεν ακολούθησε καμιά ενέργεια. Τέσσερα εκατομμύρια από τους φτωχότερους ανθρώπους στον κόσμο πέθαναν σε έναν χρόνο. Τον Ιούλιο του 2001, πραγματοποιήθηκε μια άλλη διάσκεψη στη Γένοβα και ο κ. Πρόντι ανακοίνωσε στα μέσα μαζικής ενημέρωσης μια δωρεά διεθνή 120 εκατομμυρίων ευρώ.
<P>
Η έκθεσή μου, η οποία είχε εγκριθεί ομόφωνα στις 4 Οκτωβρίου του τρέχοντος έτους, βρίσκεται αυτήν τη στιγμή στο ράφι και μαζεύει σκόνη. Το Συμβούλιο ενέκρινε μια πρόταση για μια νομική βάση όσον αφορά το ταμείο που πρόκειται να συσταθεί, αλλά μέχρι στιγμής, δεν έχει δοθεί ούτε ένα ευρώ, ενώ έχουν πεθάνει άλλα δύο εκατομμύρια άνθρωποι. Όταν οι βόμβες των τρομοκρατών προξενούν θανάτους, τα θύματα προσελκύουν χρήματα πολύ γρήγορα, αλλά τα τρία με τέσσερα εκατομμύρια των ανθρώπων που πεθαίνουν από ασθένειες δεν μας απασχολούν.
<P>
Γιατί η Επιτροπή αργεί τόσον καιρό να παρουσιάσει ένα σχέδιο εφαρμογής, τη στιγμή που γνωρίζει ότι καθημερινά πεθαίνουν 10 000 άνθρωποι; Μοιράζουμε υποσχέσεις με υπερηφάνεια, αλλά αδυνατούμε να τις πραγματοποιήσουμε. Δεν σημαίνουν τίποτε για εμάς αυτοί οι άνθρωποι;
<P>
Οι Επίτροποι έχουν αποχωρήσει. Δεν υπάρχει ενδιαφέρον. Κοιτάξτε τον αριθμό των παρισταμένων στην αίθουσα· σχεδόν κανείς δεν είναι παρών. Αυτό καταδεικνύει σε ποια θέση βρίσκεται στις προτεραιότητες της Ευρωπαϊκής Ένωσης ένα τόσο σημαντικό σχέδιο. Εδώ δεν συζητούμε για πΓΔΜ ή Μακεδονία. Συζητούμε για το AIDS, το οποίο στρέφεται εναντίον των φτωχότερων ανθρώπων του πλανήτη και είναι πια καιρός η συνδρομή της ΕΕ να μην είναι μόνο 20 ευρώ ανά άτομο που πεθαίνει, όχι μόνο 1% του απαιτούμενου ποσού, αλλά 6 δισεκατομμύρια ευρώ κατ' έτος.

<SPEAKER ID=160 LANGUAGE="EN" NAME="Howitt">
Συχνά κατά το παρελθόν συζητήσαμε αυτά τα προβλήματα, αλλά πολύ σωστά τα συζητούμε και πάλι απόψε. 36,1 εκατομμύρια ανθρώπων ζουν με HIV/AIDS στον κόσμο, η φυματίωση επανέρχεται με τραγικές συνέπειες, 300 εκατομμύρια άνθρωποι υποφέρουν από τις οδυνηρές και εξουθενωτικές συνέπειες της ελονοσίας. Αν υπάρχει ένα θέμα που απαιτεί διεθνή αντίδραση με όραμα και καινοτομία αυτό είναι η διάδοση των συγκεκριμένων μεταδοτικών ασθενειών.
<P>
Επιθυμούμε να υποστηρίξουμε, επί της αρχής, αυτό το Παγκόσμιο Ταμείο για την καταπολέμηση των μεταδοτικών ασθενειών. Επιθυμούμε να επικεντρωθεί στην πρόληψη, καθώς και στη θεραπεία, και των τριών ασθενειών που αναφέραμε. Επιθυμούμε την συγκρότηση ενός λειτουργικού και καινοτόμου διοικητικού πλαισίου. Επιθυμούμε τη δημιουργία μιας πραγματικής διεθνούς εταιρικής σχέσης, ούτως ώστε να μην θεωρείται και αυτό το ζήτημα ως μια ακόμα περίπτωση δωρεάς. Επιθυμούμε τη δημιουργία μηχανισμών συγκέντρωσης πόρων οι οποίοι να προωθούν τους πόρους με ταχύτητα, ούτως ώστε να μπορούμε να ανταποκριθούμε στην πολιτική μας δέσμευση και να κινητοποιούμε επιπλέον πόρους.
<P>
Αυτά είναι δύσκολα ζητήματα και εκφράζω την κατανόησή μου προς την Επιτροπή για τις καθυστερήσεις οι οποίες της επιβλήθηκαν όσον αφορά το παρόν αίτημά της για μια νομική βάση. Θα πρέπει όμως να αναρωτηθεί επίσης γιατί οι προτάσεις δεύτερης ανάγνωσης για τη δική μας υποστήριξη στο κονδύλιο που προβλέπεται στον προϋπολογισμό για τις ασθένειες που σχετίζονται με τη φτώχεια δεν συμπεριελήφθησαν στα αιτήματα του Κοινοβουλίου και γιατί ο Πρόεδρος Prodi εξήγγειλε 60 εκατομμύρια ευρώ υποστήριξης από το Παγκόσμιο Ταμείο Υγείας από τις χώρες ΑΚΕ, κάτι που δεν ήταν αρμόδιος να πράξει και στο οποίο, όπως ακούσαμε σε αυτό το Σώμα από τον Προεδρεύοντά τους, οι ίδιες αντιτίθενται. Πρέπει να ενδιαφερόμαστε εάν αυτά τα χρήματα συνεισφέρουν πραγματικά στις παγκόσμιες προσπάθειες και δεν καταλήγουν απλώς στα ταμεία των φαρμακευτικών εταιρειών.
<P>
Οι τροπολογίες που διαπραγματευτήκαμε εποικοδομητικά με την Επιτροπή και το Συμβούλιο βελτιώνουν αυτήν την πρόταση: η αναγνώριση της αναγκαιότητας για πρόσθετους πόρους, το γεγονός ότι αυτό είναι απλώς μια πρώτη καταβολή χρημάτων και το αίτημα προς την Επιτροπή να προτείνει νομική βάση για τις μελλοντικές συνεισφορές και παράλληλα να εκπονήσει μια έκθεση προκειμένου να αντιμετωπιστούν κάποια από τα ζητήματα που αφορούν την πληροφόρηση.
<P>
Ζητώ από τον Επίτροπο κ. Nielson, εάν μπορεί, να μας ανακοινώσει κάποιο χρονικό πλαίσιο σχετικά με το πότε θα μπορούσε κάτι τέτοιο να είναι έτοιμο κατά τη διάρκεια του προσεχούς έτους, προκειμένου να μπορέσουμε να αντιμετωπίσουμε το ζήτημα κατάλληλα, στο πλαίσιο της διαδικασίας έγκρισης του προϋπολογισμού.

<SPEAKER ID=161 LANGUAGE="FR" NAME="Rod">
Κύριε Πρόεδρε, ζητούμε εδώ και πολύ καιρό αύξηση των κονδυλίων για το AIDS μπροστά στην τραγικότητα της κατάστασης. Το Ευρωπαϊκό Κοινοβούλιο, ψηφίζοντας την έκθεση Khanbhai, επιβεβαίωσε αυτή την επιλογή.
<P>
Η απόφαση για την αποδέσμευση 120 εκατομμυρίων επιπλέον δεν μπόρεσε, εννοείται, παρά να εξασφαλίσει τη συγκατάθεση μας. Εντούτοις, η πρόταση που μας κατατέθηκε σήμερα, με αρκετές υπεκφυγές, δεν αφορά περισσότερο από 60 εκατομμύρια, τα οποία, επιπλέον, θα ληφθούν από τον ήδη υπάρχοντα προϋπολογισμό. Δεν πρόκειται για συμπληρωματικά κονδύλια και αυτό χωρίς να υφίσταται ο διαχρονικός χαρακτήρας των κονδυλίων αυτών. Επιπλέον, η χορήγηση αυτού του ποσού μόνο στο Παγκόσμιο Ταμείο μας προβληματίζει. Διότι ποιος είναι ο σκοπός του ταμείου αυτού; Είναι μονάχα η πρόληψη; Ή θα χρειαστεί να λάβουμε επίσης υπόψη την ανάγκη πρόσβασης των χωρών του νότου σε θεραπεία; Εξοπλίζοντας μονάδες περίθαλψης, παρέχοντας φάρμακα; Πιστεύω ότι οι ερωτήσεις αυτές πρέπει να τεθούν. Πώς πρόκειται να γίνει η διαχείριση αυτού του ταμείου; Πώς θα μπορέσουν να επηρεάσουν τις αποφάσεις αυτοί που έχουν ανάγκη αυτό το ταμείο, δηλαδή οι χώρες του νότου, και όχι μόνον οι χώρες δωρητές; Πιστεύω ότι όλα αυτά τα ερωτήματα, πρέπει να τα θέσουμε, διότι κάθε μέρα πεθαίνουν άνθρωποι, έχουμε τα χρήματα, εμείς είμαστε αυτοί που πρέπει να τους βοηθήσουμε.

<SPEAKER ID=162 LANGUAGE="FR" NAME="Sylla">
Κύριε Πρόεδρε, κύριε Επίτροπε, είμαστε αντιμέτωποι με μια ανθρωπιστική καταστροφή άνευ προηγουμένου. Σαράντα εκατομμύρια άτομα έχουν μολυνθεί με τον ιό HIV και τρία εκατομμύρια άτομα θα πεθάνουν πριν από το τέλος αυτού του έτους, σύμφωνα με την έκθεση της ΠΟΥ, η οποία δημοσιεύτηκε σήμερα. Τα θύματα, προφανώς, προέρχονται κατά κύριο λόγο από τη νοτίως της Σαχάρας Αφρική. Δεν πρόκειται μονάχα για υγειονομική, αλλά επίσης και για οικολογική και οικονομική καταστροφή. Η ΠΟΥ προβλέπει ότι οι λιγότερο προηγμένες χώρες, εξαιτίας αυτή της ασθένειας, θα χάσουν το ένα πέμπτο του ΑΕγχΠ τους μέχρι το 2010, και στην περίπτωση μιας χώρας όπως η Ζάμπια, ένα εκατομμύριο παιδιά πρόκειται να πεθάνουν. Τα ποσά που ανακοινώνονται μπορεί να φαίνονται σημαντικά, αλλά, όπως έλεγε ο συνάδελφός μου προ ολίγου, ποιος θα διαχειρίζεται αυτά τα κονδύλια και αυτά τα κονδύλια θα φτάσουν πράγματι στον προορισμό τους, στους ανθρώπους που τα έχουν περισσότερη ανάγκη;
<P>
Ο αγώνας κατά των ασθενειών αυτών πρέπει να συνοδεύεται, το γνωρίζετε όπως εγώ, από υποδομές, όπως κέντρα υγείας, και από κοινωνικές δομές, γιατρούς, και αυτό δεν συνάδει με το γεγονός ότι υπάρχουν αποφάσεις του ΔΝΤ και της Παγκόσμιας Τράπεζας που εμποδίζουν την πρόσληψη υπαλλήλων και γιατρών.
<P>
Ακόμη μία φορά, κύριε Πρόεδρε, επιθυμώ να πω ότι η διαγραφή του χρέους των χωρών του Τρίτου Κόσμου και η χορήγηση των χρημάτων αυτών στην εκπαίδευση, στην πρόληψη και την υγεία είναι ένας καλός τρόπος να καταπολεμήσουμε μόνιμα αυτή την ασθένεια.
<P>
Θα τελειώσω λέγοντας ότι δεν είναι πλέον αποδεκτό να βλέπουμε αυτά που είδαμε την τελευταία χρονιά, με την φαρμακοβιομηχανία που υιοθέτησε μια υπεροπτική στάση έναντι ορισμένων χωρών: αυτό είναι απαράδεκτο. Γνωρίζουμε σήμερα ότι όταν χορηγείται το AZT σε εγκύους, φέρνουν στον κόσμο υγιή παιδιά. Θα ευχόμουν η υπεροψία αυτή να λήξει μια για πάντα.

<SPEAKER ID=163 LANGUAGE="EN" NAME="Nielson">
. (EN) Επιτρέψατέ μου καταρχάς να σας ευχαριστήσω για την ευγενική ανταπόκριση του Σώματος. Η Επιτροπή ζήτησε τη διαδικασία κατεπείγοντος, προκειμένου να κατοχυρωθεί μια νομική βάση για μια οικονομική δέσμευση ως προς το ταμείο, στο πλαίσιο του προϋπολογισμού του τρέχοντος έτους, η οποία θα τροποποιεί τη νομική βάση του κονδυλίου B7-6211 του προϋπολογισμού, σχετικά με την Βοήθεια για Ασθένειες που Σχετίζονται με την Φτώχεια στις αναπτυσσόμενες χώρες. Προτείναμε την μεταφορά 60 εκατομμυρίων ευρώ σε αυτό το κονδύλιο.
<P>
Η συγκεκριμένη πρόταση είναι μεγάλης πολιτικής σημασίας, καθώς το ταμείο αυτό έχει συγκεντρώσει ευρύτερο ενδιαφέρον, πράγμα που αυξάνει τις ελπίδες για την επιτυχία του. Συμφωνώ με το περιεχόμενο των παρατηρήσεων των κκ. Sylla και Rod, οι οποίες επιβεβαιώνουν το γεγονός ότι υπάρχουν πράγματι πολλά ερωτήματα που πρέπει να απαντηθούν. Υπάρχουν ακόμη πολλά ερωτήματα που δεν έχουν απαντηθεί. Αυτός είναι και ο πραγματικός λόγος για τον οποίο δεν κατέστη εύκολο ή δυνατό για την Επιτροπή να προωθήσει τον σχετικό φάκελο με πιο κομψό και έγκαιρο τρόπο. Δεν έχει πραγματοποιηθεί ακόμα η διαπραγμάτευσή του στο διεθνές επίπεδο, αλλά εκκρεμεί ακόμη η δράση ως προς τον προϋπολογισμό την οποία συζητούμε απόψε. Λυπούμαι που η πρόταση διαβιβάστηκε τόσο αργά εφέτος στην αρμόδια για τον προϋπολογισμό αρχή, αλλά αυτό αντικατοπτρίζει το γεγονός ότι δεν είχαμε στα χέρια μας κάτι ικανοποιητικό ή αρκετά σαφές πιο πριν.
<P>
Εκτιμώ την αποφασιστικότητα του Σώματος να καταστήσει επιτυχή αυτήν τη διαδικασία, παρ' όλα τα διαδικαστικά εμπόδια. Χαιρετίζω τα αποτελέσματα των συζητήσεων της περασμένης εβδομάδας μεταξύ των τριών θεσμικών οργάνων. Σημειώνω ότι το Κοινοβούλιο έχει πραγματοποιήσει περαιτέρω προσπάθειες να λάβει υπόψη την επιθυμία του Συμβουλίου για επιπλέον μεταβολές των αιτιολογικών σκέψεων. Η Επιτροπή μπορεί να δεχτεί την προφορική τροπολογία που προτάθηκε σήμερα από τους αξιότιμους βουλευτές και για την οποία θα ψηφίσετε αύριο, προκειμένου να επιτευχθεί η έγκαιρη συμφωνία του Συμβουλίου.
<P>
Σε σχέση με τη λογιστική, τον οικονομικό έλεγχο και την υποβολή εκθέσεων, επιθυμούμε όλα αυτά να είναι απολύτως διαφανή ενώπιον του Κοινοβουλίου. Θα ήθελα, ωστόσο, χάριν της διαφάνειας, να διατυπώσω ένα είδος προειδοποίησης, διότι εάν η ιδέα είναι να συγκεντρωθούν πόροι σε ένα Παγκόσμιο Ταμείο, θα πρέπει να αποφύγουμε να καταστούμε τόσο δύσκολος εταίρος σε αυτό το έργο, επιμένοντας στην τήρηση του συστήματός μας ως προς τον οικονομικό έλεγχο, την υποβολή εκθέσεων και τις λογιστικές μας διαδικασίες. Αυτό είναι το πρόβλημα που έχουμε ήδη με άλλους διεθνείς οργανισμούς και ένας λόγος που η Επιτροπή είναι ανεπαρκής εταίρος σε πολλές περιπτώσεις.
<P>
Κάποια προσαρμοστικότητα είναι επίσης απαραίτητη, εάν επιθυμούμε να καταστούμε εταίρος που λειτουργεί με ευρυθμία σε αυτήν την προσπάθεια. Η Επιτροπή δεν έχει επιφυλάξεις σχετικά με τις τροπολογίες που ήδη παρουσιάστηκαν εδώ, αλλά θα πρέπει να μην ξεχνάμε ότι η συγκεκριμένη προσπάθεια είναι συλλογική και αυτή είναι η κεντρική ιδέα.
<P>
Απαντώντας στις παρατηρήσεις του κ. Khanbhai, ότι δεν έχει δοθεί για αυτό το ζήτημα ούτε ένα ευρώ, ας μου επιτραπεί να δηλώσω ότι διαθέτουμε καθημερινά χρήματα για την καταπολέμηση του AIDS, της ελονοσίας, της φυματίωσης. Θα ήταν μεγάλο σφάλμα να σκεφτεί κανείς - και ακόμα μεγαλύτερο να διατυπώνει αυτήν τη σκέψη - ότι το μόνο πράγμα που κάνουμε το κάνουμε σε σχέση με αυτό το ταμείο. Όλοι γνωρίζουμε ότι κάτι τέτοιο δεν ισχύει, αν και ευελπιστούμε ότι το εν λόγω ταμείο θα προσθέσει κάτι επιπλέον στους άλλους τρόπους με τους οποίους εργαζόμαστε. Αυτό είναι που προσπαθούμε στην ουσία να διασφαλίσουμε στις διαπραγματεύσεις που πραγματοποιούνται αυτήν τη στιγμή: να δούμε εάν μπορούμε να εξομαλύνουμε αυτά τα διαφιλονικούμενα ζητήματα.
<P>
Προετοιμάζουμε έναν αναθεωρημένο κανονισμό για το κονδύλιο B7-6211 του προϋπολογισμού. Αυτή η πιο μακροπρόθεσμη νομική βάση θα χρησιμεύσει ως βάση υλοποίησης του Προγράμματος Δράσης για τις Μεταδιδόμενες Ασθένειες κατά τα έτη 2003-2006. Έχει προταθεί να χρηματοδοτείται από αυτό το κονδύλιο κάθε μελλοντική υποστήριξη διεθνών πρωτοβουλιών, όπως το Παγκόσμιο Ταμείο. Απομένει ακόμη να συζητήσουμε το επίπεδο της χρηματοδότησης. Κατά την πρώτη ανάγνωση του Προϋπολογισμού του 2002, το Κοινοβούλιο πρότεινε ένα νέο συγκεκριμένο κονδύλιο για το ταμείο από το προσεχές έτος και εξής, αλλά έχουμε πλέον συμφωνήσει να ενώσουμε αυτό το συγκεκριμένο κονδύλιο με το αντίστοιχο κονδύλιο που αφορά τις ασθένειες οι οποίες σχετίζονται με τη φτώχεια και να χρησιμοποιήσουμε μία ενοποιημένη νομική βάση.
<P>
Όπως επεσήμανα νωρίτερα, η Επιτροπή επιθυμεί να συνεχίσει την ανταλλαγή απόψεων με το Κοινοβούλιο σχετικά με τις παραμέτρους και τις μεθόδους εργασίας του ταμείου κατά τη διάρκεια της προσεχούς περιόδου. Το ταμείο αναμένεται να είναι έτοιμο και να λειτουργεί από τον Ιανουάριο του 2002· όλα δε τα μέλη της μεταβατικής ομάδας εργασίας του ταμείου διεξάγουν συζητήσεις, σε μια προσπάθεια επίτευξης ομοφωνίας για έναν μεγάλο αριθμό εκκρεμών και δυσεπίλυτων ζητημάτων. Η Επιτροπή προσπαθεί να διαδραματίσει ενεργό και εποικοδομητικό ρόλο σε αυτές τις συζητήσεις και, προσωπικά, προσδοκώ τη στιγμή που θα μπορώ να αναφερθώ στις εξελίξεις αυτής της διαδικασίας ενώπιον του Κοινοβουλίου. Προσδοκώ επίσης να συνεργαστώ με το Κοινοβούλιο προκειμένου να καταστήσουμε αυτό το νέο ταμείο παράγοντα ουσιαστικής βελτίωσης της αποτελεσματικότητάς μας στον αγώνα για την καταπολέμηση αυτών των ασθενειών.
<P>
Επιτρέψατέ μου, τέλος, να επαναβεβαιώσω την πρότασή μας για τη διάθεση 60 επιπλέον εκατομμυρίων ευρώ από τους πόρους του 9ου ΕΤΑ, από τη στιγμή που θα επικυρωθεί η συμφωνία του Κοτονού και θα ολοκληρωθούν οι διαπραγματεύσεις με την ομάδα των χωρών ΑΚΕ. Αυτοί οι πόροι θα διατεθούν για συγκεκριμένες δράσεις σε χώρες ΑΚΕ. Συμφωνώ ότι αυτό περιπλέκει, σε κάποιον βαθμό, τη διοικητική λειτουργία ενός Παγκόσμιου Ταμείου, αλλά δεν νομίζω ότι έχουμε άλλες επιλογές. Είναι ένα γεγονός που πρέπει να αποδεχτούμε και δεν είναι το μεγαλύτερο από τα προβλήματα που αντιμετωπίζουμε.
<P>
Σας ευχαριστώ για μια ακόμη φορά για το πνεύμα συνεργασίας με το οποίο το Κοινοβούλιο χειρίστηκε το συγκεκριμένο θέμα, παρά τις δυσχέρειες που αντιμετωπίσαμε.

<SPEAKER ID=164 NAME="Πρόεδρος">
Ευχαριστώ πολύ, κύριε Επίτροπε Nielson!
<P>
Η συζήτηση έληξε.
<P>
Η ψηφοφορία θα διεξαχθεί αύριο, στις 11.00.
<P>
(Η συνεδρίαση λήγει στις 0.05)

