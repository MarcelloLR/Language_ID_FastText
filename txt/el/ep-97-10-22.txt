<CHAPTER ID=1>
1. Έγκριση των συνοπτικών πρακτικών
<SPEAKER ID=1 NAME="Πρόεδρος">
Τα συνοπτικά πρακτικά της χθεσινής συνεδρίασης έχουν διανεμηθεί.
<P>
Υπάρχουν παρατηρήσεις;

<SPEAKER ID=2 LANGUAGE="EN" NAME="Hallam">
Κύριε Πρόεδρε, θα ήθελα να επισημάνω ότι στη σελίδα 11 των συνοπτικών πρακτικών αναφέρεται η αντίθεσή μου στο θέμα κατεπείγοντος που ετέθη χθες. Τα πρακτικά δεν απηχούν την ανησυχία μου που έγκειτο στο νγεγονός ότι το έγγραφο COM(97)0247, διετύπωνε ακραίους χαρακτηρισμούς για τα κέρματα νικελίου, αναφέροντας ότι επηρεάζουν πολύ την υγεία και άλλα σχετικά. Ωστόσο, μόλις την περασμένη εβδομάδα έλαβα απάντηση από τον κ. De Silguy όπου διευκρινιζόταν ότι επρόκειτο για απόλυτη ανοησία και ότι το νικέλιο δεν είναι επικίνδυνο για την υγεία. Όμως εδώ εξακολουθούμε να επιμένουμε ότι το νικέλιο δεν πρέπει να χρησιμοποιηθεί στα νέα νομίσματα ευρώ. Έχουμε δεκαπέντε μέρες για να αποτρέψουμε τη γελοιοποίηση της Ευρωπαϊκής Ένωσης, του Συμβουλίου, των κρατών μελών του Κοινοβουλίου μας και της Επιτροπής. Ελπίζω να αντιδράσουμε δεόντως.

<SPEAKER ID=3 NAME="Πρόεδρος">
Οι υπηρεσίες θα λάβουν υπόψη την επισήμανσή σας.

<SPEAKER ID=4 LANGUAGE="EN" NAME="Coates">
Κύριε Πρόεδρε, παίρνω τον λόγο σχετικά με τα Πρακτικά και την παρατήρηση του συναδέλφου μου κ. David ότι η διαμαρτυρία μου προς εσάς στην αρχή της εβδομαδος έγινε για προσωπικούς λόγους. Επιθυμώ, μέσω εσάς, κ. Πρόεδρε, να τον διαβεβαιώσω ότι δεν έγινε για προσωπικούς λόγους, αλλά με την ιδιότητά μου ως Μέλους του Κοινοβουλίου αυτού, όπου έχω ορισμένα δημοκρατικά καθήκοντα. Δεν έγινε επ' ουδενί επειδή θεώρησα ότι αδικήθηκα, αλλά σε εκτέλεση των κοινοβουλευτικών μου καθηκόντων.
<P>
Την Δευτέρα σας υποσχέθηκα ότι θα σας ανέφερα τι συνέβη όταν τελικά πήρα την επιστολή από τον Γενικό Γραμματέα του Εργατικού Κόμματος, τον κ. Sawer. Έλαβα την επιστολή αυτή χθες το πρωί, αφού είχαν ήδη διενεργηθεί έρευνες. Πράγματι, επρόκειτο για μία επιστολή με ιδιαίτερα συμφιλιωτικό χαρακτήρα, αλλά επέμενε στη διατήρηση του κώδικα δεοντολογίας για τον οποίο διαμαρτυρήθηκα. Το πρόβλημα είναι ότι στη συνέχεια έλαβα επιστολή από τον Υπεύθυνο του Κόμματος σε Θέματα Δεοντολογίας, στην οποία με απειλούσε με πειθαρχικά μέτρα. Κύριε Πρόεδρε, αυτό είναι ένα πολύ σοβαρό θέμα...

<SPEAKER ID=5 NAME="Πρόεδρος">
Kύριε Coates, είναι πράγματι ένα πολύ σοβαρό θέμα, αλλά δεν περιλαμβάνεται στη σημερινή ημερήσια διάταξη.
<P>
Θα σας απαντήσω γραπτώς το πρωί, αλλά όχι τώρα στη σύνοδο της Ολομέλειας, διότι δεν περιλαμβάνεται στην ημερήσια διάταξη. Δεν θα γίνει συζήτηση για το θέμα.

<SPEAKER ID=6 NAME="Janssen van Raay">
Κύριε Πρόεδρε, αναφέρεται και στα πλήρη πρακτικά, αλλά θέλω να γραφτεί και στα συνοπτικά πρακτικά και έτσι μιλάω για τα πρακτικά, ότι ο κ. Cantona, πρόεδρος της Διεθνούς Ομοσπονδίας Αμειβομένων Ποδοσφαιριστών, εκτιμά το γεγονός ότι εσείς ο ίδιος ζήσατε από κοντά τον αγώνα ενάντια στο ρατσισμό στη Μαδρίτη. Και την επιστολή για τη νομοθεσία θα τη λάβετε σήμερα. Αλλά σας είμαστε πολύ ευγνώμωνες που παρουσιαστήκατε εσείς ο ίδιος στο στάδιο της Ρεάλ Μαδρίτης.

<SPEAKER ID=7 NAME="Πρόεδρος">
Σας ευχαριστώ πολύ, κύριε Janssen van Raay. Οι αγώνες ήταν τρεις, και πρέπει να παραδεχτώ πως ήταν αρκετά διασκεδαστικοί. Διασκέδασα πολύ, ιδιαίτερα για τον λόγο για τον οποίο διενεργήθηκαν.

<SPEAKER ID=8 LANGUAGE="ES" NAME="Terrσn i Cusν">
Κύριε Πρόεδρε, θα ήθελα να σας πω εν συντομία πως το όνομά μου δεν υπήρχε στον χθεσινό κατάλογο παρουσίας, πιθανώς εξ αιτίας μου, ίσως ξέχασα να υπογράψω, αλλά σας παρακαλώ να συμπεριληφθεί εφόσον ήμουν εδώ.

<SPEAKER ID=9 NAME="Πρόεδρος">
Θα διορθωθεί καταλλήλως.

<SPEAKER ID=10 NAME="Αλαβάνος">
Κύριε Πρόεδρε, πρόκειται για το ίδιο πρόβλημα. Χθες μίλησα για τον προϋπολογισμό αλλά φαίνεται ότι ήμουν απών. 'Ισως δεν υπέγραψα. Παρακαλώ να διορθωθούν τα πρακτικά.

<SPEAKER ID=11 NAME="Πρόεδρος">
Καλώς, θα το επιβεβαιώσουμε και θα το προσθέσουμε.
<P>
(Εγκρίνονται τα συνοπτικά πρακτικά)

<SPEAKER ID=12 LANGUAGE="EN" NAME="McIntosh">
Κύριε Πρόεδρε, πριν από την έγκριση των Πρακτικών, προσπάθησα να επιστήσω την προσοχή σας σε ένα θέμα τάξεως που τέθηκε χθες από τον κ. Imaz. Καταλαβαίνω ότι οι κανόνες είναι πολύ σαφείς. Μπορούμε να θέσουμε μόνο μια συμπληρωματική ερώτηση κατά τη διάρκεια της Ώρας των Ερωτήσεων. Αυτό ειπώθηκε στην Ομάδα μου. Όμως, στα Πρακτικά αναφέρεται ότι σε απάντηση στις ερωτήσεις 46 και 51, επετράπη στην κ. Thors να θέσει δύο συμπληρωματικές ερωτήσεις. Μπορούμε να έχουμε μια διευκρίνιση για τον κανόνα αυτό;

<SPEAKER ID=13 NAME="Πρόεδρος">
Πολύ καλά. Σημειώνω το ζήτημα και θα σας απαντήσω το συντομότερο.

<SPEAKER ID=14 NAME="Mather">
Κύριε Πρόεδρε, πάλι σχετικά με τα Πρακτικά, θα ήθελα να επιστήσω την προσοχή σας σε μια αναφορά στους σημερινούς Times , σύμφωνα με την οποία σε τέσσερις από τους συναδέλφους μας δόθηκε τελεσίγραφο να υπογράψουν ένα έγγραφο στις 3μμ. σήμερα το απόγευμα. Σε αντίθετη περίπτωση, τα δικαιώματά τους ως Μελών του Κοινοβουλίου θα παραβιαστούν. Μπορείτε να με συμβουλεύσετε κ. Πρόεδρε...

<SPEAKER ID=15 NAME="Πρόεδρος">
Κύριε Mather, έχω ήδη πει ότι δεν πρόκειται να ανοίξω συζήτηση για το εν λόγω θέμα. Το είπα σε όλους τους συναδέλφους σας.

<CHAPTER ID=2>
Κατάσταση στην Ένωση και ετήσιο πρόγραμμα της Επιτροπής για το 1998
<SPEAKER ID=16 NAME="Πρόεδρος">
Η ημερήσια διάταξη προβλέπει τη συζήτηση της κατάστασης στην Ένωση, συμπεριλαμβανομένων των σημαντικών πολιτικών προτεραιοτήτων του ετήσιου προγράμματος της Επιτροπής για το 1998.
<P>
Κύριε Προεδρεύοντα του Συμβουλίου, κύριε Πρόεδρε της Επιτροπής, κύριοι, σήμερα διεξάγεται μια από τις σημαντικότερες συζητήσεις κάθε δημοκρατικού κοινοβουλίου, η συζήτηση για την κατάσταση στο Έθνος ή, σε αυτή την περίπτωση, η συζήτηση για την κατάσταση στην Ένωση. Πρόκειται για μια ιδιαίτερη στιγμή, για την κατάλληλη στιγμή να κοιτάξουμε πιο μακριά, ώστε να αφιερώσουμε μερικές ώρες για να συλλογιστούμε υψηλόφωνα και με συλλογικό πνεύμα τις στιγμές που διανύει η Ευρωπαϊκή Ένωσή μας και τις προοπτικές που ανοίγονται.
<P>
Εφέτος, για πρώτη φορά, θελήσαμε να διαχωρίσουμε με σαφήνεια αυτόν τον σφαιρικό συλλογισμό σχετικά με τις πολιτικές προτεραιότητες της Ένωσης, από την συζήτηση για τις λεπτομέρειες του νομοθετικού προγράμματος της Ευρωπαϊκής Επιτροπής για τον επόμενο χρόνο. Αξίζει όντως να αξιολογήσουμε σε εύθετο χρόνο αυτό το πρόγραμμα υπό το φως των σημαντικών αυτών προτεραιοτήτων που θα καθορίσουν την κοινοτική πολιτική δράση μέσα στα επόμενα χρόνια. Εξάλλου, το νομοθετικό πρόγραμμα αποτελεί μόνο ένα μέρος αυτής της δράσης, ένα ομολογουμένως πολύ σημαντικό μέρος, που όμως θα πρέπει να βρίσκεται σε συνοχή με το υπόλοιπο και να τοποθετείται σε μια ευρύτερη χρονική προοπτική από αυτή του ενός χρόνου, ακριβώς λόγω της μεγάλης σημασίας του.
<P>
Έχουμε επίσης τροποποιήσει το παραδοσιακό σύστημα που χρησιμοποιείτο στις συζητήσεις, μειώνοντας στο μέτρο του δυνατού τον αριθμό των παρεμβάσεων. Ευχαριστώ τους προέδρους του Συμβουλίου και της Επιτροπής για τις διευκολύνσεις που παρείχαν ώστε να είναι δυνατή μια συζήτηση η οποία είμαι σίγουρος πως θα είναι πολύτιμη και επωφελής για όλους.
<P>
Ο αυξανόμενος ρόλος του Ευρωπαϊκού Κοινοβουλίου όσον αφορά τα νομοθετικά και ελεγκτικά καθήκοντα του θα πρέπει επίσης να τύχει συλλογισμού σε στιγμές όπως αυτή. Κάθε θεσμικό όργανο έχει ένα συγκεκριμένο ρόλο σε αυτή τη συζήτηση, και ο δικός μας ρόλος είναι να ανακοινώσουμε αυτές τις προτεραιότητες, τους στόχους και τους προβληματισμούς των συμπολιτών μας, τους οποίους εκπροσωπούμε.
<P>
Κύριοι, αν θέλουμε να εκφράσουμε με μια λέξη όλες τις αξιώσεις που οι συμπολίτες μας έχουν σήμερα από την Ευρωπαϊκή Ένωση, αυτή είναι η λέξη "ασφάλεια». Σε έναν συνεχώς μεταβαλλόμενο κόσμο, σε μια Ένωση που εξελίσσεται συνεχώς, οι πολίτες μας αισθάνονται, για πρώτη φορά εδώ και πολύ καιρό, ανασφαλείς. Αν κάτι συνέβαλλε στην διάρκεια των σαράντα χρόνων στην επιτυχία της Κοινότητας, ήταν ακριβώς το γεγονός ότι ήξερε να παρέχει ασφάλεια, προσφέροντας εγγύηση για την ειρήνη όταν αντηχούσαν ακόμη οι κραυγές του πολέμου, αναπτύσσοντας μια αποτελεσματική αγροτική πολιτική όταν ήταν ακόμη νωπές οι εικόνες της πείνας και της διανομής τροφίμων, σχεδιάζοντας καινοτομικά συστήματα μιας ενιαίας αγοράς όταν η αλληλεξάρτηση των οικονομιών μας δημιούργησε αυτή την ανάγκη, εισάγοντας πολιτικές αλληλεγγύης όταν οι εσωτερικές αστάθειες φανέρωσαν πως δεν ήταν αρκετή η ενιαία αγορά ώστε να εξασφαλισθεί η συνοχή της Ένωσης. Σε κάθε εποχή αντιστοιχούσαν κάποιες ανάγκες, και η Κοινότητά μας ήξερε να τις ικανοποιεί. Όλα αυτά με μια μέθοδο τόσο απλή και αποτελεσματική όσο και προσεκτική, αποτελούμενη από τον σοφό τύπο της Διακήρυξης της 9ης Μαϊου 1950. Θυμίζω το πρωτότυπο γαλλικό κείμενο: "L'Europe ne se faira pas d'un coup ni dans une construction d'ensemble; elle se faira par des realisations concretes crεant d'abord une solidarite de fait» . Τέλος της παραπομπής.
<P>
Η μέθοδος αυτή, κύριοι, μας επέτρεψε στο τελευταίο αυτό ήμισυ του ΧΧ αιώνα να δημιουργήσουμε ένα σημαντικό αριθμό δεσμών αλληλεγγύης ανάμεσα στους λαούς της Ένωσης, ένα πλέγμα που έδωσε ασφάλεια στους πολίτες της. Δεν μπορούμε να το αφήσουμε κατά μέρους, χωρίς τον φόβο να διατρέξουμε σοβαρούς κινδύνους, όταν νέες απειλές θέτουν αυτή την ασφάλεια υπό αμφισβήτηση.
<P>
Τα τελευταία χρόνια, αρνητικά φαινόμενα όπως η αύξηση της ανεργίας και η αμφισβήτηση των συστημάτων κοινωνικής ασφάλειας ή θετικά φαινόμενα όπως η πτώση του τείχους του Βερολίνου ή η ανάπτυξη νέας τεχνολογίας, έχουν δημιουργήσει μια αίσθηση ανασφάλειας στους ευρωπαίους πολίτες μέχρι τέτοιου σημείου ώστε πολύ σημαντικά βήματα όπως αυτά που αφορούν την Οικονομική και Νομισματική Ένωση, να αντιμετωπίζονται με δυσπιστία, και βέβαια όχι δίχως λόγο.
<P>
Η ασφάλεια που ζητούν οι Ευρωπαίοι στα τέλη αυτού του αιώνα είναι παράλληλα οικονομική ασφάλεια, ασφάλεια στο εσωτερικό και ασφάλεια από το εξωτερικό. Στις τρεις αυτές περιπτώσεις υποχρέωσή μας είναι να τους παρέχουμε σαφή σχέδια και που ικανοποιούν τις ανάγκες τους, σχέδια που να αποδεικνύουν ότι γνωρίζουμε προς τα πού βαδίζουμε και γιατί.
<P>
Επιτρέψτε μου να αναφερθώ με συντομία σε αυτούς τους τρεις τομείς ασφάλειας.
<P>
Η οικονομική ασφάλεια -αυτό που ονομάζουμε ευημερία- έχει μεγάλη σχέση με την απασχόληση και την ανάπτυξη μιας υγιούς και ανταγωνιστικής εθνικής και ευρωπαϊκής οικονομίας. Δεν θα αναπτύξω τώρα τα ζητήματα της απασχόλησης, στα οποία αφιερώσαμε χθες μια σημαντική συζήτηση, αλλά θέλω όμως να θυμίσω τουλάχιστον την άμεση σχέση που υπάρχει ανάμεσα στην δημιουργία πόρων και τις επενδύσεις, και τον τρόπο με τον οποίο αυτές οι τελευταίες έχουν αυξηθεί καθώς ξεδιαλύνονται απορίες τόσο σημαντικές όσο αυτές που αφορούν το ενιαίο νόμισμα. Από αυτή την άποψη το ευρώ, μαζί με την απασχόληση, αποτελεί την κύρια προτεραιότητά μας, τόσο λόγω της συμβολής του στην επανεκκίνηση της οικονομίας της Ένωσης όσο και στην πολιτική της ανάπτυξη. Η εισαγωγή του ενιαίου νομίσματος θα σημάνει μια ιστορική ημέρα στην ευρωπαϊκή ολοκλήρωση. Την ημέρα που όλοι οι Ευρωπαίοι θα χρησιμοποιούν το ίδιο νόμισμα θα έχουν πέσει πολλά ψυχολογικά εμπόδια. Με το ευρώ στην τσέπη τους, οι πολίτες θα αισθάνονται λίγο περισσότερο Ευρωπαίοι, θα αγγίζουν λίγο περισσότερο την Ευρώπη.
<P>
Ένα μεγάλο μέρος των νομοθετικών εργασιών που αφορούν την εισαγωγή του νέου κοινού νομίσματος, είναι ήδη έτοιμο ή εκκρεμεί η υιοθέτησή του από το Συμβούλιο, αλλά πρέπει ακόμη να γίνουν δύο αποφασιστικά βήματα: η επιλογή των χωρών που θα μεταβούν στο τρίτο στάδιο της Οικονομικής και Νομισματικής Ένωσης και ο διορισμός του μελλοντικού προέδρου της Κεντρικής Ευρωπαϊκής Τράπεζας καθώς και των υπολοίπων μελών της Εκτελεστικής Επιτροπής της.
<P>
Οι Συνθήκες προβλέπουν την διαβούλευση του Κοινοβουλίου πριν από την λήψη καθεμίας από τις δύο αυτές αποφάσεις. Προς το παρόν εξετάζουμε τον τρόπο οργάνωσης των διαβουλεύσεων κατά τέτοιο τρόπο ώστε να είναι χρήσιμες για την λήψη αποφάσεων και να μην διαταράσσουν την λειτουργία των οικονομικών αγορών. Μέσω των εκπροσώπων τους, οι Ευρωπαίοι θα μπορέσουν να μάθουν τα κριτήρια με βάση τα οποία έγινε η επιλογή των χωρών που θα χρησιμοποιήσουν το ενιαίο νόμισμα το 1999. Η συμμετοχή του Κοινοβουλίου στον διορισμό του μελλοντικού προέδρου και των άλλων μελών της Κεντρικής Τράπεζας, θα προσφέρει επίσης στους πολίτες την δυνατότητα να γνωρίσουν εκ των προτέρων τους μελλοντικούς αρμόδιους για την νομισματική πολιτική της Ένωσης. Μια διαδικασία που θα χαρακτηρίζεται από διαφάνεια και θα βασίζεται σε αντικειμενικά κριτήρια, θα συμβάλει αναμφίβολα στην βελτίωση της εμπιστοσύνης των πολιτών στον μελλοντικό κοινό τους νόμισμα. Κάθε νόμισμα έχει ανάγκη από την εμπιστοσύνη αυτών που το χρησιμοποιούν. Είναι αυτή η εμπιστοσύνη που σε τελική ανάλυση καθορίζει την αξία του. Το Κοινοβούλιο έχει καθήκον να εξηγήσει και να ενισχύσει αυτή την εμπιστοσύνη.
<P>
Η Οικονομική και Νομισματική Ένωση θα αποδώσει μια τεραστία εξουσία στα θεσμικά όργανα της Κοινότητας. Οι πολίτες θα απαιτούν τον δημοκρατικό έλεγχο αυτής της εξουσίας, έναν έλεγχο από τον οποίο το Κοινοβούλιο ως δημοκρατικά εξουσιοδοτημένο θεσμικό όργανο δεν μπορεί να απέχει. Όσο μεγαλύτερη είναι η διαφάνεια και ο έλεγχος, τόσο μεγαλύτερη θα είναι και η εμπιστοσύνη των πολιτών στις κατευθύνσεις και τις αποφάσεις της κοινής οικονομικής πολιτικής. Δεν μου φαίνεται κατάλληλο τώρα να περάσω στην διεξοδική εξέταση του τρόπου με τον οποίο θα μπορεί να διεξαχθεί αυτός ο έλεγχος. Η Συνθήκη του Μάαστριχτ παρέχει για αυτό τον σκοπό μέσα τα οποία μπορούν να αναπτυχθούν δια της οδού της πρακτικής σε μερικές περιπτώσεις, και δια μέσου της Διοργανικής Συμφωνίας σε άλλες. Το μόνο που πρέπει να ξεκαθαρισθεί προκειμένου να αποφευχθούν κακοπροαίρετες ερμηνείες, όσον αφορά τον νομισματικό τομέα, είναι να διεξάγεται αυτός ο έλεγχος με αυστηρό σεβασμό προς την ανεξαρτησία της Κεντρικής Ευρωπαϊκής Τράπεζας.
<P>
Στους επόμενους μήνες θα πρέπει επίσης να ρυθμιστεί ένα σύστημα κοινοβουλευτικού ελέγχου των μείζονος σημασίας οικονομικών αποφάσεων που προβλέπονται στην Συνθήκη του Μάαστριχτ και στο Σύμφωνο Σταθερότητας και Ανάπτυξης. Σε αυτά τα θέματα, η δημοκρατία δεν μπορεί να στοχεύει σε μια κακώς εννοούμενη αποτελεσματικότητα.
<P>
Κύριοι, άλλος παράγοντας οικονομικής ανασφάλειας για τους πολίτες είναι η ανάγκη αναθεώρησης των δημοσιονομικών προοπτικών. Μια αναθεώρηση η οποία πρέπει να γίνει εν όψει μιας αναγκαίας διεύρυνσης της Ένωσης. Υπάρχει μια μεγάλη συναίνεση σχετικά με την ανάγκη για διεύρυνση. Από το 1989 μέχρι σήμερα δημιουργείται η πεποίθηση πως πρόκειται για μια ιστορική πρόκληση η αντιμετώπιση της οποίας είναι ζωτική για το μέλλον μας -το μέλλον όλων των Ευρωπαίων, εντός και εκτός της Ένωσης-. Για την δική μας ασφάλεια, είναι απαραίτητο να παγιωθούν τα νέα δημοκρατικά καθεστώτα των υποψηφίων χωρών και να αποφευχθεί με οποιοδήποτε τρόπο μια κατακερματισμένη Ευρώπη, μια διαιρεμένη Ευρώπη.
<P>
Είναι απαραίτητο να δώσουμε σε όλες αυτές τις χώρες ένα σαφές σήμα για το ότι ξεκινάει η διαδικασία ένταξης, και ξεκινάει για όλους, παρότι ο ρυθμός αυτής της διαδικασίας ποικίλει ώστε να προσαρμόζεται στην κατάσταση κάθε μίας από αυτές. Όπως όλες οι υπόλοιπες προκλήσεις τις οποίες αντιμετωπίσαμε επιτυχώς κατά τη διάρκεια του τελευταίου αιώνα, έτσι και αυτή θα πρέπει να αντιμετωπισθεί με την ίδια φιλοσοφία που χρησιμοποιήθηκε για να φτάσουμε σε αυτό που είναι σήμερα η Ένωση: να ξέρουμε να δημιουργούμε προοδευτικά -όπως θα έλεγε ο Monnet- ανάμεσα στους άνδρες και στις γυναίκες της Ευρώπης, των κρατών μελών και των υποψηφίων χωρών, το μεγαλύτερο δυνατό κοινό συμφέρον. Το οποίο σημαίνει, κύριοι, πως αυτό το συμφέρον δεν μπορεί να δημιουργηθεί με την χαλάρωση ή τη λύση των δεσμών αλληλεγγύης που δημιουργούνταν κατά τη διάρκεια αυτού του μισού περίπου αιώνα κοπιαστικής κοινοτικής δημιουργίας. Η διεύρυνση της Ένωσης με τον ακρωτηριασμό και την τοποθέτηση σε κίνδυνο των πολιτικών στις οποίες στηρίζεται η συνοχή και η ευημερία της Ένωσής μας θα αποτελούσε τεράστιο λάθος, μια καταστρεπτική αλλαγή πορείας σχετικά με τις προηγούμενες διευρύνσεις, μια μεταστροφή η οποία θα μπορούσε να θέσει σε κίνδυνο την ίδια την επιβίωση της Ένωσης.
<P>
Η αναθεώρηση των δημοσιονομικών προοπτικών πρέπει να εξαφανίσει οριστικά αυτόν τον κίνδυνο και να εγγυηθεί σε όλους τους Ευρωπαίους -τους σημερινούς και αυτούς που θα γεννηθούν- την ασφάλεια της διατήρησης του μέχρι τώρα κεκτημένου, αυτού του κοινοτικού κεκτημένου που κάνει ελκυστική την Ένωση σε αυτούς που ακόμη δεν ανήκουν σε αυτή.
<P>
Κυρίες και κύριοι, άλλη αιτία ανησυχίας για τους πολίτες είναι χωρίς αμφιβολία η ανασφάλεια που δημιουργείται από την συνεχή αύξηση κάθε είδους εγκληματικότητας. Τα αποτελέσματα της Διακυβερνητικής Διάσκεψης, όσον αφορά αυτά τα θέματα, δεν ήταν τόσο καλά όσο θα ήταν αναμενόμενο. Πολλές από τις προβλεπόμενες προόδους την τελευταία στιγμή ξεχάστηκαν τελείως. Αλλά πρόοδοι υπάρχουν και καθήκον μας είναι να τις αξιοποιήσουμε. Τον δρόμο χάραξαν η Προεδρία του Λουξεμβούργου και τα κράτη μέλη επισπεύδοντας την θέση σε ισχύ ορισμένων από αυτές τις διατάξεις ανάμεσα στις οποίες και της συστηματικής διαβούλευσης του Ευρωπαϊκού Κοινοβουλίου για ένα σημαντικό μέρος των αποφάσεων σχετικά με θέματα δικαιοσύνης και εσωτερικών θεμάτων. Αυτό είναι ένα βήμα προς τα εμπρός το οποίο πρέπει να επικροτήσουμε και να ευχαριστήσουμε.
<P>
Ας χρησιμοποιήσουμε στο μέγιστο τις δυνατότητες της συνθήκης ούτως ώστε να αρχίσουν να πείθονται οι Ευρωπαίοι πως η κοινοτική οδός είναι η μόνη που μπορεί να υπερνικήσει την αντίσταση κατά της κοινής μάχης ενάντια στην εγκληματικότητα ή την τρομοκρατία, η μόνη που θα μπορέσει να θέσει τις βάσεις μιας αποτελεσματικής και συνεκτικής πολιτικής μετανάστευσης. Διακυβεύεται σε αυτό η ειρηνική απόλαυση των ελευθερίων που τόσο δύσκολα αποκτήσαμε.
<P>
Αυτή η αίσθηση ασφάλειας που πρέπει να επιστρέψουμε στους συμπολίτες μας, θα ολοκηρωθεί μόνο αν είμαστε ικανοί να αποδείξουμε πως επίσης γνωρίζουμε που βαδίζουμε όσον αφορά την εξωτερική πολιτική μας. Δεν είναι απαραίτητο να θυμηθούμε επεισόδια του παρελθόντος που κλόνισαν τρομακτικά την εμπιστοσύνη των Ευρωπαίων στην δυνατότητές μας να συμβάλουμε στην ειρήνη, αυτά βρίσκονται στα μυαλά όλων μας. Το επείγον είναι να αρχίσουμε να καθιερώνουμε τις μεγάλες αυτές κοινοτικές στρατηγικές που ζητά η Συνθήκη του Αμστερνταμ και να θέσουμε στην διάθεση τους τα απαραίτητα μέσα, προσφεύγοντας στην ενισχυμένη συνεργασία απουσία άλλης λύσης. Είναι προτιμότερο να έχουμε στόχους σαφείς και αποδεκτούς από όλους σε λίγους τομείς, οι οποίοι να υποστηρίζονται από τα όργανα μιας αξιόπιστης εξωτερικής πολιτικής, παρά να κάνουμε προσπάθειες σε πολλούς τομείς με πολύ μικρά ή μηδενικά αποτελέσματα καταλήγοντας να βασίζομαστε σε άλλες δυνάμεις και άλλα συμφέροντα.
<P>
Εδώ και καιρό το Κοινοβούλιο συμβάλλει στον καθορισμό αυτών των στρατηγικών και συνδράμει στην υλοποίησηή τους δια μέσω ενός διακοινοβουλευτικού διαλόγου. Θα στηρίξει αναμφίβολα κάθε βήμα που θα γίνει σε αυτό τον τομέα.
<P>
Κύριοι, για την πτώση του τείχους του Βερολίνου δεν ήταν απαραίτητο το τέλος της Ιστορίας, αλλά η τρομακτική επιτάχυνσή της. Μια ώθηση που μόνο τώρα αρχίζουμε να δρομολογούμε. Οι άνεμοι της αλλαγής πνέουν δυνατοί, θυελώδεις, και θα ξαφνιάσουν μόνο τα καράβια που μένουν ακυβέρνητα επειδή δεν έχουν ώθηση ή δεν διαθέτουν τα κατάλληλα για το μέγεθός τους όργανα προσανατολισμού.
<P>
Η πρώτη περίπτωση δεν αφορά εμάς. Η Ευρώπη παρ' όλες τις δυσκολίες, διατηρεί την ώθησή της. Η προσαρμογή των οικονομιών μας στις απαιτήσεις του ενιαίου νομίσματος αποτελούν ένα καλό παράδειγμα. Δεν συμβαίνει όμως το ίδιο και με τα όργανα προσανατολισμού του κοινοτικού σκάφους, τα οποία είχαν επινοηθεί για ένα σκάφος μικρότερης χωρητικότητας και για την πλοήγηση σε ήρεμες θάλασσες, και μετά βίας μπόρεσαν να αντιμετωπίσουν την τρικυμία της ιστορίας που συναντήσαμε. Είναι αναγκαίο να τα αναθεωρήσουμε, να τα προσαρμόσουμε σε ένα σκάφος που ολοένα μεγαλώνει και που πρέπει να πλεύσει σε θάλασσες που συνήθως είναι φουρτουνιασμένες. Είναι λοιπόν αναπόφευκτα απαραίτητο να ξαναρχίσουμε την εργασία που διακόπηκε κατά το τελευταίο στάδιο της Διακυβερνητικής Διάσκεψης, και να ξεκινήσουμε δίχως καθυστέρηση την προετοιμασία όσων θα πρέπει να διεκπεραιώσει η εκκρεμής θεσμική μεταρρύθμιση. Αυτό είναι πολύ πιθανό να μην μπορεί να γίνει στους επόμενους μήνες. Υφίστανται ακόμη οι ανασφάλειες στις οποίες αναφέρθηκα στο πρώτο μέρος αυτής της παρέμβασης, που τόσες δυσκολίες προκάλεσαν στο τελευταίο στάδιο της Συνδιάσκεψης του Αμστερνταμ. Θα πρέπει να περιμένουμε να διαλυθούν. Αλλά αν αυτή τη φορά θέλουμε να φέρουμε σε πέρας την εργασία, δεν αρκεί να περιμένουμε την κατάλληλη στιγμή. Είναι απαραίτητο να την προετοιμάσουμε επιτέλους, χρησιμοποιώντας μια μέθοδο διαφορετική από αυτή που ακολουθούσαμε ως τώρα. Δεν χρειάζεται να την επινοήσουμε. υπάρχει ήδη και αποδεικνύει συνεχώς την αποτελεσματικότητά της. Ούτε λίγο ούτε πολύ πρόκειται για την μέθοδο που δίνει στην Ευρωπαϊκή Επιτροπή το δικαίωμα της πρωτοβουλίας και επιβάλλει την έγκριση των κρατών μελών, έχοντας πρώτα την σύμφωνη γνώμη του Ευρωπαϊκού Κοινοβουλίου. Η εφαρμογή αυτής της μεθόδου θα μας επιτρέψει να συζητήσουμε για συνεκτικά κείμενα, που βασίζονται στο κοινό συμφέρον, κάτι που δεν συμβαίνει πάντα σε μια κλασσική διακυβερνητική διαπραγμάτευση. Ειλικρινά πιστεύω πως το καλύτερο που αυτό το Κοινοβούλιο θα μπορούσε να προσφέρει στους πολίτες που εκπροσωπεί είναι να δώσει την ώθηση για μια μελλοντική θεσμική μεταρρύθμιση της Ένωσης, κατά τέτοιο τρόπο ώστε οι επόμενες ευρωπαϊκές εκλογές να μπορέσουν να αποτελέσουν, κατά κάποιο τρόπο, μια διαβούλευση με το λαό σχετικά με αυτό το σχέδιο.
<P>
Ευελπιστώ, επομένως, πως θα μπορέσουμε να διασχίσουμε το πρώτο μέρος αυτό του δρόμου πριν ακόμη καταλήξει η τωρινή βουλευτική περίοδος και για αυτό παρακαλώ σήμερα εδώ την Ευρωπαϊκή Επιτροπή να αρχίσει αυτή την εργασία.
<P>
Εν τούτοις, δεν αρκεί να ακολουθήσουμε μια καλή μέθοδο και να επιλέξουμε την κατάλληλη στιγμή. Πρέπει να απαγκιστρωθούμε από τα θεσμικά συστήματα που βέβαια ήταν χρήσιμα στην εποχή τους αλλά που τώρα πια δεν χρησιμεύουν. Μια Κοινότητα πολλών εκατοντάδων εκατομμυρίων ατόμων, η οποία αποτελεί μια από τις μεγάλες παγκόσμιες οικονομικές δυνάμεις, δεν μπορεί να κυβερνάται αποτελεσματικά από ένα Συμβούλιο είκοσι τόσων υπουργών και με μια Προεδρία εκ περιτροπής κάθε έξι μήνες.
<P>
(Χειροκροτήματα) Πρέπει να επιλέξουμε ένα από τα δύο συστήματα που έχουν λειτουργήσει επιτυχώς σε άλλα μεγάλα σύνολα: το προεδρικό ή το κοινοβουλευτικό. Όντως η Συνθήκη του Μάαστριχτ έχει ήδη χαράξει την εξελικτική πορεία προς ένα κοινοβουλευτικό σύστημα. Μια εξελικτική πορεία την οποία η Συνθήκη του Αμστερνταμ συνέχισε, ενισχύοντας τις νομοθετικές εξουσίες του Ευρωπαϊκού Κοινοβουλίου και απαιτώντας ο Πρόεδρος της Επιτροπής -ρόλος επίσης ενισχυμένος- να έχει την εμπιστοσύνη της Συνέλευσης. Αυτός είναι ο δρόμος που πρέπει να ακολουθήσουμε και αυτή είναι η κατεύθυνση που ακολουθούν στην πρακτική οι σχέσεις ανάμεσα στο Κοινοβούλιο και την Επιτροπή. Είναι καλό επομένως να προσπαθήσουμε να δώσουμε περισσότερη λειτουργικότητα και συνοχή στην λειτουργία του Συμβουλίου, και να απομακρυνθούν τα εμπόδια που παρουσιάζονται στην λήψη αποφάσεων. Αυτό όμως χωρίς να παρασυρθούμε σε δημιουργία σωμάτων ή άλλους τύπους διακυβερνητικής έμπνευσης, τόσο εκτός τόπου όπως αυτός ο στόχος να ξαναμετατρέψουμε την Επιτροπή σε ένα μικρότερο σώμα με εξουσίες κυρίως διοικητικές. Η Επιτροπή είναι και θα είναι πάντα ένα πολιτικό όργανο.
<P>
Κύριοι, το τεράστιο έργο που θα πρέπει να γίνει μέσα στα επόμενα χρόνια θα καταστεί δυνατό μόνο αν είμαστε ικανοί να ανακτήσουμε τις αξίες από τις οποίες εμπνεύστηκαν εκείνοι οι αρχικοί επαναστάτες οι οποίοι ξεκίνησαν την Κοινότητα βασιζόμενοι σε δύο χρυσούς κανόνες: στην αντικατάσταση της διαμάχης με την συμφωνία και την δέσμευση, και στην προώθηση του διαλόγου ως τρόπου επίτευξης μεγαλύτερης ελευθερίας και ισότητας.
<P>
Το γεγονός ότι τόσα εκατομμύρια Ευρωπαίων περιμένουν να τους ανοίξουμε τις πόρτες της Ένωσης, θα έπρεπε να μας χρησιμεύσει για να ξαναμάθουμε να αξιοποιούμε πράγματα που τώρα τα θεωρούμε δεδομένα, αλλά που πριν σαράντα ή πενήντα χρόνια έμοιαζαν μη πραγματοποιήσιμες ουτοπίες.
<P>
Πέρασαν πέντε δεκαετίες από τότε που πάψαμε να είμαστε εχθροί και γίναμε πιστά μέλη μιας εταιρίας όπου όλοι κερδίζουμε ή όλοι χάνουμε. Την 20η Ιουνίου 1950, ο Schuman έκανε την έναρξη της πρώτης Διακυβερνητικής Διάσκεψης στο σαλόνι του l'Horloge del Quai d'Orsay. Δίχως να χάσει χρόνο, την επόμενη ημέρα ο Monnet καθόρισε την αλλαγή νοοτροπίας η οποία θα έκανε δυνατή αυτή την Ένωση, την σημερινή Ένωση. Αναφέρω το πρωτότυπο κείμενο των Απομνημονευμάτων του:
<P>
"Βρισκόμαστε εδώ για την πραγματοποίηση ενός κοινού έργου, σας τονίζω, όχι για να διαπραγματευτούμε τα οφέλη μας, αλλά για να αναζητήσουμε τα οφέλη μας στο κοινό όφελος. Οι εξήντα παρευρισκόμενοι εκπρόσωποι» συνεχίζει ο Monnet, "δεν γνώριζαν πως θα με άκουγαν, μετά από δέκα μήνες και πλέον, να ξαναρχίζω το μάθημα αυτό, το οποίο είναι από τα δυσκολότερα στην κατανόηση για τους άνδρες εκείνους που τάχθηκαν στην υπεράσπιση και την κατάκτηση των καθαρά εθνικών συμφερόντων.»
<P>
47 χρόνια αργότερα, πρέπει να συνεχίσουμε να επαναλαμβάνουμε ακατάπαυστα αυτό το μήνυμα. Για να αντιμετωπίσουμε τις προκλήσεις που μας παρουσιάζονται, για να ξαναδώσουμε ασφάλεια στους Ευρωπαίους, πρέπει να τοποθετηθούμε εν όψει ενός κοινού έργου. Όχι την διαπραγμάτευση της ίδιας της ευημερίας μας, αλλά την επίτευξη αυτής της ευημερίας μέσω της κοινής ευημερίας. Ας ανανεώσει αυτή η συζήτηση αυτό το πνεύμα. Ευχαριστώ πολύ.
<P>
(Χειροκροτήματα) Τον λόγο έχει, εξ ονόματος του Συμβουλίου των Υπουργών, ο Προεδρεύων, κ. Juncker.

<SPEAKER ID=17 NAME="Juncker">
Κύριε Πρόεδρε, κύριε Πρόεδρε της Επιτροπής, κυρίες και κύριοι βουλευτές, οι αρμοδιότητές μου με καλούν να λάβω το λόγο για δεύτερη φορά εντός ενός εικοσιτετραώρου, από το ίδιο αυτό βήμα. Έχοντας επίγνωση του γεγονότος αυτού, θα είμαι -αντίθετα με τις συνήθειές μου- σύντομος, ώστε να μην κουράσω εκείνους που θα έχουν την ευγενή καλοσύνη να με ακούσουν για δεύτερη φορά. Θα περιορίσω τις κουβέντες μου σε μία συνοπτική και ρεαλιστική ανάλυση της κατάστασης στην οποία βρίσκεται η Ένωσή μας.
<P>
Η τρίτη αυτή συζήτηση για την κατάσταση της Ένωσης γίνεται 23 ημέρες μετά την υπογραφή της συνθήκης του Αμστερνταμ, 30 ημέρες πριν το Ευρωπαϊκό Συμβούλιο για την απασχόληση, 51 ημέρες, για την ακρίβεια, πριν το Ευρωπαϊκό Συμβούλιο του Δεκεμβρίου με θέμα την διεύρυνση, και επτά μήνες πριν την τελική απόφαση για την οικονομική και νομισματική ένωση.
<P>
Οι διαφορετικές προθεσμίες που μόλις απαρίθμησα μας παρείχαν ή θα μας παράσχουν πολύτιμες ενδείξεις για το μέλλον της κοινοτικής ιδέας και δράσης, κι επομένως για το μέλλον του κοινού μας έργου. Το κοινό αυτό έργο θα πρέπει να συνεχίσει να βασίζεται σε ένα σκοπό και μια μέθοδο, με τη βοήθεια μιας ισχυρής αλληλεγγύης όλων των μελών της. Προσδοκάμε να δημιουργήσουμε σταδιακά μία πολιτική οντότητα με χαρακτήρα ομοσπονδιακό που θα μεταμορφωθεί από μια σειρά κατάλληλων κλιμακώσεων που θα τεθούν σε εφαρμογή από τους θεσμούς-θεματοφύλακες του κοινού συμφέροντος.
<P>
Το εάν η φιλοδοξία αυτή εξακολουθεί να είναι κοινή για όλους και αν το πρόγραμμά μας παραμένει ορθό, θα το διαπιστώσουμε με μέτρο τις δράσεις που πρόσφατα υιοθετήσαμε ή πρόκειται να υιοθετήσουμε επ' ευκαιρία των ραντεβού τα οποία μόλις υπαινίχθηκα.
<P>
Δεν θα επαναλάβω στο χώρο αυτό κύριε Πρόεδρε, τη γνώμη μου για τη συνθήκη του Αμστερνταμ. Το έκανα άλλωστε δημοσίως την ημέρα υπογραφής της. Επιτρέψτε μου μονάχα να υπενθυμίσω ότι η συνθήκη, έχοντας περάσει τους γνωστούς αλλά και τους άγνωστους μαιάνδρους της επικύρωσης, αποτελεί δείγμα καλής συνθήκης. Περιέχει αναμφισβήτητες αιχμές απέναντι στις προσδοκίες των πολιτών μας. Περιέχει δυνατότητες και πιθανότητες που ανοίγουν καινούργια μονοπάτια για την κοινοτική δράση. Τέλος, ακόμη και στον θεσμικό τομέα, το Αμστερνταμ επιφέρει σημαντικές προόδους. Το Κοινοβούλιό σας θα το αναγνωρίσει με κάθε αντικειμενικότητα, ακόμη και αν η καθαυτό συνθήκη παραμένει εξαιρετικά άτολμη και ανεπαρκώς αποφασιστική.
<P>
Ας αναγνωρίσουμε ότι η συνθήκη, παρά τις ελλείψεις της, παρά τις αδυναμίες της, αποτελεί σημαντικό στάδιο στο μακρύ δρόμο πραγμάτωσης της Ένωσής μας. Ας είμαστε επιφυλακτικοί με τις βιαστικές και πολύ πρόχειρες κρίσεις. Ας δώσουμε μια ευκαιρία στη συνθήκη αυτή και ας έχουμε στο νου μας αυτή τη διττή απόδειξη: οι τέλειες συνθήκες μπορεί να οδηγούν σε ατελή αποτελέσματα. Όμως οι ατελείς συνθήκες, και μάλιστα η συγκεκριμένη του Αμστερνταμ αξίζει χωρίς αμφιβολία το παραπάνω κοσμητικό επίθετο, μπορούν να οδηγήσουν σε τέλεια αποτελέσματα, εάν τέτοια είναι η συλλογική βούληση εκείνων που είναι αρμόδιοι να τα φέρουν εις πέρας.
<P>
Οι συνθήκες είναι βέβαια σημαντικές, αποτελούν όμως φιλοδοξία αλλά και βούληση των ενδιαφερομένων μελών τους, τα οποία είναι πολύ περισσότερο σημαντικά. Ας έχουμε λοιπόν φιλοδοξίες, ας έχουμε υψηλές φιλοδοξίες. Ας ξεπεράσουμε τις διαχωριστικές γραμμές μεταξύ των "υπέρμαχων των κυριαρχιών», οι οποίοι κάποια στιγμή, δεν κατάφεραν να κρατηθούν στην κορυφή και των "ομοσπονδιακών» οι οποίοι δεν κατάφεραν να υπερπηδήσουν όλες τις παγίδες!
<P>
Όσον αφορά την οικονομική και νομισματική ένωση, εξακολούθησε σχεδόν αδιατάρακτα τη μεθοδική της πορεία προς τα εμπρός, ακολουθώντας ένα σενάριο που εγκρίθηκε και διατυπώθηκε γύρω από μια μυριάδα νέων νομοθετικών διατάξεων. Ας το παραδεχτούμε και ας είμαστε υπερήφανοι γι' αυτό, η μέθοδος του Μάαστριχτ γνώρισε απίστευτη επιτυχία. Οι πρόοδοι της σύγκλισης σε όλες τις χώρες μας υπήρξαν και εξακολουθούν να είναι εντυπωσιακές.
<P>
Η νομισματική ένωση θα πραγματοποιηθεί, όπως έχει προβλεφθεί, την 1η Ιανουαρίου 1999. Η νομισματική επανάσταση θα γίνει, κι ας δυσαρεστηθούν εκείνοι που, είτε στο εξωτερικό, είτε στο εσωτερικό, επιδίωξαν να δυσφημίσουν το ενιαίο νόμισμα. Θυμηθείτε τα δυσμενή σχόλια εκείνων που θεωρούνταν αρμόδιοι να διαχωρίζουν τα Κράτη μέλη σε δύο ομάδες: τις "καλές» χώρες από τη μία, και το κλαμπ των Μεσογειακών χωρών, το τόσο ταπεινωτικό, από την άλλη. Θυμηθείτε τις επαναλαμβανόμενες προτροπές εκείνων που δεν έπαψαν να μας κάνουν να πιστεύουμε πως η νομισματική ένωση θα ήταν καλό να μετατεθεί για μερικά χρόνια αργότερα. Εάν δεν κάνουμε πραγματικότητα το ενιαίο νόμισμα πριν το τέλος του αιώνα αυτού, θα έχουμε χάσει για πάντα την ευκαιρία. Αναλογιστείτε την αποτυχία της Ευρωπαϊκής Κοινότητας άμυνας!
<P>
(Χειροκροτήματα) Η προεδρία έκανε τα πάντα για να ενισχύσει εκ των προτέρων την αξιοπιστία του ευρώ. Η πρόσφατη απόφαση των υπουργών Οικονομικών να καθορίσουν τις ισοτιμίες την ίδια ημέρα που θα οριστεί η λίστα των Κρατών μελών που θα συμμετάσχουν στο ευρώ, τείνει προς αυτήν την κατεύθυνση. Τα προσωρινά νούμερα που δημοσιεύθηκαν από την Επιτροπή τείνουν επίσης προς αυτήν την κατεύθυνση. Τα καλά αποτελέσματα της οικονομίας και του προϋπολογισμού των Κρατών μελών με κάνουν να πιστεύω πως ένας μεγάλος αριθμός κρατών μελών είναι έτοιμα να συμμετάσχουν στο ευρώ από 1ης Ιανουαρίου 1999. Η απόφαση βρίσκεται προ των πυλών, ας είμαστε όμως σε εγρήγορση. Ας μην επιτρέψουμε, στο διάστημα από τώρα μέχρι την αποφασιστική άνοιξη του επόμενου έτους, στους νοσταλγούς του κράτους-έθνους να παρακωλύσουν την τρέχουσα διαδικασία. Μπορούμε, ίσως, να κερδίσουμε τις εκλογές αντιτιθέμενοι στο ευρώ. Είναι όμως βέβαιο πως θα χάσουμε το μέλλον σκοτώνοντας την τελευταία μεγάλη ευρωπαϊκή φιλοδοξία αυτού του αιώνα.
<P>
(Χειροκροτήματα) Κύριε Πρόεδρε, την 21η Νοεμβρίου, οι αρχηγοί κρατών και κυβερνήσεων θα συγκεντρωθούν για να διαβουλευθούν και να αποφασίσουν, ελπίζω, για την απασχόληση. Ελπίζω πως η 21η Νοεμβρίου θα αποτελέσει το μεγάλο ευρωπαϊκό ραντεβού. Εάν διαχωριζόμασταν πάνω στην απλή διαπίστωση πως η ανεργία είναι μια μάστιγα και πως πρέπει να την καταπολεμήσουμε, χωρίς ωστόσο να αποτρέπουμε τα συγκεκριμένα όργανα, που είναι αριθμητικά προσδιορισμένα και μπορούν να επαληθευθούν, από την αποτελεσματική καταπολέμησή της, το Συμβούλιο "απασχόληση» θα ήταν μια αποτυχία και δεν διστάζω να το πω. Αρκετά πια από λόγια, αρκετές οι διαπιστώσεις, αρκετά με τις αναλύσεις, αρκετή η φιλολογία...
<P>
(Χειροκροτήματα) Πρέπει να δραστηριοποιηθούμε, και να δραστηριοποιηθούμε από κοινού. Προτείνω να εφαρμόσουμε τη μέθοδο του Μάαστριχτ, εκείνη δηλαδή της οικονομικής και νομισματικής ένωσης, στην πολιτική της απασχόλησης. Επιθυμία μου θα ήταν να καταλαμβανόμαστε, στο θέμα της απασχόλησης, από την ίδια αγωνία για σύγκλιση που μας έχει καταλάβει εδώ και χρόνια πάνω στο θέμα της οικονομικής και νομισματικής ένωσης. Ας αποδείξουμε ότι το Συμβούλιο για την απασχόληση θα είναι κάτι παραπάνω από ένα απλό συμβούλιο. Ας φροντίσουμε ώστε να λειτουργήσει προς την κατεύθυνση αυτή. Θα ήθελα την επαύριο της 21ης Νοεμβρίου να ολοκληρωθεί περισσότερο το ευρωπαϊκό σχέδιο και να επανατοποθετήσει -όντας πλέον συγκεκριμένο- τον άνθρωπο και την αξιοπρέπειά του στην καρδιά των πραγμάτων για τα οποία νοιαζόμαστε.
<P>
Εάν επιτύχουμε στο Συμβούλιο απασχόληση, και μερικούς μήνες αργότερα στη νομισματική ένωση, η εμπιστοσύνη θα αποτελεί και πάλι ευρωπαϊκή αρετή. Εκείνο που λείπει περισσότερο στη σημερινή Ευρώπη είναι η εμπιστοσύνη στο πεπρωμένο της. Ας σταθούμε λοιπόν στο ύψος των υποχρεώσεών μας. Εμείς, εσείς, το Κοινοβούλιο, η Επιτροπή, οι εθνικές και τοπικές κυβερνήσεις, οι τοπικοί παράγοντες και οι κοινωνικοί εταίροι είναι εκείνοι των οποίων η ευθύνη είναι ισότιμη με τη δική μας.
<P>
Η ευρωπαϊκή ιστορία, κύριε Πρόεδρε, δε σταματάει στα όρια των νομισματικών φιλοδοξιών και των κοινωνικών υποχρεώσεών της. Θα πρέπει να της προσθέσουμε και ένα νέο όριο. Κι αυτό θα είναι η διεύρυνση προς τις χώρες της Κεντρικής και Ανατολικής Ευρώπης και του νότου. Πριν την τελική ευθεία του αιώνα αυτού, η ευρωπαϊκή ιστορία και γεωγραφία ξανασμίγουν. Θα πρέπει τώρα να τις συμφιλιώσουμε και να μπούμε αποφασιστικά και χωρίς υπαναχωρήσεις στην οδό της διεύρυνσης.
<P>
Η διεύρυνση είναι φλέγουσα ηθική υποχρέωση. Οι άντρες και οι γυναίκες που, χάρη σ' ένα σωρό στερήσεις και άλλες τόσες θυσίες, απελευθερώθηκαν από την κομμουνιστική καταπίεση κι έδωσαν πνοή σε νέες ελπίδες τις οποίες θεωρούσαμε δια παντός χαμένες, μας θέτουν σήμερα ένα πολύ απλό ερώτημα: είστε έτοιμοι να μας δώσετε τη θέση που μας ανήκει στην καρδιά της ευρωπαϊκής αλληλεγγύης ή όχι; Η απάντησή μας δε θα πρέπει να' ναι πολύπλοκη. Πρέπει να είναι απλή και καταφατική. Θα πρέπει επίσης να είναι και ειλικρινής. Η ένταξη στην Ευρωπαϊκή Ένωση δεν θα επιλύσει όλα τα προβλήματα τα οποία πρέπει να αντιμετωπίσουν οι υποψήφιες χώρες. Μερικές φορές, ακούγοντας τους φίλους μας, οι οποίοι για πολύ καιρό είχαν διαχωριστεί από εμάς από το σιδηρούν παραπέτασμα, που ευτυχώς πλέον δεν υπάρχει, μου δημιουργείται η εντύπωση ότι το συναίσθημα υπερισχύει της άποψης ότι η Ευρωπαϊκή Ένωση θα ήταν ο πιο ονειρικός κόσμος που θα μπορούσε να υπάρχει. Όχι. Χρειάζονται μεγάλες προσπάθειες προσαρμογής εκ μέρους των υποψηφίων χωρών.
<P>
Θα ήθελα αμέσως να προσθέσω ότι κι εμείς απ' την πλευρά μας, πρέπει να προετοιμαστούμε ενόψει της έλευσης των νέων κρατών μελών. Η Ατζέντα 2000, που παρουσιάστηκε από την Επιτροπή, έργο εξαιρετικής ανάλυσης και σύλληψης, καταδεικνύει ότι η διεύρυνση επιτάσσει σοβαρές προσπάθειες στα αυριανά αλλά και στα σημερινά μέλη της Ένωσης. Στο Ευρωπαϊκό Συμβούλιο του Δεκεμβρίου θα πρέπει να δείξουμε ενδιαφέρον για όλες τις υποψήφιες χώρες. Το μήνυμά μας θα πρέπει να είναι σαφές: όλες οι υποψήφιες χώρες έχουν την ικανότητα να γίνουν μέλη της Ευρωπαϊκής Ένωσης. Όλοι θα συμμετάσχουν στη διαδικασία διεύρυνσης από τη στιγμή που αυτή θα ξεκινήσει. Δεν απορρίπτουμε κανέναν, δεν έχουμε το δικαίωμα να αποκλείσουμε καμία υποψήφια χώρα από την ευρωπαϊκή οικογένεια.
<P>
(Χειροκροτήματα) Είναι ιδιαίτερα προφανές, κυρίες και κύριοι βουλευτές, ότι πρόκειται να ξεκινήσουμε τις διαπραγματεύσεις με τις χώρες που είναι καλύτερα προετοιμασμένες. Αυτό συνίσταται σε διμερείς συζητήσεις μεταξύ της Ευρωπαϊκής Ένωσης και των ενδιαφερομένων χωρών. Δεν θα γίνουν διαπραγματεύσεις ομάδων. Οι ΧΚΑΕ δεν αποτελούν ομάδα. Είναι έθνη ανεξάρτητα και υπερήφανα, και δικαιολογημένα υπερήφανα. Το να τα θεωρούμε μέλη μιας ομάδας θα ήταν σα να επιστρέφουμε στη σοβιετική λογική. Από χρόνο σε χρόνο θα επανεξετάζουμε την κατάσταση των διαφόρων υποψηφίων χωρών. Αυτές που θα έχουν σημειώσει επαρκή πρόοδο θα δουν να τους προσφέρεται η έναρξη των διαπραγματεύσεων. Θα είναι χωρίς αμφιβολία δύσκολο να ξεκινήσουν την ίδια ημέρα οι διαπραγματεύσεις για όλο τον κόσμο, και βέβαια δεν θα καταλήγουν την ίδια ημέρα για όλο τον κόσμο, είναι όμως απαραίτητο να φροντίσουμε ώστε το απόγευμα του Ευρωπαϊκού Συμβουλίου του Δεκεμβρίου, όλοι οι ευρωπαϊκοί λαοί να έχουν τη βεβαιότητα, την εγγύηση, ότι η Ευρώπη ποτέ πια δεν θα ξαναδιχαστεί.
<P>
Θα πω, κύριε Πρόεδρε, συνεχίζοντας τον ειρμό των σκέψεων που μου εμπνέει η Ατζέντα 2000, μία ακόμη λέξη στο ζήτημα ενός διαλόγου που συναρπάζει ιδιαίτερα εκείνους τους οποίους συμμετέχουν και οι οποίοι, εάν δεν προσέξουμε, μπορεί να εκνευρισθούν. Θα ήθελα να κάνω λόγο γι' αυτό το καινούργιο, παλαιό ζήτημα των εθνικών φορολογιών για τον κοινοτικό προϋπολογισμό. Κατανοώ απόλυτα τις αντιδράσεις εκείνων που θεωρούν ότι υπόκεινται σε υψηλή φορολογία. Θα έπρεπε, εν ευθέτω χρόνω όμως, να σκεφθούμε μια νέα διάρθρωση του συστήματος ιδίων πόρων, που θα λαμβάνει υπόψιν τις επιθυμίες κάποιων και τις ανάγκες όλων.
<P>
Από αυτό ορμώμενος θα ήθελα να κάνω τρεις παρατηρήσεις. Πρώτον, ας μην επιβεβαιώνουμε την ιδέα ότι τα πλεονεκτήματα της Ευρωπαϊκής Ένωσης μπορούν να εκτιμώνται με μόνη βάση τις εισροές και τις εκροές του προϋπολογισμού.
<P>
(Χειροκροτήματα) Ο προϋπολογισμός της Ένωσης αντιστοιχεί στο 1, 2 % του ΑΕΠ της Ευρωπαϊκής Ένωσης. Δεν μπρούμε να περιορίσουμε την ευτωπαϊκή ιδέα στο 1, 2 % του ΑΕΠ. Αυτό δεν γίνεται.
<P>
(Χειροκροτήματα) Δεύτερη παρατήρηση: μεταξύ των πολλών κεκτημένων του ευρωπαϊκού οικοδομήματος υπάρχουν άυλα στοιχεία τα οποία δεν μπορούμε να ορίσουμε ποσοτικά. Δεν υπάρχει απάντηση με νούμερα στην ερώτηση που μας ενδιαφέρει πραγματικά: ποιά είναι η τιμή μιας ώρας ειρήνης;
<P>
Τρίτη παρατήρηση: ας μην επαναλάβουμε τα λάθη του πολύ πρόσφατου παρελθόντος. Χάσαμε τέσσερα πολύτιμα χρόνια στις αρχές της δεκαετίας του 1980, διότι η μάχη του προϋπολογισμού που ετίθετο, είχε ως κατάληξη την παράλυση όλων μας των πολιτικών. Κι όμως, αφού βρισκόμαστε στο σημείο να περάσουμε το κατώφλι ενός καινούργιου αιώνα, δεν πρέπει να χάνουμε χρόνο.
<P>
Η Ευρώπη κύριε Πρόεδρε, κυρίες, κύριοι, δεν πρέπει να είναι αυτάρκης. Έχουμε να διαδραματίσουμε ένα ρόλο στη διεθνή σκηνή, έχουμε κάποια θέση, μία διάθεση να προβάλλουμε. Ο επόμενος ρόλος δεν θα είναι ευρωπαϊκός. Θα τον μοιραστούμε και με άλλους πρωταγωνιστές. Θα πρέπει επομένως να διατηρήσουμε και να αναπτύξουμε ισορροπημένες σχέσεις με τις Ηνωμένες Πολιτείες και να ενισχύσουμε τις ήδη υπάρχουσες σχέσεις με τις χώρες που μεθαύριο θα είναι άμεσοι γείτονες της διευρυμένης Ευρώπης. Και εννοώ τη Ρωσία και την Ουκρανία. Δεν θα υπάρχει τίποτα ρώσικο ή ουκρανικό στα επόμενα τριάντα χρόνια, το οποίο θα μας ξενίζει πραγματικά. Πρέπει επίσης να ενισχύσουμε την παρουσία και τη δέσμευσή μας απέναντι στη Μέση Ανατολή. Και πρέπει η παρουσία μας εκεί να είναι έντονη. We want to be players, not only payers.
<P>
(Χειροκροτήματα) Πρέπει να επιδιώξουμε άμεσο και πολύπλευρο διάλογο με τις χώρες της Ασίας και να στρέψουμε το βλέμμα προς την Αφρική, αυτή την κακότυχη ήπειρο, σε πολλές περιπτώσεις όμως γενναία, την Αφρική εκείνη την οποία βλέπουμε μια να πέφτει κάτω, την άλλη να ξανασηκώνεται με τη βοήθεια νέων στην ηλικία και τις ιδέες δημοκρατών ηγετών, οι οποίοι διαθέτουν ικανότητες και θάρρος και οι οποίοι είναι άξιοι της εμπιστοσύνης μας. Εν συντομία, κύριε Πρόεδρε, έχοντας στο νου τις πολλαπλές αδυναμίες και τα ελαττώματά μας, δεν μπορώ να κατανοήσω, σε τελική ανάλυση, για ποιό λόγο υποκύπτουμε τόσο εύκολα στην κατήφεια του περιβάλλοντος που διακρίνει το πνεύμα της ηπείρου μας από το πνεύμα των άλλων ηπείρων. Τίποτα βέβαια δεν είναι τέλειο, μπορούμε όμως, παρόλ' αυτά να είμαστε υπερήφανοι για τις επιτυχίες μας από το τέλος του Δεύτερου Παγκόσμιου πολέμου μέχρι σήμερα.
<P>
Ανήκω στην πρώτη γενιά ευρωπαίων που δε γνώρισαν, ούτε έζησαν τον πόλεμο. Ο πατέρας μου γεννήθηκε το 1924, ανήκει κατ' επέκτασιν στη μεταπολεμική γενιά. Όταν εγώ ο ίδιος γεννήθηκα τριάντα χρόνια αργότερα, ο πατέρας μου επέστρεψε και πάλι σε άλλη μεταπολεμική γενιά. Οι γονείς μας αποτελούν κομμάτι μιας γενιάς που γνώρισε δύο μεταπολεμικές περιόδους.
<P>
Ναι, λοιπόν, ας αφιερωθούμε στην τελειοποίηση του ευρωπαϊκού οικοδομήματος, ας είμαστε όμως ευγνώμονες απέναντι σ' εκείνους που προηγήθηκαν από εμάς και οι οποίοι, υπό συνθήκες πολύ δυσκολότερες από τις σημερινές, κατάφεραν να εξάγουν από την ιστορία μαθήματα ουσίας και ας φροντίσουμε, εμείς που μεγαλώσαμε σε ειρηνικό περιβάλλον, έτσι ώστε κατά τη διάρκεια του ερχόμενου αιώνα, να μην ξαναδούμε τον πόλεμο να επιστρέφει με τέτοια συχνότητα στην ιστορία μας, μια ευρωπαϊκή επιλογή. Όποιος επιθυμεί την ειρήνη, επιθυμεί και την Ευρώπη.
<P>
(Ζωηρά χειροκροτήματα)
<SPEAKER ID=18 NAME="Santer">
Κύριε Πρόεδρε, κύριε Πρόεδρε του Ευρωπαϊκού Συμβουλίου, κυρίες, κύριοι βουλευτές, για τρίτη φορά από τότε που ανέλαβα πρόεδρος, με καλείτε να διατυπώσω τη γνώμη μου για την κατάσταση της Ένωσης. Είναι η αρχή μιας παράδοσης την οποία χαιρετίζω. Η συζήτησή μας σήμερα έχει ωστόσο κάποια ιδιαίτερη συνδήλωση: παρεμβαίνει με ενδιάμεση εντολή της Επιτροπής και του Ευρωπακού Κοινοβουλίου. Τα δύο αυτά όργανα εργάστηκαν σκληρά από κοινού και θα πρέπει να συνεχίσουν κατά τον ίδιο τρόπο, στο πλαίσιο του ρόλου που τους παρέχει η συνθήκη.
<P>
Το νόημα μιας τέτοιας συζήτησης είναι να γίνει απολογισμός των έως τώρα προόδων καθώς και χάραξη των κατευθυντήριων γραμμών που θα ακολουθηθούν στο μέλλον. Όσον αφορά τον απολογισμό, κύριε Πρόεδρε, ας παραμείνουμε απαιτητικοί, ας απορρίψουμε κάθε αυταρέσκεια, ας αναγνωρίσουμε όμως τις προόδους που πραγματοποιήθηκαν. Τί διαπιστώνουμε τελικά, εάν αποστασιοποιηθούμε από τα καθημερινά, για να δούμε τα πράγματα πιο αντικειμενικά; Διαπιστώνουμε ότι με φόντο τις κρίσεις, συχνά πλασματικές, μερικές φορές πραγματικές, η Ευρώπη προχωράει. Και τί διαδρομή έχει διατρέξει από την αρχή της δεκαετίας του 80: δύο επιτυχείς διευρύνσεις, τρεις σημαντικές αναθεωρήσεις της συνθήκης, την γερμανική ενοποίηση, την εσωτερική αγορά, και σύντομα το ευρώ! Από το 1995 ανοίξαμε και κλείσαμε την αυλαία της διακυβερνητικής διάσκεψης, ολοκληρώσαμε τις τελευταίες προετοιμασίες για την οικονομική και νομισματική ένωση και ξεκινήσαμε το τεράστιο έργο Ατζέντα 2000. Θέσαμε επίσης με υπομονή τα θεμέλια μιας γνήσιας ευρωπαϊκής στρατηγικής για την απασχόληση.
<P>
Η Ευρώπη πλησιάζει τη νέα αυτή φάση του μέλλοντός της με σημαντικά ατού, χάρις επίσης και στην επιτάχυνση της ανάπτυξης. Προσοχή όμως! Τίποτα δεν κερδήθηκε εκ των προτέρων, το ευρωπαϊκό έργο απαιτεί τη συνεχή προσπάθεια όλων και είναι ευάλωτο στην επανεμφάνιση κοντόφθαλμων εγωισμών των εθνών και των συντεχνιών.
<P>
Κύριε Πρόεδρε, η συνθήκη του Αμστερνταμ υπογράφηκε. Μένει πλέον η επικύρωσή της. Αισθάνθηκα κάποια έκπληξη όταν άκουσα ορισμένους ευρωπαίους, πεπεισμένους εξάλλου, να εκθειάζουν την απόρριψη αυτής της συνθήκης διότι δεν επίλυσε τα πάντα. Μου φαίνεται σωφρονέστερο να αποκομίσουμε τις πολλές και αληθινές προόδους που προκύπτουν από το κείμενο αυτό και να κανονίσουμε μία συνάντηση για να πράξουμε αυτό που πρέπει να γίνει σε πραγματικό χρόνο πριν τη διεύρυνση. Κυρίως, μόλις γίνει αυτό, να επικεντρώσουμε την προσοχή μας στην ουσία, για παράδειγμα στην ειδική πλειοψηφία και όχι σε ό, τι είναι, από ευρωπαϊκής πλευράς, σχετικά συμπληρωματικό, όπως η επαναστάθμιση των ψήφων στο Συμβούλιο.
<P>
Αναφορικά με την οικονομική και νομισματική ένωση, έχει γίνει εμπεριστατωμένη ανάλυση. Θεωρώ ότι έχω τη δυνατότητα να ισχυρίζομαι ότι πάντοτε χρησιμοποιούσα την ίδια γλώσσα και όταν έφθασα στις Βρυξέλλες το 1995, οι προετοιμασίες είχαν παγώσει. Κανείς δεν φαινόταν εξάλλου να πιστεύει στην επιτυχία αυτής της υπόθεσης. Για το λόγο αυτό πήρα μαζί με τον Yves-Thibault de Silguy την πρωτοβουλία για τη δημιουργία ενός Πράσινου Βιβλίου σχετικά με τους πρακτικούς τρόπους εισαγωγής του ευρώ. Σίγουρα όλοι θα θυμάστε ακόμη τις αναταραχές που είχε ξεσηκώσει. Η σοβαρή πολιτική μερικές φορές γεννιέται μέσα από πρακτικούς όρους παρά μέσα από μεγαλόπνοες διακηρύξεις.
<P>
Σήμερα, οι τεχνικές προετοιμασίες, χάρη στο τεράστιο έργο που επιτελέστηκε, έχουν έλθει εις πέρας και τα Κράτη μέλη, στο φάκελλο αυτόν τουλάχιστον, έδειξαν επιμονή, αυστηρότητα, πίστη σε ό, τι είχαν αποφασίσει. Θυμάμαι τα γεμάτα οίκτο βλέμματα όταν προέβλεπα την έναρξη ισχύος του ευρώ την 1η Ιανουαρίου 1999 και τη συμμετοχή ενός μεγάλου αριθμού Κρατών μελών. Κι όμως, τα τελευταία νούμερα των οικονομικών μας προβλέψεων επιβεβαιώνουν την πραγματικά εντυπωσιακή πρόοδο της σύγκλισης στην Ευρώπη. Μόνο μία συμβουλή θα ήθελα να δώσω στους οικονομικούς παράγοντες όλης της Ευρώπης: προετοιμαστείτε γρήγορα, μη χάσετε την ευκαιρία, γιατί όσο το ευρώ θα ανοίγει πολλά υποσχόμενες προοπτικές, άλλο τόσο θα δοκιμάζουν δυσάρεστες εκπλήξεις όσοι αμέλησαν να προετοιμαστούν. Όσον αφορά δε τα Κράτη μέλη που επέλεξαν να μη συμμετέχουν από την αρχή, τους απομένει να αναρωτηθούν το τί θα επιφέρει ή πόσο θα κοστίσει η μη συμμετοχή τους σε μια ομάδα που κερδίζει.
<P>
Κύριε Πρόεδρε, εάν η ανάπτυξη ξεκινά σήμερα από υγιείς βάσεις, οφείλεται επίσης και στην ΟΝΕ. Ανέκαθεν πίστευα ότι η ΟΝΕ μπορούσε και όφειλε να είναι όργανο για την προώθηση της οικονομικής ανθηρότητας και απασχόλησης και η ίδια παρατήρηση ισχύει εξάλλου και για την ενιαία αγορά, απ' την οποία ορμώμενη η Επιτροπή τονίζει την εφαρμογή του πλαισίου δράσης της.
<P>
Ένας από τους λόγους που με ώθησαν να προτείνω ένα σύμφωνο εμπιστοσύνης για την απασχόληση πριν ένα χρόνο και πλέον, ήταν ακριβώς για να καταδειχθεί ότι ο αγώνας ενάντια στην ανεργία απαιτεί ομοιογενή στρατηγική. Χωρίς την ανάπτυξη δεν μπορούν να δημιουργηθούν θέσεις απασχόλησης, όμως από μόνη της η ανάπτυξη δεν αρκεί για να λύσει το πρόβλημα της ανεργίας. Από τότε, πολύ νερό κύλησε στο αυλάκι. Εκτιμώ, όπως ανέφερα και χθες κατά τη διάρκεια της συζήτησης γύρω από την απασχόληση, ότι το 1997 μπορεί και πρέπει να γίνει ορόσημο μιας νέας εκκίνησης, χάρη στην εκ των προτέρων εφαρμογή του κεφαλαίου "απασχόληση» της συνθήκης του Αμστερνταμ και χάρη στο ειδικό Ευρωπαϊκό Συμβούλιο του Λουξεμβούργου.
<P>
Ούτως ή άλλως, εάν οι οικονομικές συνθήκες και το γενικότερο περιβάλλον δεν είναι ευνοϊκότερα παρά ποτέ, τίποτα δεν κερδίζεται. Πολύ συχνά στο παρελθόν είδαμε την οικονομική ανάκαμψη να χρησιμεύει ως πρόσχημα για να μην πραγματοποιηθούν οι απαραίτητες διαρθρωτικές μεταρρυθμίσεις. Πολύ συχνά βιώσαμε το χάσμα μεταξύ των μεγαλόστομων δηλώσεων προθέσεως εκ μέρους του Ευρωπαϊκού Συμβουλίου και της επακόλουθης απογοητευτικής δράσης.
<P>
Ήδη ακούω εδώ κι εκεί τις προειδοποιήσεις κατά της επιρροής των Βρυξελλών στο θέμα που θα έπρεπε να παραμένει εθνικής αρμοδιότητας. Χρειάζονται πραγματικά, όπως λέγεται, κατευθυντήριες γραμμές στο επίπεδο της Ευρωπαϊκής Ένωσης; Απαντώ σαφώς: μάλιστα, της χρειάζονται. Πρώτα απ' όλα διότι οι αρχηγοί κρατών και κυβερνήσεων έτσι αποφάσισαν κι επιπλέον -και κυριότερο- διότι αυτή είναι η σωστή προσέγγιση, που στηρίζεται στα χνάρια της προσέγγισης εκείνης που είχε τόση επιτυχία στον τομέα της οικονομικής πολιτικής.
<P>
Ορισμένοι δείχνουν επικριτική στάση απέναντι στην εκτίμησή μας για τις συνέπειες των προτεινομένων μέτρων, που ενισχύονται από την οικονομική ανάκαμψη, τη δημιουργία δηλαδή 12 εκατομμυρίων θέσεων απασχόλησης σε πέντε χρόνια. Ας αποφεύγουμε τις παρεξηγήσεις. Ο αριθμός αυτός, γνωρίζετε, δεν είναι στόχος, αλλά αποτέλεσμα. Γιατί να είμαστε λιγότερο φιλόδοξοι από τους προκατόχους μας, οι οποίοι όταν ήταν δώδεκα, δημιούργησαν μεταξύ των ετών 1985 και 1990, δέκα εκατομμύρια θέσεις απασχόλησης και μείωσαν την ανεργία κατά 3 % περίπου, πορεία που διακόπηκε μονάχα από τον πόλεμο του κόλπου και τις νομισματικές αναταραχές;
<P>
Ας επικεντρώσουμε λοιπόν το ενδιαφέρον μας σε ό, τι πραγματικά αναφέρεται στις προτάσεις μας. Εκείνο που προτείνουμε δεν είναι να ονειρευτούμε ένα σπίτι, εκείνο που προτείνουμε είναι τα τούβλα του σπιτιού, το τσιμέντο και η βούληση να λερώσουμε τα χέρια μας χτίζοντάς το. Να γνωρίζετε εν πάσει περιπτώσει ότι η Επιτροπή θα συνεχίσει να αγωνίζεται για τις προτάσεις της, οι οποίες, για να χρησιμοποιήσω μία προσφιλή μου έκφραση, είναι ταυτόχρονα φιλόδοξες και ρεαλιστικές.
<P>
Κύριε Πρόεδρε, το δεύτερο μισό της εντολής μας θα είναι αφιερωμένο στην Ατζέντα 2000, πράγμα που άλλωστε αντικατοπτρίζεται στο πρόγραμμα εργασίας μας για το 1998: σχεδόν οι μισές από τις νομοθετικές προτάσεις τοποθετούνται στο πλαίσιο της Ατζέντας 2000. Η Ατζέντα αυτή παρουσιάζει, έχω την εντύπωση, ένα συνεκτικό όραμα για την Ευρώπη του 21ου αιώνα: αποτελεσματικές πολιτικές στην υπηρεσία των πολιτών, επιτυχής διαδικασία διεύρυνσης που ενισχύει την Ευρωπαϊκή Ένωση και αυστηρή διαχείριση των χρημάτων των φορολογούμενων.
<P>
Οι προσανατολισμοί της Ατζέντας 2000 υποδεικνύουν το δρόμο που θα ακολουθήσουμε. Στηρίζονται σε βαθιά ανάλυση της πραγματικότητας, γιατί προτιμώ τα οράματα που πραγματοποιούνται, παρά τις μεγαλόστομες φιλοσοφικές δηλώσεις. Οι πρώτες αντιδράσεις των Κρατών μελών είναι ενθαρρυντικές. Όλοι αποδέχονται την Ατζέντα 2000 ως πλαίσιο των διαπραγματεύσεων και όλοι αναγνωρίζουν τη σπουδαιότητα μιας συνεκτικής και ολοκληρωμένης προσέγγισης. Ταυτόχρονα όμως, τίθενται υπέρ των διαπραγματεύσεων μακράς χρονικής διάρκειας και δυσκολίας. Υπενθυμίζω ότι οι εμπεριστατωμένες προτάσεις μας δεν έχουν ακόμη παρουσιαστεί. Όλα αυτά είναι φυσιολογικά και νόμιμα.
<P>
Ωστόσο, τολμώ να ελπίζω ότι οι δράσεις απέναντι στο ιστορικό στοίχημα που συνιστά η Ατζέντα 2000 θα σταθούν στο ύψος των προκλήσεων. Πρέπει να αντισταθούμε στον πειρασμό να βλέπουμε τα οφέλη που συνεπάγεται η Ένωση υπό το πρίσμα μονάχα των κονδυλίων που μεταφέρονται στον κοινοτικό προϋπολογισμό ή των χρημάτων που λαμβάνουμε από τις Βρυξέλλες! Δεν υπονοώ ότι αυτές οι πλευρές δεν έχουν σπουδαιότητα ή ότι δεν είναι νόμιμο να τίθενται ορισμένα προβλήματα, όμως πρέπει πάση θυσία να αποφύγουμε την τροχοπέδη των καθαρά εθνικών και λογιστικών προσεγγίσεων.
<P>
Θα ήθελα επίσης να θίξω ένα άλλο ζήτημα που με απασχολεί. Ορισμένοι φαίνεται να έχουν ξεχάσει ότι οι διαπραγματεύσεις ένταξης αποτελούν διαδικασία πολύπλοκη και δύσκολη, προπαντός για τις ίδιες τις υποψήφιες χώρες. Για τον λόγο αυτό η συνθήκη προβλέπει γνωμοδότηση της Επιτροπής για τις ατομικές υποψηφιότητες και το Ευρωπαϊκό Συμβούλιο της Κοπεγχάγης ορίζει τα κριτήρια που πρέπει να καθοδηγούν την Επιτροπή στο έργο αυτό. Αυτό το εξαντλητικό έργο πραγματοποιήθηκε από την Επιτροπή, η οποία, όπως πάντοτε έλεγα, ανέλαβε τις ευθύνες της υπό το φως των αποτελεσμάτων αυτού του έργου. Σήμερα, δεν πρέπει να συμπεριφερόμαστε σαν να μην υπήρξαν αυτές οι γνωμοδοτήσεις.
<P>
Πολύ περισσότερο, δεν πρέπει να κατηγορούμε την Επιτροπή για πρόθεση διχασμού της Ευρώπης. Κάτι τέτοιο είναι παράλογο όταν γνωρίζουμε μέχρι ποιού σημείου φροντίσαμε να υπογραμμίσουμε τον επεκτατικό χαρακτήρα της διαδικασίας και να προτείνουμε συγκεκριμένα μέσα για να το επιτύχουμε! Προτιμώ να εργάζομαι συγκεκριμένα για τη σταδιακή εξάλειψη των διαφορών στην Ευρώπη, παρά να τις συγκαλύπτω μέσα από μια καθαρά πολιτική προσέγγιση η οποία κινδυνεύει να προκαλέσει πολλές απογοητεύσεις στο μέλλον. Ξεκινώντας τις διαπραγματεύσεις με χώρες που δεν είναι έτοιμες, δεν θα εξυπηρετούσαμε κανέναν!
<P>
Στο ζήτημα των πολιτικών της Ευρωπαϊκής Ένωσης, θα κάνω μόνο κάποιες σύντομες παρατηρήσεις. Η κοινή γεωργική πολιτική πρέπει να μεταρρυθμιστεί και θα το κάνει. Εκείνοι που ισχυρίζονται το αντίθετο, σήμερα το γνωρίζουν ήδη. Όσον αφορά εμένα τον ίδιο, προτιμώ να παίζω με ανοιχτά χαρτιά και να προκαλέσω έναν γνήσιο διάλογο. Η ίδια παρατήρηση ισχύει και για τις διαρθρωτικές πολιτικές. Η πολιτική της κοινωνικής και οικονομικής συνοχής είναι και θα παραμείνει ένας από τους πυλώνες της Ευρωπαϊκής Ένωσης. Πώς θα μπορούσε να είναι διαφορετικά ενώ ετοιμαζόμαστε να υποδεχτούμε νέα μέλη, τα οποία θα έχουν ανάγκη διαρθρωτικής βοήθειας και που, επιπλέον, παρά τις διαπιστωμένες επιτυχίες, υπάρχουν ακόμη στη σημερινή Ένωση περιοχές που βρίσκονται πίσω ως προς την ανάπτυξη. Θα πρέπει όμως να καταστεί σαφές ότι η διαρθρωτική βοήθεια δε θα παραμείνει μόνιμη βοήθεια, κάτι τέτοιο θα ήταν αντίθετο προς το σκοπό της.
<P>
Κύριε Πρόεδρε, υπάρχει ένας τομέας στον οποίο τα Κράτη μέλη μοιάζουν να θέλουν την οπισθοδρόμηση της Ευρώπης. Πρόκειται βέβαια για τον τομέα της εξωτερικής πολιτικής. Οπωσδήποτε, η Ευρωπαϊκή Ένωση μεγαλώνει σιγά-σιγά στη διεθνή σκηνή. Το δίκτυο των σχέσεών της επεκτείνεται. Η παρέμβασή της ζητείται. Αποτελεί τον πρώτο χορηγό οικονομικών ενισχύσεων στον κόσμο και η εμπορική της βαρύτητα την κατατάσσει μεταξύ των δύο ή τριών παραγόντων που πράγματι βαρύνουν στη Γενεύη. Η εξωτερική μας πολιτική όμως μοιάζει με την πεζογραφία του κ. Jourdain, χωρίς να μας λαμβάνει ιδιαίτερα υπόψιν. Πρέπει κάποτε να συνειδητοποιήσουμε πραγματικά τα δυνατά και τα αδύνατα σημεία μας καθώς και την ανάγκη να θέσουμε τα διάφορα όργανά μας στην υπηρεσία ενός οράματος με συνοχή και περίσκεψη.
<P>
Πολύ συχνά, εξάλλου, ευνοούμε τους τύπους παρά την ουσία. Ευρωπαϊκά Συμβούλια εδώ, πολιτικοί διάλογοι εκεί, ηχηρές αναγγελίες από τα μέσα ενημέρωσης χωρίς ιδιαίτερο περιεχόμενο, καθημερινές δηλώσεις τις οποίες λίγος κόσμος μπαίνει στον κόπο να διαβάσει. Και πάντοτε αυτή η δυσκολία να αντιληφθούμε την εξωτερική πολιτική ως ένα σύνολο με συνοχή, το οποίο θα λαμβάνει υπόψιν όλες τις διαστάσεις της δράσης της Ένωσης. Εκφράζω την ελπίδα ότι η Ευρωπαϊκή Ένωση θα συγκατατεθεί στο να ξεπεράσει αυτά τα νεανικά ελαττώματα και να εκμεταλλευτεί τις δυνατότητες που διαθέτει, εδώ όπως κι αλλού, η καινούργια συνθήκη.
<P>
Απ' την πλευρά της, η Επιτροπή υπολογίζει να συνεισφέρει σημαντικά στην εξωτερική πολιτική στο μέτρο των δυνατοτήτων της. Ας είμαστε όμως ειλικρινείς! Χωρίς πολιτική βούληση των Κρατών μελών να αναπτύξουν κοινή εξωτερική πολιτική, η δράση της Επιτροπής θα έχει τα όριά της.
<P>
Κύριε Πρόεδρε, εκουσίως περιόρισα την παρέμβασή μου σε ορισμένα σημαντικά ζητήματα. Έχετε στη διάθεσή σας τις λεπτομερείς προτάσεις μας για το πρόγραμμα εργασίας του 1998, οι οποίες θα συζητηθούν τον Δεκέμβριο.
<P>
Έχω την αίσθηση ότι η Ευρώπη, αντιμέτωπη για μια ακόμη φορά με ιστορικές προκλήσεις, διαθέτει τα μέσα για να κερδίσει. Η περίοδος που ανοίγεται μπροστά μας έχει απεριόριστες δυνατότητες. Ας μην τις χαραμίσουμε σε τυπικότητες και μικρότητες. Η Ευρώπη θα βγει νικήτρια εάν διαθέτει πολιτική βούληση και αν τα όργανά της είναι ισχυρά και δημοκρατικά, εάν καταλάβουν ότι πέρα από τους αντίστοιχους ρόλους τους υπηρετούν τον ίδιο σκοπό, με λίγα λόγια την Ευρώπη!
<P>
(Χειροκροτήματα)

<SPEAKER ID=19 NAME="Πρόεδρος">
Ευχαριστώ πολύ, κύριε Πρόεδρε Santer.

<SPEAKER ID=20 LANGUAGE="EN" NAME="Green">
Kύριε Πρόεδρε, ποιά είναι η κατάσταση της Ενωσης; Αυτό εξαρτάται μάλλον από την οπτική γωνία που τη βλέπουμε. Ένα είναι σίγουρο: η Ενωση είναι διαφορετική εάν τη βλέπετε από την οπτική γωνία των διάφορων κοινωνικών παραγόντων.
<P>
Εάν είστε βιομήχανος ή χρηματιστής στον χρηματιστηριακό τομέα σε μία από τις μεγάλες ευρωπαϊκές πόλεις, τότε η αυξανόμενη εμπιστοσύνη στην έλευση του ενιαίου νομίσματος μάλλον είναι σαν μάννα εξ ουρανού για εσάς. Το μακροπρόθεσμο μέλλον σας γίνεται περισσότερο σταθερό και ασφαλές. Ο σχεδιασμός της κατανομής των πόρων της επιχείρησής σας, των επενδυτικών αποφάσεων και των αναπτυξιακών προοπτικών είναι ευχερέστερος και λιγότερο θεωρητικός. Το κόστος των συναλλαγών φαίνεται σε μεγάλο βαθμό να εξαφανίζεται, ενώ η σημερινή φυσιολογική κατάσταση στον νομισματικό τομέα φαίνεται αρκετά σίγουρο ότι θα διατηρήσει τον πληθωρισμό σε χαμηλότατα επίπεδα και θα εξασφαλίσει τις πιέσεις για μείωση των ατομικών και των εταιρικών φόρων. Οχι και τόσο άσχημα...
<P>
Όμως, εάν είστε ένας από τους 18 με 20 εκατομμύρια άνεργους της Ευρώπης, η κατάσταση της Ενωσης φαίνεται ιδιαίτερα κακή. Η σφαιρική αγορά, η επανάσταση της κοινωνίας της πληροφορίας σημαίνει για εσάς ό, τι πρέπει να σήμαινε για το άλογο και την άμαξα το τραίνο που εκινείτο με ατμό. Αυτό που γνωρίζουν είναι ότι στην μη ορατή πλευρά της παγκόσμιας αγοράς και της κοινωνίας της πληροφορίας, έχουν χαθεί θέσεις εργασίας. Οι κοινωνικά αποκλεισμένοι, οι άνεργοι, οι υποαπασχολούμενοι δικαιολογούνται να βλέπουν την επικείμενη Σύνοδο Κορυφής με θέμα την απασχόληση με κάποιο σκεπτικισμό, ή ακόμη και αδιαφορία. Έχουν ξανακάνει όλα αυτά στο παρελθόν.
<P>
Εάν πρόκειται να αντιμετωπίσουμε με αυτόν τον σκεπτικισμό και την αδιαφορία, τότε η Σύνοδος Κορυφής πρέπει να πετύχει. Θέλουμε συγκεκριμένες προτάσεις, πραγματικές και ρεαλιστικές δράσεις που θα δημιουργήσουν θέσεις εργασίας.
<P>
Αντιλαμβάνομαι ότι ορισμένοι στα μέσα ενημέρωσης έχουν ήδη γράψει στους τίτλους τους για τη Σύνοδο Κορυφής με θέμα την Απασχόληση: "Δε θα δοθούν χρήματα, η Σύνοδος απέτυχε». Ας αρχίσουμε να μιλάμε με κάπως περισσότερη λογική. Ολοι γνωρίζουμε ότι δεν υπάρχει ένα βάζο χρυσού που μας περιμένει. Οι περισσότεροι από εμάς γνωρίζουν ότι το να σκορπάμε απλώς χρήματα για να λυθεί το πρόβλημα δεν είναι από μόνο του ούτε επαρκές, ούτε καν λογικό. Εκεί όπου το χρήμα μπορεί να κάνει τη διαφορά και εκεί όπου μπορούμε να το βρούμε, τότε πρέπει να το δώσουμε. Ελπίζω ότι το Κοινοβούλιο αυτό θα διαθέσει χρήματα εκεί όπου λέει ότι χρειάζονται, όταν αύριο ψηφίσουμε σχετικά με τη δέσμη των μέτρων απασχόλησης για τις μικρομεσαίες επιχειρήσεις. Για να βρούμε τα χρήματα αυτά, θα πρέπει να περιορίσουμε τις δαπάνες σε άλλους τομείς - κάτι στο οποίο δύσκολα θα συμφωνήσουμε εμείς ως Κοινοβούλιο. Ομως, είναι βέβαιο ότι η ομάδα μου είναι αποφασισμένη, διότι η ανεργία αποτελεί την υπ' αριθμόν ένα προτεραιότητά μας.
<P>
Όμως, όλα αυτά είναι ανεπαρκή. Μπορούν να βοηθήσουν ενισχύοντας την αξία όσων γίνονται σε εθνικό επίπεδο για τη δημιουργία θέσεων εργασίας. Χωρίς αμφιβολία, ο καλύτερος τρόπος με τον οποίο μπορούμε να βοηθήσουμε στη δημιουργία θέσεων εργασίας είναι να αρχίσουμε πραγματικά τη διαδικασία συντονισμού των πολιτικών μας σε σχέση με την οικονομία και την απασχόληση. Εάν η Σύνοδος Κορυφής είναι σε θέση να ξεκινήσει τη διαδικασία αυτή και να προσφέρει επίσης μια δέσμη μέτρων υποστήριξης, τότε μπορεί να είμαστε στην κατεύθυνση της παροχής ουσιαστικών προοπτικών και δυνατοτήτων σε εκείνους που χρειάζονται τη βοήθειά μας.
<P>
Ποιά είναι λοιπόν η κατάσταση στην Ένωση για μια επιχείρηση που λειτουργεί στην ενιαία αγορά; Δυστυχώς, η ζωή χαρακτηρίζεται ακόμη σε σημαντικό βαθμό από τη γραφειοκρατία, την ύπαρξη εμποδίων και την έλλειψη πληροφοριών. Κρίνοντας από τις διαμαρτυρίες που παίρνω από επιχειρήσεις μόνο στην περιφέρειά μου στο Βόρειο Λονδίνο, υπάρχουν συνεχή προβλήματα με τον ΦΠΑ. Ο προστατευτισμός υπάρχει ακόμη σε μεγάλο βαθμό σε θέματα αδειών και διπλωμάτων ευρεσιτεχνίας προϊόντων, ενώ υπάρχει εντυπωσιακή έλλειψη επιβολής των μέτρων.
<P>
Από τη δική μας άποψη ως καταναλωτές, είτε είμαστε από τη Βόρειο Φιλανδία, τη Νότιο Ελλάδα, τη Δυτική Ιρλανδία ή την Ανατολική Αυστρία, η ενιαία αγορά έχει δώσει μια μεγαλύτερη ποιικιλία καλύτερης ποιότητας προϊόντων. Τα τελευταία δύο ή τρία χρόνια, είδαμε τον κίνδυνο που μας επιφυλάσσεται εάν υιοθετήσουμε μια ελαστική προσέγγιση σε σχέση με την προστασία του καταναλωτή και τη δημόσια υγεία σε ευρωπαϊκό επίπεδο. Με την κρίση σχετικά με τη σπογγοειδή εγκεφαλοπάδεια των βοδιών (νόσος των τρελών αγελάδων), η προσοχή μας επικεντρώθηκε στην έλλειψη μιας προσέγγισης με βάση έναν ελάχιστο κοινό παρονομαστή για την προστασία του καταναλωτή. Στο πλαίσιο αυτό, το Κοινοβούλιο παρέσχε μια πολύ σημαντική υπηρεσία στον ευρωπαίο καταναλωτή επιμένοντας ότι η Ευρωπαϊκή Επιτροπή πρέπει να αναδιοργανώσει τις υπηρεσίες, τις πολιτικές και τους πόρους της για να δώσει υψηλή προτεραιότητα στους καταναλωτές και τη δημόσια υγεία. Πολύ σύντομα, η ανταπόκριση της Επιτροπής στις υποδείξεις μας θα τεθεί υπό εξέταση στην Αίθουσα αυτή. Αναγνωρίζουμε επίσης ότι το Συμβούλιο στο Αμστερνταμ δέχθηκε την ανάγκη μιας ανανεωμένης πολιτικής σχετικά με τον καταναλωτή και την υγεία στη νέα Συνθήκη και ελπίζουμε ότι θα ανταπποκριθεί πλήρως στις υποχρεώσεις του, ενισχύοντας το Κοινοβούλιο και την Επιτροπή στην αποκατάσταση της εμπιστοσύνης όσον αφορά στο γεγονός ότι τα τρόφιμα και τα άλλα προϊόντα δεν είναι μόνο ασφαλή, αλλά είναι επίσης θρεπτικά και υψηλής ποιότητας.
<P>
Εάν φανταστείτε τον εαυτό σας σαν ένα ζώο που ψαχουλεύει ερευνητικά στον ευρωπαϊκό του βιότοπο, η κατάσταση στην Ευρώπη δεν φαίνεται τώρα καθόλου ρόδινη. Ομως, μπορείτε να δείτε την Ευρωπαϊκή Επιτροπή σαν έναν φύλακα κυνηγετικού χώρου με φιλική συμπεριφορά, εάν λάβετε υπόψη ότι μόλις ανακοίνωσε πως θα ξεκινήσει διαδικασίες για περιπτώσεις παραβίασης εναντίον της μεγάλης πλειοψηφίας των 15 κρατών μελών, επειδή δεν μετέφεραν την οδηγία για τους βιότοπους στο εθνικό τους δίκαιο.
<P>
Αυτοί που εμπλέκονται στον αγώνα για το περιβάλλον γνωρίζουν ότι κατά την ύφεση στην οποία εισήλθε η Ευρώπη μετά τη Διάσκεψη του Ρίο εγκαταλείφθηκαν ανενδοίαστα πολλές από τις δεσμεύσεις που είχαν αναληφθεί εκεί σχετικά με τους βιότοπους, την αλλαγή του κλίματος, τη μόλυνση των θαλασσών και πολλά άλλα. Τώρα υπαρχει μια νέα ευκαιρία, μετά τη συνάντηση της Νέας Υόρκης, να συνταχθούμε με τα υπόλοιπα κράτη μέλη του ΟΗΕ στο Κυότο το Δεκέμβριο για να επισπεύσουμε τις αλλαγές. Αυτός δεν είναι ένας αγώνας που διεξάγεται μόνο στην Ευρώπη. Ομως η θέση μας, που ελπίζω ότι έχει προοδευτικό χαρακτήρα μπορεί να επηρεάσει, όχι μόνο για να συνεχιστεί η πίεση στις χώρες του αναπτυσσόμενου κόσμου να μεριμνήσουν για το περιβάλλον στα οικονομικά τους προγράμματα, αλλά, και αυτό είναι το κρίσιμο σημείο, για να υποχρεωθούν οι ΗΠΑ να αντιληφθούν τις ευθύνες και τον ρόλο τους ως ηγέτιδα δύναμη στον κόσμο και να αναλάβουν δράση μαζί μας.
<P>
Εάν είστε μέλος του αυξανόμενου αριθμού της ομάδας των εμπόρων ναρκωτικών ή των διεθνών εγκληματιών ή κάτι ανάλογο, δυστυχώς, οι προοπτικές σας στον ευρωπαϊκό χώρο είναι εξαιρετικά ευοίωνες. Για τους ανθρώπους αυτούς, η ΕΕ και τα κράτη μέλη της προσφέρουν ακόμη ευκαιρίες που μπορούν να εκμεταλλευθούν. Σε κάθε κράτος μέλος αυξάνεται η διεθνής εγκληματικότητα με τη μία ή την άλλη μορφή, όπως την ταχεία και τραγική αύξηση του εμπορίου ναρκωτικών, της τρομοκρατίας, της πώλησης όπλων ή το αυξανόμενο δουλεμπόριο που γίνεται για σκοτεινούς σκοπούς. Εάν εξετάσετε την έκταση και το μέγεθος αυτών των τομέων δραστηριότητας, όπως έκανε το Κοινοβούλιο που συνέστησε μια επιτροπή ερευνών για την απάτη σε σχέση με τα υπό διαμετακόμιση προϊόντα, γίνεται φανερό ότι ο μόνος τρόπος για την καταστολή αυτής της μορφής πολυκρατικού και διασυνοριακού εμπορίου, είναι η διεθνής συνεργασία.
<P>
Αυτός είναι ο λόγος που ο ρόλος της Ευρωπαϊκής Ενωσης είναι τόσο σημαντικός για τη μελλοντική εξέλιξη της κοινής πρόσβασης στις πληροφορίες, των αρχών εκτέλεσης των νόμων και των κανόνων, των στρατηγικών αστυνόμευσης και της διασυνοριακής συνεργασίας. Μόνο εάν εργαστούμε μαζί, με στρατηγικές κατόπιν συμφωνίας, μπορούμε να επηρεάσουμε πραγματικά τις περιοχές εκείνες του κόσμου που χρειάζονται βοήθεια και υποστήριξη για τη μείωση της εγχώριας εξάρτησής τους, ιδιαίτερα από το εμπόριο ναρκωτικών. Οι ευρωπαίοι πολίτες που αρκετά εύλογα ανησυχούν για τον κόσμο των ναρκωτικών όπου ζουν τα παιδιά τους και ο οποίος είναι υπεύθυνος για όλη αυτή την βία στην κοινωνία μας, έχουν πολλά να κερδίσουν από την ευρύτερη ευρωπαϊκή συνεργασία στον χώρο αυτό.
<P>
Εάν είστε ένα μικροπαραγωγός μπανάνας στην Καραϊβική, είστε δικαιολογημένος όταν σκέφτεστε ότι οι Ευρωπαίοι είναι οι πιο αξιοκαταφρόνητοι από όλους. Ήρθαν στο ειδυλλιακό νησί σας πριν πολλά χρόνια αναζητώντας πόρους. Οι ίδιοι αυτοί ευρωπαίοι ενθάρρυναν την αλλαγή της παραγωγής στην μπανάνα πολλαπλής καλλιέργειας. Η προσωπική σας διαβίωση και εκείνη της οικογένειάς σας εξαρτώνται από τη βιομηχανία της μπανάνας και τώρα η ΠΟΕ, κατόπιν επιμονής των ΗΠΑ, αποφάσισε την απαγόρευση του προτιμησιακού καθεστώτος εμπορίας της μπανάνας στην Ευρώπη, προς όφελος της μπανάνας που υποστηρίζεται από τις ΗΠΑ. Πώς θα ζήσετε τώρα; Η Ευρωπαϊκή Ενωση οφείλει να επαναδιαπραγματευθεί την υπάρχουσα Σύμβαση της Λομέ στα επόμενα χρόνια και πρέπει να επιδιώξουμε μια νέα εταιρική συνεργασία με τους γείτονές μας στην Αφρική, την Καραϊβική και τον Ειρηνικό.
<P>
Η κατάσταση της Ένωσης φαίνεται επίσης αρκετά διαφορετική στους πολίτες της Κεντρικής και Ανατολικής Ευρώπης. Οι λαοί της Ουγγαρίας, της Πολωνίας, της Δημοκρατίας της Τσεχίας, της Σλοβενίας και της Εσθονίας που βλέπουν να επισπεύδεται η πορεία τους στα μαρμάρινα παλάτια της Ευρωπαϊκής Ενωσης έχουν αρκετά διαφορετική άποψη από εκείνους που εάν δεν έχουν ακριβώς αποκλειστεί, οπωσδήποτε αισθάνονται ότι κρατιούνται σε απόσταση από τη σχετική διαδικασία.
<P>
Για τους σημερινούς πολίτες της Ευρωπαϊκής Ένωσης που ανέρχονται σε 370 εκατομμύρια, η διεύρυνσή της που θα περιλαμβάνει 11 ακόμη χώρες στο ορατό μέλλον, αποτελεί ένα πελώριο βήμα προς το άγνωστο, με φόβους ότι η ενίσχυση που παίρνουν μέσω του προϋπολογισμού της ΕΕ, των γεωργικών και των διαρθρωτικών ταμείων και της υποστήριξης και του Ταμείου Συνοχής θα μειωθούν. Όλοι εμείς που εμπλεκόμαστε στην ευρωπαϊκή πολιτική πρέπει να κάνουμε πολλά ώστε να καταστήσουμε σαφή την αποφασιστικότητά μας: πρώτον, να μην απομονώσουμε ή να θέσουμε στο περιθώριο ή να εξαιρέσουμε οποιαδήποτε από τα κράτη εταίρους μας στην Κεντρική και Ανατολική Ευρώπη, αλλά, δεύτερον, να επισημάνουμε στους πολίτες μας το κόστος από τη μη διεύρυνση - την οικονομική ζημία, την έλλειψη σταθερότητας, τις πιθανότητες συγκρούσεων, την αποσάρθρωση του κοινωνικού και οικονομικού ιστού των περιφερειών, την περιβαλλοντική υποβάθμιση και τόσα άλλα. Εάν είστε μάυρος και ζείτε στην Ευρώπη, η κατάσταση ήταν πάντοτε δύσκολη. Ομως, τα τελευταία χρόνια ήταν ζοφερά. Η πολιτική κατάσταση επιδεινώθηκε με το μίσος, τον φθόνο και τη δημιουργία αποδιοπομπαίων τράγων που οδήγησαν σε ρατσιστικές προσβολές, παρενοχλήσεις, επιθέσεις και, το τραγικότερο όλων, σε φόνους. Ευτυχώς, η νέα Ευρωπαϊκή Συνθήκη περιέχει τις πλέον ευρείες διατάξεις κατά των διακρίσεων, κατι που δεν μπορούσαμε να διανοηθούμε πριν εννέα μήνες. Το Ευρωπαϊκό Έτος ακτά του Ρατσισμού και του Αντισημιτισμού, το παρατηρητήριο στη Βιέννη για την Καταπολέμηση του ρατσισμού και η επάρκεια της Συνθήκης - ένας ταιριαστός τρόπος για να θυμόμαστε το 1997. Η κατάσταση στην Ενωση δεν ίναι απλή, μερικές φορές είναι καλή, μερικές φορές όχι. Δεν μπορεί να είναι διαφορετικά. Όμως, σε εμάς εναπόκειται να αναλάβουμε την εργασία μας με σοβαρότητα. Πρέπει να συνεχίσουμε και να βοηθήσουμε την Ενωση να βρει συγκεκριμένους τρόπους για να προωθήσει την απασχόληση και να υποστηρίξουμε τη Συνθήκη του Αμστερνταμ, με όλες τις ατέλειές της. Οφείλουμε να παράσχουμε τη δυνατότητα στην Κύπρο και στις χώρες της Κεντρικής και Ανατολικής Ευρώπης να συμπράξουν μαζί μας στις κοινές μας προσπάθειες.
<P>
(Χειροκροτήματα)

<SPEAKER ID=21 LANGUAGE="NL" NAME="Martens">
Κύριε Πρόεδρε, κύριε Πρόεδρε του Ευρωπαϊκού Κοινοβουλίου, κύριε Πρόεδρε της Επιτροπής, αξιότιμοι συνάδελφοι, για τρίτη φορά προβάλλεται η απαίτηση στους πολιτικούς θεσμούς της Ευρωπαϊκής Ένωσης, να διαμορφώσουν τον ισολογισμό των δραστηριοτήτων τους. Το θεωρώ ως καθήκον απέναντι στο λαό μας, στον οποίο προσπαθούμε να δώσουμε μια απάντηση στην ουσιώδη ερώτηση: πώς μπορούν οι χώρες μας να αντιμετωπίσουν τις προκλήσεις της τρίτης χιλιετίας που πλησιάζει;
<P>
Χρόνος μπαίνει, χρόνος βγαίνει και μαζεύονται τα κομμάτια του ψηφιδωτού. Αλλά η πραγματική προοπτική σήμερα είναι η μεγάλη, ειρηνική και επανενωμένη Ευρώπη, που εμείς θέλουμε να δέσουμε και να συνενώσουμε, βάσει της κοινοτικής μεθόδου, όπως τη λέμε εμείς. Με το δίκιο σας μας υπενθυμίσατε, κύριε Πρόεδρε του Κοινοβουλίου, την ιστορική δήλωση του Robert Schuman της 9ης Μαίου 1950. Τότε επισημάνθηκε η σημασία αυτού του τρόπου προσέγγισης της ενοποίησης. Συνεχίζει να ισχύει, συμπληρωμένη με την αρχή επικουρικότητας, επειδή δεν θέλουμε μια συγκεντρωτική αλλά μια πραγματική ομοσπονδιακή Ευρώπη.
<P>
Σήμερα μπορούμε να πούμε πως το μεγάλο ιδανικό των γενητόρων της Ευρώπης μπορεί να γίνει πραγματικότητα και γι' αυτό μπορούμε να συνεχίσουμε να αντιμετωπίζουμε το μέλλον της Ευρώπης με συγκρατημένη αισιοδοξία. Αλλά η αισιοδοξία αυτή δεν δικαιολογείται χωρίς να έχουμε αποφασιστική θέληση και διορατικότητα.
<P>
Ανάμεσα στους μεγάλους σκοπούς της Ένωσης, νομίζω πως ο πιο φιλόδοξος αποφασίστηκε στο Αμστερνταμ. Το Ευρωπαϊκό Συμβούλιο αποφάσισε ότι θα αρχίσει από το 1998 μια διαδικασία διεύρυνσης της Ένωσης προς τις καινούργιες δημοκρατικές χώρες της Κεντρικής και Ανατολικής Ευρώπης και μέχρι την Κύπρο. Κατά αυτό τον τρόπο η Ένωση αντιδρά με θετικό τρόπο στην «Ευρωπαϊκή επιθυμία» των εν λόγω νέων δημοκρατιών. Ακόμα μια φορά αποδείχθηκε ότι η Ευρωπαϊκή Ένωση είναι ο μοναδικός πόλος έλξης της ηπείρου μας.
<P>
Ξέρουμε λοιπόν ήδη τώρα πως θα δημιουργηθεί στην πρώτη δεκαετία του 21ου αιώνα ένας γεωπολιτικός χώρος 500 εκατομμυρίων Ευρωπαίων γύρω από την Ένωση. Για πρώτη φορά στην ιστορία θα συμπίπτουν τα γεωγραφικά σύνορα της Ευρώπης με τα ιδανικά της δημοκρατίας, της ελευθερίας και της αλληλεγγύης.
<P>
Ο δεύτερος μεγάλος σκοπός, η Νομισματική Ένωση, πλησιάζει σταθερά. Τα κριτήρια του Μάαστριχτ εφαρμόζονται αυστηρά. Αλλά συγχρόνως δημιουργήθηκε μια δυναμική, και ο πρόεδρος του Ευρωπαϊκού Συμβουλίου το έχει επισημάνει, εξαιτίας της οποίας μπορούν να αναβάλλονται μεγάλες αποφάσεις. Το Συμβούλιο αποφάσισε στις 15 Σεπτεμβρίου να οριστικοποήσει τη συναλλαγματική ισοτιμία μεταξύ των νομισμάτων που θα ανήκουν στο ευρώ το Μάιο του 1998, συγχρόνως με την απόφαση για τις χώρες που θα αποτελέσουν την πρώτη ομάδα της Νομισματικής Ένωσης.
<P>
Αυτή η πρώτη ομάδα, αξιότιμοι συνάδελφοι, είναι πυκνοκατοικημένη. Ίσως τα δεκατρία κράτη μέλη από τα δεκαπέντε θα πληρούν τις προϋπόθεσεις για να εφαρμόζουν ένα σταθερό ευρώ και ίσως τα έντεκα από τα δεκατρία θα έχουν το θάρρος να το πραγματοποιήσουν. Δυστυχώς και πάλι διαβάζω πως η σουηδική κυβέρνηση αποφάσισε να μην το κάνει, παρ' όλο που θα μπορούσε να ενταχθεί στη Νομισματική Ένωση.
<P>
Οι σκοποί του Μάαστριχτ πραγματοποιήθηκαν χάρη στις συλλογικές προσπάθειες των κυβερνήσεων, που όρισαν δεσμευτικούς προϋπολογισμούς για το 1998, αλλά επίσης επειδή ο πληθυσμός μας κατάλαβε την αναγκαιότητα αυτής της πολιτικής γραμμής.
<P>
Αλλά ο τρίτος σκοπός είναι η επαναεκτόξευση της ανάπτυξης και η προώθηση μιας δυναμικής πολιτικής ολοκλήρωσης. Πιστεύω πως η Διάσκεψη Κορυφής του Αμστερνταμ πήρε μια ισορροπημένη απόφαση επειδή σύνδεσε το σύμφωνο σταθερότητας με τη συνθήκη για την ανάπτυξη και την εφαρμογή. Ελπίζω, κύριε Πρόεδρε του Ευρωπαϊκού Συμβουλίου, ότι στη σύνοδο κορυφής του Λουξεμβούργου στις 21 Νοεμβρίου, η Ευρωπαϊκή Ένωση θα αποκτήσει επιτέλους μια κοινωνική και ανθρώπινη όψη. Σωστά είπατε και δηλώσατε τον τελευταίο καιρό κατ' επανάληψη πως, ας το επαναλαμβάνω εν συντομία, η περίοδος της φιλολογίας έχει περάσει και πως πρέπει πλέον να ληφθούν συγκεκριμένα μέτρα και ελπίζω και έχω την πεποίθηση πως θα το προωθήσετε αυτό.
<P>
Υπογραμμίζουμε ως παράταξη του ΕΛΚ ένα κομβικό πρόταφμα: η Νομισματική Ένωση και η προς αυτό το σκοπό αναγκαία αναδιοργάνωση των οικονομικών υποθέσεων του κράτους δεν είναι αυτοσκοπός, αλλά ένα μέσο προς όφελος ενός ανωτέρου σκοπού: να ξαναβρεθεί ο δρόμος για μια δημιουργική ανάπτυξη που δημιουργεί θέσεις απασχόλησης, να δημιουργηθεί μια μεγαλύτερη ικανότητα ανταγωνισμού προς όφελος όλων, καθώς και συνθήκες εργασίας που χαρακτηρίζουν μια πραγματική κοινωνική οικονομία απασχόλησης.
<P>
Η Επιτροπή άνοιξε με την Ατζέντα 2000 επίσης το δρόμο προς μια φιλόδοξη προσαρμογή της γραμμής της Ένωσης και των οικονομικών της μέσων στους αποβλεπόμενους σκοπούς σε μεσοπρόθεσμο χρονικό διάστημα και στις καινούργιες ανάγκες που θα δημιουργηθούν εξ αιτίας της διευρυμένης Ευρώπης. Πιστεύω πως εμείς σαν Κοινοβούλιο θα πρέπει να διαθέσουμε αρκετό χρόνο στην έρευνα των προτάσεων αυτών. Επίσης, πρέπει να είμαστε πρόθυμοι να πάρουμε αποφάσεις και να είμαστε υπεύθυνοι για την εν λόγω Ατζέντα 2000. Πιστεύω πως δεν επιτρέπεται να παραλείψουμε την εκπλήρωση αυτής της υποχρέωσης σε αυτή την μεγάλη υπόθεση.
<P>
Αλλά θέλω να τελειώσω, αναφερόμενος στους μεγάλους σκοπούς της Ευρωπαϊκής Ένωσης, με δύο θέματα, στα οποία πιστεύω ότι υπάρχει μεγάλη έλλειψη φιλοδοξίας. Πρώτον με τη γραμμή εξωτερικής πολιτικής και ασφάλειας, για την οποία υπάρχει ο φόβος να καταντήσει «εγκεφαλογράφημα νεκρού» όπως ονομάζεται στη ιατρική.
<P>
Οι Ηνωμένες Πολιτείες φανερώνουν συνέχεια τη σταθερή τους θέληση να κάνουν το διαιτητή του κόσμου. Η Ένωση γίνεται όλο και πιο αδύναμη στο τομέα αυτό, τουλάχιστον αυτή είναι η δική μου εντύπωση και πεποίθηση, εξ αιτίας έλλειψης πολιτικής θέλησης. Μας αρκεί μόνο να προχωράμε στο δρόμο για τη οικονομική ενσωμάτωση; Μπορούμε, θέλουμε να περιορίζουμε τη φιλοδοξία μας μόνο με το να εφαρμοστεί ένα ενιαίο νόμισμα χωρίς να φροντίζουμε η Ευρώπη να αποκτήσει μεγαλύτερη σημασία σε παγκόσμιο επίπεδο;
<P>
Εάν το κάνουμε αυτό, εάν περιορίζαμε τη φιλοδοξία μας κατά αυτό τον τρόπο, τότε υποτιμάμε τους Ευρωπαίους και δεν πληρούμε τις υποχρεώσεις μας σε πολλές περιοχές του κόσμου, την Αφρική, τη Μέση Ανατολή, την Ασία, τη Λατινική Αμερική. Αυτοί οι Ευρωπαίοι και αυτές οι χώρες ελπίζουν πως η Ευρώπη παραμένει ένας συνέταιρος συνομιλιών στην παγκόσμια σκηνή και ότι θα συμμετάσχουμε στην ισορροπία ανάμεσα στις μεγάλες ενότητες.
<P>
Αποτελεί τμήμα της ευρωπαϊκής ταυτότητας η κατάρτισδη μιας νέας Σύμβασης Λομέ στην οποία η πολιτική διάσταση, στην οποία επίσης η δράση της πολιτικής κοινωνίας, γίνονται σημαντικά στοιχεία, όπως και ο ιδιωτικός τομέας. Και ότι, όπου ο μεγάλος σκοπός είναι η επανενωμένη Ευρώπη με την Κεντρική και Ανατολική Ευρώπη, δεν πρέπει να ξεχάσουμε την αλληλεγγύη μας με τις χώρες ΑΚΕ και πιο συγκεκριμένα με την Αφρική.
<P>
Φυσικά, πρέπει να κανονίσουμε και τις δικές μας εσωτερικές υποθέσεις. Εμείς, ως παράταξη, υποστηρίζουμε την πρωτοβουλία της Επιτροπής για την ολοκλήρωση της εσωτερικής αγοράς και επίσης σκοπεύουμε στη φορολογική εναρμόνιση της Ένωσης. Ξέρω, αυτό είναι ένα ευαίσθητο σημείο εθνικής εξουσίας. Αλλά ίδιας σημασίας και ευαισθησίας είναι ο κίνδυνος μια εσωτερικής αγοράς που δυσλειτουργεί εξ αιτίας μιας φορολογικής απλοποίησης.
<P>
Ποιά μέσα διαθέτει η Ένωση για την πραγματοποίηση των σκοπών αυτών; Η πρώτη μας αξιολόγηση της Συνθήκης του Αμστερνταμ ήταν πολυποίκιλα θετική. Σε διάφορους τομείς υπήρχε πραγματική πρόοδος και η κύρια Green με το δίκιο της επισήμανε τις δυνατότητες στο τομέα της δημόσιας υγείας, του ζωτικού περιβάλλοντος και ακόμα και του τρίτου πυλώνα, της εσωτερικής ασφάλειας. Αλλά η πραγματική θεσμική μεταρρύθμιση που χρειάζεται πριν πραγματοποιηθεί η επέκταση, απουσιάζει ακόμα εντελώς. Έχουμε πεισθεί ότι χωρίς λήψεις αποφάσεων της απαιτούμενης ενισχυμένης πλειοψηφίας στο Συμβούλιο, θα καταδικαστεί η Ευρωπαϊκή Ένωση σε στασιμότητα και παράλυση και θα εξελιχθεί σε μια ζώνη καθαρά ελεύθερης εμπορίας.
<P>
Η Συνθήκη του Αμστερνταμ μπορεί να θεωρηθεί ως ενδιάμεσος κρίκος σε μια στρατηγική μικρών βημάτων, αλλά για την παράταξή μας, η επέκταση παραμένει αδιάσπαστα συνδεδεμένη με την εμβάθυνση της Ένωσης, και έτσι επίσης με ειδικές πλειοψηφίες του Συμβουλίου, με τη μεταρρύθμιση της Επιτροπής και με τη μεταρρύθμιση αυτού του Σώματος σε μια πραγματική Βουλή. Αυτή είναι επίσης η σημασία των χωρών που θέλουν να ενταχθούν στην Ένωση. Είναι όλων το συμφέρον η καλή λειτουργία αυτής της Ένωσης. Λυπούμεθα για την έλλειψη φιλοδοξίας και για αυτό που αναφέρατε εσείς, κύριε Πρόεδρε του Ευρωπαϊκού Συμβουλίου, για τη δειλία, την ακατανόητη δειλία του Ευρωπαϊκού Συμβουλίου τις τελευταίες ώρες της Διάσκεψης Κορυφής του Αμστερνταμ.
<P>
Τέλος, θέλω να αναφερθώ σε δύο τομείς που μας ενδιαφέρουν άμεσα σχετικά με τη συνεργασία μεταξύ των θεσμών. Πρέπει να συνεργαστούμε καλύτερα με την Επιτροπή και το Συμβούλιο σχετικά με τον προγραμματισμό της νομοθεσίας. Το μεγάλο χρονικό διάστημα που περνάει μεταξύ της ανακοίνωσης των προτάσεων από την Επιτροπή και της πραγματικής τους υποβολής, μας ανησυχεί πολύ. Γι' αυτό πρέπει να ενισχυθεί ο διοργανικός διάλογος. Το Κοινοβούλιο είναι ένα από τα θετικά, πάρα πολύ θετικά στοιχεία της συνθήκης του Αμστερνταμ, δεν ήταν ο ηττημένος σε αυτή τη Διακυβερνητική Διάσκεψη. Ουσιαστικά ήταν ένας μεγάλος νικητής, οι αρμοδιότητές του διευρύνθηκαν κατά πολύ. Το Σώμα γίνεται μια πραγματική Βουλή που έχει την ικανότητα προσανατολισμού της στρατηγικής της Ένωσης. Κατέχουμε μια μεγάλη νομοθετική δύναμη που επεμβαίνει με έντονο τρόπο στη ζωή των συμπολιτών μας. Πρέπει να είμαστε άξιοι της ευθύνης αυτών των καινούργιων καθηκόντων, να τα αναλάβουμε δυναμικά. Πρέπει να είμαστε επίσης αξιόπιστοι, για τον τρόπο που γίνεται η διαχείριση αυτού του Σώματος και για το πως μπορούμε να λύσουμε μερικά εσωτερικά προβλήματα.
<P>
Ο Πρόεδρος του Ευρωπαϊκού Συμβουλίου είπε πριν από λίγο ότι δεν γνώρισε τον πόλεμο. Είπε, στην Ευρώπη επικρατεί ειρήνη. Εάν επιτρέπεται να αναπτύξω λίγο αυτή την εικόνα: ήμουν παιδί τεσσάρων ετών, όταν είδα για πρώτη φορά τους Γερμανούς στρατιώτες, τον Μάιο του 1940. Και τέσσαρα χρόνια αργότερα, το Σεπτέμβριο του 1944 απελευθερωθήκαμε σε μια μικρή κοινότητα στο Βορρά της χώρας μας, στο Βέλγιο, από Πολωνούς στρατιώτες. Λοιπόν αξιότιμοι συνάδελφοι, μετά από αυτή τη δραματική περίοδο, η Γερμανία αποτέλεσε μια από τις κινητήρες δυνάμεις της ενοποίησης της Ευρωπαϊκής Κοινότητας, τώρα η Ευρωπαϊκή Ένωση. Η Πολωνία είναι ένα από τα μεγάλα ελπιδοφόρα σημάδια, με άλλες χώρες της Κεντρικής και Ανατολικής Ευρώπης για την πραγματοποίηση αυτής της ειρηνικής, αυτής της επανενωμένης Ευρώπης. Είναι ένα ανεξίτηλο σημάδι στη μνήμη μου, αυτή η περίοδος του πολέμου που είδα σαν μικρό παιδί. Και από τότε η Ευρώπη ήταν για μας αυτονόητη, κάτι το φανερό. Οι καθηγητές μας μίλαγαν γι' αυτό, στο κίνημα των νέων, στο πανεπιστήμιο, το συζήταγαν. Αυτή ήταν η μεγάλη ελπίδα: η ευρωπαϊκή επιθυμία. Πρέπει να την πραγματοποιήσουμε, έχουμε λόγο να επιμένουμε να πιστέψουμε σε αυτή και να έχουμε ελπίδες γι' αυτή. Ελπίζω ότι αυτή η ανοιχτή συζήτηση ανάμεσα στους τρεις πολιτικούς θεσμούς της Ένωσης να μπορούν να συνεισφέρουν σε αυτή.
<P>
(Χειροκροτήματα)

<SPEAKER ID=22 LANGUAGE="IT" NAME="Azzolini">
Κύριε Πρόεδρε, κ. Πρόεδρε της Επιτροπής, κ. Πρόεδρε του Συμβουλίου, κ. Επίτροπε, κκ. συνάδελφοι, το 1997 υπήρξε πραγματικά σημείο καμπής για την ΕΕ. Η Συνθήκη του Αμστερνταμ αποτελεί προφανώς σταθμό στην ιστορία για τη συγκρότηση και την εξέλιξη της ΕΕ. Πως να ξεχάσουμε το πακέτο Ατζέντα 2000 που υπέβαλε η Επιτροπή για να ξεκινήσει όλες τις διαδικασίες μεταρρύθμισης σχετικά με την ένταξη νέων χωρών; Επίσης, σε ένα μήνα το Ευρωπαϊκό Συμβούλιο θα αντιμετωπίσει ένα ακόμη επιτακτικότερο πρόβλημα και το οποίο αγγίζει από κοντά όλους τους πολίτες μας, το πρόβλημα της ανεργίας με τους πάνω από 20 εκατομμύρια ανέργους. Η δραστηριότητα της ΕΕ σημειώνει αυτούς τους δώδεκα μήνες μία σημαντική επιτάχυνση. Όμως, αν και από τη μία μεριά δεν μπορούμε παρά να εκφράσουμε την ικανοποίηση και την υποστήριξή μας για αυτή τη δράση προώθησης σχετικά με την ενίσχυση της ΕΕ, αναρωτιόμαστε εάν η θεσμική και δημοκρατική διάρθρωση της ΕΕ είναι επαρκής. Παρατηρούμε για παράδειγμα ότι η πρόσφατη Διακυβερνητική Διάσκεψη έχει δείξει τα όρια της τωρινής διαδικασίας τροποποίησης των Συνθηκών. Το Κοινοβούλιο αυτό έχει το καθήκον και το δικαίωμα να απαιτήσει να παίξει ένα θεσμικό ρόλο που να έχει επιπτώσεις αφενός στο πολιτικό επίπεδο, αφετέρου και κυρίως σε όσα θέματα άπτονται των μελλοντικών τροποποιήσεων των ίδιων των Συνθηκών. Η ΕΕ ξεκινάει για καινούργιους στόχους και δεν μπορούμε να αναβάλλουμε περαιτέρω τη νομιμοποιητική λειτουργία του Κοινοβουλίου αυτού, που αποτελεί το μοναδικό αιρετό όργανο της ΕΕ, ειδ' άλλως θα το πληρώσουμε ενισχύοντας την πεποίθηση που ήδη ωριμάζει στους πολίτες μας ότι η Ευρώπη μας είναι μία Ευρώπη κυβερνήσεων και γραφειοκρατών και απομακρύνεται όλο και περισσότερο από τα συμφέροντά τους.
<P>
Για παράδειγμα, η διαδικασία απόφασης της Ένωσης σχετικά με το ενιαίο νόμισμα και τη διεύρυνση, δείχνει ότι δεν πηγαίνει καλά, παρ' όλο που συμμεριζόμαστε τους απώτερους στόχους. Είναι καιρός που το Κοινοβούλιο αυτό απαιτεί για τα προβλήματα της ανεργίας και της οικονομικής ανάπτυξης την ίδια μεγάλη και αποφασιστική προσοχή με εκείνη που δόθηκε για τη Νομισματική Ενωση. Όμως, χρειάστηκε να περιμένουμε, και εσείς ειδικά ως Επιτροπή, την πρωτοβουλία ενός κράτους μέλους.
<P>
Έρχομαι τώρα στο θέμα της διεύρυνσης, σε αυτή τη διαδικασία ιστορικής σημασίας, τόσο για τις γεωπολιτικές επιπτώσεις όσο και για τον αριθμό των ενδιαφερομένων χωρών και τις επιπτώσεις στις δικές μας χώρες. Λοιπόν, σχετικά με μια τόσο σημαντική διαδικασία, το Κοινοβούλιο πληροφορήθηκε για τις αποφάσεις της Επιτροπής μόνο μέσω του Τύπου και χρειάστηκε να περιμένει πολύ καιρό πριν του δοθεί ένα αιτιολογημένο κείμενο. δεδομένου ότι τέτοιου είδους αποφάσεις πρέπει να είναι, όπως είναι, καθαρά πολιτικές, αναρωτιέμαι πώς είναι δυνατόν και πώς μπορούμε να δεχθούμε οι ευθύνες αυτές να αναλαμβάνονται από την Επιτροπή. Ίσως, κ. Πρόεδρε, τούτο να είναι το παράδοξο της Ευρώπης αυτής: το να θέτει μεγαλεπίβολους στόχους χωρίς να διαθέτει μια πολιτική και θεσμική διάρθρωση τέτοια ώστε να λαμβάνεται υπόψη η βούληση των πολιτών μέσω της παρεχόμενης κοινοβουλευτικής εκπροσώπησης.
<P>
Επείγομαι πάντως να τονίσω, τελειώνοντας με το θέμα της διεύρυνσης, ότι εκτιμήσαμε πολύ την θετική ψήφο πάνω στο ψήφισμα του κ. Baron Crespo, το οποίο αναγνωρίζει ως καταλληλότερη την αρχή εκείνη σύμφωνα με την οποία οι διαδικασίες ελέγχου και προένταξης πρέπει να ξεκινήσουν ταυτόχρονα για όλες τις υποψήφιες χώρες.
<P>
Περνάω τώρα στις σημαντικές πολιτικές προτεραιότητες για το 1998. Συμφωνώ με τον κ. van Velzen ο οποίος, στο χθεσινό ψήφισμα, υπενθύμισε την ματαιότητα της επινόησης νέων θεμάτων που αποδεικνύονται περιττά, εάν όχι και επιζήμια: σκέπτομαι, για παράδειγμα, το θέμα των 35 ωρών. Πιστεύω ότι, προσανατολίζοντας εκ νέου τα Διαρθρωτικά Ταμεία, ξεκινώντας μία συμφωνία σταθερότητας και κοινωνικής συνοχής, ενθαρρύνοτας τα κράτη μέλη και εξασφαλίζοντας ότι θα υιοθετήσουν φορολογικές πολιτικές και πολιτικές προϋπολογισμού που θα είναι προσαρμοσμένες προς ένα νέο οικονομικό ξεκίνημα, η ανεργία μπορεί να καταπολεμηθεί σύντομα. Είμαστε πολλοί εκείνοι που δεν πιστεύουμε ότι αρκεί η νομισματική προσέγγιση, διότι θα το πληρώσουμε με τον αποκλεισμό και την περιθωριοποίηση διαφόρων κοινωνικών στρωμάτων του πληθυσμού.
<P>
Σχετικά με το ενιαίο νόμισμα, πιστεύουμε ότι την άνοιξη της επόμενης χρονιάς, δίπλα στις οπωσδήποτε αναγκαίες αξιολογήσεις τεχνικού χαρακτήρα για την είσοδο των χωρών στη νομισματική ένωση, δεν πρέπει να λησμονήσουμε ότι ο στόχος του ενιαίου νομίσματος δεν είναι τίποτε άλλο παρά ένα όργανο για την υπηρεσία ενός πολιτικού στόχου. Διερωτώμαι, στο σημείο αυτό, ποιοι είναι οι λόγοι για την απόφαση της Bundesbank και της Τράπεζας της Γαλλίας να ανεβάσουν τα επιτόκια. αυτό με αφήνει ακόμα σε κάποια αμηχανία.
<P>
Για την Ατζέντα 2000 και τη διεύρυνση, ισχύουν όσα είπα προηγουμένως. Πέραν τούτου, πρέπει να συγχαρώ τον εαυτό μου για το γεγονός ότι ο ίδιος ο Υπουργός Εξωτερικών της Ιταλικής Δημοκρατίας διετύπωσε αμφιβολίες και επιφυλάξεις για τον αποκλεισμό ορισμένων χωρών. Εμείς ζητήσαμε μία κοινοβουλευτική συζήτηση σε βάθος πάνω στο θέμα αυτό και νομίζω ότι η Συνέλευση αυτή πρέπει να το θέσει σαν μία από τις πολιτικές προτεραιότητες των επόμενων μηνών. Οι μεταρρυθμίσεις που προβλέπονται από την Ατζέντα 2000 θα αποτελέσουν θέμα ευρείας και σε βάθος συζήτησης στο Κοινοβούλιό μας, μπορούμε όμως να πούμε από τώρα ότι θα παράσχουμε κάθε υποστήριξη για την ολοκλήρωση της ενιαίας αγοράς, την επαναθεώρηση του προβλήματος των έμμεσων φόρων, την καλύτερη ολοκλήρωση των προσπάθειών μας, για μία ανταγωνιστικότερη οικονομία, τη συνέχιση με ταχείς ρυθμούς των διευρωπαϊκών δικτύων υποδομών, τον ποιοτικό επαναπροσδιορισμό του επιστημονικού και τεχνολογικού δυναμικού μας και την αναθεώρηση των διαρθρωτικών μας Ταμείων, με στόχο την ποιότητα. Ολα αυτά θα πρέπει να γίνουν μέσα σε ένα πλαίσιο οικονομικής και κοινωνικής συνοχής, με στόχο το άμεσο και αποκλειστικό όφελος των πολιτών της ΕΕ. Αυτά προϋποθέτουν ένα νέο μεσοπρόθεσμο οικονομικό πλαίσιο, που θα ξεκινήσει από το 2000 και θα είναι σε θέση να εγγυηθεί κατάλληλους τρόπους για την επίτευξη των υψηλών στόχων που έχουμε θέσει.
<P>
Δεν βλέπω όμως να αναφέρονται στο κείμενο της Επιτροπής δύο προϋποθέσεις που εμείς θεωρούμε σοβαρές: η αυστηρή καταστολή της απάτης, ο μεγαλύτερος έλεγχος και ο αποτελεσματικός ορθολογισμός σε ό, τι αφορά στις δαπάνες της Ενωσης. Αυτά αποτελούν δύο σημαντικούς οικονομικούς πόρους, εάν θεωρήσουμε ότι το όριο για τη συμμετοχή στην επένδυση των ιδίων πόρων ανέρχεται στο 1, 27 % του ακαθάριστου εγχώριου προϊόντος.
<P>
Έρχομαι τώρα στην παρουσία της ΕΕ στη διεθνή σκηνή. Εδώ αγγίζουμε ένα πολύ λεπτό σημείο. Εάν πράγματι από τη μια πλευρά η απουσία μίας πολιτικής ένωσης μας εμποδίζει να διαθέτουμε μία εκπροσώπηση ισχυρή και μοναδική στο διεθνές επίπεδο - έχοντας πρόσφατα επιλέξει μία απρόσωπη δομή - από την άλλη εφαρμόζουμε στην πραγματικότητα μία εξωτερική πολιτική, έστω και περιορισμένη, που αποτελείται από βοήθειες, επαφές, περιπλανώμενες αντιπροσωπείες, διμερείς συμφωνίες, γραφεία αντιπροσωπείας της Επιτροπής και άλλα. Εδώ έχουμε πάλι μία πολιτική που βρίσκεται στα χέρια ενός οργάνου δημοσίων υπαλλήλων, της Επιτροπής. Πιστεύω πάντως ότι το Κοινοβούλιό μας πρέπει να αναγνωρίσει στην Επιτροπή την ποιότητα των πεπραγμένων της, πρέπει όμως και να θέσει στον εαυτό του, ως όργανο που στηρίζεται στην ψήφο των πολιτών, ένα στόχο στο θέμα των πολιτικών προτεραιοτήτων της επόμενης χρονιάς: το ξεκίνημα ενός κοινοβουλευτικού ευρωμεσογειακού Φόρουμ, που θέλει η Συνέλευση, και χαιρετίζομε με ενθουσιασμό, καθώς είμαστε εμείς οι ίδιοι εκείνοι που το προτείνουμε. Εν πάση περιπτώσει, θεωρούμε απαραίτητη και προφανώς θετική για τις φιλοδοξίες της Ένωσης τη μεγαλύτερη ανάμιξη του Ευρωπαϊκού Κοινοβουλίου στην εξωτερική πολιτική.
<P>
Τελειώνω με την ποιότητα ζωής των πολιτών. Η βελτίωση της ποιότητας ζωής των ευρωπαίων πολιτών δεν αποτελεί μόνο στόχο της Επιτροπής, αλλά και προτεραιότητα αυτού του Κοινοβουλίου.
<P>
Κύριοι Πρόεδροι, πιστεύω ότι στις αρχές της τρίτης χιλιετηρίδας, η ΕΕ ετοιμάζεται να αντιμετωπίσει μία πρόκληση που είναι χωρίς προηγούμενο, να πραγματοποιήσει δηλαδή επί τέλους το όνειρο των πατέρων ιδρυτών της κοινοτικής Ευρώπης, ένα πολιτικό πρόγραμμα όπου το ευρωπαϊκό ιδανικό συγκεκριμενοποιείται στην ένωση των στόχων σε μία κοινή πατρίδα, ισχυρή και αλληλέγγυα.

<SPEAKER ID=23 LANGUAGE="NL" NAME="De Vries">
Κύριε Πρόεδρε, επιτρέψτε μου να ξεκινήσω, εκ μέρους της παράταξής μου, με το να καλωσορίσω ανάμεσα μας, τον Πρόεδρο του Ευρωπαϊκού Συμβουλίου. Ο κύριος Juncker είχε δίκιο να κατακρίνει την έλλειψη αυτοπεποίθησης στην Ευρώπη. Θα ήθελα να πω εκ μέρους της παράταξής μου ότι έχουμε πλήρη εμπιστοσύνη στην προεδρία του Λουξεμβούργου και στα προσόντα αυτού του Πρόεδρου του Συμβουλίου.
<P>
Στις αρχές του επόμενου χρόνου θα αποφασίσει το Ευρωπαϊκό Συμβούλιο ποιές χώρες θα συμμετάσχουν στο ευρωπαϊκό νόμισμα. Η προσφορά της σημαντικότερης χώρας στην Ευρώπη, της Γερμανίας, να μοιραστεί το σημαντικότερο μέσο δύναμής της, το νόμισμα, με τις γειτονικές τις χώρες, είναι ιστορικής σημασίας. Το ευρώ είναι ουσιώδους σημασίας για όσους Ευρωπαίους προτιμούν, σύμφωνα με τα λόγια του Thomas Mann, μια Ευρωπαϊκή Γερμανία παρά μια Γερμανική Ευρώπη. Δεύτερον, το ευρώ είναι αναγκαίο ως αντίβαρο κατά της φυγόκεντρης δύναμης της επέκτασης. Εν όψει της εν λόγω επέκτασης, θα έπρεπε να είχαν προσαρμοστεί οι κανονισμοί λήψης αποφάσεων της Ένωσης. Δυστυχώς, αυτό δεν πραγματοποιήθηκε αρκετά στο Αμστερνταμ, επίσης επειδή το Κοινοβούλιό μας συνεχίζει να μην έχει το δικαίωμα έγκρισης συνθηκών. Αυτό σημαίνει ότι το ευρώ είναι αυτή τη στιγμή το μοναδικό πρόγραμμα περαιτέρω σύγκλισης της Ένωσης.
<P>
Επίσης, τα οικονομικά οφέλη του νομίσματος είναι ξεκάθαρα: λιγότερη νομισματική ανησυχία, μεγαλύτερη διαφάνεια τιμών, χαμηλότερος πληθωρισμός. Αλλά είναι η Ευρώπη έτοιμη για το ευρώ; Σε μερικές χώρες ο κόσμος δεν έχει και πολλή εμπιστοσύνη στο καινούργιο νόμισμα. Αντί να καταβάλλουν προσπάθειες για να κερδίσουν την υποστήριξη του κόσμου για αυτό το ευρώ, μερικές κυβερνήσεις, όπως της Σουηδίας και της Αγγλίας, αποφεύγουν αυτή την ευθύνη. Αλλά πώς μπορεί ο πολίτης να δείξει εμπιστοσύνη σε ένα νόμισμα που οι πολιτικοί δεν τολμούν να υποστηρίξουν;
<P>
Ένας δεύτερος κίνδυνος είναι τα επιτόκια. Όσο μεγαλύτερη γίνεται η ONE, τόσο πιο αυστηρή θα πρέπει να γίνει η πολιτική της κεντρικής τράπεζας κατά του πληθωρισμού. Δεν επιτρέπεται να διστάζει η τράπεζα να υψώσει τα επιτόκια σε περίπτωση ανάγκης. Αλλά εδώ απειλείται μια σύγκρουση μεταξύ της τράπεζας και των εθνικών κυβερνήσεων. Γιατί για εκείνες τις κυβερνήσεις συμφέρει το χαμηλό επιτόκιο. Γιατί τότε η χρηματοδότηση των ελλειμμάτων και των χρεών καθίσταται πιο φτηνή και συμφέρει επίσης για τις δυνατότητες απασχόλησης εργατικού δυναμικού. Έτσι το ευρώ θα μπορούσε άνετα να καταντήσει το εξιλαστήριο θύμα της ανεργίας. Ειδικά επειδή τα ίδια τα κράτη μέλη θα πρέπει να λάβουν και αρκετά άλλα μη δημοφιλή μέτρα. Ένα μόνιμα χαμηλό επιτόκιο απαιτεί σταθερά χαμηλότερα κρατικά χρέη και ελλείμματα. Χώρες όπως η Γερμανία, η Γαλλία, η Ιταλία και η Ισπανία δεν έχουν τολμήσει ακόμα να εφαρμόσουν τις αναγκαίες διαρθρωτικές μεταρρυθμίσεις. Για τη δημιουργία θέσεων εργασίας, πρέπει να μειωθεί το εργατικό κόστος, η ευελιξία των μισθών και των ωραρίων εργασίας πρέπει να είναι μεγαλύτερη και πρέπει να παρέχονται περισσότερα κίνητρα στους άνεργους για να βρουν δουλειά. Αυτές οι μεταρρυθμίσεις θα ήταν επίσης αναγκαίες χωρίς το ευρώ. Οι κυβερνήσεις πρέπει να έχουν την τόλμη να το εξηγήσουν αυτό: εάν όχι, θα υπάρχουν πολλοί που θα στραφούν ενάντια στο ευρωπαϊκό νόμισμα και τότε το ευρώ δεν θα αποτελέσει μια συμβολή στην ενότητα της Ευρώπης, αλλά μια πιθανή αιτία για να ξυπνήσει ο εθνικισμός.
<P>
Η νομισματική πολιτική, κύριε Πρόεδρε, ανήκει στους κλασσικούς τομείς της εθνικής εξουσίας. Όποιος μοιράζει το νόμισμά του, μοιράζει δύναμη. Η συγκέντρωση της δύναμης που θα είναι το αποτέλεσμα της εφαρμογής του ευρώ, απιτεί την παράλληλη ενίσχυση του δημοκρατικού έλεγχου στην Ευρώπη. Εσείς ο ίδιος το αναφέρατε αυτό στην εισαγωγή σας. Ευτυχώς ενισχύθηκαν οι αρμοδιότητες του Ευρωπαϊκού Κοινοβουλίου στη Συνθήκη του Αμστερνταμ. Αλλά χρειάζονται περισσότερα. Το Κοινοβούλιό μας πρέπει να χρησιμοποιήσει τις αρμοδιότητες του πιο αποτελεσματικά. Αυτό απαιτεί κάποιες μεταρρυθμίσεις. Πρώτον, νομίζω πως θα πρέπει να συνεργαστούμε πιο εντατικά με τις εθνικές βουλές, ένα σημαντικό τμήμα της δημοκρατικής νομιμότητας στην Ευρώπη. Θα έπρεπε να υπάρχουν ετήσιες διαβουλεύσεις σχετικά με υποθέσεις, όπως είναι η εξωτερική πολιτική, η νομισματική πολιτική γραμμή, οι εσωτερικές υποθέσεις, η δικαιοσύνη και η καταπολέμηση της απάτης.
<P>
Μετά είναι οι κοινοβουλευτικές έρευνες. Οι δύο εξεταστικές επιτροπές μας για ΣΕΒ και την τελωνιακή απάτη, έφεραν εξαιρετικά και εντυπωσιακά αποτελέσματα στο φως. Η δουλειά αυτή πρέπει να συνεχιστεί. Ας εξετάσουμε εάν υπάρχουν βάσεις για μια κοινοβουλευτική εξέταση στον τομέα όπως είναι τα βοηθητικά προγράμματα για την Ανατολική Ευρώπη και τη Μεσόγειο, ή την εσωτερική διοίκηση της Επιτροπής. Είναι σημαντικό να δυναμώσουμε όσο γίνεται περισσότερο το δημοκρατικό έλεγχο της Επιτροπής.
<P>
Φυσικά θα πρέπει το Κοινοβούλιο κατά την λειτουργία του, να πληροί τις ίδιες απαιτήσεις διαφάνειας που ζητάμε από τους άλλους θεσμούς. Η συνεχόμενη αρνητική δημοσιότητα για τα έξοδα μεταφοράς των μελών βλάπτει το όνομα του Κοινοβουλίου μας. Οι μεταρρυθμίσεις που αποφασίστηκαν τον Ιούλιο από το Προεδρείο πρέπει λοιπόν να εφαρμοστούν αμέσως, πριν το τέλος του χρόνου. Εξ άλλου χρειάζονται μέτρα στο τομέα της εσωτερικής διοίκησης. Σε τομείς, όπως είναι η οικοδόμηση και στέγαση, διαρρύθμιση γραφείων, ασφάλεια και πληροφορική, έχουν γίνει σοβαρά λάθη και θα πρέπει σύντομα να διεξαχθεί μια ανεξάρτητη έρευνα για τα μέτρα πρόληψης τέτοιων σφαλμάτων στο μέλλον.
<P>
Επίσης, η οργάνωση της κοινοβουλευτικής μας εργασίας πρέπει να βελτιωθεί, κύριε Πρόεδρε. Καμία βουλή στην Ευρώπη δεν έχει τόσες μέρες συνελεύσεων όσες το Ευρωπαϊκό Κοινοβούλιο. Αλλά η ποσότητα δεν συμβαδίζει πάντα με την ποιότητα. Πολύ συχνά η ημερήσια μας διάταξη είναι υπερφορτωμένη, πολύ συχνά οι ανοιχτές μας συζητήσεις βαρετές. Το Κοινοβούλιο πρέπει να τολμήσει να θέσει προτεραιότητες. Λιγότερος χρόνος για ψηφοφορίες, λιγότερος χρόνος για αναμφισβήτητα θέματα, περισσότερος χρόνος για πολιτικές συζητήσεις. Ουκ εν τω πολλώ το ευ. Πρέπει επίσης να επωφεληθούμε στο έπακρο τις αρμοδιότητές μας, πρέπει πιο συχνά να δείξουμε τόλμη στις δύσκολες καταστάσεις. Πιστεύω, κύριε Πρόεδρε, πως δεν είναι μόνο το Συμβούλιο και η Επιτροπή που φέρνουν την ευθύνη για το πρόσωπο της Ένωσης στους πολίτες. Στην παρούσα ανοιχτή συζήτηση τέθηκαν οι ευθύνες του Συμβουλίου και της Επιτροπής ως κεντρικό θέμα. Αλλά και το Σώμα φέρνει ευθύνη για το πρόσωπο της Ένωσης. Αυτό το Κοινοβούλιο πρέπει επίσης μέσω του δικού του τρόπου λειτουργίας να βάλει τα δυνατά του για να βελτιώσει το πρόσωπο της Ένωσης και γι' αυτή τη διάσταση θέλησα να ζητήσω την προσοχή στην παρούσα ανοιχτή συζήτηση.

<SPEAKER ID=24 LANGUAGE="ES" NAME="Puerta">
Κύριε Πρόεδρε, είχαμε μια ανησυχία σχετικά με την συζήτηση, γιατί η συζήτηση αυτή για την Κατάσταση στην Ένωση, η οποία γίνεται για τέταρτη φορά, δεν μπορεί να είναι ούτε συνηθισμένη, ούτε ρητορική, ούτε επιφανειακή. Και πρέπει να παραδεχτώ πως από την αρχή της ομιλίας του Προέδρου του Κοινοβουλίου, και μετά από άλλες παρεμβάσεις, έχουν γίνει σημαντικές αναλύσεις και τοποθετήσεις για το μέλλον. Και για αυτό το λόγο αξίζουν συγχαρητηρίων.
<P>
Αλλά πραγματικά, πρέπει να κάνουμε έναν απολογισμό. Με αυτόν τον υποτιθέμενο γιατρό της κατάστασης στην Ένωση, είναι απαραίτητο όχι μόνο να μετρήσουμε τον σφυγμό του υποτιθέμενου ασθενή, αλλά είναι απαραίτητο να κάνουμε έναν αληθινό γενικό έλεγχο της υγείας του, μια καλή εξέταση με διαγνώσεις και προτάσεις για λύσεις. Και από αυτή την άποψη το αρχικό πρόβλημα, την αρχική ασθένεια, την έχουμε διαγνώσει όλοι μας: είναι το πρόβλημα της απασχόλησης, η ανεργία.
<P>
Η απασχόληση αυξάνεται -έχει αυξηθεί τον τελευταίο χρόνο-, αλλά πολύ λίγο. Αν κοιτάξουμε πίσω -όπως έλεγε κάποιος ποιητής όπως ο Antonio Machado- θα δούμε τις θέσεις εργασίας που χάθηκαν, πέρα από αυτές που δημιουργήθηκαν. Σκέφτομαι την δραματική υπόθεση του Vilevoorde, που συζητήθηκε σε αυτό το Κοινοβούλιο, και άλλες επίσης δραματικές υποθέσεις ίδιας επίσης σημασίας. Για αυτό το λόγο, από την Συνομοσπονδιακή Ομάδα της Ενωτικής Ευρωπαϊκής Αριστεράς/Σκανδιναβική Πράσινη Αριστερά, μπορώ να πω πως υποστηρίζουμε σφαιρικά την ένταξη των πολιτικών για την απασχόληση στην Ευρωπαϊκή Ένωση.
<P>
Πιστεύουμε πως είναι απαραίτητο να αποτελέσει η μείωση του χρόνου εργασίας βασικό άξονα των πολιτικών για την απασχόληση, και από αυτή την άποψη, οι δεσμεύσεις της γαλλικής κυβέρνησης και η πρόσφατη απόφαση που ελήφθη έπειτα από την συζήτηση στο ιταλικό κοινοβούλιο, επιτρέπουν τη δημιουργία μιας νέας ελπίδας για το μέλλον, επιτρέπουν μια πραγματική συζήτηση και την ύπαρξη θετικών λύσεων. Και πρέπει να πούμε πως σε αυτά τα δύο κράτη έχει υπάρξει μεγαλύτερη πρόοδος από ότι στις συζητήσεις του ίδιου του Κοινοβουλίου και των θεσμικών οργάνων σε ευρωπαϊκό επίπεδο.
<P>
Φυσικά δίνουμε μεγάλη σημασία στην Διάσκεψη Κορυφής του Λουξεμβούργου και στηρίζουμε τις προσπάθειες του Προέδρου της Επιτροπής, καθώς και στον Πρόεδρο του Συμβουλίου, κ. Juncker, στην παρόρμησή του να υπερασπιστεί και να αναλάβει δράσεις υπέρ της πραγματικής σύγκλισης, της σύγκλισης που αποκαλούσε σύγκλιση της απασχόλησης. Στηρίζουμε επίσης την διάθεση 150 εκατ. ECU από τον προϋπολογισμό για προγράμματα απασχόλησης. Αλλά αν κάνουμε μια απλή διαίρεση, θα δούμε πως αντιστοιχούν μόνο 8 εκατ. ECU περίπου σε κάθε έναν από τους άνεργους Ευρωπαίους. Ευχόμαστε καλή τύχη σε αυτά τα προγράμματα απασχόλησης.
<P>
Στην χώρα μου, ο αρχηγός της πολιτικής μου κατάρτισης συνηθίζει να επαναλαμβάνει πως είναι πολύ σημαντικό το "πρόγραμμα, πρόγραμμα, πρόγραμμα». Και εγώ τολμώ να μεταφέρω εδώ, στο Ευρωπαϊκό Κοινοβούλιο, αυτή την πρόταση απασχόλησης επαναλαμβάνοντάς την τρεις φορές: απασχόληση, απασχόληση, απασχόληση. Για να δούμε αν επαναλαμβάνοντάς την τρεις φορές μπορούμε να αυξήσουμε τους πόρους και τους μηχανισμούς που πρέπει να λειτουργήσουν για μια πολιτική απασχόλησης.
<P>
Σχετικά με το ευρώ, όλοι συμφωνούμε πως βρισκόμαστε στην τελική ευθεία. Ευχόμαστε όσες περισσότερες χώρες χρησιμοποιούν το ευρώ, τόσο το καλύτερο. Θα είναι καλύτερο για όλους να έχουν την ίδια αυτή ευθύνη. Αλλά είμαστε επικριτικοί όσον αφορά τους όρους της Συνθήκης του Μάαστριχτ και σκεπτικοί ενώπιον του αυτοματισμού που τίθεται: το ευρώ δημιουργεί ανάπτυξη, η ανάπτυξη δημιουργεί απασχόληση. Δεν μας φαίνεται μια καλή λύση το Σύμφωνο Σταθερότητας και φοβόμαστε τις επιπτώσεις του στην ευρωπαϊκή κοινωνία.
<P>
Και σε αυτή τη γενική εξέταση δεν θέλουμε να μιλήσουμε μόνο για το σωματικό μέρος, αλλά και για την ψυχολογική κατάσταση της ευρωπαϊκής κοινωνίας, σε ποια κατάσταση βρίσκεται η ψυχή της ευρωπαϊκής κοινωνίας. Και αυτό ειπώθηκε ήδη εδώ, υπάρχει ανησυχία, αβεβαιότητα. Και μεγάλο μέρος αυτής της ανησυχίας, αυτής της αβεβαιότητας υπάρχει, γιατί δεν υπάρχει ένα σαφές πρότυπο διεύρυνσης.
<P>
Υποστηρίζουμε την διεύρυνση, αλλά πιστεύουμε πως μια λανθασμένη εστίαση, μια έλλειψη πρόβλεψης μπορεί να επιδράσει αρνητικά στις χώρες που θα ενταχθούν και σε αυτές που ήδη ανήκουν στην Ένωση. Ο μεγαλύτερος κίνδυνος είναι να μετατρέψουμε ξανά την πολιτική ένωση, στην οποία όλοι προσβλέπουμε, σε μια μεγάλη ζώνη ελευθέρων συναλλαγών. Σε αυτό προστίθεται και το πρόβλημα των δημοσιονομικών προοπτικών και των επιπτώσεων στην σημερινή αλληλεγγύη βορά - νότου στο εσωτερικό της Ευρώπης, με την μείωση των Διαρθρωτικών Ταμείων και τις επιπτώσεις στην Κοινή Αγροτική Πολιτική.
<P>
Όπως ήδη έχει ειπωθεί σήμερα, είναι απαραίτητο να υπολογίσουμε όλες τις χώρες που ζητούν την ένταξή τους, και να μην τις ταξινομούμε αυστηρά σε ικανές και μη ικανές. Αλλά θα πρέπει να επιτευχθεί σε αυτό το πλαίσιο -και θα συμφωνήσω με τα λόγια του κύριου Martens, του οποίου η πολιτική τοποθέτηση και η ιδεολογική αναφορά διαφέρουν πολύ από την δική μου- μια πραγματική ταυτότητα στην ευρωπαϊκή εξωτερική πολιτική.
<P>
Ο κ. Juncker πέρασε σήμερα από την ευρωπαϊκή υποήπειρο στις φιλοδοξίες μια ευρασιατικής ηπείρου. Αλλά αυτό δεν θα μπορέσουμε ποτέ να το κάνουμε, ούτε καν στην ευρωπαϊκή υποήπειρο, αν η ευρωπαϊκή ταυτότητα υποτάσσεται στην πολιτική των Ηνωμένων Πολιτειών της Αμερικής. Πρέπει να είμαστε φίλοι, όχι υποτελείς.
<P>
Μπροστά σε αυτές τις προκλήσεις -και τελειώνω, κύριε Πρόεδρε-, η Συνθήκη του Αμστερνταμ ήταν ανίκανη να πραγματοποιήσει την αναγκαία θεσμική μεταρρύθμιση πριν από την διεύρυνση. Ένας ισπανός δημοσιογράφος έδωσε τον εξής ορισμό: "είναι μια συνθήκη άχρωμη, άοσμη και άγευστη». Πιστεύω πως η απόδοση των οικολογικών ιδιοτήτων του νερού στη συνθήκη, είναι ίσως κάτι υπερβολικά αισιόδοξο.
<P>
Και όντως τελειώνοντας επιτέλους, πρέπει να πω πως για να λυθούν τα προβλήματα κλειδί, πρέπει να λυθούν επίσης τα προβλήματα της δημοκρατίας. Πιστεύω πως θα υπάρξει ταύτιση της γνώμης μου με την ευρωπαϊκή κοινή γνώμη. Ποιός αποφασίζει στην Ευρωπαϊκή Ένωση; Ποιος είναι υπεύθυνος; Ενώπιον ποιου είναι υπεύθυνος; Έχει έρθει ίσως η στιγμή το Συμβούλιο να είναι πολιτικά υπεύθυνο απέναντι σε αυτό το Ευρωπαϊκό Κοινοβούλιο, το οποίο εκπροσωπεί όλους τους πολίτες της Ένωσης.

<SPEAKER ID=25 LANGUAGE="NL" NAME="Aelvoet">
Κύριε Πρόεδρε του Συμβουλίου, κύριε Πρόεδρε της Επιτροπής, κύριε Πρόεδρε, συνάδελφοι, ένα ενδιαφέρον βελγικό ραδιοφωνικό πρόγραμμα φέρνει το όνομα: η κατάσταση είναι απελπιστική, αλλά όχι σοβαρή. Μεταφερόμενο προς την Ευρωπαϊκή Ένωση, θα έλεγα: η κατάσταση είναι ανησυχητική και υπάρχει ο φόβος να γίνει απελπιστική, εκτός εάν οι σημαντικότεροι παίκτες στρωθούν πλέον στη δουλειά. Τα απογοητευτικά αποτελέσματα του Αμστερνταμ δεν εφοδιάσαν την Ένωση κατά τέτοιο τρόπο ώστε να ξεκινήσει με τα καθήκοντα που την περιμένουν. Μέχρι και ο επίτροπος Van Miert δήλωσε δημόσια το Σεπτέμβριο ότι το Αμστερνταμ αποτελούσε ένα sur place και τίποτα παραπάνω.
<P>
Η Ένωση λοιπόν δεν είναι έτοιμη για διεύρυνση επειδή δεν υπάρχει ούτε καν η αρχή μιας θεσμικής διαρρύθμισης. Η τόσο αναγκαία και ολοκληρωμένη πολιτική ένωση που θα έπρεπε να είναι ικανή να παρέχει ένα κοινωνικό και οικολογικό αντίβαρο απέναντι σε μια απλοποιημένη αγορά δεν προέκυψε. Η αυστηρή νομισματική πολιτική οδήγησε στην κατάσταση όπου το ευρώ ταυτίζεται από εκατομμύρια Ευρωπαίους, ήδη πριν από την εφαρμογή του, με κοινωνική αποσύνθεση και απώλειες εργατικών θέσεων. Το Αμστερνταμ καλυτέρευσε μεν κάπως τη Συνθήκη σχετικά με τις δυνατότητες απασχόλησης του εργατικού δυναμικού, αλλά η αχίλλειος πτέρνα υπήρξε πάντα πως δεν διατίθενται χρήματα σε Ευρωπαικό επίπεδο για την υποστήριξη δημιουργίας θέσεων εργασίας.
<P>
Εάν η στάση δημιουργίας δυνατοτήτων απασχόλησης του εργατικού δυναμικού του Λουξεμβούργου δεν φέρει καμια πολιτική αλλαγή και διατυπωσει μόνο αδέσμευτες συστάσεις, η απογοήτευση θα είναι πολύ μεγάλη. Γι' αυτό η παράταξή μου αποδοκιμάζει ιδιαιτέρως που δεν έχουν ληφθεί μέτρα που θα πρέπει να σταματήσουν το φορολογικό αγώνα ανάμεσα στα κράτη μέλη. Η τάση να επιβαρύνεται η εργασία όλο και περισσότερο και το κεφάλαιο λιγότερο, έτσι ώστε να χάνονται θέσεις εργασίας, ενώ θα έπερεπε να δημιουργηθούν καινούργιες, συνεχίζεται. Νομίζω πως ακριβώς η προεδρία του Λουξεμβούργου είναι σε θέση να αντιμετωπίσει αυτό το βαρυσήμαντο πρόβλημα της φορολογικής εναρμόνισης. Η ερώτηση προς εσάς πρόεδρε Juncker είναι εάν θα πάρετε σχετικές πρωτοβουλίες. Δεν βλέπουμε μόνο στα αποτελέσματα του Αμστερνταμ, αλλά επίσης στις εργασίες της Επιτροπής, πως υπάρχουν ελάχιστες ωστικές δυνάμεις για μια μόνιμη ανάπτυξη. Δεν θα δημιουργηθεί φορολόγηση ενέργειας και η Επιτροπή δεν καταφέρνει ούτε στους δημόσιους διαγωνισμούς ανάθεσης έργων να επιβάλλει τα πιο αυστηρά κριτήρια για μια οικολογική παραγωγή: εν τούτοις μια καταπληκτική περίπτωση που την αφήνουμε ανεκμετάλλευτη.
<P>
Τέλος, και εκεί συμφωνώ με τον πρόεδρο Santer, οφείλουμε να παρατηρήσουμε ότι η εξωτερική πολιτική παρουσιάζει δραματικές ελείψεις, μεταξύ άλλων στη Βοσνία, την Αλγερία, την Παλαιστίνη και μπορούμε να συνεχίζουμε. Η Ευρώπη δεν κάνει τη διαφορά να υποστηρίξει επαρκώς και αποτελεσματικά τις ειρηνευτικές διαδικασίες σε αυτές τις χώρες. Κατά πόσο έχουμε καλές προθέσεις με την Αφρική θα φανεί αυτή την εβδομάδα ειδικά κατά την ψηφοφορία με την οδηγία για τη σοκολάτα. Εν πάση περιπτώσει, χωρίς ένα πειστικό, δημοκρατικό πολιτικό σχέδιο προς τα μέσα και προς τα έξω, η Ευρώπη παραμένει μια παγωμένη γραφειοκρατία.

<SPEAKER ID=26 LANGUAGE="FR" NAME="Lalumiθre">
 Kύριε Πρόεδρε, αυτό το φθινόπωρο του 1997, η κατάσταση της Ευρώπης παρουσίαζε έντονες αντιθέσεις. Από τη μια υπήρχαν τα θετικά στοιχεία. Θα σταθώ σ' ένα από αυτά, έχει ήδη αναφερθεί: το ενιαίο νόμισμα.
<P>
Όλα μας κάνουν να πιστεύουμε ότι το ευρώ θα τεθεί σε κυκλοφορία, ότι τα χρονοδιαγράμματα θα τηρηθούν και ότι ο αριθμός των χωρών που θα συμμετάσχουν στην ΟΝΕ εξαρχής θα είναι σημαντικός αφού χώρες όπως η Ισπανία και η Ιταλία, οι οποίες προκαλούσαν ανησυχίες, θα είναι πολύ πιθανόν μέλη της πρώτης ομάδας. Το ευρώ καθαυτό, είναι κάτι το ωφέλιμο για τη χρηματοπιστωτική και οικονομική ισχύ της Ευρώπης και έμμεσα -μπορούμε να ελπίζουμε- για την απασχόληση. Επιπλέον, το ευρώ καθαυτό είναι ωφέλιμο για την ισχυροποίηση της πολιτικής ένωσης, η οποία παραμένει στόχος μας.
<P>
Προσθέτω τέλος, ότι οι σημαντικές προσπάθειες που καταβλήθηκαν από διάφορους παράγοντες -έχοντας συγκεκριμένα στο μυαλό μου την Ιταλία- για τη σύγκλιση των οικονομιών τους και επίτευξη του ευρώ, αποτελούν ένδειξη πολιτικής βούλησης την οποία οφείλουμε να χαιρετίσουμε. Η βούληση αυτή έρχεται ευτυχώς σε αντίθεση με την ατονία και την κατήφεια που υφίσταται αλλού.
<P>
Πράγματι, η κατάσταση της Ένωσης παρουσιάζει και μελανά σημεία. Δεν θα επανέλθω στο μελανότερο σημείο, στην προκειμένη περίπτωση την ανεργία, καθώς κάποιοι άλλοι την έθιξαν προηγουμένως. Θα σταθώ στο παράδειγμα της διεύρυνσης, η οποία δεσπόζει -όπως άλλωστε αναφέρατε κύριε Πρόεδρε του Συμβουλίου- σε όλο το μέλλον της Ευρώπης. Μέχρι σήμερα το πρόβλημα έχει συζητηθεί, χωρίς όμως ενθουσιασμό, ούτε και δυναμισμό, το Συμβούλιο και η Επιτροπή έδωσαν την εντύπωση ότι παραιτήθηκαν από το ν' ανοίξουν ένα φάκελλο που φέρνει αμηχανία και έρχεται σε ακατάλληλη στιγμή. Α, πόσο βολικά ήταν τα πράγματα όταν οι ανατολικές χώρες βρίσκονταν πίσω από το σιδηρούν παραπέτασμα κι έξω από το πεδίο των ευρωπαϊκών μας υποθέσεων!
<P>
Ελπίζω ότι σε μερικούς μήνες, μόλις το ευρώ πάρει το δρόμο του, το Συμβούλιο και η Επιτροπή θα σκύψουν επιτέλους πραγματικά πάνω από το θέμα της διεύρυνσης. Μας λείπει ακόμη ένας σαφής πολιτικός στόχος. Θέλουμε για τη νέα Ευρώπη μια δυνατή πολιτική ένωση ή μια απλή ζώνη ελεύθερων συναλλαγών; Το ερώτημα δεν έχει ακόμη απαντηθεί.
<P>
Μας λείπει η πολιτική στρατηγική. Έτσι, είναι δύσκολο να δεχτούμε αδιαμαρτύρητα την αναίσχυντη παρουσίαση που πρότεινε η Επιτροπή και η οποία συνίσταται στον απευθείας διαχωρισμό των υποψηφίων σε δύο κατηγορίες. Η Ευρωπαϊκή Διάσκεψη που προτάθηκε από ορισμένες χώρες -εκ των οποίων η Γαλλίακινδυνεύει να αποτελέσει ημίμετρο, το οποίο φυσικά καλύτερο θα είναι από το τίποτα, θα αποδειχθεί όμως ανεπαρκές όπως άλλωστε όλα τα ημίμετρα.
<P>
Μας λείπει ακόμη κάποια μεταρρύθμιση των θεσμών της Ένωσης που θα της επιτρέπει να υφίσταται τις συνέπειες της διεύρυνσης χωρίς να διασπάται από τον αριθμό. Από αυτήν την άποψη, η συνθήκη του Αμστερνταμ αποτελεί αποτυχία και απεικονίζει ξεκάθαρα αυτή την έλλειψη πολιτικής βούλησης που χαρακτηρίζει το σύνολο του φακέλλου της διεύρυνσης.
<P>
Στο φάκελλο αυτό, προστίθεται ακόμη ένας, που επιπλέον δεν είναι άσχετος με την διεύρυνση. Πρόκειται για τον φάκελλο των οικονομικών. Απαντες στο Συμβούλιο, στην Επιτροπή και στα Κράτη μέλη, φαίνονται να χαίρονται για έναν προϋπολογισμό μηδενικής ανάπτυξης και πλαφόν αυστηρά καθορισμένου στο 1, 7 % του ΑΕΠ, με την ελπίδα να παραμείνουν κάτω από το πλαφόν αυτό. Αυτό το οικονομικό δόγμα δεν έχει συνοχή με τις νέες υποχρεώσεις της Ένωσης όπως η διεύρυνση φυσικά, αλλά και ο αγώνας για την απασχόληση και η διατήρηση των πολιτικών αλληλεγγύης.
<P>
Τελικά, κύριε Πρόεδρε, η Ευρωπαϊκή Ένωση ανέκτησε κάποια απ' τη ζωντάνια της τους τελευταίους μήνες, ξανασμίγοντας με μία μετριοπαθή -βέβαια- ανάπτυξη κι έχοντας δείξει πραγματική βούληση να επιτύχει το ευρώ. Εκτός όμως από αυτές τις προόδους μένουν πάρα πολλά πράγματα που πρέπει να γίνουν, για τα οποία θα χρειαζόταν -πράγμα που διακηρύττω με όλες μου τις ευχές και μ' όλες μου τις δυνάμεις- πολιτική βούληση.

<SPEAKER ID=27 LANGUAGE="FR" NAME="Berthu">
Κύριε Πρόεδρε, οι δύο μεγάλες προτεραιότητες που τέθηκαν από το Συμβούλιο και την Επιτροπή για την ερχόμενη χρονιά, δηλαδή η απασχόληση και το ευρώ, μοιάζουν υπερβολικά αντικρουόμενες.
<P>
Πράγματι, το ευρώ θα προϋποθέτει εξ ορισμού τη συνοχή της νομισματικής πολιτικής και την εναρμόνιση των άλλων οικονομικών πολιτικών κατά τρόπο που πλέον δεν θα προσαρμόζονται υποχρεωτικά στις ιδιαιτερότητες της κάθε χώρας.
<P>
Το συνειδητοποιήσαμε με την αύξηση των επιτοκίων των αρχών Οκτωβρίου, η οποία προμηνύει τη νομισματική ενοποίηση. Η χώρα μου πράγματι ακολούθησε αυτήν την αύξηση, παρόλο που δεν την είχε ανάγκη και παρόλο που διακινδύνευε να ανακόψει την ανοδική πορεία ανάπτυξής της.
<P>
Γενικότερα, ενώ δεν υπάρχει επιδιωκόμενη νομισματική ζώνη στην κλίμακα της Ένωσης, το ευρώ θα επιβάλλει νομισματική δυσκαμψία αντίθετη στην έννοια της ευελιξίας την οποία επιπλέον ισχυρίζεται ότι αποζητά και η οποία θα στοιχίσει πολύ στην απασχόληση.
<P>
Επιπλέον, όπως διαπιστώθηκε από τη χθεσινή συζήτηση, η διαδικασία συντονισμού για την απασχόληση, με τις κατευθυντήριες γραμμές της και σύντομα -χωρίς αμφιβολία- με τις κυρώσεις της, είναι υποτίθεται ακριβής αντιγραφή εκείνης που χρησιμοποιείται για την οικονομική και νομισματική ένωση. Και στις δύο περιπτώσεις, οι διαδικασίες κυριαρχούνται από μία εξέχουσα λέξη, τη λέξη "σύγκλιση», την οποία εξάλλου ακούσαμε πολύ συχνά να αναφέρεται στις σημερινές ομιλίες. Κι όμως, η σύγκλιση μοιάζει να αποτελεί στις Βρυξέλλες πραγματική ιδεολογία. Απαιτεί να την αποδεχόμαστε χωρίς να αμφισβητούμε ότι, σε όλους τους τομείς, η επιβολή ενός κανόνα που θα ισχύει για όλους είναι πολύ καλύτερη για την ανάπτυξη και την απασχόληση από τη διαφοροποίηση των πολιτικών σύμφωνα με τις ανάγκες καθενός.
<P>
Κι όμως, εάν ίσως αληθεύει ότι, μέσα σε μια αλληλέγγυα Ένωση, επιθυμία όλων είναι να αποφεύγονται οι έντονες αντιφάσεις, όπως για παράδειγμα εκείνες που θα έκαναν μια χώρα να προκαλέσει εξαιτίας ενός μικρού προνομίου, ζημιές στους γείτονές της, τότε είναι λάθος να πιστεύουμε ότι η σύγκλιση θα ήταν από μόνη της ωφέλιμη εάν έπαιρνε τη μορφή συστηματικής αμοιβαίας ευθυγράμμισης.
<P>
Ο κ. Juncker έκανε λόγο προηγουμένως για "κατάλληλες κλιμακώσεις». Εγώ προσωπικά, εδώ μάλλον θα έλεγα για μια "έκφυλη» κλιμάκωση. Η ομάδα των Ανεξαρτήτων για την Ευρώπη των Εθνών, από την πλευρά της, πιστεύει τελικά ότι το καλύτερο για την απασχόληση θα επιτυγχάνετο καλύτερα μέσα από την ελευθερία των χωρών παρά μέσα από την εφαρμογή ενός ενιαίου κανόνα που θα έχει επιβληθεί άνωθεν.

<SPEAKER ID=28 LANGUAGE="IT" NAME="Muscardini">
Κύριε Πρόεδρε, το 1997 θα έπρεπε να είναι το έτος των μεταρρυθμίσεων και το σύνθημα για το ξεκίνημα μιάς νέας φάσης της ενοποίησης, με κύρια χαρακτήριστικά την ανανέωση των θεσμικών διαρθρώσεων, την αύξηση των αρμοδιοτήτων του Κοινοβουλίου, τον συγκεκριμένο ορισμό του ξεκινήματος της πολιτικής Ενωσης. Επρόκειτο - αυτές ήταν οι ελπίδες μας στην έναρξη των εργασιών της Διακυβερνητικής Διάσκεψης - να προχωρήσουμε προς τα εμπρός, προς την δημοκρατία μέσα στην Ενωση, και να θέσουμε τις βάσεις για τον καθορισμό καταλλήλων κανόνων σχετικά με τη δημιουργία της πολιτικής Ενωσης, μέσα στις κατάλληλες συνθήκες για την πραγματοποίηση της διεύρυνσης. Ποτέ όμως δεν αισθανθήκαμε τέτοια απαγοήτευση, όπως στην περίπτωση αυτή.
<P>
Η Συνθήκη του Αμστερνταμ, που υπεγράφη με πλήρη σιγή από την πλευρά του Τύπου, υπήρξε το επιστέγασμα της πλήρους αποτυχίας των εργασιών της Διακυβερνητικής Διάσκεψης. Δεν ήταν αρκετό το καθυστερημένο εγχείρημα των γάλλων - με προσθήκη την τελευταία στιγμή και των συμπατριωτών μου - με τη σύγκληση του Ευρωπαϊκού Συμβουλίου στις 21 Νοεμβρίου που θα έχει ως θέμα την απασχόληση, για να διαλύσει τους φόβους μας σχετικά με το εγγύς και απώτερο μέλλον. Ποιό μέλλον, κ. Πρόεδρε; Μόνο το μέλλον της οικονομικής και νομισματικής Ενωσης, ή το μέλλον ολόκληρης της Ενωσης, που περιλαμβάνει και τις χώρες εκείνες που δεν μπόρεσαν να έχουν άμεση πρόσβαση στο ευρώ; Οι δύο ταχύτητες θα έπρεπε ήδη να προσθέσουν άλλα προβλήματα σε εκείνα που ήδη γνωρίζουμε, για την λύση των οποίων δεν έχουμε αναλυτικές απαντήσεις. Τα προβλήματα της απασχόλησης και της διεύρυνσης, τα οποία, μαζί με το ευρώ, θα αποτελέσουν τις πολιτικές προτεραιότητες του επόμενου έτους, θα είναι μία πρόκληση υψίστης σημασίας για το μέλλον της Ενωσης, μία πρόκληση η οποία, σε περίπτωση αποτυχίας στην αντιμετώπισή της, κινδυνεύει να καταστρέψει το λίγο εκείνο που έχει απομείνει σαν κοινότητα, οπότε, στην περίπτωση αυτή, δεν θα παραμείνει τίποτε άλλο παρά μόνο μία μεγάλη ζώνη ελεύθερων συναλλαγών. Αυτό είναι το βασικό πρόβλημα: είτε η Ενωση, κάτω από την ώθηση του ενιαίου νομίσματος, θα είναι σε θέση να δώσει στον εαυτό της μία πολιτική χάρτα, ή προορίζεται - από κρίση σε κρίση, από διεύρυνση σε διεύρυνση - να καταστεί ένας εμπορικός χώρος 400 εκατομμυρίων καταναλωτών, υποκειμένων σε πολιτικές αποφάσεις που θα καθορίζονται από το εξωτερικό και θα εξαρτώνται από χρηματοοικονομικές σχέσεις δυνάμεων οι οποίες θα αλλάζουν από στιγμή σε στιγμή. Ας μη λησμονούμε την αυξανόμενη βαρύτητα των χωρών του Ειρηνικού, περιλαμβανομένης της Κίνας, στις διεθνείς υποθέσεις, και τη σημερινή στασιμότητα των χωρών του Ατλαντικού, στις οποίες ανήκει και η Ευρώπη.
<P>
Ακριβώς για να απομακρύνουμε τους φόβους αυτούς, ζητούμε από τις κυβερνήσεις μας, το Συμβούλιο και την Επιτροπή να εκφράσουν ανοικτά τη γνώμη τους, ώστε να καταλάβουν οι πολίτες που μας ψηφίζουν ότι η ανάπτυξη και η ύφεση των χωρών μας συμβαδίζουν με την ανάπτυξη και την ύφεση της Ενωσης, η οποία, εάν κάνει σφάλματα στον τρόπο και στον χρόνο της διεύρυνσης, εάν δεν λύσει βραχυπρόθεσμα το πρόβλημα της απασχόλησης, εάν δεν πετύχει για τους λόγους αυτούς τη συναίνεση των πολιτών, θα αλλάξει το πρόσωπό της και θα γίνει κάτι που κανείς μας δεν επιθυμεί: ένας οργανισμός με ιδιαίτερα γραφειοκρατικό χαρακτήρα, λίγο φιλελεύθερος, λίγο κατευθυνόμενος από κρατικούς παρεμβατισμούς, ένας οργανισμός που θα κινείται με τρομερή δυσκολία στα δύσβατα μονοπάτια της διεθνούς πολιτικής, χωρίς ασφάλεια και προστασία, χωρίς μια δίκαιη πολιτική, χωρίς δηλαδή εκείνα τα μέσα που χρειάζονται για να παίξει τον ρόλο που αρμόζει σε μια οντότητα των διαστάσεων αυτών.
<P>
Πρέπει λοιπόν να στηρίξουμε τις απροσδόκητες αυτές ελπίδες και στις ιδέες που μας προτείνοται για την καταπολέμηση της ανεργίας. Προς το παρόν βρισκόμαστε αντιμέτωποι με ένα μακρύ κατάλογο ευχολογίων και ψευδεπίγραφων διαβεβαιώσεων: διάλογο μεταξύ των μερών, αλληλέγγυα Ευρώπη, κοινωνική Ευρώπη, αγώνα κατά της περιθωριοποίησης, όμως δεν μας έχει ανακοινωθεί καμμία νέα πολιτική, δεν μας έχει υποβληθεί καμία μεσοπρόθεσμη ή μακροπρόθεσμη στρατηγική.
<P>
Από πού θα δημιουργηθούν οι νέες θέσεις εργασίας; Θα δοθεί τέλος στην κανονιστική ακαμψία των εθνικών αγορών εργασίας που αποτελούν πραγματικούς φραγμούς για την κινητικότητα και την πρόσληψη νέου προσωπικού; H άλλως, θα καταφύγουμε στον κρατικό προϋπολογισμό - όπως προσπαθούν ορισμένες κυβερνήσεις - για να δημιουργηθεί μια προσωρινή ευφορία; Στη Λευκή Βίβλο για την απασχόληση, ο Jacques Delors ανέφερε σχετικά με την επιμονή ορισμένων να χρησιμοποιηθούν θαυματουργά μέτρα για την ανάπτυξη: "το να ανοίξει κανείς το πορτοφόλι του μπορεί να δημιουργήσει, όπως και στα ναρκωτικά, μια πρόσκαιρη ευφορία, όμως», - προσέθετε - "το ξύπνημα θα είναι ακόμα πιο σκληρό όταν θα πρέπει να αποκαταστήσουμε τις ζημιές που προκλήθηκαν από τον πληθωρισμό και την εσωτερική ανισορροπία». Η χειρότερη ζημιά, κατέληγε, "είναι η επιδείνωση της ανεργίας». Πράγματι. κανείς δεν φαίνεται να θέλει να συμβεί κάτι τέτοιο, όμως κανείς δεν κάνει τίποτε γι' αυτό.
<P>
Στο ίδιο κεφάλαιο, ο κ. Delors έλεγε: "όχι», όπως σήμερα λένε "όχι» οι κκ. Monti και Bangemann στη γενικευμένη μείωση του ωραρίου εργασίας, προς την οποία όμως φαίνεται να στρέφονται ορισμένες κυβερνήσεις.
<P>
Κάτι ανάλογο πρέπει να πούμε και για τη διεύρυνση: ελλείψει μιας εξαιρετικά μεγάλης χρηματοδότησης, θα αντιμετωπίσουμε τη συνεχή μείωση των πόρων που τη στιγμή αυτή προορίζονται για τις περιοχές της Ενωσης οι οποίες επωφελούνται από την πολιτική συνοχής - στόχοι 1 και 5 - και την πιθανή επιδείνωση των ανισοτήτων μεταξύ πλουσίων και φτωχών περιοχών.
<P>
Δεν υπάρχει αναπτυξιακή πολιτική. Όμως δεν πρόκειται χωρίς αυτή να δημιουργηθούν οι πόροι που θα οδηγήσουν στην ανάπτυξη τόσο των νέων πιθανών μελών όσο και των σημερινών 15.
<P>
Θα θέλαμε τώρα να υποβάλουμε ορισμένες ερωτήσεις: ποιο θα είναι το μέλλον μας εάν το Ηνωμένο Βασίλειο παραμείνει στην άκρη και το Λονδίνο - ένα από τα πρώτα χρηματοοικονομικά κέντρα στον κόσμο - μείνει εκτός του ευρώ; Ποια κυνική αδιαφορία θα μας επιτρέψει να συνεχίσουμε να αγνοούμε τη Μεσόγειο; H Eυρώπη θα είναι Μεσόγειος ή δεν θα είναι Ευρώπη, και αυτό επειδή δεν θα έχουμε τα μέσα να αντισταθούμε σε μία όλο και εντονότερη μετανάστευση. Η Ευρώπη θα έχει πολιτικό χαρακτήρα ή δεν θα είναι Ευρώπη! Λοιπόν, κ. Υπουργέ, είναι πράγματι αλήθεια ότι έχουμε υποχρεώσεις, όπως μας είπατε σήμερα το πρωί, μεταξύ των οποίων είναι και οι υποχρεώσεις προς τις χώρες του τέως ανατολικού συνασπισμού, όμως, πάνω απ' όλα έχουμε υποχρεώσεις προς τα 20 εκατομμύρια ανέργων: υποχρέωση να ελέγχουμε τη μετεγκάτασταση των επχειρήσεων, υποχρέωση να συμβιβάσουμε την ελευθερία της αγοράς με την αλληλεγγύη, και υποχρέωση να οικοδομήσουμε επιτέλους την Πολιτική Ενωση.

<SPEAKER ID=29 NAME="Juncker">
Κύριε Πρόεδρε, κυρίες και κύριοι, ακούγοντάς σας είχα αρχίσει να απελπίζομαι γιατί πολύ σπάνιες ήταν οι στιγμές που είχα την εντύπωση ότι θα βρισκόμασταν σε ασυμφωνία. Δεν θα ήθελα να πέσω στην παγίδα της παράφρασης για να επιβεβαιώσω τα λόγια σας επαναλαμβάνοντας τις σκέψεις που έκανα στην αρχή αυτής της συζήτησης. Ευτυχώς, προς το τέλος, ορισμένες φωνές υψώθηκαν για να κάνουν λόγο για πράγματα τα οποία, επιτέλους, έρχονται σε τέτοια αντίθεση με τα λόγια μου που χαίρομαι που μου δίνεται η ευκαιρία να επαναλάβω αυτά τα οποία σκέπτομαι.
<P>
Δεν πρέπει να αντιπαραθέτουμε τη διεύρυνση και τις προτεραιότητες που συνδέονται μ' αυτήν με την προτεραιότητα που πρέπει να ξαναδοθεί στην απασχόληση. Πιστεύω ότι πρόκειται για δυο προτεραιότητες που δεν βρίσκονται σε αντινομία ή αντίφαση μεταξύ τους. Θα πρέπει να επιδιώκουμε και τις δύο. Δυστυχώς, η κυρία που με προκάλεσε να της δώσω τέτοια απάντηση αποχώρησε από την αίθουσα κι έτσι δεν θα επωφεληθεί από αυτήν.
<P>
Μου ετέθη μία ερώτηση -που σχεδόν μ' έκανε να γελάσω- επ' ευκαιρία μιας πρωτοβουλίας εκ μέρους του Λουξεμβούργου σχετικά με το θέμα της φορολογικής εναρμόνισης, διότι φαίνεται ότι το Λουξεμβούργο έχει ιδιαίτερα ευνοϊκή διάθεση να προτείνει τέτοιες πρωτοβουλίες. Θα παρακαλέσω την κ. Αelvoet, αν έχει την καλοσύνη, να ανατρέξει στις οικονομικές σελίδες όλων των ευρωπαϊκών εφημερίδων απ' τις αρχές Ιουλίου, μέσα απ' τις οποίες θα πληροφορηθεί για την πληθώρα, τη λεπτότητα και την δύναμη των προτάσεων του Λουξεμβούργου στο ζήτημα της φορολογικής εναρμόνισης.
<P>
Και βέβαια είμαστε ευνοϊκά διακείμενοι στο να μιλάμε και να συζητάμε για τη φορολογική εναρμόνιση στην Ευρώπη, έχοντας μάλιστα αφιερώσει μια συνεδρίαση του άτυπου Συμβουλίου υπουργών οικονομικών για το θέμα αυτό κι έχοντας οργανώσει συζήτηση κατά τη διάρκεια του Συμβουλίου Ecofin στις 13 και 14 του περασμένου Οκτωβρίου. Οφείλω να πω ότι είμαστε δεκαπέντε ειδικοί, διότι άκουσα από τα χείλη των δεκατεσσάρων συναδέλφων μου πολλά επιχειρήματα που, έως τώρα, φοβούνταν να διατυπώσουν.
<P>
Τη στιγμή που η λουξεμβουργιανή προεδρία προτείνει μια πιο πλατιά προσέγγιση ώστε να μην επικεντρωθεί η συζήτηση για τη φορολογία στη φορολόγηση των καταθέσεων μόνο, αλλά να συμπεριληφθούν όλες οι πλευρές φορολόγησης στο πλαίσιο των προσπαθειών μας που στοχεύουν στην αρκετά στέρεη φορολογική εναρμόνιση της Ευρώπης και προκειμένου να αποφευχθεί το κοινωνικό ντάμπινγκ, διαπιστώνω ότι, αντίθετα με όσα ορισμένοι σκέφτηκαν εδώ και λίγο καιρό, δεν υπάρχει μόνο ένας φορολογικός παράδεισος στην Ευρώπη, αλλά δεκαπέντε.
<P>
Είμαστε λοιπόν δεκαπέντε ειδικοί στο τραπέζι που μπορούμε να συζητήσουμε για το ζήτημα αυτό, κι ελπίζω πως αυτός ο οικουμενισμός του Συμβουλίου δεν θα πάψει να δεσπόζει στη Συνέλευση αυτή, και ότι θα τη διευρύνει ακόμη περισσότερο με σκοπό να μας οδηγήσει προς μία επιτυχή φορολογική εναρμόνιση στην Ευρώπη. Εν πάσει περιπτώσει, η προεδρία του Λουξεμβούργου θα συνεχίσει να κάνει ό, τι μπορεί από τώρα μέχρι το τέλος Δεκεμβρίου για να μπορέσει να βρει σημείο συμφωνίας στο ζήτημα αυτό.
<P>
Ευχαριστώ λοιπόν για τις δυο-τρεις, λίγο, μα όχι αρκετά, ασύμφωνες παρεμβάσεις, οι οποίες μου έδωσαν την ευκαιρία να ξαναπάρω το λόγο ενώπιόν σας. Ευχαριστώ τους υπόλοιπους ομιλητές για τις δικές τους λεπτομερείς αναλύσεις. Μου αρέσει το κοσμητικό αυτό επίθετο, διότι τελικά συμφωνώ απόλυτα με όλα όσα είπαν.
<P>
(Χειροκροτήματα)

<SPEAKER ID=30 NAME="Santer">
Κύριε Πρόεδρε, θα είμαι πολύ σύντομος. Πράγματι, πολλά ερωτήματα τέθηκαν από τους αξιότιμους βουλευτές σχετικά με το πολιτικό πρόγραμμα της Επιτροπής, το οποίο σας παρουσιάστηκε γιατί -όπως πολύ σωστά είπατε- για πρώτη φορά επιθυμούσαμε να εντάξουμε ένα πρόγραμμα εργασίας της Επιτροπής στη συζήτηση για την κατάσταση της Ένωσης.
<P>
Θα ήθελα, εντούτοις, να επιμείνω σε ορισμένες πλευρές που αφορούν το συγκεκριμένο πρόγραμμα εργασίας. Είναι προφανές ότι το πρόγραμμα δράσης που σας παρουσιάσαμε θα ασχολείται αποκλειστικά με την "Ατζέντα 2000» και τα προγράμματα που συνδέονται μ' αυτήν. Κατά συνέπεια, θεωρώ ότι μπορώ να πω πως το χρονοδιάγραμμά σας θα είναι αρκετά φορτωμένο κατά το επόμενο έτος, λαμβάνοντας υπόψιν τις προθεσμίες που τόσο ο Πρόεδρος του Συμβουλίου όσο κι εγώ ο ίδιος σας παρουσιάσαμε.
<P>
Πρέπει επίσης να πω πως το πρόγραμμα που σας υποβάλλαμε ανταποκρίνεται επακριβώς στους διαφορετικούς στόχους που εσείς οι ίδιοι ορίσατε, ακόμη και αν δεν μπορώ να συμφωνήσω με όλες τις προτάσεις που έγιναν. Πράγματι, πέρα από το περιεχόμενο της "Ατζέντας 2000», σας παρουσιάσαμε προγράμματα που στοχεύουν στην εμβάθυνση και την προσαρμογή των πολιτικών της Ένωσης, με άλλα λόγια στην αρμονικότερη λειτουργία της αγοράς. Εδώ ακριβώς βρίσκεται ένα πρόβλημα που με απασχολεί ιδιαίτερα γιατί δυνάμει των οδηγιών -187 για την ακρίβεια- δημιουργήσαμε μια εσωτερική αγορά.
<P>
Κι όμως, αυτή η εσωτερική αγορά δε λειτουργεί ως ολοκληρωμένη αγορά, οπότε οι επιχειρήσεις μας δεν μπορούν ακόμη να αξιοποιήσουν όλες της τις δυνατότητες. Θεωρώ πως μία ακριβώς από τις υποχρεώσεις μας είναι να τελειοποιήσουμε αυτήν την εσωτερική αγορά, για να μπορέσει να λειτουργήσει ως ολοκληρωμένη αγορά. Γι' αυτόν μάλιστα τον λόγο σας παρουσιάσαμε και το πλαίσιο δράσης για την επίτευξη της εσωτερικής αγοράς, το οποίο υποβλήθηκε στο Συμβούλιο. Εκτιμούμε ότι μπορεί να έχει τελειώσει από σήμερα μέχρι την 1η Ιανουαρίου 1999, με την έλευση της φάσης ευρώ της νομισματικής Ένωσης. Ακόμη κι αν δεν υπάρχει καθαυτό αιτιακή σχέση μεταξύ της εσωτερικής αγοράς και της έναρξης ισχύος του ευρώ, πιστεύω εντούτοις ότι το ευρώ αντιπροσωπεύει κατά κάποιον τρόπο τη διεύρυνση της αγοράς αυτής: τελικά, δεν γνωρίζω καμία εσωτερική αγορά που να μπορεί να λειτουργεί αποτελεσματικά χωρίς να δημιουργεί στρεβλώσεις, με δεκατέσσερα διαφορετικά νομίσματα.
<P>
Στο πλαίσιο αυτό, επιμείναμε ιδιαίτερα στην ενδυνάμωση της ανταγωνιστικότητας των επιχειρήσεων, και κυρίως των μικρομεσαίων επιχειρήσεων, για τις οποίες σας παρουσιάσαμε ένα κοινό πρόγραμμα το οποίο εξάλλου δεχτήκατε ευνοϊκά. Τη στιγμή αυτή επιθυμούμε να εξάγουμε τα συμπεράσματα της δεύτερης φάσης του πειραματικού προγράμματος SLIM καθώς και το έργο της ομάδας δράσης BEST, με λίγα λόγια, της business environment simplification task force -που στη γλώσσα μας μεταφράζεται ως: ομάδα δράσης για την απλοποίηση του περιβάλλοντος των επιχειρήσεων-, της οποίας ο στόχος έγκειται στην απλοποίηση των διοικητικών διατυπώσεων και των κανονιστικών εξαναγκασμών.
<P>
Ευελπιστώ δε -πόσες φορές άλλωστε δεν σας το έχω πει!- στην εξεύρεση και μιας λύσης, την οποία θα χαρακτήριζα ως "οριστική», για τη χρηματοδότηση των διευρωπαϊκών δικτύων κατά τη διάρκεια της συνεδρίασης του Ευρωπαϊκού Συμβουλίου του Λουξεμβούργου της 21ης Νοεμβρίου. Γνωρίζω τη μεγάλη σημασία που της προσδίδει η προεδρία, και ότι έχει τη δυνατότητα να βρει τα μέσα επί τη βάσει του Λευκού Βιβλίου του 1993. Από το Ευρωπαϊκό Συμβούλιο του Έσσεν, πόσες φορές δεν επαναλάβαμε την προσήλωσή μας σ' αυτά τα διευρωπαϊκά δίκτυα! Πιστεύω πράγματι ότι, -πάντοτε με σκοπό τη διασύνδεση της εσωτερικής αγοράς- τα δίκτυα αυτά δεν πρέπει να εξετασθούν με μοναδικό πλαίσιο την απασχόληση αλλά κυρίως στο πλαίσιο της ανάπτυξης των υποδομών μας, ώστε να μπορέσουν να εξασφαλίσουν στην εσωτερική μας αγορά μία διασύνδεση με τα μεγάλα έργα και στον τομέα των μεταφορών αλλά και στον τομέα των τηλεπικοινωνιών και της ενέργειας.
<P>
Τέλος, κι άλλοι τομείς με απασχολούν εξίσου, και ένας ορισμένος αριθμός ομιλητών παρενέβησαν για το θέμα αυτό: πρόκειται για τους "τομείς του μέλλοντος», τους οποίους έχουμε όλη τη δυνατότητα να αξιοποιήσουμε εδώ στην Ευρώπη. Πρέπει να προχωρήσουμε στον τομέα της κοινωνίας των πληροφοριών, ώστε να την κάνουμε πραγματικότητα υπό τις καλύτερες συνθήκες. Απ' αυτή την άποψη, μην ξεχνάτε ότι εγκρίναμε ανακοίνωση σχετικά με το ηλεκτρονικό εμπόριο και συγκεκριμένα με τα πολυμέσα. Οι τομείς αυτοί του μέλλοντος βρίσκονται στην καρδιά των μεγάλων μεταβολών που δεν πρέπει να χάσουμε. Κι όμως, το απαραίτητο κανονιστικό πλαίσιο για την αρμονική ανάπτυξη των τομέων αυτών πρέπει να συμπληρωθεί.
<P>
Κατά τ' άλλα κυρίες και κύριοι, θυμάμαι ότι, στην ομιλία ανάδειξής μου στο αξίωμα αυτό, είχα θίξει τρεις πλευρές στις οποίες νομίζω ότι οι πολίτες μας -κι ορισμένοι από εσάς επέμειναν ακριβώς στην εμπιστοσύνη που πρέπει να δείχνουμε στους πολίτες μας- οι πολίτες μας επαναλαμβάνω, προσδοκάνε περισσότερα από την Ευρώπη. Πρόκειται πρώτα απ' όλα λοιπόν για την απασχόληση, ακόμη κι αν η κοινωνική πολιτική εξακολουθεί να υπάγεται στην αρμοδιότητα των Κρατών μελών. Οι πολίτες μας δεν καταλαβαίνουν ότι μια Ευρωπαϊκή Ένωση με δεκαπέντε Κράτη μέλη, που συνιστούν ενιαία αγορά 270 εκατομμυρίων κατοίκων μπορεί να παραμένει αδιάφορη απέναντι στη μεγαλύτερη ανησυχία τους, την αναζήτηση δηλαδή εργασίας. Πιστεύω λοιπόν ότι στο σημείο αυτό οι πολίτες μας απαιτούν περισσότερα από την Ευρώπη, κι ελπίζω ότι το Ευρωπαϊκό Συμβούλιο του Λουξεμβούργου της 21ης Νοεμβρίου θα δώσει το σύνθημα έναρξης μιας διαδικασίας με στόχο, μεσοπρόθεσμα, τον περιορισμό της ανεργίας.
<P>
Δεύτερον, οι πολίτες μας δεν καταλαβαίνουν εκ των προτέρων πώς η Ευρώπη δεν κατορθώνει να επιλύσει τα προβλήματα που μας χτυπούν την πόρτα, είτε αυτά είναι η πρώην Γιουγκοσλαβία, είτε η Μέση Ανατολή, ούτε και να παίξει πρωτεύοντα πολιτικό ρόλο στη διεθνή σκηνή. Και σ' αυτό επίσης το σημείο, στον τομέα δηλαδή της εξωτερικής πολιτικής και ασφάλειας, οι πολίτες μας απαιτούν περισσότερα από την Ευρώπη και εύχονται η Ευρώπη να πάρει μάθημα πολιτικής από την οικονομική της διάσταση για να μπορέσει να παίξει, σε ισότητα με τα άλλα Κράτη, έναν ρόλο πρωταγωνιστικό.
<P>
Τρίτον, οι πολίτες μας απαιτούν μεγαλύτερη ασφάλεια. Είχατε δίκιο κύριε Πρόεδρε, όταν επιμένατε στην πρωταρχική ανάγκη που νιώθουν οι πολίτες μας αυτή τη στιγμή, με λίγα λόγια την ασφάλεια. Στην προκειμένη περίπτωση, απαιτούν να ενώσουμε τις δυνάμεις μας για να αγωνιστούμε ενάντια στο οργανωμένο έγκλημα, τα ναρκωτικά, κ.τ.λ. Πραγματικά, αντίθετα απ' όσα ισχυρίζονται ορισμένοι, εκείνο που ζητούν οι πολίτες μας είναι να έχουν περισσότερα και όχι λιγότερα από την Ευρώπη. Σ' αυτό ακριβώς θα πρέπει να επικεντρώσουμε το ενδιαφέρον μας, και πιστεύω ότι το πρόγραμμα εργασίας που σας υποβάλλαμε, και το οποίο θα πρέπει να αποτελέσει αντικείμενο των διαβουλεύσεων και των συζητήσεών σας σήμερα για την κατάσταση της Ένωσης, ανταποκρίνεται επακριβώς στις απαιτήσεις αυτές και θα δώσει μεγαλύτερη ώθηση στην Ευρώπη και, συνεπώς, περισσότερη αυτοπεποίθηση.
<P>
(Χειροκροτήματα)

<SPEAKER ID=31 LANGUAGE="FR" NAME="Fayot">
Κύριε Πρόεδρε, διεξάγουμε σήμερα, όπως ο κ. Πρόεδρος Santer μόλις μας θύμισε, κοινή συζήτηση για την κατάσταση της Ένωσης και τις βασικές γραμμές του προγράμματος εργασίας της Επιτροπής για το 1998. Μετά την παρέμβαση της Pauline Green σχετικά με τις βασικές γραμμές της κατάστασης της Ένωσης, θα ήθελα να επικεντρώσω την προσοχή μου στο δεύτερο αυτό μέρος της συζήτησης, με λίγα λόγια να ακολουθήσω τη μεταφορά που χρησιμοποίησε ο πρόεδρος Gil Robles για τα δέντρα που απαρτίζουν το δάσος, διότι η υγεία των δέντρων, συνεπάγεται κατ' επέκταση και υγεία του δάσους.
<P>
Μέσα από το μελλοντικό πρόγραμμα εργασίας της Επιτροπής, μέσα από τον τρόπο με τον οποίο ήλθε εις πέρας στο παρελθόν, θα πρέπει να κρίνουμε την πολιτική αποτελεσματικότητα της Επιτροπής και την κατάσταση της ευρωπαϊκής ολοκλήρωσης. Το πρόγραμμα αυτό εργασίας μπορεί και πρέπει να είναι γνήσιο συμβόλαιο μεταξύ της Επιτροπής και του Κοινοβουλίου, εάν θεσπιστεί και εκτελεστεί αυστηρά. Κι όμως, υπό τον όρο ότι θα γίνει απολογισμός τον Δεκέμβριο, όταν θα συζητήσουμε λεπτομερώς με τον κ. Επίτροπο Oreja, μπορώ από τώρα να πω ότι δεν πρόκειται να γίνει.
<P>
Αρα, προτεραιότης των προτεραιοτήτων μας είναι η απασχόληση. Όλοι το λένε: η Επιτροπή, το Συμβούλιο, και βέβαια το Κοινοβούλιο. Προκαλεί επομένως κατάπληξη το γεγονός ότι δεν βρίσκουμε στο πρόγραμμα για το 1998 την παραμικρή συγκεκριμένη πρόταση στον τομέα αυτό, ενώ βρίσκουμε πολλές άλλες προτάσεις στον κατάλογο των 31 νέων νομοθετικών προτάσεων. Για παράδειγμα, η Επιτροπή ανακοινώνει για το 1998 πρόταση απόφασης για ένα πολιτιστικό πρόγραμμα από το 2000 έως το 2006, ή μια πρόταση οδηγίας για την άμεση φορολόγηση των καταθέσεων, ανακοίνωση που προκαλεί ιδιαίτερη κατάπληξη -θα ήθελα να πω παρενθετικά- τη στιγμή που ο Επίτροπος Monti βρίσκεται εν εξελίξει συζήτησης ενός εθελοντικού κώδικα δεοντολογίας των κρατών μελών στον τομέα της φορολόγησης.
<P>
Όσον αφορά τη διεύρυνση, είναι γνωστό ότι το Κοινοβούλιο θα ζητήσει από την Επιτροπή να του παρουσιάσει κατά τα μέσα του 1998, έκθεση που θα περιέχει προτάσεις για μεταρρύθμιση της συνθήκης ενόψει της διεύρυνσης. Εάν κατά τη διάρκεια του Ευρωπαϊκού Συμβουλίου του Δεκεμβρίου στο Λουξεμβούργο η διεύρυνση αποδειχθεί μία από τις σοβαρότερες ανησυχίες μας, θα πρέπει η Επιτροπή να ανταποκριθεί στο αίτημα αυτό. Από περισσότερο τεχνική άποψη, οι νέες νομοθετικές πρωτοβουλίες παρουσιάστηκαν στον κατάλογο των 31 προτάσεων υπό μορφήν ενός καταλόγου χωρίς καμία ένδειξη νομικών βάσεων ή χρονοδιαγράμματος της παρουσίασής τους. Ωστόσο, οι ενδείξεις αυτές είναι ζωτικές για το συντονισμό των εργασιών μας. Το πρόγραμμα εργασίας δεν επεκτείνεται στις θεσμικές συνέπειες της συνθήκης του Αμστερνταμ, ιδιαίτερα δε στη διεύρυνση του πεδίου συναπόφασης.
<P>
Τέλος, όπως ήδη παρατήρησα τα προηγούμενα έτη, η Επιτροπή Santer έκανε, τα τελευταία αυτά χρόνια, ξέφρενη χρήση των στρατηγικών εγγράφων. Αρχίζουμε να αναρωτιόμαστε πότε θα μεταμορφωθούν σε νομοθετικές προτάσεις. Υπάρχει εξάλλου ένας ορισμένος αριθμός από αυτά που χρονολογούνται από την προηγούμενη Επιτροπή. Θα ήθελα πάντως να τονίσω ότι η Επιτροπή προσέφερε εξαιρετικό έργο στον τομέα της σχετικής με το ευρώ νομοθεσίας, κι ανέπτυξε έντονη δραστηριότητα για να ξεπεράσει την κρίση ΣΕΒ, υπό την πίεση φυσικά και του Κοινοβουλίου.
<P>
Η ευρωπαϊκή πολιτική πρέπει να οικοδομηθεί επάνω στη διαφάνεια και την ακρίβεια, με υπομονή κι επιμονή. Ας αναζητήσουμε αυτήν την ακρίβεια και διαφάνεια για να στηρίξουμε γερά και σταθερά το κοινό μας έργο, την ευρωπαϊκή ολοκλήρωση.

<SPEAKER ID=32 LANGUAGE="DE" NAME="Brok">
Κύριε Πρόεδρε, κύριοι πρόεδροι, αγαπητοί κυρίες και κύριοι συνάδελφοι! Βρισκόμαστε μπροστά σε χρόνια αποφάσεων, και όταν ο Πρόεδρος Gil Robles με τον Robert Schumann άρχισαν τότε με την Ένωση είχα την εντύπωση ότι η δεκαετία της ευρωπαϊκής ανάπτυξης είχε τότε ακριβώς φτάσει στην αποθέωσή τους. Η επικύρωση της Συνθήκης του Αμστερνταμ, η διεύρυνση και οι συναφείς θεσμικές και δημοσιονομικές μεταρρυθμίσεις, όλα αυτά μαζί, θα μας δώσουν την ευκαιρία να συμπληρώσουμε το έργο αυτό και σε άλλους τομείς. Θα πρέπει πάντως να αναρωτηθούμε αν πράγματι έχουμε μια τέτοια δύναμη και γι' αυτό πρέπει να συγκεντρωθούμε πάνω σε πολλά πράγματα.
<P>
Τα επίκαιρα σημεία που ανέφερε η Ευρωπαϊκή Επιτροπή σχετικά με το εύρω, την απασχόληση, την διεύρυνση, τον παγκόσμιο ρόλο και τα δικαιώματα του πολίτη, θεωρώ ότι είναι τα αληθινά επίμαχα σημεία. Θα ήταν ορθό να υποστήριζε ο Πρόεδρος του Συμβουλίου, ότι πρέπει να εφαρμοστεί και για απασχόληση η μέθοδος που χρησιμοποιήθηκε για το Μάαστριχτ, γιατί τότε οι χώρες που δεν θα συμμετέχουν σε ένα παρόμοιο συντονισμό της πολτικής για την απασχόληση, θα αντιμετωπίσουν δυσχέρειες όταν θα λογοδοτούν στους πολίτες για τα δυσμενή αποτελέσματα. Αυτή θα ήταν μια σωστή αφετηρία!
<P>
Η απίστευτη επιτυχία μας - στην οποία κανείς δεν πίστευε πριν από δύο χρόνια - στον τομέα της σταθεροποίησης, ως προπαρασκευαστικού σταδίου στην πορεία προς το Εύρω - αποτελεί, πιστεύω, την απόδειξη ότι αυτή η μέθοδος είναι σωστή. Αυτή η Ευρωπαϊκή Κοινότητα έγινε μια κοινότητα σταθεροποίησης, ενώ κανένας δεν το πίστευε.
<P>
Όταν όμως προσεγγίζουμε το θέμα της διεύρυνσης, πρέπει να διαθέτουμε και τους απαραίτητους μηχανισμούς, προκειμένου να ανταποκριθούμε στα καθήκοντα και τις αρμοδιότητες. Δεν χρησιμεύει σε τίποτα, να συσσωρεύει η Ευρωπαϊκή Κοινότητα αρμοδιότητες, να μη διαθέτει όμως τους μηχανισμούς, που θα χειρίζεται έτσι, ώστε ο πολίτης να αναγνωρίζει την διαπραγματευτική της ικανότητα καθώς και ουσιαστικά απαοτελέσματα.
<P>
Γι' αυτό ουσιαστικός όρος για την διεύρυνση είναι και η θέσπιση των αποφάσεων με ειδική πλειοψηφία. Αν δεν δρομολογηθεί και δεν προετοιμαστεί συστηματικά, μέσα στα επόμενα χρόνια, αυτή η διαδικασία, τότε δεν θα διαθέτουμε μια ενισχυμένη Ένωση. Ως εκ τούτου, είναι υποχρεωμένη η Ευρωπαϊκή Επιτροπή, το Συμβούλιο, όπως κι εμείς οι ίδιοι, να πραγματοποιήσουμε σημαντικά βήματα, στον τομέα αυτό.
<P>
Δεν πρόκειται εδώ για το πώς θα συγκεντρώσουμε περισσότερες νέες αρμοδιότητες για την Ευρώπη αλλά χρειαζόμαστε μηχανισμούς προκειμένου να ασκήσουμε τις υφισταμένες ήδη αρμοδιότητες. Κι εκεί, όπου η Συνθήκη του Αμστερνταμ παρέχει παρόμοιες δυνατότητες, πρέπει να δικαιολογήσουμε και μια ευπρεπή εφαρμογή τους. Γι' αυτό κ. Πρόεδρε της Ευρωπαϊκής Επιτροπής, πρέπει να ληφθεί μέριμνα ώστε πχ. ο ομοιογενής σχεδιασμός, στον τομέα της εξωτερικής πολιτικής, να μη μετατραπεί σε μια εκδήλωση του Συμβουλίου, κατά τα πρότυπα της COREPER, αλλά να οργανωθεί έτσι, με την συμμετοχή και της Ευρωπαϊκής Επιτροπής, ώστε να αποκτήσει κοινοτική υπεραξία;
<P>
Η Ευρωπαϊκή Επιτροπή πρέπει να προετοιμάσει στο μέλλον μια νέα Τρόικα, στην οποία ο Επίτροπος για θέματα Εξωτερικής Πολιτικής θα διαδραματίζει ένα σημαντικό ρόλο. Γι' αυτό από τώρα πρέπει η Ευρωπαϊκή Επιτροπή να σκεφθεί μια αλλαγή στην οργάνωσή της ώστε να ανταποκριθεί σ' αυτές τις δυνατότητες και προκειμένου να δικαιολογήσει πάνω σ' αυτή την βάση μια ενεργή συμμετοχή της. Η Συνθήκη παρέχει δυνατότητες, αλλά όλο αυτό το υλικό πρέπει να χρησιμοποιηθεί, αφού κανείς έχει προετοιμαστεί κατάλληλα!
<P>
Όσον αφορά τον παγκόσμιο ρόλο μας, βαδίζουμε προς τον επόμενο γύρο του ΠΟΕ. Δεν είμαστε όμως σε θέση, να λάβουμε τις απαιτούμενες αποφάσεις, στην Συνθήκη του Αμστερνταμ. Για τον λόγο αυτό πρέπει τώρα να προετοιμαστούμε ήδη, να ανταποκριθούμε στο καθήκον μας και να προασπίσουμε κοινά συμφέροντα. Θα μπορούσε να επινοήσει κανείς μία λύση fast track προκειμένου να καταστήσει την Ευρωπαϊκή Επιτροπή ικανή για διαπραγματεύσεις.
<P>
Κύριε Πρόεδρε της Ευρωπαϊκής Επιτροπής, αγαπητοί κυβερνητικοί εκπρόσωποι των κρατών μελών! Χρειαζόμαστε μια ανάλυση σχετικά με την χρησιμότητα της Ευρωπαϊκής Ένωσης. Όταν συζητούμε για τις δαπάνες, σπεύδετε όλοι να διευκρινίζετε, ότι πληρώνετε πάρα πολλά, παίρνετε πολύ λίγα, και πρέπει να έχετε περισσότερα! Αλλά τελικά επιθυμούμε και μια ποσοτική ανάλυση για τις ωφέλειες, που αποκομίζει κάθε κράτος χωριστά, από την Ευρωπαϊκή Ένωση. Αν διευκρινιστεί αυτό το θέμα, μπορούμε να διεξάγουμε και μια ισορροπημένη συζήτηση για την εξεύρεση ενός δικαίου ισοζυγίου.
<P>
(Χειροκροτήματα) Πιστεύω, ότι αυτό θα έπρεπε να μας το προσφέρει η Ευρωπαϊκή Επιτροπή. Αυτή η Ευρωπαϊκή Ένωση, με την διεύρυνσή της, θα μπορούσε να καταστεί μια κοινότητα ειρήνης για ολόκληρη την Ευρώπη. Μπορεί να αποτελέσει παράγονται σταθερότητας και ισορροπίας, καθώς και διαρκή οικονομικά και κοινωνικο - οικολογικά οφέλη για όλους μας. Αυτό που πρέπει να μάθουμε όλοι μαζί είναι, ότι μόνον μαζί και ενωμένοι μπορούμε να κατακτήσουμε το μέλλον, και ότι το κοινό όφελος είναι προτιμότερο για τον καθένα, από την εμμονή σε ένα φαινομενικά ίδιον όφελος. Θα πρέπει να δρομολογηθεί μία συμμαχία όλων των θεσμών μεταξύ τους, ώστε να ανταποκριθούν επάξια σ' αυτά τους τα καθήκοντα!
<P>
(Χειροκροτήματα)
<SPEAKER ID=33 LANGUAGE="DE" NAME="Roth">
Κύριε Πρόεδρε, αξιότιμοι κύριοι του Λουξεμβούργου, αγαπητοί κυρίες και κύριοι συνάδελφοι! Αυτή η συζήτηση είναι πολύ ενδιαφέρουσα, γιατί απαιτεί από μας να σκεφτούμε κάτι έξω από την καθημερινή συνήθεια. Τι χρειάζεται, πραγματικά αυτή η Ευρώπη, εάν πρόκειται να αποτελέσει μια Ευρώπη των πολιτών και όχι μια Ευρώπη που θα καταφύγει στο οχυρό της εξουσίας; Η Ευρώπη πρέπει να γίνει το διαφιλονικούμενο απόκτημα, ανθρώπων αγωνιστών. Συγγραφέων όπως ο Γκύντερ Γκράς πχ. που δείχνουν υπευθυνότητα όταν αναμειγνύονται στην πολιτική και περιγράφουν τα κακώς κείμενα, αυτό ακριβώς χρειάζεται η Ευρώπη! Όχι κοντόφθαλμους και στενόμυαλους πολιτικούς που θέλουν να εξορίσουν την τέχνη και τον πολιτισμό κλείνοντάς τους σε γυάλινο πύργο.
<P>
Η Ευρώπη χρειάζεται οράματα! Οι άνθρωποι πρέπει να γνωρίζουν τελικά γιατί πρέπει να θέλουν την Ευρώπη. Χρειάζονται οράματα, όπως ο Ernst Bloch τα περιγράφει ως Μη όντα ακόμη, και που αξίζει κανείς να αγωνιστεί για την υλοποίηση τους. Οράματα που κάνουν δυνατές τις αλλαγές. Η Συνθήκη του Αμστερνταμ δεν αποτελεί όραμα, αλλά μια μολυβένια νομική κακοτεχνία, που δεν εκπληρώνει την βασική απαίτηση της Συνθήκης, την διασφάλιση δηλ. της ευρωπαϊκής δημοκρατίας. Γιατί, μόνον αυτή καθιστά την Ευρώπη ικανή για το μέλλον. Μια ευρωπαϊκή μεταρρύθμιση κατά το σύνθημα: Λιγότερη δημοκρατία, για περισσότερη Ευρώπη, αποτελεί ένα επικίνδυνο σόφισμα, γιατί η ευρωπαϊκή δημοκρατία αποτελεί την προϋπόθεση, το ζήτημα επιβίωσης και όχι το όραμα.
<P>
Η Ευρώπη πρέπει να αποτελέσει: Την προοπτική για τους κοινούς και όχι διαφορετικούς στόχους, των κοινών επιτεύξεων και των ίσων δικαιωμάτων και όχι της διάσπασης. Πρέπει να είναι μια Ευρώπη, όπου γκρεμίζουμε τα τείχη που μας χωρίζουν. Η Ευρώπη δεν πρέπει να καθορίζεται βάσει των ορίων της αλλά πέρα απ' αυτά, είτε αυτά είναι γεωγραφικά, είτε ιδεολογικά, είτε πρόκειται για την θρησκεία, είτε γι' αυτά που υπάρχουν μεταξύ άνδρα και γυναίκας, του νέου ή του γέρου, του φτωχού και του πλούσιου. Το καλύτερο νόημα της ευρωπαϊκής πολιτικής για την ειρήνη είναι αυτή ηυπέρβαση των συνόρων.
<P>
Η Ευρώπη χρειάζεται ένα δροσερό, νέο άνεμο που φαίνεται ήδη ότι πνέει, με τις αλλαγές κυβερνήσεων που σημειώθηκαν στην Μεγ. Βρετανία και την Γαλλία. Όμως η Ευρώπη χρειάζεται, προπαντών, μια πολιτική αλλαγή, μια πολιτική δηλαδή που επιθυμεί να καταπολεμήσει ουσιαστικά το σκάνδαλο της μαζικής ανεργίας που τελικά διαχωρίζει την θέση της από τα πιστεύω του νεοφιλελευθερισμού, για να γίνει η Ευρώπη των ανθρώπων και όχι των εύπορων μεταπρατών.
<P>
Η Ευρώπη χρειάζεται κοινωνική δημοκρατία. Ευρώπη είναι ολόκληρη η Ευρώπη. Αυτό πρέπει να γίνει και πεποίθηση των ανθρώπων. Ο κ. Juncker σήμερα το πρωί μίλησε ειλικρινά και έντιμα. Ναί, ειλικρινά και έντιμα. Θα μπορούσε όμως κάποιος να προσθέσει ότι ένα ιστορικό σχέδιο, όπως είναι η Ενωμένη Ευρώπη, δεν είναι κάτι που πληρώνεται απ' τα ταμεία για τα τέλη. Όλα αυτά χρειάζεται η Ευρώπη, κι εγώ κ. Πρόεδρε, χρειάζομαι περισσότερο χρόνο για να μιλήσω.
<P>
(Γέλια)

<SPEAKER ID=34 LANGUAGE="DA" NAME="Bonde">
Κύριε Πρόεδρε, το πρόγραμμα εργασίας της Επιτροπής οδηγεί σε λίγο περισσότερο Βρυξέλλες και λίγο λιγότερο δημοκρατία. Μας λείπει η αρμοδιότητα στα κράτη μέλη που υπάρχει δημοκρατία, και την έχουμε δώσει στην ΕΕ, όπου δεν έχουμε δημοκρατία. Κι' ακόμα δεν υπάρχει μια απάντηση στο πρόγραμμα εργασίας της Επιτροπής, μια απάντηση σε αυτούς που έρριξαν το τείχος το 1989. Τότε λέγαμε: ρίξτε το τείχος, ελάτε μαζί μας, ελάτε μέσα σ' εμάς. Αλλά τώρα λέμε: δεν ξέραμε ότι εσείς ήσαστε τόσο πολλοί, και ότι είστε τόσο φτωχοί. Θέλουμε ευχαρίστως να αγοράσουμε τα εμπορεύματά σας εκεί που δεν είστε ανταγωνιστικοί αλλά εκεί που είστε ανταγωνιστικοί, δεν θέλουμε τόσο πολύ ν' αγοράσουμε τα είδη σας. Ατσάλι, τσιμέντο, υφάσματα και αγροτικά είδη προτιμάμε να τα κατασκευάσουμε οι ίδιοι. Μου λείπουν προτάσεις να ανοίξω αγορές για πολύ καλά προϊόντα παό την ανατολική και την κεντρική Ευρώπη, ώστε να μπορέσουμε με βοήθεια για αυτοβοήθεια να τους δώσουμε τη δυνατότητα ν' αποκτήσουν μια καλή οικονομική ανάπτυξη και να κάνουν την ολοκλήρωση ης Ευρώπης δυνατή. Μου λείπει η εκτέλεση των περίπου 20.000 ευρωπαϊκών κανονισμών ώστε τα κεκτημένα που η ανατολική και η κεντρική Ευρώπη θα παραλάβουν, γίνονται όλο και λιγότερα σήμερα. Δεν βλέπω Santer να παίρνει στα σοβαρά την αναγγελία του για «καλύτερα και λιγότερα», ώστε να γίνονται πιο λίγοι οι κανόνες που η ανατολική και η κεντρική Ευρώπη πρέπει να δεχτούν. Δεν βλέπω να βάζουν την ΕΕ σε μια θεραπεία αδυνατίσματος, και ότι εκτελούν τους υποχρεωτικούς κανόνες και βλέπουν ποιοί απ' αυτούς μπορούν να γίνουν και εθελοντικοί και, τέλος δεν βλέπω ότι σε συνδυασμό με τους κανόνες, που είναι τόσο πίσω, φέρουν έναν μεγαλύτερο βαθμό διαφάνειας και δημοκρατίας.

<SPEAKER ID=35 LANGUAGE="NL" NAME="d' Ancona">
Κύριε Πρόεδρε, συνάδελφοι, σε αυτή την ανοιχτή συζήτηση που είναι αφιερωμένη στην κατάσταση της Ένωσης, είναι αυτονόητο να έχει πολύ ενδιαφέρον να παρατηρήσουμε ποιά επίδραση της Συνθήκης του Αμστερνταμ γίνεται αντιληπτή, αφού ήταν το πιο σημαντικό γεγονός της Ένωσης του περασμένου χρόνου. Πως κρίνει η Επιτροπή τη Συνθήκη εκείνη; Βρήκε το αποτέλεσμα, όπως και εμείς, απογοητευτικό; Και εάν όντως είναι έτσι, ποια συμπεράσματα βγάζει από αυτό; Αλλά προς μεγάλη μου έκπληξη Πρόεδρε, το Αμστερνταμ λάμπει στα σχέδια της Επιτροπής με την απουσία του, ενώ θα περίμενα ακριβώς η Επιτροπή να ανακοινώσει με έμφαση καινούργιες πρωτοβουλίες σε αυτά τα σχέδια, είτε για να προβεί έτσι σε αναγκαίες περαιτέρω θεσμικές διαρρυθμίσεις που χρειάζονται για την επέκταση, είτε για να εκμετάλλευση με συγκεκριμένο και δημιουργικό τρόπο ήδη από τώρα τις δυνατότητες που πραγματικά θα προσφέρει εκείνη η Συνθήκη. Έτσι και αλλιώς περιμένουμε από την Επιτροπή περισσότερη πρωτοβουλία, όπως κάποιες βουλευτικές επιτροπές, μεταξύ άλλων της επιτροπής που προεδρεύω εγώ, συμβουλεύονται ήδη εν όψη της επικύρωσης. Έτσι θα έπρεπε η Επιτροπή ίσως προκαταβολικά να ετοιμαστεί για την εφαρμογή της Συνθήκης. Αλλά εάν δεν το θέλουν αυτό, τότε είναι ακόμα πιο αναγκαίο, περιμένοντας την επίσημη επικύρωση, να τελειώσουν με μερικές άλλες υποθέσεις που εδώ και τόσο καιρό πρέπει να αντιμετωπισθούν.
<P>
Σκέφτομαι τότε, κύριε Πρόεδρε, πρώτ' απ' όλα την ελεύθερη κυκλοφορία των ατόμων, τις αποκαλούμενες προτάσεις Monti. Στην ανασκόπηση των εργασιών του '97 δεν αντιμετωπίζονται καθόλου και στην ανασκόπηση για το '98 μόνο στα πλαίσια της γνωμοδότησης της συμβουλευτικής ομάδας Veil. Ούτε και η Επιτροπή ασχολείται με αυτές τις πρωτοβουλίες, περιμένοντας απ' ό, τι φαίνεται την επικύρωση της Συνθήκης. Εκτός από το γεγονός ότι οι προτάσεις Monti προχωράνε πιο πολύ και είναι πιο δυναμικές απ' ό, τι γράφεται στη Συνθήκη του Αμστερνταμ για την ελεύθερη διακίνηση των ατόμων, είναι απαράδεκτο που δεν συμβαίνει τίποτα σε αυτό τον τομέα. Το '93 το Κοινοβούλιό μας ανάγκασε την Επιτροπή σε αυτό το σημείο να ενεργοποιηθεί. Θέλω λοιπόν να ξέρω τί θα κάνει η Επιτροπή, ή πρέπει το Κοινοβούλιο να αναγκάσει την Επιτροπή μέσω δικαστικών βημάτων να ενεργοποιηθεί;
<P>
Στη συνέχεια έρχομαι, κύριε Πρόεδρε, σε ένα πιο γενικό πρόβλημα που αντιμετωπίζει η Ένωση, δηλαδή στην, κατά την παρατήρησή μου, μειωμένη εμπιστοσύνη πολλών πολιτών στην Ένωση. Βλέπω τις προτάσεις Monti σαν μια καλή δοκιμασία. Πώς μπορεί η Ένωση να παραπονιέται για την έλλειψη πεδίου εφαρμογής για το ευρωπαϊκό πρόγραμμα, όταν η Ένωση δεν είναι ικανή να πραγματοποιήσει ένα τόσο ουσιώδες τμήμα της πολιτικής της Ένωσης, δηλαδή την ελεύθερη διακίνηση ατόμων. Συμφιλιώνεται το γεγονός ότι, ενώ στα φρέσκα φασολάκια επιτρέπεται να περάσουν ελεύθερα τα σύνορα, στους ανθρώπους αυτό γίνεται όλο και πιο δύσκολο; Στην Ένωση των πολιτών, το ζητάω αυτό με έμφαση από την Επιτροπή, θα πρέπει να δοθεί μεγαλύτερη προσοχή στο να έρχονται σε επαφή οι θεσμοί και η πολιτική από τη μια πλευρά και οι πολίτες, που αποτελούν την αφετηρία, από την άλλη.
<P>
Οι εθνικοί αρμόδιοι για τη χάραξη πολιτικής, οι εθνικοί υπουργοί οικονομικών συνέχεια χτυπάνε τον κώδωνα του κινδύνου πως η γραμμή τακτικής της Ένωσης στοιχίζει πολύ ακριβά και ότι εθνικά πρέπει να λάβουν όσο δίνουν σε συνεισφορές. Συνέχεια παίζεται και πάλι αυτό το χαρτί της επανεθνικοποίησης και φυσικά εμείς αντιδράμε ως Κοινοβούλιο. Αλλά η Επιτροπή θα συμφωνήσει μαζί μου ότι είναι αφελές να υποθέσουμε πως μπορούμε να περιφράξουμε τις τάσεις επαναεθνικοποίησης, χωρίς να φαίνονται συγχρόνως κάποια συγκεκριμένα ευρωπαϊκά αποτελέσματα.

<SPEAKER ID=36 LANGUAGE="EN" NAME="David">
Kύριε Πρόεδρε, ο κύριος σκοπός της σημερινής συζήτησης είναι να εξετάσουμε σε ποιο σημείο βρισκόμαστε σήμερα στην Ευρωπαϊκή Ενωση και να καταστρώσουμε ένα σχέδιο για το μέλλον που θα είναι πρακτικό, αλλά και πηγή έμπνευσης.
<P>
Σήμερα, εάν είμαστε αντικειμενικοί, έχουμε λόγους να είμαστε αισιόδοξοι. Έχει συμφωνηθεί μια νέα συνθήκη η οποία επεκτείνει τη δημοκρατία, δίνει μεγαλύτερο βάθος στην Ενωση και αποσαφηνίζει πολλές από τις δομές και τις διαδικασίες που ακολουθούμε. Έχουμε την Aτζέντα 2000 που παρέχει ένα πλαίσιο για τη διεύρυνση και μια νέα οικονομική προοπτική, ενώ ταυτόχρονα όλα δείχνουν ότι βρισκόμαστε στην πορεία προς τη δημιουργία του ενιαίου νομίσματος την 1η Ιανουαρίου 1989.
<P>
Κατόπιν αυτών, δεν πρέπει να εφησυχάζουμε - κάθε άλλο. Το έργο που χρειάζεται να γίνει είναι τεράστιο. Πάνω απ' όλα τα άλλα, πρέπει να δοθεί έμφαση σε δύο θέματα. Πρώτον, υπάρχει το θέμα της διεύρυνσης. Πιστεύω ότι είναι απαραίτητο οι σχετικές διαπραγματεύσεις να ξεκινήσουν όσο το δυνατό συντομότερα. Για να υπάρξει ταχεία πρόοδος, πρέπει να τις ξεκινήσουμε με πέντε από τα κράτη της Κεντρικής και Ανατολικής Ευρώπης που έχουν υποβάλει αίτηση, συν, βεβαίως, την Κύπρο. Όμως, οι άλλες χώρες που επιθυμούν να γίνουν μέλη, δεν πρέπει να αποκλειστούν από τη διαδικασία. Δεν πρέπει να δείχνουμε επιλεκτική στάση και όχι απλώς οφείλουμε να στέλνουμε το σωστό μήνυμα, αλλά και να κάνουμε πρακτικές προτάσεις για να διευκολυνθεί η διαδικασία. Ταυτόχρονα, πρέπει να έχουμε υπόψη μας τις ευθύνες μας σχετικά με την οικονομική και κοινωνική συνοχή στα υπάρχοντα κράτη μέλη. Σχετικά με το θέμα αυτό, πολλά από τα σχόλια και τις προτάσεις της Επιτροπής με γεμίζουν αισιοδοξία.
<P>
Το δεύτερο θέμα είναι η απασχόληση. Ειλικρινά, η κατάσταση με τους 18 έως 20 εκατομμύρια άνεργους στην Ευρωπαϊκή Ένωση είναι απαράδεκτη. Στόχος μας πρέπει να είναι η πλήρης απασχόληση και τίποτε άλλο. Ομως, πρέπει να δείξουμε προσοχή και να μην εμπλακούμε απλώς σε ρητορείες περί πλήρους απασχόλησης, αλλά ταυτόχρονα να κάνουμε προτάσεις που θα επιτυγχάνουν τον σκοπό αυτό.
<P>
Ελπίζω ότι η Ειδική Σύνοδος Κορυφής με θέμα την Απασχόληση θα αποτελέσει την ιδανική ευκαιρία για τις εθνικές κυβερνήσεις να συγκεντρώσουν τις εμπειρίες τους και να προσέλθουν με ένα σύνολο πρακτικών προτάσεων που όλοι θα μπορέσουμε να υλοποιήσουμε, ο καθένας με τον δικό του διαφορετικό τρόπο, σε κάθε κράτος μέλος. Πρέπει να είμαστε σαφείς ότι δεν υπάρχουν παρακαμπτήριοι δρόμοι για τη δημιουργία θέσεων εργασίας στους λαούς μας. Πρέπει να εξασφαλίσουμε ότι η έμφαση θα δοθεί στην ανταγωνιστικότητα της ευρωπαϊκής οικονομίας συνολικά. Οφείλουμε να εξασφαλίσουμε πως διαθέτουμε ριζοσπαστικές πολιτικές για να εγγυηθούμε ότι το εργατικό μας δυναμικό μπορεί να απασχοληθεί, όσο το δυνατόν περισσότερο. Έχουμε καθήκον να συνεχίσουμε να δίνουμε έμφαση στην εκπαίδευση και στην κατάρτιση, μέσω των εκπαιδευτικών μας συστημάτων στο σύνολό τους.
<P>
Ταυτόχρονα, πρέπει να εξασφαλίσουμε ότι διαθέτουμε πολιτικές που παρέχουν κίνητρα στην αειφόρο ανάπτυξη στους τομείς εκείνους της οικονομίας που θα δημιουργήσουν τον μεγαλύτερο αριθμό θέσεων εργασίας. Ενας τομέας ξεχωρίζει: ο τομέας των μικρομεσαίων επιχειρήσεων. Εκεί είναι που πρέπει να δώσουμε έμφαση, εάν θέλουμε να δημιουργήσουμε θέσεις εργασίας.
<P>
Ας μη λησμονούμε ότι αν και έχουμε την ενιαία αγορά στα χαρτιά, απέχουμε ακόμη πολύ από το να γίνει πραγματικότητα. Ας εξασφαλίσουμε ότι η εν λόγω ενιαία αγορά τίθεται σε εφαρμογή, όπως πολλοί ισχυρίζονται ότι αυτό έχει ήδη γίνει, αν και γνωρίζουμε ότι η πραγματικότητα είναι διαφορετική.
<P>
Με άλλα λόγια, ας εξασφαλίσουμε ότι έχουμε ένα ρεαλιστικό πρόγραμμα εργασίας, που ανταποκρίνεται στις προσδοκίες των ανθρώπων και θέτει ένα όραμα για μια αληθινή Ευρώπη των λαών.

<SPEAKER ID=37 NAME="Santer">
Κύριε Πρόεδρε, εάν μου επιτρέπετε, θα απαντήσω πολύ συνοπτικά σε ορισμένες παρατηρήσεις που διατυπώθηκαν σε σχέση με το πρόγραμμα εργασίας της Επιτροπής που σας παρουσιάστηκε για το έτος 1998.
<P>
Πρώτα απ' όλα, θα ήθελα δραττόμενος της ευκαιρίας να αποσαφηνίσω, όπως ορισμένοι είπαν, τη στρατηγική της Επιτροπής όσον αφορά το έργο της. Δεσμευθήκαμε, μετά το Ευρωπαϊκό Συμβούλιο του Εδιμβούργου, να θέσουμε σε εφαρμογή την αρχή της επικουρικότητας. Εκείνη την περίοδο, είχαμε συμφωνήσει να αφαιρέσουμε έναν ορισμένο αριθμό νομοθετικών προτάσεων, πράγμα που άλλωστε κάναμε. Δεν γνωρίζω πόσες ακριβώς αφαιρέσαμε τα δύο τελευταία χρόνια, προκειμένου να συμβουλευτούμε καλύτερα όσους είναι ενδιαφερόμενοι: τα πολιτικά περιβάλλοντα, αλλά και τους πολίτες, τα Κράτη μέλη κ.τ.λ., προτού προχωρήσουμε σε μία οποιαδήποτε νομοθετική πρωτοβουλία. Γι' αυτόν ακριβώς τον λόγο οφείλαμε να καταφύγουμε περισσότερο στο παρελθόν, σ' αυτό που ο κ. Fayot αποκάλεσε "στρατηγικά έγγραφα», τα Πράσινα Βιβλία, τα Λευκά Βιβλία, κ.τ.λ. Πρόθεσή μας ήταν να προχωρήσουμε σε ευρεία διαβούλευση ώστε να είστε σε θέση να εξετάσετε με κάθε διαφάνεια και αντικειμενικότητα τις νομοθετικές προτάσεις που παρουσιάσαμε.
<P>
Αναφέρω έναν αριθμό παραδειγμάτων που οδήγησαν σε αποτελέσματα πολύ συγκεκριμένα. Μόλις προηγουμένως ανέφερα το Πράσινο Βιβλίο που δημοσιοποιήσαμε προς τα τέλη Μαΐου 1995 για το ευρώ, για την πορεία προς την οικονομική και νομισματική ένωση. Σήμερα, διαπιστώνουμε ότι σχεδόν το 80 έως 90 % των αρχικών προτάσεων της Επιτροπής πραγματοποιήθηκαν και διαβιβάστηκαν σε επίπεδο Ευρωπαϊκού Συμβουλίου. Εάν σήμερα όλες οι τεχνικές προετοιμασίες έχουν μπορέσει να πραγματοποιηθούν είναι χάρη στην πρώτη αυτή έκδοση του Πράσινου Βιβλίου.
<P>
Για ν' αναφέρω ένα άλλο παράδειγμα, και μάλιστα πολύ σημαντικό, που αφορά τη γεωργία, μόλις δημοσιεύσαμε Πράσινο Βιβλίο για την οργάνωση της αγοράς ελαιολάδων. Καταφέραμε να κάνουμε νομοθετική πρόταση αμέσως, προτιμήσαμε όμως να ξεκινήσουμε διαβουλεύσεις σε όλα τα επίπεδα, σε επίπεδο Κοινοβουλίου, σε επίπεδο καταναλωτών, σε επίπεδο παραγωγών, σε επίπεδο Κρατών μελών, σχετικά με έναν ορισμένο αριθμό εναλλακτικών λύσεων που προτείναμε. Καταφύγαμε για παράδειγμα στην πριμοδότηση των δέντρων, ή στην πριμοδότηση της παραγωγής; Βασιζόμενοι στις διαβουλεύσεις αυτές -και θα πρέπει να αποφανθείτε επάνω σ' αυτό βραχυπρόθεσμα- θα διατυπώσουμε κάποιες νομοθετικές προτάσεις, και νομίζω πως αυτή είναι η σωστή λύση.
<P>
Κατά τον ίδιο τρόπο πράξαμε, για να αναφέρω ακόμη ένα παράδειγμα, όσον αφορά την ασφάλεια των τροφίμων. Είναι απαραίτητο, στον τομέα αυτό, που δεν αφορά μόνο τους παραγωγούς, λόγω των δυσκολιών που δοκιμάσαμε μετά την κρίση ΣΕΒ, να δημοσιεύσουμε Πράσινο Βιβλίο ενόψει των διαβουλεύσεων. Για την εξασφάλιση επομένως περισσότερης διαφάνειας και για να αποσαφηνίσουμε έναν ορισμένο αριθμό γνωμοδοτήσεων, δημοσιεύσαμε αυτό το Πράσινο Βιβλίο. Πήραμε αυτήν την πρωτοβουλία, όχι για να αποφύγουμε τη δική μας ευθύνη, αλλά για να σας δώσουμε, και μέσα από εσάς στους πολίτες, τη δυνατότητα εμβάθυνσης των θεμάτων επί τη βάσει της αρχής της επικουρικότητας.
<P>
Από την άλλη, πρέπει να βάλουμε καλά στο μυαλό μας ότι η αρχή της επικουρικότητας ενισχύθηκε από την συνθήκη του Αμστερνταμ. Δεν ξέρω ποιά είναι η αντίδρασή σας βέβαια, κατά την ανάγνωση του πρωτοκόλου που αφορά την επικουρικότητα, η δική μας όμως είναι ότι πρέπει να διεξάγουμε περαιτέρω διαβουλεύσεις σε σχέση με το παρελθόν, προτού προχωρήσουμε σε νομοθετική πρωτοβουλία. Η υποχρέωση αυτή δεν έχει χαρακτήρα διευκόλυνσης των διαδικασιών, αλλά θεωρήθηκε ότι δημιουργούσε καλύτερο κλίμα εμπιστοσύνης μεταξύ των πολιτών μας.
<P>
Ορισμένα πολύ ενδιαφέροντα ερωτήματα ετέθησαν από την κ. d' Ancona και τον κ. Elmar Brok. Έγινε λόγος, μόλις προηγουμένως, για την εφαρμογή ενός οργανισμού για τον προγραμματισμό και συντονισμό σε επίπεδο γενικού γραμματέα του Συμβουλίου, πριν την εφαρμογή της συνθήκης του Αμστερνταμ. Σίγουρα δεν πρόκειται για μια νέα Επιτροπή των Μόνιμων Αντιπροσώπων και θα φροντίσουμε βέβαια ώστε η Επιτροπή, όπως αναφέρεται και στη Συνθήκη, να συνδεθεί απόλυτα με τη διαμόρφωση και εκτέλεση της εξωτερικής πολιτικής και της κοινής ασφάλειας σύμφωνα με τη φόρμουλα της νέας τρόικας, έτσι όπως προβλέπεται στη Συνθήκη. Αυτή τη στιγμή αναδιοργανώνουμε τις υπηρεσίες μας και γνωρίζετε ότι έχουμε κάνει προτάσεις σχετικές με...
<P>
(Θόρυβος)

<SPEAKER ID=38 NAME="Πρόεδρος">
Ένα λεπτό, κύριε Santer.
<P>
Παρακαλώ το ακροατήριο να ησυχάσει. Ο Πρόεδρος της Επιτροπής μιλά αυτή τη στιγμή. Περάστε στην αίθουσα με ησυχία, αν έχετε την καλοσύνη.

<SPEAKER ID=39 LANGUAGE="FR" NAME="Santer">
Εν πάση περιπτώσει, κύριε Πρόεδρε, πλησιάζω στο τέλος της σύντομης παρέμβασής μου. Θα ήθελα μόνο να απαντήσω στους βουλευτές που έθεσαν κάποιες ερωτήσεις ώστε η συζήτηση να αποκαλύψει όλη της την ουσία.
<P>
Κάναμε προτάσεις αναδιοργάνωσης της Επιτροπής στη διακυβερνητική διάσκεψη. Γνωρίζετε ότι οι αρχηγοί Κρατών και κυβερνήσεων δεν ψήφισαν τις προτάσεις αυτές. Από άλλης απόψεως, σε μία δήλωση που φαίνεται στο παράρτημα της συνθήκης του Αμστερνταμ, δεσμευόμαστε να προβούμε σε αναδιοργάνωση των υπηρεσιών μας και ιδιαίτερα εκείνων που αφορούν τις εξωτερικές σχέσεις. Ήδη έχουμε επί μακρό χρονικό διάστημα εργαστεί για τον μετασχηματισμό αυτό και έχει ήδη ληφθεί απόφαση, σε επίπεδο σώματος, να δημιουργηθεί κοινή υπηρεσία για όλες τις εξωτερικές σχέσεις, η οποία θα λειτουργήσει το αργότερο από 1ης Ιουλίου 1998. Με άλλα λόγια, το σύνολο των εξωτερικών υπηρεσιών μας θα συγκεντρωθεί σε μια κοινή υπηρεσία προκειμένου να συγκεντρωθούν οι εξωτερικές μας σχέσεις υπό έναν αντιπρόεδρο, όπως πρότεινα στη διακυβερνητική διάσκεψη.
<P>
Από άλλης απόψεως βέβαια, είμαι σύμφωνος με τις έντονες κριτικές που διατυπώθηκαν από τον Elmar Brok, όμως έχω ήδη απαντήσει σε κάποιες από τις ερωτήσεις του.
<P>
Όσον αφορά το εξωτερικό εμπόριο, μία από τις ελλείψεις, μου φαίνεται, της συνθήκης του Αμστερνταμ, αφορά την ανεπαρκή μεταρρύθμιση του άρθρου 113. Στο ζήτημα του εξωτερικού εμπορίου, κάθε φορά που η Ένωση κατέχεται από ομοφωνία, έχει επιτυχίες, είτε αυτές έχουν να κάνουν με την περίπτωση της Ουρουγουάης-Round, είτε με ορισμένους τομείς που άπτονται του Παγκόσμιου Οργανισμού Εμπορίου. Πιστεύω ότι τα κράτη μέλη δεν διέβλεψαν το συμφέρον που θα είχαν εάν είχαν επεκτείνει την αρμοδιότητα της Επιτροπής στους τομείς των υπηρεσιών και της πνευματικής ιδιοκτησίας. Και βέβαια θα το μετανιώσουν όταν διεξαχθούν οι προσεχείς διαπραγματεύσεις σε επίπεδο ΠΟΕ.
<P>
Η κ. d' Ancona έχει δίκιο βέβαια να ζητά τη γνώμη της Επιτροπής σχετικά με τη συνθήκη του Αμστερνταμ. Έχω πει κι επαναλάβει, ακόμη και σήμερα το πρωί κατά τη διάρκεια της ομιλίας μου, ότι πράγματι η συνθήκη αυτή άφησε πολλές πραγματικές αιχμές, γνωρίζοντας πολύ καλά ότι, σε θεσμικό επίπεδο, δεν σημειώσαμε όσες προόδους επιδιώκαμε να σημειώσουμε. Τελικά, πρέπει να αναλογιστούμε τις πραγματικές αιχμές της συνθήκης του Αμστερνταμ και ο προεδρεύων έχει βέβαια δίκιο να λέει ότι η συνθήκη του Αμστερνταμ είναι μία συνθήκη καλή. Αυτό δε σημαίνει ότι πραγματοποιεί όλες τις φιλοδοξίες που ο Πρόεδρος της Επιτροπής πρώτα, και κατόπιν εσείς οι ίδιοι είχατε στη διακυβερνητική διάσκεψη, όμως συχνά διαπιστώνω, στην πολιτική μου ζωή, ότι η Ευρώπη δρα πάντοτε υπό εξωτερική πολιτική πίεση. Αυτός είναι και ο λόγος που πείσθηκα, όσον αφορά τις θεσμικές μεταρρυθμίσεις, για το ότι η Ευρώπη θα αντιδράσει και θα προβεί στις θεσμικές μεταρρυθμίσεις πριν την διεύρυνση.
<P>
Προς αυτήν την κατεύθυνση η Επιτροπή πρότεινε τη σύγκληση νέας διακυβερνητικής διάσκεψης μετά το έτος 2000, οπωσδήποτε πάντως πριν τη διεύρυνση, για να γίνουν πραγματικότητα όλες οι θεσμικές μεταρρυθμίσεις που είναι απαραίτητες για να παραμείνει η ένωσή μας μια Ευρωπαϊκή Ένωση δυναμική και αποτελεσματική!
<P>
(Χειροκροτήματα)

<SPEAKER ID=40 NAME="Πρόεδρος">
Ευχαριστώ πολύ, κύριε Πρόεδρε της Επιτροπής. Φτάνουμε έτσι στο τέλος αυτής της συζήτησης και θα ήθελα να ευχαριστήσω όλους εκείνους που συμμετείχαν, και ιδιαίτερα τον Πρόεδρο του Συμβουλίου και τον Πρόεδρο της Επιτροπής για τις διευκολύνσεις που έκαναν εφικτή την πραγματοποίηση αυτής της πολιτικής συζήτησης σχετικά με την κατάσταση στην Ένωσή μας. Πιστεύω πως πρέπει να συγχαρούμε ο ένας τον άλλον.

<SPEAKER ID=41 LANGUAGE="EN" NAME="McMillan-Scott">
Κύριε Πρόεδρε, ζητήσατε να γίνει ησυχία στο Κοινοβούλιο. Θα ήθελα να γίνει πάλι έκκληση για ησυχία, σύμφωνα με το άρθρο 2 του Κανονισμού.
<P>
Σας έγραψα σήμερα για να επισημάνω ότι τέσσερα μέλη του Κοινοβουλίου εκλήθησαν μέχρι τις 3μμ. να αποδεχθούν τον κώδικα δεοντολογίας που επιβλήθηκε από το Εργατικό Κόμμα στο Λονδίνο, σύμφωνα με τον οποίο απαγορεύεται να κάνουν δηλώσεις στον τύπο, γεγονός που κατά την άποψή μου αποτελεί παραβίαση των Κανόνων του Κοινοβουλίου μας.
<P>
Γνωρίζω ότι έχετε γράψει στον κ. Coates. Ομως, γνωρίζω ότι η επιστολή αυτή αναφέρει ότι δεν είναι θέμα του Κοινοβουλίου. Θεωρώ ότι ένα θέμα που πρέπει να απασχολήσει το Κοινοβούλιο, ότι η ελευθερία του λόγου πρέπει να είναι απόλυτη και είναι καθήκον του Προεδρείου να τη διαφυλάξει.
<P>
(Χειροκροτήματα)

<SPEAKER ID=42 NAME="Πρόεδρος">
Κύριε McMillan-Scott, δεν θα επιτρέψω να γίνει συζήτηση πάνω στο θέμα αυτό. Λυπάμαι, δεν είναι θέμα που υπάρχει στην ημερήσια διάταξη - είναι κάτι άλλο. Αυτό είπα σήμερα το πρωί. Για τον λόγο αυτό, απάντησα γραπτώς στους ενδιαφερόμενους βουλευτές που μου έγραψαν σχετικά με το εν λόγω θέμα. Ο κ. McMillan-Scott μου ζήτησε να θέσω το θέμα ενώπιον της Επιτροπής Κανονισμού, Ελέγχου της Εντολής και Ασυλιών, πράγμα που θα κάνω, οπότε κανείς δεν θα έχει την παραμικρή αμφιβολία σχετικά με την ορθή ερμηνεία. Το θέμα δεν μπορεί να συζητηθεί στην ολομέλεια.
<P>
Κύριε David, λυπάμαι, αλλά δεν θα δώσω ούτε σε εσάς ούτε σε κανέναν άλλο τον λόγο, διότι δεν επιθυμώ να θέσω πάλι ένα θέμα που θα τεθεί ενώπιον της Επιτροπής Κανονισμού.

<CHAPTER ID=3>
Ψηφοφορίες
<SPEAKER ID=43 LANGUAGE="FR" NAME="Fabre-Aubrespy">
Θα παρέμβω επί της τροπολογίας 1.

<SPEAKER ID=44 NAME="Πρόεδρος">
Πολύ καλά κ. Fabre-Aubrespy, επιτρέψτε μου μόνο να διευκρινίσω ότι η τροπλογία 1 είναι παραδεκτή και σας δίνω το λόγο διότι υποθέτω ότι δεν συμφωνείτε.

<SPEAKER ID=45 LANGUAGE="FR" NAME="Fabre-Aubrespy">
Κύριε Πρόεδρε, αμφισβητώ πράγματι την άποψή σας η οποία βασίζεται, φαντάζομαι, στο άρθρο 125 του Κανονισμού, και πιο συγκεκριμένα στην παράγραφό του 1α). Εννοείτε να εφαρμόζετε το άρθρο σύμφωνα με το οποίο η τροπολογία δεν γίνεται παραδεκτή επειδή ισχύει για το έτος 1997 και όχι για το έτος 1998.
<P>
Διευκρινίζω πρώτα απ' όλα ότι το ολοκληρωμένο κείμενο της τροποποίησής μου δεν ήταν ακριβώς εκείνο το οποίο προτάθηκε στη Συνέλευσή μας. Θα ήθελα επίσης να σας θυμίσω, αναφερόμενος στη σελίδα 24 των συνοπτικών πρακτικών της συνεδρίασης της Δευτέρας όπως εγκρίθηκε την Τρίτη το πρωί, ότι εσείς οι ίδιοι προτείνατε να μην προστεθεί καμία συνεδρίαση στο χρονοδιάγραμμα 1997, αλλά να προστεθεί μία στο χρονοδιάγραμμα του 1998. Η προθεσμία κατάθεσης των τροπολογιών για την πρόταση αυτή ορίστηκε για την Τρίτη στις 12 το μεσημέρι. Επομένως, η πιθανότητα τροποποίησης της πρότασής σας υπήρχε φυσικά.
<P>
Η πρόταση αυτή ήταν διττή κι εκείνο που έκανα κύριε Πρόεδρε ήταν να επαναλάβω τους όρους της επιστολής σας της 8ης Οκτωβρίου που απευθυνόταν σε όλους τους προέδρους των ομάδων. Αναφέρετε σ' αυτήν ότι κατόπιν επαλήθευσης του συνόλου των δεδομένων, υπήρχε λόγος να εγγραφεί στην ημερήσια διάταξη της ολομέλειας του Οκτωβρίου στο Στρασβούργο ένα σημείο σχετικό με τον προσδιορισμό ημερομηνίας μιας δωδέκατης συνεδρίασης στο Στρασβούργο, από τις 3 έως τις 7 Νοεμβρίου. Εκείνο που έκανα επίσης ήταν να αναφερθώ στη γνώμη της νομικής υπηρεσίας και γνωρίζετε πολύ καλά πως αν το Κοινοβούλιο δεν εισάγει αυτήν την δωδέκατη συνεδρίαση, μένει εκτεθειμένο απέναντι στην απόφαση του Ευρωπαϊκού Δικαστηρίου. Όπως είπε και τις προάλλες ο Jean-Claude Pasty, μένει εκτεθειμένο απέναντι στους δημοσιονομικούς κανόνες του ίδιου μας του θεσμού.
<P>
Γνωρίζω, κύριε Πρόεδρε, ότι υποστήκατε σοβαρές πιέσεις για να μην θέσετε σε ψηφοφορία αυτήν την τροποποίηση, όμως είστε πρόεδρος του Κοινοβουλίου. Σ' εσάς ανήκει η ευθύνη να γίνει σεβαστός ο θεσμός και προς τα έξω. Ο σεβασμός του θεσμού μας περνάει από τον σεβασμό μιας απόφασης του Ευρωπαϊκού Δικαστηρίου. Γι' αυτόν ακριβώς τον λόγο σας ζητώ να θέσετε σε ψηφοφορία την τροπολογία αυτή.

<SPEAKER ID=46 NAME="Πρόεδρος">
Κύριε Fabre-Aubrespy, εκτίμησα ότι η τροπολογία αυτή ήταν μη παραδεκτή για δύο λόγους. Ο πρώτος είναι ότι είναι εγγεγραμμένη στην ημερήσια διάταξη: "ψηφοφορία για την τροποποίηση του χρονοδιάγραμματος των συνεδριάσεων του Ευρωπαϊκού Κοινοβουλίου για το 1998». Δεν πρόκειται επομένως για το 1997, όπως εσείς ο ίδιος δηλώσατε. Υπάρχει όμως κι ακόμη ένας λόγος πολύ σημαντικότερος, κ. FabreAubrespy.
<P>
Μετά την επιστολή μου είχα τη δυνατότητα να διαπιστώσω ότι θα ήταν αδύνατον, πρακτικά, να διεξαγάγουμε τη συνεδρίαση αυτή. Ακόμη και χθες, μετά την πρώτη μου κίνηση που συνίστατο στο να κηρύξω αποδεκτή την τροποποίησή σας, διαπίστωσα, με την Επιτροπή, ότι κάτι τέτοιο θα έθετε ανυπέρβλητα προβλήματα και στα μέλη της. Εκτιμώ κατά συνέπεια ότι θα ήταν ασύμβατο με το σοβαρό χαρακτήρα ενός κοινοβουλίου να εγκρίνει ψήφισμα που δε θα μπορούσε να εφαρμόσει πρακτικά. Δεν πρέπει να αμφισβητείτε καν τον λόγο για τον οποίο αποφάσισα να κηρύξω μη αποδεκτή την τροποποίηση αυτή, γνωρίζοντας ότι η απόφαση αυτή θα επικρινόταν.

<SPEAKER ID=47 LANGUAGE="EN" NAME="Dankert">
Κύριε Πρόεδρε, επί διαδικαστικού θέματος. Με διαβεβαιώσατε ότι έχετε δεσμευτεί να τηρείτε όχι μόνο την Απόφαση του Δικαστηρίου στις συνεδριάσεις μας εδώ στο Στρασβούργο, αλλά και ότι έχετε επίσης δεσμευτεί να εφαρμόζετε ολόκληρη τη δέσμη μέτρων του Εδιμβούργου στις συνεδριάσεις του Κοινοβουλίου. Στην περίπτωση αυτή, αποσύρω την τροπολογία μου.

<SPEAKER ID=48 NAME="Πρόεδρος">
Τώρα, πρέπει να ψηφίσουμε πάνω στην πρόταση της Διάσκεψης των Προέδρων που είναι η μόνη πρόταση η οποία έχει τεθεί.
<P>
Η Σοσιαλιστική Ομάδα ζήτησε να γίνει ονομαστική ψηφοφορία.
<P>
(Το Σώμα εγκρίνει την πρόταση)

<SPEAKER ID=49 LANGUAGE="FR" NAME="Gollnisch">
Κύριε Πρόεδρε, αγαπητοί συνάδελφοι, νομίζω ότι το ζήτημα που θέτει ο κ. FabreAubrespy, πέραν του στενού πλαισίου του παραδεκτού της τροπολογίας του, είναι εντούτοις ζήτημα που χρειάζεται να τεθεί. Η Συνέλευσή μας, ψηφίζοντας το χρονοδιάγραμμα 1997 παραβίασε το δίκαιο, παραβίασε τις Συνθήκες, παραβίασε τη συμφωνία του Εδιμβούργου και παραβίασε τον Κανονισμό της.
<P>
(Ανάμικτες αντιδράσεις) Αυτή η παραβίαση του δικαίου καταδικάστηκε από την ανώτατη δικαστική αρχή της Ευρωπαϊκής Ένωσης, το Ευρωπαϊκό Δικαστήριο των Κοινοτήτων, στο οποίο οι συνθήκες παίζουν ρόλο πηγής δικαίου. Κι όμως, απ' όσο γνωρίζω, το έτος 1997 δεν έχει ακόμα εκπνεύσει. Είναι επομένως εξαιρετικά πιθανό να έλθουμε σε συμφωνία με την απόφαση αυτή. Και το ερώτημα που τίθεται είναι πώς θα φτάσουμε στο τέλος του 1997.

<SPEAKER ID=50 NAME="Πρόεδρος">
Κύριε Gollnisch, υπερβήκατε το χρόνο σας και, εν πάση περιπτώσει, γνωρίζετε πως το Ευρωπαϊκό Δικαστήριο δεν έχει αποφανθεί για το έτος 1997. Απεφάνθη για το 1996, αυτό ακριβώς φαίνεται και στην απόφασή του, αρκεί να την διαβάσετε.
<P>
(Χειροκροτήματα) Επομένως, προς το παρόν, δεν υπήρξε ουδεμία απόφαση σχετικά με το 1997. Το Δικαστήριο είναι ελεύθερο να πάρει μια απόφαση, η διαδικασία μάλιστα βρίσκεται εν εξελίξει. Τα Κράτη που πήραν την πρωτοβουλία αυτής της διαδικασίας έχουν την απόλυτη ελευθερία να την ακολουθήσουν, ή όπως ελπίζω, να την αναβάλλουν, εξαιτίας του ότι είναι αδύνατη η διεξαγωγή αυτής της συνεδρίασης. Ο δικός μας ο ρόλος δεν συνίσταται στο να οξύνουμε τα πνεύματα, αλλά στο να προσπαθούμε να τα εξευμενίσουμε. Αυτό ακριβώς έπραξε το σώμα ετούτο σήμερα το πρωί με την ψηφοφορία που μόλις διεξήγε.
<P>
(Χειροκροτήματα)
<SPEAKER ID=51 LANGUAGE="DE" NAME="Wolf">
Αγαπητοί κυρίες και μκύριοι συνάδελφοι! Αυτή είναι πραγματικά μία σημαντική έκθεση. Αφορά το μέλλον ενός τομέα του μέλλοντος, δηλ. την τηλεπικοινωνιών. Αφορά την ρύθμιση του Παγκόσμιου Οργανισμού Εμπορίου, που εδραιώνεται, σε διάφορους τομείς, πολύ σημαντικούς για μάς, σαν μια νέα παγκόσμια κυβέρνηση.
<P>
Στην ίδια έκθεση καθίσταται σαφές, ποιά προβλήματα υπάρχουν ακόμη, για τον εναρμονισμό που έχουμε να συζητήσουμε. Οι ΗΠΑ πχ. θεσπίζουν ρυθμίσεις εξαιρέσεων γι' αυτές τις ίδιες, ενώ δεν τις επιτρέπουν σε άλλους.
<P>
(Χειροκροτήματα, μεμονωμένες διαμαρτυρίες) Η έκθεση δεν συνάγει τις συνέπειες αυτών των γεγονότων και επειδή έφτασε η τελευταία στιγμή για να εκφραστεί το Κοινοβούλιο πάνω στο θέμα, δεν θα προτείνω άλλη διαπραγμάτευση από την προτεινόμενη.

<SPEAKER ID=52 NAME="Castellina">
Κύριε Πρόεδρε, παίρνω το λόγο μόνο για να πω ότι δεν μπορώ να συμμεριστώ την γνώμη του κ. Wolf. Επιθυμώ επίσης να διαβεβαιώσω ότι δεχθήκαμε να ψηφίσουμε το ψήφισμα αυτό χωρίς συζήτηση, λόγω της πολύ μεγάλης καθυστέρησης με την οποία το Συμβούλιο αποφάσισε να προωθήσει το θέμα αυτό στο Κοινοβούλιο. Και αυτά συμβαίνουν κάθε φορά! Παίρνω λοιπόν την ευκαιρία να πω ότι δεν μπορεί να εργαστεί κανείς κάτω απο αυτές τις συνθήκες.

<SPEAKER ID=53 NAME="Πρόεδρος">
Κυρία Castellina, σημειώνω την παρατήρησή σας η οποία, πράγματι, έχει γενικότερο περιεχόμενο.
<P>
(Το Σώμα εγκρίνει το σχέδιο νομοθετικού ψηφίσματος)

<SPEAKER ID=54 LANGUAGE="FR" NAME="Herman">
Κύριε Πρόεδρε, κανονικά παραθέτετε κάθε φορά τη γνώμη του εισηγητή. Υπενθυμίζω στον τελευταίο πως πρέπει να υπεραμυνθεί του κειμένου που ψηφίστηκε στη συνέλευση και όχι μόνο της σοσιαλιστικής λίστας.

<SPEAKER ID=55 NAME="Πρόεδρος">
Κύριε Herman, έτσι συμβαίνει κατά κανόνα. Ο εισηγητής μπορεί να εκφράζει και προσωπικές απόψεις, οφείλει όμως πάντοτε να διευκρινίζει με σαφήνεια τα όρια της προσωπικής του προτίμησης, καθώς και το ότι η συνέλευση ψήφισε διαφορετικά.
<P>
(Το Σώμα εγκρίνει την πρόταση ψηφίσματος)

<SPEAKER ID=56 LANGUAGE="DE" NAME="Mόller">
Κύριε Πρόεδρε, σας παρακάλεσα για μια αιτιολόγηση ψήφου, σχετικά με την ψηφοφορία για το χρονοδιάγραμμα. Με πληροφόρησαν ότι δεν είναι δυνατόν να γίνει αιτιολόγηση ψήφου και θα ήθελα να μου εξηγήσετε πρώτον γιατί δεν μπορώ να προβώ σε αιτιολόγηση ψήφου και δεύτερον να μου δοθεί η δυνατότητα να το κάνω.

<SPEAKER ID=57 NAME="Πρόεδρος">
Κυρία Mόller, λυπάμαι πολύ, αλλά διαδικαστικά δεν μπορώ να δεχθώ να κάνετε επεξήγηση ψήφου. Δεν υπάρχει κείμενο επί του οποίου να κάνετε επεξήγηση ψήφου. Αυτό δεν έχει γίνει ποτέ.

<SPEAKER ID=58 LANGUAGE="DE" NAME="Mόller">
Κύριε Πρόεδρε, μπορείτε να μου πείτε σας παρακαλώ με ποιά νομική βάση, μου αρνείσθε την αιτιολόγηση ψήφου; Αν ισχυριστείτε, ότι δεν επιτρέπεται διαδικαστικά, τότε σας παρακαλώ να μου πείτε, ποιό άρθρο του κανονισμού απαγορεύει αυτή η αιτιολόγηση ψήφου!

<SPEAKER ID=59 NAME="Πρόεδρος">
Κυρία Mόller, ουδέποτε έχουμε δεχθεί σε ψηφοφορίες για το πρόγραμμα του Κοινοβουλίου επεξηγήσεις ψήφου επειδή δεν είχαμε εδώ καμμία τελική ψηφοφορία υπό την έννοια του άρθρου 122, το οποίο λέει:
<P>
"Με το πέρας της κοινής συζήτησης, κάθε βουλευτής έχει το δικαίωμα να διατυπώσει, επί της τελικής ψηφοφορίας, προφορική δήλωση, » κ.τ.λ.
<P>
Εδώ δεν είχαμε καμμία τελική ψηφοφορία. Γι' αυτό ουδέποτε σε παρόμοια θέματα έχουμε δεχθεί επεξηγήσεις ψήφου.

<SPEAKER ID=60 LANGUAGE="DE" NAME="Mόller">
Κύριε Πρόεδρε, δεν θέλω να σας καθυστερήσω άλλο. Λαμβάνω υπόψη μου, ό, τι μου λέτε, επιφυλάσσομαι όμως να παρακαλέσω την Επιτροπή Κανονισμού, Ελέγχου και Εντολής και Ασυλιών να μου δώσει μια κατανοητή εξήγηση. Σύμφωνα με την δική μου ερμηνεία, η παράγραφος που διαβάσατε σημαίνει ότι επειδκή διεξάγεται τελική ψηφοφορία, έχω κάθε δικαίωμα να προβώ σε αιτιολόγηση ψήφου. Δεν θέλω όμως να συνεχίσω τώρα αυτή την συζήτηση. Θα ήμουν ευγνώμων, αν ίσως μαζί μου υποβάλατε κι εσείς παράκληση προς την Επιτροπή Κανονισμού να εκπονήσει μια σχετική γνωμοδότηση.

<SPEAKER ID=61 NAME="Πρόεδρος">
Κυρία Mόller, δεν έχω καμμία αντίρρηση να παραπέμψουμε το θέμα στην Επιτροπή Κανονισμού για να μας δώσει την δική της αυθεντική ερμηνεία και εάν κρίνει η Επιτροπή Κανονισμού ότι πρέπει να τροποποιηθεί ο Κανονισμός, να προχωρήσει σε πρόταση τροποποίησής του. Αλλά έτσι όπως είναι διατυπωμένο το άρθρο 122, δεν επιτρέπει κατά τη δική μας ερμηνεία επεξήγηση ψήφου γιατί δεν υπάρχει τελική ψηφοφορία. Αλλά κρατώ υπό σημείωση την πρότασή σας, με την οποία εγώ δεν διαφωνώ.

<SPEAKER ID=62 LANGUAGE="DE" NAME="Mόller">
Αυτό σημαίνει τώρα, ότι μπορώ να προβώ σε αιτιολόγηση ψήφου;

<SPEAKER ID=63 NAME="Πρόεδρος">
'Οχι. Συμφώνησα να παραπέμψουμε το θέμα στην Επιτροπή Κανονισμού για να το διευκρινίσει και, εάν κρίνει, να προτείνει τροποποίηση αυτού του άρθρου.
<P>
επί της σύστασης Κακλαμάνη (A4-0296/97)
<SPEAKER ID=64 NAME="Bernardini">
Πρέπει να αποφανθούμε, σύμφωνα με τη διαδικασία της σύμφωνης γνώμης, επί της συμφωνίας που συνδέει την Ένωσή μας με την πρώην γιουγκοσλαβική δημοκρατία της Μακεδονίας στον τομέα των μεταφορών. Πρέπει η Συνέλευσή μας να δώσει ένα έντονο πολιτικό σύνθημα με αποδέκτη τη χώρα αυτή που επλήγη σφοδρότατα από την εμπόλεμη κατάσταση που επικράτησε στα σύνορα της Βοσνίας.
<P>
Δίνοντας το "πράσινο φως», θα επιτρέψουμε την αναγκαία ανάπτυξη των οδικών, σιδηροδρομικών υποδομών και τον συνδυασμό μεταφορικών μέσων. Η βελτίωση της υποδομής θα επιτρέψει την καλύτερη διαμετακόμιση προς το εσωτερικό της χώρας αλλά και προς την Κοινότητά μας.
<P>
Η Ευρωπαϊκή Ένωση πρέπει να παίξει το ρόλο της στην ανοικοδόμηση αυτού του τμήματος της Ευρώπης. Και θα το καταφέρει εάν δώσουμε τη σύμφωνη γνώμη μας όπως προτείνει και ο εισηγητής μας. Η σύμφωνη αυτή γνώμη θα λάβει σάρκα και οστά με τη χορήγηση σημαντικής οικονομικής ενίσχυσης μέσω της ΕΤΕ.
<P>
Συμφωνώ με το αίτημα του συναδέλφου μας και ελπίζω πως η Συνέλευσή μας θα συναινέσει σ' αυτό.

<SPEAKER ID=65 NAME="Eriksson και Sjφstedt">
 - (SV) Θεωρούμε ότι οι συμφωνίες μεταξύ χωρών θα πρέπει να βασίζονται στον αμοιβαίο σεβασμό και όχι, όπως σ'αυτές τις περιπτώσεις, στον εξαναγκασμό ενός εταίρου να τροποποιήσει το σύνταγμά του και το φορολογικό του σύστημα για να έχει μια εμπορική συμφωνία και οικονομική ενίσχυση για το σύστημα μεταφορών του.
<P>
Πέραν αυτού θεωρούμε ότι όταν η Ε.Ε. δίνει ενίσχυση για επενδύσεις στις μεταφορές θα πρέπει να δωθεί μεγαλύτερο βάρος στην μέριμνα για το περιβάλλον.
<P>
Ως εκ τούτου απέχουμε από την ψηφοφορία για το συμπληρωματικό πρωτόκολλο της συμφωνίας στον τομέα των μεταφορών μεταξύ Ε.Ε. και Σλοβενίας, και της συμφωνίας στον τομέα του περιβάλλοντος μεταξύ Ε.Ε. και FYROM.
<P>
επί της σύστασης Medina Ortega (A4-0319/97)
<SPEAKER ID=66 NAME="Ahlqvist, Andersson, Lφφw, Theorin, Waidelich και Wibe">
 - (SV) Στηρίζουμε, πρός όφελος των καταναλωτών, την τροπολογία αριθ. 10 της αρμόδιας επιτροπής για την εξαίρεση από την προστασία σχεδίων και υποδειγμάτων. Το να δοθεί στους μεταπράττες η δυνατότητα να παράγουν προϊόντα που ανήκουν σε- ή αποτελούν ένα συστατικό μέρος ενός σύνθετου προϊόντος συμβάλλει, μέσω του αυξημένου ανταγωνισμού, σε χαμηλότερες τιμές στην αγορά. Το επίπεδο των τιμών είναι ένας ουσιαστικός παράγοντας για τον καταναλωτή. Εκτιμούμε ότι αυτό δεν θα έβλαπτε την ανάπτυξη της βιομηχανίας.

<SPEAKER ID=67 NAME="Cot">
Η νομική προστασία σχεδίων και υποδειγμάτων θέτει λεπτά νομικά προβλήματα καθώς και μείζονα οικονομικά και πολιτικά προβλήματα.
<P>
Σε πρώτη ανάγνωση, η συζήτηση επικεντρώνεται στο ζήτημα της ρήτρας επισκευής. Οι συνομιλητές μας του Συμβουλίου καθώς κι εκείνοι της Επιτροπής συμφωνούσαν στην άποψη ότι στο σημείο αυτό βρισκόταν η ουσία του σχεδίου οδηγίας. Κι όμως, σε δεύτερη ανάγνωση, μας προτείνεται να ψηφίσουμε το σχέδιο αφήνοντας το ζήτημα της ρήτρας επισκευής, το οποίο κατέληξε να γίνει δευτερεύον με τη βοήθεια κάποιων τεχνασμάτων.
<P>
Το Κοινοβούλιο οφείλει να θέσει την Επιτροπή και το Συμβούλιο προ των ευθυνών τους. Ο κ. Medina πρότεινε συμβιβαστική λύση. Εάν το Συμβούλιο προτιμά κάποια άλλη, ας το πει κι εμείς θα δούμε εάν μπορεί να εφαρμοστεί. Η διαδικασία συμβιβασμού γι' αυτόν ακριβώς τον λόγο υπάρχει.
<P>
Πρέπει ακόμη, για να τεθεί θέμα διαδικασίας συμβιβασμού, να ξαναφέρουμε τις ψηφισθείσες τροπολογίες για πρώτη ανάγνωση. Αυτός είναι ο λόγος που ψήφισα υπέρ των προτάσεων του κ. Μedina.

<SPEAKER ID=68 NAME="Nicholson">
Οι κατασκευαστές αυτοκινήτων έχουν ουσιαστική συμβολή στην ευρωπαϊκή οικονομία, κυρίως όσον αφορά στον αριθμό των ατόμων που απασχολούνται στην αντίστοιχη βιομηχανία σε όλη την ευρωπαϊκή ήπειρο. Είναι κατανοητό πως προτεραιότητά τους είναι η προτασία της θέσης τους και θεωρούν την παραγωγή ανταλλακτικών σημαντικό παράγοντα προς την κατεύθυνση αυτή.
<P>
Όμως, δεδομένου του όγκου της βιομηχανίας αυτοκινήτων στην Ευρώπη, οι κατασκευαστές αυτοκινήτων πρέπει βεβαίως να αναγνωρίζουν ότι είναι αρκετά μεγάλη για να χωρέσει και εκείνες τις μικρομεσαίες επιχειρήσεις που επίσης παρέχουν σημαντική απασχόληση στον τομέα της παραγωγής ανταλλακτικών.
<P>
Έχοντας υπόψη την έμφαση που δίνει τώρα η ΕΕ στη δημιουργία μικρομεσαίων επιχειρήσεων καθώς και στην προώθηση του βελτιωμένου ανταγωνισμού, είναι λυπηρό που το Συμβούλιο υιοθέτησε μια θέση αντίθετη με την κατεύθυνση αυτή.
<P>
Στη Βόρειο Ιρλανδία υπάρχει ένας αριθμός μικρών επιχειρήσεων που εξαρτώνται από το δικαίωμα παραγωγής ανταλλακτικών. Η συμβολή των επιχειρήσεων αυτών στην τοπική οικονομία είναι τουλάχιστον ίση με εκείνη των μεγάλων κατασκευαστών αυτοκινήτων στην μεγαλύτερη ευρωπαϊκή οικονομία.

<SPEAKER ID=69 NAME="Titley">
Υπερψηφίζω σήμερα την έκθεση αυτή, καθόσον πιστεύω ότι η ρήτρα περί επισκευών πρέπει να επανενταχθεί στην οδηγία περί σχεδίων. Δεν είμαι ο μόνος που υποστηρίζει κάτι τέτοιο. Η βρετανική κυβέρνηση επιθυμεί τη συμπερίληψη της ρήτρας αυτής. Υπάρχει ευρεία συναίνεση μεταξύ του κλάδου της αυτοκινητοβιομηχανίας και της βιομηχανίας ανταλλακτικών στη Βρετανία ότι η ρήτρα αυτή αποτελεί έναν αποδεκτό συμβιβασμό.
<P>
Η ρήτρα περί επισκευών μοιάζει με κλασικό βρετανικό συμβιβασμό. Οι κατασκευαστές αυτοκινήτων έχουν δικαίωμα να επωφεληθούν των επενδύσεών τους στον σχεδιασμό.
<P>
Όμως και οι πελάτες πρέπει να έχουν εύκολη πρόσβαση στα ανταλλακτικά και τη μείωση των τιμών που προκύπτει από τον ανταγωνισμό μεταξύ του κλάδου των ανταλλακτικών και των αυτοκινητοβιομηχανιών, υπό την προϋπόθεση ότι οι κατασκευαστές ανταλλακτικών θα καταβάλουν εύλογη αποζημίωση στις αυτοκινητοβιομηχανίες. Είμαι πεπεισμένος ότι η βιομηχανία μπορεί να καταλήξει σε έναν εύλογο συμβιβασμό. Υπερψηφίζοντας σήμερα τη ρήτρα περί επισκευών, μπορούμε να ζητήσουμε από το Συμβούλιο να δώσει στον κλάδο τη δυνατότητα επίτευξης των στόχων του και να προστατεύσει τα συμφέροντά του από αυτούς που εργάζονται ή χρησιμοποιούν τον κλάδο των ανταλλακτικών.
<P>
Κατ' αυτόν τον τρόπο, προασπίζουμε απασχολήσεις και δημιουργούμε ένα ανταγωνιστικό πλαίσιο για την άνθιση των επιχειρήσεων.
<P>
επί των μεταποιημένων προϊόντων με βάση τα οπωροκηπευτικά
<SPEAKER ID=70 NAME="Fabre-Aubrespy">
Στην πρότασή της για τροποποίηση του κανονισμού, η Ευρωπαϊκή Επιτροπή προτείνει τη μείωση των ποσοστώσεων για τις ολόκληρες αποφλοιωμένες τομάτες σε κονσέρβα, ποσότητας 15.000 τόνων, και αύξησης των ποσοστώσεων για την ίδια ποσότητα σε "άλλα προϊόντα», προκειμένου να λάβει υπόψιν της ανάγκες της γαλλικής βιομηχανίας μεταποίησης.
<P>
Η ομάδα μας, βέβαια, ψήφισε ανεπιφύλακτα αυτήν την τροποποίηση κανονισμού του Συμβουλίου. Θα ήθελα να διευκρινίσω ότι η τροποποίση αυτή προκύπτει από τη συζήτηση, την προηγούμενη άνοιξη, της δέσμης τιμών και ότι ανταποκρίνεται στις απαιτήσεις του τότε γάλλου υπουργού Γεωργίας. Είναι σημαντικό το Κοινοβούλιο να ψηφίσει συντομότατα την εν λόγω τροποποίηση του κανονισμού, διότι ο κλάδος μεταποίησης την έχει ανάγκη ώστε να είναι σε θέση να προσαρμόσει την παραγωγή του στο ρυθμό εξέλιξης της αγοράς.
<P>
Επωφελούμαι της ευκαιρίας για να σας θυμίσω τις δυσκολίες που δοκιμάζουν οι γάλλοι παραγωγοί τομάτας εδώ και πολλά χρόνια. Η ομάδα μας είχε προτείνει σε συγκεκριμένη στιγμή έναν ορισμένο αριθμό τροποποιήσεων στο πλαίσιο μεταρρύθμισης της ΚΟΑ οπωροκηπευτικών (έκθεση Arias Caρete). Στην πλειοψηφία τους είχαν ψηφιστεί σε ολομέλεια, όμως δυστυχώς, αυτά τα σχετικά με την κοινοτική προτίμηση δεν υιοθετήθηκαν από την Επιτροπή.
<P>
Τελειώνοντας, υπενθυμίζω ότι οι γάλλοι παραγωγοί έχουν σημαντικές επιβαρύνσεις και ότι ο ανταγωνισμός με τα άλλα Κράτη μέλη, αλλά και με τρίτες χώρες, είναι στην ουσία αθέμιτος ανταγωνισμός, γιατί τα κόστη του εργατικού δυναμικού και η φορολόγηση δεν είναι ίδια, τη στιγμή που οι αγορές παγκοσμιοποιούνται ολοένα και περισσότερο. Είναι απαραίτητο η Επιτροπή να λάβει υπόψιν τις παρατηρήσεις αυτές εάν επιθυμεί να διαφυλάξει την οπωροκηπευτική παραγωγή στο σύνολο των περιοχών της.
<P>
επί της έκθεσης Castellina (Α4-0305/97)
<SPEAKER ID=71 NAME="Souchet">
Το Ευρωπαϊκό Κοινοβούλιο έχει από καιρό κληθεί να λάβει μια απόφαση σχετικά με τα κείμενα που έχουν να κάνουν με τη λειτουργία του ΠΟΕ. Η έκθεση της κ. Castellina αποτελεί εξαιρετική συμβολή στη συνειδητοποίηση, στους κόλπους αυτού του Κοινοβουλίου, των πραγματικών συνεπειών των γενικών δεσμεύσεων στις οποίες συγκατατέθηκε χωρίς προσεκτική μελέτη των πιθανών οικονομικών και κοινωνικών τους επιπτώσεων.
<P>
Υπογραμμίζει τη συχνότητα με την οποία η ευρωπαϊκή πλευρά αποκηρύσσει, χωρίς να διεκδικεί με σθένος τα συμφέροντα των Κρατών μελών της, και μάλιστα πολύ συχνά, την αρχή της συμμετρίας των υποχωρήσεων, κυρίως όταν πρόκειται για τις Ηνωμένες Πολιτείες της Αμερικής.
<P>
Η έκθεση καταγγέλλει, δικαιολογημένα, την έλλειψη πρόβλεψης εκ μέρους της Επιτροπής, που θα μπορούσε να της επιτρέψει, καθώς και στο Κοινοβούλιο, να υπολογίσει τον αντίκτυπο αυτής της συμφωνίας στον τομέα των τηλεπικοινωνιών των Κρατών μελών της Ένωσης. Εκφράζει επίσης την ανησυχία της γι' αυτήν την έλλειψη πρόβλεψης όσον αφορά τις επιπτώσεις της συμφωνίας στον τομέα των αναπτυσσομένων χωρών.
<P>
Δεν μου μένει παρά να εγκρίνω τη θέση που προτείνει ο εισηγητής. Η έλλειψη δεδομένων που επιτρέπει την αξιολόγηση των συνεπειών των διεθνών εμπορικών συμφωνιών μας, αποτελεί δυστυχώς σταθερά της εξωτερικής εμπορικής πολιτικής της Ευρωπαϊκής Ένωσης.
<P>
Στη διαχείριση του ΠΟΕ, των συμφωνιών ελεύθερων συναλλαγών προς κάθε κατεύθυνση και των τελωνειακών ενώσεων για τις οποίες δεσμεύεται στα τυφλά, η Ευρωπαϊκή Ένωση μοιάζει μάλλον κατευθυνόμενη από ιδεολογικές προϋποθέσεις παρά από βούληση να υπηρετήσει τα πραγματικά συμφέροντα των κρατών μελών.
<P>
Η Ένωση μοιάζει να αποκηρύττει πολύ συχνά εκ των προτέρων την πολύμορφη γκάμα προστασιών τις οποίες οι Ηνωμένες Πολιτείες, κυρίως, γνωρίζουν πολύ καλά να χρησιμοποιούν για δικό τους συμφέρον. Η συμφωνία αυτή προτείνει μια καινούργια διάσταση στον τομέα των τηλεπικοινωνιών.

<SPEAKER ID=72 NAME="Van Dam">
Είναι θετικό πως μετά από τρία χρόνια διαπραγματεύσεις, σχεδόν 70 χώρες συνήψαν μια συμφωνία για την απελευθέρωση της διεθνούς αγοράς τηλεπικοινωνιών, ειδικά επειδή προσφέρει ένα σταθερό νομικό πλαίσιο για παγκόσμιες επενδύσεις στον τομέα της τηλεπικοινωνίας. Η αρχή του «πλέον ευνοούμενου κράτους» και της επίλυσης διαφορών του ΠΟΕ δημιουργεί σαφήνεια για τις εταιρείες.
<P>
Το συμπέρασμα δεν πρέπει όμως να είναι ότι η συμφωνία έχει μόνο νικητές. Σωστά η έκθεση Castellina χαρακτηρίζεται από μια θετική-κριτική απόχρωση. Ψηφίσαμε υπέρ της έκθεσης και συνεπώς υπέρ του αποτελέσματος των διαπραγματεύσεων. Σχετικά με το αποτέλεσμα θα πρέπει να κάνουμε όμως τις παρακάτω κριτικές παρατηρήσεις.
<P>
1.Δεν θα γίνει ακόμα πλήρης απελευθέρωση σε όλες τις χώρες. Ειδικά οι Ηνωμένες Πολιτείες και η Ιαπωνία επέβαλαν διάφορες εξαιρέσεις, εξ αιτίας των οποίων η κατάληξη της συμφωνίας παραμένει αβέβαια. Από την άλλη πλευρά δημιουργείται επίσης ο κίνδυνος μειονεκτημάτων για την ΕΕ που ανοίγει όλη την αγορά της. Θα πρέπει να υπάρχει επαρκής επίβλεψη της εφαρμογής της συμφωνίας.2.Παραμένει αβέβαιο εάν η συμφωνία θα οδηγήσει σε δραστική μείωση των τελών διεθνών τηλεφωνικών συνδιαλέξεων. Αυτό είναι κάτι που αναμένεται μόνο σε μη δυτικές χώρες με μια κρατική υπηρεσία που έχει το μονοπώλιο στην αγορά τηλεπικοινωνιών. Τα τέλη στις Ηνωμένες Πολιτείες είναι ήδη χαμηλά και από το 1998 απελευθερώνεται εντελώς η αγορά της ΕΕ. Έτσι ο καταναλωτής εκεί δεν θα αντιληφθεί και πολλά πράγματα όσον αφορά τη διεθνή συμφωνία τηλεπικοινωνιών.3.Τα πλεονεκτήματα για τις αναπτυσσόμενες χώρες είναι επίσης σχετικά. Χάρη στο βελτιωμένο διεθνές νομικό πλαίσιο οι χώρες αυτές γίνονται πιο ελκυστικές για επενδύσεις που τονώνουν την οικονομική και τεχνολογική ανάπτυξη. Αλλά επειδή η υποδομή των τηλεπικοινωνιών δεν είναι και πολύ αναπτυγμένη σε αυτές τις χώρες, υπάρχει μεγάλος κίνδυνος να αιφνιδιαστούν και να πάθουν μεγάλη ζημιά, όταν ελευθερώνεται πλήρως η αγορά τηλεπικοινωνιών τους.Τέλος, δεν πρέπει να υπερτιμηθεί η σημασία της συμφωνίας για τις δυνατότητες απασχόλησης εργατικού δυναμικού. Μάλλον θα αυξηθεί μόνο η ζήτηση ανώτερα εκπαιδευμένου δυναμικού. Το κατώτερο σκαλοπάτι της αγοράς εργασίας δεν θα επωφεληθεί και πολύ από την απελευθέρωση της αγοράς τηλεπικοινωνίας. Έτσι θα δούμε ποιά θα είναι η συμβολή της συμφωνίας σχετικά με τη μείωση της ανεργίας.
<P>
επί της έκθεσης Baldarelli (A4-0275/97)
<SPEAKER ID=73 NAME="Bellerι">
Η δημοκρατία της Σλοβενίας μετά την πτώση του τείχους του Βερολίνου είναι, με τα 2 εκατομμύρια κατοίκους και τα 20.250 τετρ. χλμ. έκτασής της, εκείνη η οποία μεταξύ των Ανατολικών Δημοκρατιών αναπτύχθηκε οικονομικά με ταχύτερο ρυθμό και που πρώτη εξήγγειλε με λαϊκό δημοψήφισμα την ανεξαρτησία της στις 25 Ιουνίου 1991.
<P>
Η χώρα αυτή έχει μια υγιή οικονομία, με πληθωρισμό που εκτιμάται γύρω στο 6 %. Το νόμισμά της, το tolar, μπορεί να θεωρηθεί σαν ένα από τα "σκληρότερα» νομίσματα στην Ευρώπη.
<P>
Η Σλοβενία έχει υποβάλει αίτηση προσχώρησης στην ΕΕ τον Ιούνιο του 1996. Η Επιτροπή συνέστησε να ξεκινήσουν οι διαπραγματεύσεις για την προσχώρησή της.
<P>
Ήδη από καιρό η χώρα αυτή σύναψε οικονομικές και εμπορικές σχέσεις με την ΕΕ, ολοκληρώνοντας μία συμφωνία οικονομικής και εμπορικής συνεργασίας και μία συμφωνία στον τομέα μεταφορών - οδικών και σιδηροδρομικών - που λήγει το 2003.
<P>
Δεν νομίζω ότι πρέπει να σας υπενθυμίσω ποιά είναι τα έργα που πρέπει να κατασκευαστούν και ποιές υπηρεσίες τα υποστηρίζουν. Θέλω όμως να τονίσω ότι η Σλοβενία δεσμεύεται να επενδύσει 2, 2 δισεκατομμύρια ECU από τον προϋπολογισμό της, που αντιστοιχεί στο 2, 9 % του ΑΕγχΠ.
<P>
Τελειώνω, εκφράζοντας εξ ονόματος της ομάδας μου, της Εθνικής Συμμαχίας, τη σύμφωνη γνώμη της για την αποδοχή της πρότασης αυτής, συμφωνώντας με τον εισηγητή.
<P>
επί της έκθεσης Tappin (A4-0309/97)
<SPEAKER ID=74 LANGUAGE="SV" NAME="Andersson">
 - (SV) Θέλω να ευχαριστήσω τον εισηγητή για μιά καλοδουλεμένη εργασία με την έκθεση, σ' ένα σημαντικό ζήτημα για την Ευρώπη. Είχα, σε συνάρτηση με την εκπόνηση της έκθεσης, έναν αριθμό πρόσθετων προτάσεων στην γνωμοδότηση επί της έκθεσης της Επιτροπής Απασχόλησης, που προβάλλουν κυρίως τις κοινωνικές και περιβαλλοντικές πτυχές στις δημόσιες προμήθειες.
<P>
Οι πρόσθετες προτάσεις μου δεν ελήφθησαν υπόψη σε όλες τις πτυχές τους από την Επιτροπή Οικονομικής, Νομισματικής και Βιομηχανικής Πολιτικής. Θεωρώ ότι πρέπει να λαμβάνεται υπόψη, σε μεγαλύτερο βαθμό, η μέριμνα για τα οικολογικά και κοινωνικά θέματα στους κανόνες που ισχύουν για τις δημόσιες προμήθειες καθώς και ότι ο σημερινός κοινοτικός κανονισμός περιέχει ασάφειες που δυσχεραίνουν αυτήν την μέριμνα. Κατά την ψηφοφορία αυτό με καθοδηγούσε στην τοποθέτησή μου.

<SPEAKER ID=75 NAME="Blak">
Οι Δανοί σοσιαλδημοκράτες ψήφισαν σήμερα υπέρ της έκθεσης του Michael Tappin, που ασχολείται με την Πράσινη Βίβλο της Επιτροπής, που ρυθμίζει τους τομείς για τις δημόσιες αγορές. Οι Δανοί σοσιαλδημοκράτες συμφωνούν με την εισήγηση ότι οι δημόσιες αγορές είναι ένας σημαντικός τομέας, αφού αυτές οι αγορές αποτελούν το 11 % του συνόλου των ακαθάριστων εθνικών προϊόντων της ΕΕ. Η έκθεση διαπιστώνει, όπως και η Πράσινη Βίβλος, ότι ακόμα υπάρχουν χώρες που δεν συμμορφώνονται με τους κανόνες για την προκήρυξη δημόσιων αγορών. Οι Δανοί σοσιαλδημοκράτες υποστηρίζουν ότι ένας υγιής και ελεύθερος ανταγωνισμός στην αγορά των δημοσίων αγορών είναι απαραίτητος για να εξασφαλίσουν μια εσωτερική αγορά που λειτουργεί καλά προς όφελος όλων των πολιτών της ΕΕ.
<P>
O Niels Sindal εξέφρασε στην ομιλία του κατά τη συζήτηση σκεπτικισμό για το αν πρέπει να δοθεί στην Επιτροπή η δυνατότητα να δόσει προσφορές με ανατρεπτική ισχύ και αναστέλλει τις προσφορές. Οι Δανοί σοσιαλδημοκράτες βλέπουν αυτό τον τομέα σαν μια υπόθεση για ένα εθνικό δικαστήριο. Η εισήγηση ζητεί από τα κράτη μέλη να εφαρμόσουν το γρηγορότερο δυνατό την ήδη δοθείσα νομοθεσία στον τομέα. Οι Δανοί σοσιαλδημοκράτες περιμένουν την περαιτέρω συζήτηση στον τομέα των δημόσιων αγορών, που θα γίνει με βάση την Πράσινη Βίβλο της Επιτροπής και την έκθεση του Ευρωπαϊκού Κοινοβουλίου.

<SPEAKER ID=76 NAME="Blokland">
Κατά τη συζήτηση σχετικά με αυτό το σχέδιο ψηφίσματος, έγινε φανερό ότι οι διάφορες απόψεις για το ρόλο του κράτους στην κοινωνία, προσδιορίζουν την προσήλωση στις ανοιχτές συζητήσεις. Ο ένας περιμένει τα πάντα από το κράτος και ελπίζει πως οι προοπτικές δυνατοτήτων απασχόλησης θα είναι θετικές. Ο άλλος φοβάται το κράτος που τα κανονίζει όλα και τρέμει εν όψει της υψηλής φορολογίας και του εργατικού κόστους. Αυτή η αντίθεση καθιστά δύσκολη τη διαμόρφωση μιας κοινής, αποδεκτής θέσης για τη μελλοντική γραμμή όσον αφορά τις κρατικές αναθέσεις έργων στην Ευρωπαϊκή Ένωση.
<P>
Η διαφορά απόψεων επηρεάζει επίσης την αντίληψη όσον αφορά τη μείωση του κατωφλίου. Το ότι ο διακανονισμός είναι τόσο περίπλοκος, έχει διάφορες παρενέργειες. Οι κυβερνήσεις διαχωρίζουν με έξυπνο τρόπο τα σχέδια και προγράμματά τους ή αναβάλλουν μερικά τμήματα για να παραμείνουν κάτω από το όριο, με σκοπό την ανάθεση έργων σε τοπικές ή περιφερειακές μικρομεσαίες και μικρές επιχειρήσεις. Υποστήριξα την τροποποίηση κατά της μείωσης του κατωφλίου, επειδή πιστεύω ότι, αυτό που μας χρειάζεται πιο πολύ είναι μια αύξηση του ανωτάτου ορίου. Πολλές μικρομεσαίες και μικρές επιχειρήσεις, καθώς και τοπικές αυτοδιοικήσεις θεωρούν τον τωρινό κανονισμό σχετικά με τα κρατικά έργα ως γραφειοκρατική επιβάρυνση.
<P>
Η επιθυμία του εισηγητή να δημιουργηθούν ανεξάρτητα ευρωπαϊκά όργανα έλεγχου σε διάφορα επίπεδα, είναι κατά τη γνώμη μου τελείως εξωπραγματικό. Το πραγματικό πρόβλημα έγκειται στην αδιαφάνεια της σημερινής νομοθεσίας. Από τη στιγμή που αυτή γίνεται πιο διαφανής και που υπάρχουν αποτελεσματικές καταδίκες με μεγάλες ποινές, θα υπάρχει το ίδιο αποτέλεσμα. Αλλά χωρίς την εκτεταμένη, χρονοβόρα, γραφειοκρατία.
<P>
Τέλος, δεν επιτρέπεται να χρησιμοποιηθούν τα κρατικά έργα για την πραγματοποίηση άλλων σκοπών της κρατικής πολιτικής. Από την άλλη πλευρά, το κράτος ως εργοδότης, πρέπει να σέβεται τα (περιβαλλοντικά) πρότυπα και να αποκλείσει τις επιχειρήσεις που δεν σέβονται αυτά τα πρότυπα, από (περαιτέρω) συμπερίληψη στους διαγωνισμούς.
<P>
Παρόλο που δεν συμφωνώ με όλες τις παραγράφους, υποστήριξα τελικά το ψήφισμα.

<SPEAKER ID=77 NAME="Cushnahan">
Εκφράζω την ικανοποίησή μου για την έκθεση αυτή. Ιδιαίτερα, υποστηρίζω την πρόταση να περιληφθούν σε ένα μαύρο πίνακα οι εταιρίες που συμμετέχουν σε καρτέλ και σε συμφωνίες καθορισμού των τιμών.
<P>
Αν και η έκθεση αναφέρεται ειδικά στις δημόσιες συμβάσεις, θα ήθελα να επιστήσω την προσοχή της Επιτροπής σε υποψίες που υπάρχουν ότι παρόμοιες πρακτικές εφαρμόζονται στα εργοστάσια επεξεργασίας κρέατος στην Ιρλανδία. Οι κτηνοτρόφοι που εκτρέφουν βοοειδή αντιμετωπίζουν σοβαρά οικονομικά προβλήματα λόγω της κρίσης με τη νόσο των τρελών αγελάδων. Επειδή τους απαγορεύτηκε η πρόσβαση τόσο σε ορισμένες ευρωπαϊκές όσο και σε αγορές τρίτων χωρών, δεν μπόρεσαν να εξαγάγουν τα βοοειδή τους όπως έκαναν στο παρελθόν, με αποτέλεσμα να βρίσκονται στο έλεος εκείνων που κυριαρχούν στην ιρλανδική βιομηχανία κρέατος.
<P>
Προτρέπω την Επιτροπή να ερευνήσει τον χώρο αυτό για να δει εάν υπάρχουν παρανομίες και εάν αυτό συμβαίνει, να πάρει άμεσα μέτρα.

<SPEAKER ID=78 LANGUAGE="SV" NAME="Lindqvist">
 - (SV) Τα επίπεδα των δημοσίων προμηθειών στην Ε.Ε. πρέπει να είναι όσο το δυνατόν χαμηλότερα ώστε να καταστεί δυνατή η τοπική παραγωγή για τοπική κατανάλωση και η παροχή κινήτρων για τοπικές επιχειρηματικές δραστηριότητες.
<P>
Αφού εγκρίθηκαν πολλές τροπολογίες που αφορούν το να λαμβάνονται υπόψη άλλες πτυχές από τις καθαρά οικονομικές, π.χ. η τροπολογία υπ. αριθ. 6 για την μέριμνα του περιβάλλοντος, υπερψήφισα στην τελική ψηφοφορία.
<P>
επί της έκθεσης Bφsch (A4-0287/97)
<SPEAKER ID=79 NAME="Ahlqvist, Theorin και Wibe">
 - (SV) Μας είναι πολύ συμπαθής η επιδίωξη του εισηγητή να αντιμετωπίσει τις απάτες που λαμβάνουν χώρα εντός της Ε.Ε. Σε αντίθεση ωστόσο με τον εισηγητή, δεν θεωρούμε ότι αυτό καθιστά απαραίτητο ένα υπερεθνικό επίπεδο στην καταπολέμηση του εγκλήματος, αλλά αρκεί η εντατικοποίηση του αγώνα σε εθνικό επίπεδο. Είμαστε επομένως εναντίον της υπερεθνικής αντιμετώπισης που πρεσβεύεται στην παράγραφο 3, της ανεξάρτητης ευρωπαϊκής νομικής υπηρεσίας που πρεσβεύεται στην παράγραφο 11 και του χωριστού ποινικού τομέα για τον οποίο γίνεται λόγος στην παραγραφο 17. Εξ αιτίας αυτών των προϋποθέσεων του εισηγητή για υπερεθνικότητα στον χώρο της Δικαιοσύνης, απέχουμε από την τελική ψηφοφορία.

<SPEAKER ID=80 NAME="Andersson, Lφφw και Waidelich">
 - (SV) Θέλουμε να ευχαριστήσουμε τον εισηγητή για την εμπεριστατωμένη αυτή έκθεση σ' έναν καίριο τομέα. Υπερψηφίσαμε την έκθεση, αλλά θεωρούμε ότι η μορφή της ανεξάρτητης ευρωπαϊκής νομικής αρχής πρέπει να δοκιμαστεί καθώς το έργο συνεχίζεται.

<SPEAKER ID=81 NAME="Kirsten Jensen, Blak Sindal και Iversen">
Οι Δανοί σοσιαλδημοκράτες ψηφίζουν υπέρ της έκθεσης του κυρίου Bosch. Η απάτη με τα μέσα της ΕΕ είναι ένα πολύ σοβαρό πρόβλημα, που σε μεγαλύτερο ή μικρότερο βαθμό βλάπτει όλους τους πολίτες της Ευρωπαϊκής Ενωσης. Δεν υπάρχει αμφιβολία πως η απάτη πρέπει να καταπολεμηθεί, και πως αυτό μπορεί να γίνει πιο αποτελεσματικά στο επίπεδο της Κοινότητας. Οι επιφυλάξεις που έχει η Δανία για τη συμμετοχή σε νομική συνεργασία στην ΕΕ εμποδίζει εν τούτοις τη Δανία να λάβει μέρος στις πρωτοβουλίες για την καταπολέμηση της απάτης που ζητεί η έκθεση, και γι' αυτό δεν ψηφίσαμε υπέρ όλων των τμημάτων της.
<P>
Lindqvist (ELDR), Eriksson, Sepp?nen ??? Sjφstedt (GUE/NGL), Gahrton, Holm και Schorling (V), Bonde, Lis Jensen, Krarup ??? Sandbζk (I-EDN), γραπτώς. (DA) Η διαφάνεια είναι το καλύτερο και το πιο φτηνό μέσο κατά της απάτης με τα μέσα της ΕΕ. Όλες οι επιτροπές ελέγχου στα εθνικά κοινοβούλια και στο Κοινοβούλιο της ΕΕ, η επιθεώρηση της ΕΕ και τα εθνικά όργανα επιθεώρησης πρέπει να έχουν πρόσβαση σε οποιοδήποτε κονδύλι για το οποίο χρησιμοποιήθηκαν μέσα της ΕΕ. Το κοινό πρέπει να έχει πρόσβαση στα παραστατικά στη χρήση των μέσων, ενδεχομένως με το να διαγράφονται τα πραγματικά ονόματα στα έγγραφα που παραδίδονται. Με αυτό τον τρόπο ο φόβος της αποκάλυψης θα περιορίσει την απάτη δραστικά, και δεν χρειάζεται ένα μεγαλύτερο όργανο ελέγχου με αυξημένη αρμοδιότητα στην ΕΕ για να διώξουμε τους απατεώνες που εμβάλλονται στον πειρασμό της απάτης με την τωρινή κλειστή διαχείριση στην ΕΕ.

<SPEAKER ID=82 NAME="Van Dam">
Η απάτη είναι ένα μεγάλο κακό που προκαλεί κινδύνους για ΕΕ και όχι μόνο εξαιτίας της οικονομικής ζημιάς, που θα ανέλθει μάλλον σε πολύ περισσότερα από 1, 3 δισεκατομμύρια Εcu. Η απάτη βλάπτει επίσης σοβαρά την εμπιστοσύνη των πολιτών για τους ευρωπαϊκούς θεσμούς. Όπως και τον εισηγητή, με χαροποιεί η ετήσια αναφορά και το πρόγραμμα εργασίας της Επιτροπής σχετικά με την καταπολέμηση της απάτης. Συμμερίζομαι πολλές από τις συστάσεις της Επιτροπής Προϋπολογισμού, όπως επίσης την ίδρυση ενός ανεξάρτητου φορέα που μπορεί να ερευνήσει τη λειτουργία των ευρωπαϊκών θεσμών.
<P>
Εκεί που δεν συμφωνώ είναι η ιδέα ότι η αποτελεσματική καταπολέμηση της απάτης μπορεί να πραγματοποιηθεί μόνο μέσω μιας Ευρωπαϊκής Υπηρεσίας Ανίχνευσης, υπό τον έλεγχο των ευρωπαϊκών θεσμών. Ένας τέτοιος θεσμός είναι αντίθετος προς την αρχή της επικουρικότητας. Η δικαιοσύνη και η ανίχνευση (συμπεριλαμβάνεται και το ποινικό δίκαιο) είναι ευθύνη των κρατών μελών.
<P>
Πρέπει όμως να παραδεχτούμε πως τα κράτη μέλη έχουν παραμελήσει τις τελωνειακές υπηρεσίες μετά την έναρξη λειτουργίας της εσωτερικής αγοράς. Ενώ αυξήθηκε ραγδαία το εμπόριο ανάμεσα στα κράτη μέλη, έγιναν περικοπές στο δυναμικό προσωπικού και στον προϋπολογισμό των τελωνειακών υπηρεσιών. Και επίσης η συνεργασία ανάμεσα στις εν λόγω υπηρεσίες δεν είναι ικανοποιητική.
<P>
Βελτιστοποίηση της λειτουργίας και συνεργασίας των εθνικών υπηρεσιών ανίχνευσης προσφέρει αρκετές δυνατότητες να μειωθεί η απάτη σε ευρωπαϊκό επίπεδο. Συγχρόνως με την απόρριψη της ευρωπαϊκής υπηρεσίας ανίχνευσης όμως, θεωρούμε την καταπολέμηση της απάτης τόσο σημαντική, που κατά τα άλλα στηρίζουμε την έκθεση με όλη μας την καρδία.

<SPEAKER ID=83 NAME="Πρόεδρος">
Η ώρα των ψηφοφοριών έληξε.
<P>
(Η συνεδρίαση, διακοπείσα στην 13.10, επαναλαμβάνεται στις 15.00)

<CHAPTER ID=4>
Προστασία των παρά τη θέλησή τους μετακινουμένων ατόμων
<SPEAKER ID=84 NAME="Πρόεδρος">
Η ημερήσια διάταξη προβλέπει τη συζήτηση της έκθεσης του κ. Wiebenga (Α4-0284/97), εξ ονόματος της Επιτροπής Πολιτικών Ελευθεριών και Εσωτερικών Υποθέσεων, σχετικά με την πρόταση του Συμβουλίου για μία κοινή δράση σύμφωνα με το άρθρο Κ.3 2β) της Συνθήκης για την Ευρωπαϊκή Ενωση, όσον αφορά στην προσωρινή προστασία των παρά τη θέλησή τους μετακινουμένων ατόμων (COM(97)0093 - C40247/97-97/0081(CNS)).

<SPEAKER ID=85 NAME="Wiebenga">
Κύριε Πρόεδρε, από την πτώση του τείχους του Βερολίνου, το τέλος του ψυχρού πολέμου, ξέσπασαν στον κόσμο κάποιοι πόλεμοι και εμφύλιοι πόλεμοι. Κάθε εβδομάδα διαβάζουμε τα σχετικά. Υπάρχει λόγος για μη σταθερές σχέσεις σε έναν αναστατωμένο κόσμο και επίσης στην Ευρώπη, το ξέρουμε, δεν έλειψαν οι εμφύλιοι πόλεμοι, παραδείγματος χάρη στη Βοσνία. Αυτή η ανησυχία προκαλεί πολλά αποδημητικά ρεύματα. Στην πρώην Γιουγκοσλαβία υπάρχουν δύο εκατομμύρια πρόσφυγες, από τους οποίους μισό εκατομμύριο έχουν φύγει για την Ευρωπαϊκή Ένωση. Η υποδοχή ενός τόσο μεγάλου αριθμού ανθρώπων δεν καθίσταται δυνατή μέσα από τις κανονικές διαδικασίες ασύλου, αλλά παρ' όλα αυτά χρειάζονται κάποια υποδοχή.
<P>
Μέχρι στιγμής, δεν υπάρχει ισορροπία στην υποδοχή των προσφύγων στην Ευρωπαϊκή Ένωση. Η Γερμανία δέχθηκε πάρα πολλούς πρόσφυγες από τη Βοσνία. Οι Κάτω Χώρες και η Σουηδία συνεισέφεραν αρκετά, αλλά η Γαλλία, η Αγγλία και η Ισπανία σχεδόν καθόλου. Αυτό δεν είναι καλό, γιατί αυτή τη στιγμή, όπως ξέρουμε, τα σύνορα στην Ευρώπη εξαφανίζονται σιγά σιγά, θα υπάρχει ένα νομικό πλαίσιο, οπότε τότε οφείλεται να λύνονται τα θέματα με αλληλεγγύη και από κοινού: η πολιτική σχετικά με τις μετατοπίσεις πληθυσμών και το άσυλο. Αυτό σημαίνει μια δίκαια κατανομή βαρών, ή όπως προτιμώ να λεχθεί: ο δίκαιος καταμερισμός ευθυνών πρέπει να αποτελεί τον πυρήνα της ευρωπαϊκής πολιτικής σχετικά με τις μετατοπίσεις πληθυσμών και το άσυλο. Η προτεινόμενη κοινή αντιμετώπιση, ένα είδος νομοθετήματος, είναι ένα βήμα προς αυτή την κατεύθυνση.
<P>
Η κοινή αντιμετώπιση σκοπεύει φυσικά και στα δικαιώματα των προσφύγων στα διάφορα κράτη μέλη, επειδή μέχρι τώρα πρόκειται για ποικίλους διαφορετικούς διακανονισμούς, προσανατολισμένους στα εθνικά συμφέροντα και αυτά τα δικαιώματα πρέπει να εναρμονιστούν σε ευρωπαϊκό επίπεδο. Και τότε μιλάω για θέματα στέγης, εκπαίδευσης, εργασίας κλπ. για πρόσφυγες. Αυτό είναι μια εξαιρετική άποψη της προτεινόμενης πρότασης, αλλά υπάρχουν επίσης σημεία που προκαλούν την κριτική. Αναφέρομαι παραδείγματος χάρη στη χρονική διάρκεια των κανονισμών για την υποδοχή των προσφύγων. Πόσο να διαρκέσει αυτό; Υπάρχει σχετικώς μια ασάφεια στην πρόταση. Αναφέρει πως οι διαδικασίες ασύλου μπορούν να αναβάλλονται το πολύ για πέντε χρόνια και μετά οι κυβερνήσεις θα εξετάσουν τί πρέπει να γίνει. Πρόεδρε, μια τροποποίηση που υπέβαλα στην επιτροπή και που υιοθετήθηκε απ' αυτήν, αναφέρει ξεκάθαρα ότι η υποδοχή των προσφύγων δεν επιτρέπεται ποτέ να διαρκέσει περισσότερα από πέντε χρόνια. Το να ξεπερνάει τα πέντε χρόνια δημιουργεί μια απάνθρωπη κατάσταση αβεβαιότητας για τους ανθρώπους. Μετά από πέντε χρόνια οι άνθρωποι πρέπει να γυρίσουν στη χώρα προέλευσης τους, όταν εκεί υπάρχει πλέον μια ασφαλής και αξιοπρεπής κατάσταση για τους ανθρώπους, ή πρέπει να λάβουν μια μόνιμη άδεια παραμονής στη χώρα υποδοχής, δηλαδή στην Ευρωπαϊκή Ένωση, με δυνατότητα ενσωμάτωσης εκεί.
<P>
Ένα άλλο σημείο που προκαλεί ανησυχία σχετικά με την προτεινόμενη κοινή αντιμετώπιση, είναι ο τρόπος με τον οποίο λαμβάνονται αποφάσεις. Κατά την κοινή αντιμετώπιση προτείνεται να λαμβάνονται οι αποφάσεις, προς εφαρμογή διακανονισμών για την υποδοχή, με ενισχυμένη πλειοψηφία και αυτό είναι πολύ θετικό. Τότε πιό είναι το πρόβλημα; Υπάρχουν, και το λέω ανοιχτά και ξεκάθαρα, δύο τροπολογίες της κυρίας Palacio και μερικών άλλων συναδέλφων, οι τροπολογίες 39 και 40, στις οποίες προτείνεται η επανεισαγωγή της ομοφωνίας σε αυτό τον τομέα και αυτό σημαίνει ότι πρόκειται να υπάρχει πάλι το δικαίωμα του βέτο. Λέω προς την κατεύθυνση των Ισπανών συναδέλφων μου: για φανταστείτε, εάν ξεσπάει κάποια στιγμή στο Μαρόκο ένας εμφύλιος και έρχονται δεκάδες χιλιάδες, ίσως και περισσότεροι, Μαροκινοί στην Ισπανία και η Ισπανία θέλει την εφαρμογή ενός διακανονισμού για την υποδοχή των προσφύγων στην Ευρωπαϊκή Ένωση και υπάρχει το δικαίωμα για βέτο. Νομίζετε πραγματικά πως μπορείτε τότε με δεκαπέντε υπουργούς Δικαιοσύνης να υπάρξουν παραχωρήσεις στην Ισπανία; Φυσικά και δεν γίνεται αυτό! Έτσι κάνω μια έκκληση σε αυτό το Κοινοβούλιο να απορρίψουν αποφασιστικά ειδικά τις τροπολογίες της κυρίας Palacio που ζητάνε την επανεισαγωγή της ομοφωνίας σε αυτό τον τομέα και φυσικά κάνω την ίδια έκκληση στην παράταξη του Ευρωπαϊκού Λαϊκού Κόμματος.
<P>
Κύριε Πρόεδρε, τελειώνω με μια φιλοφρόνηση προς την Επίτροπο Gradin. Είναι πρώτη φορά στα πλαίσια μιας κοινής αντιμετώπισης που η Ευρωπαϊκή Επιτροπή χρησιμοποίησε το δικαίωμα πρωτοβουλίας της, η συμμετοχή του Κοινοβουλίου να είναι πλήρης. Ελπίζω πως μπορούμε να ξεκαθαρίσουμε και να βελτιώσουμε, μέσω τροπολογιών, το σχέδιο της Ευρωπαϊκής Επιτροπής, αλλά αυτό είναι ο τρόπος λειτουργίας. Και θα ήθελα να προσθέσω: προχωρήστε κατά αυτόν τον τρόπο.

<SPEAKER ID=86 LANGUAGE="DE" NAME="Zimmermann">
Κύριε Πρόεδρε, αγαπητοί κυρίες και κύριοι συνάδελφοι, η Ευρωπαϊκή Επιτροπή, με την πρόταση για ένα κοινό μέτρο όσον αφορά την προσωρινή προστασία των προσφύγων, έλαβε για πρώτη φορά - όπως υπόδειξε και ο κ. Wiebeuga στο τέλος - πρωτοβουλία για ένα κοινό μέτρο, για το οποίο ζητήθηκε η γνώμη του Κοινοβουλίου, πριν την τελική απόφαση από το Συμβούλιο των Υπουργών. Η Πολιτική Ομάδα μου και εγώ καλωσορίζουμε αυτό το γεγονός και ξεκινούμε με αφετηρία ότι αυτή η συνεργασία θα γίνει πλέον κανόνας στο μέλλον. Η Επιτροπή Νομικών Θεμάτων και Δικαιωμάτων των Πολιτών, όπου είμαι εισηγήτρια δεν μπόρεσε να γνωμοδοτήσει για την έκθεση αυτή, επειδή κατά την έγκριση της δικής μου γνωμοδότησης δεν μπόρεσα να ανεχθώ πλέον διάφορες τροπολογίες και έτσι δεν μπόρεσα πλέον να υποστηρίξω αυτή την γνωμοδότηση.
<P>
Η συνολική πολιτική της ΕΕ για τους πρόσφυγες έχει αποτελματωθεί, παρόλο που η πολιτική για το άσυλο θεωρείται την όλη συνεργασία σαν ένας από τους τομείς, με ιδιαίτερη σημασία. Η πρόταση γι' αυτό το κοινό μέτρο πρέπει ως εκ τούτου να θεωρηθεί σαν μια πρωτοβουλία, που αναμένονταν από καιρό, προκειμένου να ξεπεραστεί αυτή η κατάσταση απραξίας.
<P>
Η έκθεση του Κοινοβουλίου θα δείξει ότι η πολιτική ασύλου σε επίπεδο ΕΕ δεν πρέπει να σημαίνει και την οικοδόμηση της Ευρώπης - οχυρό, αλλά θα μπορούσε να είναι και μια εποικοδομητική μετεξέλιξη των προδιαγραφών που ισχύουν σήμερα. Υπ' αυτήν την έννοια, πρέπει να δει κανείς αυτό το μέτρο σαν πλαίσιο για ένα ενιαίο διάβημα, στην περίπτωση μαζικής συρροής προσφύγων στην Ευρωπαϊκή Ένωση. Αθρόα συρροή σημαίνει ότι δεν είναι πλέον δυνατή η επί μέρους εξέταση του καθεστώτος κάθε πρόσφυγα, σύμφωνα με την Συνθήκη της Γενεύης για τους πρόσφυγες. Αυτό το μέτρο δεν ασχολείται με ένα νέο καθορισμό της έννοιας του πρόσφυγα ούτε θέτει νέα πρότυπα νομικής φύσεως, υπό την έννοια της διεθνούς προστασίας προσφύγων. Πρόκειται πολύ περισσότερο για τον καθορισμό ενός κοινού διαβήματος, προκειμένου να παρέχεται, σε σοβαρές περιπτώσεις, στα κράτη μέλη, ένας όσον το δυνατόν ταχύτερος και ομοιογενής τρόπος ενεργειών. Αυτός ήταν κι ο στόχος στον οποίον αποσκοπούσε και ο εισηγητής και είχε συνέχεια προ οφθαλμών.
<P>
Παραμένουν εν τούτοις τα εξής σημεία που επιδέχονται κάποια κριτική: Πρώτον μου φαίνεται προβληματική η διαπίστωση, για το ποιός κάθε φορά φέρει τα μεγαλύτερα βάρη. Ο κ. Wiebenga στον λόγο του υπέδειξε επίσης αυτό το σημείο. Ασφαλώς δέχτηκε η Γερμανία στην επικράτειά της 320.000 πρόσφυγες. Αν το δούμε, απόλυτα, πρόκειται για τον υψηλότερο αριθμό. Αν σκεφτεί κανείς ότι η Σουηδία δέχτηκε τουλάχιστον 60.000 πρόσφυγες, σε σχέση με τον αριθμό των κατοίκων της, το ποσοστό που δέχτηκε είναι ασύγκριτα μεγαλύτερο. Η χώρα αυτή ανέλαβε, λοιπόν, πολύ μεγάλα βάρη. Πώς θα πρέπει να γίνουν μετά οι εξισωτικές πληρωμές; Η πρόταση για μια δίκαια, δήθεν, αριθμητική κατανομή των προσφύγων μέσα στην ΕΕ, σημαίνει για τους πρόσφυγες μετά από το σόκ της προσφυγιάς, ένα δεύτερο ακόμα τραυματικό βίωμα. Κι εδώ είναι αμφίβολη η ωφέλεια της λεγόμενης κατανομής του βάρους.
<P>
Σε σχέση με αυτά, πρέπει να εξεταστεί επίσης η πρόταση της Ευρωπαϊκής Επιτροπής για το άν είναι δυνατή η διαμονή των προσφύγων στον τόπο προέλευσης τους. Θέλει λοιπόν κανείς, πράγματι, να ξαναστείλει πίσω τους ανθρώπους εκεί, απ' όπου μόλις και μετά βίας έσωσαν τη ζωή τους, και με αεροπλάνα ή πλοία στέκονται τώρα πρό των πυλών της ΕΕ;
<P>
Αδιευκρίνιστο παραμένει και το ερώτημα πώς πρέπει να φτάνουν οι πρόσφυγες στην ΕΕ και πώς θα γίνονται δεκτοί.
<P>
Το κοινό μέτρο, τελικά, πρέπει να καταλήξει, όπως είπα και προηγουμένως, σε μια ταχύτατη και χωρίς γραφειοκρατία διαπραγμάτευση του θέματος των προσφύγων. Σ' αυτό όμως αντίκεινται, εν τούτοις, ο περιορισμός της θεώρησης διαβατηρίου και η εφαρμογή της αρχής των διακανονισμών με τρίτες χώρες και ως εκ τούτου πρέπει στην περίπτωση αυτή να μην ισχύσουν. Γι' αυτό επίσης είναι απαραίτητο να ενημερώνονται οι πρόσφυγες στη γλώσσα τους καθώς και στην γλώσσα του κράτους υποδοχής, προκειμένου να καθίστανται σαφή τα δικαιώματα τους και έναντι τρίτων.
<P>
Τελευταία θα ήθελα να προβώ σε μια παρατήρηση ακόμη για μια τροπολογία που αφορά τα ασυνόδευτα ανήλικα παιδιά. Πρέπει να γίνει σαφές ότι πρέπει να διασφαλιστούν γι' αυτά όλα τα δικαιώματά τους.

<SPEAKER ID=87 LANGUAGE="SV" NAME="Cederschiφld">
Κύριε Πρόεδρε, τα τελευταία χρόνια έχουν αυξηθεί δραστικά οι αριθμοί για τους εκδιωχθέντες. Γι'αυτό μας χαροποιεί πολύ η ανάληψη της πρωτοβουλίας από την Επιτροπή που αποσκοπεί στην πρόσκαιρη προστασία μεγάλου αριθμού ανθρώπων που βρίσκονται υπό διωγμό από ορισμένες γεωγραφικές περιοχές. Προτείνεται στο Συμβούλιο να αποφασίσει σύμφωνα με το άρθρο Κ3 για τους κοινούς κανόνες προστασίας.
<P>
Κατά την διάρκεια των τελευταίων ετών είδαμε έναν αριθμό καταστροφών, όπως η μετανάστευση από την Βοσνία και η φυγή από την Αλβανία. Ευχαριστώ, κυρία Zimmermann, γιατί αναφέρατε τις ενέργειες της Σουηδίας σ'αυτόν τον τομέα&#x02D9; ήταν πράγματι αρκετά αξιόλογες.
<P>
Όταν μεγάλα πλήθη ανθρώπων κοντά στην Ένωση αρχίζουν να μετακινούνται εξ αιτίας διαφόρων ειδών καταστροφών, τότε αυτό αφορά την Ένωση. Οι θεμελιώδεις κοινές μας αξίες στην Ένωση, μια Ένωση στην βάση του ανθρωπισμού, απαιτούν να δείξουμε και εμείς επίσης την αλληλεγγύη μας σ'αυτόν τον τομέα για τους ανθρώπους που φεύγουν μακριά από τις καταστροφές. Η αλληλεγγύη απαιτεί όμως να περιβάλλονται τα μέτρα από έναν κανονισμό που είναι αποδεκτός από τους πολίτες της Ένωσης. Τώρα είναι υπόθεση της κάθε χώρας να το αντιμετωπίσει αυτό μόνη της, ή τις συνέπειες υπόκεινται μόνες τους λίγες χώρες. Αυτό είναι παράλογο σε μια Ένωση με ελεύθερη διακίνηση. Πρέπει να βοηθήσουμε αλλήλους. Αυτό συνεπάγεται κοινούς κανόνες, αλλά επίσης ότι χρειαζόμαστε στη συνέχεια κοινά πρότυπα λήψης αποφάσεων, όταν εγκρίνουμε αυτούς τους κανόνες οι οποίοι δεν αποσκοπούν στο να καταστήσουν αυτούς τους ανθρώπους μόνιμους πρόσφυγες, αλλά να τους δοθεί ό, τι ακριβώς αυτοί χρειάζονται, δηλαδή προστασία κατά την χρονική περίοδο που δεν μπορούν να παραμείνουν στην πατρίδα τους.
<P>
Είναι, όπως επεσήμανε επίσης η Επίτροπος, πολύ σημαντικό να δημιουργηθούν στις χώρες μας τέτοιες προϋποθέσεις ώστε να μπορούν αυτοί οι άνθρωποι να φροντίσουν τον εαυτό τους και τα παιδιά τους. Διότι αυτή είναι επίσης μια από τις προϋποθέσεις για να τους υποδεχθούμε με σωστό τρόπο σε όλα τα κράτη μέλη μας. Είναι ένας τομέας τον οποίο το Συμβούλιο θα έπρεπε στην συνέχεια να δεί με πιο σύγχρονο μάτι και να τον προσαρμόσει στην νέα, αναπτυσσόμενη αγορά εργασίας που απαιτεί μεγαλύτερη ευελιξία.
<P>
Θέλω να τελειώσω ευχαριστώντας την Επίτροπο κ. Gradin γι'αυτήν την πρωτοβουλία και επίσης διότι θέλει να λάβει υπόψη της το Κοινοβούλιο. Αυτή η πρωτοβουλία είναι κεντρικής σημασίας για την Ένωση, διότι είναι μια δοκιμασία στο αν ανταποκρινόμαστε στην κοινή ανάληψη ευθύνης σε δύσκολες καταστάσεις. Γιατί αν δεν ανταποκρινόμαστε σ'αυτόν τον τομέα, πως θα τα καταφέρουμε τότε σε όλους τους άλλους; Γι'αυτό είναι σημαντικό να ακούμε ο ένας τον άλλον. Αυτά είναι ευαίσθητα θέματα.
<P>
Στην Ομάδα του Ε.Λ.Κ. έχουμε κάποια πολιτικά σημεία που για εμάς είναι πολύ κεντρικής σημασίας&#x02D9; διευκρίνισα εδώ μερικά από αυτά. Από πλευράς Ε.Λ.Κ. θέλουμε, κυρία Zimmermann και, πέραν των άλλων, κύριε Wiebenga, να στηρίξουμε αυτήν την έκθεση. Θεωρούμε ότι είναι μια καλή έκθεση αυτή που εξεπόνησε ο κος Wiebenga. Θέλω να επισημάνω ιδιαίτερα το θαυμάσιο παράδειγμα από την Ισπανία το οποίο νομίζω ότι ήταν πολύ καλό, και για το οποίο έχω την ίδια άποψη. Ωστόσο η προϋπόθεση για εμάς της Ομάδας του Ε.Λ.Κ. είναι η έγκριση κάποιων από τα σημεία μας. Σε άλλη περίπτωση θα αναγκαστούμε να απόσχουμε της ψηφοφορίας.

<SPEAKER ID=88 LANGUAGE="IT" NAME="Caccavale">
Κύριε Πρόεδρε, κ. Επίτροπε, κκ. συνάδελφοι, εκτίμησα ιδιαίτερα την εργασία του κ. Wiebenga, ο οποίος πάντοτε εξετάζει με μεγάλη προσοχή τα προβλήματα αυτά, και η ομάδα μου θα υποστηρίξει τις γενικές θέσεις που υιοθετεί ο εισηγητής. Και εμείς πιστεύουμε ότι είναι εξαιρετικά σοβαρή η διαδικασία που ανέλαβε η Επιτροπή, μία διαδικασία που εμπλέκει άμεσα το Ευρωπαϊκό Κοινοβούλιο. Το γεγονός αυτό είναι πολύ σημαντικό, και αποτελεί πολύ μεγάλη πρόοδο.
<P>
Το θέμα που μας απασχολεί σήμερα είναι προφανώς πολύ λεπτό. Εξ άλλου οι πόλεμοι, η πείνα, ο λιμός, οι καταστροφές, που είναι ακόμα μέρος της σημερινής ιστορίας, αποτελούν επίσης μέρος της ιστορίας που χαρακτήρισε τις μεταναστεύσεις στον κόσμο, ανήκουν στην ιστορία του κόσμου. Είναι λοιπόν προφανές ότι δεν μπορούμε να κλείσουμε τα μάτια μας σε όσα έλαβαν χώρα τα τελευταία αυτά έτη, σε όσα συνέβησαν στην ιστορία. Από εδώ πηγάζει η ανάγκη να αποκτήσουμε περισσότερο εξελιγμένα, και εκσυγχρονισμένα κανονιστικά όργανα και να δώσουμε ένα καινούργιο χαρακτηρισμό στη νέα αυτή, ας την πούμε έτσι, κατηγορία, την κατηγορία των "παρά τη θέλησή τους μετακινουμένων ατόμων»: μία κατηγορία που διαφοροποιείται από εκείνη των προσφύγων, εκείνων που ζητούν παροχή ασύλου. μία κατηγορία όμως πάνω στην οποία πρέπει να δείξουμε μεγάλη προσοχή: πράγματι, δεν θα θέλαμε η κατηγορία αυτή να δημιουργηθεί, ας το πούμε έτσι, τεχνητά, έτσι ώστε να μας επιτρέπει να αποφύγουμε μια έννοια - που έχω εκτιμήσει ιδιαίτερα στην ομιλία του κ. Wiebenga - δηλαδή την έννοια της "ευθύνης». Πράγματι, πάνω σε αυτό η Ευρώπη φέρει μεγάλη ευθύνη: ευθύνη να γίνει φάρος, σημείο αναφοράς για όσους βρίσκονται σε δυσμενή θέση, για όσους υποβάλλονται σε ειδικές και προσωρινά δραματικές συνθήκες διαβίωσης. Δεν πρέπει να λησμονούμε ότι η Ευρώπη είναι σημείο αναφοράς και συνεπώς έχει μεγάλες ευθύνες, μεγάλες υποχρεώσεις αλληλεγγύης.
<P>
Από την άλλη πλευρά, πρέπει να επαγρυπνούμε ώστε το κανονιστικό πλαίσιο να μην αποτελέσει μια ακόμη τροχοπέδη, μια ακόμη θηλιά στο έργο ευθύνης και αλληλεγγύης που πρέπει να δείξει η Ευρώπη.
<P>
Κατά συνέπεια, είμαι σύμφωνος με τον κ. Wiebenga όταν διαβεβαιώνει ότι η ειδική πλειοψηφία είναι απόλυτα απαραίτητη, ότι το να επιστρέψουμε στο καθεστώς της ομοφωνίας αποτελεί τεράστιο λάθος. Επίσης, είναι πολύ σημαντικό το θέμα της επανόρθωσης: επανόρθωση σημαίνει ότι δεν είναι μόνο ένα κράτος μέλος που θα αναλάβει την ευθύνη της ενδεχόμενης υποδοχής των ατόμων αυτών, αλλά ότι η ευθύνη ανήκει και στις 15 χώρες της Ευρώπης.

<SPEAKER ID=89 LANGUAGE="FR" NAME="Pradier">
Κύριε Πρόεδρε, η ομάδα της Ευρωπαϊκής Ριζοσπαστικής Συμμαχίας, αν και φειδωλή στις φιλοφρονήσεις, πιστεύω πως αυτή τη φορά πρέπει να συγχαρεί θερμότατα -μέσω εμού- τον συντάκτη της έκθεσης αυτής. Και δεν πρόκειται για χειρονομία καλής θέλησης, αλλά πραγματικών συγχαρητηρίων για την άριστη ποιότητα του κειμένου.
<P>
Η πρόταση αυτή που αναφέρεται σε κοινή δράση είναι πράγματι υποδειγματική για πολλούς λόγους, και εντάσσεται στο πλαίσιο της ευρωπαϊκής οικοδόμησης για την οποία ενδιαφερόμαστε ιδιαίτερα.
<P>
Πρώτα απ' όλα, παγιώνει τη γνήσια αλληλεγγύη μεταξύ των χωρών της Ένωσης, προϋποθέτοντας καταμερισμό των αρμοδιοτήτων και των ευθυνών. Μ' αυτή την ευκαιρία, ας μην παραλείψουμε να τονίσουμε ή να αναφέρουμε απλώς, ότι με αφορμή την σύρραξη στην πρώην Γιουγκοσλαβία, η Γερμανία έγινε τόπος άφιξης εκατοντάδων χιλιάδων μετακινουμένων ατόμων και ότι, χωρίς να έχουμε διάθεση να θίξουμε οποιονδήποτε, οι βρετανοί φίλοι μας, για παράδειγμα, δεν έχουν ακόμη δεχθεί κανέναν.
<P>
Δεύτερον, η πρόταση αυτή επιχειρεί επίσης να εναρμονίσει τα νομοθετικά και κανονιστικά κείμενα τα οποία διέπουν την τύχη των μετακινουμένων ατόμων. Δίνει επίσης την ευκαιρία να προσεγγισθούν οι συμπεριφορές των Κρατών και των κυβερνήσεων. Τέλος, το Ευρωπαϊκό Κοινοβούλιο φαίνεται ενημερωμένο ή δέχεται συχνά διαβήματα -ζητείται η γνώμη του- για την κατεύθυνση που θα πρέπει να ακολουθηθεί στο εξής. Είναι μία διαδικασία που θα έπρεπε να αποτελεί τον κανόνα, η οποία όμως, δυστυχώς, εξακολουθεί να παραμένει εξαίρεση. Το κύριο ενδιαφέρον του εγγράφου αυτού εστιάζεται στον παράγοντα άνθρωπο που απειλείται άμεσα από τον πόλεμο και τις συνέπειές του. Υπογραμμίζει ιδιαίτερα τα στοιχειώδη δικαιώματα που μπορούν να διεκδικούν οι πρόσφυγες ή τα μετακινούμενα άτομα, δηλαδή την αξιοπρεπή στέγαση, την εκπαίδευση, την κοινωνική προστασία, το δικαίωμα άσκησης δραστηριότητας και μετακίνησης στο εσωτερικό της Ένωσης.
<P>
Από την άποψη αυτή, ωστόσο, ορισμένες κατευθύνσεις πρέπει να αποτελούν προειδοποίηση. Ειδικότερα, έχω στο νου μου τα στοιχεία τα οποία προσπαθεί να εισάγει ένας συγκεκριμένος αριθμός τροποποιήσεων, περιορίζοντας το δικαίωμα επιστροφής, δικαίωμα απόλυτα απαράγραπτο. Δεύτερον, ο εισηγητής επέμεινε ιδιαίτερα -και απόλυτα δικαιολογημένα- στον εξέχοντα ρόλο της Ύπατης Αρμοστείας των Ηνωμένων Εθνών για τους πρόσφυγες, τον οποίο ορισμένες τροποποιήσεις προσπαθούν να αποδυναμώσουν κατά κάποιον τρόπο, ενώ πρόκειται για ένα όργανο που μέχρι σήμερα έχει αναλάβει τις περισσότερες ευθύνες και έχει επιδείξει μεγάλη αποτελεσματικότητα.
<P>
Όσον αφορά τους αποκλεισμούς, το έγγραφο προβλέπει βέβαια και την περίπτωση αυτή για τους εγκληματίες πολέμου και όσους διέπραξαν εγκλήματα κατά της ανθρωπότητας. Στην προκειμένη περίπτωση, πιστεύω πως είναι πρέπον φυσικά να τους αποκλείουμε, εφόσον έχει βγει απόφαση και έχει αποδειχθεί η ενοχή τους, μόνο όμως σ' αυτήν την περίπτωση.
<P>
Επ' ευκαιρία, ας μου επιτραπεί να υπενθυμίσω την ανάγκη να θεσπιστεί σύντομα το διαρκές διεθνές δικαστήριο το οποίο θα είναι αρμόδιο να εκδίδει αποφάσεις σε εύλογες προθεσμίες.

<SPEAKER ID=90 LANGUAGE="FR" NAME="Gollnisch">
Κύριε Πρόεδρε, αγαπητοί συνάδελφοι, η έκθεση του κ. Wibenga αφορά την υποδοχή των μετακινουμένων ατόμων, στην πραγματικότητα την μαζική άφιξη προσφύγων στην Ευρωπαϊκή Ένωση. Ισχυριζόμαστε ότι θεσπίζουμε ένα είδος ευρωπαϊκού δικαίου που θα επιβαλλόταν στα κράτη μέλη και θα τα υποχρέωνε να δέχονται πολιτικούς πρόσφυγες που έφυγαν μαζικά από μη ευρωπαϊκές χώρες. Στην πραγματικότητα, η έκθεση δεν δείχνει ενδιαφέρον για το γεγονός ότι η απάτη στο δικαίωμα του ασύλου αποτελεί μία από τις πρώτες δόλιες μεθόδους μετανάστευσης σε όλα τα κράτη μέλη.
<P>
Δεύτερον, η έκθεση δεν επιτρέπει την αξιολόγηση των προθέσεων των εν λόγω ατόμων. Για να γίνω πιο συγκεκριμένος, γιατί, για παράδειγμα, οι Ταμούλ της Σρι Λάνκα, φεύγοντας από τη χώρα αυτή, εξαιτίας της διαμάχης που τους φέρνει αντιμέτωπους με τους αυτόχθονες Σενγκαλέ, θα πρέπει υποχρεωτικά να βρίσκουν άσυλο στην Ευρώπη, ενώ από την άλλη πλευρά του πορθμού του Κολόμπο, υπάρχει ένα ισχυρό ομοσπονδιακό κράτος της ινδικής ένωσης, το Ταμίλ Ναντού, το οποίο θα έπρεπε κανονικά να τους παρέχει καταφύγιο; Για ποιό λόγο οι Αλγερινοί να σπεύδουν προς τη Γαλλία, ενώ πολλοί εξ αυτών συνέβαλαν στη δίωξη της Γαλλίας με τις ίδιες μεθόδους δολοφονίας που χρησιμοποιούνται σήμερα εναντίον τους;
<P>
Εάν φοβούμαστε την κατάσταση του Μαγκρέμπ, καλύτερα να καταφεύγουμε στον Αραβικό Σύνδεσμο. Σήμερα, κανείς δεν θα κατανοούσε, κύριε Πρόεδρε, και καταλήγω, ότι στην ίδια μου τη χώρα, το καθεστώς που ισχύει για τους τελευταίους είναι ευνοϊκότερο από εκείνο που ισχύει για τους Αρκί, οι οποίοι έφυγαν από την Αλγερία με κίνδυνο της ζωής τους, για τον απλό λόγο ότι ένιωθαν γάλλοι. Έχω κατά νου κυρίως εκείνους των οποίων οι γιοι έχασαν τα πάντα και οι οποίοι πεθαίνουν σήμερα από πείνα, ακόμη και στο κέντρο του Παρισιού.
<P>
(Χειροκροτήματα)

<SPEAKER ID=91 LANGUAGE="NL" NAME="d'Ancona">
Κύριε Πρόεδρε, όπως συνηθίζεται, ο συνάδελφός μου από τα απέναντι έδρανα που μίλησε πριν από μένα, δεν έκανε καν τον κόπο να διαβάσει την πρόταση της Επιτροπής και τις τροπολογίες του κύριου Wiebenga. Τα ανόητα λόγια που είχαμε την τιμή να ακούσουμε δεν έχουν καμία σχέση με αυτά που αναφέρει η πρόταση. Αφού πρόκειται εδώ για μια μαζική ροή ανθρώπων, η μαζική ροή ανθρώπων, όπως ήταν η περίπτωση της πρώην Γιουγκοσλαβίας. Το καλό με την πρόταση είναι πως παρέχει μια προσωρινή προστασία και θέτει ένα χρονικό όριο. Για ακούστε καμιά φορά, ίσως να λέγατε λιγότερες ανοησίες. Δεύτερον, αναφέρεται ακόμα μια φορά ότι η προσωρινή προστασία είναι ένα όργανο που δεν αντικαθιστά τη συνθήκη προσφύγων αλλά το αναπληρώνει, αξιότιμε συνάδελφε. Τρίτον, υπάρχει η έκκληση για επιμερισμό του βάρους.
<P>
Ελπίζουμε ότι και οι εθνικές κυβερνήσεις θα έχουν μια τέτοια θετική στάση απέναντι στην προσωρινή προστασία. Ελπίζω ότι ειδικά οι ομοϊδεάτες του κύριου Wiebenga στη βουλή των Κάτω Χωρών θα συμμεριστούν την άποψή του.
<P>
Εάν υπάρχει ακόμα κριτική από την πλευρά μας, τότε αυτό αφορά δύο, θα έλεγα μικρά, σημεία. Δεν θέλουμε μέσα στο σύστημα της προσωρινής προστασίας μια νέα ψευδοσυνθήκη για τους πρόσφυγες, να μην υπάρχει κάποια καινούργια νομική κατάσταση, όχι γραφειοκρατικοί κανόνες, όπως στο τελευταίο τμήμα της τροπολογίας 2, το οποίο εμείς, ως σοσιαλιστική ομάδα δεν υποστηρίζουμε. Το ίδιο ισχύει βασικά και για την προσωρινή προστασία για το οποίο γίνεται λόγος στην τροπολογία 21. Αυτό το θέμα δημιουργεί κατά τη γνώμη μας άσκοπο θόρυβο, αλλά επίσης δεν μας συμβουλεύονται καν ως Ευρωπαϊκό Κοινοβούλιο όσον αφορά την προσωρινή προστασία. Αλλά, κατά τα άλλα: μια πολύ καλή δουλειά του κυρίου Wiebenga η οποία αξίζει την υποστήριξη όλων μας. Και όπως έκανε και ο ίδιος: ένα κομπλιμέντο προς τον επίτροπο Gradin για αυτή την όμορφη μορφή συνεργασίας.
<P>
(Χειροκρότηματα)

<SPEAKER ID=92 LANGUAGE="ES" NAME="De Esteban Martνn">
Κύριε Πρόεδρε, κυρία Επίτροπε, κύριοι, πρωτίστως θέλω να ευχαριστήσω τον κ. Wiebenga για την έκθεσή του. Είναι πολλές οι πτυχές που πρέπει να τονίσουμε, αλλά θα περιοριστώ σε κάποιες παραγράφους που παρουσιάζουν ιδιαίτερο ενδιαφέρον.
<P>
Ένα από τα κύρια σημεία είναι αυτό που αναφέρεται στο άρθρο 10 της κοινής δράσης. Το άρθρο αυτό, με την τωρινή του σύνταξη, είναι κατά τη γνώμη μου λάθος νομικά. Επιτρέπει κυριολεκτικά την δυνατότητα αναβολής της εξέτασης της αίτησης ασύλου, που υποβάλλεται δυνάμει της Σύμβασης της Γενεύης από τον δικαιούχο καθεστώτος προσωρινής προστασίας, έως ότου το Συμβούλιο λάβει μια απόφαση σχετικά με την σταδιακή κατάργηση του καθεστώτος προσωρινής προστασίας. Η εξέταση μιας αίτησης ασύλου δεν μπορεί να καθυστερεί νομικά. Η διαδικασία θα πρέπει να προσφέρει στους αιτούντες την δυνατότητα υποβολής της αίτησης ασύλου το συντομότερο δυνατό.
<P>
Στην πραγματικότητα, το άρθρο αυτό θα πρέπει να ορίσει τι πρέπει να γίνεται με τους πρόσφυγες, που πέρα από την προσωρινή ανθρωπιστική προστασία που λαμβάνουν, αιτούνται άσυλο. Και για αυτό το λόγο, σας παρακαλώ να δώσετε ιδιαίτερη προσοχή στην τροπολογία αριθ. 37, που υποβλήθηκε εξ ονόματος της ομάδας μας, όπου λέγεται ότι το γεγονός ότι κάποιος βρίσκεται υπό το καθεστώς προσωρινής προστασίας πρέπει να λαμβάνεται υπόψη κατά την εξέταση μιας αίτησης ασύλου, χωρίς αυτό -επιμένω- να καθορίζει την απόρριψη της αίτησης ή την καθυστέρηση στην χορήγηση η οποία να μπορεί να θέσει σε κίνδυνο τον τελικό στόχο της προστασίας. Ειδάλλως, κατά τη γνώμη μου, θα επηρεασθεί αρνητικά η ουσιαστική νομική προστασία που πρέπει να παρέχεται σε κάθε αιτούντα ασύλου.
<P>
Όσον αφορά το άρθρο 11, είναι βασικό να τονίσουμε την σημασία αυτού του Κοινοβουλίου σχετικά με την αποστολή του να συμβάλλει και να εγγυάται μια ομοιόμορφη εφαρμογή των τύπων του κράτους δικαίου σε συγκεκριμένες περιπτώσεις εντός της Ένωσης. Από αυτή την άποψη, θέλω να στρέψω την προσοχή σας στο περιεχόμενο της τροπολογίας αριθ. 41, όπου καθορίζονται οι αιτίες άρνησης παραχώρησης ενός καθεστώτος προσωρινής προστασίας.
<P>
Πρέπει να γνωρίζουμε πως δεν μπορούμε να καθιερώσουμε το περιεχόμενο των νομοθετικών κειμένων, σε αυτή την περίπτωση της Σύμβασης της Γενεύης, εφόσον η νομολογία των διεθνών δικαστηρίων και των δικαστηρίων των κρατών μελών, καθώς και οι θεσμικές παραδόσεις τους, ερμηνεύουν τις διάφορες πηγές από τις οποίες τρέφονται οι νομοθεσίες μας -και η εξέλιξη του δικαίου είναι συνεχής όπως γνωρίζετε-.
<P>
Πρέπει να σας ζητήσω επίσης να λάβετε υπόψη σας με προσοχή την έγκριση των τροπολογιών αριθ. 39 και 40 σχετικά με την υιοθέτηση ομοφώνως από το Συμβούλιο, υπό το φως της έκθεσης του Ευρωπαϊκού Κοινοβουλίου, των μέτρων εφαρμογής της παρούσας κοινής δράσης.
<P>
Από αυτή τη Συνέλευση πάντα προσπαθούσαμε να υποστηρίξουμε πως ο ρόλος του Κοινοβουλίου πρέπει να ενισχυθεί και να συμπεριληφθεί η διαβούλευση του Κοινοβουλίου στην διαδικασία εφαρμογής αυτής της δράσης. Κατά τον ίδιο τρόπο, ως δεύτερο μέρος του κειμένου αυτών των τροπολογιών, συμπεριλαμβάνουμε την λήψη αποφάσεων στο Συμβούλιο με ομοφωνία, κάτι στο οποίο αναφέρθηκε ο κ. Wiebenga, με τον οποίο λυπάμαι που δεν συμφωνώ.
<P>
Έχω επίγνωση ότι αυτή η αίτηση ξυπνά κάποιες ασυμφωνίες ανάμεσα στους συναδέλφους μας. Ωστόσο, πρέπει να ισχυριστώ υπέρ του πως, καθώς όλοι μας γνωρίζουμε, κανένα κοινοτικό θεσμικό όργανο δεν μπορεί να αντιτεθεί στα καθοριζόμενα από το αρχικό μας δίκαιο ή από το κοινοτικό κεκτημένο μας, και πρέπει να τονίσουμε πως ακόμη και στη Συνθήκη του Αμστερνταμ διατηρείται η ομοφωνία του Συμβουλίου όσον αφορά τις διαδικασίες σχετικά με τέτοια θέματα. Και για αυτό το λόγο οι ισπανοί βουλευτές του ΕΛΚ δεν θα αποσύρει, κύριε Wiebenga, αυτές τις τροπολογίες.
<P>
Για όλα αυτά, κύριοι, αναμένω την υποστήριξη των επιχειρημάτων που ανέφερα.

<SPEAKER ID=93 LANGUAGE="EN" NAME="Andrews">
Kύριε Πρόεδρε, πριν απ' όλα, θα ήθελα να συγχαρώ τον κ. Wiebenga. Μελέτησα την έκθεση αυτή και θεωρώ ότι δεν χρειάζεται καμία τροποποίηση, ενώ υποστηρίζω πλήρως τις θέσεις που εκφράζει. Η έκθεση πάνω στην προσωρινή προστασία αποτελεί αναγνώριση της επιθυμίας για την ανάληψη μιας συντονισμένης κοινής δράσης στο επίπεδο της Ευρωπαϊκής Ενωσης σχετικά με την αντιμετώπιση μιας κατάστασης όπου παρατηρείται ξαφνική μαζική είσοδος ατόμων μετακινούμενων παρά τη θέλησή τους, ως αποτέλεσμα ένοπλης σύρραξης στις χώρες τους.
<P>
Η πρωτοβουλία αυτή προέρχεται από τις εμπειρίες συρράξεων στην τέως Γιουγκοσλαβία και πιο πρόσφατα, από την κατάσταση στην Αλβανία. Το ερώτημα είναι εάν η Ευρωπαϊκή Ενωση μπορεί να βρει έναν ευέλικτο τρόπο, μέσω μιας κοινής δράσης, να ανταποκριθεί με συντονισμένο τρόπο σε οποιεσδήποτε μελλοντικές καταστάσεις μπορεί να προκύψουν, κατά τις οποίες θα υπάρξουν άτομα που προσωρινά χρειάζονται διεθνή προστασία.
<P>
Ανθρωποι που έχουν ανάγκη από την προσωρινή αυτή δράση δεν πληρούν υποχρεωτικά τις προϋποθέσεις για να θεωρηθούν πρόσφυγες σύμφωνα με τους όρους της Σύμβασης της Γενεύης. Η πρόταση είναι ουσιαστικά μια ανθρωπιστική ανταπόκριση στην ανάγκη παροχής προσωρινής προστασίας σε άτομα που φεύγουν μαζικά από τη χώρα τους, επειδή επίκειται κίνδυνος για τη ζωή τους.
<P>
Η προσωρινή προστασία περιορίζεται για την περίοδο εκείνη όπου οι συνθήκες στην χώρα προέλευσής τους δεν επιτρέπουν την ασφαλή επιστροφή εκείνων που ενεπλάκησαν στις συρράξεις. Είναι σημαντικό να έχουμε υπόψη ότι δεν μπορούμε τώρα να προβλέψουμε πού θα γίνει η επόμενη σύρραξη, τον αριθμό των ατόμων που θα βρεθούν σε άμεσο κίνδυνο, ούτε τις ιδιαίτερες συνθήκες. Καμία κατάσταση όπου εμπλέκονται άτομα μετακινούμενα παρά τη θέλησή τους δεν είναι ίδια με την άλλη. Δεν υπάρχουν απλές μαθηματικές φόρμουλες που μπορούν να υπολογιστούν εκ των προτέρων.
<P>
Κατά συνέπεια, τα κριτήρια που πρόκειται να συμφωνηθούν πρέπει να είναι προσαρμόσιμα και ευέλικτα. Οι αιτήσεις παροχής ασύλου πρέπει να εξετάζονται χωρίς αδικαιολόγητη καθυστέρηση. Ενα από τα θεμελιώδη χαρακτηριστικά της προσωρινής προστασίας είναι πως δεν αποτελεί δικαίωμα που θεσπίζεται από οποιοδήποτε διεθνές όργανο.
<P>
Όπως επισημαίνει η Επιτροπή, η προτεινόμενη κοινή δράση δεν επιδιώκει την εισαγωγή ενός δικαιώματος για την αναζήτηση προσωρινής προστασίας επιπλέον του υπάρχοντος δικαιώματος αναζήτησης ασύλου. Ορισμένες από τις τροποποιήσεις που κατατέθηκαν δεν θα διευκολύνουν την πρόοδο που επιδιώκεται με την εν λόγω έκθεση, που, επιθυμώ να υπογραμμίσω, πρέπει να προετοιμάσει το έδαφος για μία ανθρωπιστική ανταπόκριση σε μελλοντικές καταστάσεις που μπορεί να προκύψουν όταν λάβει χώρα μαζική είσοδος ατόμων που χρειάζονται διεθνή προστασία.
<P>
Τέλος, θέλω να συγχαρώ την Επίτροπο, την οποία γνωρίζω εδώ και πολλά χρόνια. Οποιαδήποτε πρόταση υποβάλει στο Κοινοβούλιο αυτό θα έχει την αμέριστη υποστήριξή μου και θα περιβάλλεται από την απόλυτη εμπιστοσύνη μου, διότι πιστεύω πλήρως στην ακεραιότητά της σε σχέση με τα θέματα αυτά. Την συγχαίρω για την έκθεση αυτή.

<SPEAKER ID=94 LANGUAGE="DE" NAME="Sichrovsky">
Κύριε Πρόεδρε, υπάρχουν προφανώς, λίγα θέματα από όσα συζητήσαμε εδώ, που μας συγκινούν τόσο, από ψυχική και ηθική άποψη, όπως το πρόβλημα των προσφύγων. Γι' αυτό, νομίζω, είναι απόλυτα αναγκαία η εξεύρεση μιας λύσης, την οποία θα υποστηρίξει μια μεγάλη πλειοψηφία, εδώ στο Κοινοβούλιο. Αλλά, επειδή πρόκειται εδώ για μια ηθική, κυρίως, υποχρέωση - και η Ευρώπη έχει, βέβαια, ιδιαίτερη ιστορική ευθύνη - πιστεύουμε ότι η εξισορρόπηση των βαρών σε προσωπικό επίπεδο, μόλις που αναφέρθηκε στην έκθεση.
<P>
Στο θέμα των προσφύγων δεν πρόκειται μόνον για τις πληρωμές και να αποφασιστεί ποιός θα πληρώσει, αλλά περισσότερο πρόκειται για την προθυμία ολόκληρης της Ευρώπης να επιλύσει το πρόβλημα, από κοινού.
<P>
Ένα άλλο πρόβλημα - κι εδώ συμφωνούμε ότι πρόκειται για ιδιαίτερο πρόβλημα - είναι το ζήτημα της ειδικής πλειοψηφίας. Μπορεί κανείς να το δεί έτσι και όπως ένα ποτήρι νερό, είτε μισογεμάτο είτε μισοάδειο. Φυσικά και το δικαίωμα του βέτο αποτελεί πρόβλημα και σπαζοκεφαλιά. Από την άλλη μπορεί να είναι επικοιδομητικό αν δηλωθεί ως πρόβλημα ολόκληρης της Ευρώπης, στο οποίο πρέπει να εξευρεθεί απ' όλους μας, μια κοινή λύση.

<SPEAKER ID=95 LANGUAGE="DE" NAME="Schulz">
Κύριε Πρόεδρε, αγαπητοί κυρίες και κύριοι, η έκθεση του κ. Wiebenga είναι μία εξαιρετική έκθεση η οποία μπορεί να συμβάλει ώστε να παραμεριστεί η αμηχανία των κρατών μελών της Ευρωπαϊκής Ένωσης που δημιουργήθηκε από την αθρόα συρροή προσφύγων που ανέκυψε βραχυπρόθεσμα, και προήλθε από τις πιο διαφορετικές περιοχές γύρω από την Ευρώπη αλλά και μέσα από την ίδια την Ευρώπη. Μόλις τα τελευταία χρόνια παρατηρήσαμε ότι η ΕΕ δεν μπόρεσε, παρά να ελέγξει ανεπαρκώς μόνο, προβλήματα που οδήγησαν σε κύματα προσφύγων είτε προς την Ευρωπαϊκή Ένωση, είτε προερχόμενα απ' την ίδια την Ευρώπη. Κατά κύριο λόγο, δεν κατέστη δυνατή η επαρκής πολιτική αντιμετώπισή τους, επειδή υπάρχουν στα κράτη μέλη της ΕΕ δυνάμεις, που εκπροσωπούνται και σ' αυτό εδώ το Κοινοβούλιο που ζήτησαν τον λόγο σ' αυτήν την συζήτηση και που περιμένουν πώς θα εκμεταλλευτούν τα κύματα των προσφύγων στα πλαίσια της πολιτικής τους τακτικής.
<P>
Η Ακρα Δεξιά, σ' αυτό το Κοινοβούλιο, έχει πράγματι το θράσος να εκφωνεί εδώ λόγους, όπως μόλις έκανε ο συνάδελφος Gollnisch. Και στον λόγο αυτό είπε μια φράση, την οποία απλώς ξεχώρισα. Κύριε Gollnisch, είπατε, πως αναρωτιέστε γιατί οι Αλγερινοί καταφθάνουν στην Γαλλία σε τόσο μεγάλους αριθμούς. Αυτό εξάλλου αναρωτιέμαι κι εγώ, όταν σκέφτομαι ότι μπορεί να σας συναντήσει στην Γαλλία κάποιος Αλγερινός. Αυτός θα φροντίσει τότ να εξαφανιστεί αμέσως σε άλλη χώρα, γι' αυτό είμαι απόλυτα σίγουρος. Θα πρέπει να σκεφτείτε μόνο, ότι τα αίτια για ένα παρόμοιο κύμα προσφύγων από την Αλγερία, έχει ασφαλώς, σχέση και με το ότι η πολεμική βιομηχανία της χώρας σας, εφοδίαζε ακόμη μέχρι πριν από λίγους μήνες τα κόμματα εκεί με όπλα, πράγμα που συνέβαλε στα αίτια φυγής αυτών των ανθρώπων.
<P>
Κύριε Πρόεδρε, ο συνάδελφος κ. Gollnisch, μου έγνεψε ότι είμαι τρελλός. Θα ήθελα να καταγραφεί αυτό στα πρακτικά, επειδή θεωρώ τίτλο τιμής να με χαρακτηρίζει ένας φασίστας τρελλό. Αυτό σημαίνει απλώς ότι είμαι, μάλλον, ένας σοβαρός πολιτικός. Συγχαίρω τον συνάδελφο Wiebenga, σ' ένα σημείο: Έκανε ευρύτατα γνωστές προτάσεις, που θα μπορούσαν να συμβάλουν, ώστε οι κυβερνήσεις καθώς και οι θεσμοί της Ευρωπαϊκής Ένωσης, ιδιαίτερα η Ευρωπαϊκή Επιτροπή, να κάνουν κάτι περισσότερο από ότι μέχρι τώρα, να υλοποιήσουν και να εφαρμόσουν δηλαδή το αίτημα, που έστω και ληξιπρόθεσμα διατυπώσαμε σ' αυτό το Κοινοβούλιο, να αντιλαμβανόμαστε δηλαδή τις στρατηγικές για την αντιμετώπιση πολιτικών προβλημάτων, όχι μόνο, κάτω απ' το πρίσμα μιας μονεταριστικής ή οικονομικής άποψης αλλά κυρίως μιας ανθρωπιστικής άποψης. Σ' αυτήν την κατεύθυνση η έκθεση Wiebenga προσφέρει μια θετικότατη συμβολή.
<P>
(Χειροκροτήματα)

<SPEAKER ID=96 LANGUAGE="NL" NAME="Oostlander">
Κύριε Πρόεδρε, θα ήθελα να ξεκινήσω με το να συγχαρώ εγκάρδια τον κύριο Wiebenga για την εξαιρετική του έκθεση. Το βρίσκουμε μια καλά μελετημένη έκθεση. Συντάχθηκε με προσοχή. Αυτό που μ' αρέσει επίσης είναι ότι δεν παρουσιάζεται με δραματικό τρόπο. Προηγουμένως ακούσαμε από την άκρα δεξιά ότι υπάρχει η πιθανότητα η Ευρώπη να πλημμυρισθεί με πεινασμένους Παριζιάνους. Νομίζω ότι τέτοιες δραματικές εκφράσεις δεν ταιριάζουν καθόλου σε αυτό το χώρο. Για αυτό χαίρομαι ιδιαιτέρως πως ο κύριος Wiebenga απέφυγε εντελώς να δώσει έστω το παραμικρό κίνητρο ώστε να θιγούν συναισθήματα ξενοφοβίας όσον αφορά το θέμα αυτό. Το έχει αποφύγει με έμφαση και το θεωρώ πολύ σπουδαίο, γιατί θα πρέπει αντιμετωπίσουμε τους πρόσφυγες και επίσης τους άλλους ανθρώπους που μας χτυπάνε την πόρτα από ανάγκη, κατά τέτοιο τρόπο ώστε να διατηρείται η αρμονία στην κοινωνία. Γι' αυτό είμαστε τόσο εναντίον κάθε είδους ξενοφοβικής δραματοποίησης. Το δράμα βρίσκεται σε αυτούς που μας χτυπάνε την πόρτα.
<P>
Το να είσαι πρόσφυγας είναι μια φρικτή υπόθεση. Δεν το κάνεις από μόνος σου. Το να είσαι πρόσφυγας είναι επίσης αποτέλεσμα της εξωτερικής μας πολιτικής, ή μάλλον της έλλειψης εξωτερικής μας πολιτικής. Οφείλω να το πω, υπάρχουν κράτη μέλη που πραγματικά θα ήθελαν να έχουν μια κοινή εξωτερική πολιτική - οπότε δεν φταίνε - αλλά τα κράτη που δεν τη θέλουν, εξ αιτίας των οποίων δημιουργείται τόση δυστυχία γύρω μας, όπως στη Βοσνία - Ερζεγοβίνη, αυτά τα κράτη φταίνε και δεν έχουν το δικαίωμα να παραπονιούνται για εισρέοντα αποδημητικά ρεύματα σε κατάσταση ανάγκης, τους πρόσφυγες που εννοούνται εδώ.
<P>
Υπάρχουν κράτη που κάνουν πάρα πολλά και που τους φορτώνουν συνέχεια την ευθύνη. Αναφέρομαι στη Γερμανία, αλλά και, αναλογικά με το σχετικό πληθυσμό, στο Λουξεμβούργο, τη Σουηδία, την Αυστρία και τις Κάτω Χώρες. Πάνω κάτω αυτοί είναι. Γι' αυτό είναι πάρα πολύ σημαντικό να μοιραστούν στο μέλλον οι ευθύνες αναλογικά.
<P>
Θα ήθελα να συγχαρώ επίσης την επίτροπο με την σύνταξη ενός καλού εγγράφου για να δημιουργηθεί επιτέλους η πολιτική του τρίτου πυλώνα. Δεν επιτρέπεται να καταντήσει σαν μια αδύναμη κίνηση, που έχει κύριο χαρακτηριστικό ότι μπορεί να ξεφύγει από τα κοντόφθαλμα συμφέροντα των δεκαπέντε κρατών μελών, γιατί τότε δεν μπορείς να πεις σχεδόν τίποτα. Το Αμστερνταμ υπόσχεται κάτι όσον αφορά τον τρίτο πυλώνα.
<P>
Θέλω επίσης να πω ότι γι' αυτό τον λόγο υπάρχουν στην παρούσα έκθεση για μας τους χριστιανοδημοκράτες μερικές σημαντικές ενότητες, οι οποίες πιστεύουμε ότι θα πρέπει να διατηρηθούν οπωσδήποτε στην τελική εκδοχή. Πρώτον υπάρχουν τα άρθρα σχετικά με το να μοιραστούν οι ευθύνες που εισήχθηκαν από τον ίδιο τον κύριο Wiebenga. Μετά τα άρθρα για την κοινή συναίνεση ή την ειδική πλειοψηφία. Ο λόγος που θεωρούμε ότι δεν μπορούν να γίνονται αποδεκτές οι προτάσεις της Ισπανίας, είναι ότι τότε εγκαταλείπουμε βασικά το Αμστερνταμ, που αποτελεί μια δεύτερη πολύ σημαντική ενότητα.
<P>
Μια τρίτη σημαντική ενότητα για την οποία δώσαμε μάχη, είναι ότι η έννοια των ασφαλών χωρών θα πρέπει να συνεχίσει να υπάρχει. Δεν αφορά ακριβώς τους πρόσφυγες καθ' εαυτούς, αλλά η σκέψη ότι η αρχή των ασφαλών χωρών, που δεν είναι μια ανόητη αρχή αυτόματου πιλότου, αλλά αφήνει όμως χώρο για ιδιαίτερο έλεγχο όταν χρειάζεται οπωσδήποτε, ότι αυτή η αρχή ασφαλών χωρών συνεχίζει να υπάρχει.
<P>
Για αυτούς τους λόγους θα ήθελα να πω ότι η παράταξή μας θα το εκτιμούσε ιδιαιτέρως να φτάσει η έκθεση σε σωστή μορφή ως το τέλος, γιατί μια τέτοια έκθεση αξίζει πολύ ευρείας πλειοψηφίας.

<SPEAKER ID=97 LANGUAGE="NL" NAME="Van Bladel">
Κύριε Πρόεδρε, συνάδελφοι, πρώτον μια φιλιφρόνηση στον κύριο Wiebenga για τις κριτικές του παρατηρήσεις στην πρόταση για μια κοινή αντιμετώπιση προς όφελος των προσωρινών προσφύγων. Θα ήθελα να παρατηρήσω σχετικώς μερικά πράγματα. Σωστά προτείνεται ένας ξεχωριστός κανονισμός για την προσωρινή προστασία προσφύγων σε περίπτωση μαζικής ροής. Η εναρμόνιση των υπαρκτών σχετικών κανονισμών είναι ουσιαστική, επειδή διαφέρουν σε πολλά σημεία και αυτές οι διαφορές έχουν φρικτά αποτελέσματα για τους πρόσφυγες.
<P>
Σωστά ο κ. Wiebenga υποστηρίζει ότι τα κράτη μέλη οφείλουν να ξεκινήσουν, να εφαρμόσουν και να τελειώσουν συγχρόνως την προσωρινή προστασία των προσφύγων, έτσι ώστε να παρεμποδιστούν νόθα αποδημητικά ρεύματα και να μοιραστούν αναλογικά οι προσπάθειες μεταξύ των διαφόρων χωρών. Δεν επιτρέπεται, στην περίπτωση που υπάρχει μια μαζική ροή προσφύγων, το ένα κράτος να κλείνει τα σύνορα του, με αποτέλεσμα οι πρόσφυγες να αναγκάζονται να εισέλθουν παράνομα σε μια γειτονική χώρα.
<P>
Το σημαντικότερο σημείο αυτής της πρότασης είναι όμως η εναρμόνιση των βασικών δικαιωμάτων των προσφύγων. Η προτεινόμενη πρόταση είναι πράγματι, όπως ήδη είπε ο εισηγητής, το να μοιράζουμε την ευθύνη μέσα στην Ένωση. Μια εντυπωσιακά καλή πρόταση μετά από τη Συνθήκη του Αμστερνταμ είναι το να εκμεταλλευτούμε τις ευκαιρίες που δόθηκαν στον τρίτο πυλώνα. Είμαι περίεργος πώς θα το αντιμετωπίσουν τα ίδια τα κράτη μέλη. Τέλος πάντων, Πρόεδρε, δεν πρέπει να γυρίσουμε το ρολόι προς τα πίσω στην κατεύθυνση ενός βέτο. Συμφωνώ δηλαδή απόλυτα με αυτό που είπε ο εισηγητής σχετικώς.

<SPEAKER ID=98 LANGUAGE="EN" NAME="Εlliott">
Kύριε Πρόεδρε, θα ήθελα πριν απόλα να συγχαρώ τον κ. Wiebenga για την έκθεσή του που είναι γεμάτη καλές προθέσεις και για τον τρόπο με τον οποίο την παρουσίασε. Βεβαίως, προϋποθέτει την έγκρισή της στα βασικά της σημεία για τις προτάσεις της Επιτροπής.
<P>
Έχει ζωτική σημασία να κάνουμε τις κατάλληλες προβλέψεις για περιπτώσεις μαζικής εισόδου παρά τη θέλησή τους μετακινούμενων ατόμων, με τη μορφή που είχαμε, τουλάχιστον μία φορά, τα τελευταία χρόνια. Πρέπει να διασφαλίσουμε ότι θα δοθεί κατάλληλη φροντίδα στους ανθρώπους αυτούς από άποψη στέγασης, ιατρικής φροντίδας, εκπαίδευσης των παιδιών τους κ.ο.κ. Πράγματι, στη χώρα μου έχουν ήδη ληφθεί και εφαρμόζονται τα μέτρα για τους ανθρώπους αυτούς.
<P>
Ομως, τα μέλη του Βρετανικού Εργατικού Κόμματος έχουν ορισμένες επιφυλάξεις με τις προτάσεις της Επιτροπής όπως έχουν. Γνωρίζω ότι οι προτάσεις της Επιτροπής δεν έτυχαν μιας εν γένει θετικής ανταπόκρισης από το Συμβούλιο. Εχω την υποψία ότι το θέμα αυτό θα αποτελέσει αντικείμενο αναπομπής, διότι αμφιβάλλω εάν το Συμβούλιο θα δεχθεί τις προτάσεις με τη σημερινή τους μορφή. Ορθά ή εσφαλμένα, ένας αριθμός κυβερνήσεων των κρατών μελών θεωρεί ότι το θέμα αυτό αποτελεί ευθύνη κάθε κράτους ατομικά, με αιχμή τη χρονική διάρκεια παραμονής που ορίζεται για τα παρά τη θέλησή τους μετακινούμενα άτομα, και όχι έργο της Κοινότητας.
<P>
Έχουμε ιδιαίτερες επιφυλάξεις σχετικά με την οργάνωση του καταμερισμού των βαρών και την ευελιξία σε σχέση με τα θέματα αυτά. Υπάρχει μια βασική εντύπωση ότι οι διάφορες περιπτώσεις πρέπει να αντιμετωπίζονται ατομικά όσο το δυνατόν ταχύτερα, παρά να συγκεντρώνονται όλες μαζί και έτσι να αναβάλλεται η λήψη μιας απόφασης.
<P>
Τελειώνοντας, μπορεί να χρειαστεί να απόσχουμε από την ψηφοφορία, ανάλογα με την ψήφιση ή μη των τροπολογιών. Η παρέμβασή μου είχε σκοπό να υπογραμμίσει τις δυσκολίες που υπάρχουν.

<SPEAKER ID=99 LANGUAGE="DE" NAME="Pirker">
Κύριε Πρόεδρε, κυρία Επίτροπος, στην συζήτηση αυτή διαπιστώνεται, επανειλημμένα, μια σύγχυση εννοιών. Το πρόβλημα δεν είναι όσοι ζητούν άσυλο, σύμφωνα με την Συνθήκη της Γενεύης. Εδώ υπάρχουν βέβαια διαφορετικοί διακανονισμοί στα διάφορα κράτη, υπάρχουν όμως διακανονισμοί. Το πρόβλημα, επίσης, δεν είναι οι ξένοι εργάτες που δέχτηκαν τα επί μέρους κράτη, έστω και με εντελώς διαφορετικά κριτήρια. Όλα αυτά οδηγούν σε επιβαρύνσεις, διαφορετικά επίσης κατανεμημένες, όλα, όμως, έχουν ρυθμιστεί σε εθνικό επίπεδο.
<P>
Αυτό που μας δημιουργεί προβλήματα και όπου πρέπει να εξευρεθεί μια λύση, είναι το πρόβλημα των παρά την θέλση τους μετακινούμενων ατόμων. Το πρόβλημα αυτό αντιμετωπίσαμε για πρώτη φορά, σε πρωτοφανή έως τώρα έκταση, σε σχέση με την κρίση στα Βαλκάνια. Φάνηκε δηλαδή ότι επιμέρους κράτη, όπως η Γερμανία, η Αυστρία και άλλα, επιβαρύνθηκαν εξαιρετικά, επειδή ακριβώς βρίσκονταν πιο κοντά στην ζώνη όπου εκδηλώθηκε η κρίση. Αν προσθέσετε λοιπόν το πρόβλημα αυτό στο υφισταμένο ήδη, στο ότι δηλαδή τα κράτη αυτά απασχολούσαν, προηγουμένως ήδη, πάρα πολλούς αλλοδαπούς από τρίτες χώρες, σαν ξένους εργάτες και είχαν δεχτεί και τις οικογένειές τους, στα ήδη υπάρχοντα προβλήματα της ενσωμάτωσης, παιδείας, στέγης κλπ. αυτών των ανθρώπων, ήρθαν να προστεθούν κι άλλα ακόμη, έτσι ώστε πρέπει να δούμε πιά ότι αυτή η μέθοδος δεν πρέπει να συνεχιστεί.
<P>
Χρειαζόμαστε νέες λύσεις, επειδή τα κράτη αυτά, τα οποία έχουν διακριθεί διεθνώς, επειδή δέχονται πρόσφυγες, δεν επιτρέπεται να δεχτούν, στο μέλλον, υπερβολικές πιέσεις. Γι' αυτό βρίσκω τις σχετικές προτάσεις καλές. Δεν θα διαπραγματευτούμε τώρα την κατανομή των βαρών. Πρέπει πάντως να υπάρξει μια προσωπική εξισορρόπηση των βαρών. Οι εξισωτικές πληρωμές δεν βοηθούν τις εν λόγω χώρες, πρέπει όμως να υπάρξει μια εξισορρόπηση των βαρών, σε προσωπικό επίπεδο.
<P>
Θα ήθελα όμως να προχωρήσω ένα βήμα πιο πέρα, γιατί η πραγματικότητα έχει καταδείξει ότι προκύπτουν προβλήματα απο το γεγονός ότι πολλά εγκληματικά στοιχεία εκμεταλλεύονται αυτό το κύμα προσφύγων, των μετακινουμένων ατόμων και τους ακολουθούν από τις αντίστοιχες χώρες, και περιφέρουν στις χώρες υποδοχής τα χάλια τους, ασχέτως αν πρόκετια για λαθρεμπόριο όπλων ή διακίνηση ναρκωτικών, είναι ένα και το αυτό. Πρέπει να θεσπίσουμε μηχανισμούς, ώστε παρόμοια εγκληματικά υποκείμενα να μη περνούν πλέον τα σύνορα. Πρέπει αυτό να αποκλειστεί, εφόσον θα υιοθετήσουμε συμπληρωματικά, την επίμονη υποψία για μια παράνομη πράξη ως λόγο αποκλεισμούς και ως αιτία απέλασης.
<P>
Είναι προβληματικό, όταν οφείλουμε να διασφαλίσουμε όχι μόνο την οικογένεια κάποιου πρόσφυγα αλλά, όπως προτάθηκε εδώ, πέρα απ' τα όρια της οικογένειας πυρήνα, οφείλουμε να δεχτούμε και τους συγγενείς. Αυτό θα οδηγούσε τις χώρες μας σε ακραίες καταστάσεις. Αυτή είναι μια πρόταση, που υπ' αυτή την μορφή της, εμείς δεν μπορούμε να υποστηρίξουμε. Κατά τα άλλα, είμαι ευτυχής που σκεφτόμαστε εδώ, να δεχτούμε διακανονισμούς, χρήσιμους για τα κράτη αυτά και για ολόκληρη την Ευρώπη.
<P>
(Χειροκροτήματα)

<SPEAKER ID=100 LANGUAGE="DE" NAME="Posselt">
Κυρία Επίτροπος, συζητήσαμε μεταξύ μας, από πολλές πλευρές, το θέμα της κατανομής βαρώς και εσείς είπατε σε διάφορους υπουργούς, όπως πχ. στον Υπουργό Εσωτερικών του κρατιδίου της Βαυαρίας, Beckstein, πόσο πολύ ενδιαφέρεστε για νια κατανομή βαρών. Ως εκ τούτου λυπούμαι που δεν περιλαμβάνεται στην πρότασή σας τίποτα σχετικό με μια κατανομή βαρών. Είμαι ευγνώμων στον συνάδελφο Wiebenga που με την έκθεση του σημείωσε ένα βήμα προς την σωστή κατεύθυνση, αφού μάλιστα επιτύχουμε να εγκριθούν οι τροπολογίες του συναδέλφου Nassauer και να απορριφθούν οι υπόλοιπες. Τότε μπορούμε να κάνουμε ένα βήμα προς τη σωστή κατεύθυνση.
<P>
Πιστεύω, πάντως, ότι τελικά το πρόβλημα της προσωπικής κατανομής των βαρών δεν θα έχει ούτε τότε επιλυθεί, γιατί εδώ δεν πρόκειται, κατά κύριο λόγο, για δημοσιονομικά θέματα αλλά για την κοινοτική αλληλεγγύη. Σε πολλούς τομείς υπάρχει απαίτηση γι' αυτήν την αλληλεγγύη, και πρέπει φυσικά να επικρατήσει ακόμη και στο ζήτημα της αποδοχής την άνευ της θέλησής της μετακινουμένων ατόμων και προσφύγων - και αυτοί δεν είναι αυτοί που ζητούν άσυλο, όπως σωστά ανέφερε ο κ. Pirker, κι εδώ ορισμένα κράτη, δέχονται αναλογικά υπερβολικές πιέσεις.
<P>
Εδώ πρόκειται για μια προσωπική κατανομή, γιατί ένα υπερβολικά μεγάλο ρεύμα, σε δεδομένη στιγμή, μειώνει τις δυνατότητες αποδοχής αυτού του ρεύματος με όλες τις συναφείς επικίνδυνες ψυχολογικές συνέπειες. Γι' αυτό χρειαζόμαστε - όπως εμείς στην Γερμανία, με το σύτημα κατανομής στα διάφορα επί μέρους ομοσπονδιακά κρατίδια - μια σταθερή κλείδα, για την κατανομή μεταξύ των κρατών μελών της Ευρωπαϊκής Ένωσης. Επειδή αυτό δεν περιλαμβάνεται στην πρόταση, πιστεύω ότι η πρόταση αυτή έχασε αυτό το θέμα και ότι θα χρειαστούμε μια άλλη πρόταση.
<P>
Θα προσπαθήσουμε νε επιφέρουμε βελτιώσεις. Βασιζόμαστε στο ότι το Συμβούλιο θα επιφέρει νέες βελτιώσεις και στο ότι εμείς, σε μια δεύτερη προσπάθεια θα βρούμε μια λύση, με την οποία θα επιτευχθούν οι στόχοι που επιδιώκουμε. Σχετικά με την ομοφωνία, πιστεύω, ότι οφείλουμε να ενστερνιστούμε την συναίνεση του Αμστερνταμ, να βάλουμε ομόφωνα τα θεμέλια μιας νέας πολιτικής και μετά, με ειδική πλειοψηφία μετά από 5 χρόνια, να αντιδρούμε πλέον στις προκλήσεις της καθημερινής πολιτικής.

<SPEAKER ID=101 NAME="Gradin">
 - (SV) Κύριε Πρόεδρε, οι μαζικές φυγές είναι ένα διαρκώς επαναλαμβανόμενο φαινόμενο. Σπάνια μπορεί κανείς να πεί εκ των προτέρων πότε και πού θα συμβεί, μόνον ότι μετά βεβαιότητας θα συμβεί ξανά και ξανά.
<P>
Κατά τη διάρκεια των τελευταίων ετών ζήσαμε μια προσφυγική κρίση που σήμαινε ότι, σε ένα σχεδόν εκατομμύριο ανθρώπους που είχαν ανάγκη προστασίας, δόθηκε ένα προσωρινό άσυλο στην Ευρώπη. Σκέφτομαι την βοσνιακή προσφυγική κρίση. Το κύριο πρόβλημα ήταν ότι ο αριθμός των ανθρώπων που βρίσκονταν υπό διωγμό ήταν τόσο μεγάλος ώστε υπήρχε απειλή κατάρρευσης της δικής μας επάρκειας όσον αφορά την εξέταση των αιτήσεων χορήγησης ασύλου. Γι'αυτό τα περισσότερα κράτη μέλη επέλεξαν να αναβάλουν για ένα διάστημα την εξέταση των αιτήσεων χορήγησης ασύλου και να παρέχουν αντ' αυτού προσωρινή προστασία. Κατ' αυτόν τον τρόπο μπόρεσε ένας πολύ μεγάλος αριθμός ανθρώπων να λάβει την προστασία που χρειάζεται. Το πρόβλημα είναι ότι αυτό συνέβη χωρίς κανέναν απολύτως συντονισμό ή συνεργασία μεταξύ των κρατών μελών. Το αποτέλεσμα ήταν να διαφοροποιείται έντονα η πολιτική από την μία χώρα στην άλλη. Είδαμε π.χ. πως ο χρόνος που απαιτείται για να έχει κανείς τη δυνατότητα να λάβει προσωρινή άδεια παραμονής διαφέρει. Το ίδιο ισχύει για την απόφαση όσον αφορά το πότε παύει να ισχύει πλέον η προστασία. Αυτό είχε ως αποτέλεσμα να μετακινούνται άνθρωποι με προσωρινές άδειες παραμονής, οι οποίες σύντομα θα πάψουν να ισχύουν, προς χώρες όπου εξακολουθεί να ισχύει η δυνατότητα να λάβουν προσωρινή προστασία.
<P>
Είδαμε επίσης να διαφοροποιούνται τα κοινωνικά δικαιώματα των ανθρώπων που χρήζουν προστασίας από χώρα σε χώρα. Σε μια χώρα μπορούν να εργασθούν, σε μια άλλη πρέπει να περιμένουν και σε μια τρίτη πρέπει να μείνουν τελείως εκτός αγοράς εργασίας. Μεγάλες διαφορές υπάρχουν επίσης όσον αφορά την πρόσβαση σε κατοικία, σε ιατρική περίθαλψη, σε εκπαίδευση και άλλες κοινωφελείς υπηρεσίες. Και αυτό επίσης ενέχει τον κίνδυνο να οδηγήσει σε μετακινήσεις που σχετίζονται με το άσυλο εντός της Ε.Ε. Γι'αυτό είναι επείγον να αναθεωρήσει η Ε.Ε. τις προϋποθέσεις της για την αντιμετώπιση των μελλοντικών προσφυγικών κρίσεων. Οι πολίτες μας βλέπουν ως αυτονόητη την δημιουργία καλύτερης συνεργασίας και πιο ομοιόμορφων κανόνων. Αυτό αντανακλάται τόσο στην Συνθήκη του Μάαστριχτ όσο και, σε ακόμη μεγαλύτερο βαθμό, στην νέα Συνθήκη του Αμστερνταμ. Είναι καθήκον μας να φροντίσουμε να μπορεί να πραγματοποιηθεί αυτός ο στόχος.
<P>
Κύριε Πρόεδρε, η πρόταση της Επιτροπής μπορεί να ειδωθεί με πολλούς τρόπους ως ένας συμβιβασμός. Γνωρίζουμε ότι ιστορικοί δεσμοί και γεωγραφικοί παράγοντες παίζουν έναν μεγάλο ρόλο όσον αφορά το ποιές χώρες δέχονται ανθρώπους που ζητούν άσυλο από μια ορισμένη περιοχή ή μια ορισμένη χώρα. Γι'αυτό, η πρότασή μας δίνει στο Συμβούλιο Υπουργών μεγάλη ευελιξία. Το σκεπτικό είναι να λαμβάνονται οι αποφάσεις από περίπτωση σε περίπτωση. Αναφέρουμε, ως μέρος της πρότασης, ένα σκέλος που ασχολείται με το ζήτημα της αλληλέγγυης κατανομής ευθυνών όσον αφορά το βάρος του ασύλου. Αυτό είναι ένα ζήτημα για το οποίο αυτό το Κοινοβούλιο έχει σε μεγάλο βαθμό δείξει ενεργό ενδιαφέρον όλα τα χρόνια. Και εγώ νομίζω ότι η σημερινή συζήτηση το δείχνει. Η σκέψη μας είναι να δημιουργήσουμε τις προϋποθέσεις για να λαμβάνει το Συμβούλιο Υπουργών τέτοιες αποφάσεις επίσης όταν προκύπτει μια κατάσταση μαζικής φυγής. Μπορεί βέβαια να συζητήσει κανείς αν αυτή η πρόταση είναι αρκετή ή όχι. Αυτό επίσης είναι το πιο επίμαχο ίσως ζήτημα της πρότασης και συζητήθηκε έντονα όταν ήταν επίκαιρο στην Επιτροπή. Γι'αυτό επέλεξα επίσης να λάβω υπόψη, στον μέγιστο δυνατό βαθμό, τα αποτελέσματα των πολλών και μακρών διαπραγματεύσεων που ήδη είχαμε στο Συμβούλιο Υπουργών γι'αυτό το θέμα. Η επιδίωξή μου ήταν να αποφευχθεί μια κατάσταση όπου το περιεχόμενο της πρότασης, όσον αφορά αυτό το σκέλος, διακυβεύει την δυνατότητα να επιτευχθεί γενικά μια συμφωνία για την προσωρινή άδεια παραμονής.
<P>
Η Λουξεμβουργιανή Προεδρία έχει προωθήσει τις διαπραγματεύσεις μέχρι στιγμής με έναν πολύ εποικοδομητικό τρόπο. Η πρόταση ετέθη πρόσφατα επίσης κατά την άτυπη Διάσκεψη Υπουργών στο Λουξεμβούργο στις 9-10 Οκτωβρίου. Μου εδόθη τότε η ευκαιρία να υπενθυμίσω στο Υπουργικό Συμβούλιο πόσο καίραια είναι η επίτευξη θετικού αποτελέσματος. Κάνουμε υποθέσεις μόνον για το πότε θα προκύψει η επόμενη κατάσταση μαζικής φυγής. Όσο συντομότερα επιτευχθεί αποτέλεσμα σ'αυτό το θέμα, τόσο καλύτερα.

<SPEAKER ID=102 LANGUAGE="FR" NAME="Gollnisch">
Κύριε Πρόεδρε, δεν έχω πρόθεση να ξαναρχίσω τη συζήτηση επί της ουσίας, όμως λόγω του ότι με αμφισβήτησαν προσωπικά -κατηγορήθηκα ότι δεν είχα διαβάσει την έκθεση, ότι ήμουν ανόητος, ότι ήμουν φασίστας, κ.τ.λ.-, θα ήθελα να κάνω τις εξής παρατηρήσεις.
<P>
Πρώτον, έχω διαβάσει την έκθεση του συναδέλφου μας. Δεύτερον, δεν βρίσκω ανόητο ότι στο μέλλον αναμένεται -κι εκεί βρίσκεται όλη η ουσία της συζήτησής μας- μαζική εισροή μετακινουμένων ατόμων από χώρες της νοτιοανατολικής Ασίας ή της βόρειας Αφρικής, καθώς η σοσιαλιστική ή κομουνιστική πολιτική έχει ήδη προκαλέσει στο παρελθόν ανάλογες αντιδράσεις. Τρίτον, δεν σας θεωρώ τρελό κύριε Schulz, όμως δεν μπορώ να καταλάβω πώς μπορείτε να με κατηγορείτε ταυτόχρονα ότι απ' τη μία δεν επιθυμώ τη μαζική συρροή ξένων στη χώρα μου και ότι απ' την άλλη επιθυμώ την εκμετάλλευσή τους. Τέταρτον, επιτέλους σας το λέω κύριε Schulz, χωρίς καμιά κακία, η οικογένειά μου έχει ήδη βιώσει την κατάσταση των μετακινουμένων ατόμων, αναμφισβήτητα όχι εξαιτίας σας, αλλά εξαιτίας των προγόνων σας. Αυτό θα έπρεπε να σας καθιστά πιο ταπεινούς απέναντι σε έναν Γάλλο ο οποίος προσπαθεί να προστατεύσει την χώρα του από ξένη εισβολή.

<SPEAKER ID=103 LANGUAGE="DE" NAME="Schulz">
Κύριε Πρόεδρε, η τελευταία ακριβώς παρατήρηση του συνάδελφου Gollnich ενισχύει την εξής διαπίστωσή μου: Υπάρχουν άνθρωποι, που λόγω της αξιοθρήνητης κατάστασής τους, πρέπει κανείς όλα να τους τα συγχωρεί. Σ' αυτήν την κατηγορία ανήκει ο κ. Gollinisch!

<SPEAKER ID=104 LANGUAGE="DE" NAME="Posselt">
Kύριε Πρόεδρε, ζήτησα να μιλήσω για άλλο λόγο, αλλά επιτρέψτε μου κατ' αρχήν μια φράση: Αποπέμπω αυτή την προσβολή που εκτοξεύτηκε για τους γονείς του κ. Schulz και για όλους τους γονείς μας και αποκρούω κάθε μορφής αφορισμούς, περί συλλογικής ενοχής και ευθύνης! Δεν χάθηκε τίποτα σ' αυτό το Κοινοβούλιο! Το δηλώνω σαν Γερμανός και σαν Ευρωπαίος.
<P>
Θα ήθελα όμως να θέσω μια ερώτηση στην κυρία Επίτροπο και γι' αυτό ζήτησα τον λόγο. Κι αυτό γιατίσ στην δική της απάντηση δεν υπήρξε η παραμικρή αντίδραση. Κυρία Επίτροπος, θα ήθελα να μάθω γιατί δεν απευθύνατε στο Συμβούλιο καμμία πρόταση για τον καταμερισμό των βαρών. Μήπως στην Ευρωπαϊκή Επιτροπή δεν επιτύχατε πλειοψηφία για κάτι τέτοιο; Η μήπως βιάζεστε να δείξετε την υπακοή σας στο Συμβούλιο; Αυτή είναι η συγκεκριμένη ερώτηση μου.

<SPEAKER ID=105 NAME="Gradin">
Κύριε Πρόεδρε, όντως αναφέρθηκα στο ότι και η Επιτροπή επίσης θέτει το ζήτημα της κατανομής του βάρους στην πρότασή της και καθιστά απολύτως δυνατόν για το Συμβούλιο Υπουργών επίσης να θέσει, σε συνάρτηση μ'αυτήν την κατάσταση, την πρόταση για την κατανομή του βάρους. Μετά μπορεί κανείς βέβαια να συζητήσει αν αυτή η πρόταση έχει αρκετή ισχύ ή όχι. Αλλά, όπως είπαμε, υπάρχει στην πρόταση.

<SPEAKER ID=106 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί την Πέμπτη στις 10.00

<CHAPTER ID=5>
Κακάο, σοκολάτα καφές και κιχώριο
<SPEAKER ID=107 NAME="Πρόεδρος">
Η ημερήσια διάταξη προβλέπει τη συζήτηση της έκθεσης του κ. Lannoye (A4-0310/97), εξ ονόματος της Επιτροπής Περιβάλλοντος, Δημόσιας Υγείας και Προστασίας των Καταναλωτών επί των προτάσεων οδηγίας του Ευρωπαϊκού Κοινοβουλίου και του Συμβουλίου σχετικά με Ι. τα προϊόντα κακάου και σοκολάτας που προορίζονται για τη διατροφή του ανθρώπου (COM(95)0722 - C40303/96-96/0112(COD)) ΙΙ. τα εκχυλίσματα καφέ και κιχωρίου (COM(95))0722 - C4-0304/96-96/0117(COD)).

<SPEAKER ID=108 NAME="Lannoye">
Κύριε Πρόεδρε, παρά τα φαινόμενα, ο φάκελος σοκολάτα δεν περιέχει καμιά επιπολαιότητα.
<P>
Βέβαια η σοκολάτα αποτελεί λιχουδιά, είναι όμως λιχουδιά που κατέχει θέση διόλου ευκαταφρόνητη στην καθημερινή ζωή πολλών Ευρωπαίων, άπτεται του πολιτισμού, άπτεται της γαστρονομίας, και θα προσέθετα και της συναισθηματικότητας. Επιπλέον, το κακάο, το προϊόν που έχει ως βάση του τη σοκολάτα, είναι πρώτη ύλη ζωτικής σημασίας για πολλές χώρες του Νότου, και ιδιαίτερα των χωρών της δυτικής Αφρικής και του συνόλου των χωρών ΑΚΕ με τις οποίες διατηρούμε ευνοϊκές σχέσεις. Πρόκειται επομένως, και πιστεύω πως είναι ιδιαίτερα σαφές στο μυαλό πολλών από εμάς, για έναν καυτό πολιτικό φάκελο.
<P>
Η πρόταση της Επιτροπής στοχεύει στην τροποποίηση της οδηγίας του 1973 δίνοντας στα κράτη μέλη που το επιθυμούν τη δυνατότητα να επιτρέπουν τη χρήση φυτικών λιπαρών ως υποκατάστατων του βούτυρου του κακάο στη σύνθεση της σοκολάτας σε ποσοστό έως 5 % του συνολικού βάρους. Ποσοστό το οποίο είναι αρκετά υψηλό, γιατί 5 % του συνολικού βάρους μπορεί να ισοδυναμεί με σχεδόν 30 % του βάρους σε βούτυρο του κακάο. Η πρόταση αυτή της Επιτροπής αποτελεί την εξαίρεση του κανόνα. Περιέχει δε πολλά αδύνατα σημεία. Θα αναφέρω τα τέσσερα σημαντικότερα.
<P>
Πρώτον, δεν υπάρχει μέθοδος ανάλυσης, αξιόπιστη και ακριβής φυσικά, που να επιτρέπει τον ποσοτικό προσδιορισμό αυτών των φυτικών λιπαρών στη σοκολάτα. Δεύτερον, η Επιτροπή δεν προτείνει κανέναν περιορισμό για το είδος των φυτικών λιπαρών που χρησιμοποιούνται. Μπορεί επομένως να χρησιμοποιηθεί οποιοδήποτε φυτικό λιπαρό. Τρίτον, δεν υπήρξε προκαταρκτική αξιολόγηση των αρνητικών επιπτώσεων από την εφαρμογή της οδηγίας αυτής για τους παραγωγούς κακάο, ιδιαίτερα μάλιστα τους παραγωγούς των χωρών ΑΚΕ. Τέταρτον, η Επιτροπή δεν προβλέπει σαφώς κάποια ονομασία που θα επιτρέπει στον καταναλωτή την σωστή επιλογή που θα βασίζεται σε συγκεκριμένη πληροφόρηση. Κάνει λόγο για σαφή, ουδέτερη και αντικειμενική αναφορά, μα τίποτα παραπάνω, πράγμα ιδιαίτερα ασαφές.
<P>
Η θέση της Επιτροπής Περιβάλλοντος, Δημόσιας Υγείας και Προστασίας των Καταναλωτών την οποία εκπροσωπώ στο χώρο αυτό, με ικανοποιεί μερικώς και θεωρώ ότι μερικώς ικανοποιεί κι έναν ορισμένο αριθμό συναδέλφων. Θα υπενθυμίσω τις βασικές θέσεις της επιτροπής αυτής. Πρώτον, επηρεάζει την έναρξη ισχύος της οδηγίας με τη βοήθεια μιας αξιόπιστης μεθόδου ανάλυσης. Αυτό είναι ένα πολύ θετικό στοιχείο, αφού μόλις εξέφρασα κριτική για το θέμα αυτό. Θα χρειαζόταν μία μέθοδος ανάλυσης αξιόπιστη προκειμένου να ισχύσει η οδηγία. Δεύτερον, η επιτροπή περιβάλλοντος ψήφισε δύο σημαντικές αιτιολογικές εκθέσεις οι οποίες στοχεύουν στον περιορισμό της χρήσης φυτικών λιπαρών που εξάγονται με τεχνητές μεθόδους, και συγκεκριμένα εννοώ τα έκδοχα των ενζύμων. Όμως δεν ψήφισε παρά αιτιολογικές εκθέσεις και όχι άρθρα, πράγμα που αποδεικνύει καταφανώς μια κάποια έλλειψη συνοχής. Τρίτον, προτείνει αξιολόγηση των επιπτώσεων στις χώρες ΑΚΕ, εκ των υστέρων όμως, γεγονός εξίσου προβληματικό. Τέταρτον, όσον αφορά την ονομασία, η επιτροπή περιβάλλοντος προτείνει, και πρόκειται για απόφαση πλειοψηφίας η οποία πρέπει να γίνει σεβαστή, να αναφέρεται η ύπαρξη φυτικών λιπαρών δίπλα από τη λίστα των συστατικών, πράγμα που, κατά την δική μου ερμηνεία ως εισηγητού, μου φαίνεται περισσότερο περιοριστικό από την πρόταση της Επιτροπής.
<P>
Επιπλέον, έχουμε ψηφίσει αιτιολογικές σκέψεις που υπενθυμίζουν τις υποχρεώσεις και τις δεσμεύσεις της Ευρωπαϊκής Ένωσης απέναντι στις χώρες ΑΚΕ και τις χώρες υπό ανάπτυξη, χωρίς όμως να τις υποχρεώνουν να συμμορφωθούν με τα άρθρα. Ορίστε ένας ορισμένος αριθμός γεγονότων που με οδηγούν σε διάφορα συμπεράσματα. Πρώτον, πρέπει να εγκρίνουμε 18 από τις 21 τροποποιήσεις της επιτροπής. Ως εισηγητής, πιστεύω πως πρέπει να τις υποστηρίξουμε ανεπιφύλακτα. Αντίθετα, υπάρχει κάποιο πρόβλημα με τρεις τροποποιήσεις, κυρίως με τις δύο τροποποιήσεις που έχουν σχέση με την επικόλληση ετικέτας και την ονομασία. Αυτή η τελευταία, ούτε τροποποιήθηκε, ούτε αναβαθμίστηκε, τουναντίον μάλιστα αποδυναμώθηκε εξαιτίας του γεγονότος της ένδειξης -απλώς- ειδικής αναφοράς δίπλα από τη λίστα των συστατικών. Ορισμένες τροποποιήσεις που κατατίθενται από πολλές πολιτικές ομάδες στοχεύουν στην διόρθωση της κατάστασης αυτής. Θεωρώ πως θα πρέπει να τις υποστηρίξουμε και ως εισηγητής, παίρνω πρώτος το θάρρος να το κάνω.
<P>
Δεύτερον, πρέπει να ψηφίσουμε έναν ορισμένο αριθμό τροπολογιών που εισάγουν άρθρα τα οποία ανταποκρίνονται στις ψηφισθείσες αιτιολογικές εκθέσεις, πράγμα που είναι το ελάχιστο που θα μπορούσαμε να κάνουμε.
<P>
Και φτάνω στο σημαντικότερο κύριε Πρόεδρε, και θα ήθελα να καταλήξω στα συμπεράσματα με δύο παρατηρήσεις. Πρώτα απ' όλα, πριν μερικές εβδομάδες ψηφίσαμε την έκθεση του κ. Martens σχετικά με το Πράσινο Βιβλίο της Επιτροπής για τις σχέσεις μας με τις χώρες ΑΚΕ. Περιείχε μια φράση, στο άρθρο 97, που έλεγε: "Το Κοινοβούλιο υπενθυμίζει την αρνητική πρόταση που στοχεύει στην τροποποίηση της οδηγίας κακάο, που ψήφισε η Επιτροπή, γεγονός που φανερώνει την έλλειψη συνάφειας της πολιτικής ανάπτυξης». Πρόκειται επομένως σαφώς για κριτική ξεκάθαρη και ομόφωνη του Κοινοβουλίου, αντίθετα με την πρόταση της Επιτροπής.
<P>
Δεύτερη παρατήρηση, με μορφή έκκλησης: πιστεύω πως η εικόνα που παρουσιάζει η Ευρωπαϊκή Ένωση στην κοινή γνώμη δεν είναι προς το παρόν καλή. Θα μπορούσε να της επιτραπεί να νομοθετήσει σε έναν τομέα όπως αυτός, που άπτεται της διατροφής, εάν δεν διαλύσει την πολυμορφία, εάν δεν κινηθεί προς την κατεύθυνση βελτίωσης της ποιότητας και εάν δεν πάψει να πλήττει τους ευρωπαίους καταναλωτές; Πιστεύω πως η απάντηση είναι όχι κύριε Πρόεδρε.
<P>
(Χειροκροτήματα)

<SPEAKER ID=109 NAME="Happart">
Kύριε Πρόεδρε, αγαπητοί συνάδελφοι, ως συντάκτης γνωμοδότησης της Επιτροπής Γεωργίας και Ανάπτυξης της Υπαίθρου, νιώθω την υποχρέωση να σας πληροφορήσω ότι μία ορισμένη πλειοψηφία ψήφισε υπέρ της αναλογίας σε ποσοστό 5 % φυτικών λιπαρών εκτός από το βούτυρο κακάο που θα εφαρμόζεται στην παρασκευή σοκολάτας.
<P>
Μ' αυτά τα δεδομένα, επιθυμώ να σας πω, προσωπικά, πως δεν συμφωνώ καθόλου με την εν λόγω γνωμοδότηση για τέσσερις βασικούς λόγους και λόγους αρχής. Εάν αναγνωρίζω σε όλους το δικαίωμα να έχουν διαφορετικές προτιμήσεις και παραδόσεις από τις δικές μου, έχουν την υποχρέωση να τις αναλαμβάνουν. Πραγματικά, κατά τη γνώμη μου, η σοκολάτα αποτελεί προϊόν διατροφής του οποίου το βασικό στοιχείο φυτικών λιπαρών παρέχεται από το βούτυρο του κακάο. Παρόλο που ίσως μοιάζει στοιχειώδες, χρειάζεται ωστόσο να το υπογραμμίσουμε.
<P>
Οι καταναλωτές έχουν δικαίωμα στο καλύτερο που μπορεί να τους προσφέρει το προϊόν αυτό. Οποιαδήποτε τροποποίηση αυτής της δομής θα ανοίξει το δρόμο σε υποκατάστατα όλων των ειδών, με συνέπειες οι οποίες δεν θα είναι υποχρεωτικά ακίνδυνες για την ανθρώπινη υγεία.
<P>
Τέλος, κύριε Πρόεδρε, αγαπητοί συνάδελφοι, γνωρίζετε όπως κι εγώ ότι για έναν συγκεκριμένο αριθμό Κρατών με ανίσχυρη οικονομία, το κακάο αποτελεί την μόνη παραγωγή προς εξαγωγή που είναι οικονομικά αποδοτική. Θεωρώ πως θα ήταν απαράδεκτο για τους Ευρωπαίους που θα συμμετάσχουν την ερχόμενη εβδομάδα στη Λομέ, στο Τόγκο, στη συνεδρίαση της συνέλευσης με ίσο αριθμό εκλεγμένων αντιπροσώπων από τις χώρες ΑΚΕ και την ΕΕ, να επιβεβαιώσουν την έλλειψη συνάφειας μεταξύ των λόγων και των έργων μας. Πράγματι, υπογράφουμε φανταχτερές συμφωνίες στα χαρτιά, στην πρακτική όμως δίνουμε προτεραιότητα στους πλούσιους αμερικανούς χρηματιστές ή σε άλλους οι οποίοι, για να πραγματοποιήσουν τεράστια κέρδη με γνώμονα τις αγορές και το εμπόριο, δεν διστάζουν να καταστρέψουν τις οικονομίες και να ποδοπατήσουν τις ηθικές δεσμεύσεις μας.
<P>
Η Αφρική είναι φυσική προέκταση της Ευρώπης. Κατά τους δύο τελευταίους αιώνες, την εκμεταλλευτήκαμε ή την καταστρέψαμε, την εποχή των αποικιών. Ήρθε η στιγμή να την σεβαστούμε και να οικοδομήσουμε μαζί της εταιρικές οικονομικές σχέσεις, σχέσεις αλληλεγγύης και για τις δυο ηπείρους, αντιστεκόμενοι στις απεχθείς συντεχνίες.
<P>
(Χειροκροτήματα)

<SPEAKER ID=110 NAME="Maij-Weggen">
Κύριε Πρόεδρε, σπάνια ένα σχέδιο πρότασης δημιούργησε τόσα προβλήματα όσο το έγγραφο που η Επιτροπή μας παρουσιάζει τώρα. Όταν διαπιστώνουμε τώρα πως αυτό το θέμα παίζεται εδώ και 20 χρόνια και ότι έγιναν ήδη τρεις άλλες απόπειρες από την Επιτροπή για να βρεθεί ένας αποδεκτός συμβιβασμός, τότε διαπιστώνουμε βασικά ότι η Επιτροπή φάνηκε απλά ανίκανη στον τομέα αυτό. Όσον αφορά την γνωμοδότηση της Επιτροπής Ανάπτυξης και Συνεργασίας, της οποίας είμαι εισηγητής, η θέση της είναι ότι η πολλοστή πρόταση της Επιτροπής είναι απλά απαράδεκτη. Και ας στενοχωριέται σχετικώς ο Επίτροπος Bangemann.
<P>
Ποιές είναι οι αντιρρήσεις μας; Να σας τις αναφέρω με τη σειρά. Η Ευρωπαϊκή Ένωση παραβιάζει με την παρούσα πρόταση τις δικές τις Συνθήκες: τόσο στη Συνθήκη της Ρώμης, στη Συνθήκη του Μάαστριχτ, στη Συνθήκη του Αμστερνταμ, όσο και στη Σύμβαση της Λομέ, αναφέρεται ότι η Ευρωπαϊκή Ένωση οφείλει να βελτιώσει τη θέση των αναπτυσσομένων χωρών. Ας κάνω μια παραπομπή σε ένα από αυτά τα άρθρα. Το άρθρο 130, παράγραφος 1, της Συνθήκης του Μάαστριχτ: »Η πολιτική γραμμή της Κοινότητας στον τομέα της αναπτυξιακής συνεργασίας στοχεύει σε μια μακροχρόνια οικονομική και κοινωνική ανάπτυξη των αναπτυσσομένων χωρών και ιδιαιτέρως των φτωχών αναπτυσσομένων χωρών και σε μια αρμονική και βαθμιαία ενσωμάτωση των αναπτυσσομένων χωρών στην παγκόσμια οικονομία». Λοιπόν, η παρούσα οδηγία θα οδηγήσει στη μείωση εξαγωγών 60.000 και το πολύ 200.000 τόνων κακάο από περισσότερες από δέκα χώρες του Τρίτου Κόσμου, με μεγάλη ζημιά για εκατομμύρια μικροπαραγωγούς κακάο που εξαρτώνται από αυτό το κακάο.
<P>
Η Ευρωπαϊκή Επιτροπή παραβιάζει με την παρούσα οδηγία επίσης τη Διεθνή Σύμβαση για το Κακάο, που υποχρεώνει την Επιτροπή να προωθήσει την ελεύθερη εισαγωγή κακάο με σκοπό τη σταθεροποίηση των εισοδημάτων των χωρών που παράγουν το κακάο. Έτσι παραβιάζει και πάλι τις δικές της Συνθήκες. Γιατί στη Συνθήκη του Μάαστριχτ αναφέρει: »Η Κοινότητα τηρεί τις δεσμεύσεις και τους σκοπούς που υπέγραψε στα πλαίσια των Ηνωμένων Εθνών και άλλων αρμοδίων διεθνών οργανώσεων». Εξάλλου, η Επιτροπή μας παρουσίασε μια οδηγία, στην οποία αναφέρεται ότι σε όλη την Ένωση επιτρέπεται ένα 5 % εναλλακτικών λιπών σε σοκολάτες, ενώ δεν μπορεί να προσδιοριστεί ακριβώς εκείνο το 5 %. Πρόσφατα η ίδια η Επιτροπή ξεκίνησε μια έρευνα για καλύτερες μεθόδους καταμέτρησης για να μπορεί να ανιχνεύσει το περιθώριο των 40 %. Γιατί η Επιτροπή δεν το έκανε αυτό σε όλα αυτά τα είκοσι χρόνια που αντιμετωπίζει αυτό το πρόβλημα;
<P>
Η θέση της Επιτροπής Ανάπτυξης και Συνεργασίας είναι ξεκάθαρη. Πιστεύουμε ότι δεν πρέπει να υπάρχουν εναλλακτικά λίπη στη σοκολάτα και θεωρούμε ότι αυτή η οδηγία της Επιτροπής οφείλει να βρίσκεται είτε στο 0 %, είτε ότι πρέπει να το ανακαλέσει. Η ζημιά για τις αναπτυσσόμενες χώρες ξεπερνάει κατά πολύ το κέρδος στην εσωτερική αγορά και το κέρδος για τον καταναλωτή. Ο μόνος ικανοποιημένος τρίτος - και εκεί έχει δίκιο ο κύριος Happart - είναι η μεγάλη βιομηχανία σοκολάτας, οι μεγάλες πολυεθνικές εταιρίες που κερδίζουν το χρόνο 40 εκατομμύρια δολάρια επιπλέον.
<P>
Στην περίπτωση που καμία από τις θέσεις μας δεν παίρνει την πλειοψηφία, τότε θα ψηφίσω τις τροπολογίες που υπέβαλλε η κύρια Thyssen, αλλά θέλω να το τονίσω αυτό, πως αυτές αποτελούν μια λύση απελπισίας. Μας ζητάει να επιτρέπουμε σαν εναλλακτικά λίπη, μόνο τροπικά λίπη και να εφαρμοστεί η οδηγία μόνο εφόσον έχει ξεκαθαριστεί πως αυτό το 5 %, μπορεί πράγματι να προσδιοριστεί με ακρίβεια. Αλλά η λύση αυτή αποτελεί το τελευταίο σωσίβιο, όταν πλέον δεν υπάρχει πια τίποτα να σώσουμε. Ουσιαστικά διατηρώ τη θέση μου: πρέπει να είναι 0 %, αλλιώς είναι καλύτερα η Επιτροπή να ανακαλέσει την παρούσα πρόταση. Γιατί βασικά πρόκειται για μια πρόταση ντροπής.

<SPEAKER ID=111 LANGUAGE="NL" NAME="De Coene">
Κύριε Πρόεδρε, αξιότιμοι συνάδελφοι, η ανοιχτή συζήτηση γύρω από τη σοκολάτα είναι μια συναισθηματική συζήτηση και γι' αυτό ας ξεκινήσουμε από τα στοιχεία. Η Ευρωπαϊκή Επιτροπή διατύπωσε μια πρόταση με δύο αρχές. Πρώτον τα κράτη μέλη αποφασίζουν οι ίδιοι όσον αφορά τη χρήση άλλων λιπών εκτός από το βούτυρο κακάο. Δεύτερον, η ελεύθερη διακίνηση πρέπει να εξασφαλίζεται, αλλά με έναν επιπλέον όρο σχετικά με τις ετικέτες για σοκολάτα με φυτικά λίπη. Δύο σχετικές παρατηρήσεις. Κατά πόσο θα μπορεί ένα κράτος μέλος να αντιστέκεται στις πιέσεις της βιομηχανίας του, καθώς αυτή υπόκειται σε μειονεκτικό ανταγωνισμό σε σχέση με άλλα κράτη μέλη, όπου επιτρέπονται τα φυτικά λίπη; Και εδώ η οικονομική πίεση απειλεί την αρχή της αναλογικότητας.
<P>
Ο επιπλέον όρος σχετικά με τη σήμανση είναι πολύ ασαφής. Η Επιτροπή μιλάει για μια ξεκάθαρη, ουδέτερη και αντικειμενική αναφορά εκτός από την ένδειξη με τα συστατικά. Αλλά τι εννοείται ακριβώς με αυτό. Δεν είναι αυτή η επιπλέον σήμανση αντίθετη είτε με την απόφαση για τη Bearnaise, είτε με την οδηγία που αφορά τη σήμανση; Έθεσα την ερώτηση στο Κοινοβούλιό μας κατά την περίοδο συνόδου του Σεπτεμβρίου. Έλαβα μια επίσημη και γραπτή απάντηση της Επιτροπής και θα ήθελα να την αναφέρω. Η Επιτροπή μου γράφει κυριολεκτικά: »Η σχετική δικαστική απόφαση, η απόφαση για τη Bearnaise δεν ισχύει εδώ». Και δεύτερον: »Οι οδηγίες για τη σήμανση δεν αποτελούν καθόλου εμπόδιο. Αντιθέτως, στο άρθρο 6, παράγραφος 6 της οδηγίας 79/112 προβλέπεται με έμφαση η δυνατότητα εφαρμογής αυτού του είδους μέτρων». Έτσι η επιτροπή προσφεύγει στο άρθρο 6, παράγραφος 6 της οδηγίας για τις ετικέτες και μαζί με μερικούς συνάδελφους υπέβαλλα δύο τροποποιήσεις που κάνουν ακριβώς το ίδιο. Οπότε μου φαίνεται πολύ κανονικό ότι η Επιτροπή θα δεχθεί τις τροπολογίες, καθώς λέμε ακριβώς το ίδιο. Θα ήθελα στο τέλος της συζήτησης να λάβω την ακριβή απάντηση όσον αφορά το θέμα. Γιατί πιο είναι τελικά το κεντρικό θέμα; Δεν πρόκειται φυσικά μόνο για τη χρήση ή όχι των φυτικών λιπών, τη στιγμή που σε εφτά κράτη μέλη είναι ανεκτή και επιτρέπεται η χρήση φυτικών λιπών. Κρίμα αλλά έτσι είναι. Φυσικά το θέμα είναι πώς θα γίνει η σχετική πληροφόρηση του καταναλωτή και μου κάνει εντύπωση ότι μερικοί θέλουν μεν να πληροφορούν τον καταναλωτή, αλλά κατά προτίμηση όχι και πολύ. Οι υπερασπιστές των φυτικών λιπών λένε ότι τα προϊόντα τους είναι καταπληκτικά. Τους πιστεύω. Τότε γιατί φοβούνται τόσο πολύ να πληροφορήσουν τον καταναλωτή σχετικά με τη χρήση αυτού που είναι τόσο καταπληκτικό; Έχουν κάτι να κρύψουν;
<P>
Μια άλλη λεπτομέρεια. Η προτεινόμενη οδηγία βασίζεται στην αρχή ότι παντού στην Ένωση πρέπει να χρησιμοποιηθεί η ίδια συσκευασία για το ίδιο προϊόν. Εξαιρετική αρχή! Ας μην επιτρέψουμε εξαιρέσεις τότε και για την κοινή σοκολάτα γάλακτος. Η Επιτροπή περιβάλλοντος εκφράστηκε σε αυτή την έννοια: ας είμαστε συνεπείς. Ένα καθεστώς για όλους, erga omnis, όχι εξαιρέσεις.
<P>
Θα ήθελα να τελειώσω με μια διπλή παράκληση στις εθνικές αντιπροσωπείες και παρατάξεις. Ας σταματήσουμε τη επονείδιστη και βλαβερή αντιπαράθεση για το ποιά τροπολογία είναι η καλύτερη. Μαζί με πολλούς ανθρώπους θέλουμε, εκτός από μερικές λεπτομέρειες, απλά μια βελτιωμένη πληροφόρηση του καταναλωτή. Κάναμε μια πρόταση βάσει των επιθυμιών της Επιτροπής, το άρθρο 6, παράγραφος 6 της οδηγίας για τη σήμανση. Αλλά και άλλοι συνάδελφοι έκαναν καλές προτάσεις. Το θέμα δεν είναι λοιπόν ποιός έχει την καλύτερη τροποποίηση, το θέμα είναι να φτάσουμε σε μια μεγάλη πολιτική πλειοψηφία, έτσι ώστε να μπορούμε να έχουμε την σχετική επιρροή στη νομοθετική διαδικασία.
<P>
Και μια δεύτερη παράκληση. Αρκετές εθνικές κυβερνήσεις, πολλά πολιτικά κόμματα και πολλοί βουλευτές είναι εξ αρχής ενάντια στην χρήση φυτικών λιπών. Εμείς δημιουργήσαμε μια απλοποίηση της θέσης μας. Δεχόμαστε δύο διακανονισμούς, αλλά βάσει ξεκάθαρης πληροφόρησης του καταναλωτή. Μας επιτρέπεται να ζητήσουμε από την άλλη πλευρά να κάνουν και αυτοί ένα σημαντικό βήμα μπροστά;

<SPEAKER ID=112 LANGUAGE="NL" NAME="Thyssen">
Κύριε Πρόεδρε, μια πρόταση οδηγίας που προκάλεσε τόσα συναισθήματα, συζητήσεις και πιέσεις στα παρασκήνια, το θεωρώ ακόμα και εγώ σπάνιο φαινόμενο. Πιστεύω πως η ενέργεια που κατανάλωσα σχετικώς είναι περισσότερη απ' ότι μπορώ να φάω σε σοκολάτα για ένα ολόκληρο χρόνο! Η υπόθεση της σοκολάτας είναι ένα κατ' εξοχήν παράδειγμα για το γεγονός ότι η αναβολή αντιμετώπισης ενός προβλήματος δεν σημαίνει πάντα ότι θα έχει αίσιο τέλος. Πρόεδρε, η στάση του EΛΚ ήταν ξεκάθαρη από την αρχή και τη διατηρούμε. Δηλαδή, θέλουμε το εξής: είμαστε υπέρ της διατήρησης της επικουρικότητας, στην έννοια ότι εάν υπάρχουν κράτη μέλη που το θέλουν, πρέπει να μπορούν να αποφασίζουν αν θέλουν να απαγορεύσουν την παραγωγή σοκολάτας με άλλα λίπη στο έδαφός τους.
<P>
Δεύτερον υποστηρίζουμε ότι πρέπει να περιοριστούν τα λίπη σε κάποια συγκεκριμένα τροπικά λίπη. Σχετικά με το σημαντικότερο τμήμα της οδηγίας, η Επιτροπή Περιβάλλοντος στηρίζει πλέον αυτό τον όρο, αλλά δυστυχώς αυτό δεν ισχύει για το λειτουργικό τμήμα, η μάλλον όχι ακόμα. Γιατί έχουν υποβληθεί τροποποιήσεις, επίσης από μας, για να το αλλάξουμε και βασιζόμαστε στην υποστήριξη των συναδέλφων.
<P>
Τρίτον, Πρόεδρε, εμείς στο ΕΛΚ δεν θα δεχτούμε ποτέ ότι θα δημιουργηθούν νόμοι των οποίων η τήρηση δεν μπορεί να εξακριβωθεί με ακρίβεια. Ήδη είχαμε υποβάλει στην Επιτροπή Περιβάλλοντος μια τροπολογία, η οποία ορίζει ότι πρώτα πρέπει να δημιουργηθεί μια μέθοδος ανάλυσης, που επιτρέπει με αρκετή ακρίβεια την ανίχνευση για το εάν και κατά πόσο υπάρχουν άλλα λίπη σε σοκολάτες και ότι η καινούργια οδηγία πρέπει να εξαρτάται από αυτό. Αυτή η τροπολογία πήρε την πλειοψηφία και φυσικά συνεχίζουμε να την υποστηρίζουμε.
<P>
Τέταρτον, συνεχίζουμε τη μάχη για μια δημοκρατική αντιμετώπιση τον νομοθετημάτων. Δεν δεχόμαστε η επιτροπολογία να θέσει εκτός παιχνιδιού το Ευρωπαϊκό Κοινοβούλιο, στην περίπτωση που η οδηγία χρειαστεί κάποια στιγμή προσαρμογή σύμφωνα με τους γενικούς κανόνες της πολιτικής τροφίμων. Η τροποποίηση μας για να περιοριστεί το πεδίο εφαρμογής της επιτροπολογίας, πέρασε στην Επιτροπή Περιβάλλοντος. Φυσικά συνεχίζουμε να το υπερασπισζόμαστε και να το υποστηρίζουμε.
<P>
Πέμπτον, ζητήσαμε από την Επιτροπή Περιβάλλοντος μια εκ των υστέρων μελέτη για την επίδραση της οδηγίας αυτής στην πώληση βουτύρου κακάο από τις αναπτυσσόμενες χώρες. Μια σωστή πολιτική απαιτεί συμμόρφωση, χρειάζεται την τολμηρή αντιμετώπιση του αποτελέσματος της ίδιας του ψηφοφορίας και όταν είναι ανάγκη πρέπει κανείς να προσαρμόζει τους νόμους του σύμφωνα με τα αποτελέσματα. Και αυτό είναι εντάξει όσον αφορά την Επιτροπή Περιβάλλοντος, κύριε Πρόεδρε, και σ' αυτό επιμένουμε στη θέση μας.
<P>
Και, έκτον και τελευταίον και σίγουρα όχι λιγότερο σημαντικό θέμα, είναι η ανησυχία για τον καταναλωτή. Ο καταναλωτής που έχει το δικαίωμα για πληροφόρηση και που έχει το δικαίωμα να ξέρει ποιά ποιότητα του προσφέρεται. Θέλουμε να του δώσουμε εγγυήσεις για τα δικαιώματα αυτά. Αλλά ποτέ δεν συμφωνήσαμε με προτάσεις προς τροποποίηση ή συμπλήρωση της εμπορικής ονομασίας. Κατά την συζήτηση της οδηγίας για τη σήμανση, το ΕΛΚ πάντα στήριξε μια άλλη φιλοσοφία, μια πολύ ευρύτερη εφαρμογή, ως προς το γράμμα, αλλά επίσης ως προς το πνεύμα της σχετικής δικαιοδοσίας και παραμένουμε στις θέσεις μας. Αλλά αυτό, κύριε Πρόεδρε, δεν πάει να πει ότι δεν θέλουμε να παρέχουμε πληροφόρηση προς τον καταναλωτή. Ξανασυζητήσαμε την υπόθεση, επειδή οι τροποποιήσεις μας στον τομέα της σήμανσης δεν πέρασαν στην Επιτροπή Περιβάλλοντος. Η υπόθεση ξανασυζητήθηκε στην παράταξη μας και τελικά στηρίξαμε με μεγάλη πλειοψηφία μια καινούργια τροποποίηση, στην οποία ζητάμε τη γνωστοποίηση, με ευανάγνωστο και εμφανή τρόπο και πάντα στη μπροστινή πλευρά, ότι έγινε προσθήκη άλλων φυτικών λιπών στα προϊόντα.
<P>
Πιστεύουμε, κύριε Πρόεδρε ότι εξυπηρετούμε με τον όρο αυτό τον καταναλωτή με τον καλύτερο τρόπο. Όλες οι εναλλακτικές λύσεις λένε: το εφαρμόζουμε στην εμπορική ονομασία, που σημαίνει σ' αυτό το προϊόν πως ο καταναλωτής πρέπει να ψάξει ανάμεσα στα μικρά γραμματάκια στην πίσω πλευρά, γιατί εκεί αναφέρεται η εμπορική ονομασία και επιτρέπεται να είναι εκεί, στην περίπτωση που προσθέτουν άλλα λίπη σε αυτό το προϊόν, δηλαδή στη σοκολάτα και τότε ο καταναλωτής πρέπει να κοιτάξει τα μικρά χρυσά γραμματάκια στο πλάι για να μάθει εάν το προϊόν περιέχει άλλα φυτικά λίπη. Η πρότασή μας εγγυάται την μπροστινή πλευρά και πιστεύω, κύριε Πρόεδρε ότι αυτός ο τρόπος παρέχει τη μεγαλύτερη εγγύηση.
<P>
Τέλος, κύριε Πρόεδρε, ακόμα κι αυτό. Με όλες αυτές τις τροπολογίες, με όλες αυτές τις προσπάθειες, που ελπίζω να αντιμετωπίζουμε μαζί, δεν τα σώζουμε όλα, αλλά δεν είχαμε άλλες εναλλακτικές λύσεις. Η υπόθεση έπρεπε να ζυγιστεί, η αναπομπή αποτελούσε για την παράταξή μας μια απόδειξη ανικανότητας και ανεύθυνης αντιμετώπισης, επειδή πρόκειται για μια διαδικασία κατά την οποία αποφασίζουμε μαζί και έτσι μπορούμε να ασκούμε την πλήρη νομοθετική μας αρμοδιότητα. Θέλουμε να την ασκούμε, λέμε «ναι» για το πέντε τοις εκατό, αλλά περαιτέρω θέλουμε όλες τις εγγυήσεις για την Αφρική και τον καταναλωτή και κατ' αυτό τον τρόπο, κύριε Πρόεδρε, δείχνουμε πολιτικά ποιοί είμαστε και μπορούμε να προσαρμόσουμε αναλόγως τη συμπεριφορά μας όσον αφορά την ψηφοφορία προς αυτές τις αρχές επί ενάμισυ χρόνο.

<SPEAKER ID=113 LANGUAGE="EN" NAME="Hyland">
Kύριε Πρόεδρε, η εφαρμογή προτύπων ποιότητας και ελέγχων αποτελεί θεμελιώδες στοιχείο του τομέα τροφίμων στην Ευρώπη και από την άποψη του καταναλωτή πρέπει να είμαστε προσεκτικοί ώστε να διασφαλίσουμε πως όλα τα τρόφιμα πληρούν τις πλεόν αυστηρές απαιτήσεις σχετικά με την παραγωγή και τη διάθεσή τους στην αγορά.
<P>
Όμως, η ύπαρξη υπερβολικού αριθμού κανονισμών οδηγεί στην περιττή ανάσχεση του τομέα, με αποτέλεσμα την έλλειψη ποικιλίας, ενώ αγνοεί το τοπικό φάσμα περιφερειακών και εθνικών τροφίμων υψηλής ποιότητας.
<P>
Από την προοπτική της Ιρλανδίας, η γεωργία και η συνδεόμενη με αυτήν βιομηχανία τροφίμων παίζουν κεντρικό ρόλο στην οικονομία μας, ενώ η σοκολατοβιομηχανία που αποτελεί αντικείμενο της σημερινής συζήτησης είναι ένα πολύ σημαντικό τμήμα. Ο τομέας της σοκολάτας υψηλής ποιότητας απασχολεί 3000 ανθρώπους και χρησιμοποιεί 50 εκατομμύρια γαλόνια γάλακτος και 40 τόνους ιρλανδικής ζάχαρης. Η ιρλανδική σοκολάτα γάλακτος - αισθάνθηκα τον πειρασμό να πάρω ένα κομμάτι από τη σοκολάτα που παρουσιαζόταν - θεωρείται προϊόν υψηλής ποιότητας και ικανοποιεί ιδιαίτερα τις γευστικές προτιμήσεις του καταναλωτή.
<P>
Ο γεωργογαλακτοκομικός τομέας έχει αποφασιστική σημασία για τους Ιρλανδούς αγρότες, όπως έχει το κακάο για άλλες χώρες παραγωγούς και δεν επιθυμώ να μειώσω τη σημασία του για τις χώρες που εξαρτώνται από αυτό.
<P>
Η πρόταση της Επιτροπής να επιτρέψει το φυτικό λίπος σε ποσοστό έως 5 % στην παραγωγή σοκολάτας είναι αποδεκτή, όπως είναι και η πρόταση της Επιτροπής Περιβάλλοντος, Δημόσιας Υγείας και Προστασίας των Καταναλωτών να επιτρέψει την αναγραφή των φυτικών λιπών μαζί με τα άλλα στοιχεία. Αυτό αποκλείει την ανάγκη να τοποθετηθεί η ονομασία μπροστά στη συσκευασία. Κατά τη γνώμη μου, η πρόταση της Επιτροπής με την οποία καθίσταται δυνατή η πώληση σοκολάτας με φυτικό λίπος και στα 15 κράτη μέλη αντί των 7 όπως συμβαίνει τώρα, είναι θετική, επιτρέποντας έτσι την ορθή λειτουργία της εσωτερικής αγοράς.
<P>
Για τους λόγους που προανέφερα και ιδιαίτερα λόγω της εξάρτησης της Ιρλανδίας από τον γεωργογαλακτοκομικό τομέα, κάνω έκκληση στους συναδέλφους να υποστηρίξουν την υπάρχουσα παρέκκλιση για την Ιρλανδία και το Ηνωμένο Βασίλειο να επιτρέπεται η χρήση της ονομασίας "σοκολάτα γάλακτος» στον εδαφικό χώρο που καλύπτει η αγορά και των δύο χωρών. Ζητώ από τα κράτη μέλη και όσους είναι εδώ παρόντες να επιτρέψουν να συνεχιστεί η ισχύς της παρέκκλισης αυτής.

<SPEAKER ID=114 LANGUAGE="NL" NAME="Kestelijn-Sierens">
Κύριε Πρόεδρε, κυρία επίτροπος, συνάδελφοι, φοβάμαι πως θα χαθούμε εδώ σε μια ανοιχτή συζήτηση, όπου η λογική και οι γενικές αποδεχτές αρχές χάνονται μπροστά από συναισθήματα, εθνικά συμφέροντα, καθώς επίσης και προσωπικά συμφέροντα. Η εναρμόνιση της νομοθεσίας για τη σοκολάτα οφείλει, κατά τη γνώμη μου, να ανταποκρίνεται σε ένα διπλό σκοπό: πρώτον, οι παραγωγοί, οι εισαγωγείς και οι εξαγωγείς σοκολάτας πρέπει να υπόκεινται στα ίδια δικαιώματα και στις ίδιες υποχρεώσεις, έτσι ώστε να έχουν τις ίδιες ευκαιρίες στην εσωτερική ευρωπαϊκή αγορά και δεύτερον πρέπει να παρέχονται στον καταναλωτή τα οφέλη μιας εσωτερικής αγοράς, μέσα από τις δυνατότητες επιλογής που του προσφέρονται. Γι' αυτό η φιλελεύθερη παράταξη είναι πρώτον υπέρ της πλήρους εναρμόνισης και δεύτερον υποστηρίζει μια ξεκάθαρη αναφορά στη σήμανση.
<P>
Με πλήρη εναρμόνιση δεν εννοούμε μόνο ότι η πώληση σοκολάτας με φυτικά λίπη πρέπει να είναι δυνατή σε όλη την Ένωση, αλλά και η παραγωγή επίσης. Εάν υπερασπιζόμαστε μια πραγματική εσωτερική αγορά, τότε η λογική απαιτεί όχι μόνο να επιτρέπουμε παντού την ελεύθερη διακίνηση, αλλά επίσης την παραγωγή. Ένας κανονισμός, βάσει του οποίου τα κράτη μέλη αποφασίζουν ανεξάρτητα εάν επιτρέπουν ή όχι φυτικά λίπη στην παραγωγή τους, δεν στέκει πλέον. Οι μεγάλοι παραγωγοί μπορούν να αποφασίζουν να μεταφέρουν την παραγωγή τους σε χώρες όπου αυτό γίνεται αποδεκτό, έχοντας έτσι τη δυνατότητα να πουλάνε την παραγωγή τους με το ίδιο εμπορικό όνομα σε χώρες όπου θα υπήρχε μια απαγόρευση. Ο μικρός παραγωγός σοκολάτας που παράγει τοπικά, περιορίζεται όμως έτσι στις δυνατότητες εγκατάστασης και πληρώνει τη νύφη.
<P>
Μετά υπάρχει η σήμανση. Σε μια ελεύθερη αγορά, δεν αποτελεί καθήκον του νομοθέτη να αποφασίσει ποιά συνταγή οφείλει να χρησιμοποιήσει ο παραγωγός. Η τήρηση των ελάχιστων καθορισμένων ποσοτήτων είναι όμως καθήκον του νομοθέτη. Από την άλλη πλευρά, ο καταναλωτής πρέπει να έχει την επιλογή σοκολάτας, βάσει μιας ξεκάθαρης αναφοράς στην ετικέτα, σχετικά με το γούστο του, την παράδοση και, γιατί όχι, την έννοια του για τις αναπτυσσόμενες χώρες. Με ξεκάθαρη αναφορά στην ετικέτα, οι φιλελεύθεροι εννοούν μια μονοσήμαντη, ευνόητη αναφορά σε μια μόνιμη θέση, κατά προτίμηση επάνω, αλλά που να ξεχωρίζει σαφέστατα από τα υπόλοιπα συστατικά και με ευανάγνωστα γράμματα.
<P>
Συνάδελφοι, θα ήθελα να πω ακόμα δύο πράγματα. Η παράταξή μας αντιστέκεται στην ιδέα να περιοριστούν τα φυτικά λίπη σε τρία τροπικά λίπη. Με μια τέτοια απόφαση θα έχουμε πολύ σύντομα προβλήματα με τον Παγκόσμιο Οργανισμό Εμπορίου και τότε η οδηγία αποτελεί εκ προιομίου αποτυχία. Δεύτερον, δεν υποστηρίζουμε ούτε τις τροπολογίες που κάνουν την εφαρμογή αυτής της οδηγίας να εξαρτάται από εκείνη της συγκεκριμένης κοινοτικής μεθόδου ανίχνευσης. Σχετικώς, θα ήθελα να επισημάνω, για τους συναδέλφους, την οδηγία του '89, όσον αφορά τον επίσημο έλεγχο τροφίμων, που ορίζει σχετικώς ενιαίους κανονισμούς. Γι' αυτό υποβάλλουμε την τροπολογία 54, που είναι σύμφωνη με αυτή την οδηγία.

<SPEAKER ID=115 LANGUAGE="ES" NAME="Gonzαlez Αlvarez">
Κύριε Πρόεδρε, εμείς στην Επιτροπή Περιβάλλοντος, Δημόσιας Υγείας και Προστασίας του Καταναλωτή, υποστηρίζουμε την πρόταση του κυρίου Lannoye διότι μας φαίνεται ισορροπημένη. Και αν συμφωνούσαμε με την πρόταση του κυρίου Lannoye είναι επειδή πιστεύω πως σεβόταν συγκεκριμένες αρχές οι οποίες θα έπρεπε να ληφθούν υπόψη κατά την έγκριση της αναθεώρησης αυτής της οδηγίας.
<P>
Πρώτον, μια σαφής και πλήρης επισήμανση, όπως λέει πολύ καλά η Οδηγία 79/111 στο άρθρο 2, δεν θα οδηγήσει στην παραπλάνηση των καταναλωτών. Και δεύτερον λάβετε υπόψη την μείωση στο ελάχιστο των οικολογικών, κοινωνικών και οικονομικών επιπτώσεων.
<P>
Έλαβε επίσης υπόψη ο κ. Lannoye την Σύμβαση με τις χώρες ΑΚΕ και τα άρθρα 130Υ και 130Φ της Συνθήκης, που δείχνουν πολύ καλά το ενδιαφέρον που πρέπει να δείχνει η Ευρωπαϊκή Ένωση για τις χώρες ΑΚΕ, ιδίως για τριάντα ή τριάντα μια από αυτές, οι οποίες έχουν σχέση με την παραγωγή κακάο.
<P>
Ωστόσο, αυτή η συζήτηση αναφέρει την πολυπλοκότητα του θέματος και τον τρόπο επιλογής ώστε να ευνοηθεί αυτό που έλεγε ο κ. Lannoye. Δηλαδή, να προσπαθήσουμε να μειώσουμε στο ελάχιστο τις οικονομικές, οικολογικές και κοινωνικές επιπτώσεις. Σήμερα το πρωί, στην συζήτηση για την κατάσταση στην Ένωση, οι δύο αρχηγοί των δύο μεγάλων ομάδων αυτής της συνέλευσης θύμησαν τις σχέσεις μας με τις χώρες ΑΚΕ και την ανάγκη αυτές οι σχέσεις να βασίζονται σε ένα δίκαιο εμπόριο. Αν η οδηγία, έτσι όπως προτείνεται, εκγριθεί, σύμφωνα με την Γενική Διεύθυνση Μελετών του Ευρωπαϊκού Κοινοβουλίου, η ζήτηση θα μπορούσε να φτάσει μέχρι και σε 200.000 τόνους βούτυρου κακάο λιγότερο, το οποίο θα αποτελούσε μεγάλη οικονομική φθορά για συγκεκριμένες χώρες, κυρίως αν λάβουμε υπόψη ότι υπάρχουν περισσότεροι από ενάμισυ εκατομμύριο γεωργοί -μικροί γεωργοί οι οποίοι -όπως πολύ καλά είπε ο κ. Lannoye στην έκθεσή του, είναι αξιοσέβαστοι από οικολογικής απόψεως, διότι χρησιμοποιούν λίγα χημικά προϊόντα- στους οποίους θα είχε φοβερές επιπτώσεις.
<P>
Από την άλλη, υπάρχει το πρόβλημα της επισήμανσης: εγώ πιστεύω πως η ευρωπαϊκή κοινή γνώμη είναι ευαισθητοποιημένη. Όλοι θυμόμαστε το θέμα των τρελών αγελάδων για το οποίο η κυρία Roth-Behrendt θα παρουσιάσει την έκθεση της επιτροπής παρακολούθησης. Αυτή η ευαισθητοποίηση του ευρωπαϊκού πληθυσμού απαιτεί μια ολοένα και σαφέστερη ενημέρωση σχετικά με το τι θα καταναλώσει, τι θα ξοδέψει. Η κυρία Thyssen έδειχνε πολύ καλά την σοκολάτα και έλεγε πως η επισήμανση ότι η σοκολάτα περιέχει ή δεν περιέχει φυτικά λιπαρά θα καθορίσει αν ο καταναλωτής θα μπορεί ή όχι να επιλέξει. Αυτό σημαίνει, σεβασμό στις συμφωνίες που έχουμε με τρίτες χώρες, σεβασμό στον καταναλωτή, σεβασμό στην ίδια την νομοθεσία της Ευρωπαϊκής Ένωσης.
<P>
Αυτό ζητάει η πρόταση του κυρίου Lannoye. Ελπίζουμε να προχωρήσουν οι προτεινόμενες τροπολογίες και να μπορέσουμε να υπερψηφίσουμε αυτή την πρόταση.

<SPEAKER ID=116 LANGUAGE="NL" NAME="Aelvoet">
Κύριε Πρόεδρε, συνάδελφοι, πρώτα θέλω να καλωσορίσω ειδικά τον υπουργό Gauze, υπουργό Πρώτων Υλών της Ακτής του Ελεφαντοστού, που θεώρησε αυτή την ανοιχτή συζήτηση αρκετά σημαντική για να παρευρίσκεται εδώ. Πρώτον θα ήθελα να πω ότι ο εκπρόσωπός μας στην Επιτροπή Περιβάλλοντος, ο Paul Lannoye, ο οποίος έγινε επίσης εισηγητής για αυτή την οδηγία, διαπίστωσε πολύ γρήγορα ότι δεν υπήρχε απολύτως κανένα πεδίο εφαρμογής για την μηδενική λύση στο Κοινοβούλιο. Έτσι πολύ γρήγορα παραιτηθήκαμε από αυτό, έστω με πόνο στην καρδιά.
<P>
Δεύτερον, μόλις διαπιστώσαμε ότι η παραπάνω υπόθεση δεν θα πέρναγε στο Κοινοβούλιο, συγκεντρώσαμε όλες μας τις δυνάμεις στον καταναλωτή και για να μπορέσει ο καταναλωτής να παίξει όλο το ρόλο του, πρέπει να δοθεί μεγάλη προσοχή στην ονομασία του προϊόντος, προσθέτοντας κάτι. Αυτή ήταν η θέση και ποτέ δεν έφεραν αντιρρήσεις στην Επιτροπή Περιβάλλοντος, αλλά εκ των υστέρων υπέβαλλαν τροπολογίες για την ακύρωση των επιτευχθέντων. Καθίσταται αδύνατον. Οπωσδήποτε συνεχίζουμε να το θεωρούμε σημαντικό και γι' αυτό υποβάλαμε μια τροπολογία στην οποία παρέχεται εκ νέου αυτή η επιλογή, γιατί αυτή είναι η καλύτερη επιλογή. Όχι επειδή προήλθε από μας, αλλά όταν αναφέρεις στη σήμανση: με πρόσθετα άλλα φυτικά λίπη, τότε ο κάθε καταναλωτής το βλέπει. Τα παραδείγματα που μας έδειξε η κυρία Thyssen με τις συσκευασίες, όλα αυτά παίζονται στην τωρινή κατάσταση, όπου υπάρχει μόνο πραγματική σοκολάτα στην αγορά μας και τότε η Cote d'Or δεν το έχει ανάγκη να το αναφέρει με μεγάλα γράμματα στη μπροστινή πλευρά. Αυτό μιλάει από μόνο του, το καταλαβαίνει ένα μικρό παιδί.
<P>
Τρίτον, δίνω όλο το δίκιο στον κύριο De Coene, ότι κάλλιστα είναι δυνατόν να εργαστούμε σύμφωνα με την οδηγία για τη σήμανση όσον αφορά την ονομασία του προϊόντος. Το θέμα μας είναι να προσπαθήσουμε ώστε να βρεθεί η καλύτερη επιλογή και να πάρουμε την πλειοψηφία για την καλύτερη επιλογή. Όσο πιο υψηλά βρίσκεται αυτή, τόσο το καλύτερο για μας και θέλουμε να δώσουμε τη σχετική μάχη.
<P>
Τέταρτον, είναι σαφέστατο ότι αυτή η πρόταση της Επιτροπής, που δεν βελτιώθηκε από την Επιτροπή Περιβάλλοντος, είναι τελείως αντίθετο με τις υποχρεώσεις που συμφωνήσαμε στη Lome και επίσης με τη διεθνή συμφωνία για το κακάο όπου η ΕΕ υποστήριξε μεταξύ άλλων την αγορά μεγαλυτέρων ποσοτήτων βουτύρου κακάο. Έτσι, είναι αδύνατον να ισχυριζόμαστε ότι μπορεί να εξασφαλιστεί η εξαγωγή των κατά κύριο λόγο αφρικανικών χωρών, όταν υπάρχει μια πολύ ασαφής ένδειξη για τον καταναλωτή. Και έτσι το αποτέλεσμα στην Επιτροπή Περιβάλλοντος είναι μια αναφορά με μικρά γράμματα στο τέλος, ενώ το καλύτερο θα ήταν στο ίδιο το όνομα και εφόσον δεν γίνεται αυτό, τότε πρέπει να δούμε πού θα ήταν το καλύτερο. Αλλά ας βάλουμε τα δυνατά μας για την καλύτερη επιλογή.
<P>
Και τέλος, για την κυρία Maij-Weggen: βρίσκω το συμπέρασμά της κάπως ασυνάρτητο. Από τη μια πλευρά λέτε πολύ σωστά ότι η πρόταση είναι κακή και τελικά λέτε: αλλά τότε ας υποστηρίξουμε τις τροποποιήσεις τις κυρίας Thyssen. Δεν λέω ότι αυτές, υπό καμία προϋπόθεση δεν πρέπει να υποστηριχθούν, αλλά τότε προσφεύγω στο γεγονός ότι υπάρχουν πιο δυνατές δυνατότητες προστασίας από τις τροπολογίες της κυρίας Thyssen και αυτές οφείλουν να δοκιμαστούν πρώτα. Έτσι, και αυτές είναι οι τελευταίες μου παρατηρήσεις, εάν η κυρία Thyssen ζητάει το 2002 μια μελέτη επιπτώσεων, τότε αυτό είναι κατόπιν εορτής, όπως μου το είπε και ο επικεφαλής του υπουργικού συμβουλίου, ο van Moreels, αυτό δεν βοηθάει, τότε είναι πλέον πολύ αργά. Η εκτίμηση των επιπτώσεων γίνεται εκ των προτέρων.
<P>
Δεύτερον, όταν πρόκειται να πούμε: πρέπει να υπάρχει και το όργανο ανάλυσης, τότε είναι χρήσιμο ότι αυτό έγινε αποδεκτό, επειδή μας επιτρέπει να κερδίζουμε χρόνο. Αλλά αυτό το κέρδος σε χρόνο είναι χρήσιμο μόνο όταν συνδυάζεται με σωστή πληροφόρηση του καταναλωτή, έτσι ώστε ο καταναλωτής να βλέπει την πραγματική διαφορά και αυτό γίνεται με το καλύτερο τρόπο προσθέτοντας κάτι στο όνομα.

<SPEAKER ID=117 LANGUAGE="NL" NAME="Maij-Weggen">
Κύριε Πρόεδρε, η κυρία Aelvoet μου απηύθυνε το λόγο και με κατάλαβε λάθος. Με δύο προτάσεις μπορώ να το διορθώσω. Είπα: στην περίπτωση που δεν γίνεται αποδεκτή η μηδενική λύση - και έχουν υποβληθεί οι σχετικές τροπολογίες - και στην περίπτωση που ούτε η έκθεση δεν γίνει δεκτή - και γι' αυτό έχουν υποβληθεί οι σχετικές τροπολογίες - τότε οι τροπολογίες της κυρίας Thyssen σε ένα σενάριο χειρότερης περίπτωσης συνεχίζουν να είναι καλύτερες από το 5 %. Αλλά κατά την κρίση μου, ο εισηγητής πρέπει να δει στο τέλος ποιό είναι το αποτέλεσμα και όταν αυτό το αποτέλεσμα δεν είναι καλό, τότε πρέπει απλά να παραπεμφθεί στην Επιτροπή.

<SPEAKER ID=118 NAME="Πρόεδρος">
Σας ευχαριστώ πολύ, κυρία Maij-Weggen. Ούτως ή άλλως, η δυνατότητα ενός ομιλητή να παρέμβει δύο φορές στην ίδια συζήτηση δεν μπορεί να αιτιολογηθεί παρά μόνον εάν τίθεται θέμα διαδικασίας, κάτι που δεν συνέβη. Και το σημειώνω αυτό. Εν πάση περιπτώσει, σας ευχαριστώ για τη σύντομη παρέμβασή σας.

<SPEAKER ID=119 LANGUAGE="NL" NAME="Thyssen">
Το όνομά μου ακούστηκε τρεις φορές από την κυρία Aelvoet. Λέει ότι αυτό που προτείνω εγώ, τελικά δεν είναι εφικτό ή δεν είναι καλό, αλλά θα ήθελα να πω στην κυρία Aelvoet: για διαβάστε, σας παρακαλώ, την οδηγία για τη σήμανση.

<SPEAKER ID=120 NAME="Πρόεδρος">
Κυρία Thyssen, εάν επιθυμείτε να εκφράσετε κάποια διαμαρτυρία, θα σας δώσω το λόγο στο τέλος της συζήτησης. Τη στιγμή αυτή δεν μπορείτε να το κάνετε.

<SPEAKER ID=121 LANGUAGE="FR" NAME="Dell' Alba">
Κύριε Πρόεδρε, δεν γνώριζα ότι η κυρία Επίτροπος είναι ειδική στη σοκολάτα, όμως αυτήν την Τετάρτη οι συνάδελφοί της είχαν οπωσδήποτε και άλλες υποχρεώσεις.
<P>
Αγαπητοί συνάδελφοι, κύριε υπουργέ Πρώτων Υλών της Ακτής του Ελεφαντοστού, ας μην γελιόμαστε: η συζήτησή μας για τη σοκολάτα είναι πολύ σημαντικότερη απ' όσο θα φαινόταν εκ πρώτης όψεως. Εάν το Κοινοβούλιό μας έχει τόσο διχαστεί σήμερα και αν τα πάθη μαίνονται σχετικά με το θέμα αυτό, δεν είναι λόγω του ότι πλησιάζουν οι γιορτές του τέλους της χρονιάς, αλλά λόγω του ότι θίγουμε έναν σημαντικό και πολύ αποκαλυπτικό φάκελο για τον κίνδυνο παρέκκλισης από την εσωτερική αγορά. Είναι κρίμα, από αυτήν την άποψη, που ο αρμόδιος επίτροπος δεν παρευρίσκεται, παρόλο που χαίρομαι ιδιαιτέρως που σας βλέπω ανάμεσά μας.
<P>
Επιτέλους, για τί πράγμα μιλάμε; Από το 1973, η Ευρωπαϊκή Ένωση έχει ψηφίσει στον τομέα της σοκολάτας νομοθεσία η οποία επιτελεί κατά τον αρτιότερο τρόπο διπλή λειτουργία: από τη μια την προστασία του καταναλωτή, και από την άλλη την προάσπιση των συμφερόντων των χωρών παραγωγής. Για να συμβαδίσουμε με ορισμένα νέα Κράτη μέλη και να σεβαστούμε τις εθνικές παραδόσεις τους, παραχωρήθηκαν κάποιες εξαιρέσεις. Πράγματι, θα μας κακοφαινόταν εάν οι Βρυξέλλες ή το Στρασβούργο επέβαλαν στους ευρωπαίους πολίτες τα δικά τους γούστα. Κι όμως, συμβαίνει η Επιτροπή να θεωρεί ότι η συνύπαρξη των δύο αυτών καθεστώτων δεν είναι ικανοποιητική, διότι δεν θα σεβόταν τους ιερούς κανόνες της εσωτερικής αγοράς. Εξ αυτού ορμώμενη, μας προτείνει σήμερα να γενικεύσουμε τις εξαιρέσεις.
<P>
Στην πραγματικότητα, με αυτήν την πλήρη μεταστροφή, μας προτείνει για μια ακόμη φορά μία εναρμόνιση με τα χαμηλότερα επίπεδα. Σήμερα, βλέπω απλώς ότι η Επιτροπή επανέρχεται στο φάκελο αυτό, ενώ πιστεύω ότι θυμάμαι πολύ καλά ότι το Ευρωπαϊκό Κοινοβούλιο είχε σαφώς απορρίψει την πρώτη της προσπάθεια. Με αυτόν τον ρυθμό, θα επιτρέψουμε την οικοδόμηση ενός ευρωπαϊκού μοντέλου χωρίς καμιά γεύση, ξεκινώντας από την εναρμόνιση της μαγειρικής. Κάτι τέτοιο θα ήταν τελείως ηλίθιο και τρομερά επικίνδυνο.
<P>
Αντίθετα με πολλούς από εσάς, δεν είμαι ειδικός στη σοκολάτα, όμως βλέπω στην προκειμένη περίπτωση ότι η Επιτροπή ετοιμάζεται να γενικεύσει μια πρακτική η οποία από μόνη της κρύβει πολλούς κινδύνους.
<P>
Σας παρακαλώ λοιπόν, ας μην ακολουθήσουμε κατά γράμμα αυτό που μας προτείνει η Επιτροπή. Καταθέσαμε τις τροποποιήσεις -όπως έκαναν και άλλοι συνάδελφοι- που θα επέτρεπαν στην έκθεση Lannoye να δημοσιευθεί σύμφωνα με την παράδοση του Κοινοβουλίου. Θεωρώ πως έχουμε ως προτεραιότητες την εναρμόνιση των συμφερόντων των χωρών μας αλλά και την προστασία των συμφερόντων των εταίρων μας όπως οι χώρες ΑΚΕ. Ελπίζω ότι το Κοινοβούλιο θα είναι σε θέση να υπερασπιστεί τις προτεραιότητες αυτές χωρίς να παρασυρθεί από τη γλυκιά εναρμόνιση, η οποία τελικά μπορεί να αποδειχθεί πολύ πικρή.

<SPEAKER ID=122 LANGUAGE="NL" NAME="Blokland">
Κύριε Πρόεδρε, η πρόταση της Επιτροπής για το κακάο για το οποίο μιλάμε εδώ, έχει σε μερικά σημεία σαφέστατα ελλείψεις. Επιβάλλεται η διόρθωση των σημείων αυτών. Μόνο τότε η πρόταση θα γίνει αποδεκτή και από τη δική μου παράταξη.
<P>
Η Ευρωπαϊκή Επιτροπή προσπάθησε να λύσει τα προβλήματα που υπάρχουν στην εσωτερική αγορά κατά την παραγωγή και πώληση των προϊόντων σοκολάτας, με τον πιο απλό τρόπο, δηλαδή με το να ισχύει για όλους η πιο ελεύθερη αντιμετώπιση για την παραγωγή σοκολάτας. Αυτό σημαίνει: πλήρης ελευθερία για τον καθένα όσον αφορά τη χρήση του 5 % εναλλακτικών λιπών. Αυτό μπορεί να φαίνεται ενδιαφέρον, αλλά αρνείται κατά αυτόν τον τρόπο την αντίθεση που υπάρχει εδώ και περισσότερα από είκοσι χρόνια ανάμεσα στα κράτη μέλη όσον αφορά τη χρήση αυτών των λιπών. Για μας, η αρχή είναι πως η καθαρή σοκολάτα δεν επιτρέπεται να περιέχει εναλλακτικά λίπη, αυτό έχει συνηθίσει η πλειοψηφία της Ένωσης και δεν επιτρέπεται να το αλλάξεις. Επιπλέον, τα αποτελέσματα για τις αναπτυσσόμενες χώρες που παράγουν κακάο ενδέχεται να είναι πολύ σοβαρά.
<P>
Θέλουμε να δείξουμε κατανόηση για το ότι υπάρχουν κάποια πραγματικά προβλήματα στην εσωτερική αγορά. Οι παραγωγοί καθαρής σοκολάτας, χωρίς άλλα λίπη, έχουν ένα ανταγωνιστικό μειονέκτημα και μπορεί να δημιουργηθεί παραπλάνηση του καταναλωτή από μια εμπορική ονομασία που συμπίπτει με την εμπειρία του. Οπότε κάτι πρέπει να γίνει.
<P>
Πιστεύω πως μπορεί να βρεθεί μια καλή συμβιβαστική λύση μέσω της ένδειξης στη σήμανση. Υπάρχει μια ξεκάθαρη τάση για περισσότερη επιρροή των καταναλωτών: θέλουν να ξέρουν τι τρώνε. Γι' αυτό πιστεύω ότι δεν υπάρχουν αντιρρήσεις να φαίνεται, όσο ξεκάθαρα γίνεται, τί περιέχει ένα προϊόν και τί δεν περιέχει.
<P>
Εξάλλου δεν επιτρέπεται να παραβλέπουμε τα αποτελέσματα μιας αλλαγής στα συστατικά της σοκολάτας για τις χώρες που παράγουν κακάο. Είναι αλήθεια που εδώ και χρόνια υπάρχει μια αυξημένη ζήτηση για κακάο, αλλά μια ξαφνική αλλαγή σε 5 %, χωρίς επιπλέον μέτρα, θα μπορούσε να αποδειχτεί καταστροφικό για μερικές αναπτυσσόμενες χώρες.
<P>
Έτσι, τονίζω ακόμα μια φορά, ότι η επισήμανση, όσον αφορά εμένα, είναι η καλύτερη θέση για τη λύση αυτής της χρόνιας διαμάχης. Η αναφορά πρέπει τότε όμως να αποτελεί ένα εμφανέστατο χαρακτηριστικό στην ετικέτα και οπωσδήποτε να μη βρίσκεται με μίζερα γραμματάκια στη αναφορά των συστατικών. Τότε κοροϊδεύεις την πλειοψηφία του πληθυσμού της Ευρώπης που τρώει σοκολάτα. Στην περίπτωση που, κατά την ψηφοφορία των τροποποιήσεων, συμβαίνει κάτι τέτοιο, τότε εμείς δεν θα μπορέσουμε να υποστηρίξουμε την απόφαση.

<SPEAKER ID=123 LANGUAGE="IT" NAME="Amadeo">
Κύριε Πρόεδρε, πριν απ΄όλα, αξίζει ένα "μπράβο» στον κ. Lannoye. Το στοιχείο που χαρακτηρίζει την πρόταση βρίσκεται στο άρθρο 2 της οδηγίας που συζητάμε σήμερα, σύμφωνα με την οποία επιτρέπεται στα κράτη μέλη να προσθέσουν φυτικά λίπη διαφορετικά από το βούτυρο του κακάου. Αν η οδηγία αυτή γίνει δεκτή, τα κράτη μέλη θα υποχρεωθούν να θέσουν στο εμπόριο προϊόντα με φυτικά λίπη με την ονομασία της σοκολάτας. Συνεπώς, θα πριμοδοτηθούν τα προϊόντα που περιέχουν φυτικά λίπη, υποβαθμίζοντας με τον τρόπο αυτό το ανώτερο προϊόν, που δεν θα είναι πιά σοκολάτα αγνού κακάου, αλλά ένα προϊόν ακριβότερο, που θα καταχωρηθεί στα προϊόντα πολυτελείας.
<P>
Έχοντας υπόψη ότι, με τις σημερινές τεχνικές γνώσεις που έχουμε, ο προσδιορισμός του ποσοστού φυτικών λιπαρών ουσιών μέσα στη σοκολάτα είναι δυσχερής με ένα περιθώριο σφάλματος της τάξης του 40 %, έχομε υποβάλει μία τροπολογία που επιτρέπει την αντικατάσταση του βούτυρου του κακάου με φυτικά λίπη μέχρι το 5 % του συνολικού βάρους του τελικού προϊόντος, και αυτό για να ποσοτικοποιήσουμε τις υποχρεώσεις. Οι κοινωνικοοικονομικές συνέπειες της οδηγίας θα είχαν επίσης αρνητικές επιπτώσεις, ιδίως στις παραγωγικές χώρες. Στη Δυτική Αφρική, για παράδειγμα, η καλλιέργεια του κακάου ενδιαφέρει στην πραγματικότητα δύο εκατομμύρια καλλιεργητών, γεγονός το οποίο, αν υπολογίσουμε και τις οικογένειές τους, ανεβάζει στα 11 εκατομμύρια και περισσότερο τα άτομα που έχουν σχέση με τον τρόπο αυτό καλλιέργειας.
<P>
Επίσης, και οι παραγωγικές χώρες ΑΚΕ - 31 από τις 70 - θα υποστούν τις αρνητικές επιπτώσεις από μία οδηγία η οποία, κατά τη γνώμη μας, θα έπρεπε να πριν απ΄όλα να στηριχθεί σε μία ασφαλή μέθοδο ανάλυσης για τον προσδιορισμό των φυτικών λιπών στο προϊόν, να ποσοτικοποιήσει εν καιρώ τις συνέπειες στη τιμή της αγοράς του κακάου, ώστε να αποδειχθεί, προφανώς στη συνέχεια, αποτελεσματική.
<P>
Οι οικονομίες της Αφρικής και της Καραϊβικής, που βασίζονται αποκλειστικά στο εισόδημα από το κακάο, θα υποστούν πανωλεθρία και, ας προσθέσουμε, πείνα και ανεργία με συνέπεια, είμαι βέβαιος, μεταναστεύσεις των πληθυσμών εκείνων για τους οποίους η καλλιέργεια του κακάου είναι η κύρια μορφή εισοδήματος. Λαμβάνοντας υπόψη μας τις πολιτικές και οικονομικές αναστατώσεις που θα είναι η συνέπεια της βεβιασμένης έγκρισης και της επιφανειακής μελέτης της οδηγίας, πιστεύουμε ότι η οδηγία αυτή πρέπει να απορριφθεί, και λόγω του αγώνα εναντίον της φτώχειας που διεξάγει η Ενωση στις υπό ανάπτυξη χώρες, με προοπτική την βαθμιαία ένταξή τους στην παγκόσμια οικονομία.

<SPEAKER ID=124 LANGUAGE="EN" NAME="Whitehead">
Kύριε Πρόεδρε, τίποτε από όσα θα πω σήμερα δεν θα ακουστεί ιδιαίτερα ευχάριστα από τη μεγάλη συμμαχία των νόμιμων ενδιαφερόντων για τον Τρίτο Κόσμο, της απέχθειας για την ενιαία αγορά και των οικονομικών συμφερόντων που καλύπτονται υπό το ένδυμα των υψηλών αρχών, οι οποίες έχουν κυριαρχήσει στη σημερινή συζήτηση. Θα ήθελα απλώς να πω δυό-τρία πράγματα στους εισηγητές και στη συνέχεια στα μέλη του Κοινοβουλίου. Μιλώ σαν κάποιος που ενδιαφέρεται με πάθος για τον Τρίτο Κόσμο και έχει συγκινησιακά φορτιστεί από ορισμένες από τις επιθέσεις που έγιναν εναντίον ορισμένων από εμάς που τυχαίνει να φτιάχνουν σοκολάτα με διαφορετικό τρόπο, κάτι που έκαναν σε όλη τη διάρκεια της ζωής μου.
<P>
Το πρώτο που θα πω στους εισηγητές είναι ότι η προσπάθεια της Επιτροπής Περιβάλλοντος να καταλήξει σε συμβιβασμό στηρίχθηκε στην ανάγκη να βρεθεί στο θέμα αυτό μια χρυσή τομή μεταξύ εκείνων των νόμιμων ενδιαφερόντων και των πιέσεων της ενιαίας αγοράς. Εάν θέλετε το ένα και όχι το άλλο, δεν έχετε θέση μαζί μας. Όμως, ο κ. Lannoye παρουσίασε με ακρίβεια ορισμένες από τις τροποποιήσεις, περιλαμβανομένης της υπ' αρ. 13 που κατέθεσε ο υποφαινόμενος και άλλων, οι οποίες επεδίωκαν τοποθετηθεί το σωστό μαρκάρισμα σε μια θέση που μπορεί να το δει ο καταναλωτής και να πάρει όλες τις απαραίτητες πληροφορίες για να κρίνει εάν χρησιμοποιείται βούτυρο κακάου ή όχι.
<P>
Στη συνέχεια η κ. Maij-Weggen, εκ μέρους της δικής της επιτροπής, είπε ότι αυτό που πραγματικά θέλουν είναι μηδενικό περιεχόμενο. Δεν θέλουν να υπάρχει καθόλου λίπος σε όλη την Ευρωπαϊκή Ενωση. Εάν αυτό δεν είναι δυνατό - και σαφώς δεν είναι: ακόμη και ο κ. Happart αναγκάστηκε να το δεχθεί, όσο και αν το αποδοκίμασε, ότι η Επιτροπή Γεωργίας ήταν έτοιμη να δεχθεί ένα ποοστό 5 % φυτικών λιπών σε όλη την Ευρωπαϊκή Ενωση - η δεύτερη επιλογή ανήκει τώρα στην κ. Thyssen που έχει ήδη επιχειρήσει πάλι να βρει μια λύση στο θέμα. Η κ. Thyssen θέλει να έχουμε μια αλάνθαστη μέθοδο για τη μέτρηση των διαφόρων ειδών σοκολάτας που κανείς δεν έχει σκεφθεί στο παρελθόν. Ποτέ δεν σκέφτεστε κάτι τέτοιο όταν δαγκώνετε την πραλίνα και συζητάτε εάν η σοκολάτα έχει νοθευτεί από τα συστατικά της ή όχι. Τώρα πρέπει να έχουμε μια αλάνθαστη μέθοδο για τη μέτρηση της περιεκτικότητας όλων των συστατικών.
<P>
Στην οδηγία σχετικά με τον έλεγχο υπάρχει ήδη ένας τρόπος για να βεβαιωθούμε ότι οι παραγωγοί είναι υποχρεωμένοι να αναφέρουν σχετικά με το περιεχόμενο της σοκολάτας, πού βρίσκεται το 5 % και ποια είναι τα συστατικά. Ο κ. Happart δεν έχει δίκιο όταν λέει ότι η σοκολάτα, όπως την φτιάχναμε πάντοτε, είναι υποκατάστατο σοκολάτας. Αυτό είναι που πραγματικά θέλουν όταν μιλούν για αλλαγή τίτλου. Θέλουν να ονομάζουμε τη σοκολάτα όπως αυτή φτιάχνεται σε επτά κράτη μέλη, υποκατάστατο σοκολάτας. Ομως δεν είναι υποκατάστατο, είναι σοκολάτα, και καλύτερα να αποδεχθείτε το γεγονός αυτό. Στην ενιαία αγορά πρέπει να συνυπάρχει με άλλα προϊόντα, κατά ένα τρόπο συνεπή με τις διεθνείς μας υποχρεώσεις.
<P>
Τέλος, όσον αφορά στη σοκολάτα γάλακτος, η απόφαση να απαγορευθούν οι παρεκκλίσεις σχετικά με αυτήν δεν έχει θέση στη συζήτησή μας. Το γεγονός είναι ότι εδώ ασχολούμαστε με το πρόσθετο ζωικό λίπος - ένα θέμα αρκετά διαφορετικό. Δεν μπορώ να σκεφθώ μια περισσότερο συγκεκριμένη περιγραφή της σοκολάτας με προσθήκη γάλακτος, από τον όρο >. Στη βάση αυτή, πρέπει να υποστηρίξουμε τις προτάσεις της Επιτροπής Περιβάλλοντος και την ουσία των προσπαθειών της Επιτροπής.

<SPEAKER ID=125 LANGUAGE="DE" NAME="Schnellhardt">
Κύριε Πρόεδρε, αγαπητοί κυρίες και κύριοι, η σοκολάτα είναι ένας γλυκός πειρασμός, για μερικούς ένα κακό, για την Ευρωπαϊκή Ένωση το κόκκινο πανί. Στην πραγματικότητα η σοκολάτα αποτελεί ένα μικρό συμπλήρωμα της ανθρώπινης διατροφής. Κανείς δεν προδιαγράφει πόσο σαλάμι πρέπει να έχει η πίτσα και πόσες φράουλες, η τούρτα φράουλα. Αρκεί μόνον η δοσολογία των υλικών. Μόνο στην σοκολάτα δεν ισχύει το ίδιο! Δύο αγορές υπάρχουν στην Ευρώπη που υπερασπίζουν λυσσαλέα τη θέση τους, ακόμη και με αθέμιτα μέσα, κάποτε.
<P>
Ο αποκλεισμός ή η Οδηγία για την σοκολάτα ανήκει τελικά στο βουνό των σκουπιδιών της ευρωπαϊκής εξέλιξης. Δεν είμαστε δυστυχώς ακόμη εκεί, αλλά το προεξοφλώ ότι θα φτάσουμε κι εκεί. Νομίζω, ότι η συζήτηση κατέστησε σαφές ότι: Θα επιτύχουμε ικανοποιητική λύση, τότε μόνο, όταν σεβαστούμε τις διαφορετικές παραδόσεις. Αποφασιστικής σημασίας γεγονός είναι το πώς θα εναρμονιστεί αυτός ο αμοιβαίος σεβασμός, με τους στόχους της εσωτερικής αγοράς και την προστασία και ενημέρωση του Ευρωπαϊου καταναλωτή. Εδώ πρέπει να προσανατολιστεί κανείς, σύμφωνα με την αρχή, ότι στην εσωτερική αγορά τροφίμων κανόνας είναι: Η αμοιβαία αναγνώριση εθνικών διατάξεων, λόγου χάρη, σχετικά με την σύνθεση των τροφίμων.
<P>
Η αρχή αυτή λειτουργεί, και μεταξύ άλλων λειτουργεί επειδή ενιαίες ευρωπαϊκές διατάξεις για την επισήμανση των τροφίμων, διασφαλίζουν και καλύπτουν την προστασία και τις ενημερωτικές ανάγκες των καταναλωτών. Γι' αυτό θα ήταν λάθος να απαγορευτούν στην Ευρώπη συστατικά τροφίμων από άλλα φυτικά λίπη, εκτός του βούτυρου κακάου στην Ευρώπη ή να επιτραπούν υποχρεωτικά, σε όλη την Ευρώπη, αυτά τα λίπη. Δεν θα μπορούσε να γίνεται πλέον λόγος για αμοιβαίο σεβασμό.
<P>
Σωστή είναι η αφετηρία, του να αφεθεί μόνον, στην ευχέρεια των επιμέρους κρατών η απόφαση για την άδεια και άλλων φυτικών λιπών, να επιτρέπεται όμως η διακίνησή τους. Σωστό είναι σ' αυτήν την περίπτωση, να δίδονται στον καταναλωτή, σαφείς, διευκρινιστικές και εύκολα αναγνωρίσιμες πληροφορίες επί της συσκεασίας για τα συστατικά σύνθεσης του προϊόντος. Έχουν υποβληθεί τροπολογίες που ανταποκρίνονται σ' αυτόν τον στόχο και επιδιώκουν μια πραγματική ευρωπαϊκή αφετηρία, δηλαδή υπό μορφή Οδηγίας να μπεί σαν υλικό ο προαναφερθείς σεβασμός για τις διαφορετικές παραδόσεις. Θα ήθελα να ζητήσω από όλες και όλους τους συναδέλφους να υποστηρίξουν στην αφετηρία αυτή δεόντως.
<P>
Υπάρχει η ιδιαίτερη προειδοποίηση για το ότι με τις μονομερείς διατάξεις, επισήμανσης στην συσκευασία, η έννοια της σοκολάτας θα μπορεί να ισχύσει μόνον για μία μερίδα των αντίστοιχων ευρωπαϊκών προϊόντων, ή ότι θα μπορούσε να παραχαραχθεί η ένδειξη κυκλοφορίας. Με την τελευταία τροποποίηση της Οδηγίας για τις ενδείξεις στη συσκευασία, διεξήχθησαν σφοδρές μάχες προκειμένου να αποφευχθούν κανόνες για ενδείξεις στην συσκευασία, που θα συνεπάγονταν διακριτική μεταχείριση ή αθέμιτο ανταγωνισμό. Θα κάναμε πραγματικά μια άχαρη δουλειά, αν ζητούσαμε και επιτρέπαμε τα ίδια για την σοκολάτα.
<P>
Στο σημεία αυτό θα ήθελα να υπογραμμίσω, ακόμη μια φορά, σχετικά με την προαναφερθείσα αφετηρία πρόκειται μάλλον για μια συμβιβαστική λύση που βρίσκεται στο μέσο περίπου όλων των δυνατών σχετικών λύσεων. Πρέπει να έχουμε ξεκαθαρίσει, απολύτως, ότι η απόφαση της Ευρωπαϊκής Επιτροπής και της αντίστοιχης επιτροπής αποτελούν τελικά τον σωστό δρόμο. Ας εκμεταλλευτούμε την ευκαιρία για να αποδείξουμε ότι σκεφτόμαστε ευρωπαϊκά και δεν κυνηγάμε κατά πόδας τα εθνικά μας συμφέροντα!
<P>
(Χειροκροτήματα)

<SPEAKER ID=126 LANGUAGE="FR" NAME="Nordmann">
Θα ήθελα να δώσω τα ειλικρινή μου συγχαρητήρια στον κ. Lannoye για την ποιότητα της έκθεσής του. Και έχω ορισμένους λόγους για να το κάνω, αφού πέρασαν κιόλας δώδεκα χρόνια από τότε που ήμουν στην ίδια θέση μ' εκείνον, ως εισηγητού κατα τη διάρκεια της πρώτης προσπάθειας της Επιτροπής.
<P>
Σήμερα, καθώς συμπληρώνονται δώδεκα χρόνια, το κείμενο του εγγράφου δεν έχει αλλάξει. Οι προκλήσεις παραμένουν οι ίδιες μα ο φάκελλος δεν σημείωσε καμία πρόοδο. Η πρόταση της Επιτροπής είναι άσκοπη, επικίνδυνη και κακή. Είναι άσκοπη διότι το στάτους κβο σήμερα επιτρέπει στον καθένα να καταναλώνει όποια σοκολάτα επιθυμεί. Είναι επικίνδυνη διότι αμφισβητεί σοβαρά την ποιότητα των σχέσεών μας και της ενίσχυσής μας απέναντι σε ορισμένες χώρες υπό ανάπτυξη. Είναι τέλος κακή διότι δεν προετοιμάστηκε σωστά, δεν διαθέτει το κατάλληλο τεχνικό υπόβαθρο.
<P>
Δεν θα επανέλθω στο σύνολο των διαστάσεων του προβλήματος. Θα ήθελα απλώς να έχω την προσοχή σας κύριε Πρόεδρε, σχετικά με το ζήτημα ελέγχου όσον αφορά το μάξιμουμ του 5 % των φυτικών λιπαρών υποκατάστασης. Δεν υπάρχει σήμερα κάποια τεχνική που να επιτρέπει, όχι τον εντοπισμό αλλά τον ποσοτικό προσδιορισμό αυτών των φυτικών λιπαρών υποκατάστασης. Εδώ και δώδεκα χρόνια η Επιτροπή έλεγε: "Οι μέθοδοι αυτές θα τελειοποιηθούν». Σήμερα μας επαναλαμβάνει: "Οι μέθοδοι αυτές θα τελειοποιηθούν». Οι υποσχέσεις παραμένουν, καμία πρόοδος δεν σημειώθηκε.
<P>
Ερωτώμενος από την Επιτροπή Περιβάλλοντος, Δημόσιας Υγείας και Προστασίας των Καταναλωτών, ο υπάλληλος της Επιτροπής μας τόνισε ότι έχει σημειωθεί πρόοδος. Ήταν όμως ανίκανος να αναφέρει την παραμικρή πρόοδο προς αυτήν την κατεύθυνση. Πράγμα που φανερώνει, ειρήσθω εν παρόδω, την εξάρτηση της Επιτροπής από ορισμένους παράγοντες επιρροής κατά την προετοιμασία του κειμένου αυτού.
<P>
Αυτή την τόσο μέτρια και τόσο ακατάλληλα προετοιμασμένη οδηγία, θα μπορούσαμε να την τροποποιήσουμε; Το ελπίζω. Αμφιβάλλω όμως. Εάν δεν μπορούμε να την τροποποιήσουμε κύριε Πρόεδρε, θα πρέπει να έχουμε το σθένος να την απορρίψουμε.

<SPEAKER ID=127 LANGUAGE="FR" NAME="Ainardi">
Κύριε Πρόεδρε, αναμφισβήτητα η σοκολάτα διαθέτει μία πολιτισμική και μία συναισθηματική παράμετρο, ωστόσο, εγώ -χωρίς να είμαι ειδική- θα ήθελα να μιλήσω για τη γεύση. Οι λάτρεις της σοκολάτας το γνωρίζουν: η καλή σοκολάτα παρασκευάζεται από βούτυρο κακάο. Η προσθήκη οποιασδήποτε άλλης λιπαρής ουσίας αλλοιώνει τη γεύση, και για να προασπίσει ακριβώς την ποιότητα αυτή, η οδηγία του 1973 απαγόρευε τη χρήση φυτικών λιπαρών ουσιών, εκτός από το βούτυρο κακάο, για την παρασκευή σοκολάτας. Οι έξι ιδρυτικές χώρες της Ευρωπαϊκής Κοινότητας τηρούσαν τον κανόνα αυτό.
<P>
Μετά την πρώτη διεύρυνση της Ευρωπαϊκής Κοινότητας, αναγνωρίστηκε στα νέα κράτη μέλη παρέκκλιση, η οποία επέτρεπε τη χρήση φυτικών λιπαρών ουσιών σε ποσότητα 5 % επί του συνολικού βάρους της σοκολάτας. Το σχίσμα είχε επέλθει. Σήμερα, επτά κράτη μέλη κάνουν χρήση της παρέκκλισης αυτής και οκτώ διατηρούν την αρχική απαγόρευση. Υπό την πίεση των πολυεθνικών σοκολατοβιομηχανιών, η Επιτροπή ενέκρινε στις 17 Απριλίου 1996 σχέδιο οδηγίας με σκοπό να παραχωρήσει στα κράτη μέλη τη δυνατότητα να επιτρέπουν την προσθήκη φυτικών λιπαρών ουσιών, στο όνομα της ελεύθερης κυκλοφορίας των εμπορευμάτων. Η οδηγία αυτή σηματοδοτεί την έναρξη ανεξέλεγκτων εξελίξεων. Η εφαρμογή της, όπως γνωρίζουμε, θα επιφέρει μεγάλες συνέπειες τόσο στην ποιότητα της σοκολάτας όσο και στα έσοδα των χωρών ΑΚΕ που παράγουν κακάο.
<P>
Η ενέργεια αυτή θα προκαλούσε κατακόρυφη πτώση στην ποιότητα της σοκολάτας, λόγω της προσθήκης φυτικών λιπαρών ουσιών, ακόμη και συνθετικών ουσιών. Επιπλέον, δεν υπάρχει συγκεκριμένη και εύκολη τεχνική για τη μέτρηση της ποσότητας λιπαρής ουσίας που περιέχεται στη σοκολάτα.
<P>
Σε ό, τι αφορά τις αναπτυσσόμενες χώρες που παράγουν κακάο, θα γνωρίσουν σημαντική μείωση των εσόδων τους -η οποία υπολογίζεται σε 300 εκατομμύρια δολλάρια- λόγω, αφενός, της απώλειας διεξόδων και, αφετέρου, της πτώσης των τιμών.
<P>
Η οδηγία αυτή συνιστά, εξίσου, παράβαση των δεσμεύσεων που είχε αναλάβει η Ευρωπαϊκή Ένωση στο πλαίσιο της διεθνούς συμφωνίας για το κακάο.
<P>
Εκφράζω την ικανοποίησή μου για το γεγονός ότι η Επιτροπή Ανάπτυξης και Συνεργασίας απέρριψε την πρόταση οδηγίας. Δυστυχώς, δεν ακολούθησε το παράδειγμά της η Επιτροπή Περιβάλλοντος, Δημοσίας Υγείας και Προστασίας των Καταναλωτών. Ακουσα προσεκτικά τα επιχειρήματα που προέβαλε ο κ. Lannoye, όμως η έγκριση τροπολογιών στην οδηγία, προκαλεί επικίνδυνες αλυσιδωτές συνέπειες, που, ουσιαστικά, ισοδυναμούν με αποδοχή της. Ακόμη και αν υπάρχουν ορισμένες τροποποιήσεις, αφορούν κυρίως στον τύπο.
<P>
Προκειμένου να προασπίσουμε την ποιότητα της σοκολάτας και τα συμφέροντα των χωρών ΑΚΕ που παράγουν κακάο, τάσσομαι υπέρ της απόρριψης της οδηγίας, ώστε να αποστείλουμε ισχυρό μήνυμα στο Συμβούλιο. Αν το Συμβούλιο επιθυμεί πράγματι την εναρμόνιση σε ευρωπαϊκό επίπεδο, πρέπει να απαγορεύσει σε όλη την Ευρωπαϊκή Ένωση την προσθήκη διαφορετικών λιπαρών ουσιών από το βούτυρο κακάο, χωρίς να αφήσει στα κράτη μέλη τη δυνατότητα παρέκκλισης.

<SPEAKER ID=128 LANGUAGE="DE" NAME="Breyer">
Kύριε Πρόεδρε, αγαπητοί κυρίες και κύριοι συνάδελφοι, η πρόταση της Ευρωπαϊκής Επιτροπής αποτελεί μια επίθεση στους ένθερμους φίλους της σοκολάτας. Αυτό θέλουν, να μείνει η σοκολάτα, σοκολάτα. Δεν θέλουν ένα υποκατάστατο σοκολάτας, αλλά μια γνήσια σοκολατα με βούτυρο κακάου. Όμως η σοκολάτα με συνθετικά φυτικά λίπη από κόκκους σόγιας δεν κάθονται μόνον στον λαιμό του κάθε γευσιγνώστη αλλά η άδεια γι' αυτά τα υποκατάστατα θα έχει επίσης καταστρεπτικές συνέπειες για τους παραγωγούς των αναπτυσσόμενων χωρών, γιατί θα διακοπεί η ζήτηση των δικών τους προϊόντων.
<P>
Αυτό θα αποτελέσει μια καθαρή διακοπή της σύμβασης που αφορά την συμφωνία για το κακάο, στην οποία η Ευρωπαϊκή Ένωση το 1993 ανέλαβε την υποχρέωση για προώθηση της κατανάλωσης κακάο. Οι παραγωγοί εκεί καλλιέργησαν τις φυτείες του κακάο με την ελπίδα ότι η σύμβαση αυτή θα εκπληρωθεί. Περίπου το ένα δέκατο της παγκόσμιας παραγωγής κόκκων κακάο δεν θα έβρισκε σ' αυτήν την περίπτωση αγοραστές.
<P>
Το Κοινοβούλιο πρέπει να επιμείνει, ώστε να υπάρξει ένας σαφής χαρακτηρισμός. Τα μέλη της Επιτροπής Περιβάλλοντος ήθελαν να καθοριστεί σ' αυτόν, ότι τα συνθετικά φυτικά λίπη πρέπει να αναφέρονται στην ένδειξη για την περιεκτικότητα συστατικών της σοκολάτας. Γνωρίζουμε, εν τούτοις, ότι μόνο το 4 % των καταναλωτών διαβάζουν αυτά τα μικρά γράμματα στην συσκευασία.
<P>
Γι' αυτό εμείς υποστηρίζουμε ότι το θέμα παραμένει στην τελική απόφαση του ενήλικου καταναλωτή. Η τροπολογία μας αποσκοπεί, ως εκ τούτου, να αναφέρεται με μεγάλους και ευδιάκριτους χαρακτήρες στο προϊόν, έτσι ώστε ο καταναλωτής να μπορεί να πάρει την αντίστοιχη απόφαση. Οτιδήποτε άλλο θα ήταν για μας απαράδεκτο, όπως πχ. αν ο χαρακτηρισμός ακολουθεί σε μικρά γράμματα, την ένδειξη για την περιεκτικότητα συστατικών. Επίσης δεν επιθυμούμε την χρήση υποκατάστατων ουσιών που δημιουργούνται με χημικές διαδικασίες ή από τεχνητά γονίδια. Γνωρίζουμε βέβαια ότι η σοκολάτα αποτελεί υποκατάστατο ναρκωτικού, δεν θέλουμε όμως κανενός είδους υποκατάστατες ουσίες στην σοκολάτα.
<P>
Τώρα το Ευρωπαϊκό Κοινοβούλιο δεν πρέπει να υποχωρήσει μπορστά στις βιομηχανίες των υποκαταστάτων, αλλά πρέπει να υπερασπίσει την καθαρότητα της σοκολάτας. Αυτή πρέπει να είναι η θέση του Ευρωπαϊκού Κοινοβουλίου! Η εναρμόνιση είναι ένα σωστό μέτρο πρέπει όμως να ακολουθήσει και την σωστή κατεύθυνση αυτή για την χρήση εντελών υποκαταστάτων ουσιών και αντί να ανεχόμαστε τα αυξανόμενα χρέη των αναπτυσσόμενων χωρών πρέπει να παραμείνουν ως έχουν προδιαγραφές ποιότητας και η εισαγωγή του κακάο.

<SPEAKER ID=129 LANGUAGE="FR" NAME="Hory">
Κύριε Πρόεδρε, αγαπητοί συνάδελφοι, θα σας μιλήσω με απόλυτη ειλικρίνεια. Προσωπικά -όπως και η ομάδα μου, εξάλλου- είμαι εντελώς αντίθετος με το σχέδιο οδηγίας που μας υποβλήθηκε, και ιδιαίτερα με το άρθρο 2. Η άποψή μου ίσως φανεί υπερβολικά απλή, αλλά πιστεύω ότι η σοκολάτα πρέπει να παρασκευάζεται από κακάο, και ότι οποιοδήποτε προϊόν παράγεται από άλλα συστατικά πρέπει να φέρει διαφορετικό όνομα. έτσι απλά.
<P>
(Χειροκροτήματα) Για να υποστηρίξει την οδηγία, ο συνάφελφος κ. Schnellhardt ισχυρίστηκε, περιέργως, ότι κανείς δεν θα απαιτούσε να ξέρει πόσες φράουλες περιέχει μια τάρτα με φράουλες. Όντως, αλλά θα ήθελα να του απαντήσω, με την ίδια ευκολία, ότι αν παρασκευάζουμε την τάρτα με δαμάσκηνα, δεν πρόκειται πλέον για τάρτα με φράουλες, αλλά για τάρτα με δαμάσκηνα. Θα μπορούσαμε, άραγε, να θεωρήσουμε κρασί ένα ποτό που θα παρακευαζόταν από χυμό μύλου, ή να ονομάζαμε βούτυρο ένα είδος μαργαρίνης; Βεβαίως όχι, και δικαίως! Αποδεχθήκαμε να θεωρούμε αγελάδες ορισμένα περίεργα ζώα, που είναι πρησμένα από τις ορμόνες και τρέφονται με κουφάρια προβάτων. και είδαμε τα αποτελέσματα. Για να είμαστε λιγότερο αυστηροί, βεβαίως, το θέμα που μας υποβλήθηκε παραμένει σοβαρό, όπως το χαρακτήρισε ο εισηγητής. Επιπλέον, έχουν εξεταστεί ενδελεχώς οι τεχνικές και εμπορικές πτυχές του εν λόγω ζητήματος.
<P>
Θα επιθυμούσα, λοιπόν, να θέσω το ερώτημά μου γενικώς. Η Ευρωπαϊκή Ένωση συνιστά, άραγε, υπεραγορά όπου ο μόνος νόμος που ισχύει είναι ο νόμος του μεγαλύτερου δυνατού κέρδους και του μικρότερου δυνατού κόστους παραγωγής, ή πρόκειται για πολιτικό οικοδόμημα, που βασίζεται, κυρίως, στις αξίες της αλληλεγγύης, της ποιότητας και της εντιμότητας;
<P>
Η αλληλεγγύη προς τις χώρες που παράγουν κακάο, τις οποίες προωθήσαμε στην εν λόγω κερδοσκοπία, αποδεικνύεται, τουλάχιστον, με το να μην εγκρίνουμε μια νομοθεσία που θα οδηγούσε στην καταστροφή τους.
<P>
Η ποιότητα που πρέπει να προωθούμε, είναι η ποιότητα των προϊόντων που -λόγω της μοναδικότητάς τους, των αποκλειστικών πλεονεκτημάτων που διαθέτουν, και της πολιτισμικής πτυχής που εμπεριέχει η χρήση τουςσυμβάλλουν στη διατροφή που συμφιλιώνει τον άνθρωπο με τα καλύτερα στοιχεία του εαυτού του, ακόμη και αν, στην προκειμένη περίπτωση, πρόκειται απλώς για τη σοκολάτα. Κατά τη γνώμη μου, ο αγώνας της ποιότητας εναντίον της ποσότητας, ανήκει στους αγώνες εκείνους που ο ανθρώπινος πολιτισμός διαξάγει εναντίον της βιομηχανικής και παραγωγικής βαρβαρότητας.
<P>
Τέλος, η εντιμότητα συνίσταται, πέρα από τον απλό φιλελευθερισμό και τους κανόνες της αγοράς, στη σαφή πληροφόρηση των καταναλωτών, που είναι επίσης πολίτες, σχετικά με εκείνο που τους προσφέρεται. Η δική μας προσπάθεια ολοκλήρωσης πρέπει να αντιστοιχεί, στο μυαλό των Ευρωπαίων, σε συνεχή βελτίωση και όχι επιδείνωση της ποιότητας ζωής τους. Αν η εναρμόνιση είναι επιβεβλημένη, τότε θα πρέπει να συντελεστεί με γνώμονα το καλύτερο, βάσει των υψηλότερων απαιτήσεων, και όχι με κριτήριο τη βάση, γιατί οι συμπολίτες μας θα απέρριπταν μια τέτοια Ευρώπη.
<P>
Να γιατί, κύριε Πρόεδρε, με την ομόφωνη υποστήριξη της Ομάδας Ευρωπαϊκής Ριζοσπαστικής Αριστεράς, αντιτίθεμαι στο εν λόγω σχέδιο και υποστηρίζω τις τροπολογίες που έρχονται σε πλήρη αντίθεση με εκείνο.

<SPEAKER ID=130 LANGUAGE="DA" NAME="Sandbζk">
Κύριε Πρόεδρε, όταν σήμερα συζητούμε τη σκοκολάτα, έχουμε εθνικές διαφωνίες, διότι έχουμε διαφορετικές παραδόσεις και κανόνες για το ποιά φυτικά λίπη μπορούμε να χρησιμοποιούμε στην παραγωγή της σοκολάτας. Οι κανόνες σε επτά χώρες έλαβαν υπόψη της χώρες που παράγουν το κακάο. Οι κανόνες σε 8 χώρες έχουν εξασφαλίσει στις γυναίκες στις πιο φτωχές χώρες όπως το Μπουρκίνα Φάσο και το Μάλι, μια εξαγωγή καρύδια τύπου σέα, που αποτελούν το 20 % του εθνικού τους προϊόντος. Προσωπικά είμαι της γνώμης ότι θα μπορούσαμε να είχαμε ζήσει ακόμα πολύ κακά με αυτή τη διαστρέβλωση των όρων ανταγωνισμού για την παραγωγή της σοκολάτας και να είχαμε συγκεντρωθεί στο πως να κάνουμε τους κανόνες πιο ελεύθερους σ' αυτή την οδηγία.
<P>
Αλλά όταν έχουμε πει αυτό, θα ήθελα να συγχαρώ τον Paul Lannοye με την εργασία του για ένα απλό, αλλά συγχρόνως πολύ δύσκολο πράγμα: να προσπαθεί να δημιουργήσει έναν συμβιβασμό, που τον βρίσκω σε ορισμένα σημεία πάρα πολύ έξυπνο. Πρέπει να πούμε, ότι αυτό που ο καταναλωτής σε μερικά κράτη μέλη πάντοτε αποκάλεσε σοκολάτα, μπορεί να συνεχίσει να το αποκαλεί έτσι, φτάνει να δείχνει στην σήμανση των συστατικών, ποια φυσικά λίπη χρησιμοποιήθηκαν. Το βίσκω λογικό, ότι αυτή η ένδειξη θα συνδέεται με τη λίστα των συστατικών, όπως καθορίστηκε στην Επιτροπή Περιβάλλοντος. Εκείνο που είναι όμως αποφασιστικό για μένα είναι ότι θα γίνει δεκτή και η πρόταση τροποποιήσεως, που απαγορεύει τη χρήση συνθετικών μεθόδων στην παραγωγή των φυτικών λιπών. Με αυτό τον τρόπο εξασφαλίζεται στις υπανάπτυκτες χώρες ότι μπορούν να συνεχίσουν να εξάγουν αυτά τα είδη, που με φυσικό τρόπο παράγουν. Εάν δεν έγινε δεκτή αυτή η τροπλογία θα ήταν εντελώς απαράδεκτο να δεχτούμε ότι επιτρέπεται γενικά να προστεθούν άλλα φυτικά λίπη από βούτυρο του κακό, και αυτό το λέω ως Δανός.
<P>
Αυτό ισχύει επίσης για την τροπολογία που απαγορεύει την ΚΟΑ. Η οδηγία «νέα τρόφιμα» ρυθμίζει συγκεκριμένα μόνο την αναφορά των λιπών, ενώ αυτό που χρειάζονται οι υπανάπτυκτες χώρες είναι μια απαγόρευση της παραγωγής των ΚΟΑ γενικά.

<SPEAKER ID=131 LANGUAGE="FR" NAME="Le Gallou">
Κύριε Πρόεδρε, η Ευρώπη αναμειγνύεται παντού. σήμερα, ασχολείται με τη σοκολάτα. Η δικτατορία της ενιαίας αγοράς οδηγεί αναπόφευκτα στη δικτατορία του ενιαίου κανονισμού. Ας υπάρξει, λοιπόν, κανονισμός για τη σοκολάτα, με την προϋπόθεση ότι θα τηρεί τις βασικές αρχές: την έντιμη πληροφόρηση του καταναλωτή, την ποικιλία και την ποιότητα των προϊόντων, καθώς και τα συμφέροντα των εθνικών επιχειρήσεων. Όμως, οι προτάσεις των ευρωπαϊκών αρχών και ορισμένες τροπολογίες δεν διακατέχονται από αυτό το πνεύμα.
<P>
Όχι, δεν τηρείται η έντιμη πληροφόρηση του καταναλωτή, όταν ονομάζονται "σοκολάτα» προϊόντα που περιέχουν φυτικές λιπαρές ουσίες εκτός του κακάο, κυρίως, εφόσον γνωρίζουμε ότι θα είναι δύσκολο να εξακριβώσουμε τα ποσοστά των διαφόρων ενσωματωμένων ελαίων.
<P>
Όχι, δεν καθίσταται σεβαστή η ποικιλία και η ποιότητα των προϊόντων, όταν παρέχεται η δυνατότητα να πωλούνται σαν σοκολάτα λιπαρά προϊόντα, που έχουν ως βάση καριτέ ή φοινικέλαιο, ακόμη και σόγια ή ραφανίδα. Τούτο συνεπάγεται ότι κατευθυνόμαστε προς την τυποποίηση και τον εκχυδαϊσμό των διατροφικών συνηθειών, προς την απώλεια της γεύσης και της νοστιμιάς, προς μια μορφή αγγλοσαξονισμού της γαστρονομίας. Και στο σημείο αυτό, χαιρετίζω τους πρεσβευτές της σοκολάτας και της γεύσης, που βρίσκονται στο βήμα.
<P>
Όχι, δεν προασπίζονται τα ευρωπαϊκά συμφέροντα, και κατά συνέπεια, τα συμφέροντα ορισμένων φίλων χωρών, με τις οποίες συνεργαζόμαστε, όπως είναι η Ακτή Ελεφαντοστού, όταν εξυπηρετούνται τα συμφέρονται των πολυεθνικών και όταν προετοιμάζεται η είσοδος της αμερικανικής σόγιας στα εργαστήρια των ζαχαροπλαστών, όπου θα χρησιμοποιείται σοκολάτα μόνο κατ'όνομα.
<P>
Η Επιτροπή των Βρυξελλών χειρίζεται άσχημα την όλη υπόθεση. Συμπεριφέρεται όπως παλαιότερα φοβόταν ο στρατηγός Ντε Γκωλ ότι θα συμπεριφερθεί. σαν επιτροπή του Κογκρέσου των Ηνωμένων Πολιτειών της Αμερικής. Αρνούμαστε την τυποποίηση του κόσμου σύμφωνα με τα αμερικανικά πρότυπα, αρνούμαστε να εξυπηρετούμε τα συμφέροντα των πολυεθνικών. Οι βουλευτές του Εθνικού Μετώπου θα καταψηφίσουν το εν λόγω σχέδιο οδηγίας.

<SPEAKER ID=132 LANGUAGE="DE" NAME="Roth-Behrendt">
Κύριε Πρόεδρε, μιλάμε εδώ - ας το ξαναθυμηθούμε - για την νομοθεσία τροφίμων της Ευρωπαϊκής Ένωσης, που όπως κάθε νομοθεσία πρέπει κι αυτή να εναρμονιστεί. Γιατί όλοι εκείνοι που επιθυμούν να πουλήσουν τα προϊόντα τους, επιθυμούν μια ελεύθερη διακίνηση προϊόντων. Σ' αυτούς, ανήκει κυρίως και η Γαλλία αν επιθυμούν βεβαίως να πουλήσουν τα γαλλικά τους προϊόντα αλλά φαίνεται ότι αυτό το λησμονούμε στην κάθε τέτοια συζήτηση.
<P>
Αν επιθυμούμε την ύπαρξη και διασφάλιση της ελεύθερης διακίνησης των εμπορευμάτων, πράγμα που όλοι επιθυμούν, τότε πρέπει να έχουμε ορισμένες προϋποθέσεις. Αυτές οι προϋποθέσεις ήταν πάντα για μας, ότι τα προϊόντα μέσα στην ΕΕ, όσον αφορά την σύσταση και την περιεκτικότητα τους πρέπει από την άποψη της υγείας να μη δημιουργούν κανένα ενδοιασμό. Αυτό αποτελούσε το πιστεύω της νομοθεσίας μας για τα τρόφιμα. Αντίθετα με πολλούς που μίλησαν σήμερα, παρακολουθώ εδώ και 8 χρόνια κάθε επί μέρους πρόταση για τα τρόφιμα και επαναλαμβάνω τα ίδια. Η περιεκτικότητα των συστατικών δεν πρέπει να δημιουργεί καμμία επιφύλαξη σε θέματα υγείας, δεν πρέπει να είναι επικίνδυνα για πρόκληση αλλεργιών, ούτε καρκινογόνα, πρέπει να είναι τέτοια ώστε όταν οι άνθρωποι τα παίρνουν, να μην αρρωσταίνουν. Σ' αυτό είμαστε όλοι σύμφωνοι.
<P>
Όταν τώρα συζητούμε εδώ ότι περιλαμβάνονται συστατικά που προφανώς είναι χειρότερα από άλλα, ήθελα να ξέρω το γιατί. Θαυμάζω το θάρρος - άν ήθελα να' μαι κακός, θα έλεγα το θράσος - εκείνως που πιστεύουν πως υπάρχει καλή και κακή σοκολάτα. Αυτοί που τρώνε ευχάριστα ελβετική σοκολάτα - και είμαι ειδική σ' όλες τις σοκολάτες του κόσμου - μένουν κατάπληκτοι, όταν διαπιστώνουν ότι αυτή περιέχει φυτικές λιπαρές ουσίες. Το ίδιο ισχύει για άλλες σοκολάτες. έχω κι εγώ τις αγαπημένες μου σοκολάτες, όπως όλοι. Μου είναι αδιάφορο αν έχουν μέσα λιπαρές φυτικές ουσίες ή όχι. Αυτό είναι θέμα γούστου, όπως ισχύει και για όλα τα άλλα. Επειδή στην Μεγάλη Βρετανία ή στην Σουηδία χρησιμοποιούνται στην σοκολάτα και φυτικά λίπη - υπογραμμίζω φυτικά λίπη - ο ισχυρισμός ότι αυτό είναι υποκατάστατο σοκολάτας θα ήταν πραγματικά μια αυθάδεια απέναντι σ' ολόκληρο τον πληθυσμό εκεί, που έχει συνηθίσει αυτή την σοκολάτα κι αυτήν τρώει ευχάριστα.
<P>
Θεωρούσα ότι δική μας θέση εδώ στο Ευρωπαϊκό Κοινοβούλιο ήταν πάντα να υποστηρίζουμε την ενηλικίωση των πολιτών, γυναικών και ανδρών, αυτό ακούω συνέχεια. άν το κάνουμε αυτό τότε, πρέπει να ρυθμίσουμε ένα ζήτημα: Πόση περιεκτικότητα πρέπει να υπάρχει μέσα στο προϊόν, προκειμένου το προϊόν να χαρακτηριστεί ως τέτοιο; Αυτό το κάνουμε με το γεμιστό λουκάνικο, με πόσο συκώτι πρέπει να γεμιστεί το λουκάνικο, ή μήπως μπορεί να περιεχει λεύκωμα σόγιας, το ίδιο γίνεται και με το κρασί και με όλα τ' άλλα. Και θα είχα ασφαλώς με το μέρος μου κι εκείνους ανάμεσά σας που μίλησαν σήμερα, αν στην συνέχεια συζητήσουμε για την προστασία και πληροφόρηση του καταναλωτή, πχ. για το κρασία, για τις ενδείξεις στην συσκευασία του και για άλλα. Αλλά σ' αυτό θα επανέλθουμε σ' άλλο σημείο.
<P>
Ας μη κοροϊδευόμαστε λοιπόν, σήμερα αυτό που μας ενδιαφέρει είναι ο ανταγωνισμός και το χρήμα! Πρόκειται λοιπόν εδώ για οικονομικά συμφέροντα και για τίποτε άλλο. Όποιος λέει σήμερα, εδώ, ότι πρόκειται για την χειροτέρευση του προϊόντος, αυτό δεν λεέι τα πράγματα με το όνομά τους. Οι συνταγές και η σύνθεση των προϊόντων δεν αλλάζουν κατά βούληση. Ένα είναι σωστό: Πρέπει να ενημερώνουμε τους καταναλωτές, σ' αυτό συμφωνώ με την κυρία Thyssen και όλους τους άλλους. Όταν όμως πιστεύουμε ότι η σειρά των συστατικών που αναγράφονται δεν επαρκεί, τότε θα ήθελα να σας παρακαλέσω, και για όλες τις χρωστικές ύλες, για όλα τα άλλα πρόσθετα, να βρεθεί μια άλλη ρύθμιση για την ενημέρωση των καταναλωτών. Είμαι πεπεισμένη ότι σε ένα προϊόν πρέπει να υπάρχει η απαρίθμηση όλων των συστατικών που περιέχονται στο προϊόν. Το ίδιο ισχύει για το βούτυρο από κακάο, για το αποξηραμένο κακάο και το ίδιο για τα φυτικά λίπη άλλου είδους από βούτυρο του κακάο.

<SPEAKER ID=133 LANGUAGE="ES" NAME="Valverde">
Κύριε Πρόεδρε, σε αυτή την συζήτηση έχει γίνει επανάληψη πολλών πραγμάτων.
<P>
Είμαστε πολύ αυτοί που συμφωνούμε με την έκθεση που προετοίμασε ο κ. Lannoye και με μερικές βασικές απαιτήσεις. Και δεν είναι κακό που ο ένας μετά τον άλλον μερικοί εκπρόσωποι πολιτικών κομμάτων και με διαφορετικές ευαισθησίες επαναλαμβάνουμε στην Επιτροπή μια στοιχειώδη ιδέα. Και δεν μας απασχολεί, κυρία Επίτροπε, μόνο το θέμα της διευθέτησης και εναρμόνισης του τεχνικού προτύπου της σοκολάτας, αλλά μας απασχολεί, και πολύ σοβαρά μάλιστα, ο τρόπος σκέψης ή λογική που οδηγούν την Επιτροπή στο να κάνει αυτή την πρόταση. Και επιπλέον, όταν πριν από μερικά χρόνια το Κοινοβούλιο την είχε απορρίψει τελείως.
<P>
Για αυτό το λόγο, θα πρέπει να εξηγήσετε σε αυτό το Κοινοβούλιο τι είναι αυτό που σας οδηγεί να κάνετε αυτή την πρόταση η οποία είναι αντίθετη με τα συμφέροντα των καταναλωτών, επηρεάζει σοβαρά τις οικονομίες τρίτων χωρών, που συνεργάζονται ευρέως με την Κοινότητα, και επιπλέον παραβιάζει το σχέδιο για μια επαρκή και απαραίτητη ενημέρωση.
<P>
Κυρία Επίτροπε, δεν θα μπορέσουμε ποτέ να καταλάβουμε γιατί η Επιτροπή δεν υιοθέτησε τον απλό τύπο διαφοροποίησης ανάμεσα στην γενική ονομασία ενός προϊόντος και την συγκεκριμένη ονομασία ορισμένων προϊόντων ως παράγωγα του κύριου προϊόντος. Κυρία Επίτροπε, ίσως αυτό να μην σας ενδιαφέρει πολύ, αλλά πιστεύω πως ήταν η μοναδική ορθολογική λύση. Και εσείς οι ίδιοι παραδέχεστε πως όταν κάνατε λάθος -η Επιτροπή ως σώμα- όταν δεν έγινε διαφοροποίηση για παράδειγμα στο μέλι, σήμερα πρέπει να επανορθώσετε, έπειτα από χρόνια ανοησίας και απάτης απέναντι στους καταναλωτές, και δέχεστε πως είναι απαραίτητη η διαφοροποίηση της γενικής ονομασίας για το μέλι και της συγκεκριμένης ονομασίας για τα άλλα παράγωγα του μελιού. Και εσείς οι ίδιοι παραδέχεστε πως αυτό το κάνετε με στόχο να αποφύγετε τις διαστρεβλώσεις του ανταγωνισμού και την παραπλάνηση των καταναλωτών.
<P>
Αυτό λοιπόν που αποδέχεστε για το μέλι, έπειτα από ένα λάθος που διήρκησε χρόνια, δεν θέλετε να γίνει και για τη σοκολάτα.
<P>
Κανείς σε αυτή την συνέλευση δεν καταλαβαίνει γιατί δεν θα υπάρξει γενική ονομασία για την σοκολάτα και συγκεκριμένη για τα διάφορα είδη σοκολάτας τα οποία θα μπορούν να πωλούνται στις διάφορες χώρες σύμφωνα με τις παραδόσεις τους -όπως ίσως είναι στην Ισπανία η σοκολάτα ρόφημα, για την οποία κατά την ένταξη της Ισπανίας στην Ευρωπαϊκή Κοινότητα, υποχρεωθήκαμε να κάνουμε συγκεκριμένη διαφοροποίηση επειδή δεν πληρούσε τις γενικές προϋποθέσεις, οι οποίες σύμφωνα με την Επιτροπή των Βρυξελών, χαρακτήριζαν την σοκολάτα κατά γενικό τρόπο. Το δεχτήκαμε τότε, εγκρίθηκε η οδηγία και τώρα εσείς θέλετε να σπείρετε τη σύγχυση.
<P>
Πιστεύω πως το υποκατάστατο στην διατροφή οδηγεί την Ευρωπαϊκή Επιτροπή σε ένα δρόμο μη αποδεκτό και για αυτό το λόγο δείχνουμε εδώ αυτή την ανησυχία όλων των πολιτικών ομάδων.

<SPEAKER ID=134 LANGUAGE="FR" NAME="Andrι-Lιonard">
Κύριε Πρόεδρε, τον Φεβρουάριο του 1995, στη Συνέλευση Ίσης Εκπροσώπησης ΑΚΕ-Ευρωπαϊκής Ένωσης, που διεξήχθη στο Ντακάρ, ο επίτροπος Pinheiro δήλωνε ότι δεν είχε κατατεθεί καμία πρόταση για την τροποποίηση των κανόνων που περιλαμβάνονταν στην οδηγία για τη σοκολάτα, και συμπλήρωνε ότι "η προσθήκη λιπαρών ουσιών εκτός από το βούτυρο κακάο, θα επέφερε σοβαρές συνέπειες για αρκετές χώρες ΑΚΕ».
<P>
Σήμερα, λίγες ημέρες πριν από τη Συνέλευση Ίσης Εκπροσώπησης στο Τογκό, είμαστε αναγκασμένοι να διαπιστώσουμε ότι οι δεσμεύσεις δεν τηρήθηκαν. Οι λιπαρές ουσίες θα γίνουν αποδεκτές στην παρασκευή σοκολάτας και, ακόμη χειρότερα, τίποτα δεν διασφαλίζει ότι δεν θα χρησιμοποιηθούν τεχνητές λιπαρές ουσίες. Οι χώρες ΑΚΕ θα ζημιωθούν από όλες τις απόψεις. Η πτώση των παγκόσμιων τιμών του κακάο τείνει να αποβεί καταστρεπτική για πολλές από αυτές τις χώρες.
<P>
Είναι σαφές ότι θα είμαστε οι κύριοι υπεύθυνοι και ότι, βεβαίως, για να καθησυχάσουμε τη συνείδησή μας, θα αντισταθμίσουμε, ενδεχομένως, τις χρηματοοικονομικές απώλειες. Και εμείς θα ζημιωθούμε από όλες τις απόψεις. Θα είμαστε ζημιωμένοι από πλευράς ποιότητας των σοκολατών μας και θα είμαστε υποχρεωμένοι να επωμιστούμε τα ελλείμματα που θα προκαλέσει η ανέντιμη συμπεριφορά μας έναντι εκείνων που μας εμπιστεύθηκαν.
<P>
Προσωπικά, αδυνατώ, κύριε Πρόεδρε, να συμπράξω σε αυτή την προδοσία.

<SPEAKER ID=135 LANGUAGE="SV" NAME="Gahrton">
Κύριε Πρόεδρε, η οδηγία για την σοκολάτα είχε ως αποτέλεσμα έναν χείμαρρο επισκέψεων και επιστολών από χωρικούς αναπτυσσόμενων χωρών που καλλιεργούν κακάο και άλλα σοκολατούχα λίπη, από οργανώσεις καταναλωτών και, πέραν των άλλων, από την βιομηχανία σοκολάτας. Ενδιαφέρουσα είναι μια επιστολή από την σουηδική βιομηχανία τροφίμων, η οποία βέβαια φέρει, εξίσου με τις άλλες σουηδικές βιομηχανίες, μια μεγάλη ευθύνη για το αν ο κανονισμός της Ε.Ε. παίζει γενικά κάποιον ρόλο στην σουηδική νομοθεσία. Φαίνεται να βλέπουν τώρα μια απειλή υπό την μορφή μιας κοινοτικής ρύθμισης η οποία δεν τους αρέσει και μας καλούν να καταψηφίσουμε την συμπληρωματική δήλωση για φυτικό λίπος σε συνάρτηση με το όνομα του προϊόντος.
<P>
Θα ήταν εύκολο φυσικά για εμένα, ως αντίπαλος της Ε.Ε., να καταψηφίσω με την αιτιολογία ότι δεν πρέπει η Ε.Ε. να ρυθμίζει λεπτομερώς το όνομα του προϊόντος. Θα μπορούσα δε επιπλέον να κερδίσω πόντους γιατί υπερασπίζομαι τα σουηδικά οικονομικά συμφέροντα. Αλλά δεν βρίσκομαι εδώ ως εκπρόσωπος της σουηδικής βιομηχανίας, αλλά ως εκπρόσωπος οικολογικών πολιτικών ιδεών. Το Κόμμα του Περιβάλλοντος στην Σουηδία είχε πάντα το αίτημα να ασκείται η εμπορική πολιτική με περιβαλλοντική και κοινωνική μέριμνα. Επίσης έχουμε πεί ότι η ένταξη της Σουηδίας στην Ε.Ε. όσο διαρκέσει - θα πρέπει να χρησιμοποιηθεί πρωτίστως προς όφελος του περιβάλλοντος, των συμφερόντων των καταναλωτών και της αλληλεγγύης με τους φτωχούς του κόσμου.
<P>
Με αυτό το σκεπτικό είναι αυτονόητο ότι ενδιαφέρομαι περισσότερο για τα συμφέροντα των καταναλωτών και των φτωχών χωρικών απ' ό, τι για τη σουηδική βιομηχανία τροφίμων. Το λογικό συμπέρασμα είναι τότε ότι τα προϊόντα θα πρέπει να έχουν σήμανση ώστε να έχουν οι καταναλωτές, απλά και γρήγορα, αποτελεσματική πληροφόρηση. Π.χ. τα διατροφικά λίπη των φυτικών ελαίων δεν θα πρέπει να λέγονται βούτυρο. Κατά τον ίδιο τρόπο είναι λογικό να προκύπτει, ήδη σε συνάρτηση με το όνομα του προϊόντος, ότι υπάρχει διαφορά στην σοκολάτα που έχει ή αντίστοιχα δεν έχει βούτυρο από κακάο, σύμφωνα με τις τροπολογίες 56 και 57 της Ομάδας των Πρασίνων.
<P>
Είναι επίσης λογικό να μην επιτρέπονται γενετικά τροποποιημένα ή άλλου είδους νέα συστατικά, αλλά να περιοριστούν τα επιτρεπόμενα υποκατάστατα λίπους στα προϊόντα σοκολάτας σ'αυτά που τώρα χρησιμοποιούνται, μεταξύ άλλων στην Σουηδία, όπως είναι το αίτημα των τροπολογιών 58 και 59 της Ομάδας των Πρασίνων.
<P>
Κύριε Πρόδρε, γνωρίζαμε πριν από το δημοψήφισμα του 1994 στην Σουηδία ότι η Ε.Ε. επιφέρει λεπτομερείς ρυθμίσεις μεγάλης έκτασης.Αυτός ήταν ένας από πολλούς λόγους για να καταψηφίσει το κόμμα μου. Αλλά δεν μπορούμε, για όσο χρονικό διάστημα είμαστε μέλη, μόνο να διαλέγουμε τα καλύτερα, πρέπει και να προσπαθήσουμε να πείσουμε την Ε.Ε. να αναλάβει την συνολική ευθύνη για την υγεία, το περιβάλλον και την παγκόσμια αλληλεγγύη. Είναι καιρός να το κατανοήσει αυτό η σουηδική βιομηχανία, και να κατανοήσει ότι εμείς που βρισκόμαστε εδώ για την Σουηδία δεν είμαστε λακέδες της σουηδικής βιομηχανίας, αλλά εκπροσωπούμε ορισμένες ιδέες, στην περίπτωσή μου τις οικολογικές ιδέες.

<SPEAKER ID=136 LANGUAGE="FR" NAME="Martinez">
Κύριε Πρόεδρε, είναι σαν να επανέρχεται στο προσκήνιο το ζήτημα της μπανάνας, με τα ίδια θύματα -δηλαδή, την Ακτή Ελαφαντοστού, την Πορτογαλία, τον φορολογούμενο- και τους ίδιους κερδισμένους: τις πολυεθνικές -στην συγκεκριμένη περίπτωση, την εταιρεία Cadbury.
<P>
Πρόκειται για μια παλιά ιστορία: επτά κράτη της Βόρειας Ευρώπης θέλουν να παρασκευάζουν σοκολάτα χωρίς βούτυρο κακάο και πρέπει να ευθυγραμμιστούμε με τα χαμηλότερα πρότυπα δυνάμει του νόμου: η κακή σοκολάτα παραγκωνίζει την καλή. Προφανώς, συμφωνούμε όλοι ότι η μαργαρίνη δεν πρέπει να ονομάζεται "βούτυρο» και ότι η σοκολάτα χωρίς κακάο δεν πρέπει να αποκαλείται "σοκολάτα». πρέπει να ονομάζεται "καριτελάτα», "κιβδηλάτα», ή όπως αλλίως θέλετε, αλλά όχι "σοκολάτα», ιδίως αν περιέχει σόγια. Το ουσιώδες, ωστόσο, βρίσκεται αλλού, πέρα από το γεγονός ότι θα έπρεπε τουλάχιστον να περιοριστούν οι εν λόγω φυτικές λιπαρές ουσίες που επιτρέπονται μόνο στα τροπικά προϊόντα, όπως το καριτέ.
<P>
Το ουσιώδες είναι η απόκλιση της Ευρωπαϊκής Ένωσης, που είχαμε ήδη διαπιστώσει στην περίπτωση των κρεάτων με ορμόνες ή στο ζήτημα της μπανάνας. Αμφισβητούμε την πολιτική συνεργασίας μας. Αμφισβητούμε τα χρηματοοικονομικά συμφέροντα της Ευρωπαϊκής Κοινότητας, εφόσον ο μηχανισμός Stabex θα αντισταθμίσει τις απώλειες που θα καταγράψουν οι εξαγωγές της Ακτής Ελεφαντοστού ή τις απώλειες επί των τιμών, ωστόσο όχι ολοκληρωτικά. Αμφισβητούμε την πολιτική ανταγωνισμού, ευνοώντας τη Βόρεια Ευρώπη. Αμφισβητούμε την εντιμότητα, εφόσον, δεδομένου ότι το περιθώριο σφαλμάτων είναι της τάξης του 40 % στην εκτίμηση του 5 % των νοθευμένων ουσιών, μπορεί, ουσιαστικά, να βρεθούν στη σοκολάτα ουσίες διαφορετικές από το κακάο, σε ποσότητα 45 %. Αμφισβητούμε τους ίδιους τους κανόνες μας. Υπογράψαμε τη συνθήκη για το κακάο και, όπως στο ζήτημα του γάλακτος με ορμόνες, αποδεχθήκαμε το δίκαιο του ΟΗΕ, έτσι ούτε σε αυτή την περίπτωση δεν τηρούμε τους κανόνες μας. Και όλα αυτά, κύριε Πρόεδρε, προς όφελος των πολυεθνικών, που εισπράττουν κέρδη έως 90 %.
<P>
Η αλήθεια είναι απλούστατη: η Επιτροπή των Βρυξελλών συνιστά προϊόν που θα έπρεπε να αποτελείται 100 % από Ευρωπαίους. Όμως, όταν παρατηρούμε τη σύνθεσή της, διαπιστώνουμε ότι υπάρχουν 50 % αμερικανικά προϊόντα κατά τον κ. Brittan, 30 % παγκόσμια προϊόντα κατά τον κ. Marin, ενώ το υπόλοιπο ποσοστό αποτελείται από προϊόντα πολυεθνικών. Επομένως, είναι προφανές ότι, εφόσον η ίδια η Ευρωπαϊκή Επιτροπή αποτελείται από μη Ευρωπαίους, δεν πρέπει να μας ξενίζει αν τα προϊόντα που βγαίνουν από τους κόλπους της είναι προϊόντα που χαρακτηρίζονται από το ψεύδος.

<SPEAKER ID=137 LANGUAGE="IT" NAME="Marinucci">
Κύριε Πρόεδρε, λίγες είναι οι συζητήσεις μας που έχουν απασχολήσει τον Τύπο και την κοινή γνώμη όπως αυτή πάνω στο θέμα της σοκολάτας. Αλλος μένει κατάπληκτος, άλλος χαμογελάει, άλλος λέει: "Μήπως δεν έχετε τίποτε άλλο πιο ενδιαφέρον να κάνετε; » Το γεγονός είναι ότι ο πόλεμος αυτός της σοκολάτας είναι κυρίως ένας εμπορικός πόλεμος, που θίγει μεγάλα οικονομικά συμφέροντα, όχι μόνο των χωρών που παράγουν τη σοκολάτα αλλά και των υπό ανάπτυξη χωρών, ορισμένες από τις οποίες εξάγουν κακάο, άλλες βούτυρο από karite και άλλες φυτικά λίπη. Παίζονται εδώ τα συμφέροντα των μεγάλων πολυεθνικών, που ασχολούνται όχι μόνο με τη βιομηχανία ζαχαρωδών αλλά και τη χημική βιομηχανία. Υπάρχει όμως και μία μεγάλη συγκινησιακή φόρτιση: υπάρχει η ταυτότητα που έχει σχέση με τη κουλτούρα, και είναι πολύ ισχυρή, όπως σε χώρες σαν το Βέλγιο και την Ιταλία, ιστορικούς παραγωγούς ιστορικής και θαυμάσιας σοκολάτας. υπάρχουν τα παιδικά χρόνια όλων μας. υπάρχουν τα επίπεδα του ορθολογισμού και τα επίπεδα της παράλογης νοσταλγίας.
<P>
Και τι είναι αυτή η σοκολάτα; από την ανακάλυψη του κακάου τον δέκατο έκτο αιώνα και την εισαγωγή του στην Ευρώπη, η σοκολάτα είναι το παράγωγο των προϊόντων του κακάου. Αυτό είναι εξ άλλου για την ΠΟΕ και τον Codex Alimentarus αυτό ήταν στην κοινοτική Ευρώπη μέχρι την είσοδο του Ηνωμένου Βασιλείου, της Ιρλανδίας και της Δανίας, χώρες στις οποίες - απο την μεταπολεμική περίοδο, όχι ανέκαθεν, και λυπάμαι γι΄αυτές, επειδή σε αυτές τις χώρες οι δύο τελευταίες γενεές δεν γνωρίζουν την αληθινή σοκολάτα - διατίθεται στο εμπόριο ένα προϊόν που περιέχει ένα ποσοστό, λιγότερο ή περισσότερο υψηλό, φυτικών λιπών.
<P>
Με την πρόσφατη είσοδο τριών νέων χωρών που έχουν τις ίδιες συνήθειες και με την ενιαία αγορά, τίθεται μπροστά μας η ανάγκη μιας εναρμόνισης. Μπροστά στην συζητήσιμη πρόταση της Επιτροπής - επειδή στην πραγματικότητα πρέπει να προτρέψομε τις 7 χώρες να κάνουν εκείνα που κάνουν οι άλλες 8, δηλαδή η πλειονότητα - η Επιτροπή Περιβάλλοντος, Δημόσιας Υγείας και Προστασίας των Καταναλωτών έχει εκπονήσει μία σοβαρή και σε βάθος μελέτη, και το Σοσιαλιστικό Κόμμα πιστεύει ότι το κείμενο, όπως εγκρίθηκε και υποβάλλεται τώρα σε ψηφοφορία στον Χώρο αυτό, αποτελεί ένα φρόνιμο συμβιβασμό που πρέπει να υποστηριχθεί στο σύνολό του.
<P>
Η εθνική ιταλική αντιπροσωπεία, στην οποία έχω την τιμή να ανήκω, μόνο σε ένα σημείο δεν συμφωνεί: στη σήμανση. Ο λόγος είναι, κ. Πρόεδρε, κκ. συνάδελφοι, ότι για την καλύτερη προστασία του καταναλωτή, αυτός πρέπει να έχει τη δυνατότητα να διαβάσει, κοντά στην ονομασία του προϊόντος, αν πρόκειται για σοκολάτα με βάση το κακάο ή, αντίθετα, για ένα προϊόν που περιέχει κάποιο ποσοστό, λιγότερο ή περισσότερο υψηλό, από βούτυρο του κακάου.

<SPEAKER ID=138 LANGUAGE="EN" NAME="Jackson">
Kύριε Πρόεδρε, με το μήνα αυτό συμπληρώνονται 25 χρόνια από την έγκριση του Νομοσχεδίου για τις Ευρωπαϊκές Κοινότητες από τη Βουλή των Κοινοτήτων και τη Βουλή των Λόρδων, που σήμανε την είσοδο του Ηνωμένου Βασιλείου στην Ευρωπαϊκή Κοινότητα. Νομίσαμε ότι συμμετείχαμε σε μια κοινή αγορά και το εκπληκτικό είναι ότι χρειάστηκαν 24 χρόνια για να συμφωνήσουμε σε μια κοινή αγορά για την σοκολάτα.
<P>
Ένας από τους συναδέλφους μου, νομίζω ο κ. Valverde, ρώτησε γιατί χρειάζεται η οδηγία αυτή και θα τον διαφωτίσω τώρα αμέσως. Η κοινή αγορά δεν λειτουργεί. Στις 25 Μαρτίου 1996 το Ιταλικό Υπουργείο Υγείας εξέδωσε μια ανακοίνωση στην οποία αναφερόταν ότι η σοκολάτα από το Ηνωμένο Βασίλειο, την Ιρλανδία και τη Δανία μπορούσε να διατεθεί στην αγορά μόνο με την ονομασία υποκατάστατο σοκολάτας. Νομίζω ότι η ανακοίνωση αυτή αποσύρθηκε κατόπιν επιμονής της Ευρωπαϊκής Επιτροπής, αλλά οι δυσκολίες παραμένουν.
<P>
Αυτό που θέλουμε στο Ηνωμένο Βασίλειο είναι μια ελεύθερη κοινή αγορά. Εκφράζουμε την ικανοποίησή μας για την οδηγία της Επιτροπής η οποία επιτρέπει το φυτικό λίπος στη σοκολάτα σε ποσοστό έως 5 %, με την προσθήκη της αναγραφής του δίπλα στον κατάλογο των συστατικών. Απορρίπτουμε τις τροποποιήσεις εκείνες που κατατέθηκαν από έναν αριθμό συναδέλφων, τις οποίες θεωρούμε ως έσχατη προσπάθεια κατακερματισμού της υποτίθεται κοινής αγοράς και της προστασίας των εθνικών βιομηχανιών, ιδιαίτερα στο Βέλγιο, τη Γαλλία, την Ιταλία και την Ολλανδία. Αυτός είναι ο λόγος που ακούσατε παρεμβάσεις από Βέλγους, Γάλλους, Ιταλούς και Ολλανδούς συναδέλφους ακριβώς πάνω στο θέμα αυτό. Ιδιαίτερα, απορρίπτουμε τις τροπποιήσεις που πάνω απ' όλα τείνουν να καταστήσουν τη δήλωση πάνω στο φυτικό λίπος τμήμα της ονομασίας του προϊόντος ή να την τοποθετήσουν στο μπροστινό μέρος της συσκευασίας του. Στο κάτω-κάτω τι άλλο είναι το βούτυρο κακάου εάν δεν είναι φυτικό λίπος και γιατί να μην στηριχθούμε απλώς στην οδηγία για το μαρκάρισμα που αναφέρει ότι το μαρκάρισμα πρέπει να είναι σαφές, εμφανές και ανεξίτηλο;
<P>
Μια άλλη τροπολογία αναφέρει ότι οδηγία δεν μπορεί να τεθεί σε ισχύ έως ότου συμφωνηθεί μια μέθοδος ελέγχου του περιεχόμενου του φυτικού λίπους. Με τι ασχολούμαστε τώρα; Δεν είναι ραδιενεργό, για όνομα του Θεού! Γιατί δεν την έβαλαν στην οδηγία του 1973; Είχαν 24 χρόνια να το σκεφτούν και την τελευταία στιγμή κάποιος προτείνει να ελέγξουμε την ύπαρξη φυτικού λίπους. Ανοησίες!
<P>
Τέλος, η ιδέα ότι οι Βρετανοί και οι Ιρλανδοί πρέπει να δώσουν νέα ονομασία στη δική τους σοκολάτα γάλακτος είναι παράλογη. Ας αφήσουμε τους καταναλωτές να διαλέξουν. Γιατί να πρέπει οι καταναλωτές να αλλάξουν ή να βρουν ένα προϊόν με διαφορετική ονομασία από την παραδοσιακή του; Δεν γνωρίζω ποιος βουλευτής πρότεινε την τροπολογία αυτή. Νομίζω ότι ήταν ο κ. De Coene και θα ήθελα να τον προσκαλέσω να έρθει στο Cadburys Works στην περιφέρειά μου στο Keynsham και να πει στους εκεί εργαζόμενους τους λόγους για τους οποίους θέλει να δοθεί άλλη ονομασία στη σοκολάτα που φτιάχνουν. Θεωρούμε ότι το τελικό αποτέλεσμα της οδηγίας αυτής θα είναι η επέκταση της αγοράς σοκολάτας προς όφελος των καταναλωτών και των παραγωγών κακάου και φυτικού λίπους. Όμως, πάνω απ' όλα, το τελικό αποτέλεσμα της εν λόγω οδηγίας θα είναι να θέσει να θέσει σε λειτουργία την κοινή αγορά. Είναι πια καιρός!

<SPEAKER ID=139 LANGUAGE="DA" NAME="Riis-Jψrgensen">
Κύριε Πρόεδρε, όπως έδειξε η συζήτηση εδώ απόψε, πρόκειται με την παρούσα οδηγία για συναισθήματα και συμφέροντα. Έχουμε τις αναπτυσσόμενες χώρες, έχουμε τους παραγωγούς της σοκολάτας, έχουμε τους καταναλωτές, έχουμε το λεγόμενο καλό γούστο. Είναι ενδιαφέρον να μάθει ένας Δανός, ότι η σοκολάτα που την έτρωγε σχεδόν 45 χρόνια δεν έχει καλό γούστο ή καλή ποιότητα. Εκείνο που έχει σημασία σήμερα για έναν φιλελεύθερο πολιτικό είναι να κάνει την εσωτερική αγορά να λειτουργήσει, όπως το είπε μόλις και η κυρία Jackson θα μπορέσουμε να παράγουμε και να πουλάμε σε ολόκληρη την Ένωση σοκολάτα με τουλάχιστο 5 % λίπος. Εκτός απ' αυτό, είναι σημαντικό ότι εμείς ως καταναλωτές έχουμε μια ελεύθερη επιλογή, ώστε να μπορέσουμε να κάνουμε την επιλογή, πότε θέλουμε σοκολάτα καλού γούστου και πότε σοκολάτα χωρίς καλό γούστο. Αυτό πρέπει εμείς οι καταναλωτές να το επιλέγουμε μόνοι μας, και γι' αυτό συμφωνούμε με μια επιγραφή που είναι ουδέτερη και αντικειμενική και σαφής και αυτή θα είναι ο αναγραφόμενος κατάλογος με τα συστατικά. Αυτό συνιστώ στους συναδέλφους μου απόψε.

<SPEAKER ID=140 LANGUAGE="NL" NAME="De Coene">
Το όνομά μου αναφέρθηκε εδώ από την κυρία Jackson και με κάλεσε να έρθω για μια διευκρίνιση. Αυτό πρόκειται να κάνω, δέχομαι την πρόκληση και θα χρησιμοποιήσω το επιχείρημα της κυρίας Jackson, δηλαδή: στο όνομα της εσωτερικής αγοράς, οφείλουν τα προϊόντα που είναι τα ίδια, να φέρουν την ίδια ονομασία. Όχι εξαιρέσεις, όχι αποκλείσεις: εναρμόνιση.

<SPEAKER ID=141 NAME="Πρόεδρος">
Κύριε De Coene, παρ' όλο που η παρέμβασή σας ήταν σύντομη, οφείλω να σας υπενθυμίσω τον Κανονισμό, ο οποίος ορίζει ότι, υπό τις τρέχουσες συνθήκες, σε περίπτωση που κάποιος επιθυμεί να τοποθετηθεί για περιστατικό που τον αφορά προσωπικά και που ενδεχομένως -κατά τη γνώμη του- δεν ήταν σωστό, δικαιούται να το πράξει μόνο στο τέλος της συζήτησης. Δεδομένου όμως ότι η παρέμβασή σας υπήρξε πολύ σύντομη, δεν σας αφαίρεσα το λόγο.

<SPEAKER ID=142 LANGUAGE="FR" NAME="Feret">
Κύριε Πρόεδρε, γεννήθηκα στην χώρα της Cοte-d'Or, της Leonidas και της Ferrero, που, όπως δεν φαίνεται από τα ονόματά τους, προέρχονται από το Βέλγιο, χώρα της πραγματικής, της μεγάλης σοκολάτας. Το Βέλγιο είναι επίσης η χώρα της λογικής. είναι παγκοσμίως γνωστό. Και πιστεύω, αγαπητοί συνάδελφοι, ότι η λογική επιβάλλει να φυλάξουμε την ονομασία "σοκολάτα» για τα προϊόντα που πραγματικά την αξίζουν. Όπως δεν βαπτίζουμε "κουνέλι» έναν κυπρίνο, δεν βαπτίζουμε "σοκολάτα», για παράδειγμα, μια αγγλοσαξονική απομίμηση με τη λεπτή γεύση λοσιόν για μετά το ξύρισμα. Τουλάχιστον, σε προϊόντα που περιλαμβάνουν φυτικές λιπαρές ουσίες πολύ διαφορετικής ποιότητας, θα μπορούσαμε να αποδώσουμε, σε ένδειξη μεγάλης γεναιοδωρίας, την ονομασία "φαντασία από κακάο». Σε αντίθετη περίπτωση, θα μπορούσαμε εξίσου να ονομάσουμε "ουίσκι» οποιοδήποτε κακής ποιότητας ποτό που να αποστάζεται έξω από τη Σκωτία και την Ιρλανδία. Ήμαρτον, ας σεβαστούμε τις παραδόσεις των χωρών μας. Ακριβώς επειδή τις χλευάζουμε, θα προκαλέσουμε με βεβαιότητα την αυξανόμενη ψυχρότητα των πολιτών έναντι των ευρωπαϊκών οργάνων.

<SPEAKER ID=143 LANGUAGE="NL" NAME="Van Putten">
Πρόεδρε, θα ήθελα να πω ότι και εγώ ανήκω σε αυτούς που θεωρούν πως θα ήταν λογικό η μειοψηφία να ακολουθήσει την πλειοψηφία, ή με άλλα λόγια να εισάγει μόνο βούτυρο κακάο. Αλλά αυτή δεν είναι η λογική στην πολιτική. Θα ήθελα να αναφερθώ σε μερικά θέματα που ίσως δεν θίχτηκαν ακόμα. Εδώ και εκατοντάδες χρόνια κατασκευάζεται η σοκολάτα από μια όμορφη ακατέργαστη ύλη και αποτελεί ένα ενδιάμεσο προϊόν.
<P>
Η κυρία Jackson μιλάει για μια επιχείρηση στην εκλογική της περιφέρεια. Σαν γυναίκα από το Αμστερνταμ θα ήθελα να πω: ας έρθει στο Αμστερνταμ, το μεγαλύτερο λιμάνι για κακάο στο κόσμο, για να δει πώς το βούτυρο κακάο αποτελεί ένα προϊόν ανάμεσα στα δέκα πρώτα προϊόντα των Κάτω Χωρών. Οπότε τα συμφέροντα δεν είναι εδώ, απ' ό, τι φαίνεται, μόνο αγγλικά συμφέροντα.
<P>
Ξέρατε, παραδείγματος χάρη, επίσης ότι το 75 % της σοκολάτας που καταναλώνεται μέσα στην Ευρωπαϊκή Ένωση, καταναλώνεται σε χώρες που χρησιμοποιούν μόνο βούτυρο κακάο; Οπότε δεν είναι μόνο εφτά έναντι οχτώ ή οχτώ έναντι εφτά. Ξέρατε παραδείγματος χάρη επίσης ότι στην Αγγλία, στη χώρα σας, μέχρι τις αρχές του αιώνα μας, γινόταν μόνο χρήση βουτύρου κακάο και ότι το επέβαλε η νομοθεσία; Ξέρατε ότι, κατά των διαπραγματεύσεων με τις καινούργιες χώρες που εντάχθηκαν τελευταίες, η Επιτροπή απλά ξέχασε να πάρει μαζί τον παρόντα φάκελο; Μια παράλειψη για την οποία μπορούμε να κατηγορήσουμε την Επιτροπή, μια παράλειψη που παραδέχθηκαν ως απάντηση σε μια ερώτηση που τους έκανα σχετικώς. Ξέρατε, παραδείγματος χάρη, ότι η Αυστρία τροποποίησε, μερικές εβδομάδες πριν από την ένταξή της στην Ευρωπαϊκή Ένωση, τη νομοθεσία της, το οποίο μας έκανε σχεδόν εφτά έναντι οχτώ, γιατί υπήρχε και η Πορτογαλία. Ουσιαστικά θα έπρεπε η Πορτογαλία να κληθεί στο Ευρωπαϊκό Δικαστήριο, γιατί έπραξε ενάντια στην υφιστάμενη ευρωπαϊκή νομοθεσία και ήδη επιτρέπει τη χρήση αυτών των άλλων λιπών. Είναι πολύ άδικο και ακατανόητο ότι η Πορτογαλία δεν κλήθηκε από την Ευρωπαϊκή Επιτροπή να παρουσιαστεί στο Ευρωπαϊκό Δικαστήριο.
<P>
Αλλά μπορώ να σας επιβεβαιώσω ότι μπορούμε να περιμένουμε σχετικώς, μέχρι να ενεργοποιηθούν τα εδραιωμένα κράτη μέλη. Περιμένω ότι αυτοί θα πάνε στο Ευρωπαϊκό Δικαστήριο, επειδή υπάρχουν ήδη αρκετά θέματα που δεν στέκονται με την παρούσα οδηγία.

<SPEAKER ID=144 LANGUAGE="NL" NAME="Pex">
Κύριε Πρόεδρε, συμφωνώ κατά το μεγαλύτερο μέρος με την κυρία Jackson. Μιλώντας για διεθνές εμπόριο, ουσιαστικά μου κάνει εντύπωση ότι απουσιάζει η Επιτροπή μας για εξωτερικές οικονομικές σχέσεις σε αυτή την ανοιχτή συζήτηση. Θα ήθελα να θέσω δύο ερωτήσεις: μπορείτε να μας απαντήσετε εάν η διαφορετική αντιμετώπιση χωρών που εξάγουν κακάο και χωρών που εξάγουν έλαια και λίπη, είναι σύμφωνη με τις διεθνείς εμπορικές μας υποχρεώσεις; Δεν νομίζω, αλλά θα ήθελα να ακούσω την Επιτροπή σχετικώς.
<P>
Σχετικά με την τροπολογία 7 της κυρίας Thyssen - την οποία σέβομαι κατά τα άλλα πολύ, επίσης για αυτά που είπε εδώ: δεν πρόκειται για παραβίαση των υποχρεώσεών μας στα πλαίσια της Παγκόσμιας Οργάνωσης Εμπορίου και στα πλαίσια του GATT να μιλάμε μόνο για την εισαγωγή τροπικών λιπών; Θα ήθελα να μου απαντήσετε με σαφήνεια.
<P>
Περαιτέρω μου κάνει εντύπωση, ότι σε αυτή την ανοιχτή συζήτηση δημιουργείται η εντύπωση ότι σε λίγο θα απαγορευτεί στην Ευρωπαϊκή Ένωση να γίνεται παραγωγή σοκολάτας με τη χρήση 100 % κακάο.

<SPEAKER ID=145 LANGUAGE="DE" NAME="Kronberger">
Κύριε Πρόεδρε, μιλάμε για την ποιότητα της σοκολάτας και τα χαρακτηριστικά της. Φυσικά δικό μας καθήκον είναι να προστατεύσουμε επαρκώς τον ευρωπαίο καταναλωτή και να προσδιορίσουμε κατά τρόπο κατανοητό τα χαρακτηριστικά των προϊόντων. Στη συζήτηση όμως αυτή για την σοκολάτα, στην πραγματικότητα διακυβεύονται πολύ περισσότερα πράγματα. Εδώ ψηφίζουμε και για την κατάσταση επιβίωσης των χωρών που παράγουν κακάο. Με προσκήνια αυτή, την έκθεση, αναπτύχθηκε μια συζήτηση, που στο μέλλον δεν πρέπει ποτέ πιά να χάσουμε απ' τα μάτια μας. Μεσοπρόθεσμα χρειαζόμαστε μια δίκαιη εταιρική σχέση μεταξύ ευρωπαϊων καταναλωτών και χωρών παραγωγής. Αυτό σημαίνει ότι πρέπει επίσης να μεριμνήσουμε ώστε να επικρατήσουν όσο το δυνατόν πιο δίκαιοι όροι παραγωγής σ' αυτές τις χώρες. Όσο πιο σοβαρά αναλάβουμε αυτό το καθήκον μας, τόσο περισσότερους ανθρώπους μπορούμε να απελευθερώσουμε από την σκλαβιά νεοαποικιακών οικονομικών δυνάμεων και να τους παρέχουμε ειρήνη και ευημερία. Πιστεύω ότι είναι ένα καθήκον, προς όφελος και των δύο πλευρών.

<SPEAKER ID=146 LANGUAGE="DA" NAME="Iversen">
Κύριε Πρόεδρε, η οδηγία που μελετάμε απόψε υπάρχει από το 1973, οπότε ρυθμίστηκε ότι η κοινή σοκολάτα γάλακτος πρέπει να περιέχει τουλάχιστο 25 % κακάο, ενώ η μαύρη σοκολάτα πρέπει να περιέχει το λιγότερο 35 % κακάο. Βρίσκω ότι είναι σημαντικό να σταθούμε σ' αυτό στην πάρούσα συζήτηση. Πολλοί δήλωσαν μάλιστα, ότι με το να προσθέσεις 5 % φυτικά λίπη δεν μπορείς πλέον καν να αποκαλέσεις το προϊόν σοκολάτα. Εδώ υπάρχει μια δόση ανοησίας. Όχι γιατί η οδηγία αλλάζει τον βασικό κανόνα, ότι πρέπει να υπάρχει αναλογικά τουλάχιστο 25 % και 35 % κακάο στο προϊόν, για να το αποκαλέσουμε σοκολάτα. Σε επτά χώρες της ΕΕ, μεταξύ των άλλων και η Δανία, προσθέτουν και χρησιμοποιούν φυτικά λίπη. Οι άλλες οκτώ χώρες τώρα, που περιορίζονται στο βούτυρο κακάου, επιθυμούν να απαγορεύσουμε τη χρήση φυτικών λιπών. Η εσωτερική αγορά δεν λειτουργεί λοιπόν σ' αυτό τον τομέα, όπως είδαμε σήμερα.
<P>
Δεν νομίζω ότι οι λόγοι κατά της απαγόρευσης είναι πολύ πειστικοί. Λένε, ότι από σκέψη για τις χώρες της Αφρικής πρέπει να χρησιμοποιήσουμε βούτυρο κακάου, αλλά η διαφωνία αφορά μόνο το 5 % το πολύ του σοκολατένιου προϊόντος, που μπορεί να αποτελούνται από φυτικά λίπη, ώστε αυτή η υπόθεση δεν μπορεί να προκαλέσει καμμιά καταστροφή στις χώρες που αναφέραμε. Εξάλλου, και πολλοί δεν το ανέφεραν, το ??????? ????? ????? ? ????? Sandbζk και μου φαίνεται μια καλή παρατήρηση, τα φυτικά λίπη κατασκευάζονται από καρύδια σέα και φοινικέλαιο, που και αυτά εισάγονται από τις χώρες του Τρίτου Κόσμου. Μια από τις πιο φτωχές χώρες του κόσμου, το Μπουρκίνα Φάσο, εξαρτάται σχεδόν αποκλειστικά από τις εξαγωές καρυδιών σέα. Γι' αυτό νομίζω ότι αυτή η άποψη ισχύει όταν συζητούμε γι' αυτά τα πράγματα. Στον ίδιο βαθμό καταστρέφονται φτωχές χώρες, όταν γίνεται μια απαγόρευση για τη χρήση φυτικών λιπών.

<SPEAKER ID=147 LANGUAGE="IT" NAME="Vecchi">
Κύριε Πρόεδρε, στο τέλος αυτής της συζήτησης φαίνεται καθαρά ότι η πρόταση μετατροπής της ισχύουσας οδηγίας σχετικά με τα προϊόντα με βάση το κακάο, εκτός από το ότι είναι άκαιρη και, κατά τη γνώμη μου εσφαλμένη, είναι επίσης περιττή. Κυρίως ας μην έρθουν ορισμένοι να μας πούν ότι πρόκειται για ένα μέτρο που είναι μόνο τεχνικό, ώστε να αποφύγουμε μία δυσμενή απόφαση από το Δικαστήριο.
<P>
Πράγματι, ο τομέας αυτός, διέπετο επί είκοσι χρόνια αποτελεσματικά από την οδηγία του 1973 που δεν παρεμπόδιζε την κυκλοφορία κανενός προϊόντος σε καμία χώρα, αλλά επέτρεπε στους καταναλωτές να γνωρίζουν τι αγοράζουν και τι τρώνε, τουλάχιστον στις οκτώ χώρες εκείνες όπου η εν λόγω διάταξη τηρήθηκε και εφαρμόστηκε.
<P>
Ποιός χάνει και ποιός κερδίζει εάν εγκριθεί η πρόταση από την Επιτροπή; Οπωσδήποτε χάνουν οι χώρες οι οικονομίες των οποίων εξαρτώνται από τις εξαγωγές του κακάο, χάνουν οι ευρωπαίοι καταναλωτές που δεν θα έχουν πλέον τη δυνατότητα να γνωρίζουν με ακρίβεια τι πρόκειται να φάνε, χάνουν πιθανόν πολλοί μικροί ευρωπαίοι παραγωγοί σοκολάτας που θα δυσκολευτούν να ανταποκριθούν στον ανταγωνισμό ή θα πρέπει να μετατρέψουν τις παραδοσιακές διαδικασίες παραγωγής.
<P>
Αντίθετα, κερδισμένοι είναι μονάχα ορισμένοι από τους λίγους ομίλους πολυεθνικών που ελέγχουν το μεγαλύτερο μέρος της παραγωγής και του ευρωπαϊκού εμπορίου των ζαχαρωδών προϊόντων.
<P>
Το ερώτημά μας λοιπόν είναι το ακόλουθο: Γιατί; Γιατί να θέλουμε οπωσδήποτε να εναρμονίσουμε, υποτιμώντας ένα τομέα που εξαρτάται σε πολύ μεγάλο βαθμό από την ποιότητα των προϊόντων του, προς όφελος μόνο μερικών πολυεθνικών; Γιατί αυτές και όχι άλλες επιλογές;
<P>
Για τους λόγους αυτούς θα ψηφίσουμε υπέρ εκείνων των τροπολογιών οι οποίες, τουλάχιστον, προβλέπουν τη σαφή σήμανση των βασικών χαρακτηριστικών των συστατικών των προϊόντων, κυρίως σχετικά με την παρουσία ή μη λιπαρών φυτικών ουσιών που διαφέρουν από το βούτυρο του κακάο, και οι οποίες δεν είναι τυχαίο ότι αποτελούν αντικείμενο ειδικών διατάξεων.
<P>
Πιστεύουμε πάντως ότι είναι ανάγκη να εξεταστεί από το Συμβούλιο η περίπτωση να εμποδιστεί η έγκριση της εν λόγω οδηγίας η οποία, έτσι όπως μας έχει υποβληθεί, είναι άκαιρη, κακή και επικίνδυνη.
<P>
(Χειροκροτήματα)

<SPEAKER ID=148 NAME="Gradin">
 - (SV) Κύριε Πρόεδρε, θέλω πρωτίστως να ευχαριστήσω τον εισηγητή της Επιτροπής Περιβάλλοντος, Δημόσιας Υγείας και Προστασίας των Καταναλωτών για την εμπεριστατωμένη εργασία που κατετέθη σ'αυτό το θέμα. Θέλω να αρχίσω αναπτύσσοντας επίσης το σκεπτικό των προτάσεων της Επιτροπής.
<P>
Το Ευρωπαϊκό Συμβούλιο στο Εδιμβούργο ανέθεσε στην Επιτροπή το έργο της απλούστευσης μιας σειράς κοινοτικών νομοθετημάτων. Θα διατηρηθούν μόνον οι διατάξεις που είναι όντως απαραίτητες για την λειτουργίας της ενιαίας αγοράς. Στον τομέα των τροφίμων θίγονται 7 οδηγίες από την δεκαετία του «70 από αυτά τα μέτρα απλούστευσης. Δύο από αυτές είναι προτάσεις οδηγίας για τα προϊόντα κακάο και σοκολάτας και για εκχύλισμα καφέ και ρίζες κιχωρίου, που είναι αυτά που συζητάμε σήμερα.
<P>
Εδόθη στις διάφορες κοινωνικές και επαγγελματικές ομάδες που θίγονται από τις οδηγίες, καθώς και στις εθνικές υπηρεσίες, η δυνατότητα συμμετοχής στις προετοιμασίες και κατάθεσης απόψεων. Κατ· αρχάς, θεώρησε η Επιτροπή ότι το καταλληλότερο είναι να διατηρηθεί ο κανονισμός της Κοινότητας γι'αυτές τις ομάδες των προϊόντων. Τα μέτρα απλούστευσης αποσκοπούν κυρίως στην προσαρμογή των υπαρχουσών οδηγιών στην γενική νομοθεσία για τα τρόφιμα. Με άλλα λόγια ο σκοπός είναι να αποφευχθεί η αλληλοεπικάλυψη των διαφόρων κειμένων ή το να περιέχουν αντικρουόμενες διατάξεις. Εκτός αυτού, θα πρέπει η απλούστευση να ακολουθείται από προσαρμογή στην τεχνολογική εξέλιξη. Τέλος κατέστη αναγκαίο να βρεθούν λύσεις σε έναν αριθμό μεμονωμένων προβλημάτων που αποτελούσαν πραγματικά εμπόδια για την λειτουργία της ενιαίας αγοράς, αυτό για να διασφαλιστεί η ελεύθερη διακίνηση προϊόντων.
<P>
Μια παράγραφος της πρότασης για την σοκολάτα οδήγησε σε έντονες αντιδράσεις, κάτι που όντως βιώσαμε στην συζήτηση απόψε εδώ. Πρόκειται λοιπόν για το θέμα της χρήσης φυτικών λιπών, διαφορετικών από το βούτυρο του κακάο, στην σοκολάτα. Όπως γνωρίζετε, τρία εκ των 15 κρατών μελών της Ένωσης, δίνουν κατ' εξαίρεση άδεια χρήσης αυτών των λιπών. Τέσσερις χώρες το επιτρέπουν και σε οκτώ χώρες υπάρχει απαγόρευση. Αυτό οδηγεί σε μια άλυτη κατάσταση στην ενιαία αγορά, διότι δημιουργούνται διακρίσεις μεταξύ των διαφόρων οικονομικών παραγόντων του κλάδου.
<P>
Σ'αυτήν την περίπτωση, η Επιτροπή προσπάθησε να βρεί μια ισορροπία μεταξύ των διαφόρων τοποθετήσεων. Αυτό σημαίνει ότι πρέπει να γίνουν προσπάθειες για την εξεύρεση συμβιβασμών μεταξύ των διαφόρων προϋποθέσεων. Σ'αυτήν την ιδιαίτερη περίπτωση η Επιτροπή εξέτασε το θέμα με βάση τις αρχές δικαίου για την λειτουργία της ενιαίας αγοράς. Είδαμε επίσης τις διεθνείς δεσμεύσεις της Ένωσης, δηλ. στην προκειμένη περίπτωση ποιές δεσμεύσεις έχουμε στον Π.Ο.Ε., και τέλος τους κανόνες που πρέπει να ισχύουν για να ανταποκριθούμε στο θέμα της προστασίας των καταναλωτών. Φυσικά, δεν ήταν δυνατόν να βρεθεί κάποια πλήρους κάλυψης λύση. Προσπαθήσαμε, στην πρόταση της Επιτροπής, να λύσουμε το ζήτημα με τον ακόλουθο τρόπο. Πρώτα και κύρια, από τώρα και στο εξής τα κράτη μέλη θα έχουν το δικαίωμα να επιτρέπουν στους δικούς τους παραγωγούς σοκολάτας να χρησιμοποιούν έως και 5 % άλλα φυτικά λίπη, πέραν των μερών κακάο και βουτύρου κακάο που ορίζεται στην πρόταση. Εκτός αυτού τα κράτη μέλη, που και στη συνέχεια θα θέλουν να απαγορεύουν στους δικούς τους παραγωγούς σοκολάτας να χρησιμοποιούν άλλα φυτικά λίπη από το βούτυρο κακάο, θα έχουν δικαίωμα να το κάνουν.
<P>
Φυσικά, η Επιτροπή δίνει μεγάλη σημασία στην ενημέρωση των καταναλωτών. Αυτός είναι ο λόγος που ορίζουμε ότι πρέπει να αναφέρεται σαφώς στην ετικέττα της σοκολάτας που περιέχει άλλου είδους λίπη, ότι περιέχονται τέτοια προϊόντα. Σ'αυτήν την περίπτωση δεν είναι αρκετό να αναφέρεται στα συστατικά ότι περιέχεται λίπος.
<P>
Η Επιτροπή προσπάθησε με αυτές τις διατάξεις να ενώσει τρείς θεμελιώδεις αρχές: Πρώτον, την αρχή της επικουρικότητας, που σημαίνει ότι τα κράτη μέλη θα αποφασίζουν τα ίδια ποιές ουσίες επιτρέπεται να εμπεριέχονται στις σοκολάτες τους. Έτσι έχουν λοιπόν οι χώρες την δυνατότητα να διατηρήσουν την εθνική τους νομοθεσία. Κατ' αυτόν τον τρόπο, αποφεύγεται κάτι για το οποίο μερικές φορές ακούγονται προειδοποιήσεις, η μέσω της μείωσης ποιοτική προσαρμογή. Δεύτερον, διασφαλίζεται η ελεύθερη διακίνηση εμπορευμάτων. Τρίτον, οι διατάξεις για την σήμανση δίνουν στους καταναλωτές την δυνατότητα να αποφασίζουν οι ίδιοι ποιά σοκολάτα θέλουν να αγοράσουν και ποιά σοκολάτα θέλουν να φάνε.
<P>
Η Επιτροπή μπορεί να εγκρίνει μόνο τις τροπολογίες που σέβονται αυτές τις αρχές. Ελέχθησαν πολλά για τις επιπτώσεις που μπορεί να έχει αυτή η πρόταση για τις αναπτυσσόμενες χώρες. Η Κοινότητα πρέπει φυσικά να δώσει προτεραιότητα στην αειφόρο ανάπτυξη σ'αυτές τις χώρες, αλλά δεν θεωρούμε ότι η πρότασή μας θα επηρεάσει αρνητικά τις αναπτυσσόμενες χώρες. Αντίθετα, πιστεύουμε ότι η κατανάλωση σοκολάτας εντός της Κοινότητας θα είναι φυσικά η ίδια όταν εγκριθεί η πρόταση. Γι'αυτό, οι αναπτυσσόμενες χώρες μπορούν να υπολογίζουν ότι οι δυνατότητες διάθεσης που έχουν θα διατηρηθούν.
<P>
Απ' ό, τι έχω πεί μέχρι τώρα μπορεί να εξαχθεί το συμπέρασμα ότι η Επιτροπή μπορεί να εγκρίνει τις τροπολογίες 8 και 13 που αφορούν το θεμελιώδες ζήτημα της σήμανσης. Η Επιτροπή διάκειται θετικά σε σχέση με τα ακριβή στοιχεία για το ποιά φυτικά λίπη, πέραν του βουτύρου κακάο, χρησιμοποιούνται, αλλά δεν θεωρεί ότι είναι απαραίτητο να καθορίσει σε ποιό σημείο της ετικέττας θα τοποθετηθούν αυτά τα στοιχεία. Από τις υπόλοιπες τροπολογίες μπορούν να εγκριθούν η τροπολογία 14 για την χρήση πρόσθετων καθώς και οι τροπολογίες 19 και 20 για τον ορισμό της σοκολάτας "gianduja». Οι τροπολογίες 28 και 29 αφορούν την ημερομηνία για την έναρξη ισχύος της νέας οδηγίας. Η Επιτροπή διάκειται θετικά στο σκεπτικό που βρίσκεται πίσω από αυτές τις τροπολογίες και είναι πρόθυμη να αναθεωρήσει τη διατύπωση.
<P>
Όσον αφορά το θέμα των αναλύσεων που καθιστούν δυνατό τον έλεγχο αν περιέχει η σοκολάτα φυτικό λίπος, διαφορετικό από το βούτυρο κακάο, η Επιτροπή θα φροντίσει φυσικά να εφαρμοστεί μια αποτελεσματική μέθοδος πριν τεθεί σε ισχύ η οδηγία. Είχαμε θετικά μηνύματα επίσης σ'αυτόν τον τομέα.
<P>
Τέλος, η Επιτροπή δεν μπορεί να εγκρίνει τις τρεις προτεινόμενες τροπολογίες που αφορούν το εκχύλισμα καφέ και την ρίζα κιχωρίου.

<SPEAKER ID=149 NAME="Πρόεδρος">
Σας ευχαριστώ πολύ, κυρία Επίτροπε Gradin.

<SPEAKER ID=150 NAME="Lannoye">
Κύριε Πρόεδρε, ως εισηγητής, θα ήθελα α εκφράσω τη βαθειά λύπη μου για το γεγονός ότι οι άμεσα ενδιαφερόμενοι επίτροποι, ο κ. Bangemann και ο κ. Pinheiro, απουσιάζουν. Η συζήτηση αυτή δεν είναι πλέον συζήτηση, εφόσον η κ. Gradin, με μεγάλη προθυμία, μας διάβασε επιστολή όπου αναφέρονται οι πληροφορίες που τις διεβίβασαν.
<P>
Κατά δεύτερο λόγο, διαπιστώνω, αφού άκουσα όσα μας είπε, ότι η Επιτροπή απορρίπτει συστηματικά όλες τις τροπολογίες πολιτικής σημασίας που υποστηρίχθηκαν σήμερα. Τούτο δημιουργεί τεράστιο πρόβλημα, το οποίο επιθυμώ να συζητήσω αύριο με τον επίτροπο που θα ερωτηθεί εκ νέου, κατά τις ψηφοφορίες, σχετικά με την πραγματική στάση της Επιτροπής.

<SPEAKER ID=151 LANGUAGE="EN" NAME="Jackson">
Μπορεί η Επίτροπος να επιβεβαιώσει ότι απορρίπτει όλες τις τροπολογίες εκτός από τις επτά που έχει πει ότι αποδέχεται; Απορρίπτει κατηγορηματικά όλες τις υπόλοιπες; Το ελπίζω. Επιμείνετε, κυρία Gradin!

<SPEAKER ID=152 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί την Πέμπτη, στις 10.00.

<CHAPTER ID=6>
Ώρα των Ερωτήσεων (Συμβούλιο)
<SPEAKER ID=153 NAME="Πρόεδρος">
Η ημερήσια διάταξη προβλέπει την Ώρα των Ερωτήσεων προς το Συμβούλιο (Β4-0524/97).
<P>
Επιτρέψτε μου να ζητήσω συγγνώμη από τον Προεδρεύοντα του Συμβουλίου και από όλες και όλους εσάς για αυτή την καθυστέρηση, οι λόγοι της οποίας ήταν πέρα από την θέλησή μου, και επομένως θέλω να εκφράσω δημοσίως την διαφωνία μου με αυτήν την καθυστέρηση, τις αιτίες της οποίας θα θέσω στη συνέχεια στο Προεδρείο.
<P>
Για ένα διαδικαστικό θέμα, τον λόγο έχει η κυρία Izquierdo Rojo.

<SPEAKER ID=154 LANGUAGE="ES" NAME="Izquierdo Rojo">
Κύριε Πρόεδρε, αιτούμαι να μου απαντηθεί γραπτώς η ερώτηση αριθ. 2, λαμβάνοντας υπόψη ότι εγώ ήμουν εδώ παρούσα στις πέντε και τέταρτο το απόγευμα, ώρα κατά την οποία, σύμφωνα με την ημερήσια διάταξη, προβλέπονταν οι ερωτήσεις. Έχω κληθεί σε μια συνεδρίαση η οποία αρχίζει στις έξι, και επομένως ζητώ να μου απαντηθεί γραπτώς η ερώτηση.

<SPEAKER ID=155 NAME="Πρόεδρος">
Κυρία Izquierdo, ζητώ και σε εσάς συγγνώμη και είμαι σίγουρος πως ο Προεδρεύων του Συμβουλίου δεν θα έχει καμία αντίρρηση, δεδομένης της κατάστασης που δημιουργήθηκε, να σας δοθεί γραπτώς η απάντηση.

<SPEAKER ID=156 LANGUAGE="ES" NAME="Von Habsburg">
Κύριε Πρόεδρε, θα ήθελα μόνο να ρωτήσω αν θα είχατε την καλοσύνη, κατά τη συνεδρίαση του Προεδρείου, να θέσετε το ζήτημα του τι θα κάνουμε με αυτή τη χαμένη μισή ώρα των ερωτήσεων. Γιατί υπάρχει ένας κανονισμός με σαφές άρθρο όσον αφορά την ώρα των ερωτήσεων. Το γεγονός ότι το πρόγραμμα κατέλαβε τον χρόνο μας αποτελεί κατάχρηση. Και σας ευχαριστώ για τα τόσο καλά σας λόγια προς όλους μας.

<SPEAKER ID=157 NAME="Πρόεδρος">
Σας ευχαριστώ κύριε von Habsburg. Το κύρος που σας διέπει και τα λόγια που μόλις είπατε μου δίνουν μεγαλύτερη αρμοδιότητα κατά την θέση αυτού του προβλήματος ενώπιον του Προεδρείου.
<P>
Επομένως, σας ευχαριστώ για τα λόγια σας και προτείνω σε όλους σας χωρίς περαιτέρω καθυστέρηση να περάσουμε στην πρώτη ερώτηση.
<P>
Ερώτηση αριθ. 1 της κυρίας Ulla Sandbζk (H-0668/97):
<P>
Θέμα: Χρηματοδότηση από την ΕΕ για την διατήρηση του αφρικανικού ελέφαντα μετά την 10η συνεδρίαση της Διάσκεψης των Συμβαλλομένων Μερών της CITES.
<P>
Η 10η συνεδρίαση της Διάσκεψης των Συμβαλλομένων Μερών της σύμβασης για το διεθνές εμπόριο των απειλουμένων με εξαφάνιση αγρίων ειδών πανίδα και χλωρίδας (CITES) διεξήχθη στο Χαράρε της Ζιμπάμπουε στις 9-20 Ιουνίου 1997. Τα Μέρη συμφώνησαν με συντριπτική πλειοψηφία -τα 2/3 των συμβαλλομένων- να συμπεριλάβουν, εκ νέου, μόνο τους πληθυσμούς του αφρικανικού ελέφαντα της Μποτσουάνα, της Ναμίμπια και της Ζιμπάμπουε στο Παράρτημα ΙΙ της Σύμβασης. Η αμετάκλητη αυτή απόφαση αποτελεί επιβράβευση για τις προσπάθειες που κατέβαλαν οι σημαντικότερες οργανώσεις για τη διατήρηση των αγρίων ειδών στις τρεις αυτές χώρες της Αφρικής, των οποίων οι πληθυσμοί ελεφάντων δεν θα έπρεπε να είχαν συμπεριληφθεί στο Παράρτημα Ι της CITES. Οι μηχανισμοί και οι διαδικασίες που αποφασίστηκαν στο Χαράρε αποτελούν πλήρη εγγύηση επαρκούς προστασίας για τους ελέφαντες, και υπό όρους απόφαση που να καθιστά εκ νέου δυνατή τη διεξαγωγή στο μέλλον, εμπορίου του τύπου αυτού. Ως εκ τούτου, τα συμφωνηθέντα στο Χαράρε μέτρα αναμένεται να αποδειχθούν θετικά και να συμβάλλουν μακροπρόθεσμα στις προσπάθειες για την διατήρηση του ελέφαντα σε ολόκληρη την Αφρική.
<P>
Εν τούτοις, προϋπόθεση για την αποτελεσματική και επιτυχή εφαρμογή της απόφασης η οποία ελήφθη από τα Συμβαλλόμενα Μέρη της CITES είναι να διασφαλισθεί ότι οι χορηγοί χρηματοδότες, στους βασικότερους των οποίων συγκαταλέγεται και η ΕΕ, θα διαθέσουν, όσο το δυνατόν συντομότερα σημαντικό τουλάχιστον μέρος από τους απαραίτητους για την προσπάθεια αυτή πόρους.
<P>
Προτίθεται το Συμβούλιο να λάβει όλα τα αναγκαία μέτρα προκειμένου να διατεθούν, όσο το δυνατόν συντομότερα, τα απαραίτητα για την εφαρμογή των αποφάσεων της 10ης συνεδρίασης της Διάσκεψης των Συμβαλλομένων Μερών της CITES ποσά;
<P>
Προτίθεται η ΕΕ να ενισχύσει οικονομικά και να υποστηρίξει πολιτικά τις εν λόγω προσπάθειες;

<SPEAKER ID=158 NAME="Wohlfart">
Απαντώντας στην ερώτηση που μας τέθηκε, θα επισήμαινα κατ'αρχάς -όπως, εξάλλου, το υπενθύμισε ο αξιότιμος βουλευτής- ότι η δέκατη διάσκεψη των συμβαλλομένων μερών της Συνθήκης CITES έλαβε σημαντικές αποφάσεις με σκοπό να επιτραπεί, σε πειραματικό στάδιο και μόνο όταν πληρωθούν ορισμένες προϋποθέσεις, περιορισμένο εμπόριο ελεφαντόδοντου μεταξύ τριών αφρικανικών κρατών και της Ιαπωνίας. Στις προϋποθέσεις συγκαταλέγεται η εφαρμογή συστήματος εποπτείας του εμπορίου. Στις εν λόγω αποφάσεις έχει ληφθεί υπόψη η πρόοδος που έχει σημειωθεί σε ορισμένες χώρες της Αφρικής σε ό, τι αφορά τη διαχείριση των πληθυσμών ελεφάντων, ενώ θα πρέπει να αναφερθεί ότι σε άλλες χώρες υπολοίπονται ακόμη σημαντικές προσπάθειες. Ως προς τα θέματα αυτά, δηλαδή την εποπτεία του εμπορίου και τη διαχείριση των πληθυσμών ελεφάντων, η Ευρωπαϊκή Κοινότητα, αν και δεν έχει υπογράψει τη Συνθήκη CITES, συμβάλλει εδώ και αρκετά χρόνια μέσω δράσεων που είτε στοχεύουν ειδικά στον ελέφαντα, είτε προορίζονται γενικότερα για τη διαφύλαξη της άγριας ζωής στην Αφρική. Σε ό, τι αφορά τη θέση σε ισχύ των αποφάσεων της Χαράρ, το Συμβούλιο δεν έχει ακόμη επιληφθεί του τελικού κειμένου των εν λόγω αποφάσεων ούτε της εκτίμησής του από την Επιτροπή.

<SPEAKER ID=159 LANGUAGE="DA" NAME="Sandbζk">
Πιστεύω ότι επουδενί έλαβα απάντηση στην ερώτησή μου. Πρώτα εφαρμόστηκε ήδη CITES στην ΕΕ, ώστε δεν είναι σωστό ότι δε συζητήθηκε. Δεύτερο, λαμβάνοντας υπόψη ότι η ΕΕ έπαιξε έναν τόσο αποφασιστικό ρόλο ακριβώς για το ότι ο ελέφαντας μεταφέρθηκε από το Παράρτημα Ι στο Παράρτημα ΙΙ, μπορούμε να ρωτήσουμε αν θα συνεχίσουμε και θα δόσουμε χρήματα για να δημιουργήσουμε ένα τέτοιο σύστημα παρατήρησης, διότι αν δεν έρθει κάτι τέτοιο, είναι σαφές ότι δεν ωφελεί σε τίποτα ότι ο ελέφαντας μεταφέρθηκε στο Παράρτημα ΙΙ. Γι' αυτό θα ήθελα μια απάντηση στην ερώτησή μου. Έχουμε σκοπό να δώσουμε χρήματα, ώστε να προκύψει κάποιο αποτέλεσμα από το να μεταφέρεται ο ελέφαντας από το ένα παράρτημα στο άλλο;

<SPEAKER ID=160 LANGUAGE="FR" NAME="Wohlfart.">
Κατανοώ πλήρως τις ανησυχίες που ανάγκασαν την κ. Sandbζk να υποβάλει ένα επιπλέον ερώτημα. Είναι αυτονόητο ότι η εφαρμογή μηχανισμών μετατροπής των υπαρκτών αποθεμάτων ελεφαντόδοντου σε πηγές χρήματος που να προορίζονται για τη δημιουργία κονδυλίου που θα χορηγείται για τη διαφύλαξη των ελεφάντων, είναι οπωσδήποτε απαραίτητη.
<P>
Με τα δεδομένα αυτά, πιστεύω ότι καθίσταται επιβεβλημένη η χορήγηση αυξημένης χρηματικής βοήθειας, όπως το επισήμανε η βουλευτής, προκειμένου να υλοποιηθούν οι εν λόγω αποφάσεις, που θα βελτιώσουν, με τον τρόπο αυτό, τις δυνατότητες καταπολέμησης της λαθροθηρίας και διαχείρισης των πληθυσμών ελεφάντων. Θα ήθελα απλώς να πω, κυρία Sandbζk, ότι η Επιτροπή συμβάλλει ήδη στο πλαίσιο δράσεων που συντονίζονται από τη ΓΔ VΙΙΙ. Σε ό, τι αφορά την πρόσθετη χρηματοοικονομική στήριξη, το Συμβούλιο δεν έχει, μέχρι στιγμής, επιληφθεί της πρότασης της Επιτροπής. Τελούμε, λοιπόν, όπως το Ευρωπαϊκό Κοινοβούλιο, εν αναμονή αυτής της πρότασης.

<SPEAKER ID=161 NAME="Πρόεδρος">
Ευχαριστώ πολύ, κύριε Wohlfart. Σας θυμίζω πως έχουμε δεσμευτεί -εγώ δεσμεύτηκα σε εσάςτην ερώτηση αριθ. 2 της κυρίας Izquierdo Rojo, να σας την παραδώσω γραπτώς.
<P>
Ερώτηση αριθ. 3 της κυρίας Patricia McKenna (H-0689/97):
<P>
Θέμα: Προμήθειες βρετανικών όπλων προς την Ινδονησία
<P>
Η βρετανική κυβέρνηση ανακοίνωσε πρόσφατα ότι σκοπεύει να εκτελέσει συμβάσεις πώλησης προς την Ινδονησία 16 εκπαιδευτικών αεροσκαφών τύπου Hawk και 50 τεθωρακισμένων οχημάτων Alvis εξοπλισμένων με εκτοξευτήρες νερού τύπου Tactica.
<P>
Σύμφωνα με πληροφορίες, οι ινδονησιακές ένοπλες δυνάμεις χρησιμοποιούν όπλα βρετανικής κατασκευής σε ενέργειες καταστολής στο Ανατολικό Τιμόρ. Οι δημοσιογράφοι John Pilger και Hugh O'Shaughnessy επιβεβαίωσαν ότι χρησιμοποιούνται εκεί αεριωθούμενα τύπου Hawk.
<P>
Το 1991 η Ευρωπαϊκή Κοινότητα θέσπισε δέσμη εφαρμοστέων κριτηρίων στον τομέα της πολιτικής εξαγωγών όπλων. Ανάμεσα στους παράγοντες που πρέπει να λαμβάνονται υπόψη συγκαταλέγεται και η διαγωγή, στον τομέα των δικαιωμάτων του ανθρώπου, των χωρών που προμηθεύονται όπλα από κράτη μέλη της ΕΕ.
<P>
Έχοντας υπόψη τα προαναφερθέντα κριτήρια, τις ενδείξεις ότι βρετανικά όπλα χρησιμοποιούνται σε επιθέσεις κατά των κατοίκων του Ανατολικού Τιμόρ, τις πολυάριθμες καταγγελίες για παραβιάσεις των δικαιωμάτων του ανθρώπου στην Ινδονησία και την κοινή θέση της ΕΕ για το Ανατολικό Τιμόρ, πότε σκοπεύει άραγε το Συμβούλιο να επιβάλει εμπάργκο στις πωλήσεις όπλων προς την Ινδονησία;

<SPEAKER ID=162 NAME="Wohlfart">
Το Συμβούλιο παρακολουθεί ανέκαθεν με αμείωτη προσοχή την κατάσταση των ανθρωπίνων δικαιωμάτων στο Ανατολικό Τιμόρ. Το γεγονός ότι, τον Ιούνιο του 1996, εγκρίθηκε κοινή θέση της Ευρωπαϊκής Ένωσης σχετικά με το Ανατολικό Τιμόρ -την οποία σας υπενθυμίζωσυνιστά, εξάλλου, την απόδειξη. Η προώθηση του σεβασμού των ανθρωπίνων δικαιωμάτων και της δημοοκρατίας αποτελεί αναπόσπαστο τμήμα της εξωτερικής πολιτικής της Ευρωπαϊκής Ένωσης. Το Συμβουλίο εξακολουθεί να παρακολουθεί με ανησυχία, όπως ακριβώς το Ευρωπαϊκό Κοινοβούλιο, την κατάσταση στο Ανατολικό Τιμόρ, και εκφράζει τους φόβους του ως προς το ζήτημα αυτό, κάθε φορά που θα του δοθεί η ευκαιρία. Ωστόσο, εκτιμά ότι ο διάλογος συνιστά τον μόνο δρόμο που οδηγεί σε βιώσιμη λύση. Στο πλαίσιο αυτό, υποστηρίζει σταθερά τις διαπραγματεύσεις που διεξήχθησαν μεταξύ της Πορτογαλίας και της Ινδονησίας, υπό την αιγίδα του Γενικού Γραμματέα του ΟΗΕ. Ελπίζει ότι, στο άμεσο μέλλον, θα καταλήξουν σε ορθή, σφαιρική και διεθνώς αποδεκτή λύση. Τούτο θα πρέπει, βεβαίως, να συντελεστεί παράλληλα με το σεβασμό των δικαιωμάτων του λαού του Ανατολικού Τιμόρ, σε συμφωνία με τα ψηφίσματα της Γενικής Συνέλευσης και βάσει των αρχών που εγγράφονται στον Καταστατικό Χάρτη των Ηνωμένων Εθνών. Όπως δικαίως, εξάλλου, επισήμανε ο αξιότιμος βουλευτής, το Ευρωπαϊκό Συμβούλιο συμφώνησε, κατά τις συνεδριάσεις του τον Ιούνιο του 1991 και 1992, σε κατάλογο επτά και στη συνέχεια οκτώ κοινών κριτηρίων που να μπορούν να εφαρμοστούν στις εξαγωγές όπλων. Τα κοινά αυτά κριτήρια λειτουργούν ως κατευθυντήριες γραμμές προς αποφάσεις που εξακολουθούν, ωστόσο, να εμπίπτουν στη δικαιοδοσία των εθνικών αρχών. Συνεπώς, το Συμβούλιο δεν έχει προς το παρόν εξετάσει επισήμως την ενδεχόμενη επιβολήαποκλεισμού στο εμπόριο όπλων που διοχετεύονται στην Ινδονησία. Το Συμβούλιο θα συνεχίσει, παρόλα αυτά, να παρακολουθεί εκ του σύνεγγυς την κατάσταση στην Ινδονησία και το Ανατολικό Τιμόρ.

<SPEAKER ID=163 LANGUAGE="EN" NAME="McKenna">
Θεωρώ ακόμη ότι το θέμα επιβολής εμπάργκο στην Ινδονησία δεν έχει απαντηθεί. Κυκλοφορούν φήμες τη στιγμή αυτή ότι στη Βρετανία θα εμποδίσουν τις πωλήσεις σε ορισμένες χώρες του κόσμου λόγω της εκστρατείας κατά του εμπορίου όπλων. Είναι πολύ δύσκολο να πάρουμε οποιαδήποτε πληροφορία από το Φόρεϊν Οφις, αν και η νέα Εργατική Κυβέρνηση έχει υποσχεθεί ειλικρίνεια και διαφάνεια.
<P>
Μία βουλευτής του εργατικού Κόμματος, η κ. Clyde, έλαβε μια επιστολή από την Υπηρεσία Εμπορίου και Βιομηχανίας, όπου αναγνωρίζεται ότι η Βρετανική Κυβέρνηση εξετάζει 59 άδειες για την εξαγωγή όπλων. Από αυτές, 4 έχουν απορριφθεί και 11 έχουν εγκριθεί. Δεν έχουν δοθεί λεπτομέρειες σχετικά με τους τύπους των όπλων που θα εξαχθούν, την αξία τους ή τις αποφάσεις που αναμένεται να ληφθούν όσον αφορά στις υπόλοιπες 44 άδειες.
<P>
Οι ομάδες που κινητοποιούνται κατά του εμπορίου όπλων ένοιωσαν μεγάλη απογοήτευση από το γεγονός αυτό. Παρά την αλλαγή κυβέρνησης, φαίνεται ότι η πολιτική παραμένει η ίδια. Οι Τόρυδες συνήθιζαν να ανακοινώνουν κάθε χρόνο ότι απαγόρευαν μερικές εξαγωγές όπλων σε αδίστακτα καθεστώτα, ενώ την ίδια στιγμή προχωρούσαν σε πολύ μεγαλύτερες συμφωνίες.
<P>
Δεν νομίζω ότι ο κ. Robin Cook επιδιώκει μια ηθική εξωτερική πολιτική, όπως υποσχέθηκε. Πρέπει να εξετάσουμε πόσο ηθικό είναι να υποσχόμαστε ένα πράγμα και να κάνουμε κάτι διαφορετικό. Η Ευρωπαϊκή Ένωση πρέπει να επιβάλει εμπάργκο όπλων στην Ινδονησία. Βλέπετε τις συνέπειες των όπλων αυτών στους κατοίκους του Ανατολικού Τιμόρ. Είναι απαράδεκτο να μένουμε αδρανείς εδώ στην Ευρωπαϊκή Ενωση και να μην κάνουμε τίποτε γι' αυτό.

<SPEAKER ID=164 LANGUAGE="FR" NAME="Wohlfart">
Πιστεύω ότι, ουσιαστικά, η αξιότιμος βουλευτής δεν έθεσε συμπληρωματική ερώτηση. Απλώς σχολίασε και εξέφρασε τη δυσαρέσκειά της για το γεγονός ότι, μέχρι στιγμής, το Συμβούλιο δεν είχε ακόμη λάβει άλλα μέτρα, κυρίως τον ενδεχόμενο εμπορικό αποκλεισμό στα όπλα που διοχετεύονται στην Ινδονησία. Θα πω μόνο τούτο: κ. McKenna, κατανοώ τη στράτευσή σας στον αγώνα για το σεβασμό των ανθρωπίνων δικαιωμάτων στο μέρος αυτό του πλανήτη. Εξάλλου, αν δεν κάνω λάθος, έχετε ήδη λάβει γραπτή απάντηση στις αρχές του τρέχοντος μήνα σε παρόμοια ερώτηση με εκείνη που μόλις θέσατε.
<P>
Πιστεύω, κυρία McKenna, ότι θα μπορούσαμε να συνεχίσουμε να μιλάμε οι δυο μας επί ώρες για το θέμα αυτό, που το θεωρείτε πολύ σημαντικό, αλλά θα επαναλάβω απλώς ότι το Συμβούλιο δεν κατάφερε, προς το παρόν, να εξετάσει επισήμως την πιθανή επιβολή εμπάργκο στα όπλα που διοχετεύονται στην Ινδονησία. Όσο και αν λυπούμαστε γι'αυτό, έτσι έχουν τα γεγονότα. Δεν μπορώ να σας δώσω άλλη απάντηση.

<SPEAKER ID=165 NAME="Πρόεδρος">
Ερώτηση αριθ. 4 του κ. Arthur Newens (H-0693/97):
<P>
Θέμα: Κοινοτικό καθεστώς μπανάνας - απόφαση πάνελ του ΠΟΕ
<P>
Μετά τις συζητήσεις της 16 Σεπτεμβρίου στο Ευρωπαϊκό Κοινοβούλιο, θα μπορούσε το Συμβούλιο να διευκρινίσει τι επιλογές διαθέτει και ποιες δράσεις προτίθεται να αναλάβει για να αντισταθμίσει τις επιπτώσεις που ενδέχεται να έχει για τους μικροπαραγωγούς μπανάνας η απόρριψη της προσφυγής σε πάνελ του ΠΟΕ;

<SPEAKER ID=166 NAME="Wohlfart">
Θα ήθελα να ευχαριστήσω το Κοινοβούλιο για την πρόταση συμβιβασμού, δεδομένου ότι πρέπει να επιστρέψω σήμερα κιόλας το βράδυ στη Γενεύη. Σας ευχαριστώ, λοιπόν, κύριε Πρόεδρε.
<P>
Για να επανέλθουμε στην ερώτηση του αξιότιμου βουλευτή, θα ήθελα να αναφέρω το εξής: το Συμβούλιο επιθυμεί να επισημάνει ότι είναι ενήμερο για τις συνέπειες που θα προκληθούν από την απόρριψη της έφεσης που ασκήθηκε κατά της απόφασης που έλαβα το πάνελ του ΠΟΕ σε ό, τι αφορά το κοινοτικό καθεστώς που ισχύει στον τομέα της μπανάνας. Έτσι, στο στάδιο αυτό, το Συμβούλιο δεν ήταν ακόμη δυνατό να λάβει θέση ούτε ως προς την έκθεση της δίκης κατόπιν έφεσης που άσκησε το όργανο επίλυσης των διαφορών του ΠΟΕ, ούτε στη συνέχεια που αρμόζει να δοθεί στην εν λόγω υπόθεση. Θα το πράξει, βεβαίως, την κατάλληλη στιγμή βάσει επίσημων προτάσεων της Επιτροπής, έχοντας υπόψη το συμφέρον των ευρωπαίων παραγωγών και των παραγωγών των χωρών ΑΚΕ, και σεβόμενο πλήρως τους διεθνείς κανόνες. Πάντως, δεδομένων των τεχνικών επιταγών που συνδέονται με το θέμα αυτό, δεν πρέπει να αναμένεται ότι οι εν λόγω προτάσεις θα υποβληθούν πριν από την πάροδο ορισμένων μηνών.

<SPEAKER ID=167 LANGUAGE="EN" NAME="Newens">
Είμαι μάλλον απογοητευμένος από το γεγονός ότι ο Υπουργός δεν μπόρεσε να μας πει περισσότερα. Θεωρητικά τουλάχιστον, η Ευρωπαϊκή Ένωση μπορεί να διατηρήσει το υπάρχον καθεστώς σχετικά με την μπανάνα, εάν συμφωνήσει να αποζημιώσει τις διαμαρτυρόμενες χώρες ή αρνηθεί με αποφασιστικότητα να απαρνηθεί τις δεσμεύσεις που έχει αναλάβει έναντι των χωρών της Καραϊβικής και άλλων χωρών στα πλαίσια της Συνθήκης της Λομέ, και να απεθύνει πρόσκληση για τη διεξαγωγή συνομιλιών, όπως για παράδειγμα συνέβη με την υπόθεση Helms-Burton.
<P>
Σε ποιες ενέργεις έχει προβεί το Συμβούλιο ή η Επιτροπή για να υπολογίσουν το κόστος της αποζημίωσης ή για να ξεκινήσουν συνομιλίες με τις διαμαρτυρόμενες χώρες ώστε να επιδιωχθεί η εξεύρεση μιας εναλλακτικής λύσης για τη διατήρηση της αγοράς προς όφελος των μικροπαραγωγών μπανάνας; Την περασμένη εβδομάδα ο Πρόεδρος του Ισημερινού, ο κ. Fabian Alarcon, αν και εξέφρασε την αντίθεσή του στο παρόν σύστημα αδειών, απάντησε σε εμένα προσωπικά ότι η χώρα του δεν επιθυμούσε να πλήξει άλλους και είναι έτοιμη να συζητήσει εναλλακτικές λύσεις. Είναι σίγουρο ότι πρέπει να ακολουθήσουμε μερικές από αυτές τις πιθανές εναλλακτικές λύσεις.

<SPEAKER ID=168 LANGUAGE="FR" NAME="Wohlfart">
Κατ'αρχάς, θα ήθελα να κρατήσω από τη δεύτερη ερώτηση που μου τέθηκε, την ιδέα σύμφφωνα με την οποία θα μπορούσαμε να το επιτύχουμε θεωρητικώς. Πρόκειται για μια ιδέα που θα μπορούσα να προσυπογράψω απερίφραστα. Κατά δεύτερο λόγο, θα επιθυμούσα να πω στον αξιότιμο βουλευτή ότι, σε ό, τι αφορά τον κανονισμό που ανέφερε, εναπόκειται σαφώς στην Επιτροπή να υποβάλει προτάσεις. Μπορώ να σας διαβεβαιώσω ότι η προεδρία θα καταβάλει κάθε δυνατή προσπάθεια, αν παρουσιαστούν σύντομα προτάσεις της Επιτροπής, προκειμένου να εναρμονιστεί η πρόσφατη απόφαση του ΠΟΕ με τα συμφέροντα κυρίως των ευρωπαίων παραγωγών.

<SPEAKER ID=169 NAME="Πρόεδρος">
Ευχαριστώ πολύ, κύριε Wohlfart, αλλά δεν θα φύγουμε ακόμη από το θέμα της ερώτησης του κυρίου Newens. Έλαβα αίτηση για 3 συμπληρωματικές ερωτήσεις. Μπορώ να επιτρέψω μόνο 2. Επομένως θα δώσω το λόγο στους κυρίους von Habsburg και Medina.
<P>
Τον λόγο για ένα λεπτό έχει ο κ. von Habsburg.

<SPEAKER ID=170 LANGUAGE="FR" NAME="von Habsburg">
Κύριε Πρόεδρε του Συμβουλίου, αναφέρατε ότι θα χρειάζονταν ακόμη ορισμένες εβδομάδες ή ορισμένοι μήνες για να ληφθεί μια απόφαση. Δεν είστε, άραγε, σε θέση να ζητήσετε να εξευρεθεί ταχύτατα μια λύση, γιατί, ας μην το ξεχνάμε, οι δικοί μας παραγωγοί μπανάνας, που θίγονται από τις αποφάσεις αυτές, είναι μικροκαλλιεργητές, που διαθέτουν σχετικά περιορισμένα κεφάλαια και μειωμένες χρηματοοικονομικές δυνατότητες, ενώ, από την άλλη πλευρά, υπάρχουν οι μεγάλες καπιταλιστικές εταιρείες, όπως η United Fruit, η Chiquita, κτλ., που μπορούν να αντέξουν για αρκετά μεγάλο χρονικό διάστημα. Πιστεύω ότι είναι καθήκον μας να αποφασίσουμε όσο το δυνατό συντομότερα. Γι'αυτόν ακριβώς το λόγο θα ήθελα να σας ζητήσω, αν μπορείτε, να ζητήσετε από την Επιτροπή να μεριμνήσει, γιατί το ζήτημα έχει αποφασιστική σημασία για τις μικρές εκμεταλλεύσεις.

<SPEAKER ID=171 LANGUAGE="FR" NAME="Wohlfart">
Θα ήθελα να απαντήσω, ελπίζω θετικά, στον κ. von Habsburg. Προτείνω να εγγραφεί το σημείο αυτό στην ημερήσια διάταξη του Συμβουλίου "Γενικές υποθέσεις», που θα διεξαχθή στις 10 Νοεμβρίου, γιατί θα αφιερώσουμε το εν λόγω Συμβούλιο στην αναθεώρηση της Σύμβασης Λομέ, και θεωρώ ότι πρόκειται για ενδιαφέρον και επίκαιρο θέμα. Θα επιχειρήσω το μήνυμα να διαβιβαστεί στην Επιτροπή, που θα εκπροσωπηθεί. Βασίζομαι, εξίσου, στα μέλη του Ευρωπαϊκού Κοινοβουλίου, ώστε να ασκήσουν τις απαραίτητες πιέσεις στην Επιτροπή.

<SPEAKER ID=172 LANGUAGE="ES" NAME="Medina Ortega">
Κύριε Πρόεδρε, η ανησυχία μου είναι ακριβώς η αντίθετη από αυτή που μόλις εξέφρασαν οι κύριοι Newens και von Habsburg.
<P>
Το πρόβλημα της μπανάνας είναι ένα πολύ πολύπλοκο πρόβλημα γιατί δεν έχει επιπτώσεις μόνο σε μερικά μικρά νησιά των Αντιλλών, αλλά επίσης και σε σημαντικές περιοχές της κοινότητας, της Αφρικής και ολόκληρου του κόσμου.
<P>
Η ανησυχία μου, κύριε Πρόεδρε, είναι ότι, καθώς φαίνεται, κατά την τελευταία συνεδρίαση του Παγκόσμιου Οργανισμού Εμπορίου, ασκήθηκε πίεση στην Επιτροπή να αποφασίσει μέσα σε πολύ μικρά χρονικά όρια. Και ορίσθηκε συγκεκριμένα μια πολύ στενή προθεσμία, προθεσμία λαιμητόμος θα λέγαμε, 15 μηνών.
<P>
Η ερώτηση που θέτω στον εκπρόσωπο του Συμβουλίου είναι αν όντως αυτή η προθεσμία είναι οριστική ή αν θα μπορούσαμε να υπολογίζουμε σε μια μεγαλύτερη προθεσμία, γιατί φοβούμαι πως η προσαρμογή του νέου καθεστώτος θα απαιτήσει μεγαλύτερο χρονικό διάστημα από αυτό των 15 αυτών μηνών.

<SPEAKER ID=173 LANGUAGE="FR" NAME="Wohlfart">
Η προεδρία βρίσκεται εν μέσω δύο πυρών: αφενός, θέλουμε να εξετάσουμε σύντομα το ζήτημα, με επιχειρήματα που να ευσταθούν, αφετέρου, μόλις αποκαλύψαμε την άλλη πτυχή του ζητήματος, δηλαδή, την προθεσμία που μας επιβλήθηκε. Δεν πιστεύω ότι πρόκειται για ημερομηνία-λαιμητόμο. Αν οι πληροφορίες μου είναι ακριβείς, πρόκειται για λογική προθεσμία. Η προθεσμία αυτή των δεκαπέντε μηνών θα μπορούσε στην πραγματικότητα να επεκτεινόταν σε δεκαέξι ή δεκαεπτά μήνες. Αλλά είμαι ευτυχής που αναγνωρίσαμε όχι μόνο την τεχνική αλλά και την πολιτική περιπλοκότητα του ζητήματος. Πάντως, εκτιμώ ότι πρέπει να ασχοληθούμε με την υπόθεση αυτή το συντομότερο δυνατό, ανεξάρτητα από τον πολύπλοκο χαρακτήρα του.

<SPEAKER ID=174 NAME="Πρόεδρος">
Ερώτηση αριθ. 5 του κ. Hans Lindqvist (H-0696/97):
<P>
Θέμα: Σύστημα επιστροφής για μπουκάλια και κονσέρβες
<P>
Η Σουηδία εφαρμόζει, εδώ και πολύ καιρό, ένα ιδιαίτερα αποτελεσματικό σύστημα επιστροφής για τα γυάλινα μπουκάλια και τις αλουμινένιες κονσέρβες (σημερινό ποσοστό ανακύκλωσης άνω του 95 %!). Εδώ και μερικά χρόνια ισχύει επίσης ένα πολύ αποτελεσματικό σύστημα επιστροφής πλαστικών μπουκαλιών. Η όλο και μεγαλύτερη παγκοσμιοποίηση των συναλλαγών και το άνοιγμα των συνόρων εντός της ΕΕ οδήγησε στην αύξηση του αριθμού των προσφερόμενων προϊόντων. Δυστυχώς, η ανάπτυξη αυτή προκάλεσε σοβαρές αναταραχές στο σουηδικό σύστημα επιστροφής. Οι εισαγόμενες κονσέρβες δεν ενδείκνυνται, επειδή η αρχική προκαταβολή δεν καταβλήθηκε στην Σουηδία κτλ. Το σύστημα επιστροφής που εφαρμόζει η κρατική εταιρεία για τις πωλήσεις οίνου και οινοπνευματωδών ποτών έχει σχεδόν καταρρεύσει λόγω των διαφόρων ειδών μπουκαλιών που εισέρχονται στη χώρα.
<P>
Η κατάσταση αυτή είναι αξιόμεμπτη από περιβαλλοντική σκοπιά. Υπάρχουν σχέδια για την τυποποίηση των μπουκαλιών και των κονσερβών; Μπορεί ένα μεμονωμένο κράτος μέλος να απαιτήσει, για περιβαλλοντικούς λόγους, την προσαρμογή όλων των εισαγόμενων μπουκαλιών και κονσερβών στο αντίστοιχο σύστημα επιστροφής του;

<SPEAKER ID=175 NAME="Wohlfart">
Η απάντηση του Προεδρεύοντος του Συμβουλίου στην ερώτηση αυτή θα είναι πολύ σύντομη. Θα ήθελα να επισημάνω ότι το Συμβούλιο παρακολουθεί με ενδιαφέρον τις εξηγήσεις του αξιότιμου βουλευτή, καθώς και τις σχετικές ερωτήσεις που θέτει. Πρέπει, ωστόσο, να επιστήσω την προσοχή του αξιότιμου βουλευτή στο γεγονός ότι το Συμβούλιο, ως τέτοιο, δεν είναι καθ'ύλην αρμόδιο. Εναπόκειται στην Επιτροπή να εξετάσει το πρόβλημα που εθίγη, και να υποβάλει, ανάλογα με την περίπτωση, τις ενδεικνυόμενες προτάσεις.

<SPEAKER ID=176 LANGUAGE="SV" NAME="Lindqvist">
Έθεσα την ίδια ερώτηση εχθές στην Επιτροπή και την Επίτροπο Bierregaard. Έλαβα και απ' αυτήν επίσης μια απάντηση με υπεκφυγές. Δεν παρέπεμψε βέβαια στο Συμβούλιο, αλλά απάντηση δεν έλαβα.
<P>
Αφορά λοιπόν τα διαμορφωμένα συστήματα της Σουηδίας για επιστροφή φιαλών, κουτιών, πλαστικού, γυαλιού και μετάλλων που λειτούργησαν καλά και λειτουργούν καλά τώρα. Όταν εξαφανίστηκαν οι συνοριακοί έλεγχοι οι φιάλες, τα κουτιά κ.ά. που υπήρχαν προηγουμένως ανακατεύθηκαν δυστυχώς με πληθώρα διαφόρων πλαστικών φιαλών, κουτιών και γυαλιών τα οποία δεν αντιστοιχούν τώρα στο διαμορφωμένο σύστημά μας.
<P>
Η ερώτησή μου είναι αν έχει το Συμβούλιο κάποια πρόταση για το πώς θα μπορούσε να παρεμποδιστεί η δημιουργία αυτών των περιβαλλοντικών προβλημάτων. Θα μπορούσαν ίσως να επωφεληθούν από τα καλά συστήματα που υπάρχουν σε χώρες όπως η Σουηδία. Ίσως προέλθει από την Ε.Ε. πρόταση που θα μπορούσε να λύσει το πρόβλημα του όγκου των αποβλήτων το οποίο είναι δυστυχώς το επακόλουθο του ανοίγματος των συνοριακών ελέγχων.

<SPEAKER ID=177 LANGUAGE="FR" NAME="Wohlfart">
Εκτιμώ ότι μπορώ να πω στον κ. Lindqvist ότι η διαφορά μεταξύ της δικής μου απάντησης και εκείνης της Επιτροπής δεν έγκειται, ενδεχομένως, στο ότι ικανοποίησε τον συντάκτη της ερώτησης, αλλά στο ότι η απάντησή μουτουλάχιστον δεν συνιστούσε υπεκφυγή, αλλά ήταν σαφής. Εναπόθεσα την υπόθεση στην αρμοδιότητα της Επιτροπής. Γνωρίζω καλά ότι το σουηδικό σύστημα που μας αναφέρατε είναι ένα σύστημα πρότυπο και ότι λειτουργεί εδώ και πολλά χρόνια προς γενική ικανοποίηση. Πιστεύω ότι η οδηγία του Συμβουλίου που αφορά τις συσκευασίες και τα απορρίματά τους, η οποία εγκρίθηκε στις 20 Δεκεμβρίου 1994, προβλέπει σαφώς την επαναχρησιμοποίηση και ανακύκλωση των συσκευασιών, αλλά δεν επιτρέπει την τυποποίηση, για παράδειγμα, των μπουκαλιών και των κουτιών από ποτά.
<P>
Τα εθνικά συστήματα μεταπώλησης και συλλογής των συσκευασιών πρέπει να καλύπτουν τόσο τα εθνικά προϊόντα όσο και τα εισαγόμενα προϊόντα, αδιακρίτως. Σύμφωνα με τις πληροφορίες που έχω στη διάθεσή μου, αν και δεν είμαι μέλος της Επιτροπής, φαίνεται ότι άλλα κράτη μέλη δεν αντιμετωπίζουν τις ίδιες δυσκολίες ως προς αυτό. Εναπόκειται στην Επιτροπή να προβεί στην εν λόγω εξακρίβωση και να συναγάγει τις συνέπειες που απορρέουν. Νομίζω ότι απευθυνθήκατε ήδη χθες στον αρμόδιο.
<P>
Καθώς σας γνωρίζω, κ. Lindqvist, δεν αμφιβάλλω ούτε για ένα λεπτό ότι θα προσπαθήσετε εκ νέου να κινήσετε την κατάσταση κατά τις επόμενες εβδομάδες και τους επόμενους μήνες.

<SPEAKER ID=178 NAME="Πρόεδρος">
Ερώτηση αριθ. 6 του κυρίου Jonas Sjφstedt (H-0698/97)
<P>
Θέμα: Αντικατάσταση του όρου «επιστημονικά στοιχεία» από τον όρο «επιστημονικές αποδείξεις» στη Συνθήκη του Αμστερνταμ
<P>
Το άρθρο 100 Α, παράγραφος 5, της Συνθήκης του Αμστερνταμ, που αφορά τη δυνατότητα των κρατών μελών να θεσπίζουν εθνικές διατάξεις για την προστασία του περιβάλλοντος ή του χώρου εργασίας, διαφέρει από το αρχικό κείμενο μετά την εξέτασή του από τους νομομαθείς μεταφραστές. Στην αρχική μορφή του, το κείμενο ανέφερε ότι οι διατάξεις έπρεπε να βασίζονται σε «επιστημονικά στοιχεία», ενώ στο τελικό κείμενο που διαβιβάστηκε στις αντιπροσωπείες, ο ανωτέρω όρος μεταβλήθηκε σε «επιστημονικές αποδείξεις». Ο όρος «απόδειξη» χρησιμοποιείται για να δηλώσει κάτι πιο οριστικό και μπορεί επίσης να θεωρηθεί αμφιλεγόμενος από τους ερευνητές και τους επιστήμονες των οποίων συνεχές καθήκον είναι να εξετάζουν και να διερευνούν.
<P>
Για ποιο λόγο αντικαταστάθηκε ο όρος «επιστημονικά στοιχεία» από τον όρο «επιστημονικές αποδείξεις» στο τελικό κείμενο του σχεδίου Συνθήκης του Αμστερνταμ; Μπορεί το Συμβούλιο να δώσει μερικά παραδείγματα για το τι καλύπτουν οι «επιστημονικές αποδείξεις» και σε τι διαφέρουν από τα «επιστημονικά στοιχεία»;

<SPEAKER ID=179 NAME="Wohlfart">
Πιστεύω ότι η απάντησή μου δεν θα ικανοποιήσει τον αξιότιμο βουλευτή. Παρόμοιες ερωτήσεις έχουν ήδη τεθεί στις συνεδριάσεις του Ιουλίου και του Σεπτεμβρίου, δηλαδή ερωτήσεις σχετικά με τους λόγους που βρίσκονται στη βάση της μιας ή της άλλης διάταξης της Συνθήκης του Αμστερνταμ και της ερμηνείας τους. Στην προκειμένη περίπτωση, οφείλω να επισημάνω για μία ακόμη φορά ότι δεν εναπόκειται στο Συμβούλιο να σχολιάσει τους λόγους που οδήγησαν τη Διακυβερνητική Διάσκεψη να τροποποιήσει ορισμένες διατάξεις της ιδρυτικής συνθήκης της Ευρωπαϊκής Κοινότητας, όπως αναφέρθηκε από τον αξιότιμο βουλευτή.
<P>
Πρέπει εξίσου να υπογραμμίσω ότι ομοίως δεν εναπόκειται στο Συμβούλιο, εν πάση περιπτώσει όχι στο στάδιο αυτό, να λάβει θέση σε ζήτημα που αφορά τη διάταξη μιας συνθήκης που δεν έχει ακόμη τεθεί σε ισχύ, αν και έχει υπογραφεί στο μεσοδιάστημα. Συνεπώς, ζητώ από τον αξιότιμο βουλευτή να κατανοήσει ότι, στην παρούσα φάση, οποιαδήποτε ερμηνεία των κειμένων που συμφωνήθηκαν στο Αμστερνταμ είναι άκαιρη, πόσο μάλλον αφού το μόνο αρμόδιο όργανο, κατά τη γνώμη μας, για να ερμηνεύσει τα κείμενα των συνθηκών είναι το Δικαστήριο των Ευρωπαϊκών Κοινοτήτων.

<SPEAKER ID=180 LANGUAGE="SV" NAME="Sjφstedt">
Ευχαριστώ για την απάντηση αλλά όπως ακριβώς διαισθανθήκατε δεν είμαι απόλυτα ικανοποιημένος απ'αυτήν. Την προηγούμενη φορά που το συζητούσαμε αυτό αναφέρατε μεταξύ άλλων ως αιτία το ότι η Συνθήκη του Αμστερνταμ δεν είχε ακόμη υπογραφεί. Τώρα έχει υπογραφεί από τους Υπουργούς Εξωτερικών. Γι'αυτό ήλπιζα ότι θα είσαστε τώρα έτοιμοι να συζητήσουμε για το περιεχόμενό της.
<P>
Θεωρώ ότι η κατάσταση στην οποία βρισκόμαστε είναι απολύτως παράλογη! Οι πολίτες σε πολλά κράτη μέλη θα έχουν τώρα δημοψήφισμα γι'αυτό, αλλά το Συμβούλιο Υπουργών, που έγραψε την Συνθήκη, δεν είναι έτοιμο να πεί τι σημαίνει η Συνθήκη. Π.χ. βρίσκομαι κάθε εβδομάδα σε διάφορες συναντήσεις στην Σουηδία και δέχομαι ερωτήσεις για το τι σημαίνουν διάφορα πράγματα στην Συνθήκη του Αμστερνταμ. Το μόνο που μπορώ να απαντήσω τώρα είναι ότι ούτε κάν το Συμβούλιο Υπουργών μπορεί να απαντήσει στο τι σημαίνει. Νομίζω ότι αποφεύγετε λίγο τις πολιτικές σας ευθύνες όταν δεν είστε έτοιμοι να εξηγήσετε τα κείμενα στην συγγραφή των οποίων όντως συμμετείχατε.
<P>
Γι'αυτό κάνω έκκληση σε σας να μπορείτε να δώσετε απάντηση την επόμενη φορά που θα θέσω μια ερώτηση για το ουσιαστικό περιεχόμενο της Συνθήκης.

<SPEAKER ID=181 NAME="Πρόεδρος">
Κύριε Προεδρεύοντα του Συμβουλίου, δεν ξέρω αν πρόκειται για ερώτηση ή απειλή. Εν πάση περιπτώσει το λόγο τον έχετε εσείς, γιατί φαίνεται πως δεν συμπίπτουν πλήρως οι απόψεις του κ. Jonas Sjφstedt με τις δικές σας, αλλά για αυτό υπάρχει το Κοινοβούλιο.

<SPEAKER ID=182 LANGUAGE="FR" NAME="Wohlfart.">
Ο κ. Sjφstedt γνωρίζει πολύ καλά την άποψή μου επί του θέματος. Αναφέρθηκε υπαινικτικά σε δημοψηφίσματα που θα πραγματοποιηθούν σε ορισμένα κράτη μέλη της Ευρωπαϊκής Ένωσης. Διεξάγονται εξίσου συνομιλίες σε επίπεδο βουλευτών σχετικά με τη Συνθήκη του Αμστερνταμ. Πιστεύω ότι εναπόκειται στις διάφορες κυβερνήσεις που συμμετείχαν στη Διακυβερνητική Διάσκεψη, να προβούν κατά την κρίση τους όχι μόνο στην κατάλληλη, αλλά και στην ακριβή ερμηνεία της Συνθήκης. Δεν θα ήθελα να υπεισέλθω στο δημοψήφισμα ή στο προ-δημοψήφισμα που διεξήχθη στη Σουηδία, αλλά μόλις ολοκληρωθούν οι διαδικασίες ???????, ????? Sjφstedt θα μπορέσουμε να συζητήσουμε σε βάθος τη Συνθήκη του Αμστερνταμ. Η συνθήκη αυτή, εξάλλου, θα αναθεωρηθεί, αν έχω πληροφορηθεί σωστά, τα επόμενα χρόνια, γιατί η διαδικασία ολοκλήρωσης συνιστά δυναμική διαδικασία.
<P>
Θέσατε, επίσης, ερώτηση σχετικά με τη διαφορά που υπάρχει μεταξύ της επιστημονικής απόδειξης και των επιστημονικών δεδομένων. Δεν είμαι μεγάλος νομικός ούτε επιφανής γλωσσολόγος. Έτσι χρειάστηκε να ανατρέξω στο μικρό Larousse του γιου μου και μπορώ να σας πω ότι το επιστημονικό δεδομένο -πρόκειται απλώς για προσωπική εκτίμηση. δεν σας απαντώ ως προεδρεύων- συνιστά στοιχείο της επιστημονικής απόδειξης. Επομένως, δεν έχει την ίδια αξία με την επιστημονική απόδειξη.

<SPEAKER ID=183 NAME="Πρόεδρος">
Ευχαριστώ πολύ, κύριε Wohlfart. Καταλαβαίνω πως η αναφορά σας σε κάποια συγκεκριμένη εγκυκλοπαίδεια δεν αποτελούσε υποσυνείδητη διαφήμιση, γιατί σε αυτή τη Συνέλευση δεν επιτρέπονται οι υποσυνείδητες διαφημίσεις. Εν πάση περιπτώσει, αποτελεί αποκλειστικά και μόνο, όπως είπατε, μια πάρα πολύ προσωπική άποψη.

<SPEAKER ID=184 LANGUAGE="SV" NAME="Lindqvist">
Είναι ενδιαφέρον να συζητούμε γι'αυτό το πράγμα&#x02D9; γι'αυτό βέβαια τίθεται πρός συζήτηση. Όπως κατάλαβα από την απάντηση τότε η περιγραφή του γυιού σας των όρων "επιστημονικά δεδομένα» και "επιστημονικές αποδείξεις» σημαίνει ότι τα επιστημονικά δεδομένα υπάγονται σε - και είναι μικρότερα από- τις επιστημονικές αποδείξεις. Αυτό σημαίνει ότι η νομικο - γλωσσολογική τροποποίηση που έγινε θέτει μεγαλύτερες απαιτήσεις μετά την Διάσκεψη του Αμστερνταμ και αφού έχουν γίνει οι γλωσσικές ρυθμίσεις. Γι'αυτό προκύπτουν αυτές οι συζητήσεις: Πόσο μεγάλες είναι οι απαιτήσεις;
<P>
Όπως παρατηρήσατε ανέφερα σαν παράδειγμα στην προηγούμενη ερώτηση την Σουηδία. Θα μπορούσε π.χ. η Σουηδία να προβάλει επιστημονικές αποδείξεις για το ότι το σύστημά μας της ανακύκλωσης λειτούργησε τόσο καλά ώστε να θέλουμε να το διτηρήσουμε και να σταματήσουμε την εισαγωγή φιαλών, γυαλιών και κουτιών που δεν ικανοποιούν τις οικολογικές προϋποθέσεις μας; Αυτή η ερώτηση δεν απαντήθηκε ποτέ. Δε ζητώ απάντηση τώρα. Θα επανέλθουμε σίγουρα σ'αυτή τη συζήτηση.
<P>
Αυτό είναι όμως σε τεράστιο βαθμό σημαντικό για το πως θα ερμηνευτεί η Συνθήκη του Αμστερνταμ.

<SPEAKER ID=185 NAME="Πρόεδρος">
Ερώτηση αριθ. 7 του κ. John Cushnahan (H-0701/97):
<P>
Θέμα: Το χρέος των αναπτυσσομένων χωρών
<P>
Το πρόβλημα του χρέους των αναπτυσσομένων χωρών ήταν μεταξύ των προς συζήτηση θεμάτων στην Ετήσια Συνδιάσκεψη του Διεθνούς Νομισματικού Ταμείου και της Παγκοσμίου Τραπέζης στον Χονγκ Κονγκ το Σεπτέμβριο.
<P>
Σε ποίες ενέργειες προέβη το Συμβούλιο για να ελαφρύνει το άχθος που φέρουν τα κράτη οφειλέτες;

<SPEAKER ID=186 NAME="Wohlfart">
Το Συμβούλιο είναι αποφασισμένο να υποστηρίξει τις φτωχές υπερχρεωμένες χώρες. Στο άκουσμα της φράσης αυτής, συνειδητοποιώ ότι υπάρχει πλέον νέο αρκτικόλεξο: ΦΥΧ, δηλαδή "Φτωχές Υπερχρεωμένες Χώρες».
<P>
Η Επιτροπή παρουσίασε προσφάτως ανακοίνωση, όπου προτείνει να δοθεί κοινοτική απάντηση στην πρωτοβουλία που ελήφθη υπέρ των χωρών αυτών. η εν λόγω πρωτοβουλία ελήφθη από τη διεθνή κοινότητα, μετά τη Σύσκεψη Κορυφής της Λιόν, με σκοπό να μειωθεί το χρέος των χωρών αυτών. Η σχετική πρόταση εξετάζεται ήδη από το Συμβούλιο.
<P>
Τα κράτη μέλη, κυρίως στο πλαίσιο της Λέσχης του Παρισιού, καθώς και τα κοινοτικά όργανα, απέδειξαν ότι θα υποστήριζαν την εν λόγω πρωτοβουλία. Θα προσέφεραν την ενδεικνυόμενη συμβολή τους στη διεθνή αυτή δέσμευση υπέρ των φτωχότερων χωρών του πληνήτη. Η συμμετοχή της Ευρωπαϊκής Ένωσης και των κρατών μελών της, εξάλλου, επιβεβαιώθηκε προσφάτως στο Χονγκ-Κονγκ, κατά τη διάρκεια των ετησίων συνεδριάσεων του ΔΝΤ και της Παγκόσμιας Τράπεζας.

<SPEAKER ID=187 LANGUAGE="EN" NAME="Cushanan">
Εκφράζω την ιδιαίτερη ικανοποίησή μου για την απάντηση του Προεδρεύοντος και είμαι βέβαιος ότι γνωρίζει το μέγεθος του προβλήματος. Αν και οι χώρες της Λατινικής Αμερικής είναι οι περισσότερο χρεωμένες σε συνολικά ποσά, οι Αφρικανικές χώρες κάτω από τη Σαχάρα είναι αυτές που αντιμετωπίζουν τις μεγαλύτερες δυσκολίες. Αυτό φαίνεται καλύτερα από το μέγεθος του χρέους που οφείλουν. Το 1962 όφειλαν 3 δισ. δολλάρια, ενώ τώρα οφείλουν περίπου 235 δισ. ποσό ισοδύναμο με το 76 % του Ακαθάριστου Εθνικού Προϊόντος. Τα καθυστερούμενα ποσά που ήταν 1, 2 δισ. δολλάρια το 1980 έχουν τώρα αυξηθεί σε 43 δισ. Οι χώρες αυτές έχουν ένα πραγματικό πρόβλημα σχετικά με την εξυπηρέτηση των δανείων αυτών.
<P>
Εκτιμώ το γεγονός ότι υπήρξε αναπροσαρμογή δανείων, όμως οι πολυμερείς δανειστές δεν προχωρούν σε ενέργειες αυτής της μορφής, και τούτο απεικονίζεται από το γεγονός ότι οι αφρικανικές χώρες οφείλουν στη Διεθνή Υπηρεσία Ανάπτυξης (ΙDΑ) 25 δισ. δολλάρια σε σύγκριση με τα 2, 58 δισ. που όφειλαν το 1980.
<P>
Αναρωτιέμαι, λαμβάνοντας υπόψη αυτά που δήλωσε ο Προεδρεύων σε σχέση με τις πρωτοβουλίες που ανελήφθησαν, εάν μπορεί ή όχι να ασκηθεί πίεση στους πολυμερείς δανειστές να αναπροσαρμόσουν τα δάνεια, για να βοηθηθούν οι χώρες αυτές.

<SPEAKER ID=188 LANGUAGE="FR" NAME="Wohlfart">
Πιστεύω ότι ο κ. Cushnahan προσδιόρισε με ακρίβεια το εύρος και το ζητούμενο της συζήτησης. Έκανε λόγο για το χρέος, που αντιπροσωπεύει το 65 % του ΑΕΠ των χωρών αυτών. Είναι, λοιπόν, πράγματι βαρύ φορτίο, και εκτιμώ ότι θα μπορέσουμε να εξετάσουμε το εν λόγω ζήτημα στο Συμβούλιο "Γενικών Υποθέσεων», στις 10 Νοεμβρίου. Ελπίζω ότι θα καταφέρουμε να συμφωνήσουμε όχι μόνο για να ζητήσουμε από την Επιτροπή να μας παρουσιάσει στους επόμενους μήνες συγκεκριμένη πρόταση σε ό, τι αφορά τη χρηματοοικονομική προσπάθεια που θα μπορούσε να λάβει την υποστήριξη της Ευρωπαϊκής Ένωσης και των κρατών μελών της, αλλά και στη στρατηγική που θα πρέπει να υιοθετήσει η Ευρωπαϊκή Ένωση για να εισακουστεί στα διεθνή φόρα.

<SPEAKER ID=189 NAME="Πρόεδρος">
Ερώτηση αριθ. 8 το κ. Hugh McMahon (H-0702/97):
<P>
Θέμα: Ατζέντα 2000
<P>
Δύναται η Λουξεμβουργιανή Προεδρία να πληροφορήσει το Κοινοβούλιο ποίο ήταν το αποτέλεσμα των συζητήσεων με θέμα την Ατζέντα 2000 κατά το Συμβούλιο Εξωτερικών Υποθέσεων στις 15 Σεπτεμβρίου 1997;
<P>
Ποίες προσπάθειες κατέβαλε η Προεδρία προς επίτευξη συμβιβασμού μεταξύ εκείνων των κρατών μελών που επιθυμούν περικοπή των κοινοτικών πόρων που δαπανώνται και των άλλων που επιθυμούν τη διατήρηση των κοινοτικών δαπανών στα υφιστάμενα επίπεδα;

<SPEAKER ID=190 NAME="Wohlfart">
Εφόσον η "Ατζέντα 2000» είναι ένα θέμα που ενδιαφέρει στον υψηλότερο βαθμό όχι μόνο την Προεδρία, το Συμβούλιο και την Επιτροπή, αλλά και τους βουλευτές, θα προσπαθήσω να απαντήσω καταλλήλως στην ερώτηση που έθεσε ο αξιότιμος βουλευτής.
<P>
Θα ήθελα να συνοψίσω σε ελάχιστες γραμμές τον όγκο των εγγράφων που αφορούν όχι μόνο την εξέλιξη των πολιτικών της Ευρωπαϊκής Ένωσης, ιδιαίτερα των γεωργικών και των διαρθρωτικών πολιτικών της, καθώς και του τόσο σημαντικού χρηματοοικονομικού πλαισίου της Ευρωπαϊκής Ένωσης μετά το έτος 2000, αλλά και ορισμένες γενικές ερωτήσεις σχετικά με τη διαδικασία διεύρυνσης, και τέλος τις απόψεις της Επιτροπής για τις χώρες που είναι υποψήφιες για ένταξη.
<P>
Η συζήτηση για τον προσανατολισμό της "Ατζέντας 2000», στην οποία προέβη το Συμβούλιο κατά τη σύνοδο της 15ης Σεπτεμβρίου, έδωσε τη δυνατότητα στην προεδρία να καταγράψει τις πρώτες σκέψεις των κρατών μελών σχετικά με τις γενικές τάσεις που διαφαίνονται σε ό, τι αφορά, αφενός, την εμβάθυνση και την ανάπτυξη των πολιτικών της Ευρωπαϊκής Ένωσης και, αφετέρου, τις αποφάσεις που πρέπει να λάβει το Ευρωπαϊκό Συμβούλιο για το σύνολο της διαδικασίας διεύρυνσης.
<P>
Η συζήτηση αυτή, λοιπόν, εντόπισε τα ουσιαστικά πολιτικά στοιχεία που θα χρειαστούν, όπως εξυπακούεται, εις βάθος εξέταση, στο πλαίσιο της έκθεσης που το Συμβούλιο καλείται να παρουσιάσει στο Ευρωπαϊκό Συμβούλιο του Λουξεμβούργου, τον προσεχή Δεκέμβριο.
<P>
Η Προεδρία μπορεί, εξάλλου, να διασφαλίσει τον αξιότιμο βουλευτή ότι θα λάβει όλες τις αναγκαίες διατάξεις για να εξετάσει προσεκτικά και λεπτομερειακά σε πολιτικό και τεχνικό επίπεδο όλα αυτά τα σύνθετα και λεπτά ζητήματα.
<P>
Η Προεδρία, ως έχει καθήκον να πράξει, θα καταβάλει κάθε δυνατή προσπάθεια για να συμβάλει, καθ'όλη τη διάρκεια του τρέχοντος εξαμήνου, στην προσέγγιση των θέσεων, προκειμένου να καταλήξει στις επιβεβλημένες αποφάσεις για το συμφέρον της Ευρωπαϊκής Ένωσης και των υποψηφίων χωρών, στο σύνολο των ζητημάτων που αφορούν τη διαδικασία διεύρυνσης, στο Ευρωπαϊκό Συμβούλιο του Λουξεμβούργου.
<P>
Πιστεύω, εξάλλου, ότι ο πρωθυπουργός μας, κ. Jean-Claude Juncker, εκμεταλλεύθηκε τη χθεσινή και τη σημερινή ημέρα, στο πλαίσιο της συζήτησης για την κατάσταση της Ευρωπαϊκής Ένωσης στη Σύνοδο Κορυφής για την απασχόληση. Τούτο αποδεικνύει όλη τη σημασία που αποδίδει προσωπικώς στα εν λόγω θέματα.

<SPEAKER ID=191 LANGUAGE="EN" NAME="McMahon">
Κύριε Πρόεδρε, θα ήθελα να πληροφορηθώ τι έχει να πει ο Προεδρεύων σχετικά με τις προσπάθειες που θα καταβάλλει η Προεδρία του Λουξεμβούργου ώστε να βρεθεί ένας συμβιβασμός μεταξύ των διαφορετικών απόψεων του καθενός από τα κράτη μέλη.
<P>
Πρώτον, ποιές προσπάθειες θα κάνει η Προεδρία του Λουξεμβούργου για να διασφαλίσει την τήρηση του χρονοδιαγράμματος που θα υιοθετηθεί τον Δεκέμβριο; Δεύτερον, σχετικά με ένα θέμα που έχει τεθεί από πολλά μέλη του Συμβουλίου, ότι δηλαδή πρέπει να γίνουν περαιτέρω θεσμικές αλλαγές πριν τη διεύρυνση, ποια ώθηση ή βαρύτητα θα δώσει εν προκειμένω η Προεδρία του Λουξεμβούργου;

<SPEAKER ID=192 LANGUAGE="FR" NAME="Wohlfart">
Η ερώτηση αυτή, που αφορά την ημερομηνία και τις προθεσμίες, αξίζει εκ μέρους μου ορισμένα σχόλια.
<P>
Κατ'αρχάς, η ίδια η ημερομηνία του Ευρωπαϊκού Συμβουλίου, που ορίστηκε για τις 12 και 13 Δεκεμβρίου, μας επιβάλλει πολύ αυστηρό χρονοδιάγραμμα. Επιπλέον, πιστεύω ότι θα καταβάλουμε προσπάθειες σε όλα τα επίπεδα, ώστε να προετοιμαστεί κατάλληλα το Συμβούλιο και να καταλήξει στον απολύτως απαραίτητο συμβιβασμό σε θέματα όπως η διεύρυνση και όλα τα άλλα σχετικά ζητήματα.
<P>
Θα αναπτύξουμε, επίσης, προσπάθειες σε επίπεδο πρωθυπουργών. Ο πρωθυπουργός μας βρίσκεται σε περιοδεία στις πρωτεύουσες της Ευρωπαϊκής Ένωσης, ώστε να συναντήσει προσωπικώς τους αρχηγούς κρατών και κυβερνήσεων, για να αφουγκραστεί τα αισθήματά τους, να ακούσει τα σχόλια και τις παρατηρήσεις τους, για να διαμορφώσει, ενόψει της Συνόδου Κορυφής του Λουξεμβούργου, συμβιβασμό, γιατί θα υπάρξει αναγκαστικά συμβιβασμός, εφόσον υπάρχει διάσταση απόψεων, για παράδειγμα, σε ό, τι αφορά τη χρηματοοικονομική πτυχή, καθώς και τη χορήγηση διαρθρωτικών ταμείων, κ.ο.κ.
<P>
Όμως ο συμβιβασμός είναι απαραίτητος και θα τον επιτύχουμε, είμαι βέβαιος. Το αντικείμενο που διακυβεύεται είναι πολύ σημαντικό για να χάσουμε αυτό το ραντεβού.
<P>
Στη συνέχεια, θα αναπτύξουμε τις προσπάθειές μας σε επίπεδο αρμοδίων υπουργών. Είτε πρόκειται για το Υπουργείο Εξωτερικών Υποθέσεων είτε πρόκειται για άλλα τεχνικά υπουργεία, διατηρούμε εξίσου επαφές τακτικά με τους ομολόγους μας στις χώρες της Ευρωπαϊκής Ένωσης. Επιπλέον, προβλέψαμε -κατά τη λουξεμβουργιανή προεδρία και παράλληλα με τα Συμβούλια "Γενικών Υποθέσεων», τα Συμβούλια Ecofin και άλλα εξειδικευμένα συμβούλια, έξι άτυπες υπουργικές συνόδους, ενόψει της προετοιμασίας της Συνόδου Κορυφής του Λουξεμβούργου. Εξάλλου, εγώ ο ίδιος προηύδρευσα τη συνεδρίαση που ασχολήθηκε με ζητήματα εσωτερικής αγοράς. Ήταν, επίσης, η ευκαιρία για τη λουξεμβουργιανή προεδρία, μετά την απόφαση της Συνόδου Κορυφής του Αμστερνταμ, να έχει επαφές σε υπουργικό επίπεδο με τις χώρες της Κεντρικής και Ανατολικής Ευρώπης που θέλουν να γίνουν μέλη της Ευρωπαϊκής Ένωσης.
<P>
Θα ήθελα να πω, κύριε Πρόεδρε, αν μου επιτρέπετε, ότι η εν λόγω συνάντηση υπουργικού επιπέδου εξελίχθηκε σε συνθήκες, θα έλεγα, ειλικρινούς φιλίας, διακρίθηκε για το πολύ ευρύ πνεύμα της και καταφέραμε να αποφύγουμε μία, τρόπον τινά, ρίξη. Οι πολίτες κατανόησαν ότι έχουν δεσμευθεί σε μια ιστορική διαδικασία, σε μια διαδικασία που αξίζει την αμέριστη συμμετοχή μας, γιατί είναι η μοναδική εναλλακτική λύση για το έτος 2000 και επέκεινα.
<P>
Τέλος, θα αναπτύξουμε τις προσπάθειές μας σε επίπεδο της Επιτροπής των Μονίμων Αντιπροσώπων, η οποία διορίστηκε από το Συμβούλια Υπουργών. Είμαστε απορροφημένοι στην κατάρτιση διαφόρων οριζοντίων ημερησίων διατάξεων, ώστε να διαθέτουμε βάση συζήτησης για τη Σύνοδο Κορυφής του Λουξεμβούργου. Θα εναπόκειται, λοιπόν, στους αρχηγούς κρατών και κυβερνήσεων να αναλάβουν τις ευθύνες τους. Προσωπικά, μπορώ μόνο να σας πω ότι μαζί με την Επιτροπή και τα άλλα κράτη μέλη, θα κάνουμε ό, τι είναι δυνατό για να είμαστε έτοιμοι εντός των προθεσμιών.

<SPEAKER ID=193 LANGUAGE="EN" NAME="McCarthy">
Κύριε Προεδρεύοντα, σας ευχαριστώ για την ολοκληρωμένη απάντησή σας. Νομίζω πως όλοι συμφωνήσαμε ότι δεν πρόκειται για ένα παιχνίδι όπου η μία πλευρά θα είναι κερδισμένη και η άλλη χαμένη, και πως η είσοδος νέων μελών είναι προς το συμφέρον κάθε κράτους μέλους, λόγω της δημιουργίας εσόδων και των νέων εμπορικών σχέσεων που θα δημιουργηθούν.
<P>
Πρέπει να πω ότι τόσο εγώ, όσο και - νομίζω - οι άλλοι συνάδελφοί μου στο Κοινοβούλιο αισθάνονται κάποιον κίνδυνο σε ορισμένους τομείς. Όπως είπατε, πρέπει να υπογραμμίσουμε την ανάγκη για μια ορθή και δίκαιη κατανομή των πόρων, διατηρώντας ταυτόχρονα προτεραιότητα όσον αφορά στις φτωχότερες περιοχές και τις υποβαθμιζόμενες περιφέρειες.
<P>
Αναρωτιέμαι εάν και εσείς διαπιστώσατε την απροθυμία αυτή και ποια κράτη μέλη θεωρείτε ότι ανησυχούν για το μέλλον και ποια φοβούνται ότι μπορεί να τους ζητηθεί να καταβάλλουν το κόστος της διεύρυνσης; Πώς μπορούμε να εξασφαλίσουμε ομοφωνία στο ότι η κατανομή θα γίνει με ορθό και δίκαιο τρόπο;

<SPEAKER ID=194 LANGUAGE="FR" NAME="Wohlfart">
Νομίζω ότι δεν χρειάζεται να αναφέρω ονόματα χωρών στην κ. McCarthy, καθώς τα γνωρίζει εξίσου καλά, αν όχι καλύτερα, με εμένα.
<P>
Διεξάγεται συζήτηση σχετικά με την ορθή και δίκαιη κατανομή του χρηματοοικονομικού φορτίου που πρέπει να αναλάβουμε. Πρόκειται για πολύ ενδιαφέρουσα συζήτηση και θα έλεγα απλώς ότι σε ό, τι αφορά τη χώρα μου, το Λουξεμβούργο, τα στοιχεία, που δεν είναι πάντα σωστά, την εμφανίζουν άλλοτε σαν να καταγράφει καθαρά κέρδη και άλλοτε σαν να χρωστά. Μπορώ να σας πω ότι είναι χρεώστης, αλλά δεν θα επιθυμούσα να υπεισέλθω τώρα στις λεπτομέρειες της συζήτησης αυτής.
<P>
Πιστεύω ότι ο συμβιβασμός είναι πράγματι εφικτός. Τούτο θα αποφασιστεί, κυρία, στο υψηλότερο επίπεδο, και θα αποφασιστεί, μάλλον, χωρίς να είμαι προφήτης, πολύ αργά σήμερα το απόγευμα, ή αργά το βράδυ, δεν το ξέρω.
<P>
Σε ό, τι αφορά τη διεύρυνση, έριξα μια ματία στα στατιστικά στοιχεία που αφορούν τις εμπορικές σχέσεις μας με τις χώρες της Κεντρικής και Ανατολικής Ευρώπης. Συμμερίζομαι την ανάλυσή σας: δεν θα πρόκειται για μια άτυπη επιχείρηση, βεβαίως. Όμως, αν προσέξετε τα στατιστικά στοιχεία του εξωτερικού εμπορίου μας ως Ευρωπαϊκής Ένωσης με τις εν λόγω χώρες, παρά τη λειτουργία ζωνών ελεύθερων συναλλαγών, παρά τα πλεονεκτήματα, είμαστε αναγκασμένοι να διαπιστώσουμε ότι οι εμπορικές συναλλαγές είναι σε μεγάλο ποσοστό, πάντοτε κατά μεγάλο ποσοστό, πλεονασματικές υπέρ της Ευρωπαϊκής Ένωσης. Προσωπικά, είμαι πεπεισμένος ότι η μη ένταξη των χωρών της Κεντρικής και Ανατολικής Ευρώπης, σύμφωνα με αντικειμενικά κριτήρια και βάσει καλά καταρτισμένου χρονοδιαγράμματος, θα είναι, σε τελική ανάλυση, πολύ πιο επαχθής από την ένταξή τους. Είμαι σίγουρος, κυρία, ότι πρόκειται για πρόκληση, όπως άλλωστε είμαι σίγουρος ότι συνιστά ιστορική ευκαιρία για την ήπειρο αυτή. Ας μην την καταστρέψουμε.

<SPEAKER ID=195 NAME="Πρόεδρος">
Ερώτηση αριθ. 9 του κ. Sοren Wibe (H-0704/97):
<P>
Θέμα: Χαρακτηρισμός των εγχειριδίων του Σένγκεν ως άκρως απόρρητα
<P>
Σύμφωνα με πληροφορίες που δημοσιεύτηκαν στη Σουηδία, η σουηδική κυβέρνηση χαρακτήρισε δύο από τα τρία εγχειρίδια του Σένγκεν ως άκρως απόρρητα. Πρόκειται για οδηγίες σχετικά με το πώς πρέπει να πραγματοποιούνται οι έλεγχοι στα εξωτερικά σύνορα και οι ανταλλαγές πληροφοριών μεταξύ των κρατών μελών.
<P>
Η συμφωνία του Σένγκεν πρόκειται τώρα να ενσωματωθεί στη συνθήκη της ΕΕ, συνθήκη στην οποία θα δίνεται έμφαση στην αρχή της πρόσβασης στα δημόσια έγγραφα. Δεν εκτιμά το Συμβούλιο ότι είναι σκόπιμο να συστήσει στα κράτη μέλη να διασφαλίσουν τη δημόσια πρόσβαση σε όλα τα εγχειρίδια του Σένγκεν;

<SPEAKER ID=196 NAME="Wohlfart">
Με χαρά απαντώ στην ερώτηση αυτή, εφόσον ήμουν ένας από εκείνους που υπέγραψαν τη συνθήκη εφαρμογής Σένγκεν, το 1990, δηλαδή πριν από μερικά χρόνια.
<P>
Σε απάντηση της διπλής ερώτησης που μας τέθηκε, θα έλεγα ότι κατά τη συνεδρίαση της 16ης Οκτωβρίου 1997, πριν από έξι ημέρες, η Επιτροπή των Μονίμων Αντιπροσώπων συγκρότησε ομάδα εργασίας επιφορτισμένης με την εξέταση των ζητημάτων που αφορούν την επανάληψη του κεκτημένου του Σένγκεν και την εισαγωγή του μεταξύ του πρώτου και του τρίτου πυλώνα.
<P>
Η εν λόγω ομάδα θα αρχίσει τις εργασίς της αύριο, στις 23 Οκτωβρίου. Μεταξύ των θεμάτων που καλείται να εξετάσει, είναι και το ζήτημα της δημοσίευσης του κεκτημένου του Σένγκεν. Η δημοσίευση αυτή θέτει διάφορα προβλήματα που αφορούν τόσο τον όγκο του κεκτημένου του Σένγκεν όσο και τον εμπιστευτικό χαρακτήρα ορισμένων πληροφοριών.
<P>
Η αξιότιμος βουλευτής θα καταλάβει, βεβαίως, ότι ορισμένες οδηγίες που απευθύνονται, για παράδειγμα, στις αρχές που έχουν αναλάβει τον έλεγχο στα εξωτερικά σύνορα, είναι εμπιστευτικού χαρακτήρα και, συνεπώς, το κοινό δεν έχει πρόσβαση σε αυτές. Τούτο δεν θέτει με κανένα τρόπο υπό αμφισβήτηση την αρχή της διαφάνειας που επαναδιατυπώθηκε στη Συνθήκη του Αμστερνταμ.

<SPEAKER ID=197 LANGUAGE="SV" NAME="Wibe">
Ευχαριστώ πολύ για την απάντηση. Ήταν μια πολύ θετική απάντηση. Δεν γνώριζα την ύπαρξη αυτής της ομάδας εργασίας και χαίρομαι πολύ για την σύστασή της.
<P>
Στην πραγματικότητα έχω μόνο μια μικρή συνακόλουθη ερώτηση: Μπορείτε να πείτε κάτι για τις αρχές περί δημοσιοποίησης που διέπουν το έργο αυτής της ομάδας; Λέτε ότι δεν μπορούμε να δημοσιοποιήσουμε τους εξωτερικούς συνοριακούς ελέγχους. Δεν είμαι τόσο σίγουρος γι'αυτό. Ένα μέρος απ'αυτό θα έπρεπε να μπορεί να δημοσιοποιηθεί, αλλά καταλαβαίνω ότι ορισμένες τεχνικές λεπτομέρειες πρέπει να παραμείνουν απόρρητες. Θα χαιρόμουν εάν είχατε κάποιο σχόλιο για αυτές τις κατευθυντήριες αρχές.

<SPEAKER ID=198 LANGUAGE="FR" NAME="Wohlfart">
Ουσιαστικά, θα επιχειρήσω να δώσω ένα απαντητικό στοιχείο. Πιστεύω ότι η προεδρία και τα μέλη της ομάδας εργασίας έχουν πράγματι την πρόθεση να λάβουν υπόψη τις απόλυτα εύλογες ανησυχίες των ευρωπαίων και εθνικών βουλευτών σε ό, τι αφορά τη διαφάνεια στη λειτουργία του συστήματος Σένγκεν.
<P>
Θυμάμαι, κύριε Πρόεδρε, ότι παρέστην ενώπιον της αρμόδιας επιτροπής του Ευρωπαϊκού Κοινοβουλίου το 1992, την εποχή όπου το Λουξεμβούργο αναλάμβανε την προεδρία του Σένγκεν. Τότε, μία από τις σημαντικότερες επιθέσεις κατά του Σένγκεν οφειλόταν σαφώς στην απουσία κοινοβουλευτικού ελέγχου και στην απουσία ελέγχου από το Ευρωπαϊκό Δικαστήριο.
<P>
Πιστεύω, πάντως, ότι με τη νέα διάταξη της Συνθήκης του Αμστερνταμ, που επαναλαμβάνει το κεκτημένο του Σένγκεν σε κοινοτικό επίπεδο, πραγματοποιήσαμε μέχρι σήμερα ένα μεγάλο βήμα προς τα εμπρός, ακόμη και αν χρειάζονταν περαιτέρω διευθετήσεις. είμαι πεπεισμένος γι'αυτό.
<P>
Επομένως, σε ό, τι αφορά τη διαφάνεια, θα μπορούσα να φανταστώ ότι οι αρμόδιοι υπουργοί και ο προεδρεύων του Συμβουλίου, υπεύθυνος για νομικά θέματα και θέματα εσωτερικής ασφάλειας, παρίστανται τακτικά ενώπιον των αρμοδίων επιτροπών του Ευρωπαϊκού Κοινοβουλίου για να καταρτίσουν, ας πούμε, έκθεση σχετικά με τις δραστηριότητες, καθώς και με το κεκτημένο του Σένγκεν. Θα μπορούσαμε, επίσης, να φανταστούμε μια συζήτηση σαν τόσες άλλες, δημόσια, εδώ, στο Ευρωπαϊκό Κοινοβούλιο για τη λειτουργία του Σένγκεν. Πιστεύω ότι θα ήταν καλός τρόπος για να αποδείξουμε ότι θέλουμε πραγματικά τη διαφάνεια του συστήματος, της λειτουργίας του Σένγκεν, σε καθημερινή βάση.
<P>
Κατά δεύτερο λόγο, μια άλλη μεγάλη συζήτηση στο πλαίσιο του Σένγκεν αφορά την προστασία της ιδιωτικής ζωής, γεγονός που περικλείει ό, τι έχει σχέση με ονομαστικά δεδομένα.Πιστεύω ότι ως προς το θέμα αυτό όλες και όλοι θα συμφωνήσετε μαζί μου και θα αναγνωρίσετε ότι πρέπει να είμαστε πολύ προσεκτικοί και ότι για προφανείς λόγους προστασίας της ανθρώπινης ζωής, θα πρέπει να περιοριστεί η πρόσβαση στα δεδομένα αυτά σε άτομα που έχουν πράγματι άδεια.
<P>
Θα ήθελα, επίσης, να επισημάνω ότι υπάρχει μια ανεξάρτητη αρχή ελέγχου, που είχε αναλάβει την επίβλεψη του Σένγκεν και η οποία ήταν υπεύθυνη για την επιτήρηση και τη μη παραβίαση των δικαιωμάτων του ανθρώπου στο πλαίσιο του συστήματος του Σένγκεν. Πιστεύω ότι θα πρέπει να διαμορφώσουμε τις εργασίες μας γύρω από τους εξής δύο άξονες: τη διαφάνεια και την προστασία της ιδιωτικής ζωής.

<SPEAKER ID=199 NAME="Πρόεδρος">
Ευχαριστώ πολύ, κύριε Wohlfart, αλλά σας παρακαλώ να μην αποσύρετε ακόμη την προσοχή σας από την ερώτηση του κυρίου Wibe, γιατί βάσει του κανονισμού πρέπει να δώσω τον λόγο στον κ. Sjφstedt για μια συμπληρωματική ερώτηση. Επομένως, για το ίδιο αυτό ζήτημα ο κ. Sjφstedt έχει χρόνο ενός λεπτού.

<SPEAKER ID=200 LANGUAGE="SV" NAME="Sjφstedt">
Θέλω να ευχαριστήσω για την απάντηση του Συμβουλίου η οποία νομίζω ότι ήταν πολύ ενδιαφέρουσα, δηλαδή ότι υπάρχει εν τούτοις μια εξέλιξη σ'αυτόν τον τομέα του μεγάλου μέρους απόρρητου υλικού της Σένγκεν.
<P>
Αναφερθήκατε στις οδηγίες για τους εξωτερικούς συνοριακούς ελέγχους. Υπάρχουν δύο άλλα, μη δημόσια, επίμαχα έγγραφα, συγκεκριμένα το εγχειρίδιο SIRENE και οι οδηγίες προς τις πρεσβείες και τα προξενεία στο εξωτερικό. Έχετε την ίδια άποψη γι' αυτά τα έγγραφα, δηλαδή ότι πρέπει να παραμείνουν απόρρητα; Δεν μπορείτε να σκεφτείτε να δοθούν, εν μέρει τουλάχιστον, στην δημοσιότητα αυτά τα έγγραφα; Μπορώ να έχω πλήρη κατανόηση ότι υπάρχουν ορισμένα στοιχεία εκεί που δεν μπορούν να δημοσιευτούν, αλλά δεν μπορούν να δημοσιευτούν άλλα στοιχεία αυτών των εγγράφων;
<P>
Πέραν αυτού, διερωτώμαι αν θα είμαστε έτοιμοι με τη διαδικασία όσον αφορά την εκτίμηση της δημοσιοποίησης πριν αρχίσει η επικύρωση της Συνθήκης από τα κράτη μέλη; Διότι βέβαια αυτό είναι επίσης το υπόβαθρο της επικύρωσης. Π.χ. για την Σουηδία και την Δανία η Συνθήκη του Αμστερνταμ σημαίνει ότι για πρώτη φορά θα γίνουν μέρος της Σένγκεν. Γι'αυτό αυτό πρέπει αυτό να αποφασιστεί πριν ξεκινήσει η επικύρωση στα εθνικά Κοινοβούλια.
<P>
Έπειτα διερωτώμαι αν μπορούμε να έχουμε ένα αντίγραφο του λεξικού του γυιού του Προέδρου του Συμβουλίου το οποίο φαίνεται να είναι ένα κεντρικής σημασίας έγγραφο στην ερμηνεία της Συνθήκης του Αμστερνταμ.

<SPEAKER ID=201 LANGUAGE="FR" NAME="Wohlfart">
Έχω την εντύπωση ότι η κατάσταση εξακολουθεί να είναι ελαφρώς συγκεχυμένη, υπερβολικά συγκεχυμένη, ως προς το κεκτημένο του Σένγκεν.
<P>
Θυμάμαι μια πολύ ενδιαφέρουσα συζήτηση, το 1991, όπου οι ευρωπαίοι βουλευτές εκτόξευαν δύο βασικές κατηγορίες κατά της πρωτοβουλίας Σένγκεν: ότι οι διαπραγματεύσεις σχετικά με τη συνθήκη εφαρμογής Σένγκεν διεξήχθησαν στο πλαίσιο μιας διακυβερνητικής διάσκεψης και χωρίς τη συνδρομή του Ευρωπαϊκού Κοινοβουλίου.
<P>
Επιπλέον, τότε, με εξέπληττε κάπως το γεγονός -το λέω χωρίς πικρία και χωρίς κυνισμό- ότι τόσοι άνθρωποι, ακόμη και στα εθνικά κοινοβούλια, ισχυρίζονται οτιδήποτε όταν μιλούν για το Σένγκεν. Είτε το παρουσίαζαν σαν "μπαμπούλα», σαν την εγκαθίδρυση, ουσιαστικά, του κράτους αστυνόμευσης που θα παρεμβαίνει σε όλους τους τομείς, είτεσαν το εντελώς αντίθετο. Ωστόσο, στις διαπραγματεύσεις μας, επιχειρήσαμε να αντισταθμίσουμε την εξάλειψη των εσωτερικών συνόρων με μέτρα στα εξωτερικά σύνορα.
<P>
Νομίζω ότι σήμερα βρισκόμαστε περίπου στην ίδια κατάσταση, ότι είναι απαραίτητη ορισμένη αστυνομική συνεργασία. Πιστεύω ότι όλος ο κόσμος συμφωνεί, γιατί το οργανωμένο έγκλημα θέτει προκλήσεις που διαφεύγουν της δράσης μιας συγκεκριμένης αστυνομίας, μιας εθνικής αστυνομίας, όσο ικανή και αν είναι. Επομένως, πρέπει να μετέλθουμε ορισμένων μέσων πρόληψης και καταστολής, λαμβάνοντας υπόψη, ωστόσο, εκείνο που έχει κατ'εμέ πρωταρχική σημασία στο σύστημα Σένγκεν, κοινώς τη διαφύλαξη της ιδιωτικής ζωής, την προστασία των δεδομένων.
<P>
Γνωρίζω ότι ισχύουν ορισμένες διατάξεις, κυρίως σε ό, τι αφορά τη χορήγηση θεώρησης διαβατηρίου (βίζας), που δεν εμπίπτει πλέον στην αρμοδιότητα των επίτιμων πρόξενων, όπως συνέβαινε στο παρελθόν, αλλά έχει εκχωρηθεί στις πρεσβείες και στα προξενεία. Λειτουργούν, σε επίπεδο εθνικών κοινοβουλίων, επιτροπές επίβλεψης που, ανά πάσα στιγμή, μπορούν να έχουν πρόσβαση σε δεδομένα που θεωρούν απαραίτητα. Πιστεύω ότι θα πρέπει να είμαστε πολύ προσεκτικοί στη διαχείριση ορισμένων θεμάτων.

<SPEAKER ID=202 NAME="Πρόεδρος">
Ερώτηση αριθ. 10 της κυρίας Anne McIntosh (H-0707/97):
<P>
Θέμα: Κατάργηση των πωλήσεων αφορολογήτων ειδών
<P>
Την ώρα που το Συμβούλιο ετοιμάζει έκτακτη διάσκεψη κορυφής για την ανεργία, δεν αντιλαμβάνεται το οξύμωρο της εμμονής του στην κατάργηση των πωλήσεων αφορολογήτων ειδών από το 1999 και την ανεργία που θα προκαλέσει στους τομείς των μεταφορών και του τουρισμού, παράλληλα με τις προσπάθειες που καταβάλλονται για τη δημιουργία θέσεων εργασίας;
<P>
Εν όψει της πρόσφατης έκθεσης του τομέα αερομεταφορών που αναφέρει ότι η κατάργηση των πωλήσεων αφορολογήτων ειδών μετά τον Ιούνιο του 1999 θα έχει ως αποτέλεσμα να απωλεσθούν 30.000 θέσεις εργασίας, να αναγκαστούν οι αερολιμένες να αυξήσουν τα τέλη και οι αεροπορικές εταιρείες τα τιμολόγιά τους, δεν συμφωνεί άραγε το Συμβούλιο ότι επιβάλλεται να πραγματοποιηθούν περαιτέρω μελέτες των κοινωνικο-οικονομικών επιπτώσεων που θα επιφέρει η εν λόγω κατάργηση;

<SPEAKER ID=203 NAME="Wohlfart">
Είχα ήδη την ευκαιρία να απαντήσω σε προηγούμενες ερωτήσεις κατά την ώρα των ερωτήσεων του μήνα Ιουλίου, και φοβούμαι πως η απάντηση που θα δώσω στον αξιότιμο βουλευτή, θα τον απογοητεύσει. Ουσιαστικά, θα ήθελα ευθύς εξ αρχής να επισημάνω ότι δεν υπάρχει νέο στοιχείο στο ζήτημα αυτό, που το θεωρεί πολύ σημαντικό.
<P>
Οφείλω, κύριε Πρόεδρε, να υπογραμμίσω χωρίς περιστροφές ότι η διατήρηση των αφορολόγητων πωλήσεων στις ενδοκοινοτικές μετακινήσεις των ταξιδιωτών αντιβαίνει προς την ύπαρξη εσωτερικής αγοράς χωρίς σύνορα.
<P>
Στην ουσία, η διακρατική κυκλοφορία αγαθών που έχουν αγοραστεί από ιδιώτες για προσωπική τους χρήση, δεν έχει πλεόν συνέπειες από πλευράς φορολογικού δικαίου. Έτσι, οι ιδιώτες μπορούν να αγοράσουν εμπορεύματα που προορίζονται για δική τους χρήση σε οποιοδήποτε κράτος μέλος και να εισαγάγουν τα εμπορεύματα αυτά σε οποιοδήποτε άλλο κράτος μέλος, χωρίς να χρειάζονται να τα δηλώσουν και να καταβάλουν φόρο στα σύνορα.
<P>
Σε αυτές τις συνθήκες, η εφαρμογή φοροαπαλλαγών για τους ταξιδιώτες δεν δικαιολογείται πλέον. Η διατήρηση των αφορολόγητων πωλήσεων στις ενδοκοινοτικές μετακινήσεις των ταξιδιωτών, πέραν της ανωτέρω περιόδου, θα μπορούσε εξάλλου να προκαλέσει ανταγωνιστικές στρεβλώσεις σε ό, τι αφορά τους εμπόρους που πωλούν αγαθά συμπεριλαμβανομένων των φόρων, καθώς και μεταξύ των διαφόρων μέσων μεταφοράς, ανάλογα με το αν παρέχουν ή όχι αφορολόγητες πωλήσεις.
<P>
Αν το Συμβούλιο, κύριε Πρόεδρε, κυρίες και κύριοι, παρέτεινε προσωρινώς να ισχύσουν οι αφορολόγητες πωλήσεις για τους ενδοκοινοτικούς ταξιδιώτες μέχρι τις 30 Ιουνίου 1999, το έκανε για να αμβλύνει τις κοινωνικές και περιφερειακές δυσχέρειες που θα απέρρεαν ενδεχομένως από την απότομη κατάργηση των εν λόγω πωλήσεων.

<SPEAKER ID=204 LANGUAGE="EN" NAME="McIntosh">
Η δήλωση που μόλις έγινε από τον Προεδρεύοντα του Συμβουλίου αποτελεί πλήρη παρωδία της έννοιας της Συνόδου Κορυφής με θέμα την Απασχόληση που θα γίνει στο Λουξεμβούργο. Δεν βλέπω τον λόγο πραγματοποίησης της συνόδου αυτής. Οι περιφερειακές χώρες και τα νησιά εξαρτώνται περισσότερο από τις πωλήσεις χωρίς δασμούς από ό, τι οι κεντρικές χώρες της Ηπειρωτικής Ευρώπης. Οι αποστάσεις που διανύονται στο Βέλγιο, την Ολλανδία και το Λουξεμβούργο είναι αναγκαστικά μικρότερες, με αποτέλεσμα οι τιμές που χρεώνονται να είναι και αυτές μικρότερες. Συνεπώς, η συμβολή των πωλήσεων χωρίς δασμούς στην τοπική οικονομία, κυρίως σε σχέση με τις θέσεις εργασίας, δεν είναι τόσο σημαντική.
<P>
Ο αριθμός των ανθρώπων που απασχολούνται στα μέρη όπου γίνονται οι εν λόγω πωλήσεις όπως στα αεροδρόμια, τις αεροπορικές γραμμές, τα λιμάνια και τα φέρρυ-μπωτ είναι σημαντικός, ιδιαίτερα σε χώρες όπως το Ηνωμένο Βασίλειο, την Ιρλανδία, τη Δανία, τη Νορβηγία και τη Σουηδία όπου κανείς δεν απολαμβάνει τους ίδιους χαμηλούς δασμούς όπως εκείνοι που πληρώνονται στο Λουξεμβούργο και το Βέλγιο. Οι άνθρωποι που απασχολούνται στα αεροδρόμια, τις αεροπορικές γραμμές, τα λιμάνια και τα φέρρυ-μπωτ δεν θα βρουν δουλειά μετά την 1η Ιανουαρίου. Ζητώ από τον Προεδρέυοντα να εκμεταλλευθεί τη Σύνοδο Κορυφής στο Λουξεμβούργο, ώστε να εξεταστεί το θέμα αυτό.

<SPEAKER ID=205 LANGUAGE="FR" NAME="Wohlfart">
Πιστέψτε με, η απασχόληση και η πλήρης απασχόληση προβληματίζουν όχι μόνο το Ευρωπαϊκό Κοινοβούλιο -και συγχαίρω τους βουλευτές που ασχολούνται με το ζήτημα- αλλά και εμένα, γιατί μπορώ να σας πω, κυρία, ότι καθημερινά λαμβάνω αιτήσεις για υπουργική στήριξη μιας θέσης εργασίας, είτε γραπτώς είτε τηλεφωνικώς.
<P>
Δεν υποτιμώ, λοιπόν, καθόλου το εύρος του προβλήματος που σας απασχολεί. Ωστόσο, με όλο το σεβασμό που τρέφω στο πρόσωπό σας, δεν θα ήθελα να συνδέσω τις διατάξεις της εσωτερικής αγοράς με τη Σύνοδο Κορυφής για την απασχόληση, που διεξήχθη στο Λουξεμβούργο. Πιστεύω ότι κάτι τέτοιο συνιστά πρόκληση. Και θα ήθελα απλώς να πω το εξής, κύριε Πρόεδρε, για την εσωτερική αγορά, γιατί είμαι υπεύθυνος του θέματος "εσωτερική αγορά» εδώ και οκτώ χρόνια.
<P>
Ο στόχος της ελεύθερης κυκλοφορίας των αγαθών, των κεφαλαίων και των προσώπων, που θα έπρεπε να εφαρμόζεται πλήρως από την 1η Ιανουαρίου 1999, αποτελεί στόχο που μεσοπρόθεσμα βεβαίως, θα μπορεί να εξασφαλίσει τη δημιουργία νέων θέσεων εργασίας. Από τον πρώτο απολογισμό για τη λειτουργία της εσωτερικής αγοράς, που κατάρτισε η Επιτροπή το Νοέμβριο του προηγούμενου έτους, προκύπτει -σύμφωνα με τις εκτιμήσεις της Επιτροπής- ότι θα δημιουργούνταν έως 900.000 νέες θέσεις εργασίας μόνο με τη θέση σε ισχύ της ενιαίας αγοράς την 1η Ιανουαρίου 1993.
<P>
Εξακολουθούν να υφίστανται κωλύματα και στρεβλώσεις. το γνωρίζουμε. Γι'αυτόν ακριβώς το λόγο, το Ευρωπαϊκό Συμβούλιο υιοθέτησε τις προτάσεις της Επιτροπής, με σκοπό να θέσει σε ισχύ το εν λόγω σχέδιο δράσης της εσωτερικής αγοράς, με τέσσερις στρατηγικούς στόχους για την αποτελεσματική και απρόσκοπτη υλοποίηση της ενιαίας αγοράς μέχρι την 1η Ιανουαρίου 1999.
<P>
Γιατί το αναφέρω; Μα γιατί ορισμένα στοιχεία που περιλαμβάνονται σε αυτά τα σχέδια δράσης, σε αυτούς τους στρατηγικούς στόχους, αφορούν τομείς εξίσου ευαίσθητους (αλλά πολύ σημαντικούς για τη λειτουργία της εσωτερικής αγοράς) με τη φορολογία -και όχι μόνο τη φορολογία των επιχειρήσεων- όπως, για παράδειγμα, τις κρατικές ενισχύσεις στις διάφορες χώρες, την ενίσχυση για την έρευνα και την ανάπτυξη, κ.ο.κ.
<P>
Στην προσπάθεια ακριβώς να αποφευχθούν οι στρεβλώσεις του ανταγωνισμού, θα ληφθούν όλα αυτά τα μέτρα, κυρία, καθώς και με σκοπό να ισχύσει ενιαίο νόμισμα για την εσωτερική αγορά. Επομένως, μόλις συντρέξουν όλες αυτές οι προϋποθέσεις, θα καταστεί εφικτή η πλήρης ανάπτυξη της ενιαίας αυτής αγοράς, καθώς και, ενόψει του 2000, η δημιουργία νέων θέσεων εργασίας που θα απορρέουν από την ολοκληρωτική εφαρμογή της ενιαίας αγοράς.
<P>
Το είπα, όμως, και γιατί είμαι πεπεισμένος ότι ορισμένες δημοσιονομικές, κρατικές και άλλες διατάξεις, σε ελάχιστο χρονικό διάστημα, θα μπορούσαν να έχουν ως συνέπεια -το διευκρινίζω, "σε σύντομο χρονικό διάστημα»- την οδυνηρή απώλεια θέσεων εργασίας.
<P>
Όταν γίνεται λόγος για την ενιαία αγορά του 1999, πρέπει να διαβλέπουμε τις ευκαιρίες που κομίζει. Βεβαίως, δεν πρέπει να υποτιμήσουμε το γεγονός ότι, σε σύντομο χρονικό διάστημα, θα μπορούσαν να προκύψουν ορισμένα προβλήματα που να οφείλονται στις κανονιστικές, δημοσιονομικές και άλλες διατάξεις, που προανέφερα. Όμως, μεσοπρόθεσμα, ο στόχος στον οποίο κατατείνουμε είναι αναμφισβήτητα η προώθηση της απασχόλησης. Κυρία, γνωρίζω αρκετά καλά τον πρωθυπουργό μας, ακόμη και αν δεν ανήκω στο κόμμα του. Είναι, πράγματι, πεπεισμένος για τη χρησιμότητα της Συνόδου Κορυφής σχετικά με την απασχόληση και θα πράξει το καλυτερο, μαζί με τους συναδέλφους του, ώστε η Σύνοδος Κορυφής για την απασχόληση να αποβεί αντάξια του ονόματός της.

<SPEAKER ID=206 LANGUAGE="EN" NAME="Oddy">
Σαν παρένθεση, εφόσον ασχολούμαστε με την ολοκλήρωση της εσωτερικής αγοράς, αναρωτιέμαι τι μπορούμε να κάνουμε σχετικά με το άνοιγμα της αγοράς εδώ, σε σχέση με το φοβερά κακό δρομολόγιο της Air France στο Στρασβούργο.
<P>
Ομως, όσον αφορά στο θέμα που συζητούμε, γνωρίζω ότι τo σύστημα αδασμολόγητων ειδών (duty-free) συμβάλλει στην παροχή των υπηρεσιών στον τομέα αυτό για τους επιβάτες που ταξιδεύουν αεροπορικά. Τι διαβεβαιώσεις μπορούμε να έχουμε ότι η εξυπηρέτηση των επιβατών θα παραμείνει καλή με το μέτρο αυτό;

<SPEAKER ID=207 LANGUAGE="FR" NAME="Wohlfart">
Δεν θα ήθελα να υπεισέλθω σε συζήτηση -που θα μπορούσε, εξάλλου, να είναι πολύ έντονησχετικά με την ποιότητα των ευρωπαϊκών αεροπορικών γραμμών, με κίνδυνο να παραμείνουμε αιωνίως στο ίδιο πλαίσιο. Αν κατάλαβα καλά την ερώτηση, αφορά τον τρόπο με τον οποίο θα μπορούσαμε ακόμη να εξασφαλίσουμε στους ταξιδιώτες τις κατάλληλες υπηρεσίες.
<P>
Κατ'αρχάς, γνωρίζετε, κυρία, ότι στα αεροδρόμια πραγματοποιούνται επίσης πτήσεις εκτός Ευρωπαϊκής Κοινότητας. Οι επιβάτες των πτήσεων αυτών δεν υπόκεινται σε περιορισμούς και μπορούν πάντοτε να επωφελούνται από τη δυνατότητα αφορολόγητων αγορών. Θα μου αντιτάξετε ότι τούτο αντιπροσωπεύει μόνο ένα ποσοστό -το οποίο θεωρώ, ωστόσο, σημαντικό, ακόμη και αν δεν υπερβαίνει το 50 %- των περιπτώσεων που εξετάζονται.
<P>
Επιπλέον, νομίζω ότι θα υπάρχουν πάντα άτομα που θα είναι έτοιμα να πραγματοποιήσουν αγορές στα αεροδρόμια. Εν πάση περιπτώσει, αν η ερώτησή σας αφορά τα αεροδρόμια, άλλοι θα μπορούσαν κάλλιστα να μου θέσουν την ίδια ερώτηση σχετικά με τις ακτοπλοϊκές συνδέσεις. Θα καταλάβετε, λοιπόν, γιατί η μόνη απάντηση που μπορώ να σας δώσω είναι ότι το Συμβούλιο αποφάνθηκε επί του θέματος πριν από έξι χρόνια. Έλαβε την απόφασή του γνωρίζοντας πλήρως την υπόθεση και θα είχε σίγουρα, αν δεν κάνω λάθος, συνομιλίες εδώ, σε αυτό το ίδιο Κοινοβούλιο. Αγνοώ κατά πόσον, τότε, δεν συνειδητοποιήσαμε τις ανάγκες, ας πούμε τις εμπειρίες -τις οποίες χαρακτηρίζω προσωπικά επώδυνες- που θα προέκυπταν στον τομέα αυτό, αλλά γεγονός είναι ότι επιλέξαμε εξαετή μεταβατική περίοδο -επαναλαμβάνομαι, αλλά δεν μπορώ να το αποφύγω, κύριε Πρόεδρε- ώστε οι ενδιαφερόμενοι να μπορέσουν να προετοιμαστούν, στο μέτρο του δυνατού, για την κατάσταση αυτή στα αεροδρόμια, καθώς και στα λιμάνια και τα καράβια.

<SPEAKER ID=208 LANGUAGE="EN" NAME="Cassidy">
Επιθυμώ να συγχαρώ τον Προεδρεύοντα για τη σταθερή στάση που επέδειξε στην ειλικρινά πολύ αδίστακτη και ανέντιμη παρασκηνιακή άσκηση πίεσης προς το Κοινοβούλιό μας.
<P>
Ίσως ενδιαφέρει τον Προεδρεύοντα να πληροφορηθεί ότι υπάρχει μια ομάδα με την ονομασία >, που είναι απλά μια οργάνωση του λόμπυ, στην οποία εμπλέκονται ορισμένα πολύ ισχυρά κεκαλυμένα συμφέροντα.
<P>
Αραγε γνωρίζει ότι πολλές από τις στατιστικές των οποίων γίνεται επίκληση σχετικά με τις απώλειες θέσεων εργασίας και τις αυξήσεις της εναέριας κυκλοφορίας είναι ιδιαίτερα αναξιόπιστες και ότι στην πραγματικότητα πρόκειται για επιχορήγηση του φορολογούμενου στον επιβάτη; Γνωρίζει ότι το στέλεχος μιας βρετανικής αεροπορικής εταιρίας παραδέχθηκε ότι το duty-free ισοδυναμεί με επιχορήγηση 21 ECU ανά επιβάτη στις πτήσεις τσάρτερ;

<SPEAKER ID=209 NAME="Πρόεδρος">
Κύριε Wohlfart, θέλετε να απαντήσετε στην ερώτηση του κυρίου Cassidy ή θέλετε να κάνετε κάποιο σχόλιο;

<SPEAKER ID=210 LANGUAGE="FR" NAME="Wohlfart">
Όχι, κύριε Πρόεδρε, γιατί πιστεύω ότι θα υπάρξει, ενδεχομένως, άλλη μια ερώτηση που πρέπει να απαντηθεί. Σας ευχαριστώ, ωστόσο, που μου δώσατε το λόγο.

<SPEAKER ID=211 LANGUAGE="EN" NAME="Cushnahan">
Είναι άραγε ορθό ο συνάδελφός μου να κατηγορεί ως αδίστακτους εκείνους που υποστηρίζουν τo σύστημα duty-free, όταν το μόνο που προσπαθούν να κάνουν είναι να διατηρήσουν τις θέσεις εργασίας, να εξασφαλίσουν φτηνότερα εισιτήρια, να προαγάγουν τον τουρισμό και τη διατήρηση των βασικών υπηρεσιών των φέρρυ-μπωτ; Νομίζω ότι αυτό αποτελεί βαρειά προσβολή σε εκείνους που θέλουν να παραμείνει το σύστημα duty-free.

<SPEAKER ID=212 NAME="Πρόεδρος">
Κύριε Cushnahan, επιτρέψατε μου να πω ότι αυτό δεν αποτελεί διαδικαστικό θέμα. Και εν πάση περιπτώσει θα μπορούσε να προκαλέσει διαταραχή των εργασιών μας.
<P>
Τον λόγο για ένα διαδικαστικό θέμα ζητά ο κ. Παπαγιαννάκης. Αλλά όχι για προσωπικούς υπαινιγμούς. Δεν άκουσα καμία αναφορά σε εσάς προσωπικά. Εκτός και αν έγινε με κάποιο ψευδώνυμο ή χαϊδευτικό που εγώ δεν γνωρίζω.

<SPEAKER ID=213 NAME="Παπαγιαννάκης">
Κύριε Πρόεδρε, είμαι από εκείνους που αγωνίστηκαν για να δοθεί η παράταση στα duty-free. Και συνεχίζω και τώρα. Δεν θεωρώ τον εαυτό μου ανέντιμο, το κάνω σε συνεργασία με τα συνδικάτα των εργαζομένων στα duty-free της Ελλάδας. Και μιλάμε για 2.500 εργαζομένους. Τίποτε άλλο.

<SPEAKER ID=214 NAME="Πρόεδρος">
Ερώτηση αριθ. 11 της κυρίας Christine Oddy (H-0711/97):
<P>
Θέμα: Το διεθνές φόρουμ και ο εθνικός διάλογος στην Νικαράγουα
<P>
Τι μέτρα λαμβάνει το Συμβούλιο Υπουργών για να προωθήσει τον επίσημο εθνικό διάλογο στην Νικαράγουα καθώς και το εθνικό φόρουμ μετά από τις διαδηλώσεις που πραγματοποιήθηκαν (στους δρόμους της χώρας αυτής) κατά τις αρχές του έτους;
<P>
Τι μέτρα θα λάβει το Συμβούλιο για να βοηθήσει την κυβέρνηση της Νικαράγουα να εφαρμόσει τη συμφωνία περί ιδιοκτησίας η οποία θα δώσει λύση στο πρόβλημα 20.000 κατοίκων των αστικών κέντρων και πολλών αγροτικών οικογενειών και θα εμποδίσει τις εξώσεις;

<SPEAKER ID=215 NAME="Wohlfart">
Το Συμβούλιο ανέκαθεν στήριζε τις προσπάθειες των δημοκρατικών δυνάμεων της Νικαράγουα, προκειμένου να καταλήξουν σε εθνικό διάλογο, και ελπίζει θερμά ότι είναι εφικτή η παγίωση των συμφωνιών που έχουν ήδη υπογραφεί, και η ανάπτυξη διαλόγου με όλους τους φορείς της κοινωνίας των πολιτών.
<P>
Το Συμβούλιο έχει πλήρη συναίσθηση της πρόκλησης που αντιμετωπίζει η κυβέρνηση της Νικαράγουα μπροστά στο ευρύ πρόγραμμα κοινωνικών και οικονομικών μεταρρυθμίσεων, που μπορούν να υλοποιηθούν μόνο έπειτα από συναίνεση των πολιτικών ομάδων και με τη σύμφωνη γνώμη του εθνικού κοινοβουλίου μεταξύ του κυβερνώντος κόμματος και του κόμματος της αντιπολίτευσης.
<P>
Επιπλέον, το Συμβούλιο ευελπιστεί ότι η Νικαράγουα, για να επιτύχει την ομαλή είσοδό της στην παγκόσμια οικονομία, θα καταφέρει να επωφεληθεί από τη διαδικασία ολοκλήρωσης που βρίσκεται ήδη εν εξελίξει μεταξύ των χωρών που ανήκουν στην ομάδα του San Josι. Το Συμβούλιο υποστήριξε την ομάδα San Josι, από τη σύστασή της, και χαιρετίζει, στο πλαίσιο αυτό, την πρόσφατη απόφαση που ελήφθη στη Μανάγκουα από τα κράτη μέλη, να αποκτήσει κοινά όργανα, σχεδιασμένα κατά τα πρότυπα της Ευρωπαϊκής Ένωσης.

<SPEAKER ID=216 LANGUAGE="EN" NAME="Oddy">
Θα ήθελα απλώς να επιστήσω την προσοχή του Συμβουλίου στο γεγονός ότι υπάρχουν αυξανόμενα κοινωνικά προβλήματα και αυξανόμενη ένταση στη χώρα, περιλαμβανομένου του προβλήματος των παιδιών των δρόμων. Ευελπιστώ ότι το Συμβούλιο θα συνεχίσει να δείχνει πολύ μεγάλο ενδιαφέρον για τη Νικαράγουα, διότι είναι μια χώρα που χρειάζεται τη βοήθεια και τη συνδρομή μας.

<SPEAKER ID=217 LANGUAGE="FR" NAME="Wohlfart">
Συνυπογράφω όλα όσα είπε ο αξιότιμος βουλευτής, και η προεδρία του Συμβουλίου θα καταβάλει κάθε δυνατή προσπάθεια. Προσωπικά, και ως Υπουργός Συνεργασίας σε Θέματα Ανάπτυξης, και όχι ως πρόεδρος του Συμβουλίου, κύριε Πρόεδρε, οφείλω να ομολογήσω ότι η Νικαράγουα, και η κατάσταση που επικρατεί στο εσωτερικό της, με ενδιαφέρουν ιδιαίτερα, γιατί αποτελεί μία από τις χώρες-στόχους μας.

<SPEAKER ID=218 NAME="Πρόεδρος">
Ερώτηση αριθ. 12 της κυρίας Mary Banotti (H-0719/97), αντικαθιστούμενη από την κυρία Ewing:
<P>
Θέμα: Εθνική φορολογία του βραβείου λογοτεχνίας της Ευρωπαϊκής Ένωσης (ΑΡΙΣΤΕΙΟΝ)
<P>
Η Δανία δεν επιβάλλει εθνικούς φόρους στα χρήματα του σκανδιναβικού βραβείου λογοτεχνίας ούτε και του βραβείου Νόμπελ. Εν τούτοις, το χρηματικό ποσό του βραβείου λογοτεχνίας της ΕΕ, του Αριστείου 1996, που απενεμήθη σε Δανό, φορολογήθηκε κατά 50 % περίπου.
<P>
Μπορεί μήπως το Συμβούλιο να μας πληροφορήσει για ποιο λόγο το δανικό κράτος κάνει αυτή τη διάκριση μεταξύ ευρωπαϊκού και σκανδιναβικού βραβείου; Δεν πιστεύει το Συμβούλιο ότι αποτελεί τούτο προφανή μεροληπτική μεταχείριση εις βάρος αυτών που κερδίζουν ευρωπαϊκά βραβεία;

<SPEAKER ID=219 NAME="Wohlfart">
Απαντώντας στην ερώτηση του αξιότιμου βουλευτή, με λύπη μου οφείλω να επισημάνω ότι οι τρόποι οργάνωσης του ευρωπαϊκού λογοτεχνικού βραβείου "Αριστείον» δεν περιλαμβάνουν διατάξεις σχετικά με το δημοσιονομικό καθεστώς στο οποίο θα πρέπει να υπόκειται το εν λόγω βραβείο.
<P>
Επι πλέον, πρέπει να επισημάνω, ότι δεν εναπόκειται στο Συμβούλιο να εκφράσει εκτιμήσεις σχετικά με τις θέσεις που έλαβαν οι κυβερνήσεις των κρατών μελών, ούτε να ερμηνεύσει τις θέσεις αυτές.

<SPEAKER ID=220 LANGUAGE="EN" NAME="Ewing">
Eίμαι ιδιαίτερα υπερήφανη που αντικαθιστώ την κα Banotti που έχει κάποια άλλη υποχρέωση.
<P>
Θα ήθελα να ρωτήσω τον Προεδρεύοντα εάν έχει υπόψη του ότι αυτό είναι ένα βραβείο της Ευρωπαϊκής Ένωσης που χρηματοδοτείται από την ίδια, ένα βραβείο μετάφρασης που αποτελεί την ουσία των πολιτιστικών μας ανταλλαγών, που μας συγκινεί όλους, το οποίο πληρώνεται από τον ευρωπαίο πολίτη. Πράγματι, τα μισά από τα χρήματα του βραβείου έχουν κλαπεί από το Δανικό Υπουργείο Οικονομικών. Σίγουρα, εάν το εξετάσετε, αυτό διαφέρει από όλα τα παρόμοια βραβεία. Είναι ένα βραβείο της Ευρωπαϊκής Ενωσης, όχι ένα άσχετο βραβείο.
<P>
Κατά συνέπεια, νομίζω ότι με το θέμα αυτό τίθενται οικονομικά συμφέροντα και ζητώ από τον Προεδρεύοντα να το επανεξετάσει.

<SPEAKER ID=221 LANGUAGE="FR" NAME="Wohlfart">
Βεβαίως δεν μπορώ να δεσμευθώ επισήμως, η βουλευτής σίγουρα θα το καταλάβει, αλλά θεωρώ την ιδέα της ενδιαφέρουσα και θα κάνω ό, τι μπορώ, κυρία, για να ικανοποιηθεί το αίτημά σας. Αλλά δεν αναλαμβάνω δέσμευση ως πρόεδρος, μόνο ως Υπουργός Συνεργασίας.

<SPEAKER ID=222 NAME="Πρόεδρος">
Τον λόγο, για διαδικαστικό θέμα, έχει ο κ. Cushnahan. Αλλά σας παρακαλώ, να είναι πραγματικά διαδικαστικό θέμα, γιατί πριν δεν ήταν. Εκμεταλλευτήκατε την καλή μου πίστη.

<SPEAKER ID=223 LANGUAGE="EN" NAME="Cushanan">
Ήμουν με την κ. Banotti, που έκανε χθες την προεκλογική της εκστρατεία στην πόλη όπου κατοικώ. Μου ζήτησε να ζητήσω συγγνώμη εκ μέρους της που δεν βρίσκεται εδώ σήμερα.
<P>
Παίρνω επίσης την ευκαιρία αυτή για να της εκφράσω τις καλύτερες ευχές μου σχετικά με την εκλογή της ως Πρόεδρος της Ιρλανδίας. Δε θα ήταν θαυμάσιο για εμάς, εάν ένα μέλος του Κοινοβουλίου αυτού γίνει συνταγματικός άρχων του Ιρλανδικού κράτους, ιδιαίτερα επειδή πρόκειται για ένα πρόσωπο που έχει αφοσιωθεί στο ιδανικό της ευρωπαϊκής ολοκλήρωσης, στο γκρέμισμα των φραγμών, στο να διαλυθούν οι παλιές έχθρες; Ποιος είναι καλύτερος για να γίνει Πρόεδρος της Ιρλανδίας από την κυρία Banotti που έχει εργαστεί για τον σκοπό αυτό στο Κοινοβούλιό μας και είναι η καταλληλότερη για να δημιουργήσει νέες γέφυρες στην ίδια την Ιρλανδία και να διαλύσει τις παλιές έχθρες;
<P>
Εκ μέρους σας, της εκφράζω τις καλύτερες ευχές μου.

<SPEAKER ID=224 NAME="Πρόεδρος">
Σας ευχαριστώ πολύ, κύριε Cushnahan. Ακούσαμε με μεγάλη προσοχή τα λόγια σας, και δεν ξέρω αν ταιριάζουν τελείως στην Ώρα των Ερωτήσεων. Αλλά η μεγαλοσύνη αυτής της Προεδρίας το επιτρέπει πλήρως.
<P>
Θέλετε να κάνετε κάποια συμπληρωματική ερώτηση, κύριε Posselt;

<SPEAKER ID=225 LANGUAGE="DE" NAME="Posselt">
Κύριε Πρόεδρε, θα ήθελα να πώ κάτι σχετικά με τον κανονισμό. Γνωρίζετε ήδη το θέμα. Δεν ασκώ κριτική σε σας, γιατί παίρνετε σωστή θέση, αλλά το Προεδρείο και την Διάσκεψη Προέδρων, γιατί σχεδόν ποτέ δεν εξαντλήθηκε ο χρόνος των ερωτήσεων, επειδή τις μεταθέταμε πάντα από το απόγευμα στο βράδυ. Σε κάθε ολομέλεια υπάρχουν αυτές οι καθυστερήσεις, και κάθε φορά που ασκώ κριτική, μου λέει ένας εκπρόσωπος του Προεδρείου, ότι πρόκειται για εξαίρεση. Θα ήθελα να ξέρω, πόσες εξαιρέσεις μπορούν να υπάρξουν ακόμη και μήπως τελικά και μήπως απ' αυτό διδαχτούμε ότι πρέπει να διεξάγονται οι ερωτήσεις σε κάποιο σαφώς καθορισμένο χρόνο;

<SPEAKER ID=226 NAME="Πρόεδρος">
Κύριε Posselt, κατά την έναρξη της Ώρας των Ερωτήσεων, ζήτησα συγγνώμη για την καθυστέρηση, πρώτον από τον Προεδρεύοντα του Συμβουλίου, και έπειτα από όλα τα μέλη της Συνέλευσης και τους είπα ότι θα θέσω αυτό το ζήτημα στο Προεδρείο.
<P>
Το ζήτημα αυτό όμως δεν αφορά μόνο το Προεδρείο, αλλά επίσης τις πολιτικές ομάδες. Επομένως, θα σας ζητούσα να μιλήσετε και εσείς με τους προέδρους των ομάδων σας.
<P>
Τον λόγο για ένα διαδικαστικό θέμα έχει ο κ. Martin.

<SPEAKER ID=227 LANGUAGE="EN" NAME="Martin, David">
Σε υποστήριξη αυτού που μόλις είπατε, κ. Πρόεδρε, η Διάσκεψη των Προέδρων είναι αυτή η οποία ορίζει την ημερήσια διάταξη που θα συζητηθεί στην Ολομέλεια και όχι το Προεδρείο.
<P>
Δεύτερον, το Κοινοβούλιο αυτό είναι το κυρίαρχο όργανο επί του προκιεμένου. Εάν ο αριθμός των μελών που υποστηρίζουν την άποψη του κ. Posselt σχετικά με την Ώρα των Ερωτήσεων ήταν επαρκής, μπορούσαμε να την αλλάξουμε για τις 5μμ. την ημέρα της Δευτέρας. Το πρόβλημα είναι ότι προς το παρόν, τα μέλη του Κοινοβουλίου υποτιμούν τη σημασία της Ώρας των ερωτήσεων.

<SPEAKER ID=228 NAME="Πρόεδρος">
Δεδομένου ότι έχει λήξει ο χρόνος της Ώρας των Ερωτήσεων προς το Συμβούλιο, οι ερωτήσεις αριθ. 13 έως 29 θα απαντηθούν γραπτώς .
<P>
Αλλά πριν κηρύξω τη διακοπή της συνεδρίασης, επιτρέψατε μου να ευχαριστήσω όλους εσάς, τους διερμηνείς και τους υπόλοιπους υπαλλήλους του Κοινοβουλίου που μας βοήθησαν απόψε, και να σας ευχαριστήσω για την υπομονή που επιδείξατε για την σημερινή καθυστέρηση.
<P>
(Η συνεδρίαση διακοπείσα 19.21 επαναλαμβένεται στις 21.00)

<CHAPTER ID=7>
Ασφαλιστικές επιχειρήσεις
<SPEAKER ID=229 NAME="Πρόεδρος">
Η ημερήσια διάταξη προβλέπει την συζήτηση της 2ης έκθεσης (Α4-0295/97) της κυρίας MosiekUrbahn, εξ ονόματος της Επιτροπής Νομικών Θεμάτων και Δικαιωμάτων των Πολιτών, σχετικά με: την πρόταση οδηγίας του Ευρωπαϊκού Κοινοβουλίου και του Συμβουλίου για την πρόσθετη επίβλεψη των ασφαλιστικών επιχειρήσεων που αποτελούν μέρος ασφαλιστικού ομίλου (COM(95)0406 - C4-0464/95-95/0245(COD)).
<P>
Τον λόγο έχει η εισηγήτρια, κυρία Mosiek-Urbahn.

<SPEAKER ID=230 NAME="Mosiek-Urbahn">
Αξιότιμε κύριε Πρόεδρε, αξιότιμε κύριε Επίτροπε, κυρίες και κύριοι! Η έννοια και ο σκοπός αυτής της πρότασης οδηγίας είναι να εξοπλιστούν καλύτερα οι αρχές εποπτείας των ασφαλιστικών επιχειρήσεων για την εκτίμηση της πραγματικής φερεγγυότητας των μεμονωμένων ασφαλιστικών επιχειρήσεων που εντάσσονται στο πλαίσιο ενός ασφαλιστικού ομίλου. Η επίτευξη αυτού του στόχου με τα κατάλληλα μέσα είναι εξαιρετικά δύσκολο εγχείρημα κυρίως γιατί η έννομη κατάσταση της εποπτείας ομίλων στην Ευρώπη είναι πολύ διαφορετική τόσο όσον αφορά τη συμπληρωματική εποπτεία όσο και τις εφαρμοζόμενες μεθόδους υπολογισμού, την αξία κατωφλίου, τις επιχειρήσεις χαρτοφυλακίου και τις αντασφαλιστικές επιχειρήσεις.
<P>
Η εποπτεία των ασφαλιστικών επιχειρήσεων στη Ευρωπαϊκή Ένωση περιλαμβάνει σήμερα, μετά την τρίτη οδηγία για την ασφάλιση κατά ζημιών και την τρίτη οδηγία για την ασφάλιση ζωής από το 1992, την έγκριση και τον διαρκή έλεγχο του ασφαλιστικού κλάδου. Οι κανόνες εποπτείας στα κράτη μέλη που συντονίστηκαν και εναρμονίστηκαν με αυτές τις οδηγίες αποσκοπούν πρωταρχικά στην προστασία των ασφαλιζομένων και ως εκ τούτου δίνουν βάρος στην εποπτεία της χρηματοοικονομικής κατάστασης και της φερεγγυότητας κάθε μεμονωμένης επιχείρησης.
<P>
Η λεγόμενη μεμονωμένη εποπτεία της χρηματοοικονομικής κατάστασης προκύπτει από την αρχή του διαχωρισμού των κλάδων. Σκοπός αυτής της πρότασης οδηγίας είναι η συμπλήρωση των οδηγιών εποπτείας για τη μεμονωμένη εποπτεία των ασφαλιστικών επιχειρήσεων που αποτελούν μέρος ενός ασφαλιστικού ομίλου με τη συμπληρωματική εποπτεία.
<P>
Η Επιτροπή Νομικών Θεμάτων και Δικαιωμάτων των Πολιτών συνεδρίασε συνολικά δώδεκα φορές. Διεξήγαγε ακροάσεις επί της εξαιρετικά περίπλοκης ύλης με εμπειρογνώμονες της εποπτείας, της επιστήμης και της πρακτικής καθώς και του ευρωπαϊκού ασφαλιστικού συνδέσμου. Πέραν αυτού, τα ενδιαφερόμενα μέλη της επιτροπής και εγώ συνήλθαμε σε άτυπες συνεδριάσεις για την αναζήτηση λύσεων. Στο σημείο αυτό θα ήθελα να ευχαριστήσω ιδιαίτερα εκείνα τα μέλη για την υπομονή τους, την αντοχή τους και την προσπάθεια που κατέβαλαν με τις εποικοδομητικές προτάσεις τους προκειμένου να φθάσουμε σε μια θέση δυνάμενη να τύχει έγκρισης από την πλειοψηφία.
<P>
Η επιτροπή θεωρεί απαραίτητο και ορθό οι αρχές εποπτείας των ασφαλιστικών επιχειρήσεων να ενημερώνονται σχετικά με τις δομές και τις εσωτερικές συναλλαγές των ασφαλιστικών ομίλων, ούτως ώστε να μπορούν να επεμβαίνουν εγκαίρως στο πλαίσιο της αποστολής τους για την προστασία των καταναλωτών σε περιπτώσεις επικείμενων χρηματοοικονομικών κινδύνων. Ως εκ τούτου, η επιτροπή χαιρετίζει την πρόταση για αύξηση της διαφάνειας στους ασφαλιστικούς ομίλους μέσω της βελτίωσης των δικαιωμάτων πληροφόρησης - άρθρα 5 και 6 - καθώς και για ενίσχυση της συνεργασίας μεταξύ των αρχών εποπτείας ενόψει της αυξανόμενης διεθνοποίησης των ασφαλιστικών ομίλων - άρθρο 7.
<P>
Επίσης χαιρετίζει την πρόταση για εποπτεία με προσανατολισμό προς την αγοραία συμπεριφορά κατά τις συναλλαγές μεταξύ διαφόρων ομίλων εταιριών - άρθρο 8. Ωστόσο δεν θα πρέπει να παραβλέπουμε ότι κάποιοι υφιστάμενοι κανονισμοί - η τρίτη οδηγία για την ασφάλιση, η οδηγία BCCI, κανονισμοί του εταιρικού και φορολογικού δικαίου - παρέχουν ευρείες δυνατότητες ελέγχου στις αρχές εποπτείας των ασφαλιστικών επιχειρήσεων. Πέρα από αυτές, οι προτεινόμενες από την Επιτροπή ρυθμίσεις είναι μεν εύλογες, στον βαθμό που είναι κατανοητές - το κείμενο της πρότασης είναι δυστυχώς σε κάποια σημεία ασαφές έως δυσνόητο - μπορούν όμως να συμβάλουν στην επίτευξη του στόχου που η ίδια έχει θέσει. Το ερώτημα είναι μόνο εάν ανταποκρίνονται στην αρχή της αναλογικότητας.
<P>
Σχετικά με αυτό το ζήτημα θέλω να υπεισέλθω σε τέσσερα σημεία. Η Επιτροπή προτείνει να συμπεριληφθούν οι συμμετοχές μειοψηφίας από 20 % και πάνω, οι μη ελεγχόμενες ασφαλιστικές επιχειρήσεις, στο πεδίο ισχύος της οδηγίας. Η συμμετοχή ύψους 20 % όμως δεν αποτελεί αξία καθοριστική για τη συμμετοχή μητρικών εταιριών. Η ευρωπαϊκή νομοθεσία θα πρέπει να είναι συνεπής. Το όριο του 20 % δεν λαμβάνει καθόλου υπόψη το γεγονός ότι υπάρχουν ήδη ρυθμίσεις για περιπτώσεις ομίλων επιχειρήσεων στην Ευρώπη στο πλαίσιο της έβδομης οδηγίας για τις εταιρίες. Οι ετήσιοι λογαριασμοί που ελέγχονται σε αυτή τη βάση από τους οικονομικούς ελεγκτές σύμφωνα με την έβδομη οδηγία για τις εταιρίες θα πρέπει να ισχύει και για την εποπτεία.
<P>
Ανεξάρτητα από αυτό ισχύει το ακόλουθο: το double gearing προσφέρει σε μια επιχείρηση τη δυνατότητα να διευρύνει την επιχειρηματική δραστηριότητά της χωρίς πρόσθετα ίδια κεφάλαια με το να χρησιμοποιεί αντί άλλων στοιχείων του ενεργητικού μια συμμετοχή σε άλλη εταιρία, η οποία χρησιμοποιεί ήδη το ίδιο κεφάλαιο συμμετοχής ως βάση για την επιχειρηματική δραστηριότητά της. Το double gearing είναι λοιπόν μια χρηματοοικονομική τεχνική που πρέπει να θεωρείται ανεξάρτητα από το ύψος της συμμετοχής. Δεν μπορεί να παραβλεφθεί το γεγονός ότι το double gearing μπορεί να οδηγήσει σε χρημαοοικονομικούς κινδύνους την ασφαλιστική επιχείρηση και τον καταναλωτή και ως εκ τούτου είναι δικαιολογημένη η ύπαρξη μιας ευρωπαϊκής οδηγίας.
<P>
Η Επιτροπή όπως επίσης ένα μέρος των αρχών εποπτείας των ασφαλιστικών επιχειρήσεων των κρατών μελών θεωρούν το double gearing ως καταστρατήγηση των υφιστάμενων διατάξεων για τη φερεγγυότητα των ασφαλιστικών επιχειρήσεων. Τούτο γιατί μπορεί μεν κάθε μεμονωμένη επιχείρηση στο πλαίσιο ενός ασφαλιστικού ομίλου να εκπληρώνει τις απαιτήσεις φερεγγυότητας εξίσου όπως μια μεμονωμένη ασφαλιστική επιχείρηση, όμως συνολικά χρησιμοποιούνται για τον ίδιο όγκο επιχειρηματικής δραστηριότητας λιγότεροι ίδιοι πόροι από ό, τι σε μια μεμονωμένη επιχείρηση.
<P>
Η κατάργηση του double gearing υπαγορεύεται και από την άποψη της ισότιμης αντιμετώπισης, χωρίς ωστόσο να εκτιμώνται τα πλεονεκτήματα και μειονεκτήματα για την ασφάλεια των ομίλων επιχειρήσεων και μεμονωμένων επιχειρήσεων και χωρίς να τεκμηριώνονται συγκεκριμένες περιπτώσεις όπου από τη δημιουργία των ευρωπαϊκών κανονισμών για τη φερεγγυότητα να περιήλθαν ασφαλιστικές επιχειρήσεις λόγω του double gearing σε οικονομικές δυσκολίες σε βάρος των καταναλωτών, οι οποίες να μην μπορούσαν να επιλυθούν στο πλαίσιο του ισχύοντος δικαίου για την εποπτεία. Το παράδειγμα ή το πρότυπο για τον αποκλεισμό του double gearing από την προτεινόμενη οδηγία αποτέλεσε αναμφίβολα το ευρωπαϊκό δίκαιο για την εποπτεία των τραπεζών. Οι εκπρόσωποι της Επιτροπής γνωστοποίησαν στην επιτροπή ότι δεν συγχέουν τις διαφορές μεταξύ του συστήματος εποπτείας τραπεζών και ασφαλιστικών επιχειρήσεων καθώς και τη διαφορετική κατάσταση κινδύνων στις τράπεζες - δηλαδή τις πυραμίδες πιστώσεων - και στις ασφαλιστικές επιχειρήσεις με την αρχή του διαχωρισμού των κλάδων και ότι για αυτό το λόγο η Επιτροπή προτείνει υψηλότερο όριο συμμετοχής - αυτό δηλαδή του 20 % - για ολόκληρη την οδηγία.
<P>
Αντιθέτως η επιτροπή ήταν στην πλειοψηφία της της άποψης ότι τα νομικά μέτρα εποπτείας κατά του double gearing είναι απαραίτητα μόνο στο βαθμό που το double gearing δημιουργεί χρηματοοικονομικούς κινδύνους σε ασφαλιστικές επιχειρήσεις και κατ΄επέκταση στους καταναλωτές. Ένας τέτοιος κίνδυνος δεν μπορεί να υπάρξει με μια συμμετοχή ύψους μόνο 20 %, αλλά μόνο σε περιπτώσεις δικαιωμάτων πλειοψηφίας και όταν μια συμμετοχή μειοψηφίας εμφανίζει στοιχεία δεσπόζουσας επιρροής ή ενιαίας διοίκησης. Αυτό ακριβώς ανταποκρίνεται στον κύκλο ενοποίησης του άρθρου 1 της 7ης οδηγίας για τις εταιρίες. Αυτή ήταν η εκτίμηση της πλειοψηφίας των μελών της Επιτροπής Νομικών Θεμάτων και ζητώ λοιπόν από την ολομέλεια να εγκρίνει τις τροπολογίες 1 έως 7 και 8.
<P>
Δεύτερον, σύμφωνα με την πρόταση της Επτροπής κατά τον υπολογισμό της προσαρμοσμένης φερεγγυότητας των ασφαλιστικών ομίλων δεν θα πρέπει να λαμβάνονται υπόψη ορισμένοι πόροι, οι οποίοι αναγνωρίζονται ως ίδιοι πόροι κατά τη μεμονωμένη εποπτεία. Με την πρόταση αυτή η Επιτροπή επιδιώκει την αποφυγή της πολλαπλής εγγραφής ιδίων πόρων σε έναν ασφαλιστικό όμιλο.
<P>
Η διπλή εγγραφή ιδίων πόρων σε έναν ασφαλιστικό όμιλο δεν σημαίνει κατ΄ανάγκη ιδιαίτερο κίνδυνο, αλλά είναι φυσική απόρροια του διαχωρισμού των κλάδων που έχει θεμελιωθεί προς όφελος των καταναλωτών. Η προβλεπόμενη ενίσχυση της απαίτησης για ίδιους πόρους δεν είναι λοιπόν ούτε απαραίτητη ούτε σκόπιμη. Ό, τι επιτρέπεται στο πλαίσιο της μεμονωμένης εποπτείας θα πρέπει να προβλέπεται και στο πλαίσιο της συμπληρωματικής εποπτείας για τους ίδιους πόρους. Δεν μπορούν να υπάρχουν διαφορετικά είδη ιδίων πόρων. Δεν μπορούν ορισμένοι εγκεκριμένοι πόροι να χάσουν την ιδιότητα των ιδίων πόρων επειδή παραδείγματος χάριν μια ασφαλιστική ζωής είναι μητρική εταιρία άλλων εποπτευόμενων ασφαλιστικών επιχειρήσεων. Διαφορετικά θα δημιουργείτο μια παράλογη κατάσταση, κατά την οποία η ίδια ασφαλιστική ζωής που διατηρεί συμμετοχές σε βιομηχανίες θα μπορεί να εξακολουθήσει να χρησιμοποιεί αυτούς τους συγκεκριμένους ίδιους πόρους ως τέτοιους στο πλαίσιο της μεμονωμένης εποπτείας, αλλά από τη στιγμή που αποκτήσει μια εποπτευόμενη θυγατρική θα χάνουν οι πόροι αυτοί την ιδιότητα των ιδίων πόρων. Αυτό θα ήταν αντιφατικό από την άποψη της οικονομικής των επιχειρήσεων και θα έπληττε ιδιαίτερα τις επιχειρήσεις αμοιβαίας ασφάλισης. Και σε αυτό το σημείο ήταν αυτή η άποψη της επιτροπής και σας ζητώ ως εκ τούτου να δεχθείτε την τροπολογία 14.
<P>
Τρίτον, η Επιτροπή προτείνει να συμπεριληφθούν οι ασφαλιστικές εταιρίες χαρτοφυλακίου στην οδηγία και προ πάντων στην προειδοποιητική δοκιμασία φερεγγυότητας. Η επιτροπή στην πλειοψηφία της εξέφρασε την άποψη ότι είναι δικαιολογημένη η συμπερίληψη των εταιριών χαρτοφυλακίου. Εγώ προσωπικά ως εισηγήτρια θα προτιμούσα να μην συμπεριληφθούν οι εταιρίες χαρτοφυλακίου. Οι εταιρίες χαρτοφυλακίου έχουν διευθυντικές λειτουργίες και είναι σε θέση μέσω της ανάληψης ξένων κεφαλαίων να χρηματοδοτήσουν συμμετοχές και σε ασφαλιστικές επιχειρήσεις. Σε περίπτωση πτώχευσης μιας εταιρίας χαρτοφυλακίου που βρίσκεται στην κορυφή δεν θα χάσουν το κεφάλαιό τους οι ασφαλιστικές εταιρίες, στις οποίες συμμετέχει, αλλά οι μέτοχοι της εταιρίας χαρτοφυλακίου. Αυτοί όμως δικαίως δεν υπόκεινται στην προστασία του δικαίου εποπτείας των ασφαλιστικών επιχειρήσεων. Η Επιτροπή βασίζει την πρόταση της συμπερίληψης των ασφαλιστικών εταιριών χαρτοφυλακίου στο πλαίσιο των μέτρων για την εξάλειψη του φαινομένου double gearing στην ανησυχία ότι μια εταιρία χαρτοφυλακίου θα μπορούσε να χρηματοδοτείται μέσω πιστώσεων όχι εκτός του ομίλου αλλά εντός αυτού, δηλ. μέσω των θυγατρικών της, ή σε περίπτωση οικονομικών δυσκολιών να ασκεί ανεπίτρεπτη πίεση σε αυτές με σκοπό τη λήψη οικονομικής βοήθειας.
<P>
Για αυτόν τον λόγο είχα προτείνει τον αποκλεισμό της χρηματοδότησης μέσω πιστώσεων εντός ενός ομίλου. Εξ΄ονόματος της πολιτικής ομάδας παρακαλώ την ολομέλεια να υπερψηφίσει τις τροπολογίες 23 και 24, οι οποίες προβλέπουν τον υπολογισμό της κεφαλαιακής κατάστασης λαμβάνοντας υπόψη τα εκτός του ασφαλιστικού ομίλου προερχώμενα ξένα κεφάλαια της ασφαλιστικής εταιρίας χαρτοφυλακίου.
<P>
Και τέταρτον: Η Επιτροπή συμπεριλαμβάνει τέλος στην πρότασή της και τις αντασφαλιστικές επιχειρήσεις. Είναι αδιαμφισβήτητο ότι η ασφάλεια των αντασφαλιστικών επιχειρήσεων, δηλαδή η αποτελεσματικότητά τους, είναι αποφασιστικής σημασίας για την αποδότικότητα του πρωτασφαλιστή. Η προστασία της αντασφάλισης αποτελεί λοιπόν ένα περαιτέρω ποιοτικό χαρακτηριστικό της προστασίας των καταναλωτών στον κλάδο των ασφαλίσεων. Οι αντασφαλιστές δεν υπόκεινται στους ευρωπαϊκούς κανονισμούς φερεγγυότητας και τους λοιπούς κανονισμούς για την εποπτεία των ασφαλιστικών επιχειρήσεων και ως εκ τούτου δεν έχει βάση το επιχείρημα της ισότιμης αντιμετώπησης. Ωστόσο διάφορα κράτη μέλη υποβάλλουν τις αντασφαλιστικές επιχειρήσεις σύμφωνα με τους εθνικούς κανονισμούς τους στη μεμονωμένη εποπτεία και την εποπτεία ομίλων. Η επιτροπή ψήφισε λοιπόν κατά πλειοψηφία κατά της εξαίρεσης των αντασφαλιστικών επιχειρήσεων αλλά και κατά του δικαιώματος επιλογής των κρατών μελών. Η τροπολογία αρ. 22 που κατατίθεται και πάλι εξ΄ονόματος της πολιτικής ομάδας έχει ως στόχο - σαν νέα προσπάθεια συμβιβασμού - να παραχωρηθεί η δυνατότητα στα κράτη μέλη να προβλέπουν με νόμους τη μη συμπερίληψη των αντασφαλιστικών επιχειρήσεων στον υπολογισμό της προσαρμοσμένης φερεγγυότητας σύμφωνα με το παράρτημα 1. Εξ ονόματος της πολιτικής ομάδας παρακαλώ να υπερψηφίσετε και αυτή την τροπολογία.

<SPEAKER ID=231 LANGUAGE="FR" NAME="Cot">
Κύριε Πρόεδρε, κύριε Επίτροπε, κυρία εισηγήτρια, αγαπητοί μου συνάδελφοι, εξ ονόματος της ομάδας μου θέλω να επαινέσω την σημαντική εργασία της κ. Mosiek.
<P>
Δεν είμασταν πάντα σύμφωνοι, αγαπητή κυρία, αλλά επενδύσατε πολλή ενέργεια για να προωθήσετε τον φάκελο, για να οργανώσετε την σημαντική δημόσια ακρόαση που μας επέτρεψε να τον κατανοήσουμε καλύτερα, για να προετοιμάσουμε τις συσκέψεις της Επιτροπής μας που συνεδρίασε δώδεκα φορές σχετικά με το θέμα, για να αναζητήσουμε μεταξύ μας τους όρους μιας συμφωνίας.
<P>
Η ομάδα μου είναι σύμφωνη με το γενικό κλίμα της πρότασης της Επιτροπής. Εξάλλου, η άποψή της συμπίπτει με αυτήν του μεγαλύτερου μέρους των κρατών μελών και των αρχών ελέγχου. Πιστεύουμε ότι είναι σημαντικό να εναρμονίσουμε τα αντίστοιχα δίκαιά μας σχετικά με το θέμα ώστε να εξασφαλίσουμε την μεγάλη αγορά.
<P>
Συμφωνούμε με το μεγαλύτερο μέρος των τροπολογιών της κ. Mosiek που βελτιώνουν το κείμενο. Το σημείο διαφωνίας που υπάρχει - και δεν είναι λεπτό - αναφέρεται στην παρεμβολή των holdings και των εταιριών αντασφάλισης στο πεδίο εφαρμογής της οδηγίας. Με την πλειοψηφία της νομικής επιτροπής, πιστεύουμε ότι η οδηγία πρέπει να καλύπτει αυτές τις περιπτώσεις, για το συμφέρον των καταναλωτών και των ασφαλισμένων, αλλά και για να εξασφαλίζει την ισότητα των φορέων, και κυρίως των συνεταιριστικών εταιριών, ενώπιον του ευρωπαϊκού δικαίου. Δεν μπορούμε λοιπόν να ταχθούμε υπέρ της τροπολογίας 22 που η κ. Mosiek μόλις εξέθεσε.
<P>
Σχετικά με το σύνολο του κειμένου, θα προτιμούσαμε ίσως μια πιο ξεκάθαρη έκθεση για το ένα ή το άλλο θέμα. Αλλά θεωρούμε ότι, στο σύνολό του, το κείμενο που παρείχε η Επιτροπή Νομικών Θεμάτων είναι ένα καλό κείμενο και θα το ψηφίσουμε όπως είναι, έστω και εάν χρειστεί να το βελτιώσουμε κατά την δεύτερη ανάγνωση.
<P>
Συντασσόμαστε ευχαρίστως υπέρ των τροπολογιών 23 και 24 της κ. Mosiek, που αντλούν τα συμπεράσματα από τις ψήφους της Επιτροπής Νομικών Θεμάτων και δίνουν μια συνοχή στο σύνολο των διαβουλεύσεων μας. Δεν μπορούμε να δεχθούμε τις άλλες τροπολογίες του ΕΛΚ, που θεωρούμε ότι αμφισβητούν την ισορροπία του κειμένου που προήρθε από την νομική επιτροπή.
<P>
Ελπίζουμε ότι το πνεύμα συμβιβασμού που διέπει το κείμενο που προήρθε από τις ψήφους μας θα γίνει σεβαστό από την Συνέλευσή μας. Λόγω αυτών των παρατηρήσεων, θα ψηφίσουμε φυσικά υπέρ της έκθεσης της κ. Mosiek, την οποία επιθυμώ και πάλι να ευχαριστήσω για την εξαιρετική της εργασία.

<SPEAKER ID=232 LANGUAGE="DE" NAME="Ullmann">
Κύριε Πρόεδρε, αξιότιμες κυρίες και κύριοι συνάδελφοι, θα ήθελα να εξάρω δύο πράγματα: τη θαρραλέα προσπάθεια της Επιτροπής να εισέλθει σε ένα νομικώς ιδιαίτερα επίμαχο πεδίο και την ακούραστη υπομονή της κυρίας εισηγήτριας στην αναζήτηση ενός βατού δρόμου προς τον συμβιβασμό μέσα σε αυτό το πεδίο των αντιμαχόμενων απόψεων. Αναμφίβολα η εντύπωσή μου είναι ότι όλες αυτές οι προσπάθειες καταλήγουν σε εναλλακτικές λύσεις όπου μπορεί να ληφθεί μια απόφαση μόνο μέσω ψηφοφορίας. Είτε θα ακολουθήσουμε την πρόταση της Επιτροπής συμπεριλαμβάνοντας στον ορισμό της μητρικής και της θυγατρικής εταιρίας κάθε ελέγχουσα ή ελεγχόμενη επιχείρηση είτε θα συμφωνήσουμε με τις τροπολογίες που εννοούν τους δύο αυτούς όρους με τη στενή έννοια των παλαιότερων οδηγιών. Είτε θα υπολογίζεται το περιθώριο φερεγγυότητας συμπεριλαμβάνοντας εξωτερικούς πόρους είτε θα αποκλειστούν αυτοί, όπως προβλέπει η αρχική πρόταση της Επιτροπής. Δεν κρύβω - και η κυρία εισηγήτρια το γνωρίζει - ότι και στις δύο περιπτώσεις συμφωνώ με τη θέση της Επιτροπής και ότι αναλόγως θα ψηφίσω. Αυτό όμως δεν με εμποδίζει να εκφράσω τις θερμές μου ευχαριστίες προς την εισηγήτρια, πολύ περισσότερο αφού η οδηγία αυτή αφορά ένα πιλοτικό πρόγραμμα για την εποπτεία των κινήσεων κεφαλαίων, ευχόμενη ότι ο συνάδελφος Cot δεν θα μου αρνηθεί, παρά την τοποθέτησή μου, το συμβιβαστικό πνεύμα.

<SPEAKER ID=233 LANGUAGE="FR" NAME="Buffetaut">
Κύριε Πρόεδρε, κύριε Επίτροπε, κυρία εισηγήτρια, αγαπητοί μου συνάδελφοι, η έγκριση της οδηγίας για την συμπληρωματική επίβλεψη των ασφαλιστικών επιχειρήσεων που αποτελούν τμήμα ενός ασφαλιστικού ομίλου είναι όχι μόνο επιθυμητή αλλά και αναγκαία. Είναι πράγματι πολύ σημαντικό οι ελεγκτικές αρχές ενός κράτους να μπορούν να έχουν μια σαφή άποψη όσων συμβαίνουν στο εσωτερικό των ασφαλιστικών ομίλων, ώστε να αποφύγουν την διπλή χρήση των ιδιαίτερων κεφαλαίων και να προλάβουν τις περιπτώσεις αφερεγγυότητας των εταιριών, των οποίων οι καταναλωτές θα ήταν τελικά τα κυριότερα θύματα.
<P>
Η έκθεση της κ. Mosiek-Urbahn, έτσι όπως προκύπτει από τις εργασίες της νομικής επιτροπής και τα δικαιώματα των πολιτών, είναι ένα ομοιογενές σύνολο. Η κ. Mosiek-Urbahn μπόρεσε να πραγματοποιήσει μια συμφωνία σε έναν εξαιρετικά τεχνικό τομέα. Θα ήταν φρόνιμο να απομακρυνθούμε όσο το δυνατόν λιγότερο από το κείμενο της νομικής επιτροπής.
<P>
Σύμφωνοι με την κ. Cot, θεωρούμε ότι, για να είναι πλήρως αποτελεσματική αυτή η οδηγία, είναι αναγκαίο το πεδίο εφαρμογής της να συμπεριλαμβάνει τις συμμετοχές αντασφάλισης και τα holdings.
<P>
Υπό τον όρο αυτό, θα υπερψηφίσουμε την έκθεση της κ. Mosiek-Urbhan.

<SPEAKER ID=234 LANGUAGE="EN" NAME="Oddy">
Κύριε Πρόεδρε, θα ήθελα να ευχαριστήσω την κ. Mosiek-Urbahn για την προσπάθεια που κατέβαλλε σε αυτό το δύσκολο θέμα και θα ήθελα γενικότερα να εκφράσω την υποστήριξη μου στα συμπεράσματα της Επιτροπής Νομικών Θεμάτων και Δικαιωμάτων των Πολιτών, και να ευχαριστήσω τους συναδέλφους της επιτροπής αυτής για την σκληρή δουλειά τους.
<P>
Η ασφάλιση είναι ένα σημαντικό ζήτημα. Είναι λίγο βαρετό και για αυτό τον λόγο δεν έχουμε πολλούς ακροατές απόψε στην αίθουσα.·Ομως το ζήτημα αυτό έχει ζωτικής σημασίας επιπτώσεις στο αίσθημα οικονομικής ασφάλειας των ατόμων. Ζητήματα όπως η υγειονομική ασφάλιση, η νομική ασφάλιση, η ασφάλιση από αυτοκινητιστικά ατυχήματα, ατυχήματα στο σπίτι κλπ. δίνουν στα άτομα μια μεγαλύτερη αίσθηση σιγουριάς και σε περίπτωση που συμβεί κάτι δυσάρεστο, καλύπτονται από οικονομικής απόψεως. Αυτό μπορεί να έχει μεγαλύτερη σημασία μελλοντικά καθώς τα συστήματα κοινωνικής ασφάλισης περιορίζονται όλο και περισσότερο λόγω των οικονομικών περιορισμών των κυβερνήσεων.
<P>
Ύστερα από αυτό, θα ήθελα να επισημάνω ένα δύο σημεία στις τροπολογίες τις οποίες ενέκρινε η επιτροπή. Η τροπολογία 22 επιτρέπει στα κράτη μέλη να αποκλείουν την αντασφάλιση από τον υπολογισμό του προσαρμοσμένου περιθωρίου φερεγγυότητας. Είναι κρίμα. Η αντασφάλιση θα έπρεπε να συμπεριλαμβάνεται σε αυτή την οδηγία.
<P>
Και δεύτερον, σχετικά με τις τροπολογίες 23 και 24, επιτρέπεται τα κεφάλαια μιας εταιρείας τα οποία προέρχονται εκτός ομίλου να συμπεριληφθούν στον υπολογισμό των μετόχων που έχει υπό την κατοχή της η εταιρεία αυτή. Το σημείο αυτό είναι σημαντικό και πρέπει να υποστηριχθεί. Τέλος θα πρέπει να υποστηρίξουμε την τροπολογία 27 και όχι την τροπολογία 26.

<SPEAKER ID=235 NAME="de Silguy">
Κύριε Πρόεδρε, κυρίες και κύριοι βουλευτές, επιθυμώ πρώτα από όλα να ευχαριστήσω την κ. Mosiek-Urbahn για την εξαιρετική και δύσκολη εργασία που επιτέλεσε σε αυτό το σύνθετο θέμα. Καθώς δεν είμαι και εγώ ο ίδιος ειδικός σε αυτό το ζήτημα, εκτιμώ στην σωστή τους αξία τις προσπάθειες της Επιτροπής Νομικών Θεμάτων και Δικαιωμάτων των Πολιτών. Φαντάζομαι σε πιο βαθμό οι συζητήσεις πρέπει να ήταν δύσκολες, λαμβάνοντας υπόψη τον τεχνικό χαρακτήρα και την σπουδαιότητα αυτού του θέματος.
<P>
Η πρόταση για οδηγία σχετικά με τους ασφαλιστικούς ομίλους αποτελεί ένα βασικό στάδιο της αποπεράτωσης της ενιαίας αγοράς των ασφαλίσεων. Όπως γνωρίζετε, οι ασφαλιστικές επιχειρήσεις υποχρεούνται να διατηρούν ένα ορισμένο επίπεδο ιδιαίτερων κεφαλαίων για να εξασφαλίζεται η φερεγγυότητά τους. Αυτό το περιθώριο φερεγγυότητας, που είναι μια εγγύηση σιγουριάς για τους αγοραστές ασφαλειών, ενισχύει την προστασία των καταναλωτών. Ο σκοπός της παρούσας πρότασης είναι να εμποδίσει την αποφυγή αυτών των απαιτήσεων από τους ομίλους ασφαλιστικών επιχειρήσεων οι οποίοι, χωρίς αυτά τα μέτρα, θα είχαν την δυνατότητα να καταγράψουν λογιστικά το ίδιο κεφάλαιο πάνω από μια φορά στον υπολογισμό φερεγγυότητά τους.
<P>
Επιπλέον, αυτή η πρόταση θα διευκολύνει την εξάλειψη ορισμένων στρεβλώσεων του ανταγωνισμού στην ευρωπαϊκή αγορά ασφάλισης. Ένας ορισμένος αριθμός κρατών, όπως γνωρίζετε - ορισμένοι από εσάς το ανέφεραν εξάλλου - ενέκριναν ήδη παρόμοιους κανόνες με αυτούς που πρότεινε η Επιτροπή.
<P>
Αντίθετα από τους ομίλους πιστωτικών ιδρυμάτων και εταιριών επενδύσεων, που καλύπτονται ήδη από μια κοινοτική νομοθεσία, δεν υπήρχε κανένα κείμενο για τους ασφαλιστικούς ομίλους. Αυτή η πρόταση στοχεύει στην κάλυψη αυτής της έλλειψης φροντίζοντας για έναν αναλογικό καταμερισμό. Επιθυμώ να τονίσω ότι δεν επιβάλλει νέες απαιτήσεις κεφαλαίου στις ασφαλιστικές επιχειρήσεις. Ούτε και τιμωρεί τις εταιρίες που αποτελούν μέρος ενός ομίλου. Στοχεύει απλώς στο να εγγυηθεί ότι το περιθώριο φερεγγυότητας που απαιτείται σήμερα από τις κοινοτικές οδηγίες για τις ασφάλειες θα γίνει πραγματικά σεβαστό. Αυτή η πρόταση επίσης δεν έχει στόχο να επιβάλλει απαιτήσεις κεφαλαίου στις εταιρίες αντασφάλισης και στις εταιρίες ασφαλιστικών holdings. Στοχεύει ωστόσο στο να εγγυηθεί ότι η οικονομική κατάσταση αυτών των ιδρυμάτων θα ληφθεί όπως πρέπει υπόψη για να καθοριστεί εάν αυτές οι ασφαλιστικές επιχειρήσεις του ομίλου του οποίου αποτελούν μέρος ικανοποιούν τα απαιτούμενα κριτήρια φερεγγυότητας.
<P>
Αναφορικά με τις τροπολογίες που προτείνει το Σώμα σας, έχω την ευχαρίστηση να σας πληροφορήσω ότι η Επιτροπή είναι διατεθημένη να δεχτεί εν μέρει τις τροπολογίες 1, 2, 3, και 14. Για τις τροπολογίες 1 και 2, η παρεμβολή μιας αναφοράς στο πρώτο άρθρο, παράγραφος 2, της πέμπτης οδηγίας "Εταιρικό δίκαιο» γίνεται δεκτή, υπό την επιφύλαξη ότι οι υπόλοιποι από αυτούς τους ορισμούς θα διατηρηθούν ως έχουν. Για την τροπολογία 3, η αναφορά στην πρώτη φράση του άρθρου 17 της τέταρτης οδηγίας "εταιρικό δίκαιο» γίνεται δεκτή, υπό την επιφύλαξη ότι ο υπόλοιπος ορισμός θα παραμείνει αμετάβλητος.
<P>
Όσον αφορά την τροπολογία 14 - πιστεύω ότι ήταν το δεύτερο σημείο της έκθεσής σας, Κυρία - μόνον η πρώτη παράγραφος και οι δύο πρώτες παύλες, που απαριθμούν στοιχεία εκλέξιμα για τον υπολογισμό του περιθωρίου φερεγγυότητας και ήδη αποδεκτά από τις παρούσες οδηγίες των ασφαλίσεων, μπορούν να γίνουν αποδεκτά.
<P>
Θα αναφέρω στην συνέχεια μία άλλη ομάδα τροπολογιών που μπορούν να γίνουν αποδεκτές σύμφωνα με το πνεύμα τους, μέσω κάποιων προσαρμογών της διατύπωσής τους. Πρόκειται για τις τροπολογίες 7, 10, 11, 12, 13, 15, 16, 17, 18, 19, 21, 23, 24, και 27.
<P>
Μια λέξη σχετικά με τις τροπολογίες 18 και 19 - ήταν νομίζω το τρίτο σημείο της έκθεσής σας, Κυρία - που αφορούσε τις εταιρίες holding. Γιατί συμπεριλήφθηκαν στο πεδίο εφαρμογής; Η δημιουργία τεχνητών ιδιαίτερων κεφαλαίων μέσω εταιριών holding μπορεί να χρησιμεύσει ως κάλυψη της πραγματικής κατάστασης φερεγγυότητας μιας ασφαλιστικής επιχείρησης και η εταιρία holding, υπερβολικά χρεωμένη, κινδυνεύει τότε να προκαλέσει οικονομικές εντάσεις μέσα στον όμιλο προσπαθώντας να εξοφλήσει αυτό το χρέος. Εάν η πρόταση λαμβάνει υπόψη της τις εταιρίες holding, είναι για να μπορεί να αξιολογήσει με κατάλληλο τρόπο την φερεγγυότητα των ασφαλιστικών επιχειρήσεων. Κατά αυτόν τον τρόπο το κείμενο προβλέπει μια μέθοδο ανίχνευσης που επιτρέπει να ελεγχθεί το επίπεδο των ιδιαίτερων κεφαλαίων των εταιριών holding. Η πρόταση δεν επιβάλλει ωστόσο απαιτήσεις στις εταιρίες holding ως έχουν.
<P>
Υπάρχει και μια άλλη πολύ σημαντική τροπολογία - ήταν το πρώτο σημείο της παρέμβασής σας - που είναι η τροπολογία 8. Η έγκρισή της θα στερούσε την πρόταση από ένα πολύ σημαντικό μέρος της επίδρασής της. Πράγματι, αυτή η τροπολογία 8 θα περιόριζε σημαντικά την εμβέλεια της οδηγίας, περιορίζοντας το πεδίο εφαρμογής της στις σχέσεις μεταξύ μητρικής και θυγατρικής εταιρίας. Και όμως, το κριτήριο της κυρίαρχης επίδρασης πάνω στην οποία στηρίζεται η σχέση μεταξύ της μητρικής επιχείρησης και της θυγατρικής της δεν είναι σωστό όσον αφορά την διπλή χρήση. Αυτή η τροπολογία θα είχε μια αρνητική επίπτωση στην προστασία την οποία απολαύουν σήμερα καταναλωτές και ασφαλισμένοι, αφού θα επέτρεπε στους ασφαλιστικούς ομίλους να παρακάμψουν πιο εύκολα τους κανόνες φερεγγυότητας. Θα αποτελούσε λοιπόν, Κυρία, ένα βήμα προς τα πίσω σε σχέση με την προσέγγιση που ακολουθείται από την Επιτροπή στους άλλους τομείς των οικονομικών υπηρεσιών. Κατά συνέπεια, πρέπει να σας πληροφορήσω ότι η Επιτροπή δεν θα είναι σε θέση να δεχτεί αυτήν την τροπολογία.
<P>
Για τους ίδιους λόγους, η Επιτροπή δεν μπορεί να δεχτεί την τροπολογία 22, που θα άφηνε στην βούληση των κρατών μελών την εφαρμογή στις επιχειρήσεις αντασφάλισης των διατάξεων κλειδιά της οδηγίας. Πράγματι, όταν μια ασφαλιστική επιχείρηση κατέχει μια συμμετοχή σε μια άλλη ασφαλιστική επιχείρηση, οι κίνδυνοι που καλύπτονται από αυτήν υφίστανται εμμέσως από την πρώτη. Θα σημειώσουμε, εξάλλου, ότι οι παρούσες οδηγίες επιτρέπουν στις ασφαλιστικές επιχειρήσεις να αφαιρέσουν από τις υποχρεώσεις τους σε θέματα επιβαρύνσεων φερεγγυότητας τις πράξεις που έχουν παραχωρήσει σε μια επιχείρηση αντασφάλισης. Αυτή η αφαίρεση δικαιολογείται γιατί οι κίνδυνοι που σχετίζονται με αυτές τις πράξεις υφίστανται τελικά από την εταιρία αντασφάλισης που υποθέτουμε ότι είναι ένας εξωτερικός τρίτος.
<P>
Ένας ορισμένος αριθμός τροπολογιών πιστεύουμε ότι θα έπρεπε επίσης να απορριφθούν για να μην βλάψουν την συνοχή με άλλα στοιχεία της πρότασης. Πρόκειται για τις τροπολογίες 4, 5, 6, 9, 20, 25 και 26.
<P>
Τέλος, κλείνοντας, κύριε Πρόεδρε, θα σημειώσω μόνο ένα σημείο στο οποίο αναφέρθηκαν πριν λίγο ορισμένοι από τους παρεμβαίνοντες που ήθελαν να μάθουν εάν αυτή η πρόταση θα επέφερε επιπλέον δαπάνες. Η απάντηση είναι όχι, δεν πρόκειται να επιφέρει επιπλέον δαπάνες, ούτε για τον τομέα της ασφάλισης, ούτε για τον καταναλωτή, στο μέτρο όπου δεν περιέχει απαίτηση συμπληρωματικού κεφαλαίου για τις ασφαλιστικές επιχειρήσεις και όπου ο μοναδικός στόχος της είναι να καταφέρει ώστε στην περίπτωση των ομίλων να μην παρακάμπτονται οι παρούσες απαιτήσεις.

<SPEAKER ID=236 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί αύριο το πρωί.

<CHAPTER ID=8>
Πνευματική ιδιοκτησία και συγγενικά δικαιώματα
<SPEAKER ID=237 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (Α4-0297/97) του κυρίου Barzanti, εξ ονόματος της Επιτροπής Νομικών Θεμάτων και Δικαιωμάτων των Πολιτών, σχετικά με την ανακοίνωση της Επιτροπής όσον αφορά τις ενέργειες με βάση την Πράσινη Βίβλο για την πνευματική ιδιοκτησία και τα συγγενικά δικαιώματα στην κοινωνία των πληροφοριών (COM(96)0568 - C4-0090/97).
<P>
Τον λόγο έχει ο εισηγητής κ. Barzanti.

<SPEAKER ID=238 NAME="Barzanti">
Κύριε Πρόεδρε, καλή υπήρξε μέχρι τώρα η εργασία της ΕΕ για να ευνοηθεί μία εναρμονισμένη προσέγγιση, μία σύμφωνη προσπάθεια όλων των κρατών μελών, για τα πολύπλοκα ζητήματα που σχετίζονται με την πνευματική ιδιοκτησία και τα συγγενικά δικαιώματα. Ομως εκείνα που έγιναν, ας πω καλύτερα, κατακτήθηκαν, με την αποφασιστική συμβολή του Κοινοβουλίου μας, είναι πλέον ανεπαρκή, ατελή, και θα συναντήσουν άλλωστε νέες δυσκολίες εφαρμογής σε ένα χώρο ανάστατο από τεχνολογικές εξελίξεις τεράστιας εμβέλειας, τον οποίο αντιλαμβανόμαστε χρησιμοποιώντας την κάπως αόριστη αλλά γοητευτική έννοια, της κοινωνίας των σφαιρικών πληροφοριών.
<P>
Πιστεύω ότι καλό θα είναι προκαταρκτικά να επαναλάβουμε ότι πρέπει να αντισταθούμε στην τεχνολογική ευφορία η οποία συχνά αμφισβητεί την ανάγκη κανόνων και διατάξεων που είναι σαφείς και ακριβείς, και αντιτίθεται στην ίδια τη δυνατότητα να δοθεί μια κατεύθυνση, ένας προσανατολισμός στην απελευθέρωση των τηλεπικοινωνιών, στον πλουραλισμό των πληροφοριών, στα δικαιώματα πρόσβασης για τα οποία πρέπει να υπάρξουν εγγυήσεις προς τους πολίτες, στην προστασία των έργων για το συμφέρον των βιομηχανιών, των καταναλωτών, των δημιουργών. Οι στόχοι αυτοί είναι όλοι βασικοί για την ΕΕ, η οποία καλείται να είναι παρούσα και να δραστηριοποιείται όλο και περισσότερο, με μία δική της φωνή, αναγνωρισμένη στον διεθνή χώρο, αρχίζοντας από τον Παγκόσμιο Οργανισμό για την Πνευματική Ιδιοκτησία.
<P>
Πρέπει συνεπώς να δράσουμε χωρίς ενδοιασμούς και δυσπιστία. Θα πω - εντός παρενθέσεων - ότι πάντοτε έκρινα σαν πρωτεύον θέμα στο πλαίσιο αυτό μία ισχυρή νομοθεσία κατά των μονοπωλίων, και σε ευρωπαϊκό πλαίσιο μια νομοθεσία που θα αποφεύγει τον ανώμαλο σχηματισμό θέσεων ισχύος σε ένα τομέα στον οποίο είναι βασική η εγγύηση του δικαιώματος των πολιτών στον πλουραλισμό των πληροφοριών. Ομως, δεν είναι αυτό το θέμα της έκθεσης που παρουσιάζω.
<P>
Το θέμα της έκθεσής μου είναι η πνευματική ιδιοκτησία και τα συγγενικά δικαιώματα. Λοιπόν, η Επιτροπή Νομικών Θεμάτων και Δικαιωμάτων των Πολιτών πιστεύει ότι η πνευματική ιδιοκτησία και τα συγγενικά δικαιώματα δεν πρέπει να θεωρηθούν εμπόδια, μία ανιαρή κληρονομιά του παρελθόντος, την οποία πρέπει να αντιτάξουμε ακόμα και στο δικαίωμα των καταναλωτών, στο δικαίωμα του κοινού. Οχι! Η εγγύηση της προστασίας του έργων, η εγγύηση της πνευματικής ιδιοκτησίας στις νέες της μορφές, αποτελεί βασικό γεγονός που πρέπει να μας ωθήσει να δράσουμε με στόχο μία ανάπτυξη δημοκρατική, ωφέλιμη και συνεκτική με την κοινωνία των πληροφοριών και όλων των ευκαιριών που η ίδια μας ανοίγει. Το ψηφιακό περιβάλλον, η αυξανομένη εξάπλωση των δικτύων πληροφορικής, η παγκοσμιοποίηση της αγοράς, δεν καταργούν ούτε τις αρχές, ούτε τα δικαιώματα, ούτε την ανάγκη να πάρουν συγκεκριμένο χαρακτήρα και να γίνουν επίκαιρα τα δικαιώματα αυτά. Η σύγκλιση των τεχνολογιών και των μέσων δεν πρέπει να σταθεί αιτία να αρνηθούμε ιδιαιτερότητες και πολιτικές που είναι όλο και περισσότερο αναγκαίες. Είμαστε αντίθετοι σε μια ιδέα των πληροφοριών με βάση την οποία κάθε δεδομένο, κάθε περιεχόμενο μπορεί να περιληφθεί κάτω από τη γενική αυτή έννοια. Υπάρχει πληροφορία και πληροφορία. υπάρχει έργο και έργο. υπάρχουν τα έργα δημιουργών που πρέπει να χαίρουν ιδιαίτερης διάκρισης και που έχουν ανάγκη της απαραίτητης προστασίας. Χωρίς σωστούς κανόνες, χωρίς να δίνεται σημασία στην ακεραιότητα και γνησιότητα της γλώσσας που είναι η πηγή των έργων των δημιουργών, δεν μπορεί να υπάρξει καλή και στέρεη ευρωπαϊκή βιομηχανία, ούτε μπορεί να διασφαλιστεί η δημιουργικότητα των δημιουργών. Με την έλλειψη κανόνων, δεν θα υπάρξει ούτε σεβασμός ούτε συγκεκριμένη αμοιβή.
<P>
Αυτός είναι ο λόγος που πιστεύουμε ότι είναι σημαντικό να έχουμε σύντομα την οδηγία που εκπονείται από την Επιτροπή πάνω στα συστήματα τεχνικού εντοπισμού των έργων και μία οδηγία που θα εκσυγχρονίσει βασικές έννοιες, όπως τη μετάδοση στο κοινό, τη διανομή, την αναπαραγωγή, προβλέποντας τις εξαιρέσεις εκείνες οι οποίες πρέπει να προβλεφθούν. μια οδηγία που θα καλύπτει το κενό το οποίο υπάρχει αυτή τη στιγμή στο θέμα του ιδιωτικού αντιγράφου, που θα σκιαγραφεί τους τρόπους της διαχείρισης των δικαιωμάτων για να προωθηθεί η λειτουργία των εταιριών συλλογικής διαχείρισης και η λεγόμενη μέθοδος της ενιαίας θυρίδας, που είναι αναγκαία ώστε τα δικαιώματα να αποκτώνται με απλούστερο και ταχύτερο τρόπο, εν όψει της αύξησης της πολυμορφίας των μέσων ενημερώσεως.
<P>
Στο πλαίσιο αυτό, τονίζω ότι είμαι σύμφωνος με πολλές από τις υποβαλλομένες τροπολογίες, που εμπλουτίζουν ένα ψήφισμα το οποίο είναι ήδη αρκετά εκτεταμένο, πράγμα που εν μέρει οφείλεται στην αναλυτική μελέτη της Επιτροπής Νομικών Θεμάτων και Δικαιωμάτων των Πολιτών. Είμαι σύμφωνος κυρίως με τις τροπολογίες υπ' αρ. 9, 7, 4, 10, 15 και 16 που υπέβαλαν οι διάφορες ομάδες.
<P>
Ο Παγκόσμιος Οργανισμός για την Πνευματική Ιδιοκτησία έχει εκπονήσει, όπως γνωρίζουμε, δύο Συνθήκες μεγάλης σημασίας. Είναι απολύτως απαραίτητο τα αποκλειστικά δικαιώματα που οι ίδιες προβλέπουν για τους καλλιτέχνες και τους ερμηνευτές ή εκτελεστές και τους παραγωγούς φωνογραμμάτων, να αναγνωρισθούν και για τους καλλιτέχνες και τους ερμηνευτές που ανήκουν στον χώρο της οπτικοακουστικής, όπως, κατά τα άλλα, έχουν πάντοτε τονίσει οι κοινοτικές οδηγίες.
<P>
Θα ήθελα να τελειώσω τονίζοντας ότι και το ηθικό δικαίωμα - μία έννοια που αμφισβητείται στο διεθνές επίπεδο, και όμως είναι τόσο τυπική της ευρωπαϊκής κουλτούρας - πρέπει να ενισχυθεί, πρέπει να θεωρηθεί σαν ένα από εκείνα τα στοιχεία μέσω του οποίου η Ευρώπη παρουσιάζεται στο διεθνές προσκήνιο για να εξασφαλίσει μια προστασία που να μην έχει σαν στόχο μονάχα την αμοιβή, αλλά και την αδιαχώριστη σχέση έργου-δημιουργού, με τη θεώρηση ότι τα έργα δεν είναι τίποτε άλλο παρά μία προβολή της δημιουργικής δραστηριότητας και μία σχέση με το κοινό που ανανεώνεται κάθε φορά σαν συνέχιση, έτσι ώστε να απολαμβάνει τον βαθύ και απόλυτο σεβασμό.
<P>
Είμαι βέβαιος ότι το Κοινοβούλιό μας θα εξακολουθήσει να αγωνίζεται για την αξιοποίηση των βιομηχανικών στρατηγικών, την κληρονομιά των ιδεών και των γλωσσών, τη δημιουργική ορμή των πολιτιστικών ταυτοτήτων που διαμορφώνουν αυτή την πολυπολιτισμική Ευρώπη την οποία όλοι αγαπάμε.

<SPEAKER ID=239 LANGUAGE="DE" NAME="Berger">
Κύριε Πρόεδρε, αξιότιμες κυρίες και κύριοι συνάδελφοι! Οι τεχνικές δυνατότητες της κοινωνίας της πληροφορίας και - όπως παρατηρούμε - η ταχέως αυξανόμενη αποδοχή της τόσο από ιδιώτες όσο και από εμπορικούς συμμετέχοντες προσφέρουν σήμερα στους καλλιτέχνες και δημιουργούς εντελώς νέες δυνατότητες έκφρασης της δημιουργικότητάς τους όπως και μια τεράστια διάδοση στο κοινό τους. Ακριβώς όπως στο πεδίο της μάθησης και διδασκαλίας στην κοινωνία της πληροφορίας απαλύνουν τα όρια μεταξύ διδάσκοντος και διδασκομένου, έτσι η κοινωνία της πληροφορίας μπορεί να συμβάλει στην άμβλυνση των διαχωριστικών γραμμών μεταξύ του δημιουργικού από τη μια πλευρά και του παθητικού κοινού από την άλλη, και να πάρει σάρκα και οστά και εδώ η περίφημη αλληλεπιδραστικότητα. Αυτή την ασάφεια των ορίων την θέλουμε, κάτι όμως που δεν θέλουμε είναι η ασάφεια των νομικών όρων πλαισίων για αυτές τις νέες μορφές.
<P>
Η ασαφής και ανομοιογενής έννομη κατάσταση που επικρατεί σήμερα δεν χρησιμεύει σε κανέναν, ούτε στον δημιουργό ούτε στους παροχείς υπηρεσιών και τους φορείς παροχών δικτύου ούτε τους καταναλωτές. Είναι λοιπόν προς το συμφέρον όλων των ενεχομένων μετά τις διεξοδικές διαβουλεύσεις για την Πράσινη Βίβλο να κατατεθεί από την Επιτροπή σύντομα μια πρόταση οδηγίας που θα περιλαμβάνει ρυθμίσεις για όλα τα φλέγοντα ζητήματα και να μην αναβληθούν πάλι κάποια πράγματα.
<P>
Τα ζητήματα που θα πρέπει να συζητηθούν και να επιλυθούν είναι το δικαίωμα αναπαραγωγής, το δικαίωμα παρουσίασης στο κοινό, το δικαίωμα διανομής αλλά και η έννομη προστασία της ακεραιότητας και των τεχνικών συστημάτων αναγνώρισης και προστασίας όπως και οι περιορισμοί ευθύνης. Πιστεύω πως δεδομένης της αλληλεξάρτησης μεταξύ των συμμετεχόντων σε αυτά τα συστήματα και ενόψει της προοπτικής μιας ραγδαία διευρυνόμενης αγοράς πρέπει να καταστεί δυνατή η εξεύρεση ενός συμβιβασμού μεταξύ των συμφερόντων όλων των ενεχομένων. Η έκθεση του συναδέλφου κυρίου Barzanti περιέχει εξαίρετες και καλά μελετημένες προτάσεις για το τι μορφή θα μπορούσαν να έχουν αυτοί οι συμβιβασμοί. Θέλω επίσης να τον ευχαριστήσω θερμά για την συμβιβαστική διάθεση που επέδειξε στην Επιτροπή Νομικών Θεμάτων και Δικαιωμάτων των Πολιτών.

<SPEAKER ID=240 LANGUAGE="ES" NAME="Aρoveros Trias de Bes">
Κύριε Πρόεδρε, κύριε Επίτροπε, η Πράσινη Βίβλος για την πνευματική ιδιοκτησία ή συγγενικά δικαιώματα στην κοινωνία των πληροφοριών είναι, όπως μας είπε προηγουμένως ο εισηγητής, ένα έγγραφο της Επιτροπής το οποίο προτρέπει στον προβληματισμό σχετικά με το ποια πρέπει να είναι η νομική αντιμετώπιση της πνευματικής ιδιοκτησίας. Πνευματική ιδιοκτησία σε ένα δυναμικό περιβάλλον το οποίο διακρίνεται από μια τεχνολογική εξέλιξη, η οποία επιτρέπει τόσο νέους τρόπους αναπαραγωγής όσο και τρόπους έκφρασης των πνευματικών εργασιών. Αυτές οι νέες δυνατότητες δεν πρέπει με κανένα τρόπο να αποτελέσουν απειλή για το υψηλό επίπεδο προστασίας το οποίο παρέχεται στα πνευματικά δικαιώματα.
<P>
Από την άλλη πλευρά, είναι προς συμφέρον η εύρεση μιας ισορροπίας ανάμεσα στα δικαιώματα και τα συμφέροντα των διαφόρων κατηγοριών ιδιοκτητών πνευματικών δικαιωμάτων και στα δικαιώματα των καταναλωτών και των επιχειρηματιών οι οποίοι εμπλέκονται στην εκμετάλλευση αυτών των δικαιωμάτων.
<P>
Μπορούμε να δηλώσουμε πως για να φτάσουμε σε μια δίκαιη ισορροπία, είναι απαραίτητο να δώσουμε ώθηση για πρωτοβουλίες σε διάφορα πεδία: το δικαίωμα αναπαραγωγής -πρέπει να θεσπίσουμε σχετικά νομοθετικά μέτρα τα οποία να ορίζουν την έκταση των προστατευόμενων από το δικαίωμα αναπαραγωγής πράξεων, το δικαίωμα της δημόσιας κοινοποίησης -σε αυτό το πεδίο πρέπει να δοθεί έμφαση σε νέες πρωτοβουλίες, πρέπει να προστατευθούν οι προσωποποιημένες αριθμητικές μεταβιβάσεις, καθώς και τα όρια αυτών των δικαιωμάτων τα οποία είναι παρεμφερή με τα προβλεπόμενα μέτρα για την εναρμόνιση των δικαιωμάτων αναπαραγωγής-. Η νομική προστασία της ακεραιότητας των τεχνικών συστημάτων αναγνώρισης και η προστασία πρέπει επίσης να εναρμονισθούν.
<P>
Το δικαίωμα διανομής θα εναρμονισθεί για να παγιώσει την αρχή εξάντλησης των δικαιωμάτων, μόνο κατά την πρώτη πώληση του έργου εντός της Κοινότητας από τον ιδιοκτήτη των δικαιωμάτων ή όταν ο τελευταίος έχει συναινέσει.
<P>
Η Επιτροπή Νομικών Θεμάτων και Δικαιωμάτων των Πολιτών πιστεύει πως πρέπει να δοθεί στους ερμηνευτές και εκτελεστές των έργων το αποκλειστικό δικαίωμα έγκρισης της άμεση ή έμμεσης αναπαραγωγής των ερμηνειών ή εκτελέσεών τους που βρίσκονται υπό μορφή φωνογραφικών μέσων: κασέτες, δίσκους κλπ. Το αποκλειστικό αυτό δικαίωμα δεν πρέπει ωστόσο -και ίσως αυτό να αποτελεί το σημαντικότερο σημείο παρέκκλισης- να εμποδίζει την επίτευξη μιας δίκαιης ισορροπίας ανάμεσα στα δικαιώματα, τις ευθύνες και τα συμφέροντα των διαφόρων ιδιοκτητών των δικαιωμάτων. Αυτή η δίκαιη ισορροπία πρέπει να εκτείνετε επίσης στους ιδιοκτήτες των δικαιωμάτων, τους οικονομικούς αντιπροσώπους οι οποίοι εκμεταλλεύονται τα έργα αυτά, και στα δικαιώματα χρήσης, καθώς αναφέρεται στο θέμα της 6ης Απριλίου 1995 "RTE/ITP αντιεπιτροπή των Κοινοτήτων».
<P>
Η Επιτροπή Νομικών Θεμάτων και Δικαιωμάτων των Πολιτών λυπάται που ο Παγκόσμιος Οργανισμός Βιομηχανικής Ιδιοκτησίας δεν ήταν ικανός να έρθει σε μια συμφωνία σχετικά με συγγενικά δικαιώματα των καλλιτεχνών στον οπτικοακουστικό τομέα.
<P>
Με ικανοποίηση βλέπω πως ο εισηγητής δέχτηκε ορισμένες από τις τροπολογίες, σχεδόν όλες εκείνες στις οποίες σκόπευα να δώσω ιδιαίτερη έμφαση. Στην αριθ. 10, ειδικά στην παράγραφο 26, και στις αριθ. 7 και 8, στις παραγράφους 22 και 22 bis.
<P>
Δεν θα ήθελα να τελειώσω, κύριε Πρόεδρε, δίχως να πω, τελείως δίκαια, πως το έργο του συναδέλφου Roberto Bartzanti ήταν θαυμάσιο. Και παρότι στην Επιτροπή Νομικών Θεμάτων και Δικαιωμάτων των Πολιτών μας έχει συνηθίσει σε θαυμάσια έργα, αυτό όμως δεν αποτελεί λόγο για να μην τον συγχαρώ ένθερμα.

<SPEAKER ID=241 LANGUAGE="SV" NAME="Thors">
Κύριε Πρόεδρε, ο στόχος μου είναι να μιλάμε εμείς στην Ε.Ε. όσο το δυνατόν σαφέστερα, ώστε όσο το δυνατόν περισσότεροι να καταλαβαίνουν τι λέμε. Δυστυχώς, φοβάμαι λίγο ότι αυτή η έκθεση είναι πολύ δυσνόητη, παρόλο που δεν πρόκειται για ένα νομοθετικό κείμενο, αλλά για μια απάντηση σε μια ανακοίνωση. Μιλάμε για κρυπτογράφηση, αλλά η δική μας γλώσσα είναι γριφώδης και συχνά παραπέμπουμε σε διάφορα άρθρα.
<P>
Φοβάμαι ότι πολλοί που θα ψηφίσουν αύριο για την έκθεση δεν γνωρίζουν ακριβώς για τι μιλάμε. Δεν είμαι βέβαιος ότι τα καταφέραμε. Πιστεύω ότι είναι σημαντικό, σε ένα ζήτημα που αφορά τόσο θεμελιωδώς τη δημοκρατία, να καταφέρουμε να εκλαϊκεύσουμε περισσότερο αυτό για το οποίο μιλάμε, ποιά κοινωνία προσπαθούμε να κτίσουμε. Γιατί είμαι πεπεισμένος ότι αυτός ο τομέας είναι ένας από τους πιο επείγοντες για την Ε.Ε. Χρειαζόμαστε νομοθεσία μαζί με κανόνες για το ηλεκτρονικό εμπόριο και τις ηλεκτρονικές υπογραφές. Για να μπορεί σήμερα να γίνει πραγματικότητα αυτό το σκέλος της κοινωνίας των πληροφοριών είναι κατά 80-90 % ένα ζήτημα πολιτικής και νομοθεσίας.
<P>
Η έλλειψη κανόνων, για την εξέλιξη της κοινωνίας των πληροφοριών και εντός αυτού του τομέα, είναι εξίσου σοβαρή όσο το να επιδιώκουμε υπερβολικά πολλούς, ή υπερβολικά λεπτομερείς κανόνες. Η εξέλιξη είναι ταχεία. Είμαι πεπεισμένος ότι θα προκύψουν νέοι τρόποι για να μπορούν και οι κάτοχοι των δικαιωμάτων επίσης να επωφελούνται, ένα δίκαιο όφελος, του δικαιώματος τους της πνευματικής ιδιοκτησίας, να λαμβάνουν αποζημίωση γι'αυτό που έχουν παραγάγει.
<P>
Η κοινωνία των πληροφοριών που τώρα βρίσκεται υπό δημιουργία είναι συχνά ανεξάρτητη απ'αυτό που κάνουν οι πολιτικοί, δηλαδή απ' αυτό που εμείς κάνουμε. Είναι μία κοινωνία όπου θέλουμε να είμαστε σίγουροι ότι τα μηνύματα είναι εμπιστευτικά, ότι ο Μεγάλος Αδελφός δεν επιβλέπει αυτό που διαβάζουμε. Αυτό πρέπει και εμείς επίσης να το σκεφτούμε όταν αναθέτουμε στους διάφορους εμπλεκόμενους στην αλυσίδα της πληροφόρησης μια ευθύνη. Δεν θα πρέπει να τους αναθέτουμε κάτι που δεν είναι δυνατόν να πραγματοποιηθεί, κάτι που παρεμποδίζει την εξέλιξη.
<P>
Χαίρομαι για το ότι τονίζουμε στην παράγραφο 15 την εξισορρόπηση, δηλαδή ότι θα πρέπει να υπάρχει ισορροπία μεταξύ των διαφόρων ενδιαφερομένων που δρούν σ'αυτόν τον τομέα. Αυτό που με εξέπληξε στην επεξεργασία ήταν η αντίσταση στο να τονιστεί περαιτέρω αυτή η ισορροπία. Ταυτόχρονα με την επιδίωξη ισορροπίας και δικαιοσύνης μεταξύ των διαφόρων εμπλεκομένων, θέλω επίσης να επιδιώξω την ισορροπία μεταξύ των διαφόρων κατόχων δικαιωμάτων, όπως διεπίστωσε ο προηγούμενος ομιλητής, και όπως διαπιστώνουμε στην έκθεση. Θέλουμε επίσης να έχουν δικαιώματα και αυτοί που δημιουργούν οπτικοακουστικά έργα.
<P>
Υποθέτω ότι η συζήτηση θα συνεχιστεί. Ελπίζω ότι η Επιτροπή θα υποβάλλει σύντομα μια πρόταση, διότι χρειαζόμαστε μία κατάσταση όπου θα έχουμε μία αγορά χωρίς σύνορα και σ'αυτό τον τομέα επίσης στην Ε.Ε. μας.

<SPEAKER ID=242 LANGUAGE="DE" NAME="Ullmann">
Κύριε Πρόεδρε, κύριε Επίτροπε, θα ήθελα να ευχαριστήσω ιδιαίτερα τον κύριο εισηγητή που υποστηρίζει ενεργά ότι οι νέες δυνατότητες της κοινωνίας της πληροφορίας δεν θα πρέπει να αντιμετωπίζονται από την κοινοτική νομοθεσία ως δυνατότητες της εσωτερικής αγοράς και του ανταγωνισμού, αλλά και ως δυνατότητες για τον πολιτισμό. Αναπόφευκτα το δίκαιο της πνευματικής ιδιοκτησίας αποτελεί το φλέγον επίκεντρο αυτής της εργασίας. Αλλά τι είδους δίκαιο είναι το δίκαιο της πνευματικής ιδιοκτησίας; Σύμφωνα με τις συμφωνίες TRIPS είναι δικαίωμα ιδιοκτησίας. Κάτι όμως δεν πρέπει να είναι σωστό σε αυτή τη συστηματοποίηση, γιατί χορηγεί σε έναν συλλέκτη μιας τράπεζας δεδομένων τα ίδια ή ακόμα καλύτερα δικαιώματα από ό, τι σε έναν συνθέτη, σε έναν ποιητή ή σε έναν καλλιτέχνη των εικαστικών τεχνών. Το δικαίωμα πνευματικής ιδιοκτησίας είναι ένα δικαίωμα προσωπικότητας, ένα δικαίωμα αναγνώρισης. Οι τροπολογίες της Ομάδας μου έχουν όλες στόχο να ληφθούν υπόψη αυτά τα προβλήματα σε μελλοντικές νομοθετικές πράξεις και να επιφέρουν μια κανονιστική σαφήνεια στην ορολογία που επικρατεί σήμερα. Πιστεύω πως αυτός είναι και ο λόγος που η οργάνωση των συνθετών, δημιουργών και ερμηνευτών καλλιτεχνών την υποστηρίζει ρητώς.
<P>
Θεωρούμε όμως την έκθεση Barzanti στο σύνολό της μια σημαντική προσπάθεια σε αυτή την κατεύθυνση, με την οποία συμφωνούμε κι εμείς απόλυτα.

<SPEAKER ID=243 NAME="de Silguy">
Κύριε Πρόεδρε, κυρίες και κύριοι, το Ευρωπαϊκό Κοινοβούλιο συμμετείχε ήδη ενεργά, κατά το παρελθόν, στις εργασίες σχετικά με την δημιουργία ενός κανονιστικού πλαισίου για τις υπηρεσίες της κοινωνίας των πληροφοριών μέσα στην εσωτερική αγορά.
<P>
Η έκθεση του κ. Barzanti αποτελεί μια καθοριστική συνεισφορά σε αυτήν την διαδικασία και επιθυμώ να τον ευχαριστήσω γι'αυτό. Θα ήθελα πράγματι να θυμίσω την αποφασιστική επίδραση που άσκησε το Ευρωπαϊκό Κοινοβούλιοστις πέντε οδηγίες που ισχύουν σήμερα στον τομέα της πνευματικής ιδιοκτησίας και των συγγενικών διακαιωμάτων. Με την δράση του, το Ευρωπαϊκό Κοινοβούλιο ευνόησε την δημιουργία μιας ενιαίας αγοράς των προστατευόμενων έργων και υπηρεσιών, που πραγματοποιείται βάσει ενός υψηλού επιπέδου προστασίας για τους δικαιούχους.
<P>
Επιθυμώ λοιπόν να ευχαριστήσω ιδιαιτέρως τον εισηγητή, κ. Barzanti, για την εξαιρετική ποιότητα της έκθεσής της. Η έκθεση αυτή επιβεβαιώνει πλήρως την συμφωνία απόψεων μεταξύ των δύο οργάνων μας σχετικά με τους βασικούς προσανατολισμούς που πρέπει να υπερέχουν για την ανάπτυξη αυτού του τομέα και την προστασία της πνευματικής ιδιοκτησίας και των συγγραφικών δικαιωμάτων.
<P>
Η σημερινή συζήτηση, πιστεύω, αφορά καταρχάς το περιεχόμενο των νέων υπηρεσιών της κοινωνίας των πληροφοριών. Έτσι επιθυμώ να θυμίσω ότι αυτές οι νέες υπηρεσίες θα αποτελούνται, στις περισσότερες περιπτώσεις, από έργα και υπηρεσίες που προστατεύονται από πνευματικά και συγγενικά δικαιώματα. Με την ιδιότητα αυτή, η προστασία της πνευματικής ιδιοκτησίας αποτελεί ένα από τα κλειδιά της ανάπτυξης της κοινωνίας των πληροφοριών.
<P>
Η ανακοίνωση που η Επιτροπή ενέκρινε στις 20 Νοεμβρίου 1996 εντάσσεται στην επέκταση του Πράσινου Βιβλίου του 1995 σχετικά με τα πνευματικά δικαιώματα στην κοινωνία των πληροφοριών. Αυτό το έγγραφο είχε επιτρέψει την εποχή εκείνη την προώθηση μιας ευρείας συζήτησης με τους ενδιαφερόμενους κύκλους. Οι διαβουλεύσεις αυτές αποδείχτηκαν πολύ καρποφόρες και τα συμπεράσματα που διατυπώθηκαν τότε από τον εισηγητή σας υπήρξαν ιδιαίτερα σημαντικά για την προετοιμασία αυτής της ανακοίνωσης. Η ανακοίνωση παρουσιάζει τα αποτελέσματα των διαβουλεύσεων και καθορίζει τέσσερις πρωταρχικούς τομείς για την νομοθετική δράσηστο πλαίσιο της εσωτερικής αγοράς: το δικαίωμα ανακοίνωσης στο κοινό, το δικαίωμα αναπαραγωγής - και πολλοί από εσάς, νομίζω ότι επέμειναν σχετικά με αυτό το σημείο - το δικαίωμα διανομής και η προστασία των τεχνικών συστημάτων αναγνώρισης και προστασίας. Ναι, κύριε Barzanti, ο δημιουργός έχει το δικαίωμα προστασίας και είναι η αιτία για την οποία η Επιτροπή προετοιμάζει μια οδηγία.
<P>
Αυτοί οι τέσσερις τομείς πρέπει να αποτελούν το αντικείμενο μιας κοινοτικής εναρμόνισης και αυτό για δύο λόγους. Ο πρώτος, είναι ότι αναγνωρίστηκαν ως τέτοιοι από τους ενδιαφερόμενους κύκλους κατά τη διάρκεια των διαβουλεύσεων τις οποίες ανέφερα πριν λίγο.Ο δεύτερος είναι ότι έχουμε τώρα, σε κοινοτικό επίπεδο, την υποχρέωση να μεταφέρουμε τις νέες διεθνείς υποχρεώσεις που καθορίστηκαν από τις δύο νέες συνθήκες που εγκρίθηκαν μέσα στην παγκόσμια οργάνωση της πνευματικής ιδιοκτησίας τον περασμένο Δεκέμβρη. Αυτά τα δύο νέα μέσα συμπληρώνουν και προσαρμόζουν την Συνθήκη της Βέρνης για τους δημοιυργούς και ορισμένες πλευρές της Συνθήκης της Ρώμης για τα συγγενικά δικαιώματα στο αριθμητικό περιβάλλον. Αυτά τα κείμενα επέτρεψαν την θέσπιση κανόνων ελάχιστης προστασίας σε διεθνές επίπεδο. Είναι βασικά ιδιαίτερα για τον αγώνα κατά της πειρατείας.
<P>
Για να ανταποκριθεί σε αυτή την ανάγκη εναρμόνισης, η Επιτροπή προτείνει, σύμφωνα με την επιθυμία του Ευρωπαϊκού Κοινοβουλίου, να επεξεργαστεί μια κοινοτική οδηγία πριν το τέλος του χρόνου. Μπορώ να σας βεβαιώσω ότι, σε τεχνικό επίπεδο, οι εργασίες έχουν ήδη προχωρήσει από την πλευρά των υπηρεσιών μας. Ο σκοπός αυτού του μέσου είναι να επιτρέψει την καλή λειτουργία της εσωτερικής αγοράς για τις νέες υπηρεσίες και την δημιουργία ενός ευνοϊκού περιβάλλοντος για την δημιουργικότητα και την καινοτομία σε όλα τα κράτη μέλη. Αυτή η μελλοντική οδηγία εντάσσεται συνεπώς πλήρως στο πλαίσιο των πρωτοβουλιών σχετικά με την εσωτερική αγορά.
<P>
Οι συστάσεις της έκθεσης του κ. Barzanti θα ληφθούν, φυσικά, υπόψη για την επεξεργασία αυτής της οδηγίας. Το πεδίο εφαρμογής των δικαιωμάτων, καθώς και οι εξαιρέσεις που συνδέονται με αυτό, θα έπρεπε με την ευκαιρία αυτή να εναρμονιστούν και πιστεύω ότι το κοινοτικό κεκτημένο μάς δείχνει, στο θέμα αυτό, τον δρόμο που πρέπει να ακολουθήσουμε.
<P>
Με αυτήν την προοπτική, η Επιτροπή θεωρεί ότι είναι βασικό να διαφυλάξει το υψηλό επίπεδο προστασίας των πνευματικών δικαιωμάτων που χαρακτηρίζει, από παλιά, το δίκαιο των ευρωπαϊκών χωρών και αποτελεί ?????? ????? ??? ?????????? ?????????? ???. ??????, ?. Aρoveros Trias de Bes, να διατηρήσουμε μια σωστή ισορροπία ανάμεσα στα ίδια τα δικαιώματα και τα συμφέροντα των διαφόρων κατηγοριών δικαιούχων αυτών των διακιωμάτων, των ιδιοκτητών και των χρηστών. Και για να απαντήσω πιο συγκεκριμένα στην παρατήρησή σας, θα έλεγα ότι οι κατευθυντήριες γραμμές σχετικά με την εναρμόνιση γενικά, και ειδικότερα οι εξαιρέσεις, θα εξαχθούν από το κοινοτικό κεκτημένο. Η Επιτροπή προτίθεται να ακολουθήσει μια συνετή και πραγματιστική προσέγγιση, που θα λαμβάνει υπόψη της τα νόμιμα συμφέροντα των χρηστών και δεν θα βλάπτει την φυσιολογική εκμετάλλευση των έργων. Η Επιτροπή προτίθεται να στηριχτεί στο τεστ της οικονομικής ζημίας όπως προκύπτει από τις νέες συνθήκες της OMPI, για να εξασφαλίσει μαι ισορροπία ανάμεσα στα δικαιώματα των δικαιούχων και τα συμφέροντα των χρηστών. Οι κατευθυντήριες γραμμές θα πρέπει να εναρμονιστούν υπό το φως της αντίστοιχης επίδρασής τους στην εσωτερική αγορά. Οι εξαιρέσεις θα πρέπει να αντανακλούν τις νομικές παραδόσεις των κρατών μελών και να λαμβάνουν υπόψη τους την αρχή της επικουρικότητας.
<P>
Πολλοί εκ των ομιλητών ανέφεραν το πρόβλημα της ευθύνης, και εννοώ ιδιαίτερα την κ. Berger και την κ. Thors. Θα ήθελα να πω σε αυτό το σημείο ότι η Επιτροπή θεωρεί το ζήτημα της ευθύνης πολύ σημαντικό για την ανάπτυξη της κοινωνίας των πληροφοριών. Στο θέμα της παράβασης του δικαιώματος της πνευματικής ιδιοκτησίας, δεν υπάρχει νομικό κενό. Οι κανόνες στο θέμα της ευθύνης στα κράτη μέλη στηρίζονται και εφαρμόζονται καλά στο αριθμητικό περιβάλλον. Παρόλα αυτά, το ζήτημα της ευθύνης είναι οριζόντιας φύσης, το οποίο επηρεάζει και άλλους τομείς εκτός των πνευματικών δικαιωμάτων. Θα ήταν λοιπόν χρήσιμο να διευκρινίσουμε την κατάσταση σε αυτόν τον τομέα, θα έλεγα, με οριζόντιο τρόπο, με την ευκαιρία της δημιουργίας ενός κανονιστικού πλαισίου για τις υπηρεσίες της κοινωνίας των πληροφοριών που η Επιτροπή προβλέπει το 1998.
<P>
Για να ολοκληρώσω, θα έλεγα μια λέξη για τα δικαιώματα των καλλιτεχνών - ερμηνευτών, που επίσης ανέφερε ένας εκ των ομιλητών. Αυτά τα δικαιώματα έχουν ήδη μια σημαντική θέση στο κοινοτικό κεκτημένο και η εναρμόνιση θα γίνει σύμφωνα με τις ίδιες γραμμές. Ουσιαστικά, η Επιτροπή υποστηρίζει τα δικαιώματα των καλλιτεχνών - ερμηνευτών στο πλαίσιο των διαπραγματεύσεων που γίνονται αυτή τη στιγμή στην OMPI.
<P>
Κλείνοντας, είμαι πεπεισμένος ότι το Ευρωπαϊκό Κοινοβούλιο, όπως και στο παρελθόν, θα συμβάλλει, στο πλαίσιο αυτής της νέας πρωτοβουλίας στην έγκριση των λύσεων που θα είναι οι πιο ικανοποιητικές για αυτόν τον τομέα.

<SPEAKER ID=244 NAME="Πρόεδρος">
Ευχαριστώ πολύ, κύριε Επίτροπε.
<P>
Η συζήτηση έληξε.
<P>
Η ψηφοφορία θα διεξαχθεί αύριο το πρωί.

<CHAPTER ID=9>
Πρόσθετα τροφίμων
<SPEAKER ID=245 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (Α4-0281/97) της κυρίας Breyer, εξ ονόματος της Επιτροπής Περιβάλλοντος, Δημόσιας Υγείας και Προστασίας των Καταναλωτών, σχετικά με: την πρόταση οδηγίας του Ευρωπαϊκού Κοινοβουλίου και του Συμβουλίου που τροποποιεί την Οδηγία 95/2/ΕΚ του Ευρωπαϊκού Κοινοβουλίου και του Συμβουλίου σχετικά με τα πρόσθετα τροφίμων πλην των χρωστικών και των γλυκαντικών (COM(96)0303 - C4-0468/96-96/0166(COD)).
<P>
Τον λόγο έχει η εισηγήτρια, κυρία Breyer.

<SPEAKER ID=246 NAME="Breyer">
 - (DE) Κύριε Πρόεδρε, το θέμα της συζήτησης απόψε είναι τα πρόσθετα. Παλαιότερα τα πρόσθετα ονομάζονταν ξένες ουσίες. Η λέξη αυτή δείχνει καλύτερα περί τίνος πρόκειται, πρόκειται δηλαδή για ξένες ουσίες στα τρόφιμα. Η πρόταση της Επιτροπής έχει ως στόχο την τροποποίηση της οδηγίας του 1995 για τα άλλα πρόσθετα τροφίμων πλην των χρωστικών και των γλυκαντικών, ενώ οι 35 προτεινόμενες τροποποιήσεις αφορούν σχεδόν αποκλειστικά τα αντίστοιχα παραρτήματα.
<P>
Στην Επιτροπή Περιβάλλοντος, Δημόσιας Υγείας και Προστασίας των Καταναλωτών θεωρούμε γενικά ότι η εναρμόνιση της έγκρισης και χρήσης προσθέτων στα τρόφιμα στην Ευρωπαϊκή Ένωση είναι χαιρετιστέα, διότι χωρίς ενιαίες ρυθμίσεις στα πρόσθετα η αρχή της αμοιβαίας αναγνώρισης θα οδηγήσει σε μεγάλη ανασφάλεια των καταναλωτών και μεγάλα ελλείμματα στον έλεγχο και την επισήμανση των τροφίμων. Με την εναρμόνιση της έγκρισης και χρήσης προσθέτων επιδιώκεται συγχρόνως κατά το δυνατό η μείωση της ποικιλίας ουσιών και των τομέων χρήσης τους.
<P>
Η Επιτροπή Περιβάλλοντος κατέστησε για άλλη μια φορά σαφές ότι θα πρέπει ληφθεί μέριμνα ώστε να εκπληρωθούν τα αιτήματα των ευρωπαίων καταναλωτών και των ενώσεών τους, που επιζητούν κυρίως τη μη χρήση προσθέτων από τη βιομηχανία τροφίμων σε εθελοντική βάση. Οι καταναλωτές αλλά και η βιομηχανία τροφίμων απέδειξαν τα τελευταία χρόνια ότι η χρήση προσθέτων μπορεί να περιορισθεί σημαντικά. Είδαμε άλλωστε περιπτώσεις προϊόντων που προσφέρονταν στην αγορά τόσο με πρόσθετα όσο και χωρίς.
<P>
Η οδηγία πλαίσιο του 1989 προβλέπει κριτήρια για την έγκριση προσθέτων: θα πρέπει μεταξύ άλλων να είναι δεδομένη η τεχνολογική αναγκαιότητα, να είναι ασφαλή για την υγεία, να μην παραπλανούν τους καταναλωτές και βεβαίως να προσφέρουν αποδεδειγμένα πλεονεκτήματα. Η πρόταση της Επιτροπής έχει δεχθεί ωστόσο κριτική, σύμφωνα με την οποία θεωρείται ότι η Επιτροπή δεν έκανε τον κόπο να προσδιορίσει και να διασαφηνίσει αυτή την τεχνολογική αναγκαιότητα ή το πού υπάρχουν πιθανά πλεονεκτήματα για τον καταναλωτή.
<P>
Είναι αναγκαίο λοιπόν μελλοντικά κατά την έγκριση προσθέτων να επανεξεταστεί το κριτήριο της τεχνικής αναγκαιότητας, να εξεταστεί και μετά από χρόνια κατά πόσον υφίσταται στην πραγματικότητα ακόμα η τεχνική αναγκαιότητα. Θα ήταν επίσης επιθυμητό να θεσπίσει η Επιτροπή επιτέλους αντικειμενικά κριτήρια προκειμένου να αναπτυχθούν αυτά τα κεντρικά επιχειρήματα για την έγκριση και να επιτευχθεί μια καλύτερη αξιολόγηση των προσθέτων.
<P>
Η Επιτροπή Περιβάλλοντος πρότεινε αρκετές τροποποιήσεις. Στην κρέμα, ακόμα και στην ημιαποβουτυρωμένη, την αποβουτυρωμένη και την παστεριωμένη κρέμα, η οποία μπορούσε μέχρι τώρα να περιλαμβάνει 38 πρόσθετα, η Επιτροπή ήθελε να επιτρέψει και άλλα πρόσθετα. Σε αυτό το σημείο διαφώνισε η επιτροπή γιατί θεωρεί ότι ο καταναλωτής επιθυμεί σχετικά μη κατεργασμένα τρόφιμα και θεωρεί ως τέτοια και την κρέμα.
<P>
Ο καταναλωτής θα πρέπει να ενημερώνεται για ποιές ομάδες του πληθυσμού υφίσταται ενδυνάμει κίνδυνος. Ειδικά σε αυτές τα πρόσθετα έχει αποδειχθεί ότι διαθέτουν αυξανόμενες αλλεργιογόνες δυνατότητες και ότι έχουν αυξηθεί τα περιστατικά τέτοιων ειδικά αλλεργιών.
<P>
Ως εκ τούτου η επιτροπή πρότεινε να μην είναι τεχνικά επιβαλλόμενη η χρήση θειωδών οξέων, θειικών και θειωδών αλάτων στους ξηρούς καρπούς και να περιλαμβάνεται ένδειξη για ασθματικούς, ώστε ειδικά αυτή η ομάδα κινδύνου να έχει στο μέλλον τη δυνατότητα να ενημερώνεται για αυτούς τους κινδύνους, δεδομένου μάλιστα ότι στις ΗΠΑ αποδεικνύεται με αριθμούς ότι σε αυτές τις ομάδες έχουν αναφερθεί ήδη περιπτώσεις θανάτων και μη ανεκτικότητας.
<P>
Η Επιτροπή επιθυμεί επίσης όσον αφορά τον μηλίτη να παραταθεί η διάρκεια διατήρησης του αφρού μέσω της έγκρισης του Ε 405 σε συνδυασμό με το Ε 999. Η επιτροπή αποφάνθηκε κατά της γενικής χορήγησης έγκρισης για τον μηλίτη με το σκεπτικό ότι η πρόταση της Επιτροπής ενέχει παραπλάνηση του καταναλωτή, αφού μια μεγαλύτερη διάρκεια διατήρησης του αφρού θα υποδήλωνε μια φρεσκάδα που δεν ανταποκρίνεται στην πραγματικότητα.
<P>
Η επιτροπή απέρριψε επίσης τη χρήση στο ρύζι επιφάνειας μικροκρυσταλλικού κηρού, γιατί και αυτό θα οδηγούσε σε παραπλάνηση όσον αφορά αυτό το βασικό είδος διατροφής, καθώς η επιφάνεια του ρυζιού δεν γυαλίζει αλλά έχει φυσική υφή. Σε αυτό το σημείο η επιτροπή εξέφρασε επίσης την άποψη ότι δεν υφίσταται τεχνική αναγκαιότητα.
<P>
Ειδικά στον τομέα των τροφών για βρέφη που είναι ιδιαίτερα ευαίσθητος, καταλήξαμε στο συμπέρασμα ότι η εφαρμογή της αρχής της πρόληψης είναι πολύ σημαντική. Στον τομέα αυτόν προτείναμε μια μείωση του επιτρεπόμενου ποσοστού άμυλου στις τροφές για βρέφη από 50 γρ. ανά κιλό σε 5 γρ. ανά κιλό. Και εδώ παίζουν σημαντικό ρόλο τα συμφέροντα της βιομηχανίας και ελπίζουμε ότι το Κοινοβούλιο θα συμφωνήσει με τις τροποποιήσεις που επιθυμεί η επιτροπή, γιατί πρόκειται για έναν ακόμα τομέα προστασίας του καταναλωτή. Όμως οι καταναλωτές μαζί με τη βιομηχανία έδειξαν τα τελευταία χρόνια ότι τα πρόσθετα πρέπει να μειωθούν όσο το δυνατό περισσότερο και να δοθεί ιδιαίτερη προσοχή ώστε τα προϊόντα να είναι φυσικά.

<SPEAKER ID=247 LANGUAGE="DA" NAME="Kirsten Jensen">
Κύριε Πρόεδρε, στην οδηγία 95/2 γράφει, ότι εντός πέντε ετών θα γίνει μια εκτίμηση του επιπέδου χρήσεως και για την κατανάλωση τροφίμων. Τα πρόσθετα υλικά που εγκρίνουμε στην ΕΕ θα κριθούν υπό το φως του σε πόσα πρόσθετα υλικά μπορεί να εκτεθεί ο κόσμος. Είναι πάρα πολύ περίεργο, ότι η Επιτροπή μας υποβάλλει μια αναφορά τώρα, πριν ακόμα εκπονηθεί η έρευνα για την ενδεχόμενη απορρόφηση πρόσθετων υλικών από τον πληθυσμό. Τώρα συζητούμε λοιπόν την εισήγηση από την άποψη της ευθύνης για την υγεία και της έννοιας της τεχνολογικής ανάγκης. Υπάρχουν πολλοί άνθρωποι στο Κοινοβούλιό μας που αναζητούν μια πραγματική ευρωπαϊκή πολιτική υγείας. Η δική μου συμβουλή είναι να εξετάσουν την πολιτική της ΕΕ που μπορεί να επηρεάσει την υγεία του κόσμου, μεταξύ των άλλων την πολιτική των τροφίμων. Είναι πιο σημαντικό να προλάβεις παρά να γιατρέψεις.
<P>
Η παρούσα οδηγία δεν πρόκειται να επεκταθεί, αλλά να περιοριστεί. Ύλες όπως η νικήνη δεν θα μπορέσουν να χρησιμοποιηθούν σε φαγητό, γιατί είναι αντιβιοτικό και ανήκει, ως εκ τούτου, στον κόσμο των φαρμάκων. Δεν πρέπει να περπατήσουμε με ανοιχτά τα μάτια μέσα σε ένα πρόβλημα αντιστάσεως. Λουκάνικα και τυριά θα μπορέσουμε να τα βρούμε και μετά στο δρόμο μας και χωρίς να τα γεμίσουν με αντιβιοτικό.
<P>
Η ένδειξη των περιεχομένων είναι το άλφα και το ωμέγα. Ορισμένα τρόφιμα, που οι περισσότεροι μπορούν να υποφέρουν, προκαλούν άσθμα και προσβολές αλλεργίας σε άλλα άτομα. Γι' αυτό, πρέπει να ξέρουμε τί υπάρχει μέσα στο τρόφιμο. Με την πρόταση να προσθέσουμε θειώδες άλας στη διαδικασία παραγωγής των προϊόντων για το πρωινό μας, κινδυνεύουμε ότι υπόλοιπα από το θειώδες άλας φτάνουν μέχρι τον καταναλωτή, χωρίς να μπορεί να διαβάσει στα συστατικά ότι μπορεί να υπάρχει θειώδες άλας σ' αυτό, γιατί το θειώδες άλας δε χρησιμοποιήθηκε σα συστατικό. Αυτό είναι ανεύθυνο, και γι' αυτό έχουμε τις προτάσεις τροποποιήσεων από την Επιτροπή Περιβάλλοντος.
<P>
Έγινε μια εκτεταμένη δραστηριότητα στα «λόμπυ» κατά της πρότασης να δόσουμε διαφορετικούς αριθμούς «Ε» στα διάφορα καραγηνά, και μάλιστα Ε407 και Ε408. Αφού οι δύο ύλες διυλίζονται διαφορετικά και το Ε408 είναι λιγότερο καθαρό από το Ε407, νομίζω ότι πρέπει να πάρουν το καθένα τον αριθμό του Ε. Πρέπει να σκεφτούμε ότι τα καραγηνά μπορούν να χρησιμοποιηθούν και σε τρόφιμα για μωρά και να δημιουργήσουν προβλήματα στο πεπτικό σύστημα του μωρού.
<P>
Είναι σημαντικό να επιμείνουμε ότι τα πρόσθετα υλικά θα χρησιμοποιηθούν μόνο όταν υπάρχει μια τεχνολογική ανάγκη, αλλ' αυτό δε γινόταν πάντοτε σ' όλες τις περιπτώσεις. Πιο συχνά ξεκινούν οι προτάσεις του ΕΛΚ από τί είναι τεχνικά δυνατό για τη βιομηχανία και αυτό είναι βέβαια κάτι εντελώς διαφορετικό. Είναι μόνο τα τελευταία χρόνια ότι παραγεμίζουν τα τρόφιμα με πρόσθετες ύλες. Παλιότερα μπορούσες να έχεις τρόφιμα χωρίς τεχνητές βοηθητικές ύλες. Υπήρχε λοιπόν μια ευρωπαϊκή κουλτούρα για τις πρόσθετες ύλες, ώστε δεν ανησυχώ για την κοινωνία μας αν τραβήξουμε λιγάκι το φρένο, μάλλον το αντίθετο. Ο αριθμός των αλλεργικών ανεβαίνει συνέχεια, και στο τέλος η Επιτροπή θα είναι μια μέρα αναγκασμένη να υποβάλει πολύ διαφορετικά σχέδια, αν θέλει να συμμορφωθεί με τους στόχους για την υγεία στη συνθήκη του Αμστερνταμ.

<SPEAKER ID=248 LANGUAGE="DE" NAME="Schleicher">
Κύριε Πρόεδρε, αγαπητοί συνάδελφοι, κυρίες και κύριοι! Μοιάζει σχεδόν λυπηρό που η συζήτηση για τα πρόσθετα σήμερα αναλίσκεται στο κακάο και τη σοκολάτα. Πολλές φορές το θέμα αυτό χρησιμοποιείται για να προκαλέσει ανασφάλεια στους καταναλωτές για τα τρόφιμα, με τρόπους που εκτείνονται από πλαστές λίστες για τα πρόσθετα στα τρόφιμα, οι οποίες αναδύονται κατά τακτά χρονικά διαστήματα και παρουσιάζονται ως επιστημονικές, μέχρι τρομακτικές δηλώσεις σχετικά με τις βλαβερές επιπτώσεις στην υγεία.
<P>
Η πρόταση οδηγίας για τα πρόσθετα που έχουμε μπροστά μας σήμερα αποτελεί την πρώτη μεγάλη αναθεώρηση της οδηγίας του 1995 που ρυθμίζει εκτενώς αυτόν τον τομέα. Ήδη κατά τις διαβουλεύσεις για την οδηγία του 1995 φάνηκε ότι θα ήταν απαραίτητες οι τροποποιήσεις, καθώς ορισμένα πρόσθετα βρίσκονταν ακόμα στο στάδιο του επιστημονικού ελέγχου.
<P>
Με την παρούσα πρόταση οδηγίας τίθενται κατά τη γνώμη μου τέσσερις στόχοι. Πρώτον, η διόρθωση μερικών σφαλμάτων της βασικής οδηγίας του 1995, ενώ λαμβάνονται υπόψη οι παραδόσεις των νέων κρατών μελών, της Αυστρίας, της Φινλανδίας και της Σουηδίας. Επιπλέον πρόκειται να εγκριθούν μερικά νέα πρόσθετα, ενώ βάσει του ελέγχου που ολοκληρώθηκε στο μεταξύ από την επιστημονική επιτροπή τροφίμων θα προσδιοριστούν νέοι σκοποί χρήσης ή θα γίνουν τροποποιήσεις στις επιτρεπόμενες ποσότητες.
<P>
Και τέταρτον: Για τις τροφές για βρέφη και νήπια θα καταρτισθεί ένα εντελώς νέο παράρτημα με τα επιτρεπόμενα πρόσθετα. Ενώ η διόρθωση των σφαλμάτων, η λήψη υπόψη των παραδόσεων των νέων κρατών μελών και η κατάρτιση παραρτήματος γις τις τροφές για βρέφη και νήπια ουσιαστικά δεν συναντούν διαφωνίες, για τα άλλα σημεία επικρατούν διαφορετικές απόψεις μεταξύ των πολιτικών ομάδων. Η Ομάδα μας δεν υποστηρίζει τις τροπολογίες της κυρίας Breyer σχετικά με την επισήμανση, εφόσον η επισήμανση προβλεφθεί στο πλαίσιο αυτής της οδηγίας για τα πρόσθετα. Ως προς το περιεχόμενο υπάρχουν ελάχιστες αντιρρήσεις κατά του αιτήματος της κυρίας Breyer για επισήμανση. Μόνο που δυστυχώς τα αιτήματα αυτά βρίσκονται σε λάθος σημείο μέσα στην οδηγία για τα πρόσθετα. Έχουμε μια εκτενή οδηγία για την επισήμανση και εκεί θα πρέπει να συμπεριληφθούν οι τροποποιήσεις των διατάξεων σχετικά με την επισήμανση για τα πρόσθετα, προκειμένου να παραμείνουμε σε μια συστηματοποίηση των νομικών ρυθμίσεων.
<P>
Σε τελική ανάλυση μπορούμε να υποστηρίξουμε την τροπολογία αρ. 42 του κυρίου Lannoye που παραπέμπει στην οδηγία για την επισήμανση. Παρακαλώ την Επιτροπή όμως παρόλα αυτά να τοποθετηθεί ρητώς έναντι της τροπολογίας 42.
<P>
Έπειτα υπάρχει μια τροπολογία αρ. 32, με την οποία εσφαλμένα συνδέθηκε και το δικό μου όνομα. Θέλω όμως να ρωτήσω την Επιτροπή πάλι σχετικά με την τροπολογία αρ. 32 και συγκεκριμένα για τη νιασίνη. Έμαθα στο μεταξύ ότι είναι ιδιαίτερα πολύτιμη ουσία για να λύνονται τα προβλήματα στα προϊόντα αυγών και θα ήθελα να ξέρω ποιά είναι η θέση της Επιτροπής σχετικά με αυτό.
<P>
Έντονες διαφωνίες υπάρχουν σχετικά με την τροπολογία αρ. 6 που υιοθετήθηκε από την επιτροπή με οριακή πλειοψηφία. Πρόκειται για την ονομασία Ε407α ή 408 για το μεταποιημένο άλγος εύχευμα. Σε μια προηγούμενη πρόταση οδηγίας είχαμε υιοθετήσει μετά από δύο αναγνώσεις στο Ευρωπαϊκό Κοινοβούλιο ειδικά την ονομασία Ε407. Αυτή η νομοθεσία έχει τεθεί σε ισχύ από τον Μάρτιο αυτού του έτους και δεν έχει κανένα νόημα να τροποποιήσουμε αυτή τη ρύθμιση που μόλις τέθηκε σε ισχύ και που επιπλέον είναι καθιερωμένη και διεθνώς ως ρύθμιση του ΠΟΕ. Αντίθετα προς τις παρατηρήσεις για την τροπολογία 6 έχει γίνει δημοσίευση στην Επίσημη Εφημερίδα, άρα είναι ισχύον δίκαιο.
<P>
Επίσης θέλω να δώσω εξηγήσεις για την τροπολογία μου αρ. 30, η οποία στο πρώτο μέρος της ταυτίζεται με την τροπολογία 31 της κυρίας Jackson και την 38 του κυρίου Whitehead. Εδώ πρόκειται για τη χρήση του SO2, δηλαδή του διοξειδίου του θείου για τη διατήρηση των ξηρών καρπών. Αυτό το σημείο η κυρία Breyer θέλει να το διαγράψει τελείως γιατί κατά τη γνώμη της αρκεί η χρήση σορβικού οξέος. Καμμία από τις πληροφορίες που διαθέτω εγώ δεν στηρίζει αυτή την άποψη, αφού το σορβικό οξύ επιδρά μόνο στη χρώση προσδίδοντας το σκούρο χρώμα, και όχι στον χρόνο διατήρησης.
<P>
Ωστόσο το κείμενο της Επιτροπής που έχουμε μπροστά μας δεν είναι απόλυτα ορθό από τεχνολογικής άποψης. Ειδικά τα αφυδατωμένα μήλα και αχλάδια με περιεκτικότητα σε υγρασία άνω του 12 % πωλούνται στους τελικούς καταναλωτές και πρέπει ως εκ τούτου να μπορούν να υποστούν κατεργασία με μεγαλύτερη δόση από τα προϊόντα που υποβάλλονται σε περαιτέρω μεταποίηση. Από αυτούς τους διαφορετικούς σκοπούς χρήσης προκύπτει η αναγκαιότητα χρήσης διαφορετικών ποσοτήτων. Για αυτό προτείνω κι εγώ όπως η Οικονομική και Κοινωνική Επιτροπή με την τροπολογία μου αρ. 30 μια καλύτερη διαφοροποίηση και είμαι βέβαια κατά της τροπολογίας αρ. 11 της εισηγήτριας.
<P>
Ο σχολαστικός επιστημονικός έλεγχος δείχνει ότι σε πολλές περιπτώσεις η χρήση προσθέτων αποτελεί τεχνολογική αναγκαιότητα. Ειδικά αυτή η τεχνολογική αναγκαιότητα έχει υπογραμμιστεί επανειλημμένα από το Ευρωπαϊκό Κοινοβούλιο. Σύμφωνα με τα στοιχεία που έχω αξίζει να υποστηρίξει κανείς τη σχετική πρόταση της Επιτροπής.

<SPEAKER ID=249 LANGUAGE="FR" NAME="d'Aboville">
Κύριε Πρόεδρε, όπως υπενθύμισε η κ. Breyer, η πρόταση που μας υποβλήθηκε έχει σκοπό να τροποποιήσει μια οδηγία σχετικά με τα πρόσθετα τροφίμων ώστε να την προσαρμόσει στις εξελίξεις και στις ανάγκες των καταναλωτών.
<P>
Σε αυτό το πλαίσιο, θα επιθυμούσα καταρχάς να εκφράσω την προσωπική μου γνώμη σχετικά με την τροπολογία 6, για την οποία έγινε ήδη λόγος, που στοχεύει να δώσει στα μεταποιημένα φύκια με την ονομασία Euchema, που παράγονται στις Φιλιππίνες, τον αρ. 408 και όχι τον αρ.407 Α, ώστε να τα ξεχωρίζουμε καλύτερα από τα παραπλήσια προϊόντα που φέρουν τον αριθμό 407. Γνωρίζουμε ότι αυτά τα παραπλήσια προϊόντα επεξεργάζονται στην Ευρώπη και ότι οι παραγωγοί μας επιθυμούν να καθορίσουν έναν ιδιαίτερα σαφή διαχωρισμό για την προστασία των συμφερόντων τους.
<P>
Πρέπει όμως να σκεφτούμε επίσης ότι η Ευρωπαϊκή Ένωση δαπανά σημαντικά ποσά - 250 εκατομμύρια ECU τον χρόνο - για ένα πρόγραμμα ενίσχυσης για τις Φιλιππίνες, πρόγραμμα που κατά το μεγαλύτερο μέρος προορίζεται να διασφαλίσει την σταθερότητα μέσω της οικονομικής ανάπτυξης σε ορισμένες ευαίσθητες περιοχές. Αναφέρομαι στο νησί του Μιντανάο, όπου 240.000 οικογένειες ζουν από την παραγωγή αυτού του φυκιού. Δεν είναι άραγε μια πολιτική προχειρότητας, ελάχιστα ομοιογενής, το να βοηθάμε από την μια και να τιμωρούμε από την άλλη;
<P>
Τέλος, και εκφράζω εδώ την άποψη της ομάδας μου, η κ. Breyer κατέθεσε μια σειρά τροπολογιών που στοχεύουν στην κατάργηση των αδειών των νέων ουσιών που έλαβαν όμως θετικές γνωμοδοτήσεις από την Επιτροπή και από την επιστημονική επιτροπή για την διατροφή του ανθρώπου. Εκτός από το γεγονός ότι η θέση της δεν φαίνεται να στηρίζεται σε πολύ σοβαρά επιστημονικά δεδομένα, θα μπορούσε να έχει πολύ αρνητικές συνέπειες σε ορισμένα προϊόντα των οποίων η εμπορία επιτρέπεται ήδη στα περισσότερα κράτη μέλη. Αναφέρομαι, για παράδειγμα, στην παραγωγή της μοτσαρέλλας, ορισμένων ειδών μαργαρίνης και μηλίτη, μέσα σε ορισμένες συσκευασίες που χρησιμοποιούνται πολύ και κυρίως στην Ιρλανδία.
<P>
Γι' αυτόν τον λόγο η ομάδα μας δεν μπορεί να στηρίξει την πρόταση της κ. Breyer.

<SPEAKER ID=250 LANGUAGE="DA" NAME="Dybkjζr">
 Κύριε Πρόεδρε, θέλω να ευχαριστήσω κατ' αρχήν την κυρία Breyer για το εμπεριστατωμένο έργο που επιτέλεσε εκπονώντας την έκθεση αυτή. Και το κάνω διότι νομίζω ότι οι οδηγίες για τις πρόσθετες ύλες είναι μια ειδική κατηγορία στην οποία έχει κανείς δύσκολα πρόσβαση. Και σ' αυτό θα επανέλθω. Φταίνε εν μέρει όλες αυτές οι ιστορικές οδηγίες, μεταξύ αυτών όλοι οι συμβιβασμοί και οι τροποποιήσεις που έγιναν στη διάρκεια των χρόνων. Αλλά δεν μπορούμε, όταν διαβάσουμε αυτή την τροποποίηση της οδηγίας που σήμερα συζητούμε, να ξεφύγουμε από τη σκέψη ότι και η Επιτροπή μάλλον δεν έχει ιδιαίτερη όρεξη για να μας εξηγήσει τί συμβαίνει βασικά. Λαμβάνουμε έτσι καθ' οδόν μια τεχνική περίληψη.
<P>
Αλλά εκτός απ' αυτά υπάρχουν ακόμα τόσα πράγματα να πούμε, όταν η Επιτροπή προσπαθεί να εξηγήσει τα κίνητρα για την πρόταση, όπου υπάρχει μια αντίθεση μεταξύ της δικαιολογίας της πρότασης και των συγκεκριμένων παρατηρήσεων. Στην αιτιολογική έκθεση υποστηρίζει ότι είναι η τεχνική επιστημονική εξέλιξη που επιτρέπει να έχουμε αυτές τις προτάσεις. Δηλαδή απλώς δεν τις δικαιολογεί, κι ας πει ότι αυτή είναι μια δικαιολογία. Στις συγκεκριμένες παρατηρήσεις γράφει ότι στην πραγματικότητα πρόκειται για μια συλλογή από ξεχασμένες πρόσθετες ύλες, ότι ήρθαν τώρα και νέα κράτη μέλη με τις δικές τους ιδιαίτερες παραδόσεις, ως και ότι έγινε μια ενημέρωση πάνω σε μερικές ύλες, με τις οποίες η Επιστημονική Επιτροπή τελείωσε μόλις τώρα. Τέλος, αναφέρει ίσως ακόμα ότι υπάρχουν μερικές χώρες που προσπαθούν να περάσουν ορισμένα πράγματα που παλιότερα προσπάθησαν χωρίς επιτυχία να περάσουν.
<P>
Οι συγκεκριμένες παρατηρήσεις περιέχουν πράγματι αλήθειες. Κι' αν το είχαν πει με λίγο περισσότερη ειλικρίνεια, θα μπορούσαμε να βασίσουμε και τη συζήτηση ψύχραιμα σ' αυτά. Αλλά δεν είναι αυτό που λένε στην αρχική δικαιολογία. Και όταν προσθέσουμε ότι είναι σε μεγάλες γραμμές δύσκολο να έχεις πρόσβαση σ' αυτά, ώστε θέλεις τεράστιο χρόνο γι' αυτές τις οδηγίες, τότε μπορεί να γίνει με τον καιρό και λίγο εκνευριστικό.
<P>
Κι έτσι επανήλθα στο ότι, δηλαδή, αυτή η οδηγία δεν μπορεί να διαβαστεί παρά μόνο από εμπειρογνώμονες. Και αυτό οδηγεί, όπως γνωρίζουμε, σε εντελώς άσχετες συζητήσεις. Ένα κύριο αίτημα για την επόμενη τροποποίηση, που όπως ξέρουμε επέρχεται, πρέπει γι' αυτό να είναι ότι όχι μόνο πρέπει να βασίζεται στα αποτελέσματα μιας έρευνας με τους καταναλωτές, αλλά επίσης πρέπει να πούμε ότι πρέπει να ξαναγράψουνε αυτές τις οδηγίες, ώστε να μπορέσουν μέχρι ένα λογικό σημείο και να διαβαστούν. Να συνεχίσουν να κάνουν τροποποιήσεις στην παρούσα βάση είναι εντελώς απαράδεκτο. Και έτσι πρέπει να πω κατά τα άλλα ότι η δική μου ομάδα, αν εξαιρέσουμε τις προτάσεις τροποποιήσεων, ψηφίζει υπέρ τη συνέχεια των προτάσεων τροποποιήσεων από την επιτροπή και θέλω να υπογραμμίσω ιδιαίτερα ότι ακόμα και αν οι προτάσεις για την ένδειξη των περιεχομένων είναι λίγο περίπλοκες, εν τούτοις το βρίσκω απίστευτα σημαντικό ότι θα εφαρμοστούν.

<SPEAKER ID=251 LANGUAGE="EN" NAME="McKenna">
Κύριε Πρόεδρε, είναι σαφές ότι πρέπει να δίνονται επαρκείς πληροφορίες στις ετικέτες. Τα αλλεργικά άτομα πρέπει να πληροφορούνται τι περιέχει η συσκευασία. Αυτό δεν ισχυέι μόνο για τα συσκευασμένα προϊόντα αλλά και για τα μη συσκευασμένα. Πρέπει οι άνθρωποι οι οποίοι υποφέρουν από αλλεργίες να μπορούν να δουν τον κατάλογο των συστατικών. Επάνέρχομαι στο σημείο όπου η ομάδα Ένωση για την Ευρώπη αναφέρθηκε στα πρόσθετα του μηλίτη. Είμαι από την Ιρλανδία και αντιτίθεμαι στην χρήση αυτού του πρόσθετου. Ήδη απαγορεύρεται στις τροφές για γάτες και συνεπώς εκκρεμούν ακόμη πολλά ερωτηματικά για την ουσία αυτή.
<P>
Σε ό, τι αφορά γενικότερα τα πρόσθετα τροφίμων, τα περισσότερα από αυτά προσφέρουν ελάχιστα στον καταναλωτή. Εξυπηρετούν το κέρδος των επιχειρήσεων και ξεγελούν τον καταναλώτη, κάτι το οποίο είναι άδικο.Η χρήση αντιβιοτικών όταν χρησιμποποιείται νισίνη σε προϊόντα με αυγά, είναι απαράδεκτη.Υπάρχουν ήδη περιπτώσεις θανάτων ατόμων από αντίδραση στα αντιβιοτικά. Δεν πρέπει να υπάρχουν φάρμακα στα τρόφιμα. Είναι ένα ξεχωριστό ζήτημα και είναι εντελώς απαράδεκτο. Το ζήτημα των αυγών είναι θέμα υγιεινής και όχι ζήτημα σχετικό με τους καταναλωτές. Δεν πρέπει να προστίθενται αντιβιοτικά στα τρόφιμα.
<P>
Σχετικά με τα θειϊκά και θειώδη άλατα, είναι σαφές ότι προκαλούν άσθμα και στις χειρότερες περιπτώσεις το θάνατο. Πρέπει συνεπώς να σκεφτούμε τι κάνουμε και θα πρέπει τα συμφέροντα των καταναλωτών να προηγηθούν των συμφερόντων των μεγάλων επιχειρήσεων και του κέρδους. Οι τροπολογίες 32 και 36 σχετικά με τα αντιβιοτικά πρέπει να απορριφθούν. Είναι λάθος να περιέχονται αντιβιοτικά στα τρόφιμα. Μακροπρόθεσμα θα επιστρέψουμε εκατό χρόνια πίσω όταν οι άνθρωποι πεθαίναν από ασθένειες οι οποίες μπορούν σήμερα να θεραπευθούν με αντιβιοτικά. Είναι ανευθυνότητα να ισχυρισθούμε ότι κάτι τέτοιο εξυπηρετεί τα συμφέροντα των καταναλωτών.

<SPEAKER ID=252 LANGUAGE="FR" NAME="Martinez">
Κύριε Πρόεδρε, κύριε Επίτροπε, αυτή η πρόταση για οδηγία σχετικά με τα πρόσθετα παρεμβαίνει σε ένα πλαίσιο που γνωρίζουμε όλοι, ένα πλαίσιο ανησυχίας και συνεπώς, σύνεσης σχετικά με την ποιότητα των προϊόντων διατροφής. Σήμερα το απόγευμα ακόμα, σχετικά με την νοθευμένη με λιπαρές φυτικές ουσίες σοκολάτα, είδαμε πόσο μεγάλη ήταν η ταραχή του συνόλου των βουλευτών. Αυτό φυσικά κατανοείται. Έπειτα από την υπόθεση της τρελής αγελάδας, έπειτα από τους κινδύνους του γάλατος με την σωματoτροπίνη ή με άλλες ορμόνες, ή έπειτα βέβαια από τα αμερικανικά κρέατα που είχαν εμβολιαστεί με κλενβουτερόλη και άλλα οιστρογόνα και που πρέπει να καταναλώσουμε χάρη στην συμφωνία της ΓΚΑΤΤ, για την οποία ο κ. Επίτροπος μας έλεγε ότι ήταν μια από τις προόδους της ανθρωπότητας, κατανοούμε προφανώς την καχυποψία σχετικά με τα πρόσθετα.
<P>
Αυτά τα πρόσθετα επιτρέπονται από τα παραρτήματα και μια οδηγία του 1995 και πρέπει να την τροποποιήσουμε σε τριάντα πέντε σημεία, χωρίς να διαθέτουμε ακόμα γενικά αντικειμενικά κριτήρια για να αξιολογήσουμε, για παράδειγμα, την τεχνολογική αναγκαιότητα αυτών των προθέτων, το αν είναι αβλαβή για την υγεία ή ακόμα την πληροφόρηση του καταναλωτή. Προφανώς είναι ατυχές, όλοι οι συνάδελφοι το είπαν, όταν γνωρίζουμε ότι η αύξηση των αλλεργικών επεισοδίων, όχι απλώς στα βρέφη, όχι απλώς στους ενήλικους, αλλά και στους οργανισμούς που έχουν εξασθένηση, προσωρινή ή όχι, του ανοσοποιητικού συστήματος οφείλεται σε αυτά τα πρόσθετα που έχουν τροποποιηθεί με βιομηχανικό τρόπο. Μιλάμε για θειικά οξέα, ή για διοξείδια του θείου, με όλους τους κινδύνους για αλλεργικά ή ασθματικά επεισόδια. Αλλά προφανώς, πρέπει να διατηρήσουμε την λογική μας, να μην προκαλέσουμε μεγαλύτερη ζημιά με μια βορειοευρωπαϊκή νεύρωση σχετικά με τα προβλήματα υγείας, κυρίως όταν γνωρίζουμε ότι οι Βόρειοι, από την πλευρά τους, στειρώνουν τους παρεκκλίνοντες εφήβους.
<P>
Αναφέρομαι κυρίως στο πρόβλημα των Φιλιππίνων, στους 240.000 Φιλιππινέζους του Μιντανάο, μια περιοχή την οποία μαστίζει ο μουσουλμανικός ανταρτοπόλεμος, που έχουν ανάγκη να εξάγουν τα φύκια τους Euchema και οι οποίοι επωφελούνταν έως σήμερα από ένα ευνοϊκό καθεστώς, εν πάση περιπτώσει από το 1996 και μετά. Να όμως που τροποποιούμε την κατάταξη, και αμφισβητούμε όλη την οικονομική ισοροπία αυτής της ήδη πολύ διαταραγμένης περιοχής. Υπάρχει μια ισορροπία που πρέπει να βρούμε - ο κ. d'Aboville το έλεγε πριν από λίγο - ανάμεσα στα 250 εκατομμύρια της ενίσχυσης, τα 150 εκατομμύρια ECU που έχουν δοθεί, την ανάγκη να προστατεύσουμε τα συμφέροντα των δικών μας παραγωγών, και κυρίως των γάλλων, και έπειτα την ανάγκη να έχουμε μια συνοχή και να μην διαταράσσουμε την ανάπτυξη μιας περιοχής που είναι διαταραγμένη και σε στρατιωτικό επίπεδο.
<P>
Από αυτά προκύπτει η αντίθεσή μας στην τροπολογία 6. Το ίδιο ισχύει για το μετατρυγικό οξύ που χρησιμοποιείται στους χυμούς σταφυλιού - εγώ προέρχομαι από την περιοχή Lanquedoc-Roussillon - για να εξασφαλίσουμε την σταθερότητα της οξύτητάς τους. Υπάρχει μέσα στους χυμούς σταφυλιών τρυγικό οξύ. Μαζί με το κάλιο, αυτό δίνει ένα άλας, το διτρυγικό άλας του καλίου, που καθιζάνει όταν ψυχθεί.Έτσι χάνεται η οξύτητα του χυμού των σταφυλιών και αυτό εμποδίζει την αξιολόγηση των αρωμάτων. Εξ'ου και η ανάγκη να βάλουμε ένα μετρυγικό οξύ που επαναφέρει την οξύτητα και που επιτρέπει να ξαναβρούμε τα αρώματα.
<P>
Εκτός από αυτές τις δύο εξαιρέσεις, η τροπολογία 6 που είναι υπερβολικά σκληρή απέναντι στις Φιλιππίνες και στα φύκια τους και η τροπολογία 41που είναι πολύ σκληρή με το μετατρυγικό οξύ, μπορούμε να στηρίξουμε την προνοητικότητα της κ. Breyer.

<SPEAKER ID=253 LANGUAGE="EN" NAME="Whitehead">
Κύριε Πρόεδρε, είναι η δεύτερη φορά σήμερα που ασχολούμαστε με ένα θέμα το οποίο μας απασχολεί για δύο λόγους: την επέκταση και διεύρυνση της Κοινότητας, το οποίο σημαίνει ότι θα πρέπει να υπάρχει εναρμόνιση σε θεωρητικό και πρακτικό επίπεδο ανάμεσα στα κράτη μέλη και ο δεύτερος λόγος είναι η τεχνολογική πρόοδος. Η κ.Breyer η οποία κατέβαλλε πάρα πολύ μεγάλη προσπάθεια και θα πρέπει να το επισημάνουμε, έχει δίκιο όταν επισημαίνει την πίεση της αγοράς για νέα προϊόντα τα οποία δεν μπορούν να δοκιμασθούν επιστημονικά.
<P>
Ωστόσο, όταν εξετάζω τις τροπολογίες, τις οποίες ενέκρινε η Επιτροπή Περιβάλλοντος, Δημόσιας Υγείας και Προστασίας των Καταναλωτών, δεν μπορώ να συμφωνήσω με όλες. Δεν μπορώ να κατανοήσω γιατί προϊόντα τα οποία δεν είναι καινούργια ούτε τεχνολογικά αφύσικα αλλά τόσο παλιά όπως ο σορβίτης, θα πρέπει να μην χρησιμοποιούνται στα αποξηραμένα μήλα και αχλάδια.Υποστηρίζουμε τις τροπολογίες 31 και 38 που επιτρέπουν και πάλι την χρήση τους.
<P>
Δεύτερον, σε ό, τι αφορά τις αντιρρήσεις στον ένθερμο και εντυπωσιακό φιλιπππικό της κ. Mc Kenna προ ολίογου-η οποία σχεδόν να με μεταπείσει- είναι γεγονός ότι η νισίνη δεν έχει ιατρικές εφαρμογές. Είναι υπερβολή να πούμε ότι αναπτύσσεται αντίσταση όπως στα αντιβιοτικά.Θα ήθελα να μάθω εάν η Επιτροπή αποδέχεται ότι τα θειϊκά οξέα και τα βενζοϊκά άλατα τα οποία είναι απαραίτητα για τη καταπολέμηση της λιστέριας είναι εξίσου αποτελεσματικά. Η Επιτροπή Περιβάλλοντος δεν έδωσε ποτέ ικανοποιητική απάντηση και θα επιθυμούσα να έχω μια απάντηση τώρα. Ο λόγος, κ. Mc Kenna, είναι ότι ιδιαίτερα στην χώρα μου πεθαίνουν περισσότερα άτομα από λιστέρια και μολύνσεις λόγω της μαζικής παραγωγής τροφίμων από τα άτομα τα οποία είναι πιθανόν να πεθάνουν λόγω δημιουργίας αντίστασης στα αντιβιοτικά. Πρόκειται για πραγματικό κίνδυνο και θα πρέπει να το αναγνωρίσουμε.
<P>
Η τελευταία μου επισήμανση αφορά την τροπολογία 6 και τα κατεργασμένα ερυθροφύκη. Δεν αποτελεί θέση της ομάδας μου, αλλά είμαι πεπεισμένος ότι θα πρέπει να επανεξετάσουμε την περίπτωση των Φιλιππίνων, και είναι ειρωνία ότι αυτοί οι οποίοι επιθυμούσαν να αλλάξουν την ονομασία σε Ε408 είναι οι ίδιοι οι οποίοι επιχειρηματολογούσαν ενωρίτερα σήμερα ότι πρέπει να υπερασπιστούμε τα συμφέροντα του Τρίτου Κόσομυ ότι είναι σωστό να υποστηριχθούν οι εισαγωγές προϊόντων στην Ευρωπαϊκή Ένωση. Πρέπει να εξετάσουμε και πάλι το σημείο αυτό και να αναλογισθούμε τις επιπτώσεις των πράξεων μας για τους παραγωγούς του προϊόντος αυτού στις Φιλιππίνες.

<SPEAKER ID=254 LANGUAGE="EN" NAME="Jackson">
Κύριε Πρόεδρε, η κ. Breyer και η κ. Mc Kenna είναι οι χειρότεροι πολέμιοι των προσθέτων τροφίμων. Ίσως τους χρειάζονται λίγα πρόσθετα τροφίμων προκειμένου να ηρεμήσουν.
<P>
Συμφωνώ με τον κ. Whitehead ότι πρέπει να είμαστε προσεκτικοί σχετικά με τα νέα πρόσθετα τροφίμων τα οποία θα επιτραπούν στην ευρωπαϊκή αγορά. Θα ήθελα να επισημάνω τρία σημεία. Το πρώτο αντηχεί την άποψη του κ. Whitehead σχετικά με τις τροπολογίες 31 και 38. Αναρωτιέμαι μήπως η κ. de Silguy, η οποία δεν ασχολείται την στιγμή αυτή με το εύρο, θα μπορούσε να μας πει εάν η Ευρωπαϊκή Επιτροπή είναι υπέρ των τροπολογιών 31 και 38. Θα μπορούσε να επανορθώσει μια κατάσταση με την οποία οι ιταλοί επεξεργαστές τροφίμων αποκλείουν την χρήση S02 ως συντηρητικού στα αποξηραμένα φρούτα. Ελπίζω η Επιτροπή να είναι υπέρ των τροπολογιών 31 και 38. Εάν όχι, θα πρέπει να έχει πολύ πειστικά επιχειρήματα.
<P>
Υποστηρίζω την άποψη της κ. Whitehead για την νισίνη. Προκαλώ την Επιτροπή να αποδείξει ότι πρόκειται για αντιβιοτικό. Μας δόθηκαν παραπλανητικές πληροφορίες στην Επιτροπή. Εάν ήμουν στην θέση της κ. de Silguy δεν θα άκουγα τον κ. Gaerner. Πρόκειται για διαδόσεις. Ζητούμε από την Επιτροπή να εξηγήσει γιατί δεν είχε δεχθεί τις τροπολογίες αυτές στο παρελθόν. Ζητούμε να υπάρχουν εξηγήσεις δημοσίως γιατί η χρήση της νισίνης εναντίον της λιστέριας είναι σημαντικός παράγοντας στον κατάλογο των πρόσθετων τροφίμων για την υγεία του ανθρώπου στο μέλλον.
<P>
Τέλος, ποιά είναι η άποψη της Επιτροπής για την τροπολογία 16 σχετικά·με το Ε-405; Η εισηγήτρια ζητά να καταργηθεί η χρήση του Ε-405. Η κ. Mc Kenna αναφέρθηκε στο ζήτημα αυτό. Αυτό θα μπορούσε να χρησιμοποιηθεί για να διατηρηθεί ο αφρός στο μηλίτη.Θα ήθελα να επισημάνω στην κ. Mc Kenna, ότι αυτό επιτρέπεται στην μπύρα. Εάν η γάτα της πίνει μπύρα, τότε μπορεί για αυτό να είναι άρρωστη. Δεν φταίει το πρόσθετο, αλλά το ότι η γάτα δεν θα έπρεπε να πίνει μπύρα. Θα μπορούσε παρακαλώ να μας πει ο Επίτροπος εάν είναι υπέρ ή κατά της τροπολογίας 16.

<SPEAKER ID=255 LANGUAGE="DE" NAME="Rόbig">
Κύριε Πρόεδρε, κύριε Επίτροπε, αξιότιμες κυρίες και κύριοι συνάδελφοι! Τα πρόσθετα τροφίμων έχουν μεγάλη σημασία, όχι μόνο επειδή είναι πολύ σημαντικά για την τιμή και την ποιότητα, αλλά επειδή είναι σημαντικά και για τον καταναλωτή. Η Αυστρία, η Φινλανδία και η Σουηδία έχουν μια παράδοση σε αυτόν τον τομέα και πιστεύω πως ιδιαίτερα για τα νέα κράτη μέλη είναι ιδιαίτερης σημασίας αυτό το ζήτημα. Πιστεύω πως η οδηγία για την επισήμανση είναι αρκετή. Ιδιαίτερα όσον αφορά το Ε407 και Ε407α και το άλγος εύχευμα η τροποποίηση του υφιστάμενου δικαίου δεν έχει κανένα νόημα, καθώς τα προϊόντα αυτά δεν πωλούνται στον καταναλωτή αλλά de facto μόνο στη μεταποιητική βιομηχανία, η οποία ασφαλώς έχει μάθει να χειρίζεται το προϊόν αυτό και θα το χρησιμοποιεί και στο μέλλον όπου κρίνεται ως σκόπιμο. Ειδικά οι Φιλιππίνες που συμμετέχουν κατά μεγάλο μέρος στην προμήθειά του μπορούν να επικαλεστούν το γεγονός ότι τα προϊόντα αυτά επιτρέπονται και στην Αυστραλία, τη Νέα Ζηλανδία, την Ιαπωνία και τις ΗΠΑ και έχουν αναγνωριστεί ως πολύ χρήσιμα. Σε τελευταία ανάλυση εξαρτώνται περίπου 240 000 θέσεις εργασίας από αυτό το προϊόν. Πιστεώ πως θα πρέπει να σκεφθούμε σοβαρά ότι το ζήτημα αυτό είναι καθοριστικό για το μέλλον αυτών των χωρών.

<SPEAKER ID=256 NAME="de Silguy">
Κύριε Πρόεδρε, κυρίες και κύριοι, νομίζω ότι ένας από τους βουλευτές είπε πριν από λίγο ότι αυτό το κείμενο ήταν δυσνόητο εάν κάποιος δεν ήταν τεχνικός, έτσι Κυρία, κατά μείζονα λόγο όταν ασχολούμαστε με το νόμισμα, δεν είναι επίσης πολύ εύκολο να παρακολουθήσει κανείς. Θα προσπαθήσω παρόλα αυτά να απαντήσω στις ερωτήσεις σας. Θα ήθελα καταρχάς να σας πω ότι, τον Νοέμβριο του 1994, κατά την έγκριση από το Ευρωπαϊκό Κοινοβούλιο της οδηγίας 95/2 σχετικά με τα πρόσθετα τροφίμων πλην των χρωστικών και των γλυκαντικών, η Επιτροπή είχε δηλώσει ότι εγνώριζε την ανάγκη να προταθεί γρήγορα μια οδηγία για τροποποίηση που να προσαρμόζεται στα νέα βιομηχανικά προϊόντα.
<P>
Από τότε, όπως εξάλλου το σημείωσε πολύ σωστά η κ. Schleicher, η προσχώρηση τριών νέων κρατών μελών - της Αυστρίας, της Φινλανδίας και της Σουηδίας - κατέστησε αναγκαία την επέκταση της χρήσης πρόσθετων που ήδη επιτρέπονται στα παραδοσιακά τρόφιμα που παράγονται σε αυτές τις χώρες. Η Επιτροπή ευχαριστεί το Κοινοβούλιο για την συνεργασία του σε αυτόν τον δύσκολο φάκελο και επιθυμώ να ευχαριστήσω όλως ιδιαιτέρως την κ. Breyer και να την συγχαρώ για την εξαιρετική της εργασία.
<P>
Η πρόταση βασίζεται σε μια τοξικολογική αξιολόγηση και σε μια τεχνολογική ανάλυση. Θυμίζω ότι αυτά τα πρόσθετα αναγράφονται πάνω στις ετικέτες, και αυτό για να καθησυχάσω ορισμένους βουλευτές οι οποίοι, πριν λίγο, μου έδωσαν την αίσθηση ότι ίσως υπήρχε κάποια παρανόηση σχετικά με αυτό το θέμα.
<P>
Η αρχική πρόταση της Επιτροπής στηρίζεται σε τρείς βασικές αρχές, τις οποίες επιτρέψτε μου να σας θυμίσω, αφού είναι εξαιρετικά θεμελιώδεις. Πρώτη αρχή: η Επιτροπή έλαβε σχολαστικά υπόψη της τις γνωμοδοτήσεις της Επιστημονικής Επιτροπής για την διατροφή του ανθρώπου εγγυώμενη ότι τα πρόσθετα τροφίμων που χρησιμοποιούνται μέσα στα όρια που καθορίζονται από την οδηγία δεν παρουσιάζουν κανέναν κίνδυνο για την δημόσια υγεία. Να είστε σίγουρη, κ. Jensen, ότι η αξιολόγηση έγινε πριν από την πρόταση και η προστασία των καταναλωτών είναι η προτεραιότητα που ακολουθεί η Επιτροπή.
<P>
Δεύτερη αρχή - και απαντώ σε αυτό στην κ. Breyer: τα πρόσθετα τροφίμων δεν επιτρέπονται παρά εάν η χρήση τους δικαιολογείται δεόντως από τις τεχνολογικές επιταγές. Τέλος, τρίτη αρχή: στον βαθμό όπου η γνωμοδότηση της Επιστημονικής Επιτροπής γίνεται σεβαστή και οι τεχνολογικές επιταγές έχουν τεκμηριωθεί, η κοινοτική νομοθεσία πρέπει να σεβαστεί τις αρχές των κρατών μελών σχετικά με την χρήση ορισμένων προσθέτων στις σπεσιαλιτέ και στα διατροφικά παραδοσιακά παρασκευάσματα.
<P>
Δεδομένων αυτών των τριών αρχών, η Επιτροπή δεν μπορεί να κάνει δεκτές τις τροπολογίες 1, 5, 7, 8, 9, 10, 16, 18, 19, 26 και 43. Πράγματι, αυτές δεν λαμβάνουν αρκετά υπόψη τις τεχνολογικές επιταγές που υπάρχουν σε ορισμένα κράτη μέλη. Η έγκρισή τους θα επέφερε την εξαφάνιση των απολύτως σίγουρων προϊόντων διατροφής από τις αγορές τροφίμων ορισμένων κρατών μελών.
<P>
Εξάλλου, η Επιτροπή δεν μπορεί επίσης να δεχτεί τις τροπολογίες 30, 31 και 38, αφού επιμένει, για το συμφέρον του καταναλωτή, στο να μην επιτρέπονται αυτά τα προϊόντα για την τελική κατανάλωση. Τέλος, η Επιτροπή δεν συμφωνεί με την έγκριση των τροπολογιών 2, 3, 4 και 42 γιατί εισάγουν απαιτήσεις σε θέματα επισήμανσης που απορρέουν από την οδηγία - πλαίσιο σχετικά με την επισήμανση των προϊόντων διατροφής. Οι καταναλωτές, το επαναλαμβάνω, πληροφορούνται από την επισήμανση για την παρουσία συστατικών και προσθέτων. Η Επιτροπή προτιμά μια ουδέτερη πληροφόρηση παρά προειδοποιήσεις. Ο ρόλος της Επιτροπής είναι να ελέγχει προσεκτικά την ύπαρξη τεχνολογικών επιταγών που να δικαιολογούν την χρήση προσθέτων στα στοιχεία. Δέχεται συνεπώς την τροπολογία 12, που έχει ενσωματοθεί στην τροπολογία 10, και τις τροπολογίες 13, 14, 32 και 36 που αφορούν την χρήση των προσθέτων στις περιπτώσεις όπου έχουν τεκμηριωθεί οι τεχνολογικές επιταγές.
<P>
Ωστόσο, η Επιτροπή δεν ήταν σε θέση να εξακριβώσει την αναγκαιότητα των προσθέτων στις χρήσεις που αναφέρονται στις τροπολογίες 15, 17, 39, 40 και 41. Προς το παρόν, δεν μπορώ συνεπώς να δεχτώ αυτές τις τροπολογίες. Είμαι όμως ευτυχής όταν βλέπω ότι προτείνετε τις τροπολογίες 20, 21, 23, 25 και 35, αφού, εκτός του ότι είναι σύμφωνες με την γνωμοδότηση που εκδόθηκε πρόσφατα από την Επιστημονική Επιτροπή για την ανθρώπινη διατροφή, ανταποκρίνονται στην τεχνολογική ανάγκη να παραχθούν τρόφιμα για τα υγειή βρέφη και τα μικρά παιδιά και τρόφιμα που προορίζονται για ειδικούς ιατρικούς σκοπούς.
<P>
Μεταξύ των τροπολογιών 22 και 33, η Επιτροπή προτιμά την τροπολογία 33 γιατί αντανακλά καλύτερα την γνωμοδότηση της Επιστημονικής Επιτροπής για την ανθρώπινη διατροφή. Για τον ίδιο λόγο, προτιμά την τροπολογία 34 από την τροπολογία 24. Ωστόσο, η Επιτροπή θα ήθελε να διατηρήσει το δικαίωμα να επιφέρει ενδεχόμενες συντακτικές διορθώσεις.
<P>
Όλα τα πρόσθετα που προορίζονται να χρησιμοποιηθούν στα σκευάσματα για βρέφη και μικρά παιδιά αξιολογούνται ειδικότερα από αυτήν την άποψη από την Επιστημονική Επιτροπή για την ανθρώπινη διατροφή. Η Επιτροπή δεν μπορεί λοιπόν να δεχτεί την τροπολογία 27 ούτε τις τρείς πρώτες ουσίες που αναφέρονται στην τροπολογία 28, που προβλέπει ένα μέγιστο επίπεδο χρήσης ενός εσωτερικού πρόσθετου στο επίπεδο που αναγνωρίζεται ως σίγουρο από την επιτροπή και δεν είναι συμβατό με τις υπάρχουσες τεχνολογικές επιταγές. Ωστόσο, η Επιτροπή δέχεται τις πέντε ουσίες που αναφέρονται στην τροπολογία 28. Δεν μπορεί να δεχτεί την τροπολογία 29 γιατί θα εμπόδιζε την παραγωγή τροφίμων για βρέφη και μικρά παιδιά που προορίζονται για ειδικούς ιατρικούς σκοπούς. Δεν μπορεί να δεχτεί επίσης την τροπολογία 6, που προβλέπει να δώσει τον κώδικα Ε408 στα μεταποιημένα φύκια Euchema για να αντικαταστήσει τον κώδικα Ε407Α, εάν κατάλαβα καλά κ. d'Aboville, αφού αυτή η τροπολογία επανέρχεται στις διατάξεις της οδηγίας του 1996, που ενέκρινε το Ευρωπαϊκό Κοινοβούλιο, σχετικά με τα πρόσθετα τροφίμων. Αυτή η πρόταση δεν αποτελεί συνεπώς μέρος της πρότασης της Επιτροπής και είναι δύσκολο, κατά την γνώμη μας, η Συνέλευση να αναιρέσει την απόφασή της.
<P>
Θα πρόσθετα, για να απαντήσω σε ορισμένες άλλες ερωτήσεις, σχετικά κυρίως με τις αλλεργίες, ότι έχει αποδειχθεί επιστημονικά ότι το πολύ 1 % των καταναλωτών υποφέρουν από διατροφικές αλλεργίες και ότι αυτές οι αλλεργίες, τις περισσότερες φορές, οφείλονται σε προϊόντα διατροφής και όχι σε πρόσθετα. Πρόκειται για αβγά, οστρακοειδή, μαλάκια, ψάρια, καρύδια ή άλλα πράγματα. Πάντως, τα πρόσθετα, σας θυμίζω, αναγράφονται στις ετικέτες.
<P>
Θα ήθελα επιπλέον να απαντήσω στην κ. Jackson για να της πω ότι όσον αφορά την τροπολογία 32 για την λυσίνη, συμφωνούμε μαζί της: αυτό το πρόσθετο είναι αποτελεσματικό κατά των λιστεριών, που είναι επικίνδυνα βακτήρια, και γι'αυτό η Επιτροπή δέχεται την τροπολογία. Αντίθετα, δεν δέχεται την τροπολογία 16 και, σε αυτό, συμφωνεί με αυτό που επιθυμούσε η κ. Jackson. Επίσης, η Επιτροπή δεν μπορεί να δεχτεί τις τροπολογίες 31 και 38, αλλά δέχεται τις τροπολογίες 32 και 36.
<P>
Τελειώνοντας, σας αναφέρω ότι παρείχαμε γραπτώς στην Επιτροπή Περιβάλλοντος όλες τις απαραίτητες τεχνολογικές δικαιολογίες. Ωστόσο, εάν η κ. Dydjkaer επιθυμεί περισσότερες πληροφορίες για να αποκρυπτογραφήσει αυτά τα κείμενα, οι υπηρεσίες μας βρίσκονται φυσικά πλήρως στην διάθεσή της.

<SPEAKER ID=257 NAME="Breyer (V)">
 - (DE) Κύριε Πρόεδρε, τόσο η κυρία Schleicher όσο και ο κύριος Rόbig επεσήμαναν ότι είναι υπέρ της ρύθμισης για την επισήμανση αλλά ότι θεωρούν πως η θέση της δεν είναι εδώ αλλά στην οδηγία πλαίσιο. Και εσείς, κύριε Επίτροπε, μου το είπατε αυτό. Γι΄αυτό ερωτώ: εάν συμφωνούμε ότι αυτές οι ρυθμίσεις για την επισήμανση έχουν πολιτική υποστήριξη αλλά διαφωνούμε ως προς το πλαίσιο στο οποίο εντάσσονται νομικά, μήπως θα μπορούσαμε να συμφωνήσουμε να καταθέσει η Επιτροπή μια ανακοίνωση, σύμφωνα με την οποία εάν υιοθετηθούν οι ρυθμίσεις από το Κοινοβούλιο να ενταχθούν στην οδηγία πλαίσιο; Αυτό είναι ένα ερώτημα προς της Επιτροπή. Βλέπω ένα νεύμα από την κυρία Schleicher. Εύχομαι πως συμφωνεί και αυτή με μια τέτοια ρύθμιση, διότι η επισήμανση είναι πράγματι προς το συμφέρον των καταναλωτών.
<P>
Θέλω επίσης να θέσω το ακόλουθο ερώτημα, κύριε Επίτροπε: Ο κύριος Gerner που κάθεται δίπλα σας είχε πει πριν από λίγες μέρες ή κατά την τελευταία ψηφοφορία στην Επιτροπή Περιβάλλοντος ότι η Επιτροπή δεν υποστηρίζει τη ρύθμιση λόγω ακριβώς των επιφυλάξεων αυτών. Είχε επισημάνει δε ότι υπάρχουν άλλες δυνατότητες ώστε τεχνολογικά να μην χρειάζεται η χρήση της μεσσίνης. Θα με ενδιέφερε να μάθω τι οδήγησε την Επτροπή μέσα στις λίγες αυτές εβδομάδες να αλλάξει γνώμη, εάν υπάρχουν κάποια νέα στοιχεία.
<P>
Καθώς η Επιτροπή δήλωσε μόλις ότι η αιτιολογική έκθεση για την τεχνική αναγκαιότητα μας εστάλη θέλω ????? ?? ???????? ?? ????????: ??????? - ??? ???? ?? ?????????? ??? ????? ???????? ???, ? ????? Dybkjζr αλλά και η κυρία Schleicher - ότι ήταν δυστυχώς ανεπαρκής, κύριε Επίτροπε, και ελπίζω πως αυτό θα διορθωθεί στο μέλλον.

<SPEAKER ID=258 LANGUAGE="DE" NAME="Schleicher">
Κύριε Επίτροπε, ήθελα να ρωτήσω πάλι για την τροπολογία 42 και να ακούσω την άποψη της Επιτροπής για αυτή.

<SPEAKER ID=259 LANGUAGE="DA" NAME="Dybkjζr">
Κύριε Πρόεδρε, ήταν λίγο ασαφές για μένα, αν το όνομα που πρόφερε ο επίτροπος ήταν πραγματικά το δικό μου, αλλά δεν θα μπορούσε σχεδόν να είναι κάποιος άλλος αυτή τη στιγμή. Θα ήθελα να πω, ότι πάρα πολλά χρόνια ασχολήθηκα με αυτά τα πράγματα και αυτό θα πει ότι ξέρω καλά πόσο περίπλοκα είναι. Ισως σε αντίθεση προς τον επίτροπο, συζήτησα και με πολλούς κοινούς ανθρώπους, αν μπορώ να το πω έτσι, κοινούς λεγόμενους ανθρώπους που προσπάθησαν να τα διαβάσουν, διότι τους ενδιέφερε και χωρίς να λάβω υπόψη μου πόσο ανώτερα ο επίτροπος βλέπει αυτά τα πράγματα, είναι απλώς ένα λάθος του επιτρόπου, αν δεν μπορεί να καταλάβει ότι τούτες οι οδηγίες είναι απλώς γραμμένες τόσο περίπλοκα, που δεν μπορούν να διαβαστούν από άλλους παρά εμπειρογνώμονες. Αυτό ήθελα να πω με όλη τη μετριοφροσύνη μου, και το είπα. Όταν η οδηγία αλλάξει όμως, και αυτό θα γίνει, θα μπορούσε κανείς να τη συντάξει με έναν τρόπο ώστε να είναι λογικό και να διαβάζεται. Αυτό δεν έχει καμμιά σχέση με το αν χρησιμοποιεί κανείς το γράμμα Ε ή οποιαδήποτε άλλη ονομασία. Αυτό δεν είναι το πρόβλημα. Είναι η περιπλοκή του κειμένου, η δομή των παραρτημάτων κτλ. που κάνουν το σύνολο απλησίαστο.

<SPEAKER ID=260 NAME="Πρόεδρος">
Ναι, το γνωρίζουμε ήδη, αλλά δεν είναι αυτό το ζήτημα. Θέλει να κάνει κάποια ερώτηση ο κ. Whitehead;

<SPEAKER ID=261 NAME="Whitehead">
 Κύριε Πρόεδρε, θα ήθελα να υποστηρίξω το αίτημα της κ. Breyer, για ακριβώς τον αντίθετο λόγο. Χαίρομαι ακούγοντας ότι οι τροπολογίες 32 και 36 έγιναν αποδεκτές, θα πρέπει όμως να γίνει αυτό εμφανές και απο την αυριανή ψηφοφορία. Το μόνο που έχουμε είναι ότι η θέση αυτή έχει αλλάξει, δεν ξέρουμε όμως το γιατί.Θα ήθελα να ακούσω τις εξηγήσεις, όπως ακριβώς και η κ. Breyer αλλά ακριβώς για τον αντίθετο λόγο.

<SPEAKER ID=262 NAME="de Silguy">
Θα απαντήσω όπως μου είναι δυνατόν, κύριε Πρόεδρε! Αρχικά, όσον αφορά την επισήμανση των προϊόντων, πιστεύω ότι πριν λίγο, ήμουν αρκετά σαφής λέγοντάς σας ότι η Επιτροπή δεν βλέπει θετικά την έγκριση των τροπολογιών 2, 3, 4 και 42, γιατί εισάγουν απαιτήσεις σε θέματα επισήμανσης που υπάγονται στην οδηγία 4 σχετικά με την επισήμανση των προϊόντων διατροφής.
<P>
Δεν θέλω να αναλάβω εδώ, απουσία του κ. Bangemann, μια δέσμευση αντί γι'αυτόν σχετικά με την τροποποίηση της οδηγίας αναφορικά με την επισήμανση. Μπορώ μόνο να αναλάβω την δέσμευση να μελετήσω την πρότασή σας και να του την μεταφέρω. Θα εξετάσουμε την συνέχεια που μπορούμε να της δώσουμε.
<P>
Όσον αφορά την τροπολογία 32, σας είπα ότι είμαστε υπέρ της παροχής αδείας, στο βαθμό που, έχει αποδειχθεί επιστημονικά ότι αυτό το πρόσθετο είναι αποτελεσματικό κατά των λιστεριών που είναι επικίνδυνα βακτήρια.
<P>
Αλλο ζήτημα σχετικά με την τροπολογία 42. Αρνούμαστε την τροπολογία για τον λόγο που σας ανάφερα πριν λίγο, δηλαδή ότι αυτό το σημείο θα υπαγόταν στην οδηγία για την επισήμανση.
<P>
Πιστεύω ότι έχω ήδη απαντήσει στον κ. Whitehead σχετικά με τις τροπολογίες 32 και 36, λέγοντάς του ότι ???????? ?? ??? ????????. ??? ?? ????? ?? ??????? ?????????? ??????? ?? ??? ???? ???? ?. Dybkjζr. Δεν αμφισβητώ την πολυπλοκότητα ορισμένων κειμένων, αλλά αυτή, θα έλεγα, αντανακλά την πολυπλοκότητα του θέματος που εξετάζεται. Εναπόκειται, νομίζω, στα κοινοτικά όργανα, στις υπηρεσίες επικοινωνίας μας, και σε εμάς να καταφέρουμε να τα παρουσιάσουμε και να τα εξηγήσουμε ώστε να γίνουν πιο προσιτά στους καταναλωτές. Συμμερίζομαι λοιπόν την άποψή σας, Κυρία, που δεν εφαρμόζεται άλλωστε μόνο στα κείμενα για τα πρόσθετα τροφίμων. Θα μπορούσα να σας παρουσιάσω κάποια κείμενα σε νομισματικά θέματα, που δεν είναι καθόλου άμεσης και εύκολης πρόσβασης, ενώ το ευρώ θα αφορά όλους τους πολίτες.
<P>
Γενικότερα, πιστεύω ότι το σύνολο των ευρωπαϊκών οργάνων έχει να κάνει μεγάλες προσπάθειες σε θέματα πληροφόρησης και ότι πραγματικά, εάν θέλουμε να πείσουμε και να πετύχουμε την προσχώρηση των συμπολιτών μας, πρέπει αρχικά να καταφέρουμε να παρουσιάσουμε με πιο ευανάγνωστο και πιο κατανοητό τρόπο, αυτό το οποίο αποφασίζουμε.

<SPEAKER ID=263 NAME="Πρόεδρος">
Σας ευχαριστώ πολύ, κύριε Επίτροπε.
<P>
Η συζήτηση έληξε.
<P>
Η ψηφοφορία θα διεξαχθεί αύριο το πρωί.

<CHAPTER ID=10>
Πρόγραμμα δράσης  "ΣΩΚΡΑΤΗΣ»
<SPEAKER ID=264 NAME="Πρόεδρος">
Η ημερήσια διάταξη προβλέπει την συζήτηση της σύστασης για δεύτερη ανάγνωση (Α4-0320/97) εξ ονόματος της Επιτροπής Πολιτισμού, Νεότητας, Παιδείας και Μέσων Ενημέρωσης, σχετικά με την κοινή θέση η οποία καθορίστηκε από το Συμβούλιο με σκοπό την θέσπιση απόφασης από το Ευρωπαϊκό Κοινοβούλιο και το Συμβούλιο για την τροποποίηση της Απόφασης 819/95/ΕΚ για τη θέσπιση του προγράμματος κοινοτικής δράσης ΣΩΚΡΑΤΗΣ (C4-0481/97-97/0103(COD) (Εισηγήτρια: κυρία Pack)
<P>
Τον λόγο έχει η εισηγήτρια, κυρία Pack.

<SPEAKER ID=265 NAME="Pack">
Κύριε Πρόεδρε, αγαπητέ κύριε συνάδελφε, αγαπητές συνάδελφοι! Θα ήθελα, καθώς είναι αργά το βράδυ, να κάνω μόνο μερικές διαπιστώσεις. Υπάρχουν αδιαμφισβήτητα δεδομένα όσον αφορά το ΣΩΚΡΑΤΗΣ - και δεν πρόκειται για τον αποθανόντα, αλλά για το πρόγραμμα ΣΩΚΡΑΤΗΣ.
<P>
Πρώτον: Το πρόγραμμα ΣΩΚΡΑΤΗΣ είναι μαζί με τα τμήματά του ERASMUS και KOMENIUS το πιο επιτυχημένο πρόγραμμα της Ευρωπαϊκής Ένωσης για την κατάρτιση ενηλίκων και τη γλωσσική επιμόρφωση. Τι μας ενδιαφέρει λοιπόν να ενισχύσουμε, να βελτιώσουμε; Στην ουσία τίποτα, εκτός μόνο από το γεγονός ότι συνδέεται με αυτά μία χρηματική δαπάνη.
<P>
Δεύτερον: Η εκπαίδευση και η κατάρτιση είναι τα βασικά θεμέλια για όλα όσα κάνουμε για το μέλλον και διαθέτουμε τα μέσα για να υλοποιήσουμε σήμερα. Το κεφάλαιό μας στην Ευρώπη είναι οι άριστα καταρτισμένοι νέοι άνθρωποι όλων των κοινωνικών στρωμάτων, δηλαδή ανεξάρτητα από την καταγωγή της οικογένειάς τους.
<P>
Τρίτον: Μόνο μέσω της κινητικότητας και της συγκατοίκησης στην Ευρώπη θα μπορέσει να περιοριστεί και να αποφευχθεί η ξενοφοβία. Το πρόγραμμα ΣΩΚΡΑΤΗΣ σε όλα τα μέρη που το απαρτίζουν είναι το όργανο για πολλούς νέους ανθρώπους να αποκτήσουν ευρωπαϊκή ικανότητα. Είμαι βέβαιη - και στην κοινή θέση του Συμβουλίου μπορεί να το διαβάσει κανείς άλλωστε αυτό - ότι αυτό είναι ένα κοινό καλό. Όμως τα συμπεράσματα από αυτήν την κοινή θέση είναι περιέργως παράλογα. Παρόλο που το Συμβούλιο γνωρίζει ότι αυτό το πρόγραμμα είναι καλό και παρόλο που γίνεται δεκτό το γεγονός ότι νέοι άνθρωποι θέλουν να επενδύσουν -με τη βοήθεια αυτού του προγράμματος - ένα μέρος της ζωής τους για την απόκτηση προστιθέμενης αξίας, δεν τα λαμβάνει αυτά καθόλου υπόψη.
<P>
Έλαβα σήμερα τυχαία μία επιστολή ενός νέου φοιτητή, ο οποίος μου λέει: θέλω να συμμετάσχω στο ERASMUS, παίρνω πράγματι μέρος και λαμβάνω καθαρά 100 μάρκα το μήνα, 50 ECU, για αυτήν μου την κινητικότητα. Λυπάμαι, δεν μπορώ να το κάνω. Χρειαζόμαστε λοιπόν καταρχήν περισσότερα χρήματα για να εκπληρώσουμε τις επιθυμίες που γεννήσαμε.
<P>
Δεύτερον, πρέπει το Συμβούλιο να χρηματοδοτεί σταθερά και τις δικές του υποσχέσεις. Θέλω οι χώρες της Κεντρικής και Ανατολικής Ευρώπης καθώς και όλες οι συνδεδεμένες χώρες, να μπορούν να λάβουν μέρος και αυτές στο πρόγραμμα ΣΩΚΡΑΤΗΣ. Διερωτώμαι όμως σήμερα, το θέλει αυτό πραγματικά και το Συμβούλιο; Εμείς το θέλουμε. Δεν μας το αποδεικνύει. Ένα μηδαμινό ποσό των 25 εκατομμυρίων ECU για το 1998 και το 1999. Αυτό σημαίνει λοιπόν ότι μας παρέχει 12, 5 εκατομμύρια ECU για το ερχόμενο έτος. Τι γενναιοδωρία! Ενώ χρειαζόμαστε πάνω από 180 εκατομμύρια ECU, μονάχα για να πραγματοποιήσουμε το τμήμα ERASMUS. Το Κοινοβούλιο πραγματικά δεν ζητά πολλά. Λαμβανομένης υπόψη της τεταμένης κατάστασης των προϋπολογισμών σε όλα τα κράτη μέλη, πραγματικά δεν θα θέλαμε να είμαστε υπερβολικοί. Ίσως εμείς δεν είμαστε και τόσο ταπεινοί, όπως δυστυχώς πρέπει να είστε εσείς, κυρία Cresson, από συναδελφική ευθύνη, πράγμα που πιθανόν θα επιδείξετε και σήμερα πάλι. Εμείς δεν είμαστε και τόσο ταπεινοί. Απαιτούμε για το επόμενο δημοσιονομικό έτος 50 εκατομμύρια ECU. Θα το έχουμε αυτό αύριο και στο σχέδιο προϋπολογισμού και μάλιστα θα το υπερψηφίσουμε. Αυτό εξακολουθεί να είναι πιο κάτω από αυτά που προβλέψαμε το έτος 1994, μία εποχή στην οποία δεν συμμετείχε ούτε η Σουηδία, ούτε η Φινλανδία, ούτε η Αυστρία, τότε που δεν συμμετείχε καμία συνδεδεμένη χώρα. Παραμένουμε σήμερα ακόμη σε αυτά που είχαμε προβλέψει τότε για το συνολικό πρόγραμμα, για τη συνολική διάρκεια, για 12 χώρες, δηλαδή 1 δις ECU. Μένουμε σήμερα ακόμα κάτω από αυτά τα όρια. Πιο ταπεινός δεν μπορεί να γίνει πια κανείς. Αλλά καταλαβαίνουμε την κατάσταση του προϋπολογισμού. Εννοώ ότι δεν μας απομένει τίποτε άλλο από το να κάνουμε έκκληση στο Συμβούλιο. Ελπίζω η λουξεμβουργιανή Προεδρία του Συμβουλίου να μας βοηθήσει πραγματικά τις επόμενες εβδομάδες να προχωρήσουμε σε αυτό το θέμα. Απευθύνουμε έκκληση στο Συμβούλιο να κάνει ό, τι βρίσκεται στα πλαίσια των δυνατοτήτων του για να μη χαθεί αυτή η επένδυση για το μέλλον των παιδιών μας. Ό, τι χάσουμε σήμερα, δεν θα μπορέσουμε να το επανορθώσουμε. Αυτή είναι η καλύτερη επένδυση για ένα καλό μέλλον για όλη την Ευρώπη.

<SPEAKER ID=266 LANGUAGE="EN" NAME="Morgan">
Κύριε Πρόεδρε, ευχαριστώ που είστε παρών και πάλι για την συζήτηση σχετικά με το SOCRATES. Ελπίζω να είναι η τελευταία φορά που συζητούμε το θέμα αυτό καθώς ελπίζουμε να υπάρξει συμβιβαστική λύση. Είναι σημαντικό να εκτιμήσουμε την σημασία του προγράμματος SOCRATES για την σταθεροποίηση των δεσμών ανάμεσα στους νέους της Ευρώπης. Είναι ένα πρόβλημα το οποίο έχει συμβάλλει στην καταπολέμηση της ξενοφοβίας και του ρατσισμού. Εάν όμως επιθυμούμε να συνεχισθεί, πρέπει να έχει επαρκή χρηματοδότηση.
<P>
Εάν πάρουμε ως παράδειγμα τις υποτροφίες Erasmus, το μέγιστο ποσό υποτροφίας είναι 5.000 ECU. Εάν κάθε δικαιούχος φοιτητής χρηματοδοτείτο, τότε θα αντιστοιχούσαν μόνο 750 ECU ανά άτομο. Αυτό είναι όμως ανεπαρκές για όσους δεν έχουν από μόνοι τους τα μέσα. Όμως πρόκειται για ένα ζωτικής σημασίας τομέα για την εξασφάλιση των δεσμών ανάμεσα στους λαούς της Ευρώπης.
<P>
Το Κοινοβούλιο έχει αποδείξει την δέσμευση του στο πρόγραμμα, υποστηρίζοντας αύξηση 100 εκατ. ECU στην χρηματοδότηση γαι τα επόμενα δύο χρόνια. Η Επιτροπή ζητά 50 εκατ. ECU. Κατανοούμε ότι έχουμε συνολική ευθύνη. Μετά έχουμε την μεγάλη μάχη με το Συμβούλιο, το οποίο ζητά το ασήμαντο ποσό των 25 εκατ. ECU. Καλό θα ήταν οι πράξεις να συμβάδιζαν με τις δηλώσεις του Συμβουλίου. Πρόκειται για σημαντικό ζήτημα καθώς τα παιδιά είναι το μέλλον μας. Το κατανοούμε αυτό, είναι όμως σημαντικό η ρητορική να υποστηρίζεται απο δεσμεύσεις και χρηματοδότηση.
<P>
Το πρόγραμμα επεκτείνεται επίσης και στις 10 συνδεδεμένες χώρες της Κεντρικής και Ανατολικής Ευρώπης. Πρέπει να ληφούν υπόψη οι συνέπειες της επέκτασης αυτής στον προϋπολογισμό. Αρχικά παραγγείλαμε φαγητό για δωδεκαμελή οικογένεια.Ύστερα προσκαλέσαμε αλλά δώδεκα άτομα στο τραπέζι χωρίς να παραγγείλουμε επιπλέον φαγητό. Πρέπει να δώσουμε χρήματα στο τροφοδότη για να εξασφαλισθεί ότι κανείς από την οικογένεια μας δεν θα μείνει νηστικός. Οι πολίτες μας έχουν όρεξη, από εκπαιδευτική και πολιτιστική άποψη και πρέπει να τους ικανοποιήσουμε.

<SPEAKER ID=267 LANGUAGE="DE" NAME="Rόbig">
Κύριε Πρόεδρε, κυρία επίτροπος! Η εκπαίδευση είναι ένα από τα πιο σημαντικά εργαλεία που διαθέτουμε για να μπορέσουμε να εξασφαλίσουμε την απασχόληση στο μέλλον. Σε μία οικονομία υπάρχουν βασικά τρεις μεγάλοι κλάδοι: η έρευνα και ανάπτυξη, η υποδομή και η εκπαίδευση. Πιστεύω ότι εμείς στην Ευρώπη έχουμε πετύχει πάρα πολλά στον κλάδο της εκπαίδευσης. Είχαμε τη χρονιά της δια βίου μάθησης, έχουμε το ΣΩΚΡΑΤΗΣ, έχουμε το LEONARDO, έχουμε το "Νέοι για την Ευρώπη», έχουμε την Πράσινη Βίβλο για την κατάρτιση και την επιμόρφωση. Θεωρώ σημαντικό σε αυτόν τον τομέα να καταβάλουμε στο μέλλον ακόμα περισσότερες προσπάθειες. Είναι επιτέλους σημαντικό για μας να έχουμε για τα επαγγέλματα, για την άσκηση των επαγγελμάτων, ανθρώπους που να είναι σε θέση να πάρουν ποιοτικές και ποσοτικές αποφάσεις, που να είναι καλοί στη διαχείριση του χρόνου, που να συμμετέχουν ενεργά και να προσπαθούν να επιδεικνύουν τις ανάλογες επιδόσεις.
<P>
Ειδικά με το ΣΩΚΡΑΤΗΣ είμαστε σε θέση, μέσω των διασυνοριακών δραστηριοτήτων, να παρακινήσουμε τους νέους ανθρώπους μας να δραστηριοποιηθούν σε αυτόν τον τομέα και να θέσουν τους εαυτούς τους ως πρότυπο για τους άλλους νέους. Μας ενδιαφέρει στον κλάδο της εκπαίδευσης να αποκτήσουν οι νέοι άνθρωποι εξειδίκευση. Αυτό ήταν στην ουσία και στο παρελθόν πάντα κάτι το αυτονόητο, το οποίο το μάθαινε κανείς και το οποίο μπορούσε στη συνέχεια να μεταδόσει. Αλλά εμάς μας απασχολεί επίσης να επιτευχθεί η κοινωνική ικανότητα, δηλαδή η συνομιλία με πολίτες άλλων χωρών, η γνωριμία με την κατάσταση εκεί για να μεταφέρονται στην πατρίδα τα θετικά στοιχεία από τις άλλες χώρες.
<P>
Τέλος μας ενδιαφέρει και η προσωπική ικανότητα, δηλαδή το πώς εμφανίζεται κανείς, πώς παρουσιάζει τον εαυτό του. Πιστεύω ότι σε αυτόν τον τομέα μπορεί να μάθει κανείς πάρα πολλά από τις ευρωπαϊκές χώρες. Είμαι πολύ ευτυχής, που ανοίγεται τώρα το πρόγραμμα πέρα από την Ευρώπη των 15, στα κράτη που επιθυμούν να ενταχθούν. Είμαι της γνώμης ότι μπορούμε ειδικά με την εκπαίδευση να σηματοδοτήσουμε προς τα πού οδεύει ο δρόμος της Ευρώπης και πιστεύω ότι είναι γι' αυτόν το λόγο απαραίτητο να επενδύσουμε σε αυτό το πρόγραμμα και να προσπαθήσουμε να ενσωματώσουμε στο μέλλον και τις νέες υποψήφιες προς ένταξη χώρες στην τροχιά της εκπαίδευσης και να τους μεταδόσουμε τις γνώσεις μας.
<P>
Εάν το Κοινοβούλιο έχει στη διάθεση του για τη διάσκεψη κορυφής στο Λουξεμβούργο 150 εκατομμύρια ECU, τότε πιστεύω ότι είναι τελικά στο χέρι του Συμβουλίου και της Επιτροπής να σκεφθούν πού θα επενδυθούν κατά τον καλύτερο τρόπο οι πόροι. Και πιστεύω ότι έχουμε στα προγράμματα επιμόρφωσης την καλύτερη βάση για να παρέμβουμε στην απασχόληση και να προσφέρουμε στο μέλλον στους νέους ανθρώπους, που είναι σήμερα άνεργοι, ένα πρόγραμμα απασχόλησης. Η ένταξη στον κόσμο της εργασίας θα πρέπει να είναι ο βασικότερος στόχος μας.

<SPEAKER ID=268 LANGUAGE="FI" NAME="Ryynδnen">
Αξιότιμε κύριε Πρόεδρε, αξιότιμη κυρία Επίτροπε, στα όργανα λήψης αποφάσεων της Ευρωπαϊκής Ένωσης δικαίως ανησυχούν για τις αδιάφορες ή ακόμα και αρνητικές στάσεις των πολιτών για την Ένωση. Ο κόσμος δυσκολεύεται να αντιληφθεί τις θετικές επιδράσεις της Ευρωπαϊκής Ένωσης στην καθημερινή ζωή. Παρόλ' αυτά εύχεται κανείς η Ένωση να προωθεί χρήσιμους σκοπούς μέσω των οποίων να μπορεί να κατακτηθεί η πραγματική ευρωπαϊκή υπεραξία και να αυξηθεί η αμοιβαία κατανόηση και το αίσθημα ασφάλειας. Ακριβώς αυτός θα έπρεπε φυσικά να είναι ο ξεκάθαρος στόχος της διεθνούς συνεργασίας.
<P>
Πώς λοιπόν η Επιτροπή και το Συμβούλιο των Υπουργών απαντούν σ' αυτήν την πρόκληση όταν εξετάζεται το πρόγραμμα Σωκράτης; Σύμφωνα με τα προαναφερθέντα, η κοινή θέση του Συμβουλίου με την οποία απορρίπτεται η πρόσθετη χρηματοδότηση που θέτει το Κοινοβούλιο ως προϋπόθεση είναι εντελώς ακατανόητη. Πώς μπορούμε να φέρουμε την Ένωση πιο κοντά στους πολίτες όταν ακυρώνουμε ένα πρόγραμμα, το οποίο θεωρείται σημαντικό, χρήσιμο, και αποτελεσματικό από τους πολίτες και όλα τα κράτη μέλη; Το Κοινοβούλιο το οποίο εκπροσωπεί τους πολίτες, δεν μπορεί να το δεχθεί αυτό. Στα πλαίσια του προγράμματος Σωκράτη έχουν ήδη επιτευχθεί πολλά σχετικά με τη βελτίωση του επιπέδου της ευρωπαϊκής παιδείας και ιδιαίτερα σημαντικό είναι να συνεχιστεί η προσπάθεια για την ανάπτυξη της μετεκπαίδευσης των δασκάλων και της διδασκαλίας των γλωσσών.
<P>
Εκτός από τα σημερινά κράτη μέλη, το πρόγραμμα Σωκράτης είναι σημαντικό και για τις υποψήφιες χώρες της κεντρικής και ανατολικής Ευρώπης. Αμοιβαία κινητικότητα πρέπει να εξασφαλιστεί και στα 100 εκατ. ECU που ζητάει το Κοινοβούλιο είναι το απόλυτα κατώτερο όριο, προκειμένου το πρόγραμμα να λειτουργήσει και να γίνει αξιόπιστο. Δεν έχουμε τα περιθώρια να αφήσουμε ένα τόσο καλό και σημαντικό πρόγραμμα να συρρικνωθεί σε απλό ελιτίστικο πρόγραμμα, καθώς μειώνονται οι επιχορηγήσεις και τα επιδοτούμενα προγράμματα. Η στάθμη των επιχορηγήσεων πρέπει να παραμείνει σ' ένα επίπεδο ώστε όλοι οι φοιτητές να έχουν τη δυνατότητα να λάβουν μέρος στο πρόγραμμα ανταλλαγών. Η κατάσταση είναι ιδιαίτερα δυσχερής για τους εκπαιδευτικούς οργανισμούς οι οποίοι δεν διαθέτουν δικούς τους πόρους ώστε να στηρίξουν το πρόγραμμα.
<P>
Εύχομαι ειλικρινά πως στις μελλοντικές διαβουλεύσεις θα πετύχουμε να διασώσουμε το σημαιοφόρο όχημα της εκπαιδευτικής πολιτικής της Ένωσης Σωκράτης και ότι στο μέλλον όλο και περισσότεροι νέοι θα έχουν την ευκαιρία για διεθνή συνεργασία και για ανταλλαγές σπουδαστικών εμπειριών, ανεξάρτητα από την οικογενειακή τους κατάσταση και τον τόπο κατοικίας τους. Εύχομαι η εξαιρετική και ευσυνείδητη εργασία της κ. Pack να στεφθεί με την καλύτερη επιτυχία.

<SPEAKER ID=269 LANGUAGE="DE" NAME="Elchlepp">
Κύριε Πρόεδρε, αγαπητές κυρίες και κύριοι συνάδελφοι, θα ήθελα να υποστηρίξω την κριτική που διατυπώθηκε εδώ. Οι οικονομικές παροχές για το ΣΩΚΡΑΤΗΣ είναι πράγματι ένα σκάνδαλο! Υπάρχουν τόσο λίγα πεδία δράσης στην Ευρωπαϊκή Ένωση, στα οποία να είναι τόσο εμφανής η εντελώς προσωπική ευρωπαϊκή προστιθέμενη αξία, η βιώσιμη προστιθέμενη αξία, όσο μέσα από τα προγράμματα επιμόρφωσης και ανταλλαγής φοιτητών, και αυτά ήταν πραγματικά επιτυχή.
<P>
Αυτό δεν μπορεί να το αρνηθεί κανείς. Αυτά τα προγράμματα επιμόρφωσης είναι όλο και περισσότερο μια συμβολή στην πολιτική της αγοράς εργασίας για τους νέους ανθρώπους στην Ευρώπη, οι οποίοι μέσα από την εκμάθηση ξένων γλωσσών, νέων συστημάτων δικαίου, νέων συστημάτων διοίκησης και νέων νοοτροπιών στα άλλα κράτη, αποκτούν ανυπολόγιστες γνώσεις και δεξιότητες και κατ' αυτόν τον τρόπο αποκτούν νέες ευκαιρίες στην αγορά εργασίας στην Ευρώπη. Ειδικά εδώ που η Ευρώπη μπορεί να καταστήσει ορατό ένα τμήμα της αξιοπιστίας της εμφανίζεται το Συμβούλιο ως ο μεγάλος τσιγκούνης, αν μου επιτρέπετε.
<P>
Είναι τελείως ψυχρό ως προς τα πραγματικά θεμέλια της Ευρώπης, δηλαδή τη συνεννόηση και την κατανόηση ως βάσεις για την ολοκλήρωση. Η καθομολογίες της γερμανικής κυβέρνησης και άλλων χωρών για το παγκόσμιο άνοιγμα, την εργασία και τη ζωή μέσα στην Ευρώπη, αποδεικνύονται μέσα σε αυτό το πλαίσιο ως αναξιόπιστες. Θα ήθελα να πω και κάτι σχετικά με τον κοινωνικό-πολιτικό παράγοντα. Το θέμα δεν είναι ότι - πράγμα που ούτως ή άλλως είναι σκάνδαλο - οι υποτροφίες είναι τόσο χαμηλές. Το θέμα είναι ότι αυτό οδήγησε σε μία πραγματική επιλεκτική συμμετοχή. Όποιος όμως διαθέτει τα μέσα πηγαίνει σήμερα ούτως ή άλλως για σπουδές στο εξωτερικό και χωρίς την οικονομική ενίσχυση του ERASMUS, ενώ για παράδειγμα πάλι δεν θα φύγουν έξω οι κοινωνικά ασθενέστεροι νέοι στα επόμενα χρόνια. Χωρίς επιπρόσθετους οικονομικούς πόρους δε θα καταφέρουμε να ξεπεράσουμε ούτε το 1 % των νέων που μετέχουν στην επαγγελματική κατάρτιση.
<P>
Βρίσκεται κανείς πάντα σε αμηχανία όταν δουλεύει στον τομέα της μέριμνάς του: θα έπρεπε να προωθήσει τα προγράμματα στα σχολεία, στις επιχειρήσεις, όπου προσκαλείται ή θα ήταν καλύτερο να σιωπήσει ευσυνείδητα, εφόσον η σχέση των αιτούντων προς τους πόρους έχει γίνει ακόμα πιο μικρή;
<P>
Θα ήθελα να πω και κάτι για το άνοιγμα προς την Κεντρική και Ανατολική Ευρώπη: οι ίδιοι οι πρόεδροι των κυβερνήσεων που υπόσχονται στις χώρες την είσοδο στην Ευρωπαϊκή Ένωση, εμποδίζουν οικονομικά τη συνάντηση των λαών μέσω του προγράμματος ανταλλαγής των νέων. Σε τι ωφελεί μία ενίσχυση κατά 25 εκατομμύρια μέσα σε 860 εκατομμύρια γενικού προϋπολογισμού, εάν οι χώρες που θα πρέπει να ωφεληθούν στα επόμενα χρόνια από το ΣΩΚΡΑΤΗΣ είναι περίπου το ένα τρίτο του πληθυσμού της σημερινής Ευρωπαϊκής Ένωσης.
<P>
Συνεχίστε έτσι, θα πρέπει να πει κανείς κυνικά, συνεχίστε έτσι, και η αξιοπιστία σε αυτήν την Ευρωπαϊκή Ένωση θα πέσει ακόμα περισσότερο! Εδώ δεν ωφελούν ούτε και όλα τα υπερπολυτελή φυλλάδια του κόσμου. Η πραγματικότητα μιλά μια άλλη γλώσσα, και με αυτά τα οικονομικά εφόδια δεν ενθουσιάζουμε τους νέους για την Ευρώπη!

<SPEAKER ID=270 NAME="Cresson">
Κύριε Πρόεδρε, κυρίες και κύριοι συνάδελφοι, καταρχάς θα ήθελα να ευχαριστήσω το Κοινοβούλιο, και ιδιαίτερα την Επιτροπή Πολιτισμού, Νεότητας, Παιδείας και Μέσων Ενημέρωσης, για την δέσμευση και την επιμονή την οποία επέδειξε για να πετύχει μια ουσιαστική αύξηση της επιχορήγησης από τον προϋπολογισμό του προγράμματος Σωκράτης.
<P>
Επιθυμώ να ευχαριστήσω όλως ιδιαιτέρως την εισηγήτριά σας, κ. Pack, για την δράση της υπέρ αυτού του προγράμματος το οποίο, είμαστε όλοι σύμφωνοι γι'αυτό, είναι πρωταρχικής σημασίας για το μέλλον της Ευρώπης. Το ενδιαφέρον του δεν χρειάζεται πλέον να αποδειχθεί. Περισσότερο παρά ποτέ η ευημερία των πολιτών, ο αγώνας κατά του κοινωνικού αποκλεισμού, η δημιουργία θέσεων εργασίας εξαρτώνται πράγματι από την επένδυσή μας στην παιδεία και την κατάρτηση καθόλη την διάρκεια της ζωής. Χάρη στο πρόγραμμα Σωκράτης και σε άλλα όπως το Λεονάρντο Ντα Βίντσι, Νέοι για την Ευρώπη και, στο μέλλον, η ευρωπαϊκή εθελοντική υπηρεσία, θα φτάσουμε προοδευτικά στην Ευρώπη της γνώσης και θα πραγματοποιηθούν οι προσδοκίες των συμπολιτών μας σε αυτόν τον τομέα. Αλλά υπάρχουν ακόμα πολλοί άλλοι λόγοι για τους οποίους το ΣΩΚΡΑΤΗΣ πρέπει να αποκτήσει τα αναγκαία μέσα.
<P>
Αρχικά γιατί επιτρέποντας κάθε χρόνο σε εκατό χιλιάδες ανθρώπους να συμμετάσχουν ενεργά στην ευρωπαϊκή συνεργασία, συμβάλλει στο να φέρει κοντά την Ένωση στους πολίτες της. Αυτός είναι ένας ρόλος πρωταρχικής σημασίας, και ιδιαίτερα σε αυτή τη φάση της επικύρωσης της νέας συνθήκης του Αμστερνταμ. Έπειτα, και είχατε δίκιο που επιστήσατε την προσοχή σε αυτήν την πλευρά κατά την πρώτη ανάγνωση του φακέλου, αποτελεί ένα σημαντικό σημείο στήριξης για την διεύρυνση της Ένωσης προς τις συνδεδεμένες χώρες της ανατολικής και κεντρικής Ευρώπης.
<P>
Ωστόσο, το Συμβούλιο δεν μας ακολούθησε στην πρότασή μας για μια σημαντική αύξηση του κονδυλίου χρηματοδότησης του προγράμματος. Τα 25 εκατομμύρια ECU που προτάθηκαν στην κοινή πρόταση του Συμβουλίου δεν αντιπροσωπεύουν παρά το μισό από όσα η Επιτροπή πρότεινε. Να ποιός ωθεί την αρχή της δημοσιονομικής λιτότητας σε όρια που δεν ανταποκρίνονται ούτε στους σκοπούς της Επιτροπής, ούτε σε αυτούς του Κοινοβουλίου στο θέμα αυτό. Να γιατί, κατά την διάρκεια του Συμβουλίου του Ιουνίου, αγωνίστηκα μέχρι τέλους για την πρότασή μας.
<P>
Χωρίς να κάνει λόγο ούτε για μια πραγματική αύξηση των διαθέσιμων μέσων, τα προτεινόμενα ποσά από το Συμβούλιο δεν θα επέτρεπαν να καλυφθεί ούτε ο ρυθμός του πληθωρισμού από έτος σε έτος. Η Επιτροπή, στην γνωμοδότηση που μόλις μεταβίβασε στο Κοινοβούλιο και στο Συμβούλιο, απέρριψε πλήρως αυτό το ποσό. Το Κοινοβούλιο, προτείνοντας μια αύξηση 100 εκατομμυρίων ECU έδειξε πόσο εκτιμά την επίδραση του προγράμματος ΣΩΚΡΑΤΗΣ, τόσο για τους πολίτες όσο και στην προοπτική της ανάπτυξης της Ένωσης πιο μακροπρόθεσμα. Η Επιτροπή, κατά την προυσίαση της τροποποιημένης πρότασής της, έλαβε υπόψη το σύνολο σχεδόν των τροπολογιών που προτάθηκαν από το Κοινοβούλιο.
<P>
Κύριε Πρόεδρε, κυρίες και κύριοι, είναι αλήθεια ότι η πρόταση της Επιτροπής σχετικά με το ποσό της αύξησης είναι μέτρια. Το αναγνωρίσαμε δηλώνοντας σαφώς στην αιτιολογική μας έκθεση, και αναφέρω: "σε ένα συνολικό δημοσιονομικό πλαίσιο πιο ευνοϊκό, η Επιτροπή δεν θα είχε διστάσει να προτείνει μια πολύ πιοσημαντική αύξηση, που θα δικαιολογούσε πλήρως την έκθεση δαπάνες / πλεονεκτήματα της εν λόγω δραστηριότητας και την αποδεδειγμένη ανάγκη για επιπλέον μέσα».
<P>
Ωστόσο, για το 1998, η Επιτροπή ενέκρινε ένα προσχέδιο προϋπολογισμού που μεταφράζεται σε μια αύξηση που περιορίζεται στο 2, 4 % των δεσμεύσεων για πιστώσεις σε σχέση με το 1997. Δεδομένων των ποσών των οποίων πρόκειται να επωφεληθούν οι διαρθρωτικές δράσεις για να γίνουν σεβαστές οι δεσμεύσεις της διοργανικής συμφωνίας του Οκτωβρίου 1993, αυτή η λιτότητα επιβάλλει μια εξαιρετικά χαμηλή αύξηση των άλλων κατηγοριών δαπανών. Για το σύνολο των εσωτερικών πολιτικών, έχει περιοριστεί στο 0, 5 % σε σχέση με το 1997. Ένας τέτοιος περιορισμός της αύξησης των μέσων των εσωτερικών πολιτικών δεν επέτρεπε να προταθεί μια αναθεώρηση του ΣΩΚΡΑΤΗΣ τόσο σημαντική όσο ήταν επιθυμητή και σε σχέση με την σημασία και την επιτυχία αυτού του προγράμματος.
<P>
Η Επιτροπή αναγκάζεται να συνεχίσει να διατηρεί μια θέση λιτότητας. Αλλά μπορείτε να είστε σίγουροι ότι η Επιτροπή μοιράζεται την δέσμευσή σας. Θα αγωνιστούμε έως το τέλος για μια σημαντική αύξηση που θα επιτρέψει στο πρόγραμμα να πετύχει τους στόχους του τα επόμενα χρόνια. Αρχικά, θα διπλασιάσουμε τις προσπάθειές μας για να πείσουμε το Συμβούλιο να αμβλύνει την θέση του μέχρι την σύνοδο του Ευρωπαϊκού Συμβούλιου για την παιδεία της 20ης του προσεχή Νοέμβρη. Ωστόσο, είναι πολύ πιθανόν, όπως γνωρίζουμε όλοι, ότι θα χρειαστεί να προσφύγουμε σε λίγο σε μια διαδικασία συνδιαλλαγής.
<P>
Μπορώ να σας βεβαιώσω ότι η Επιτροπή είναι έτοιμη να παίξει πλήρως τον ρόλο που της παρέχει η συνθήκη στο πλαίσιο αυτής της διαδικασίας. Πρόκειται να κάνουμε τα πάντα, σε στενή συνεργασία με το Κοινοβούλιο για να πετύχουμε ένα όσο το δυνατό πιο ευνοϊκό αποτέλεσμα.
<P>
Επιτρέψτε μου λοιπόν, καταλήγοντας, να κοιτάξω προς το μέλλον. Είναι πράγματι αυτή την στιγμή που προσεγγίζουμε την εργασία σύλληψης της επόμενης γενιάς των κοινοτικών προγραμμάτων που θα υλοποιηθούν από το 2000 και μετά. Η Επιτροπή θα εγκρίνει στις αρχές Νοέμβρη μια ανακοίνωση που θα περιλαμβάνει τις κατευθυντήριες γραμμές σύμφωνα με τις οποίες προτιθέμεθα να συνεχίσουμε την δράση μας. Θα είναι ξανά για μας η ευκαιρία να ανταλλάξουμε τις ιδέες μας σχετικά με το μέλλον αυτού του τόσο σημαντικού τομέα.

<SPEAKER ID=271 NAME="Πρόεδρος">
Ευχαριστώ πολύ, κυρία Επίτροπε.
<P>
Η συζήτηση έληξε.
<P>
Η ψηφοφορία θα διεξαχθεί αύριο το πρωί .
<P>
(Η συνεδρίαση διακόπτεται στις 23.17) .

