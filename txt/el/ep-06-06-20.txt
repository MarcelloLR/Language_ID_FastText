<CHAPTER ID="1">
<SPEAKER ID="1" LANGUAGE="" NAME="" AFFILIATION="Προέδρου">
<SPEAKER ID="2" LANGUAGE="" NAME="Πρόεδρος." AFFILIATION="">
<P>
   – Κηρύσσω την επανάληψη της συνόδου του Ευρωπαϊκού Κοινοβουλίου που είχε διακοπεί την Πέμπτη 15 Ιουνίου 2006. 
<SPEAKER ID="3" LANGUAGE="" NAME="Πρόεδρος." AFFILIATION="(Το Σώμα, όρθιο, τηρεί ενός λεπτού σιγή)">
<P>
   – Οφείλω να ανακοινώσω τον πρόσφατο θάνατο του πρώην συναδέλφου μας, Joaquim Miranda, ο οποίος ήταν μέλος του Ευρωπαϊκού Κοινοβουλίου επί δεκαοκτώ χρόνια.
<P>
Όπως γνωρίζετε, ο Joaquim Miranda ήταν πρόεδρος της πολιτικής ομάδας του, της Συνομοσπονδιακής Ομάδας της Ευρωπαϊκής Ενωτικής Αριστεράς, την περίοδο 1993-1994, καθώς και πρόεδρος της Επιτροπής Ανάπτυξης του Ευρωπαϊκού Κοινοβουλίου την περίοδο 1999-2004.
<SPEAKER ID="4" LANGUAGE="" NAME="Πρόεδρος." AFFILIATION="">
<P>
   – Θα εξετάσουμε τώρα το μοναδικό θέμα της ημερήσιας διάταξης, την κοινή συζήτηση σχετικά με την έκθεση του Ευρωπαϊκού Συμβουλίου και τη δήλωση της Επιτροπής για τη συνεδρίαση της 15ης και 16ης Ιουνίου 2006 στις Βρυξέλλες, και σχετικά με τη δήλωση της Προεδρίας του Συμβουλίου για το εξάμηνο δραστηριοτήτων της αυστριακής Προεδρίας, η οποία πλησιάζει τώρα στη λήξη της. 
<SPEAKER ID="5" LANGUAGE="DE" NAME="Wolfgang Schüssel," AFFILIATION="Προεδρεύων του Συμβουλίου">
<P>
Για την εν λόγω σύνοδο κορυφής, συντάξαμε, με δική μας ευθύνη, ένα έγγραφο που απαριθμεί πάνω από 30 πρακτικά σχέδια, το οποίο αποτελεί ένα είδος «Ατζέντας 2010», δηλαδή το πλούσιο πρόγραμμα εργασίας της ΕΕ για τα ερχόμενα χρόνια μέχρι το 2010. Στη σύνοδο κορυφής συζητήσαμε επίσης μια σειρά αρκετά ειδικών σχεδίων, και κάποιες από αυτές τις συζητήσεις έχουν ήδη περατωθεί με ικανοποιητικό τρόπο.
<P>
Πιθανώς η σημαντικότερη εξ αυτών ήταν οι δημοσιονομικές προοπτικές. Στάθηκε δυνατό να ολοκληρωθούν οι διαπραγματεύσεις με το Κοινοβούλιο σχετικά με τη Διοργανική Συμφωνία και έτσι ο προϋπολογισμός της περιόδου 2007-2013 έχει κατοχυρωθεί. Πρόκειται για έναν αξιόλογο συμβιβασμό: 4 δισεκατομμύρια ευρώ επιπλέον για μελλοντοστραφή προγράμματα, αύξηση του ορίου δαπανών, και επίσης πρόβλεψη δύο θέσεων του προϋπολογισμού που ανέρχονται σε 4 δισεκατομμύρια ευρώ επιπλέον: όλα αυτά αντιστοιχούν απολύτως στις προτεραιότητες που είχε θέσει το Κοινοβούλιο.
<P>
Το τρίτο θέμα ήταν η βελτίωση της προστασίας των ευρωπαίων πολιτών όταν βρίσκονται στο εξωτερικό και το πώς θα καταστεί πιο αποδοτική η προξενική συνεργασία. Κατορθώσαμε να διασφαλίσουμε τεράστια βελτίωση στον συντονισμό των προξενικών υπηρεσιών επί τόπου, των ομάδων που αποστέλλονται σε ζώνες κρίσης και της εξασφάλισης μεταφορικών μέσων όταν συμβεί μια καταστροφή. Η έκθεση του κ. Michel Barnier, η οποία επιδόθηκε στον κ. Barroso και σε εμένα στις αρχές Μαΐου, αποτέλεσε τη βάση ενός εγγράφου της Προεδρίας το οποίο μας επέτρεψε να καταλήξουμε σε συμφωνία σχετικά με ένα πολύ ακριβές πρόγραμμα εργασιών για τις επόμενες οκτώ προεδρίες.
<P>
Σημειώσαμε επίσης σημαντικά μεγαλύτερη πρόοδο στις προσπάθειές μας να δημιουργήσουμε ένα ενιαίο κέντρο θεωρήσεων και να υλοποιήσουμε πιλοτικά σχέδια στις περιοχές διέλευσης της Ουκρανίας, της Λευκορωσίας και της Μολδαβίας τα οποία θα αποσκοπούν στην παροχή της αποτελεσματικότερης δυνατής προστασίας στους αιτούντες άσυλο στις χώρες τους. Αναμένεται ότι τα νέα κράτη μέλη θα μπορέσουν να προσχωρήσουν στον χώρο Σένγκεν μέχρι το τέλος του 2007 ή τις αρχές του 2008, εφόσον πληρούνται οι αναγκαίες προϋποθέσεις.
<P>
Αντιγράψαμε από την Επιτροπή την ιδέα μιας συζήτησης σχετικά με την κατεύθυνση προς την οποία πρέπει να προχωρήσουμε: η πρώτη, στην εαρινή Σύνοδο Κορυφής, αφορούσε την ενέργεια, και κατά τη διάρκεια ενός δείπνου στο πλαίσιο της συνόδου διεξήγαμε μια άτυπη συζήτηση για τα ζητήματα της ένταξης και της μετανάστευσης, στην οποία –παρόλο που ο κ. Barroso και εγώ ήμασταν εκείνοι που ξεκινήσαμε τη συζήτηση– το αστέρι ήταν ο ισπανός πρωθυπουργός, κ. Zapatero, ο οποίος προέβη σε μια πολύ ενδιαφέρουσα παρουσίαση των υφιστάμενων προβλημάτων. Θεωρώ εξαιρετικά συναρπαστικές αυτού του είδους τις άτυπες συζητήσεις για ένα νέο θέμα. Πρόκειται για ένα από τα σημαντικότερα προβλήματα της εποχής μας –και αναμφίβολα είναι σημαντικό για το κοινό στα ενεχόμενα κράτη– και θέλω επίσης να ευχαριστήσω την Επιτροπή για την αξιοσημείωτη βοήθεια που προσφέρει επί τόπου.
<P>
Πλέον, σε συνεργασία με τα κράτη μέλη και με την Επιτροπή, έχουμε θεσπίσει ρυθμίσεις για την παρακολούθηση των ακτών της Δυτικής Αφρικής όπου, σήμερα, σε αρκετές τοποθεσίες, πλήθη μέχρι και 50 000 ανθρώπων –σε πολλά μέρη– περιμένουν να ηρεμήσει η θάλασσα και τότε επιβιβάζονται σε κατάλληλα σκάφη, εξοπλισμένα με σύστημα GPS (παγκόσμιο σύστημα εντοπισμού στίγματος) και φορτωμένα με τρόφιμα αρκετά για ένα πενθήμερο ταξίδι, ξεκινούν για τα Κανάρια Νησιά.
<P>
Είναι ένα επείγον θέμα, έναντι του οποίου δεν μπορούμε να εθελοτυφλούμε. Ήταν ιδιαίτερα ενδιαφέρον να ακούσουμε αυτή την άτυπη συζήτηση για πρώτη φορά, και συμφωνώ με τον καθηγητή Weidenfeld, ο οποίος δήλωσε σε πρόσφατη συνέντευξη: «Η αλήθεια είναι ότι η Ευρώπη είναι η πλέον ευάλωτη ήπειρος, όχι μόνο εξαιτίας των κυμάτων ανθρώπων που προσπαθούν με κάθε τρόπο να μπουν στις χώρες μας ή επιθυμούν να εισέλθουν, αλλά και λόγω των προβλημάτων στον τομέα της ασφάλειας». Ας μην ξεχνάμε ότι τις τελευταίες εβδομάδες κάναμε μια σειρά δραματικών ανακαλύψεων που μπορεί σίγουρα να θεωρηθεί ότι μας βοηθούν στον αγώνα κατά της τρομοκρατίας, παρότι καταδεικνύουν επίσης πόσο ευάλωτη είναι η Ευρώπη.
<P>
Το Συμβούλιο επιβεβαίωσε εκ νέου τη σημασία του Ευρωπαϊκού Ινστιτούτου Τεχνολογίας, σχετικά με το οποίο η Επιτροπή θα υποβάλει μια πρόταση πριν από το τέλος του τρέχοντος έτους, ενώ το Ινστιτούτο θα μπορέσει να λειτουργήσει μέχρι το 2009 το αργότερο. Η διεύρυνση της ευρωζώνης μας στέλνει ένα μήνυμα ζωτικής σημασίας ότι η ζώνη είναι ανοικτή σε όλα τα νέα κράτη μέλη και δεν ότι δεν είναι κάποιου είδους οχυρό ή «κλειστό επάγγελμα». Η Σλοβενία θα ενταχθεί στην ευρωζώνη, συνεπώς η ίδια πορεία είναι ανοικτή για όλα τα κράτη που έχουν πραγματοποιήσει μεταρρυθμίσεις.
<P>
Κάναμε ένα ξεκίνημα όσον αφορά την ενεργειακή πολιτική. Προετοιμάζεται ένα σχέδιο δράσης για την εαρινή σύνοδο κορυφής του 2007, το οποίο θα αποσκοπεί στη διασφάλιση της ασφάλειας του ενεργειακού εφοδιασμού για τον καταναλωτή, ενώ θα έχει σημαντικό αντίκτυπο στο περιβάλλον μέσω της εξοικονόμησης ενέργειας και της χρήσης ανανεώσιμων πηγών ενέργειας.
<P>
Είμαι ευγνώμων στα κράτη μέλη και την Επιτροπή για την προθυμία τους να επιλέξουν μια νέα προσέγγιση σε ένα θέμα που είχε ιδιαίτερη προσωπική σημασία για εμένα. Άσκησα πίεση για ένα ειδικό πρόγραμμα δράσης που θα ασχολείται με τις σπάνιες ασθένειες, ιδίως αυτές που προσβάλλουν τα παιδιά, όπως, για παράδειγμα, ο ερυθηματώδης λύκος, η βλεννοπολυσακχαρίδωση (MPS) ή άλλες σπάνιες ασθένειες, οι οποίες προκαλούν τρομερό πόνο και στις περισσότερες περιπτώσεις οδηγούν στον θάνατο μέσα σε λίγα χρόνια. Υπάρχουν τόσο λίγοι ασθενείς διασκορπισμένοι σε όλες τις ευρωπαϊκές χώρες ώστε δεν μπορεί να αναπτυχθεί σε εθνική βάση κανένα αποτελεσματικό πρόγραμμα για να τους βοηθήσει. Η Επιτροπή θα διαδραματίσει τώρα συντονιστικό ρόλο, και το έβδομο πρόγραμμα πλαίσιο θα αναπτύξει αποτελεσματικές παρεμβάσεις που θα προσδώσουν πραγματική προστιθέμενη αξία για το κοινό. Θεωρώ ότι αυτό είναι κάτι αληθινά σημαντικό, ιδίως επειδή τα ενεχόμενα άτομα πλήττονται τόσο σοβαρά.
<P>
Η εαρινή Σύνοδος Κορυφής δρομολόγησε μια σειρά σημαντικών εξελίξεων στο πεδίο της ανεργίας των νέων, με ευκαιρίες για κατάρτιση και συνεχή εκπαίδευση, με τη δυνατότητα κάθε νέου ατόμου να βρει εργασία μέσα σε έξι μήνες ή, μέχρι το 2010, μέσα σε τέσσερις μήνες. Αυτό το Ευρωπαϊκό Συμβούλιο πέτυχε επίσης την ενσωμάτωση σε ένα ψήφισμα της στρατηγικής για την αειφορία, ενός εξ ολοκλήρου αναθεωρημένου και περιεκτικού μέσου. Αυτή η στρατηγική περιβαλλοντικής συμβατότητας είναι ένα πολύ σημαντικό στοιχείο στο ευρωπαϊκό πρότυπο διαβίωσης και, ως εκ τούτου, είναι κάτι που θα εγγυηθούμε σε μακροπρόθεσμο ορίζοντα.
<P>
Μπορώ να δηλώσω στο Σώμα ότι η γερμανική Προεδρία θα παρουσιάσει, ως εκ τούτου, κατά τη διάρκεια του πρώτου εξαμήνου του 2007 –η προθεσμία αφέθηκε σκοπίμως ανοικτή– μια έκθεση για την πορεία των συζητήσεων και για τις πιθανές περαιτέρω εξελίξεις. Το νέο στοιχείο –και αυτό το λέω με προσωπική μου ευθύνη– μπορεί να είναι είτε ένα όνομα, μια ερμηνεία, ένα παράρτημα ή κάποιο θέμα μεθοδολογίας. Αυτό θα χρειαστεί να συζητηθεί, αλλά πιστεύω πραγματικά ότι η ουσία πρέπει να παραμείνει αναλλοίωτη.
<P>
Κάτι πολύ σημαντικό –και ως προς αυτό υιοθετήσαμε μια ιδέα και μια πρόταση του κ. Barroso– θα είναι μια ειδική συνεδρίαση του Ευρωπαϊκού Συμβουλίου για τον εορτασμό της πεντηκοστής επετείου της υπογραφής των Συνθηκών της Ρώμης, η οποία θα πραγματοποιηθεί στο Βερολίνο στις 25 Μαρτίου 2007, οπότε το ευρωπαϊκό κοινωνικό πρότυπο θα προσδιοριστεί σε μια δήλωση η οποία θα έχει κατά κάποιον τρόπο την ίδια σπουδαιότητα με τη δήλωση της Μεσσίνας, για παράδειγμα, πριν από 50 χρόνια.
<P>
Κατά τη διάρκεια του περασμένου εξαμήνου, μπορέσαμε να διευκρινίσουμε μια σειρά θεμάτων όσον αφορά τη διεύρυνση, καθώς και την περαιτέρω προώθησή της. Κατά τη διάρκεια αυτής της περιόδου, υπογραμμίσαμε –όπως επαναλαμβάνεται στα συμπεράσματα του Συμβουλίου– ως ημερομηνία προσχώρησης για τη Βουλγαρία και τη Ρουμανία την 1η Ιανουαρίου 2007. Σε άτυπη συνεδρίαση που διοργανώθηκε ειδικά για τους υπουργούς Εξωτερικών από τα Βαλκάνια, παρουσιάσαμε και υπογραμμίσαμε τις προοπτικές για την ένταξή τους, καθώς και για την ένταξη όλων των βαλκανικών κρατών. Ξεκινήσαμε τις διαπραγματεύσεις με την Κροατία και την Τουρκία, επιβεβαιώσαμε το καθεστώς της πρώην Γιουγκοσλαβικής Δημοκρατίας της Μακεδονίας ως υποψήφιας χώρας, ενώ υπογράψαμε τη συμφωνία σταθεροποίησης και σύνδεσης με την Αλβανία. Μετά την επιτυχία του δημοψηφίσματος στο Μαυροβούνιο, αναγνωρίσαμε την ανεξαρτησία της χώρας αυτής, και εξετάζουμε τώρα, μαζί με τους Σέρβους, ένα ειδικό σχέδιο δράσης, παρόμοιο με αυτό για την Κροατία, το οποίο θα μας επιτρέψει να προσφέρουμε στον σερβικό λαό μια προοπτική σε μια εποχή μεγάλων δυσκολιών για αυτόν.
<P>
Ζητήσαμε από την Επιτροπή να ορίσει, σε αυτό το Ευρωπαϊκό Συμβούλιο, τι εννοεί με την «ικανότητα απορρόφησης» –και αναφέρομαι στα συμπεράσματα του Συμβουλίου του Οκτωβρίου 2005 σε σχέση με την έναρξη των διαπραγματεύσεων με την Τουρκία και την Κροατία– την οποία περιέγραψα ως ζωτικής σημασίας προϋπόθεση για την ένταξη νέων κρατών μελών. Δεν πρέπει να επιτρέψουμε να καταστεί αυτή η φράση ένα καθαρά ρητορικό σχήμα λόγου, αλλά πρέπει να είναι μια ζωντανή έννοια, μια έννοια που θα στηρίζεται σε επαληθεύσιμα κριτήρια. Ο στόχος είναι αυτή η ειδική έκθεση να παρουσιαστεί το προσεχές φθινόπωρο, ταυτόχρονα με την ετήσια έκθεση προόδου σχετικά με τη διεύρυνση.
<P>
Το τρίτο θέμα ήταν το πώς θα απλουστεύσουμε την Ένωση και πώς θα την κάνουμε πιο αποδοτική και πιο ανοικτή. Η συζήτηση για το μέλλον της Ευρώπης, ο «Ήχος της Ευρώπης», η διάσκεψη για την επικουρικότητα με τίτλο «Europe begins at home», η αναβάθμιση της Ημέρας Ευρώπης, και οι συζητήσεις με τους νέους, τους καλλιτέχνες και τους παράγοντες διαμόρφωσης της κοινής γνώμης στο Café de l’Europe, μας βοήθησαν να ανοίξουμε νέους δρόμους. Μαζί με το Ευρωπαϊκό Κοινοβούλιο και με τα εθνικά κοινοβούλια, διοργανώσαμε πάρα πολλές εκδηλώσεις και, το σημαντικότερο, φιλοξενήσαμε μια μεγάλη άτυπη συνεδρίαση των υπουργών Εξωτερικών στο Klosterneuburg, σχετικά με τα αποτελέσματα της οποίας μπορώ να σας ενημερώσω εν συντομία. Προκειμένου να βελτιώσουμε περαιτέρω τις μεθόδους εργασίας και την επιτροπολογία, εργαστήκαμε πολύ σκληρά –όπως είχα υποσχεθεί εξαρχής– για να πείσουμε το Συμβούλιο, όταν ενεργεί ως νομοθέτης στη διαδικασία συναπόφασης, να λαμβάνει τις αποφάσεις του ανοικτά και δημόσια, και επιτύχαμε τον στόχο μας. Ήταν δύσκολο –και για να είμαι απολύτως ειλικρινής οφείλω να ομολογήσω ότι ορισμένα κράτη μέλη ήταν πολύ διστακτικά ως προς αυτό– αλλά σημειώσαμε ένα πολύ καίριο βήμα προόδου, κάτι που το Σώμα σας ζητούσε επίμονα.
<P>
Εξετάζεται επίσης το ενδεχόμενο το Ευρωπαϊκό Κοινοβούλιο να διαδραματίζει σημαντικό ρόλο στη διαδικασία της επιτροπολογίας και, ενώ κανείς δεν κατανοεί τις πρακτικές επιπτώσεις αυτού, εγώ γνωρίζω καλά ότι ήταν κάτι στο οποίο αποδίδατε μεγάλη σημασία. Ο κ. Winkler, ο υφυπουργός μας, που κάθεται πίσω μου, δαπάνησε πολλές ώρες προκειμένου να εξεύρει έναν τρόπο με τον οποίο θα μπορούσαμε να συνεργαστούμε για την επίτευξη προόδου σε αυτό το θέμα, και είμαι πολύ ευγνώμων για τις προσπάθειές του. Πέρασε περισσότερο καιρό στο Ευρωπαϊκό Κοινοβούλιο απ’ ό,τι στην Αυστρία.
<P>
Πάνω από όλα, διασφάλισε ότι το Ευρωπαϊκό Κοινοβούλιο θα έχει ισότιμο δικαίωμα λόγου με το Συμβούλιο στις αποφάσεις που λαμβάνονται με αυτή τη διαδικασία. Αυτό που χρειάζεται φυσικά τώρα είναι αποκτήσουν οι διατάξεις αυτές πρακτική ισχύ. Όσον αφορά την επικουρικότητα, διασφαλίσαμε τη μεγαλύτερη συμμετοχή των εθνικών κοινοβουλίων. Όσον αφορά τη βελτίωση –δηλαδή τη μείωση– της νομοθεσίας, στο πλαίσιο μιας άλλης πρωτοβουλίας της Επιτροπής και ορισμένων κρατών μελών, διασφαλίσαμε ότι θα συζητήσουμε το πώς θα κινηθούμε στο εαρινό Ευρωπαϊκό Συμβούλιο του 2007· ελπίζουμε ότι τότε θα μπορέσουμε να συμφωνήσουμε σε έναν στόχο εξοικονόμησης πόρων που θα αντιστοιχεί σε μείωση των διοικητικών δαπανών κατά 25%. Φυσικά, η Επιτροπή είναι εκείνη που θα υποβάλει τις σχετικές προτάσεις.
<P>
Καθώς πλησιάζω στο τέλος των παρατηρήσεών μου, θέλω να πω κάτι σχετικά με μια σειρά σημαντικών συνεισφορών στην ευρωπαϊκή εσωτερική πολιτική. Αυτό που έχει πάντα τη μεγαλύτερη σημασία για τους πολίτες είναι, φυσικά, τι αντίκτυπος υπάρχει στη δημιουργία θέσεων εργασίας και αυτό για το οποίο είμαι, προσωπικά, ευτυχής –και δεν πρόκειται φυσικά για κάτι για το οποίο το Συμβούλιο μπορεί να αξιώσει να του αποδοθούν εύσημα, αλλά είναι κατά κύριο λόγο αποτέλεσμα των οικονομικών τάσεων καθώς και των πολιτικών των κρατών μελών– είναι ότι, τον Ιούνιο του 2006, υπάρχουν πάνω από 2 εκατομμύρια περισσότερες θέσεις εργασίας στην Ευρώπη απ’ ό,τι τον Ιούνιο του 2005. Αυτό είναι ένα καλό αποτέλεσμα για τη νέα στρατηγική της Λισαβόνας, ένα αποτέλεσμα το οποίο μπορούμε να επιδείξουμε στον υπόλοιπο κόσμο.
<P>
Καταδεικνύει επίσης ότι η φιλοδοξία μας να δημιουργήσουμε 10 εκατομμύρια περισσότερες θέσεις εργασίας μέχρι το 2010 είναι ρεαλιστική, αν οι συνθήκες είναι οι κατάλληλες και αν επιτελέσουμε σωστά το καθήκον μας. Ήταν πολύ σημαντικό κατ’ εμέ να ενισχύσουμε την εθνική ιδιοκτησία και την πολιτική ευθύνη και να καταστήσουμε υπόλογους τους υπουργούς στο πεδίο αρμοδιοτήτων των οποίων υπάγεται η εσωτερική αγορά και η εφαρμογή της στρατηγικής της Λισαβόνας. Απηύθυνα επιστολές σε όλα τα κράτη μέλη και συζήτησα προσωπικά με τους εκπροσώπους τους. Είμαι χαρούμενος που είμαστε σε θέση να συγχαρούμε ακόμη έξι κράτη μέλη που διόρισαν ως συντονιστές τους υπουργούς τους για την εσωτερική αγορά, ένας εκ των οποίων, οφείλω να προσθέσω, είναι ο κ. Martin Bartenstein, ο δικός μας υπουργός Οικονομικών και Εργασίας, συνεπώς ο αριθμός μας ανέρχεται τώρα σε δεκαπέντε κράτη μέλη. Ελπίζουμε ότι θα συνταχθούν μαζί μας και τα υπόλοιπα δέκα κράτη μέλη. Θα ζητήσω επίσης από τους βουλευτές του Σώματος να διαφημίσετε λίγο στις πατρίδες σας την εθνική ιδιοκτησία.
<P>
Εξίσου σημαντικό ήταν, φυσικά, το πρόγραμμα για την έρευνα· τώρα που το ποσό έφτασε τα 54 δισεκατομμύρια δολάρια, υπάρχουν περίπου 60% περισσότεροι πόροι διαθέσιμοι για τη χρηματοδότηση της έρευνας. Οι μικρές και μεσαίες επιχειρήσεις έχουν ενισχυθεί, η ευρωπαϊκή άδεια οδήγησης είναι σε πλήρη λειτουργία, η οδηγία για το κόστος των ευρωπαϊκών υποδομών εγκρίθηκε στο προηγούμενο εξάμηνο, όπως και τα διευρωπαϊκά δίκτυα. Την επόμενη εβδομάδα –την τελευταία ημέρα της αυστριακής Προεδρίας– θα αρχίσουν οι εργασίες εκσκαφής για τη δοκιμαστική σήραγγα του έργου «βασική σήραγγα του Μπρένερ», που είναι πιθανώς το μεγαλύτερο και σημαντικότερο έργο υποδομής που έχει σχεδιαστεί και συγχρηματοδοτηθεί από την Ευρώπη. Οι τοπικές δημόσιες μεταφορές, οι δημόσιες υπηρεσίες και οι υπηρεσίες κοινής ωφελείας είναι άλλος ένας τομέας στον οποίο εμείς, ως αυστριακή Προεδρία, μπορέσαμε να επιτύχουμε μια πολύ καλή συναινετική λύση. Από την άποψη των σχέσεων με τρίτες χώρες, υπάρχουν φυσικά η διάσκεψη κορυφής με την Ιαπωνία, άλλη μια διάσκεψη με τη Ρωσία, και σήμερα και αύριο, φυσικά, μια διάσκεψη κορυφής με τους Αμερικανούς, σχετικά με την οποία είμαι βέβαιος ότι θα μπορέσω να πω κάτι περισσότερο στην πορεία της συζήτησης.
<P>
Θέλω, επομένως, να πω ένα μεγάλο ευχαριστώ για όσα πέτυχε, στο πλαίσιο ομαδικής εργασίας, η Ευρώπη το εξάμηνο που πέρασε, καταρχάς στο Ευρωπαϊκό Κοινοβούλιο, ενώπιον του οποίου μέλη της αυστριακής κυβέρνησης εμφανίστηκαν σε περισσότερες από εξήντα περιστάσεις, και οι στατιστικολόγοι μας μου λένε ότι ο αριθμός αυτός αντιστοιχεί στην υψηλότερη προσέλευση από όλες τις Προεδρίες, μηδεμίας εξαιρουμένης, αλλά θέλω να ευχαριστήσω ιδιαιτέρως τον Πρόεδρό σας, κ. Borrell, για τη συνεργασία του, τη φιλία του και τις υποδείξεις που έκανε συνεχώς. Θέλω να ευχαριστήσω τους προέδρους των Ομάδων για τις πολλές συζητήσεις που είχαμε, είτε στις ίδιες τις Ομάδες, είτε εδώ στο Σώμα, είτε στις επιτροπές. Θέλω να διαβεβαιώσω την Επιτροπή για τον σεβασμό μου και τον φίλο μου, τον κ. Barroso, για την ευγνωμοσύνη μου, καθώς και τον κ. Σολάνα, τον Γενικό Γραμματέα υπεύθυνο για την εξωτερική πολιτική, τη Γραμματεία του Συμβουλίου και, τελευταία, τη δική μου ομάδα. Μπορώ να σας πω με πάσα ειλικρίνεια ότι ήταν πραγματική χαρά και τιμή για μας να ασκήσουμε την προεδρία της Ευρώπης για έξι μήνες και να συνεργαστούμε μαζί σας. Δεν έχετε λόγους να φοβάστε, διότι οι ερχόμενες Προεδρίες έχουν, φυσικά, αρκετά πράγματα να κάνουν ήδη.
<P>
Στο κάτω-κάτω, ο ύμνος μας είναι η Ωδή στη Χαρά, όχι η ωδή στη θλίψη, συνεπώς, καθώς η αυστριακή Προεδρία φτάνει στο τέλος της, πρέπει απλώς να πούμε: «Adieu Tristesse!» (Αντίο Θλίψη!) Ας φέρουμε λίγη περισσότερη χαρά στις προσπάθειές μας. Σας ευχαριστώ πολύ.
<SPEAKER ID="6" LANGUAGE="" NAME="Πρόεδρος." AFFILIATION="">
<P>
   – Άρα πρέπει να είμαστε χαρούμενοι, Καγκελάριε, και σας ευχαριστώ για την ομιλία σας. Πριν δώσω τον λόγο στον κ. Barroso, νομίζω ότι πρέπει να επωφεληθώ αυτής της ευκαιρίας και να ευχαριστήσω όχι μόνον εσάς, αλλά και τους υπουργούς σας και όλο το προσωπικό σας για τον εξαίρετο τρόπο με τον οποίο συνεργαστήκατε με το Ευρωπαϊκό Κοινοβούλιο κατά τη διάρκεια της Προεδρίας σας.
<SPEAKER ID="7" LANGUAGE="EN" NAME="José Manuel Barroso," AFFILIATION="Πρόεδρος της Επιτροπής">
<P>
Θέλω να αποδώσω με απόλυτη ειλικρίνεια εύσημα στον Καγκελάριο Schüssel, ο οποίος καθοδήγησε τόσο αποτελεσματικά το Ευρωπαϊκό Συμβούλιο. Θέλω να συγχαρώ τον ίδιο, καθώς και όλους τους συναδέλφους του, τα μέλη της κυβέρνησής του, τον μόνιμο αντιπρόσωπο –και όλη την ομάδα του– για μια πολύ επιτυχημένη Προεδρία. Πιστεύω ότι, με τη σπουδαία ικανότητα σύνθεσης που διακρίνει τους Αυστριακούς, η αυστριακή Προεδρία συνέβαλε πολύ σημαντικά στο κοινό μας σχέδιο. Φρονώ –και το έχω δηλώσω και στο παρελθόν– ότι ήταν μια Προεδρία γεμάτη ουσία και στυλ, και σας ευχαριστώ πολύ για αυτό, Καγκελάριε Schüssel.
<P>
Είμαι επίσης υπερήφανός που η Επιτροπή μπόρεσε να έχει τόσο μεγάλη συνεισφορά σε αυτό το Ευρωπαϊκό Συμβούλιο, τροφοδοτώντας τη συζήτηση με ιδέες και δείχνοντας τον δρόμο προς τα εμπρός. Η Ευρωπαϊκή Ένωση ακολουθεί τώρα τη διπλή προσέγγιση που ορίστηκε από την Επιτροπή στο έγγραφό μας της 10ης Μαΐου: επίσπευση της υλοποίησης συγκεκριμένης δράσης σε στρατηγικές πολιτικές· και, δεύτερον, άντληση διδαγμάτων από το προηγούμενο έτος, κινούμενοι βάσει μιας σταδιακής προσέγγισης προς μια θεσμική διευθέτηση. Άνοιξε τον δρόμο για τη δράση σε ένα ευρύ φάσμα πολιτικών. Για να αναφέρω ενδεικτικά μερικά μόνο σημεία, η ασφάλεια, η ελευθερία και η δικαιοσύνη για τους πολίτες μας αποτελούν αληθινή προτεραιότητα για την Ευρωπαϊκή Ένωση.
<P>
Τα κράτη μέλη συμφωνούν ως προς το ότι πρέπει να γίνουν περισσότερα σε ευρωπαϊκό επίπεδο για την αντιμετώπιση προβλημάτων όπως η λαθρομετανάστευση, η εμπορία ανθρώπων, η τρομοκρατία και το οργανωμένο έγκλημα, εξασφαλίζοντας παράλληλα τις θεμελιώδεις ελευθερίες και δικαιώματα. Όπως είπε ο Καγκελάριος Schüssel, έγινε μια πρώτη συζήτηση προσανατολισμού –η οποία ήταν πολύ χρήσιμη– όσον αφορά τα ζητήματα της μετανάστευσης και της ένταξης.
<P>
Η ομοφωνία παρακωλύει τις κινήσεις που θα καταστήσουν την ασφάλεια και τη δικαιοσύνη πιο αποτελεσματικές και δίκαιες σε ολόκληρη την Ευρώπη. Θα ήθελα να είχε συμφωνήσει το Ευρωπαϊκό Συμβούλιο χωρίς καθυστέρηση σχετικά με τη χρήση του άρθρου 42 στην υφιστάμενη Συνθήκη. Αυτό δεν στάθηκε όμως δυνατό, και λυπάμαι πολύ. Ωστόσο, καταφέραμε να αφήσουμε ανοικτό το ενδεχόμενο χρήσης των ρητρών «γέφυρας» για την ελευθερία, την ασφάλεια και τη δικαιοσύνη. Φυσικά, αυτό πρέπει να εξεταστεί κατά περίπτωση. Δεν έχω πρόβλημα επ’ αυτού, διότι τα επιχειρήματα υπέρ της αλλαγής είναι ακλόνητα και είμαι πεπεισμένος ότι η αλλαγή πρέπει επίσης να περιλαμβάνει κινήσεις προς τη συναπόφαση προκειμένου να επιτευχθεί ο κατάλληλος δημοκρατικός έλεγχος.
<P>
Η δυναμική επιτάθηκε ακόμη περισσότερο στην οικονομική, κοινωνική και περιβαλλοντική μας ατζέντα. Θα υπάρξουν πολλές ακόμη εξελίξεις από τώρα μέχρι το τέλος του έτους στα πεδία της καινοτομίας, της ενέργειας, της εμπορίας δικαιωμάτων εκπομπής, του Ευρωπαϊκού Ινστιτούτου Τεχνολογίας, και σε πολλά σημαντικά εγχειρήματα για μια Ευρώπη αποτελεσμάτων. Για παράδειγμα, όπως είπε ήδη ο Καγκελάριος Schüssel, ορισμένα από τα εγχειρήματα αυτά θα τα παρακολουθήσει μια ομάδα που θα αποτελείται από τις ερχόμενες Προεδρίες. Η ευρωπαϊκή απάντησή μας για την πολιτική προστασία, λόγου χάρη, θα βασιστεί αισίως στην πολύ καλή έκθεση που παρουσίασε ο Michel Barnier κατόπιν αιτήματος δικού μου και του Καγκελαρίου Schüssel.
<P>
Η διεύρυνση είναι ένα άκρως σημαντικό ζήτημα για την Ένωσή μας. Χαιρετίζω το γεγονός ότι το Ευρωπαϊκό Συμβούλιο επιβεβαίωσε εκ νέου τον κοινό στόχο να υποδεχτεί τη Βουλγαρία και τη Ρουμανία ως μέλη της Ένωσης τον Ιανουάριο του 2007, εφόσον οι χώρες αυτές πληρούν όλες τις σαφώς καθορισμένες προϋποθέσεις.
<P>
Όπως δήλωσε η Επιτροπή τον περασμένο μήνα, πρέπει να υιοθετήσουμε μια . Σε τελική ανάλυση, αυτή ήταν ανέκαθεν η μέθοδος που χρησιμοποιείτο στην Ευρωπαϊκή Κοινότητα από την ίδρυσή της, σχεδόν πριν από 50 χρόνια.
<P>
Το Ευρωπαϊκό Συμβούλιο ζήτησε από την επερχόμενη γερμανική Προεδρία να παρουσιάσει μια έκθεση στο Συμβούλιο του Ιουνίου του 2007, η οποία θα περιλαμβάνει την αξιολόγηση της πορείας των συζητήσεων και θα διερευνά πιθανές μελλοντικές εξελίξεις με σκοπό να ολοκληρωθεί η διαδικασία κατά τη διάρκεια του δευτέρου εξαμήνου του 2008.
<P>
Χαιρετίζω την υποστήριξη από το Ευρωπαϊκό Συμβούλιο της ιδέας της Επιτροπής για μια πολιτική δήλωση που θα εγκριθεί στο Βερολίνο στις 25 Μαρτίου 2007. Όταν μιλώ για θεσμικούς κανόνες, πρέπει να είμαι πολύ σαφής. Αυτό που χρειαζόμαστε δεν είναι η απλή αλλαγή των κανόνων ώστε να καταστούν πιο αποδοτικοί, αλλά επίσης η επιβεβαίωση των αξιών μας, και αυτή είναι, φυσικά, η ουσία της Συνταγματικής Συνθήκης.
<P>
Η δήλωση του Βερολίνου του Μαρτίου του 2007 πρέπει να είναι κάτι περισσότερο από μια απλή αναμνηστική παράθεση των επιτευγμάτων του παρελθόντος. Πρέπει να είναι μια εκ νέου επιβεβαίωση και δέσμευση στις αξίες και τις φιλοδοξίες μας, με το βλέμμα στραμμένο στο μέλλον, προς μια διευρυμένη Ευρώπη. Πρέπει να περιλαμβάνει μια δέσμευση για την επίτευξη αποτελεσμάτων. Δεν χρειαζόμαστε ένα μακροσκελές κείμενο –γι’ αυτό μιλώ πάντα για μια δήλωση τύπου Μεσσίνας, διότι ήταν ένα πολύ σύντομο και καλογραμμένο κείμενο– αλλά χρειαζόμαστε σοβαρό προβληματισμό και γνήσιο διάλογο σχετικά με τις προτεραιότητες της Ευρώπης.
<SPEAKER ID="8" LANGUAGE="DE" NAME="Hans-Gert Poettering," AFFILIATION="εξ ονόματος της Ομάδας PPE-DE">
<P>
   . – Κύριε Πρόεδρε, κύριε Προεδρεύων του Συμβουλίου, κύριε Πρόεδρε της Επιτροπής, κυρίες και κύριοι, στην πρώτη του πρόταση ο Πρόεδρος του Ευρωπαϊκού Συμβουλίου δήλωσε ότι η πρόθεσή του ήταν, και είναι, να προαγάγει την εμπιστοσύνη – και αυτό είναι το σημαντικότερο στο εσωτερικό της Ευρωπαϊκής Ένωσης: η προαγωγή της εμπιστοσύνης. Η ήπειρός μας είναι περίπλοκη, και αν δεν καταφέρουμε να ενώσουμε τους διάφορους συμμετέχοντες μέσω της εμπιστοσύνης, η ήπειρος αυτή δεν έχει μέλλον. Θέλω, επομένως, να σας ευχαριστήσω ιδιαιτέρως, Καγκελάριε Schüssel, που κατορθώσατε να προαγάγετε με επιτυχία αυτή την έννοια της εμπιστοσύνης μεταξύ των θεσμικών οργάνων μας καθώς και μεταξύ των πολιτών μας. Το καθήκον μας είναι να ακούμε, μετά να κατανοούμε, να φέρνουμε τα άτομα κοντά και μετά να ενεργούμε συλλογικά.
<P>
Δεν θα ξεχάσω ποτέ τη συνάντηση που εμείς, οι πρόεδροι των κοινοβουλευτικών ομάδων, είχαμε μαζί σας τον περασμένο Δεκέμβριο στη Βιέννη. Τότε, σας ενημερώσαμε σχετικά με τις προϋποθέσεις υπό τις οποίες εμείς, ως Κοινοβούλιο, θα μπορούσαμε να δώσουμε τη συγκατάθεσή μας στις δημοσιονομικές προοπτικές. Είπαμε ότι δεν μπορούσαμε να συμφωνήσουμε με την απόφαση που είχαν λάβει οι αρχηγοί κρατών και κυβερνήσεων, αλλά ότι θέλαμε, αντιθέτως, να γίνει κάτι ώστε να έρθουν πιο κοντά ιδίως οι νέοι άνθρωποι. Θέλαμε περισσότερη διαφάνεια και περισσότερο έλεγχο επί των δαπανών, και όλα αυτά επιτεύχθηκαν μέσω της Διοργανικής Συμφωνίας. Το γεγονός ότι μπορέσαμε τελικά να καταλήξουμε σε συμφωνία οφείλεται στο ότι ήμασταν τόσο ειλικρινείς απέναντί σας και στο ότι εσείς μας ακούσατε προσεκτικά επειδή κατανοήσατε την πεποίθησή μας. Για τον λόγο αυτόν, θέλω να σας εκφράσω τις ειλικρινείς μου ευχαριστίες, ενώ ευχαριστώ επίσης την Επιτροπή και τον Πρόεδρό της, κ. Barroso, για την υποστήριξή τους.
<P>
Όσον αφορά την οδηγία για τις υπηρεσίες, υπερηφανευόμαστε επίσης για το γεγονός ότι εμείς, ως Κοινοβούλιο, όχι μόνο καταφέραμε να επιτευχθεί ένας ικανοποιητικός συμβιβασμός, αλλά και να χρησιμοποιηθεί ως βάση για την απόφαση του Συμβουλίου Υπουργών. Κύριε Bartenstein, ήταν σοφή η απόφασή σας να καλέσετε βουλευτές του Ευρωπαϊκού Κοινοβουλίου στην άτυπη σύνοδο υπουργών σας, διευκολύνοντας κατ’ αυτόν τον τρόπο την ανταλλαγή απόψεων.
<P>
Αναφέρθηκε το σύνταγμα. Η Ομάδα μας, του Ευρωπαϊκού Λαϊκού Κόμματος (Χριστιανοδημοκράτες) και των Ευρωπαίων Δημοκρατών, πίστευε ανέκαθεν ότι χρειαζόμασταν αυτή τη συνθήκη. Αν αρνηθήκαμε εξαρχής να κηρύξουμε νεκρό αυτό το σύνταγμα ήταν γιατί πιστεύουμε ότι πρέπει να αποτελέσει το σημείο αφετηρίας για μια τελική λύση. Αυτό δεν αφορά μόνο τη Γερμανία και τη Γαλλία, αλλά επίσης τις προεδρίες της Φινλανδίας, της Πορτογαλίας και της Σλοβενίας. Τα πάντα συνδέονται. Αν σπάσει ένας κρίκος σε αυτή την αλυσίδα, οι μεγάλες χώρες δεν θα έχουν μια βάση επί της οποίας να εργαστούν και, κατά συνέπεια, το έργο της Πορτογαλίας, της Φινλανδίας και της Σλοβενίας είναι εξίσου σημαντικό με αυτό της Γερμανίας και της Γαλλίας, από τις οποίες, φυσικά, περιμένουμε κάτι ιδιαίτερο. Προσδοκούμε ένα αποτέλεσμα μέχρι τις ευρωπαϊκές εκλογές του 2009.
<P>
Αναφέρθηκε επίσης αρκετές φορές η 25η Μαρτίου 2007. Απαιτείται κοινή δράση, και θέλω, συγκεκριμένα, να εκφράσω τις ευχαριστίες μου στον Πρόεδρο της Επιτροπής κ. Barroso. Σε αυτό το σημείο, θέλω να προτείνω να ορίσουμε μια πολιτική ομάδα εργασίας που θα αποτελείται από έναν εκπρόσωπου του Ευρωπαϊκού Κοινοβουλίου, έναν εκπρόσωπο του Συμβουλίου και έναν εκπρόσωπο της Επιτροπής, έτσι ώστε να μπορέσουμε να αποφασίσουμε από κοινού πώς θα οργανωθούν και θα προγραμματιστούν η περίοδος προετοιμασίας μέχρι την 25η Μαρτίου, αλλά και το διάστημα που θα ακολουθήσει. Και αυτό διότι η σύνοδος κορυφής που θα διεξαχθεί στο Βερολίνο, με τη συμμετοχή της Επιτροπής και του Κοινοβουλίου, δεν θα είναι το μοναδικό γεγονός της ημέρας, αλλά αναμφίβολα θα υπάρχει και κάποιο άλλο γεγονός στη Ρώμη. Πάνω από όλα, πρέπει να εργαστούμε μαζί για την προετοιμασία της δήλωσης, η οποία θα αποτελέσει υπόδειγμα για το μέλλον της Ευρώπης, και αυτός είναι ο λόγος που προτείνω αυτή την ομάδα εργασίας σε πολιτικό επίπεδο.
<P>
Καγκελάριε Schüssel, αύριο, ή ενδεχομένως και απόψε, θα συναντηθείτε με τον αμερικανό Πρόεδρο, παρουσία του Προέδρου της Επιτροπής. Πρέπει να καταστήσουμε σαφές ότι η Ευρώπη είναι φίλος και εταίρος της Αμερικής. Πρέπει να επιτύχουμε ένα αποτέλεσμα στη Μέση Ανατολή. Έχουμε εμπιστοσύνη στον ισραηλινό πρωθυπουργό, κ. Ολμέρτ, και στον παλαιστίνιο Πρόεδρο, κ. Μαχμούντ Αμπάς. Η ειρηνευτική διαδικασία είναι απαραίτητη στην περιοχή και πρέπει να την δρομολογήσουμε μαζί με τους αμερικανούς φίλους μας. Ωστόσο, επειδή είμαστε φίλοι της Αμερικής, πρέπει επίσης να είστε πολύ αποφασιστικός –και επ’ αυτού έχετε τη στήριξη της Ομάδας μας– και να καταστήσετε σαφείς τις απόψεις σας για το Γκουαντάναμο – το οποίο πιστεύουμε ότι είναι ασύμβατο με τις αρχές του δικαίου· συνεπώς, μπορείτε να το πείτε και αυτό στους αμερικανούς φίλους μας.
<P>
Πρέπει να κοιτάξουμε στο μέλλον. Ενώ χαιρετίζω θερμά την επίσκεψη του Προέδρου Μπους στην Ουγγαρία σε ανάμνηση της ουγγρικής επανάστασης του 1956, πρέπει επίσης να κοιτάξουμε προσεκτικά στο παρόν. Προ ολίγου συνάντησα τον ηγέτη της αντιπολίτευσης στη Λευκορωσία, κ. Alexander Milinkevich. Στις συναντήσεις μας με τους Αμερικανούς, αλλά και στο εσωτερικό της Ευρωπαϊκής Ένωσης, πρέπει να καταστήσουμε σαφές ότι υποστηρίζουμε τη δημοκρατία στη Λευκορωσία, πατρίδα του τελευταίου δικτάτορα της Ευρώπης, και ότι είμαστε αντίθετοι με την αμφισβήτηση της ανεξαρτησίας της χώρας. Αν τεθεί το ζήτημα της διεξαγωγής ενός δημοψηφίσματος σήμερα σχετικά με μια σύνδεση ή ένωση με τη Ρωσία, λέμε «όχι» σε ένα τέτοιο δημοψήφισμα, διότι το αποτέλεσμα σε ένα δικτατορικό καθεστώς είναι προαποφασισμένο. Αν θέλουμε δημοκρατία στη Λευκορωσία, τα δημοκρατικά κόμματα πρέπει καταρχάς να οικοδομήσουν ένα δημοκρατικό κράτος, και από αυτή τη βάση να συνεχίσουμε την προσπάθεια. Πρέπει επίσης να κάνουμε ό,τι είναι δυνατόν –μέσω των μέσων μαζικής ενημέρωσης, μεταξύ άλλων– για να υποστηρίξουμε τη δημοκρατία και την κοινωνία των πολιτών στη Λευκορωσία.
<P>
Θα περάσω τώρα στην τελική μου παρατήρηση. Ήμουν ο πολύπαθος ηγέτης της κοινοβουλευτικής ομάδας μου το 2000, όταν ετέθη το ζήτημα πώς να χειριστούμε την περίπτωση της Αυστρίας. Ως Ομάδα του Ευρωπαϊκού Λαϊκού Κόμματος (Χριστιανοδημοκράτες) και των Ευρωπαίων Δημοκρατών, πιστεύαμε ανέκαθεν στην αυστριακή κυβέρνηση, και στον ομοσπονδιακό καγκελάριό της, κ. Wolfgang Schüssel, ειδικότερα. Η εμπιστοσύνη αυτή δικαιώθηκε τώρα και ελπίζω εκείνοι που ήταν τότε επικριτές να έχουν τώρα τη μεγαλοψυχία να πουν «ευχαριστώ» και να δείξουν την εκτίμησή τους στον κ. Wolfgang Schüssel και στην αυστριακή κυβέρνηση.
<SPEAKER ID="9" LANGUAGE="DE" NAME="Martin Schulz," AFFILIATION="εξ ονόματος της Ομάδας PSE">
<P>
   . – Κύριε Πρόεδρε, ο κ. Poettering περίμενε μέχρι το τελευταίο λεπτό! Καθόμαστε εδώ τόση ώρα και αναρωτιόμαστε πότε τελικά θα φτάσει η στήριξη για την προεκλογική εκστρατεία. Έφτασε την τελευταία στιγμή, αλλά έτσι πρέπει να γίνει, γι’ αυτό θα το επιτρέψουμε.
<P>
Καγκελάριε Schüssel, θέλω να ξεκινήσω ευχαριστώντας την αυστριακή Προεδρία για το έξοχο έργο της. Αναφερθήκατε στο γεγονός ότι η ομάδα σας πέτυχε ρεκόρ συμμετοχής. Σε άλλες περιπτώσεις υπήρξα πολύ επικριτικός όσον αφορά τη συμμετοχή της Προεδρίας του Συμβουλίου, αλλά πρέπει οπωσδήποτε να παραδεχτώ ότι η αυστριακή Προεδρία του Συμβουλίου ήταν παρούσα στο Σώμα και διαθέσιμη για διάλογο. Θέλω επίσης να δηλώσω κατηγορητικά εξ ονόματος της Ομάδας μας ότι ο κ. Winkler ήταν συχνά παρών στο Ευρωπαϊκό Κοινοβούλιο και βγήκε σώος και αβλαβής από αυτή την εμπειρία. Σας ευχαριστώ πολύ γι’ αυτό, κύριε Winkler.
<P>
Όταν ακούμε εσάς, καγκελάριε Schüssel, ή τον Πρόεδρο της Επιτροπής, τα πράγματα γίνονται πιο ευχάριστα, δεδομένου ότι σε κάθε τρίτη πρόταση των ομιλιών σας αναφέρεστε στην κοινωνική συνοχή, την κοινωνική ευθύνη στην Ευρώπη, τη σημασία της κοινωνικής πολιτικής και την απόφαση σχετικά με την οδηγία για τις υπηρεσίες, η οποία μας δείχνει τον δρόμο στον οποίο πρέπει να συνεχίσουμε. Μπορούμε να αισθανθούμε ότι, δόξα τω Θεώ, έχει παρέλθει το νεοφιλελεύθερο πνεύμα της εποχής. Η Επιτροπή και, κυρίως, οι Προεδρίες του Συμβουλίου συνειδητοποιούν όλο και περισσότερο ότι η οικονομική και νομισματική Ένωση της Ευρώπης δεν θα επιτύχει εάν δεν συμπληρωθεί από την κοινωνική ένωση. Από αυτή την άποψη, η αυστριακή Προεδρία αποτέλεσε βήμα προς τη σωστή κατεύθυνση. Το γεγονός ότι το ακούμε αυτό από το στόμα του Προέδρου της Επιτροπής μας προσφέρει ικανοποίηση, τουλάχιστον προς το παρόν. Ωστόσο, αποδεικνύει ότι πρέπει να γίνουν πολλά ακόμη στο μέλλον.
<P>
Το κοινοβούλιό μας έχει τροποποιήσει την οδηγία για τις υπηρεσίες. Κύριε Bartenstein, σας έχουμε ήδη εκφράσει τις ευχαριστίες μας, και θέλω να σας ευχαριστήσω και εγώ για την πρόσκληση προς τους βουλευτές του Ευρωπαϊκού Κοινοβουλίου – δεν μπορώ να θυμηθώ πλέον πού ήταν, στο Γκρατς ή κάπου αλλού, είναι αδύνατον να θυμηθεί κανείς όλα αυτά τα όμορφα μέρη με τα μοναστήρια και άλλα αξιοθέατα, όπου ο κόσμος πηγαίνει για σκι. Ήταν θετικό το γεγονός ότι καλέσατε τους βουλευτές του Σώματος, αποδεικνύοντας έτσι ότι σέβεστε τις αρμοδιότητες του Κοινοβουλίου σε αυτή τη νομοθετική διαδικασία.
<P>
Είναι σαφές ότι η οδηγία για τις υπηρεσίες είναι η πρώτη οδηγία στην ιστορία της Ευρωπαϊκής Ένωσης που συντάχθηκε από το Κοινοβούλιο. Η νεοφιλελεύθερη σύνθεση που μας παρουσίασε ο κ. Bolkestein δεν ήταν μια εφαρμόσιμη πρόταση. Είναι ευχάριστο το γεγονός ότι, δεδομένης της ετερογένειας της δεξιάς πτέρυγας του Σώματος, ιδίως της Ομάδας του Ευρωπαϊκού Λαϊκού Κόμματος (Χριστιανοδημοκράτες) και των Ευρωπαίων Δημοκρατών, τα κοινωνικά υπεύθυνα στοιχεία αυτής της Ομάδας ακολούθησαν την πρωτοβουλία μας, τον εισηγητή μας και τη γραμμή που είχαμε. Ακόμη καλύτερο είναι το γεγονός ότι η Επιτροπή δεν έχει κάνει τροποποιήσεις, και το αποκορύφωμα είναι ότι η αυστριακή Προεδρία του Συμβουλίου έβαλε εκεί τη σφραγίδα της. Συγχαρητήρια γι’ αυτή την κοινωνική πρόοδο στην Ευρώπη, η οποία επιτεύχθηκε με τη βοήθεια του Ευρωπαϊκού Κοινοβουλίου.
<P>
Σίγουρα μπορεί να τεθεί το ερώτημα γιατί οι συνάδελφοί σας αρχηγοί κρατών το κάνουν αυτό τόσο σπάνια δημοσίως, γιατί κάνουν μόνο πράγματα κεκλεισμένων των θυρών και το αφήνουν αυτό σε εσάς. Ο κ. Vanhanen αποτελεί ένα καλό παράδειγμα και έχει δηλώσει ο ίδιος την υποστήριξή του για αυτό το σύνταγμα. Πιστεύω ότι είναι εκπληκτικό το γεγονός ότι και ο κ. Ζακ Σιράκ έχει δηλώσει κεκλεισμένων των θυρών την υποστήριξή του σε αυτό το σύνταγμα, και τώρα τον ακολούθησε και ο κ. Jan Peter Balkenende. Εάν είχαν πράξει το ίδιο πιο ανοικτά κατά τη διάρκεια των εκλογών στη Γαλλία και τις Κάτω Χώρες, η Ευρώπη θα είχε κάνει άλλο ένα βήμα. Το βασικό σημείο είναι ότι το κάνουν με κρυψίνοια. Ωστόσο, είναι θετικό το ότι διατηρήθηκε η ουσία. Είναι επίσης σαφές σε όλους σε αυτό το Σώμα ότι σε αυτήν την ουσία πρέπει να βασιστούμε. Το μόνο πρόβλημα είναι ότι χάνουμε τώρα άλλο ένα έτος, χρόνο που χρειαζόμαστε επειγόντως για την υλοποίηση των μεταρρυθμιστικών βημάτων που ενυπάρχουν στο σύνταγμα, τη βασική προϋπόθεση για την οικονομική και κοινωνική επιτυχία της ΕΕ, καθώς και την επιτυχία όσον αφορά τη διεύρυνσή της. Και πάλι, αυτές οι μεταρρυθμίσεις αναβλήθηκαν για άλλο ένα έτος. Αυτό είναι το λιγότερο ικανοποιητικό μήνυμα που πήραμε από αυτό το Συμβούλιο.
<SPEAKER ID="10" LANGUAGE="DE" NAME="Silvana Koch-Mehrin," AFFILIATION="εξ ονόματος της Ομάδας ALDE">
<P>
   . – Κύριε Πρόεδρε, κυρίες και κύριοι, ακούσαμε ένα μέρος από την προεκλογική εκστρατεία του κ. Poettering και μια ολόκληρη ομιλία από την προεκλογική εκστρατεία του κ. Schulz. Αυτό είναι αναζωογονητικό για το Σώμα· άλλωστε, η ιδέα να μετατραπεί η Προεδρία σε προεκλογική εκστρατεία είναι κάτι εντελώς νέο. Ωστόσο, κύριε Schüssel, κύριε Προεδρεύων του Συμβουλίου, από καλλιτεχνικής άποψης η Προεδρία σας υπήρξε εντελώς επιτυχημένη. Υπήρξε το σύμβολο της Προεδρίας –οι ωραίες γραβάτες που όλοι φοράτε– καθώς και μουσική· υπήρξαν ζωγραφιές και υπέροχες πινελιές ευρωπαϊκού χρώματος. Αυτή η πτυχή της Προεδρίας υπήρξε πράγματι πολύ όμορφη. Σημειώθηκε επίσης μεγάλη επιτυχία και από αθλητική άποψη. Οργανώσατε ένα τουρνουά ποδοσφαίρου στο οποίο η Αυστρία όχι μόνο έπαιξε, αλλά επίσης νίκησε, όπως πληροφορήθηκα. Συγχαρητήρια, και υποψιάζομαι ότι αυτό πραγματικά προκάλεσε στους πολίτες μεγαλύτερο ενδιαφέρον από κάποια πολιτική απόφαση, όσο θλιβερό και αν είναι αυτό.
<P>
Οι ευρωπαίοι αρχηγοί κρατών και κυβερνήσεων πρέπει να συνειδητοποιήσουν ότι η Συνταγματική Συνθήκη –την οποία, κύριε Schüssel, υπογράψατε εσείς και οι συνάδελφοί σας το 2004– δεν μπορεί να τεθεί έτσι σε ισχύ. Ως εκ τούτου, με χαρά σας άκουσα να λέτε ότι υπήρχε τουλάχιστον η κοινή άποψη ότι πρέπει να διατηρηθεί η ουσία της Συνταγματικής Συνθήκης, αλλά όχι απαραίτητα και η ίδια η Συνταγματική Συνθήκη υπό αυτή τη μορφή. Γιατί, λοιπόν, το Συμβούλιο δεν το δηλώνει αυτό ανοικτά και κατηγορηματικά, και γιατί δεν κατευθύνει τις ιδέες και την ενέργειά του στο να βρεθεί τι πρέπει να γίνει αντ’ αυτού;
<P>
Σε αυτό το πλαίσιο, θέλω να σας επισημάνω, κύριε Schüssel, πόσο χαρούμενοι είμαστε που πετύχατε τον στόχο σας, και έτσι πολλές συνεδριάσεις του Συμβουλίου θα είναι τώρα προσβάσιμες για το κοινό. Η Ομάδα μας πάντα αγωνιζόταν πολύ σκληρά γι’ αυτό, και κατά τη διάρκεια της Προεδρίας του κ. Μπλερ του εκφράσαμε κατηγορηματικά αυτή την επιθυμία. Μια φόρα μάλιστα τον υποδεχτήκαμε με πλακάτ κατά την είσοδό του στην αίθουσα. Θέλησε να μας αγνοήσει, αλλά δεν τα κατάφερε.
<P>
Συνεχίζεται η πρωτοβουλία των πολιτών www.oneseat.eu. Σε τέσσερις μόλις εβδομάδες, σε αυτόν τον ιστότοπο, περισσότεροι από 600 000 ευρωπαίοι υπέγραψαν ονομαστικά και ζήτησαν μία μόνο έδρα για το Κοινοβούλιο. Λυπούμαστε επίσης για το γεγονός ότι δεν σημειώθηκε πρόοδος σχετικά με την απορρύθμιση. Ο συμφωνηθείς κοινός προγραμματισμός, διά του οποίου τα θεσμικά όργανα δηλώνουν από κοινού τι πρέπει να γίνει, έχει παρακωλυθεί από το Συμβούλιο – μολονότι θα αποτελούσε βήμα προς την κατεύθυνση της διαφάνειας και της υπευθυνότητας. Αυτοί οι λεγόμενοι συγκριτικοί πίνακες –άλλη μια φράση της ορολογίας της ΕΕ– έχουν επίσης παρακωλυθεί από το Συμβούλιο, μολονότι θα έδειχναν ακριβώς τι πρέπει να αναμένεται. Θα γνωστοποιούσαν στους πολίτες τις αποφάσεις των Βρυξελλών και ποιες είναι οι προσθήκες των εθνικών κυβερνήσεων – ένα πολύ σημαντικό βήμα.
<SPEAKER ID="11" LANGUAGE="IT" NAME="Monica Frassoni," AFFILIATION="εξ ονόματος της Ομάδας Verts/ALE">
<P>
   . – Κύριε Πρόεδρε, κυρίες και κύριοι, θέλω να ευχαριστήσω την αυστριακή Προεδρία και τον καγκελάριο Schüssel. Μολονότι συχνά διαφωνούμε, πρέπει να αναγνωρίσω τη φιλικότητά σας, και επίσης την προσήνεια και την ευγένεια του προσωπικού σας. Αντίθετα με την άποψη που εξέφρασε ο κ. Poettering, είμαι πεπεισμένη ότι η εμπειρία του 2000 συνέβαλε στην ενίσχυση του ευρωπαϊκού ήθους της κυβέρνησής σας και αποτέλεσε σημαντική εμπειρία όχι μόνο για εσάς αλλά και για ολόκληρη την Ευρώπη. Σε αυτό το πλαίσιο –επανέρχομαι στο θέμα των ανθρωπίνων δικαιωμάτων– θέλω επίσης να σας ζητήσω να υπενθυμίσετε στον Πρόεδρο Μπους, κατά την επόμενη συνάντησή σας, το πρόβλημα των πτήσεων της CIA. Δεν έχετε συζητήσει το θέμα μαζί μας· θέλω να γνωρίζω εάν, τουλάχιστον, θα το συζητήσετε μαζί του.
<P>
Επιτρέψτε μου τώρα να εξετάσω αυτή την Ευρώπη των αποτελεσμάτων, για την οποία μιλήσατε και την οποία ανέφερε επίσης ο κ. Barroso. Επικροτήσαμε θερμά, στην αρχή της Προεδρίας σας, τις προτάσεις σας και τον ενθουσιασμό που επιδείξατε για το Σύνταγμα. Ποια είναι σήμερα τα αποτελέσματα; Διανύουμε μια περίοδο αβεβαιότητας και παρατεταμένης σιωπής, με μια Προεδρία που, αντίθετα με την εντολή της, δεν έχει υποβάλει μια ενδιάμεση έκθεση ούτε έχει σχεδιάσει έναν «οδικό χάρτη» με εποικοδομητικό περιεχόμενο. Όλα αυτά συνέβαλαν –ας μην κρύβουμε τα γεγονότα– στη μετατροπή του κύριου κοινοβουλευτικού φόρουμ σε ευχάριστες συζητήσεις.
<P>
Σε αυτό το σημείο, θέλω να απευθύνω έκκληση στους συναδέλφους βουλευτές. Από τα συμπεράσματα αυτού του Συμβουλίου προκύπτει ότι δεν προβλέπεται καμία συμμετοχή των πολιτών μας ή των ενώσεών μας σχετικά με την πρόταση που υπέβαλαν οι κυβερνήσεις. Φοβούμαι εν μέρει την επισημότητα της συνεδρίασης του Μαρτίου. Επιτρέψτε μου να υπενθυμίσω σε όλους σας ότι δεν συγκεντρώθηκε πλήθος στη Ρώμη στις 29 Οκτωβρίου για να γιορτάσει την υπογραφή του Ευρωπαϊκού Συντάγματος. Δεν θέλω αυτή η διακήρυξη, μεταξύ άλλων, να παραμείνει απλώς ένα ζήτημα μεταξύ μας, και δεν θέλω να διεξάγουμε συχνά για την Ευρώπη συζητήσεις κενές περιεχομένου. Πρέπει να πάψουμε να περιμένουμε από τις κυβερνήσεις να δράσουν και πρέπει να σημειώσουμε ότι τα εθνικά κοινοβούλια από την πλευρά τους, ή μάλλον οι ηγέτες τους, ενίοτε φαίνεται ότι ενδιαφέρονται περισσότερο να προστατεύσουν τα δικά τους προνόμια και όχι να παίξουν για την ευρωπαϊκή ομάδα. Πρέπει να πάψουμε να κρυβόμαστε πίσω από τις επικυρώσεις: όλοι, συμπεριλαμβανομένου του κ. Schüssel, συζητούν τώρα για την τροποποίηση του κειμένου. Είμαστε οι μόνοι που δεν το κάνουμε. Πρέπει λοιπόν να συντάξουμε μια σαφή πρόταση ώστε να τηρήσουμε τις επόμενες προθεσμίες.
<P>
Όσον αφορά την αειφόρο ανάπτυξη, θεωρώ ότι το μοναδικό στοιχείο στα συμπεράσματα του Συμβουλίου είναι μια ανιαρή επανάληψη των στόχων που έχουν ήδη δηλωθεί επανειλημμένως –στόχοι που, δυστυχώς, δεν έχουν εκπληρωθεί– και δεν γίνεται μεγάλη αναφορά στα πρακτικά μέτρα που θα πρέπει, αντιθέτως, να ληφθούν. Επιπλέον, έχει αφαιρεθεί από τα συμπεράσματα η υπερβολικά άτολμη αναφορά στην οικολογική εμβέλεια και η δέσμευση για μείωση της κατανάλωσης των πόρων κατά 3% ετησίως. Όλα αυτά, κύριε Πρόεδρε, συνάδουν πλήρως με την πολιτική του διδύμου Barroso-Verheugen, οι οποίοι, αν δεν υιοθετήσουν διαφορετική συμπεριφορά, κινδυνεύουν μια μέρα να κερδίσουν το βραβείο «Αττίλα» για την Ευρώπη.
<SPEAKER ID="12" LANGUAGE="DE" NAME="Gabriele Zimmer," AFFILIATION="εξ ονόματος της Ομάδας GUE/NGL">
<P>
Ο τρόπος με τον οποίο γίνονται τώρα αξιόλογες προετοιμασίες για την 50ή επέτειο των Συνθηκών της Ρώμης πρέπει να μας βάλει σε σκέψεις. Αντί να μετατρέψουμε αυτή την ιδιαίτερη περίσταση σε μια ακόμη γιορτή, πρέπει να την χρησιμοποιήσουμε για να αναλογιστούμε πραγματικά το μέλλον, από κοινού με τους συμπολίτες μας.
<SPEAKER ID="13" LANGUAGE="EN" NAME="Brian Crowley," AFFILIATION="εξ ονόματος της Ομάδας UEN">
<P>
   . – Κύριε Πρόεδρε, καταρχάς θέλω να εκφράσω τις ευχαριστίες μου στον καγκελάριο Schüssel, στον υπουργό Winkler και σε όλους τους υπουργούς και τους μόνιμους αντιπροσώπους από την Αυστρία για το εκπληκτικό έργο που επιτέλεσαν τους τελευταίους έξι μήνες.
<P>
Η τελευταία παρατήρηση που θέλω να κάνω είναι ότι θα πρέπει να αποφύγουμε τη χρήση της «γέφυρας» – το άρθρο 42. Γνωρίζω ότι είναι σημαντικό για τον Πρόεδρο Barroso και για άλλους να προσπαθήσουν να ξεφύγουν από την ομοφωνία όπου αυτή δεν είναι εφικτή, αλλά, αν πράξετε κάτι τέτοιο, αποξενώνετε ακόμη περισσότερο όχι μόνο τις κυβερνήσεις αλλά και τους πολίτες: τους πολίτες που αντιμετωπίζουν την Ευρώπη ως ένα δεσποτικό όργανο που προσπαθεί να επιβάλει τη θέλησή του στους άλλους. 
<SPEAKER ID="14" LANGUAGE="DA" NAME="Jens-Peter Bonde," AFFILIATION="εξ ονόματος της Ομάδας IND/DEM">
<P>
   . – Κύριε Πρόεδρε, θέλω να ευχαριστήσω τον Πρόεδρο της Επιτροπής και τον καγκελάριο Schüssel για το γεγονός ότι βοήθησαν τη Δανία και την Αυστρία να διατηρήσουν την απαγόρευσή τους στα φθοριούχα αέρια του θερμοκηπίου, και θέλω να ευχαριστήσω τους πολυάριθμους συναδέλφους βουλευτές του ΕΚ οι οποίοι, την περασμένη Τρίτη, υπερψήφισαν τους κανόνες για τα υπόγεια ύδατα που έλαβαν επίσης τη μορφή οδηγίας ελαχίστων απαιτήσεων. Η συνολική εναρμόνιση πρέπει να γίνεται πολύ πιο συχνά ελάχιστη εναρμόνιση, ούτως ώστε να ενθαρρύνονται οι χώρες να προχωρούν περαιτέρω στον αγώνα για την ασφάλεια, την υγεία και το περιβάλλον. Αποτελεί επίσης μικρή πρόοδο το γεγονός ότι η συναπόφαση στο Συμβούλιο θα διεξάγεται εφεξής δημοσίως. Το περασμένο έτος, από τους συνολικά 3 124 νόμους, η ΕΕ ενέκρινε 57 νόμους με αυτόν τον τρόπο. Επομένως, αυτό που καταφέρνουμε να πραγματοποιήσουμε δημοσίως είναι μόνο η κορυφή του παγόβουνου. Η γενική αρχή θα συνεχίσει να είναι ότι η ΕΕ εγκρίνει τους νόμους της σε 300 μυστικές ομάδες εργασίας του Συμβουλίου, με τη βοήθεια άλλων 3 000 μυστικών ομάδων εργασίας υπό την αιγίδα της Επιτροπής. Τα εθνικά κοινοβούλια αποφασίζουν για την αρχή της επικουρικότητας. Αδράξτε την ευκαιρία – επιτρέψτε στην COSAC να ασχοληθεί με το ετήσιο πρόγραμμα έως τον Οκτώβριο.
<P>
Αυτός ήταν ο έπαινος· περνάω τώρα στην κριτική. Κατά τη γνώμη μου, ο καγκελάριος Schüssel θα πρέπει να ντρέπεται που ζήτησε την επικύρωση ενός Συντάγματος που απορρίφθηκε από τον λαό των Κάτω Χωρών και της Γαλλίας. Γιατί δεν τολμά να ρωτήσει τον δικό του αυστριακό λαό τι πιστεύει για το Σύνταγμα; Γιατί η Φινλανδία θα επικυρώσει τώρα ένα κείμενο που υποστηρίζει μόνο το 22% των Φινλανδών, ενώ το 48% είναι εναντίον του; Κύριοι αρχηγοί κρατών και κυβερνήσεων της ΕΕ, σας προειδοποιούμε – οδηγείστε σε σύγκρουση με τους λαούς της Ευρώπης. Επιλέξτε νέους πληθυσμούς ή ξεκινήστε από την αρχή με μια άμεσα εκλεγμένη συνέλευση που θα συντάξει νέα κείμενα, τα οποία στη συνέχεια θα μπορούν να τεθούν σε δημοψήφισμα σε όλες τις χώρες την ίδια ημέρα. Με αυτόν τον τρόπο, θα αποφασίσουν οι πολίτες. Με αυτόν τον τρόπο, δεν θα υπάρχουν πλέον συνεδριάσεις κεκλεισμένων των θυρών, όπως στη Βόρεια Κορέα, την Κούβα και την ΕΜΑ. 
<SPEAKER ID="15" LANGUAGE="DE" NAME="Hans-Peter Martin (NI )." AFFILIATION="La grande Bouffe">
<P>
   – Κύριε Πρόεδρε, κύριε Schüssel, μας ζητήσατε να πούμε «Adieu Tristesse» και να επιδείξουμε λίγη περισσότερη χαρά. Είναι κάτι που εμείς οι Γερμανοί μπορούμε να επικροτήσουμε, μολονότι ο κόσμος λέει πως όταν θέλουμε να γελάσουμε πηγαίνουμε στο κελάρι. Ωστόσο, σας παρακαλώ να μου επιτρέψετε να απαντήσω στη μουσική σας νύξη με μια λογοτεχνική αναφορά. Δεν γνωρίζω τι είναι αυτό που μόλις μοιραστήκατε σε αυτή την αίθουσα με τους σημαντικούς αυτούς ανθρώπους, αλλά θα έλεγα ότι «Ναι, ακούω την αγγελία, μόνον μου λείπει η πίστη». Γνωρίζετε, βεβαίως, πώς να προφυλάσσεστε από τη χαρά όταν προέρχεται από καταστολή ή άρνηση, διότι η ψεύτικη χαρά μπορεί να σε κάνει να χάσεις κάθε επαφή με την πραγματικότητα και μπορεί να σε οδηγήσει σε πολιτική ύφεση. Αυτό είναι ακόμη χειρότερο από την tristesse.
<P>
Ποιος είναι ο τελικός ισολογισμός; Βρισκόμαστε απέναντι στη μεγαλύτερη αναδιανομή εν καιρώ ειρήνης στην ανθρώπινη ιστορία. Έχουν δοθεί πολλές υποσχέσεις. Τι έχει πραγματικά αλλάξει; Εσείς αναφέρατε το θέμα των δημοψηφισμάτων. Τι απέγινε με αυτά; Δεν ακούμε πλέον γι’ αυτά. Επικρατεί επίσης σιωπή σχετικά με το θέμα της ικανότητας απορρόφησης της Ευρωπαϊκής Ένωσης, καθώς και με το θέμα της διαφάνειας. Εσείς είπατε εδώ στις 18 Ιανουαρίου ότι το χρηματικό ποσό που δαπανήθηκε σε πολλά προγράμματα είναι θλιβερό και ότι υπάρχουν τρόποι για να διορθωθεί, συγκεκριμένα μέσω επιθεωρήσεων. Αυτές οι πληροφορίες θα πρέπει να δημοσιευτούν, και το σωστό θα ήταν να δημοσιευθούν λεπτομέρειες για επιδοτήσεις που έχουν χορηγηθεί. Ωστόσο, επικρατεί επίσης σιωπή τώρα όσον αφορά αυτό το θέμα.
<P>
Εν τω μεταξύ, κατέθεσα δύο κοινοβουλευτικές ερωτήσεις επί του θέματος. Τι παίρνουν οι φίλοι σας στο Raiffeisen, τι παίρνει η ORF, τι παίρνουν οι υπόλοιποι; Η σιωπή είναι το αντίθετο της διαφάνειας, και χωρίς διαφάνεια δεν υπάρχει δημοκρατία. Δεν υπάρχει απάντηση: το μόνο που υπάρχει είναι σιωπή, σιωπή, σιωπή, σιωπή, σιωπή και περισσότερη σιωπή.
<SPEAKER ID="16" LANGUAGE="DE" NAME="Othmar Karas (PPE-DE )." AFFILIATION="(Χειροκροτήματα)">
<P>
   – Κύριε Πρόεδρε, κύριε Πρόεδρε της Επιτροπής, κύριε Schüssel, κυρίες και κύριοι, αν κάνουμε μια ανασκόπηση των δύο τελευταίων συζητήσεων της Προεδρίας του Συμβουλίου, αυτό που θα είμαστε σε θέση να πούμε είναι ότι «η σύγκριση μας προκαλεί βεβαιότητα». Μολονότι, πριν από ένα έτος, δίναμε συνεχώς έμφαση στο μέγεθος της κρίσης την οποία διερχόμαστε, και μολονότι, πριν από έξι μήνες, απορρίπταμε τα αποτελέσματα της Προεδρίας με πλειοψηφία δύο τρίτων, όλοι τώρα συμφωνούμε ότι, στο τέλος αυτών των έξι μηνών, η Ευρωπαϊκή Ένωση είναι πιο επιτυχημένη και σε καλύτερη θέση από ό,τι στα τέλη του 2005.
<P>
Σήμερα, κάνουμε μια αποτίμηση γνωρίζοντας ότι δεν μπορούν να επιτευχθούν όλα σε έξι μήνες, γνωρίζοντας ότι πολλά πράγματα είναι ακόμη ανολοκλήρωτα, και γνωρίζοντας ότι πρέπει να κάνουμε ακόμη πολλή δουλειά. Ωστόσο, όλοι πιστεύουμε ότι το ποτήρι είναι μισογεμάτο και όχι μισοάδειο. Προκύπτει επίσης το ερώτημα εάν η Προεδρία του Συμβουλίου υπήρξε επιτυχής στις προσπάθειές της για βελτίωση της ποιότητας της συνεργασίας με το Ευρωπαϊκό Κοινοβούλιο και τα θεσμικά όργανα. Η απάντηση είναι θετική, και η απόδειξη βρίσκεται ενώπιόν μας –η αξιοσημείωτη παρουσία, η ποιότητα της ηγεσίας, οι δημοσιονομικές προοπτικές και η οδηγία για τις υπηρεσίες– και, κύριε Schulz, όχι μόνο για τους Αυστριακούς, αλλά και για εμάς τους Χριστιανοδημοκράτες δεν τέθηκε ποτέ θέμα επιλογής μεταξύ της νεοφιλελεύθερης και της κοινωνικής οικονομίας της αγοράς, διότι οι αξίες μας συνεπάγονται ότι πάντα υπήρξαμε πιστοί στην κοινωνική οικονομία της αγοράς.
<P>
Θέλω επίσης, εξ ονόματος της Ομάδας μου και της αντιπροσωπείας μου, να ευχαριστήσω όλους τους υπουργούς, όλους τους δημοσίους υπαλλήλους και, ιδιαίτερα, τον κ. Winkler και τον κ. Woschnagg για την εξαίρετη συνεργασία τους με όλους τους βουλευτές αυτού του Σώματος.
<SPEAKER ID="17" LANGUAGE="DE" NAME="Maria Berger (PSE )." AFFILIATION="(Χειροκροτήματα)">
<P>
   – Κύριε Πρόεδρε, κύριε Πρόεδρε της Επιτροπής, κύριε Πρόεδρε του Συμβουλίου, αισθάνομαι και εγώ ευγνωμοσύνη για την έντονη παρουσία της αυστριακής Προεδρίας εδώ στο Ευρωπαϊκό Κοινοβούλιο και για την καλή συνεργασία με εσάς τον ίδιο, με τους συναδέλφους σας στην κυβέρνηση και με όλους τους ενδιαφερόμενους. Θέλω ιδίως να ξεχωρίσω τον υπουργό Winkler. Δεν είναι απλώς άνθρωπος παντός καιρού, αλλά επίσης είναι ένας άνθρωπος για όλες τις ώρες της ημέρας και της νύχτας – ιδιαίτερα για τις συνεδριάσεις που διεξάγονται αργά τη νύχτα εδώ στο Ευρωπαϊκό Κοινοβούλιο.
<P>
Υπάρχει ένα αρνητικό στοιχείο στον οικολογικό ισολογισμό, ήτοι η οδηγία για το κόστος των υποδομών. Και εδώ, το Ευρωπαϊκό Κοινοβούλιο έδωσε στην Προεδρία μια πολύ καλή πάσα, αλλά, δυστυχώς, ο αντικαγκελάριος Gorbach δεν την έπιασε, και η στάση του Ευρωπαϊκού Κοινοβουλίου, η οποία ήταν επίσης πιο ευνοϊκή για την Αυστρία, δεν μπόρεσε να μεταφερθεί στο Συμβούλιο.
<SPEAKER ID="18" LANGUAGE="EN" NAME="Andrew Duff (ALDE )." AFFILIATION="">
<P>
   – Κύριε Πρόεδρε, πέρα από την εγκαρδιότητα του καγκελαρίου Schüssel, νομίζω ότι μπορούμε να αισθανθούμε την απογοήτευσή του για το πρόβλημα της καθοδήγησης 25 αρκετά επίβουλων χαρακτήρων στη συμφωνία μιας εντολής για μια νέα διακυβερνητική διάσκεψη. Τώρα που είστε πιο ελεύθερος από τους περιορισμούς της Προεδρίας, καγκελάριε Schüssel, θα θέλατε να προωθήσετε τη συζήτηση μοιραζόμενος μαζί μας τις μεγάλες προτεραιότητές σας ως θέματα, ως κεφάλαια για τις διαπραγματεύσεις σχετικά με το Μέρος ΙΙΙ; 
<SPEAKER ID="19" LANGUAGE="DE" NAME="Eva Lichtenberger (Verts/ALE )." AFFILIATION="Mozartkugeln">
<P>
Καγκελάριε Schüssel, είπατε ότι πρέπει να προωθηθεί ο ευρωπαϊκός τρόπος ζωής, αλλά εδώ μιλάμε για το ευρωπαϊκό κοινωνικό πρότυπο! Δεν χρειαζόμαστε μια χλιαρή αλλά μια πλήρη εκδοχή. Δεν αρκούν τα . 
<SPEAKER ID="20" LANGUAGE="FI" NAME="Esko Seppänen (GUE/NGL )." AFFILIATION="">
<P>
   – Κύριε Πρόεδρε, κύριε καγκελάριε, κύριε Επίτροπε, το πιο σημαντικό θέμα κατά τη διάρκεια της αυστριακής Προεδρίας ήταν η συμφωνία για τις νέες οικονομικές κατευθυντήριες γραμμές για την περίοδο 2007-2013. Αυτή επιτεύχθηκε με τη χρησιμοποίηση της Επιτροπής και του Κοινοβουλίου ως πανιών για τον καθαρισμό του τραπεζιού. Η κενή περιεχομένου ρητορική του Προέδρου της Ευρωπαϊκής Επιτροπής, κ. Barroso, δεν είχε αποτέλεσμα. Επίσης, στις ομιλίες του κ. Barroso είναι εμφανής η έλλειψη αξιοπιστίας. Επίτροπε Rehn, ίσως θα μπορούσατε να πείτε εξίσου πολλά στον κ. Barroso.
<P>
Η πολιτική ελίτ και η ευρωγραφειοκρατία της ΕΕ έχουν αποτύχει. Είστε αποτυχημένοι, κυρία Αυστρία, κυρία Επιτροπή, και εσείς, κύριε Κοινοβούλιο. Προσπαθείτε να αναστήσετε ένα νεκρό σύνταγμα· ζητάτε από τα κράτη μέλη να επικυρώσουν κάτι που δεν θα τεθεί ποτέ σε ισχύ. Επίσης, ζητάτε το ίδιο από τη χώρα μου, τη Φινλανδία, όπου, σύμφωνα με μια δημοσκόπηση, μόνο το 22% του λαού είναι υπέρ της επικύρωσης του Συντάγματος της ΕΕ στο Κοινοβούλιο. Ντροπή σας, αντίπαλοι της κρατικής δημοκρατίας, που ενεργείτε μόνο με μια μειοψηφία 22%!
<SPEAKER ID="21" LANGUAGE="PL" NAME="Konrad Szymański (UEN )." AFFILIATION="">
<P>
   – Κύριε Schüssel, κύριε Πρόεδρε, θέλω να συγχαρώ θερμά τόσο τη σύνοδο κορυφής του Συμβουλίου όσο και την αυστριακή Προεδρία για το έργο της. Πάρα πολλοί ευρωπαίοι πολιτικοί ζουν στα σύννεφα –συνταγματικά σύννεφα, θα μπορούσε να πει κανείς– κάτι που ενίοτε σημαίνει ότι είναι απρόθυμοι να εκτιμήσουν τον μακρύ κατάλογο των ζητημάτων που αντιμετωπίζει με επιτυχία η Ευρωπαϊκή Ένωση.
<P>
Σε αυτά περιλαμβάνονται ο προϋπολογισμός, η οδηγία για τις υπηρεσίες, η ανάπτυξη της συνεργασίας σχετικά με εσωτερικά θέματα, η βελτιωμένη προξενική συνεργασία, η διεύρυνση της ζώνης Σένγκεν και η μεταρρύθμιση των εξωτερικών πολιτικών της ΕΕ, και αυτό είναι το θέμα που με αγγίζει περισσότερο και βρίσκεται πολύ κοντά στην ολοκλήρωση, μεταξύ άλλων χάρη στην ομάδα του κ. Schüssel στις Βρυξέλλες. Ο κατάλογος περιλαμβάνει πολλά.
<SPEAKER ID="22" LANGUAGE="PL" NAME="Mirosław Mariusz Piotrowski (IND/DEM )." AFFILIATION="">
<P>
Δεύτερον, η Προεδρία πέτυχε την έγκριση των νέων δημοσιονομικών προοπτικών για την περίοδο 2007-2013. Μια από τις συνέπειες αυτών των δημοσιονομικών προοπτικών ως έχουν είναι οι συνεχώς αυξανόμενες περικοπές των δαπανών στο πλαίσιο του προϋπολογισμού της ΕΕ για βασικούς τομείς, όπως η εδαφική συνοχή και η δημιουργία ίσων όρων όσον αφορά τη δημιουργία ευκαιριών για τις φτωχότερες περιφέρειες.
<SPEAKER ID="23" LANGUAGE="IT" NAME="Mario Borghezio (NI )." AFFILIATION="">
<P>
Η τρέχουσα Προεδρία, μεταξύ άλλων, ολοκληρώνει τη θητεία της με καλά νέα για όσους από εμάς στηρίζουμε την αυτονομία και την περιφερειοποίηση. Η αυστριακή Προεδρία έχει επίσης στείλει ένα μήνυμα ως προς αυτή την κατεύθυνση, με την αναζωογόνηση του περιφερειακού χαρακτήρα και μιας λιγότερο ομοιογενούς Ευρώπης – όπως αποδεικνύεται από το θετικό αποτέλεσμα του δημοψηφίσματος για την ανεξαρτησία της Καταλονίας. Ο κ. Schüssel μας έδωσε θετικές κατευθυντήριες γραμμές όσον αφορά τον θεμελιώδη ρόλο των μικρών και μεσαίων επιχειρήσεων: τις περιέγραψε ως μέρος του κρυμμένου δυναμικού της Ευρώπης. Πρέπει να υποστηριχθούν όχι μόνο για την έρευνά τους αλλά και για τα αιτήματά τους περί κατάργησης πολλών γραφειοκρατικών εμποδίων.
<P>
Όσον αφορά τη σύνοδο κορυφής των Βρυξελλών, θέλω να τονίσω ότι, δυστυχώς, δεν κατέστη δυνατό να συμφωνήσουμε τελικά σε ένα από τα βασικότερα ζητήματα που μας αφορούν, το ζήτημα, δηλαδή, των μελλοντικών διευρύνσεων, εν μέρει λόγω της αβέβαιης θέσης ορισμένων κυβερνήσεων, περιλαμβανομένης της ιταλικής. Τα κριτήρια προσχώρησης, όπως είπε ο Καγκελάριος Schüssel σήμερα το πρωί, πρέπει μάλλον να καταστούν ακριβή και συγκεκριμένα· δεν πρέπει να παραμείνουν αμιγώς θεωρητικά. Ως προς αυτό, η έκκληση του κ. D’Alema προς τους βουλευτές του ΕΚ να μην υιοθετήσουν δογματική στάση στο θέμα αυτό επιδέχεται κριτική. 
<SPEAKER ID="24" LANGUAGE="EN" NAME="Malcolm Harbour (PPE-DE )." AFFILIATION="Wall Street Journal">
<P>
Το χαρακτηριστικό αυτής της Προεδρίας, Καγκελάριε Schüssel, ήταν ότι υπήρξατε ουσιαστικά ρεαλιστικοί. Δεν δώσατε υπερβολικές υποσχέσεις, αλλά εργαστήκατε και παρουσιάσατε αποτελέσματα. Νομίζω ότι η οδηγία για τις υπηρεσίες είναι το καλύτερο παράδειγμα. Ο συνάδελφός σας, Martin Bartenstein, τον οποίο γνώρισα πολύ καλά τους τελευταίους έξι μήνες, σε συνέντευξή του στη τον Δεκέμβριο δήλωσε ότι θα είναι θαύμα αν μπορέσετε να επιτύχετε συμφωνία για την οδηγία σχετικά με τις υπηρεσίες κατά τη διάρκεια της Προεδρίας σας. Η οδηγία αυτή είναι λοιπόν ένα χαρακτηριστικό παράδειγμα περίπτωσης στην οποία δόθηκαν λίγες υποσχέσεις αλλά τελικά πραγματοποιήθηκαν πολύ περισσότερα από όσα μας είχαν αρχικά υποσχεθεί! Αυτό το θαύμα είναι αποτέλεσμα της στενής συνεργασίας μας στο Κοινοβούλιο. Πρέπει να πω στον κ. Schulz, τον οποίο με μεγάλη μου έκπληξη άκουσα να λέει νωρίτερα ότι η οδηγία για τις υπηρεσίες αποτελεί θρίαμβο της ορθοδοξίας, ότι το θαύμα αυτό είναι αποτέλεσμα σοβαρής εργασίας με στόχο την εκπόνηση μιας οδηγίας για την απελευθέρωση της ελεύθερης αγοράς. Ουσιαστικά, η βασική διάταξη που οδήγησε στη συμφωνία –η ελεύθερη παροχή υπηρεσιών– προέκυψε από την ψηφοφορία στους κόλπους της αρμόδιας επιτροπής του Κοινοβουλίου, η οποία αμφισβητήθηκε από τους Σοσιαλιστές. Επομένως, ας είμαστε ξεκάθαροι ως προς τα αποτελέσματα που θα έχει η οδηγία για τις υπηρεσίες. Αποτελεί σημαντικότατο βήμα προόδου για την εσωτερική αγορά.
<P>
Τέλος, Καγκελάριε Schüssel, με μεγάλη ικανοποίηση παρακολουθήσαμε την προσπάθειά σας προς την κατεύθυνση του ανοίγματος του Συμβουλίου στη διαδικασία της συναπόφασης και της πρόσκλησης βουλευτών στις συνεδριάσεις σας. Με απογοητεύει ιδιαιτέρως το γεγονός ότι ο υπουργός Εξωτερικών της δικής μου χώρας τάσσεται προφανώς κατά αυτής της διαφάνειας. Το μόνο που θέλω να πω στον κ. Schulz είναι ότι, όταν κάθισα στο τραπέζι στο Γκρατς και άκουσα την προσέγγιση των 25 υπουργών για την οδηγία σχετικά με τις υπηρεσίες, ασφαλώς και δεν ήταν επειδή πίστευαν ότι επρόκειτο για θρίαμβο του σοσιαλισμού. 
<SPEAKER ID="25" LANGUAGE="DE" NAME="Hannes Swoboda (PSE )." AFFILIATION="(Χειροκροτήματα)">
<P>
   – Κύριε Πρόεδρε, επιτρέψτε μου να πω στον κ. Harbour ότι πολύ συχνά τα φαινόμενα δεν ταυτίζονται με την πραγματικότητα.
<P>
Θέλω να πω και κάτι άλλο για την Τουρκία και την Κροατία. Χαίρομαι ιδιαίτερα που ξεκίνησαν οι διαπραγματεύσεις. Όσον αφορά την Κροατία, αυτό έπρεπε να είχε γίνει από καιρό, αλλά, όσον αφορά την Τουρκία, επιτρέψτε μου –καθώς ανήκω σε εκείνους που ήταν πάντοτε υπέρ της έναρξης διαπραγματεύσεων με αυτή τη χώρα– να ξεκαθαρίσω κάτι: όπως ήδη είπε ο κ. Schulz, αναμένουμε από την Τουρκία να εκπληρώσει όλες τις υποχρεώσεις που έχει αναλάβει, και σε αυτές περιλαμβάνονται η αναγνώριση της Κύπρου και το άνοιγμα των λιμανιών και των αεροδρομίων.
<SPEAKER ID="26" LANGUAGE="SV" NAME="Cecilia Malmström (ALDE )." AFFILIATION="">
<P>
   – Κύριε Πρόεδρε, η νέα ηχηρή φράση «ικανότητα απορρόφησης» γέμισε τις στήλες των εφημερίδων σε ολόκληρη την Ευρώπη. Τι ακριβώς σημαίνει αυτή η φράση; Είναι απλώς μια φράση-κωδικός για την «Επιχείρηση παρεμπόδισης της ένταξης της Τουρκίας»; Δεν δείχνει τεράστια έλλειψη ηγεσίας και αδυναμία στήριξης και επεξήγησης των πλεονεκτημάτων της διεύρυνσης; Βλέπουμε, στο κάτω-κάτω, ότι το εμπόριο, η ανάπτυξη και η κατανάλωση έχουν σημειώσει άνοδο από τον Μάιο του 2004. Η σταθερότητα και η δημοκρατία έχουν ενισχυθεί, και η Ευρώπη είναι καλύτερα εξοπλισμένη να αντιμετωπίσει τα κοινά μας προβλήματα. Η επέκταση δεν πρέπει να χρησιμοποιείται ως αποδιοπομπαίος τράγος. Πολιτική ηγεσία σημαίνει σχηματισμός, καθοδήγηση και διαμόρφωση γνώμης.
<P>
Χαιρετίζω τις κινήσεις περί ενίσχυσης της διαφάνειας που έγιναν στη συνεδρίαση του Ευρωπαϊκού Συμβουλίου στις Βρυξέλλες, λυπούμαι όμως που δεν συζητήθηκε το θέμα της έδρας του Ευρωπαϊκού Κοινοβουλίου. Το θέμα αυτό αφορά άμεσα την αξιοπιστία ολόκληρης της ΕΕ και πρέπει να συζητηθεί κατά τη διάρκεια της επικείμενης εκτεταμένης αναθεώρησης των συνθηκών. Μέχρι στιγμής, πάνω από 610 000 άτομα από ολόκληρη την Ευρώπη έχουν υπογράψει την πρωτοβουλία πολιτών ώστε να έχει το Ευρωπαϊκό Κοινοβούλιο μία μόνο έδρα. Αφού ρωτάτε τη γνώμη των πολιτών, πρέπει και να την ακούσετε. Καγκελάριε Schüssel, έχετε υπογράψει την πρόταση; 
<SPEAKER ID="27" LANGUAGE="DE" NAME="Sepp Kusstatscher (Verts/ALE )." AFFILIATION="">
<P>
   – Κύριε Πρόεδρε, κύριε ομοσπονδιακέ Καγκελάριε, θέλω να δώσω συνέχεια στην ομιλία του κ. Swoboda. Η τοποθέτηση 158 πινακίδων στην Καρινθία είναι ένα πρώτο βήμα, μια μικρή υποχρέωση που απορρέει από την ετυμηγορία ενός ανώτατου δικαστηρίου και από τους όρους της συνθήκης του 1955. Οφείλουμε όμως να είμαστε πολύ πιο γενναιόδωροι με αυτή τη μικρή και συνεχώς συρρικνούμενη σλοβενική μειονότητα. Η Αυστρία πρέπει να δείξει την ίδια κατανόηση προς τη δική της μειονότητα όπως συνέβη με τους κατοίκους του Νοτίου Τυρόλου, της γερμανοϊταλικής μειονότητας στην Ιταλία.
<P>
Επιτρέψτε μου δυο λόγια για τη βασική σήραγγα του Brenner: έχουν δαπανηθεί για το έργο αυτό πάρα πολλά χρήματα των φορολογουμένων. Πρέπει να αλλάξουμε τη συναφή με τις μεταφορές πολιτική μας. Αλλιώς οι σιδηρόδρομοι δεν θα έχουν καμία ελπίδα. Πρέπει να βελτιώσουμε τους υφιστάμενους σιδηροδρόμους προτού ξεκινήσουμε μεμονωμένα έργα τόσο μεγάλης κλίμακας. 
<SPEAKER ID="28" LANGUAGE="EN" NAME="Gerard Batten (IND/DEM )." AFFILIATION="(Γέλια)">
<P>
   – Κύριε Πρόεδρε, πρέπει να είμαστε ευγνώμονες στον κ. Schüssel που είχε την τιμιότητα να δηλώσει ότι η ουσία της συνταγματικής συνθήκης πρέπει να μείνει άθιχτη. Το μήνυμα είναι ισχυρό και σαφές. Η πολιτική ελίτ ξέρει καλύτερα· πρόσω ολοταχώς λοιπόν με το σύνταγμα, και μην ακούτε τον λαό.
<P>
Όχι μόνο αυτό, αλλά ο κ. Barroso μας είπε ότι το επόμενο βήμα, τον προσεχή Μάρτιο, θα είναι μια πολιτική δήλωση, η δήλωση του Βερολίνου. Με τον καιρό ενδέχεται να την θεωρήσει εσφαλμένη κίνηση στο πλαίσιο των δημοσίων σχέσεων. Ο κ. Schüssel ολοκλήρωσε αναφερόμενος στην Ωδή στη Χαρά του Μπετόβεν, τον ύμνο της Ευρωπαϊκής Ένωσης. Νομίζω ότι θυμάμαι κάποια λόγια στα γερμανικά: 
<P>
 «Freude schöner Götterfunken, Tochter aus Elysium! Wir betreten feuertrunken, Himmlische, dein Heiligtum.» [«Χαρά, λαμπρή θεϊκή σπίθα, των Ηλυσίων κόρη, Μεθυσμένοι από φωτιά βαδίζουμε, ουράνια Θεά, στον ιερό βωμό σου»] 
<P>
«Ποιον νομίζετε ότι κοροϊδεύετε, κύριε Schüssel, θεωρώντας ξοφλημένη τη γηραιά Αλβιόνα; Είμαστε αυτοί που θα σας κάνουμε να το ξανασκεφτείτε, είμαστε αυτοί που θα σταματήσουμε το μικρό σας παιχνίδι. Ποιον νομίζετε ότι κοροϊδεύετε, κύριε Schüssel;» 
<SPEAKER ID="29" LANGUAGE="EN" NAME="Roger Helmer (NI )." AFFILIATION="(Χειροκροτήματα από την Ομάδα της Ανεξαρτησίας και της Δημοκρατίας)">
<P>
   – Κύριε Πρόεδρε, την περασμένη εβδομάδα στο Στρασβούργο καταδίκασα την ξεδιάντροπη περιφρόνηση που δείξαμε για την κοινή γνώμη, για τις απόψεις των ψηφοφόρων και για την ίδια τη δημοκρατία, καθώς αγνοούμε επανειλημμένα το αποτέλεσμα τόσων δημοψηφισμάτων. Αυτή η περιφρόνηση για τη δημοκρατία καταδεικνύεται περίτρανα από τις πράξεις της αυστριακής Προεδρίας. Τόσο ο πρόεδρος της Αυστρίας όσο και ο Καγκελάριος Schüssel προσήλθαν στην αίθουσα αυτή ζητώντας την αναβίωση του ευρωπαϊκού συντάγματος το οποίο είναι ήδη νεκρό. Μάλιστα, όπως δείχνουν οι έρευνες του Ευρωβαρομέτρου, η Αυστρία είναι το κράτος μέλος στο οποίο καταγράφεται η μεγαλύτερη αντίθεση στο σύνταγμα, περίπου 80%.
<P>
Καγκελάριε Schüssel, απευθύνατε εκκλήσεις για διεξαγωγή δημοψηφισμάτων με θέμα το σύνταγμα. Γιατί δεν πραγματοποιείτε δημοψήφισμα και στη χώρα σας; Δεν το κάνετε διότι γνωρίζετε ότι θα υποστείτε ταπεινωτική ήττα; Πώς είναι δυνατόν οι ηγέτες της Αυστρίας να περιφρονούν τελείως την κοινή γνώμη; Μόνο μία πιθανή εξήγηση μπορώ να σκεφτώ: ίσως ο Καγκελάριος Schüssel δεν είναι ευχαριστημένος με τη δουλειά του και ελπίζει να τον καταψηφίσει ο αυστριακός λαός!
<SPEAKER ID="30" LANGUAGE="DE" NAME="Hartmut Nassauer (PPE-DE )." AFFILIATION="(Ο Πρόεδρος διακόπτει τον ομιλητή)">
<P>
   – Κύριε Πρόεδρε, κυρίες και κύριοι, μόλις είχαμε νέα από τον εκπρόσωπο στο συνέδριο της Βιέννης. Ο συνάδελφός μας προετοιμαζόταν τόσον καιρό. Κύριε Schüssel, αν εξετάσουμε τα γεγονότα, είναι σαφές ότι η Προεδρία σας στο Συμβούλιο ήταν ιδιαίτερα επιτυχής.
<P>
Οι δημοσιονομικές προοπτικές, η τελική μορφή που δόθηκε στη νέα πολιτική REACH για τις χημικές ουσίες, η οδηγία για τις υπηρεσίες, οι νέες πρωτοβουλίες για το άσυλο και τη μετανάστευση – κανένα από τα θέματα αυτά δεν είχε προκαθορισμένο αποτέλεσμα. Θα μπορούσε μάλιστα να σκεφτεί κανείς ότι η επιτυχία σας αντικρούει την άποψη ότι χρειαζόμαστε συνταγματική συνθήκη για να μπορούμε να ενεργούμε, καθώς αποδείξατε ότι υπάρχουν ενδεχομένως και άλλοι τρόποι να προωθούνται τα θέματα. Ωστόσο, δεν συμμερίζομαι διόλου την άποψη αυτή.
<P>
Θέλω τώρα, κύριε Schüssel, να σας θέσω μια σημαντική ερώτηση: είστε σίγουρος ότι οι αρχηγοί κρατών και κυβερνήσεων είναι πρόθυμοι να υπογράψουν τη συνθήκη σήμερα όπως και τότε; Δεν ξέρω πόσο ακόμη θα διατηρηθεί η συμφωνία που μας δεσμεύει καταρχήν και που υπαγορεύει τη θέσπιση μιας νέας δέσμης κανόνων. Φρονώ ότι πρέπει να αναθεωρήσουμε τις απόψεις μας.
<SPEAKER ID="31" LANGUAGE="HU" NAME="Magda Kósáné Kovács (PSE )." AFFILIATION="">
<P>
   – Συντάσσομαι με όσους ευχαρίστησαν την αυστριακή Προεδρία για τη διαδικασία που είχε σχεδιάσει και για τα τμήματα αυτής που υλοποιήθηκαν. Θέλω επίσης να ευχαριστήσω τον κ. Winkler προσωπικά. Κύριε Καγκελάριε, θέλω να πιστεύω ότι όλοι αυτοί οι έπαινοι δεν θα βλάψουν τον κ. Winkler. Οφείλω πάντως να πω ότι ήταν χαρά μου που συνεργάστηκα μαζί του.
<SPEAKER ID="32" LANGUAGE="SL" NAME="Mojca Drčar Murko (ALDE )." AFFILIATION="">
<P>
   – Πενήντα χρόνια περίμενε η σλοβενική εθνική μειονότητα στο αυστριακό τμήμα της Καρινθίας να εφαρμοστεί το άρθρο 7 της κρατικής σύμβασης της Βιέννης, και τώρα που η Αυστρία έχει την Προεδρία της Ευρωπαϊκής Ένωσης ήρθε επιτέλους ο καιρός να εφαρμοστούν ορισμένα τουλάχιστον από τα δικαιώματα που προβλέπει το σύνταγμα για τη σλοβενική μειονότητα, ιδίως αυτό της δίγλωσσης τοπογραφίας.
<P>
Τα θέματα αυτά επιλύονται σήμερα, παραβιάζουν όμως επί του παρόντος αρκετούς διεθνείς κανόνες περί προστασίας των μειονοτήτων. Ο τύπος 10/15 δεν εφαρμόζει τις αποφάσεις του Συνταγματικού Δικαστηρίου της Αυστρίας. Μια συμβιβαστική λύση θα ήταν να ξεκινήσει μάλλον παρά να τερματιστεί η νομική προστασία της σλοβενικής μειονότητας. Αυτός είναι ακριβώς ο στόχος: να επιλυθεί το θέμα της δίγλωσσης τοπογραφίας μια και καλή. Εάν δοθεί σε έναν τέτοιο συμβιβασμό σημασία σε επίπεδο συνταγματικού δικαίου, στην πράξη θα καταργηθεί το άρθρο 7 της κρατικής σύμβασης της Βιέννης και θα προληφθεί η μονομερής αναθεώρησή του και πιθανές παραβιάσεις του διεθνούς δικαίου. 
<SPEAKER ID="33" LANGUAGE="NL" NAME="Marianne Thyssen (PPE-DE )." AFFILIATION="">
<P>
Επιτεύχθηκε συμφωνία όσον αφορά τις δημοσιονομικές προοπτικές. Αν και απογοητευθήκαμε με το επίπεδο των προϋπολογισμών, χαρήκαμε με την ποιοτική έκβαση των διαπραγματεύσεων, και επομένως ψηφίσαμε υπέρ της διοργανικής συμφωνίας. Κύριε Schüssel, αφιερώσατε μεγάλο μέρος του χρόνου σας για την ολοκλήρωση της εσωτερικής αγοράς, ιδίως με την οδηγία για τις υπηρεσίες. Ως προς αυτό, πρέπει να πω ότι οι υπουργοί σας μας ενέπνευσαν να πιάσουμε τον ταύρο από τα κέρατα. Μπορούμε τώρα να ευελπιστούμε σε μια αμερόληπτη οδηγία για τις υπηρεσίες, που είναι άλλωστε το ζητούμενο για όλους μας.
<P>
Επιπλέον, συμφωνία επιτεύχθηκε και ως προς την επιτροπολογία, και η Ομάδα μας τουλάχιστον την υποδέχθηκε σε γενικές γραμμές θετικά· ένα άλλο σημαντικό θέμα είναι το γεγονός ότι, υπό την αιγίδα σας, το Συμβούλιο κατόρθωσε να διατηρήσει το σύνταγμα ζωντανό· εάν καταφέρουμε να αποκτήσουμε κάποιου είδους συνταγματική συνθήκη μέχρι τις εκλογές του 2009, τότε ένα μέρος των συγχαρητηρίων πρέπει να δοθεί ασφαλώς σε εσάς.
<SPEAKER ID="34" LANGUAGE="" NAME="Παναγιώτης Μπεγλίτης (PSE )." AFFILIATION="(Ο Πρόεδρος διακόπτει τον ομιλητή)">
<P>
   – Κύριε Πρόεδρε, παρά την ικανοποίηση και, σε ορισμένες περιπτώσεις, την αυταρέσκεια που επικράτησε μετά τη σύνοδο κορυφής, γίνεται εμφανές ότι οι 25 επιχείρησαν να διαχειριστούν τη συλλογική αμηχανία που συνεχίζει να προκαλεί η θεσμική κρίση και το αδιέξοδο γύρω από την τύχη της Συνταγματικής Συνθήκης.
<P>
Φοβάμαι ότι η διπλή προσέγγιση που υιοθετήθηκε –και αυτό δεν είναι ευθύνη της Αυστριακής Προεδρίας, το πρόβλημα είναι συλλογικότερο για την Ευρωπαϊκή Ένωση– δεν είναι τίποτα άλλο παρά ένας τακτικός χειρισμός αγοράς χρόνου ή, για να το πω με όρους ποδοσφαιρικής επικαιρότητας, κρατάνε καθυστερήσεις οι 25 πετώντας την μπάλα στην εξέδρα μέχρι να δημιουργηθούν καλύτερες συνθήκες.
<P>
Γιατί όμως είμαστε βέβαιοι, κύριε Schüssel, ότι το 2008 θα είναι καλύτερες οι συνθήκες; Aπλώς επειδή θα έχει αλλάξει η κυβέρνηση στη Γαλλία;
<SPEAKER ID="35" LANGUAGE="FI" NAME="Anneli Jäätteenmäki (ALDE )." AFFILIATION="(Ο Πρόεδρος διακόπτει την ομιλήτρια)">
<P>
   – Κύριε Πρόεδρε, ευχαριστώ την Αυστρία. Ο Καγκελάριος Schüssel και η ομάδα του γνωρίζουν καλά τα συναφή με την ΕΕ θέματα.
<P>
Η βελτίωση της διαφάνειας είναι θετικό στοιχείο· ωστόσο, η απόφαση που μόλις ελήφθη συνιστά απλώς ένα μικρό βήμα και μια αρχή, σε καμία όμως περίπτωση δεν αρκεί και δεν είναι ακόμη το τελικό προϊόν. Κατά τη γνώμη μου, οι αποφάσεις του Συμβουλίου COREPER και οι εξηγήσεις που τις συνοδεύουν πρέπει επίσης να γνωστοποιούνται...
<SPEAKER ID="36" LANGUAGE="EN" NAME="Alexander Stubb (PPE-DE )." AFFILIATION="(Χειροκροτήματα)">
<P>
Το πρώτο είναι ότι, κατά τη γνώμη μου, η αυστριακή Προεδρία ήταν επιτυχημένη. Για να είναι επιτυχημένη μια Προεδρία πρέπει να ισχύουν τρεις προϋποθέσεις: πρώτον, καλή προετοιμασία· δεύτερον, αντικειμενικότητα· και, τρίτον, λίγη τύχη. Νομίζω ότι στην περίπτωσή σας, Καγκελάριε Schüssel, ίσχυαν και οι τρεις προϋποθέσεις. Όλοι ξέρετε ότι δεν φτιάχνει η Προεδρία την ατζέντα, αλλά η ατζέντα την Προεδρία. Αν μου επιτρέπετε μια σύσταση, το 1999 συμπροεδρεύατε με τη Φινλανδία. Σκοπεύετε να το επαναλάβετε. Καμιά από τις χώρες μας δεν τα κατάφερε στο Παγκόσμιο Κύπελλο· πρέπει ίσως να δοκιμάσουμε να στείλουμε μια κοινή ομάδα την επόμενη φορά, καθώς φαίνεται ότι συνεργαζόμαστε καλά μαζί.
<P>
Η δεύτερη παρατήρησή μου είναι ότι, κατά τη γνώμη μου, εσείς και η Προεδρία σας οδηγήσατε τη συζήτηση για το σύνταγμα σε μια νέα φάση. Εσείς λέτε «πηγαίνουμε από τη σκέψη στην πράξη»· εγώ λέω «πηγαίνουμε από τη σκέψη στην ανάλυση». Θα είναι έτοιμη μια πρόταση κατά τη διάρκεια της γερμανικής και πορτογαλικής Προεδρίας, ίσως χρειαστεί ενδεχομένως να διαπραγματευτούμε ξανά λίγο κατά τη διάρκεια της σλοβενικής και της γαλλικής Προεδρίας. Ωστόσο, επιτρέψτε μου να διατυπώσω μια προσεκτικά μελετημένη πρόταση – και το κάνω αυτό υπό τη στενή παρακολούθηση του προέδρου της Ομάδας μου και του κ. Daul. Η ολλανδική Προεδρία έδωσε ώθηση στη Συνθήκη του Μάαστριχτ και στη Συνθήκη του Άμστερνταμ, ενώ η γαλλική Προεδρία έδωσε ώθηση στη Συνθήκη της Νίκαιας. Αν ορισμένοι θέλουν να αλλάξουν το όνομα του συντάγματος και ολοκληρώσουμε τις διαπραγματεύσεις το 2008 κατά τη διάρκεια της γαλλικής Προεδρίας, γιατί να μην το αποκαλέσουμε Συνθήκη του Στρασβούργου; Πώς σας φαίνεται ως συμβολισμός; Μια ιδέα διατυπώνω απλώς. Σκεφτείτε την!
<SPEAKER ID="37" LANGUAGE="EN" NAME="Zita Gurmai (PSE )." AFFILIATION="">
<P>
   – Κύριε Πρόεδρε, η αυστριακή Προεδρία ανέλαβε πολυάριθμες πρωτοβουλίες και αντιμετώπισε διάφορες προκλήσεις όσον αφορά τα θέματα των φύλων. Επιτεύχθηκε πολιτική συμφωνία για το σχέδιο κανονισμού περί ίδρυσης του Ευρωπαϊκού Ινστιτούτου για την Ισότητα των Φύλων, ενώ εγκρίθηκαν συμπεράσματα όσον αφορά την επανεξέταση της εφαρμογής εκ μέρους των κρατών μελών και των ευρωπαϊκών θεσμικών οργάνων της πλατφόρμας δράσης του Πεκίνου και όσον αφορά την υγεία των γυναικών. Παρουσιάστηκε ο οδικός χάρτης για την ισότητα των φύλων, ο οποίος μπορεί να θεωρηθεί ότι αποτελεί ακρογωνιαίο λίθο και συγκεκριμένο χρονοδιάγραμμα για καίριες δράσεις στον τομέα της ισότητας των φύλων κατά την περίοδο 2006-2010. Χαιρετίζω ιδίως τη δέσμευση περί εκπόνησης κατά τη διάρκεια του προσεχούς έτους ανακοίνωσης για τις μισθολογικές διαφορές μεταξύ των φύλων. Πρόκειται για ένα θέμα για το οποίο οι γυναίκες που πρόσκεινται στο Κόμμα των Ευρωπαίων Σοσιαλιστών, των οποίων είμαι πρόεδρος, έχουν εργαστεί πολύ. Χρειαζόμαστε συγκεκριμένες δράσεις. Η νομοθεσία χρονολογείται από τη δεκαετία του 1970, από τότε όμως δεν έχει σημειωθεί σημαντική πρόοδος. Η μέση διαφορά στην ΕΕ κυμαίνεται ακόμη στο 16%.
<P>
Η σοβαρότητα της κατάστασης όσον αφορά την εμπορία γυναικών βρίσκεται στο επίκεντρο της προσοχής με αφορμή το Παγκόσμιο Κύπελλο της FIFA. Υποστήριξα θερμά την εκστρατεία που ξεκίνησαν γυναίκες από τη Γερμανία, δείχνοντας κόκκινη κάρτα στην αναγκαστική πορνεία και απευθύνοντας έκκληση για διασυνοριακή συνεργασία με στόχο την προώθηση της εκστρατείας με την κόκκινη κάρτα, προάγοντας έτσι την ιδέα της μηδενικής ανοχής απέναντι στην εμπορία σε ολόκληρη την Ευρώπη. Τις παραμονές του Παγκοσμίου Κυπέλλου παρέδωσα τον τελικό κατάλογο με τις υπογραφές για την εκστρατεία κατά της εμπορίας στον Επίτροπο Frattini. Το μεγαλύτερο συνδικάτο της Δανίας παρέδωσε παρόμοια αίτηση με 80 000 υπογραφές. Η Ομάδα του Ευρωπαϊκού Λαϊκού Κόμματος συνέλεξε 23 000 υπογραφές καλώντας τα κράτη μέλη της ΕΕ να αναλάβουν δράση για την πρόληψη της εμπορίας γυναικών στη Γερμανία με σκοπό την πορνεία κατά τη διάρκεια του Παγκοσμίου Κυπέλλου. Ζητήθηκε από τον Επίτροπο Frattini να μας υποβάλει μετά το Παγκόσμιο Κύπελλο μια εκτίμηση για το μέγεθος του προβλήματος και μια σύνοψη των δράσεων που υλοποιήθηκαν. Είναι αναγκαίο να γίνει ουσιαστική συζήτηση σε όλη την Ευρώπη για την αντιμετώπιση των βαθύτερων αιτιών της εμπορίας με σκοπό τη σεξουαλική εκμετάλλευση, και αυτό σημαίνει ότι πρέπει να αναζητήσουμε τρόπους για να μειώσουμε τη ζήτηση για την πορνεία. Η ΕΕ πρέπει να εντείνει τον αγώνα της κατά της εμπορίας ανθρώπων. Σημειώστε ότι δεν πρόκειται να σταματήσουμε να πιέζουμε την ΕΕ να λάβει σοβαρά υπόψη της το θέμα αυτό.
<SPEAKER ID="38" LANGUAGE="ES" NAME="Ignasi Guardans Cambó (ALDE )." AFFILIATION="">
<P>
Ο κ. Schüssel μας ζητά να είμαστε χαρούμενοι, ο κ. Barroso μας ζητά να δείξουμε εμπιστοσύνη και να χρησιμοποιούμε πιο χαρούμενα χρώματα, όμως χρειαζόμαστε κάτι περισσότερο από τους ίδιους προκειμένου να τους δώσουμε αυτό που ζητούν. Χρειαζόμαστε πιο ρεαλιστική διάγνωση εκ μέρους τους και περισσότερο θάρρος για να ανταποκριθούμε στις προκλήσεις. Ξέρετε τι απαιτείται. Είναι σαφές μάλλον ότι πρέπει να περιμένουμε μέχρι το 2007, να γίνουν οι εκλογές σε κάποιο κράτος μέλος για να αρχίσουμε να κινούμαστε πραγματικά. Ωστόσο, πρέπει να αξιοποιήσουμε τις εκτεταμένες δυνατότητες που μας προσφέρουν οι ισχύουσες συνθήκες.
<SPEAKER ID="39" LANGUAGE="DE" NAME="Reinhard Rack (PPE-DE )." AFFILIATION="(Χειροκροτήματα)">
<P>
Εκτός από τα μείζονα ζητήματα, υπάρχουν και πολλά σημαντικά επιμέρους ζητήματα, από τα οποία, κατά τη γνώμη μου, αναφέρθηκαν ελάχιστα. Εσείς ο ίδιος αναφέρατε την οδηγία για το κόστος των υποδομών των μεταφορών. Με την εν λόγω οδηγία, κατορθώσαμε να βρούμε μια λογική λύση σε ευρωπαϊκό επίπεδο για μια διαμάχη γύρω από τη συνθήκη για τη διαμετακόμιση η οποία διήρκεσε 15 χρόνια. Το ίδιο ισχύει για προγράμματα όπως το Marco Polo II, για την οδηγία σχετικά με το δίπλωμα οδήγησης και για την πρόοδο στο θέμα της δέσμης μέτρων για τους σιδηροδρόμους και την τοπική κυκλοφορία.
<SPEAKER ID="40" LANGUAGE="PL" NAME="Józef Pinior (PSE )." AFFILIATION="(Ο Πρόεδρος διακόπτει τον ομιλητή)">
<P>
Θέλω να επιστήσω την προσοχή του Σώματος σε τρία ζητήματα. Πρώτον, η αυστριακή Προεδρία συνέβαλε στη διατήρηση των διατλαντικών σχέσεων σε υψηλό επίπεδο, καθώς και στην ενίσχυση των σχέσεων μεταξύ της Ευρωπαϊκής Ένωσης και των Ηνωμένων Πολιτειών. Ήταν προφανές ότι αυτές ήταν ορισμένες από τις βασικές προτεραιότητες της αυστριακής Προεδρίας. Θέλω να εκφράσω τις ευχαριστίες μου στην Προεδρία ιδίως για τον ρόλο που διαδραμάτισε στην επιτυχία του διαλόγου μεταξύ του Ευρωπαϊκού Κοινοβουλίου και του Κογκρέσου των ΗΠΑ, και για την άψογη διοργάνωση της συνάντησης των αντιπροσωπειών από την Ευρωπαϊκή Ένωση και τις Ηνωμένες Πολιτείες την άνοιξη του 2006 στη Βιέννη.
<SPEAKER ID="41" LANGUAGE="IT" NAME="Antonio Tajani (PPE-DE )." AFFILIATION="cupio dissolvi">
<P>
   – Κύριε Πρόεδρε, κύριε Schüssel, κυρίες και κύριοι, ο απολογισμός της εξάμηνης αυστριακής Προεδρίας είναι θετικός, κυρίως όσον αφορά τα πολιτικά επιτεύγματά της. Είδαμε όλοι την τελευταία φάση της ευρωαπαισιοδοξίας, αυτού του αρνητικού συναισθήματος που οι Ρωμαίοι αποκαλούσαν . Σήμερα, η ευρωπαϊκή πολιτική κοιτάζει μπροστά· παρά την αντίδραση ορισμένων χωρών η οποία παρατηρήθηκε στο Ευρωπαϊκό Συμβούλιο της περασμένης εβδομάδας, ολοκληρώσαμε τις συζητήσεις για το επιχειρησιακό σχέδιο με στόχο τη δημιουργία ευρωπαϊκού συντάγματος. Ως προς αυτό, φρονώ ότι η πρόταση του κ. Poettering πρέπει να γίνει δεκτή από το Συμβούλιο και την Επιτροπή.
<SPEAKER ID="42" LANGUAGE="DE" NAME="Elmar Brok (PPE-DE )." AFFILIATION="(Χειροκροτήματα)">
<P>
Στις 26 Ιουλίου ελπίζουμε ότι θα μπορέσουμε να προσθέσουμε στα επιτεύγματα της Αυστρίας τις δημοσιονομικές προοπτικές για την εξωτερική πολιτική. Επιτρέψτε μου να εκμεταλλευτώ αυτή την ευκαιρία για να ευχαριστήσω ειλικρινά έναν άνθρωπο-στήριγμα της ευρωπαϊκής πολιτικής στις Βρυξέλλες, τον πρέσβη Woschnagg.
<P>
Σας ευγνωμονώ, κύριε Schüssel, που βελτιώσατε τη διαφάνεια στο Συμβούλιο. Έχουμε αγωνιστεί γι’ αυτό. Ακόμη δεν ανταποκρίνεται πλήρως στη δημοκρατία και στα δικαιώματα των πολιτών που προστατεύει το σύνταγμα, μπορούμε όμως να είμαστε ευγνώμονες για την πρόοδο που σημειώθηκε. Βάλαμε πάλι τη συνταγματική συνθήκη στον σωστό δρόμο. Εμφανίστηκαν νέες ευκαιρίες και σήμερα αισιοδοξώ περισσότερο από ό,τι πριν από έξι μήνες.
<SPEAKER ID="43" LANGUAGE="DE" NAME="Wolfgang Schüssel," AFFILIATION="Προεδρεύων του Συμβουλίου">
<P>
Να είστε βέβαιοι ότι θα συζητηθούν τα συναφή με τα ανθρώπινα δικαιώματα θέματα, το Γκουαντάναμο και οι πτήσεις της CIA πάνω από την Ευρώπη. Εγώ προσωπικά έθιξα αυτά τα ζητήματα κατά την επίσκεψή μου στην Ουάσιγκτον τον Δεκέμβριο. Το δηλώνω αυτό για τον πρόσθετο λόγο ότι, κατά τη διάρκεια της αυστριακής Προεδρίας, αρχίσαμε διάλογο με νομικούς εμπειρογνώμονες –με τον John Bellinger του υπουργείου Εξωτερικών των ΗΠΑ και, τώρα, με το Γραφείο Νομικών Συμβούλων στην Αυστρία– για το τι πρέπει να γίνει σε πρακτικό επίπεδο. Δεν είναι γενικώς γνωστό, αλλά ο Hans Winkler ήταν ένας από τους σκαπανείς αυτού του διαλόγου· κατέληξα σε συμφωνία ως προς τις διαδικασίες με τον κ. Μπους τον Δεκέμβριο. Είναι εμφανές ότι υπάρχουν κενά στη διεθνή νομοθεσία. Τα κενά αυτά συζητούνται εντατικά στην Αμερική, και τα ανώτερα δικαστήρια λαμβάνουν σχετικές αποφάσεις.
<P>
Η χθεσινή αυστριακή «Standard» δημοσίευσε μια συνέντευξη του John Bellinger την οποία θεώρησα πολύ ενδιαφέρουσα. Κατορθώσαμε να εξαλείψουμε από τη διαφωνία ορισμένα στοιχεία που θεωρώ πολύ σημαντικά, και ευελπιστώ ότι αύριο η κατάσταση θα παραμείνει η ίδια. Δεν πρέπει να υπάρχει ούτε ένα μέρος στον κόσμο στο οποίο δεν θα ισχύουν τα ανθρώπινα δικαιώματα. Δεν πρέπει να υπάρχουν βασανιστήρια, ανεξάρτητα από το πώς εννοούνται αυτά. Δεν πρέπει να γίνονται απαγωγές ανθρώπων και δεν πρέπει οι άνθρωποι αυτοί να κρατούνται σε μυστικές φυλακές ή σε κέντρα κράτησης ή όπως αλλιώς καλούνται αυτά. Τα ανωτέρω πρέπει να υλοποιηθούν έχοντας υπόψη ταυτόχρονα –και πρέπει να ευχαριστήσουμε εν μέρει τους Αμερικανούς γι’ αυτό– ότι μπορούμε και πρέπει να κάνουμε ό,τι περνάει από το χέρι μας για να προωθήσουμε εκτός των συνόρων μας τη δημοκρατία, να ενισχύσουμε τις ΜΚΟ και να στηρίξουμε την κοινωνία πολιτών. Αυτά τα θέματα είναι υπό συζήτηση.
<P>
Δεύτερο έρχεται το θέμα της διαφάνειας. Πραγματικά δεν θέλω να φανεί ότι πασχίζω για τις αυστριακές εκλογές, διότι δεν είναι αυτή η πρόθεσή μου. Είναι ενδιαφέρον, ωστόσο, το γεγονός ότι όλοι οι αυστριακοί Πράσινοι εγκατέλειψαν την αίθουσα. Η κατηγορία ότι δεν επιδίωξα τον διάλογο με τον λαό μου φαίνεται λίγο άδικη, καθώς το «Café d’Europe» ήταν πράγματι μια προσπάθεια προσέγγισης της καθημερινής ζωής. Είναι γεγονός ότι η ιδέα της Ευρώπης προήλθε από τα καφέ. Η Ευρώπη γεννήθηκε στα καφέ της Ευρώπης. Επιπλέον, η Ευρώπη εξακολουθεί να δημιουργείται στα καφέ της Ευρώπης, όπου πολλοί συγγραφείς, φιλόσοφοι και δημοσιογράφοι συνεχίζουν το έργο που άρχισε ο Coudenhove-Kalergi. Αν μου επιτρέπετε, το να απορρίψει κανείς την Ευρώπη ως σχέδιο της ελίτ είναι απλώς αδικαιολόγητο.
<P>
Αξιοποιούμε επίσης τα νέα μέσα επικοινωνίας. Μου προκάλεσε έκπληξη το γεγονός ότι την ιστοθέση μας «Το μέλλον της Ευρώπης: η Ευρώπη αφουγκράζεται» επισκέφθηκαν οκτώ εκατομμύρια άνθρωποι. Πόσοι πολιτικοί έχουν την ευκαιρία να μιλήσουν απευθείας σε οκτώ εκατομμύρια ανθρώπους; Ακόμη, 32 εκατομμύρια άνθρωποι επισκέφθηκαν την ιστοθέση της Προεδρίας. Ουσιαστικά, φρονώ ότι μπορούμε να κάνουμε περισσότερα και ότι πρέπει να έχουμε τη σιγουριά ότι μπορούμε να κάνουμε περισσότερα. Δεν μας δίνω συγχαρητήρια – δεν έχει καμία σχέση με αυτό. Το θέμα είναι απλώς να εργάζεται κανείς επαγγελματικά αξιοποιώντας τα νέα μέσα επικοινωνίας.
<P>
Επιτρέψτε μου τώρα να αναφερθώ στο θέμα της διεύρυνσης. Πρόκειται για ένα πολύ σημαντικό θέμα για μένα, καθώς, το 1998, τότε που ξεκίνησε η διαδικασία της διεύρυνσης, ήμουν υπουργός Εξωτερικών της Αυστρίας και Πρόεδρος του Συμβουλίου. Η διαδικασία της διεύρυνσης ήταν μια δύσκολη μάχη. Η πλειονότητα στην Αυστρία ήταν κάποιες φορές αντίθετη με τις απόψεις και τη στρατηγική μου. Ωστόσο, δεν πτοήθηκα και, σήμερα, όσον αφορά, για παράδειγμα, το αμφισβητούμενο τότε ζήτημα της ένταξης της Τσεχικής Δημοκρατίας, η πλειονότητα είναι ευχαριστημένη με την προσχώρηση αυτής της χώρας στην ΕΕ. Χαίρομαι ιδιαιτέρως γι’ αυτό. Αυτό ήταν το σωστό. Το θέμα είναι απλώς να στηρίξει κανείς τη διεύρυνση, και ο κ. Rehn, ο οποίος επενδύει πολύ χρόνο και ενέργεια σε αυτό το θέμα, μπορεί να επιβεβαιώσει την ανάγκη μιας τέτοιας θέσης. Πριν από δέκα χρόνια, η διαφορά όσον αφορά τους μισθούς και τα εισοδήματα μεταξύ ημών και των νέων κρατών μελών ήταν 10:1. Σήμερα, έχει μειωθεί στο μισό. Από κάθε άποψη, λοιπόν, αυτό συνιστά περίτρανη νίκη. Μπορούμε να κάνουμε εξαγωγές, έχουμε ένα εικονικό Χονγκ-Κονγκ στο κατώφλι μας και μπορούμε να επωφεληθούμε από την ώθηση που έχει δοθεί στην ανάπτυξη. Πρέπει απλώς να έχουμε εμπιστοσύνη στον εαυτό μας, να καθορίσουμε σωστά τη στάση μας και να διαδίδουμε θετικά νέα αντί για τις συνήθεις αρνητικές φήμες.
<P>
Έχω διαφορετική άποψη. Φρονώ ότι η συνταγματική συνθήκη περιλαμβάνει σαφή ατομικά κοινωνικά βασικά δικαιώματα. Περιλαμβάνει δώδεκα συγκεκριμένα βασικά δικαιώματα τα οποία μπορούν να επιβληθούν μέχρι και στο επίπεδο του Ευρωπαϊκού Δικαστηρίου. Κανείς, ωστόσο, δεν τα γνωρίζει. Εκτιμώ ότι πρέπει να προσπαθήσουμε να φωτίσουμε περισσότερο αυτό το στοιχείο της ευρωπαϊκής ζωής και του ευρωπαϊκού κοινωνικού προτύπου. Αν μπορέσουμε να το πράξουμε, τότε θα βελτιώσουμε τη θέση μας και θα είμαστε λιγότερο ευάλωτοι έναντι της κριτικής, διότι, σύμφωνα με το Ευρωβαρόμετρο –αν διαβάζω σωστά τους αριθμούς– το 63 % των Ευρωπαίων τάσσεται υπέρ της θέσπισης συντάγματος ή συνθήκης. Δεν είναι σωστό μια μειοψηφία να βάζει τη σφραγίδα της σε ολόκληρη την Ευρώπη. Πρέπει να μπορέσουμε να βρούμε μια κοινή λύση, που θα χαρακτηρίζεται από συναίνεση, ακόμη και αν ορισμένοι είναι αποφασισμένοι να βρουν ψεγάδια. Αυτή είναι η δημοκρατία, στο κάτω-κάτω. Πρέπει να μπορεί η πλειοψηφία να αγωνίζεται για να υπερισχύσει η άποψη της πλειοψηφίας, και αυτό ακριβώς κάνω.
<P>
Θέλω να πω δυο λόγια για το ζήτημα των πινακίδων, απλώς για να καλύψω όλα τα θέματα. Πέρυσι, στην Αυστρία, ήμουν εν μέρει υπεύθυνος για την τοποθέτηση 20 επιπλέον δίγλωσσων πινακίδων με τη συνεργασία του αυστριακού περιφερειακού Κυβερνήτη, ένα μέτρο που χαιρετίστηκε από όλα τα πολιτικά κόμματα. Τώρα περιμένω να εγκριθεί ένα διάταγμα γα 60 ακόμη πινακίδες. Αναμένουμε επίσης να αναγνωρίσει το Συνταγματικό Εφετείο το διάταγμα αυτή την εβδομάδα, ενώ την επόμενη εβδομάδα θα ετοιμάσουμε το τελικό ψήφισμα. Ωστόσο, εγώ θεωρώ ότι το πιο σημαντικό θέμα δεν είναι οι πινακίδες. Η μεγαλύτερη επιτυχία για τη μειονότητα στην Καρινθία είναι ότι το 36 % όλων των παιδιών σχολικής ηλικίας στην περιοχή παρακολουθούν τώρα μαθήματα σε δίγλωσσες τάξεις του δημοτικού και μαθαίνουν γερμανικά και σλοβενικά – οικειοθελώς.
<P>
Με χαροποιεί όταν ακούω επαίνους για το γεγονός ότι εισαγάγαμε λίγο ρεαλισμό. Δεν σπαταλώ χρόνο για αυτούς που γκρινιάζουν ότι όλα αυτά είναι καπνός που θα διαλυθεί αύριο. Οφείλουμε να προετοιμαστούμε με ιδιαίτερο επαγγελματισμό για το έργο που έχουμε μπροστά μας, και οι Φινλανδοί θα πράξουν αυτό ακριβώς. Τους εύχομαι κάθε επιτυχία. Ο Matti Vanhanen και η ομάδα του, ο Erkki Tuomioja και όλοι οι άλλοι, θα πράξουν ακριβώς όπως εμείς, όπως και οι Γερμανοί μετά από αυτούς.
<P>
Ωστόσο, πρέπει να διδαχθούμε κάτι ακόμη από όσα συμβαίνουν επί του παρόντος, όχι μόνο από πολιτιστικής άποψης αλλά και από πλευράς αθλητισμού. Μόλις διαπίστωσα ότι διεξήχθησαν μέχρι στιγμής 32 αγώνες στο πλαίσιο του Παγκοσμίου Κυπέλλου. Στους 20 εξ αυτών, η Ευρώπη αγωνίστηκε ενάντια στον υπόλοιπο κόσμο, δηλαδή ενάντια σε άλλες ηπείρους. Κερδίσαμε δώδεκα αγώνες, ήρθαμε ισοπαλία σε τέσσερις και ηττηθήκαμε σε τέσσερις. Δεν είναι κι άσχημα για έναν παγκόσμιο παίκτη και, αν κάνουμε το ίδιο στις πολιτικές μας δοσοληψίες, τίποτε δεν μπορεί να πάει πια στραβά.
<SPEAKER ID="44" LANGUAGE="EN" NAME="Olli Rehn," AFFILIATION="μέλος της Επιτροπής">
<P>
Θέλω να επιστήσω την προσοχή σας σε τρία συγκεκριμένα συμπεράσματα. Πρώτον, το Ευρωπαϊκό Συμβούλιο τονίζει πολύ σωστά την επιτυχία της διεύρυνσης της ΕΕ δηλώνοντας ότι αποδείχθηκε ιστορική ευκαιρία η οποία συνέβαλε στην ειρήνη, την ασφάλεια, τη σταθερότητα, τη δημοκρατία και το κράτος δικαίου, καθώς και στην ανάπτυξη και την ευημερία ολόκληρης της Ένωσης, θέμα στο οποίο αναφέρθηκε ο Καγκελάριος Schüssel.
<P>
Δεύτερον, εκφράζω την ικανοποίησή μου για το γεγονός ότι το Ευρωπαϊκό Συμβούλιο δεν άλλαξε τα κριτήρια για την προσχώρηση που είχαν συμφωνηθεί στην Κοπεγχάγη του 1993. Δεν θεσπίστηκαν νέα κριτήρια· αντιθέτως, το Ευρωπαϊκό Συμβούλιο επιβεβαίωσε εκ νέου ότι θα τιμήσει τις ισχύουσες δεσμεύσεις του βάσει της αρχής «pacta sund servanda». Έτσι, επιβεβαίωσε την ενοποιημένη ατζέντα διεύρυνσης της ΕΕ, η οποία καλύπτει τη νοτιοανατολική Ευρώπη, δηλαδή τη Βουλγαρία και τη Ρουμανία, την Τουρκία και την Κροατία, και τις άλλες χώρες των δυτικών Βαλκανίων. Θα έχω την ευκαιρία να αναφερθώ στην Τουρκία, στις μεταρρυθμίσεις και τις δεσμεύσεις της, κατά την απογευματινή συνεδρίαση της Επιτροπής Εξωτερικών Υποθέσεων του Κοινοβουλίου.
<P>
Όπως γνωρίζουμε, το Ευρωπαϊκό Συμβούλιο θα συζητήσει το θέμα τον Δεκέμβριο του 2006, και η Επιτροπή έχει κληθεί να υποβάλει έκθεση για όλες τις συναφείς πτυχές της διεύρυνσης που συνδέονται με την ικανότητα απορρόφησης της Ένωσης. Αυτό αντιστοιχεί σε μεγάλο βαθμό στο ψήφισμα του Κοινοβουλίου με αφορμή την έκθεση Brok πριν από λίγο καιρό.
<P>
Η Επιτροπή θα παρουσιάσει αρμοδίως και ευχαρίστως ένα έγγραφο στρατηγικής για τη διεύρυνση, το οποίο θα περιλαμβάνει την ικανότητα απορρόφησης, στο πλαίσιο της δέσμης μέτρων μας για τη διεύρυνση τον Οκτώβριο/Νοέμβριο του 2006. Έχω αρχίσει να ετοιμάζω το έγγραφο αυτό, και περιμένουμε να διεξαχθεί ουσιαστική και υπεύθυνη συζήτηση για τη διεύρυνση με το Κοινοβούλιο και το Συμβούλιο. Η εν λόγω συζήτηση δεν θα περιοριστεί μόνο στα κοινοτικά θεσμικά όργανα: θα επεκταθεί ακόμη στην κοινωνία πολιτών, τόσο στα κράτη μέλη όσο και στις υποψήφιες προς ένταξη χώρες.
<SPEAKER ID="45" LANGUAGE="" NAME="Πρόεδρος." AFFILIATION="Γραπτή δήλωση (άρθρο 142 του Κανονισμού)">
<SPEAKER ID="46" LANGUAGE="HU" NAME="Katalin Lévai (PSE )." AFFILIATION="">
<P>
   – Κυρίες και κύριοι, κύριε Πρόεδρε, επιτρέψτε μου να συγχαρώ καταρχάς την αυστριακή Προεδρία και τον κ. Wolfgang Schüssel, τον Πρόεδρο, για το έργο τους και για τα αποτελέσματα που πέτυχαν τους τελευταίους έξι μήνες.
<P>
Κατά τη διάρκεια της θητείας της, η αυστριακή Προεδρία αντιμετώπισε σημαντικές προκλήσεις. Απαιτείται περισσότερη προσπάθεια όσον αφορά τη συνταγματική συνθήκη προτού ληφθεί η τελική –και ευελπιστώ θετική– απόφαση. Η «παράλληλη προσέγγιση» η οποία, αφενός, συνεχίζει την προσπάθεια συμφιλίωσης όσον αφορά το μέλλον της συνθήκης, και, αφετέρου, επικεντρώνεται αποφασιστικότερα στα αποτελέσματα και τα έργα που διευκολύνουν τις καθημερινές διαδικασίες σε μεγαλύτερο βαθμό, φαίνεται ότι είναι σωστή. Εκτιμώ ότι ο κατάλογος που δημοσιεύθηκε με τις επιτυχείς πρωτοβουλίες οι οποίες μπορούν να εφαρμοστούν μέχρι το 2010 είναι πολύ χρήσιμος. Φρονώ ότι η έγκριση χρονοδιαγράμματος για τη συνέχιση της όλης διαδικασίας αποτέλεσε σημαντικό βήμα προόδου.
<P>
Θεωρώ, ωστόσο, ατυχές το γεγονός ότι δεν ελήφθησαν ουσιαστικές αποφάσεις ούτε και κατά τη διάρκεια της αυστριακής Προεδρίας για θέματα που έχουν ήδη αναβληθεί, όπως η ρύθμιση των ωρών εργασίας. Πάντως, χαιρετίζω την πρωτοβουλία περί επίσημης πολιτικής δήλωσης κατά τη διάρκεια της συνόδου κορυφής της Ευρωπαϊκής Ένωσης η οποία θα πραγματοποιηθεί τον Μάρτιο του 2007 στο Βερολίνο, για τον εορτασμό της πεντηκοστής επετείου της Συνθήκης της Ρώμης.
<SPEAKER ID="47" LANGUAGE="" NAME="Πρόεδρος." AFFILIATION="(Η συνεδρίαση λήγει στις 13.30)">
