<CHAPTER ID=1>
Έγκριση των συνοπτικών πρακτικών
<SPEAKER ID=1 LANGUAGE="NL" NAME="Janssen van Raay">
Κυρία Πρόεδρε, θα ήθελα να κάνω μία δήλωση για τα πρακτικά σχετικά με την επιστολή προς τον Πρόεδρο που ανακοίνωσα χθές ότι θα στείλω. Θα ήθελα να ευχαριστήσω θερμά όλους τους Κοσμήτορες για το γεγονός ότι έκαναν δεκτό το αίτημά μου να θέσουν το ζήτημα της νομιμότητας, όχι της σκοπιμότητας, αλλά, επαναλαμβάνω, της νομιμότητας του συστήματος της υποχρεωτικής ψήφου, της δημοσιονομικής πειθαρχίας και των οικονομικών συνεπειών από αυτή, στον νομικό σύμβουλο, στον οποίο έχω απόλυτη εμπιστοσύνη. Σας ευχαριστώ θερμά, Κοσμήτορες, και θα ήθελα επίσης να ευχαριστήσω και το συνάδελφο Falconer ο οποίος έθεσε σε κίνηση την όλη διαδικασία εκ μέρους των backbenchers, των ορεινών του Κοινοβουλίου. Κύριε Falconer και Κοσμήτορες, σας ευχαριστώ θερμά.

<SPEAKER ID=2 LANGUAGE="DE" NAME="Rόbig">
Κυρία Πρόεδρε, κατά την ώρα των ερωτήσεων προς την Επιτροπή απέσυρα την ερώτησή μου, όμως αυτό δεν προκύπτει από τα πρακτικά.

<SPEAKER ID=3 NAME="Πρόεδρος">
Ασφαλώς θα το επανορθώσουμε. Υπάρχουν άλλες παρατηρήσεις για τα συνοπτικά πρακτικά;

<SPEAKER ID=4 LANGUAGE="EN" NAME="Hardstaff">
Κυρία Πρόεδρε, διαπιστώνω από την καταγραφή της ψηφοφορίας, ότι η ψήφος μου δεν κατεγράφει στις πρώτες δύο ψηφοφορίες, στις οποίες ήμουν παρούσα και νόμιζα ότι η συσκευή μου λειτουργούσε. Ψήφισα "κατά» στην πρώτη ψηφοφορία και "κατά» στη δεύτερη ψηφοφορία.

<SPEAKER ID=5 NAME="Πρόεδρος">
Θα το διορθώσουμε.
<P>
(Εγκρίνονται τα συνοπτικά πρακτικά)

<SPEAKER ID=6 NAME="Πρόεδρος">
Η κ. Gonzαlez Αlvarez επί διαδικαστικού θέματος.

<SPEAKER ID=7 LANGUAGE="ES" NAME="Gonzαlez Αlvarez">
Κυρία Πρόεδρε, θέλω να απευθύνω στην Προεδρία μία παράκληση. Στην προηγούμενη σύνοδο εγκρίναμε ένα ψήφισμα που καταδίκαζε την κατάσταση των κρατουμένων και των καταδικασθέντων σε θάνατο στην Ισημερινή Γουϊνέα.
<P>
Προχθές πέθανε ο αρχηγός των Bubi, Martνn Puye. Κρατούμενος σε άθλιες συνθήκες στις φυλακές της Ισημερινής Γουϊνέας, δεν είχε δικαίωμα να μιλάει με κανέναν, λάμβανε περιορισμένο νερό και φαγητό και ήταν κλεισμένος σε ένα κελλί 1, 50 επί 1, 50.
<P>
Ζητούμε από την Προεδρία - αφού δεν δίνει χρόνο για την παρουσίαση ψηφίσματος επείγοντος θέματος- να ζητήσει από τις αρχές του Μαλάμπο να διενεργήσουν έρευνα και το όργανό μας να λάβει τα απαραίτητα μέτρα ώστε να μην επαναληφθεί τίποτε παρόμοιο, διότι στην κατάσταση αυτή στην οποία βρισκόταν ο αρχηγός Bubi βρίσκονται και αρκετοί άλλοι κρατούμενοι. Ως Ευρωπαϊκό Κοινοβούλιο, πρέπει να εμποδίσουμε να ξανασυμβεί κάτι τέτοιο. Ο άνθρωπος αυτός ήταν 58 ετών. Είναι τρομερό το ότι πέθανε με αυτόν τον τρόπο· οι άλλοι κρατούμενοι δεν είναι καταδικασμένοι σε θάνατο, αλλά θα πεθάνουν με τον ίδιο τρόπο λόγω των συνθηκών κράτησής τους.

<SPEAKER ID=8 NAME="Πρόεδρος">
Κυρία συνάδελφε, είναι φυσικά δύσκολο να επέμβουμε από δω. Πρέπει να σκεφτούμε ποιας μορφής διαμαρτυρίες από την πλευρά μας ίσως μπορέσουν να βοηθήσουν στο μέλλον. Νομίζω ότι θα έπρεπε ίσως να το διαβιβάσω στην αρμόδια επιτροπή ή πρώτα στο Προεδρείο.
<P>
Ο κ. Morris έχει τον λόγο.

<SPEAKER ID=9 NAME="Morris">
Κυρία Πρόεδρε, επί διαδικαστικού ζητήματος. Χθες το βράδυ, κατά την Ώρα των Ερωτήσεων δεν εξετάστηκε η ερώτηση που σκόπευα να θέσω στο Συμβούλιο. Πρόκειται για σημαντική ερώτηση.
<P>
Σε φυλακή της Σαουδικής Αραβίας κρατούνται σήμερα πέντε άτομα, τα οποία κατηγορούνται για αποστασία και αντιμετωπίζουν την ποινή του αποκεφαλισμού. Οι δύο είναι Ευρωπαίοι και είναι πολύ πιθανό, μετά από τις εκκλήσεις επτά κρατών μελών, η θανατική ποινή τους να μετατραπεί σε κάθειρξη. Από τους πέντε, οι τρεις είναι Φιλιππινέζοι και είναι πολύ πιθανό, όπως και στο παρελθόν, οι Φιλιππινέζοι - με άλλα λόγια μη ευρωπαίοι πολίτες, οι οποίοι κατηγορούνται για αποστασία στη Σαουδική Αραβία - να αποκεφαλισθούν.
<P>
Απευθύνω έκκληση στον Πρόεδρο και στο Κοινοβούλιο, και βέβαια και στο Συμβούλιο, να διαβιβάσουμε επειγόντως έκκληση στις αρχές της Σαουδικής Αραβίας για οίκτο και επιείκεια και για τους πέντε. Θα απευθύνουμε έκκληση για τη θεμελιώδη ελευθερία της θρησκευτικής έκφρασης στη Σαουδική Αραβία. Απευθύνω επείγουσα έκκληση, εξ ονόματος αυτών των πέντε ανθρώπων, να αναλάβουμε αμέσως δράση.

<SPEAKER ID=10 NAME="Πρόεδρος">
Κύριε Morris, η Προεδρία είναι παρούσα. Δεν ξέρω αν οι κύριοι το σημείωσαν, αλλιώς θα θεωρούσα σωστό να καταθέσουμε το ερώτημά σας εδώ γι' άλλη μια φορά γραπτώς, προκειμένου η Προεδρία να μπορέσει να εκφράσει τη διαμαρτυρία αυτή.
<P>
Τον λόγο έχει η κ. Ferrer.

<SPEAKER ID=11 LANGUAGE="ES" NAME="Ferrer">
Κυρία Πρόεδρε, θέλω να συμφωνήσω πλήρως με τα λεγόμενα της κυρίας Gonzαlez, διότι δεν είναι μόνο το ότι υπάρχει δυστυχώς σήμερα ήδη ένας νεκρός - ο αρχηγός των Bubi - αλλά ότι υπάρχουν και άλλα δέκα με έντεκα άτομα που κινδυνεύουν. Πιστεύω ότι το Ευρωπαϊκό Κοινοβούλιο, το οποίο έχει ταχθεί κατηγορηματικά κατά της θανατικής ποινής, γενικά, και ειδικότερα κατά της καταδίκης σε θάνατο ορισμένων κρατουμένων στην Ισημερινή Γουϊνέα, θα πρέπει να δράσει τουλάχιστον μέσω της Προεδρίας του Συμβουλίου. Θα μπορούσαμε να απευθύνουμε στο Συμβούλιο αυτό το μήνυμα, ώστε να παρέμβει στις αρχές της Ισημερινής Γουϊνέας για να επιτρέψουν, αν μη τι άλλο, επίσκεψη εκ μέρους των αρχών της Ευρωπαϊκής Ένωσης, προκειμένου να ελέγξουν την κατάσταση αυτών των κρατουμένων και να εξασφαλίσουν έτσι τη δικαιοσύνη γι' αυτόν τον λαό.

<SPEAKER ID=12 NAME="Πρόεδρος">
Ευχαριστώ, κυρία Ferrer, το λάβαμε υπ' όψιν. Θα πράξουμε ανάλογα.
<P>
Τον λόγο έχει ο κ. Smith.

<SPEAKER ID=13 LANGUAGE="EN" NAME="Smith">
Κυρία Πρόεδρε, θα ήθελα να κάνω ορισμένες σύντομες παρατηρήσεις, τις οποίες ελπίζω ότι θα λάβει υπόψη η Προεδρία.
<P>
Κατανοώ ότι η κυβέρνηση της Νότιας Κορέας, λόγω των αναταραχών στη βιομηχανία της χώρας, εξέδωσε διατάγματα για τη σύλληψη 55 συνδικαλιστών. Θα ζητούσα από την Προεδρία να καταστήσει σαφές ότι δεν το εγκρίνουμε και κατά βάση αντιτιθέμεθα σε αυτή τη συμπεριφορά.

<CHAPTER ID=2>
Εργασίες της Επιτροπής Αναφορών (1997-1998) - Τροποποίηση του άρθρου 156, παρ. 3, του Κανονισμού - Τροποποίηση του άρθρου 156 του Κανονισμού
<SPEAKER ID=14 NAME="Πρόεδρος">
Η ημερήσια διάταξη προβλέπει την κοινή συζήτηση των ακόλουθων εκθέσεων:
<P>
A4-0250/98 του κ. Fontana εξ ονόματος της Επιτροπής Αναφορών σχετικά με τις εργασίες της Επιτροπής Αναφορών κατά το κοινοβουλευτικό έτος 1997-1998-A4-0209/98 του κ. Evans εξ ονόματος της Επιτροπής Κανονισμού, Ελέγχου της Εντολής και Ασυλιών σχετικά με την τροποποίηση του άρθρου 156, παράγραφος 3 του Κανονισμού του Ευρωπαϊκού Κοινοβουλίου σχετικά με το δικαίωμα αναφοράς-A4-0158/98 του κ. Wibe εξ ονόματος της Επιτροπής Κανονισμού, Ελέγχου της Εντολής και Ασυλιών σχετικά με την τροποποίηση του άρθρου 156 του Κανονισμού (δικαίωμα αναφορών)
<SPEAKER ID=15 NAME="Fontana">
Κυρία Πρόεδρε, αξιότιμοι συνάδελφοι, για την Επιτροπή Αναφορών η σύνοδος του Ιουλίου προσφέρει κατά παράδοση την δυνατότητα να παρουσιάσει την ετήσια έκθεσή της, αλλά αποτελεί και την ευκαιρία για τα μέλη της Συνέλευσης να συζητήσουν σχετικά με τον θεσμό υποβολής αναφορών, η κατανόηση του οποίου φαίνεται να είναι, μερικές φορές, αντιθέτως ανάλογη με τη σπουδαιότητά του.
<P>
Η αναφορά επιτρέπει στον ευρωπαίο πολίτη να προσεγγίσει με τις αιτήσεις του τα κοινοτικά όργανα επιτρέποντας επιπλέον σε αυτά να λαμβάνουν γνώση των ανησυχιών και των προσδοκιών των πολιτών, όταν κυρίως ο συνδυασμός μεταξύ κοινοτικού και εθνικού κανονισμού καταλήγει στην παραβίαση των δικαιωμάτων των μεμονωμένων ατόμων. Πράγματι, πολλές αναφορές, θα έλεγα πάρα πολλές, αποδεικνύουν ότι τα κράτη μέλη παραλείπουν ή εφαρμόζουν εσφαλμένα τους ίδιους αυτούς κανόνες που αυτά συνέβαλαν στο να εγκριθούν στα πλαίσια των ευρωπαϊκών οργάνων. Είτε πρόκειται για την γενικότερη περίπτωση της διάκρισης μεταξύ κοινοτικών και εθνικών πολιτών ή την πιο συγκεκριμένη που αφορά την επαπειλούμενη απέλαση κοινοτικών πολιτών, μόνο και μόνο γιατί έμειναν άνεργοι, ή ακόμα για την περίπτωση του επαγγελματία που δεν πετυχαίνει και δεν του αναγνωρίζουν το δίπλωμά του, υπάρχει ένας ατέλειωτος αριθμός περιπτώσεων εξαιρετικού ενδιαφέροντος, που υποβάλλονται στο Ευρωπαϊκό Κοινοβούλιο από τον πολίτη της Κοινότητας μέσω της διαδικασίας αναφοράς.
<P>
Πρόκειται για ανθρώπινες περιπτώσεις, ενίοτε θλιβερές, που πάντοτε βρίθουν διδαγμάτων, τις οποίες προσπαθούμε να επιλύσουμε μέσα στα περιορισμένα όρια των δυνατοτήτων μας, των πόρων και των αρμοδιοτήτων μας. Αυτό είναι δυνατό χάρη και στην συμβολή της Επιτροπής και των υπηρεσιών της, που τονίζω, σε αντίθεση με το Συμβούλιο και τα εθνικά κράτη, βρίσκονται σε συνεχή και σχεδόν καθημερινό διάλογο με την επιτροπή μας.
<P>
Από τις πολυάριθμες περιπτώσεις που έχουμε αντιμετωπίσει και επιλύσει, προβάλλει η νουθεσία και η προτροπή να διεκδικήσουμε για το Ευρωπαϊκό Κοινοβούλιο έναν πιο δραστικό και άμεσο νομοθετικό ρόλο, που συγκεντρώνει την λαϊκή απήχηση, και να προωθήσουμε μία καλύτερη πληροφόρηση του ίδιου του Κοινοβουλίου και του θεσμού της υποβολής αναφοράς.
<P>
Επιβάλλεται, συνεπώς, να υπάρξει ένας εμπεριστατωμένος προβληματισμός, και υπό το φως της διεύρυνσης, με σκοπό να εντοπιστούν νέα μέσα και διαδικασίες για την αποτελεσματική επεξεργασία των αναφορών. Αυτές οι διαδικασίες πρέπει να εμπλέκουν περισσότερο και με άμεσο τρόπο τις εθνικές αρχές και τα θεσμικά όργανα, και κυρίως το Συμβούλιο, που πολύ συχνά σιωπούν και αδρανούν απέναντι στις αιτήσεις μας για ενημέρωση και παρέμβαση.
<P>
Στην έκθεση, χαιρόμαστε επίσης για το γεγονός ότι οι σχέσεις με τον Ευρωπαίο Διαμεσολαβητή είναι γόνιμες και εποικοδομητικές, προς το συμφέρον του ευρωπαίου πολίτη και της διαφάνειας της κοινοτικής δράσης. Ευχόμαστε ακόμα να πραγματοποιηθεί μεγαλύτερη στροφή προς τις νέες τεχνολογίες πληροφοριών, θέτοντας επιπλέον στην διάθεση του Κοινοβουλίου τα κατάλληλα μέσα.
<P>
Παρότι τα ποσοτικά στοιχεία δεν πρέπει ποτέ να υπερισχύουν των ποιοτικών, είναι, από μόνα τους, ιδιαίτερα εύγλωτα. Υπενθυμίζω ότι κατά την διάρκεια αυτού του χρονικού διαστήματος παρουσιάστηκαν 1.312 αναφορές, 582 από τις οποίες κρίθηκαν παραδεκτές και 529 μη παραδεκτές. Θυμίζω, ωστόσο ότι 959 αναφορές είναι ακόμα υπό εξέταση, μεταξύ των οποίων υπάρχουν επίσης αναφορές οι οποίες, όπως αυτή που έγινε παραδεκτή πρόσφατα σχετικά με το κυνήγι, περιλαμβάνουν πάνω από 1.800.000 υπογραφές, μαρτυρώντας το ενδιαφέρον που δείχνουν πολλοί πολίτες για το μέσο αυτό.
<P>
Κλείνω, κυρία Πρόεδρε, με ένα ερώτημα. Έχουμε συνείδηση του γεγονότος ότι, ο θεσμός της υποβολής αναφορών έχει εξελιχθεί σε ένα πολύ σημαντικό και ευαίσθητο μέσο, που δίνει τη δυνατότητα στον πολίτη να προσεγγίσει καλύτερα την Ευρωπαϊκή Ένωση και στο Κοινοβούλιο να αντιληφθεί τις πραγματικές προσδοκίες των πολιτών. Με λίγα λόγια, σε ένα Κοινοβούλιο που δυστυχώς δεν έχει ακόμα εξουσία για ανάληψη νομοθετικής πρωτοβουλίας, η αναφορά αντιπροσωπεύει σήμερα ένα αναντικατάστατο μέσο για την πλήρη εδραίωση της ευρωπαϊκής ιθαγένειας, για την υλοποίηση δηλαδή της ουτοπίας εκείνης, που καλλιεργήθηκε από τα μεγάλα ευρωπαϊκά πνεύματα και η οποία περιγράφηκε από τον Βολταίρο, όταν το 1700 υποστήριζε ότι η Ευρώπη πρέπει να γίνει η μόνη ήπειρος στην οποία ένας ιταλός ή γερμανός πολίτης, είτε βρίσκεται στην Γαλλία είτε αλλού, δεν πρέπει ποτέ να αισθάνεται εξόριστος.
<P>
Εάν αυτό είναι αλήθεια, σας ερωτώ, κυρία Πρόεδρε: τα μέσα, οι μηχανισμοί με τους οποίους έχουμε εφοδιαστεί, ανταποκρίνονται άραγε στο ύψος των φιλοδοξιών μας και των προαναφερόμενων προσδοκιών των ευρωπαίων πολιτών;

<SPEAKER ID=16 NAME="Ford">
Κυρία Πρόεδρε, ζητώ συγνώμη εξ ονόματος του κ. Evans, ο οποίος αναπόφευκτα δεν μπορούσε να παρευρίσκεται σήμερα, αν και ελπίζει να επιτρέψει μέχρι το μεσημέρι, όταν θα ψηφίζουμε για το ζήτημα αυτό.
<P>
Το θέμα της έκθεσης Evans είναι να επιτραπεί η υποβολή αναφορών στο Ευρωπαϊκό Κοινοβούλιο σε άλλες γλώσσες, πέρα από τις 11 επίσημες. Υπάρχουν δύο κατηγορίες σε αυτό που ονομάζουμε μη επίσημες γλώσσες. Πρώτον, είναι οι γλώσσες ορισμένων περιοχών της Ευρωπαϊκής Ένωσης. Παραδείγματος χάριν, στην χώρα μου υπάρχει η ουαλική και η γαελική. Δεύτερον, υπάρχουν οι γλώσσες των μεταναστών στην Ευρωπαϊκή Ένωση, όπου και πάλι στη χώρα μου, υπάρχουν γλώσσες όπως η Γκουγεράτι, η Ούρντου, η Μπενγκάλι κλπ.
<P>
Η πρόταση του κ. Evans είναι να επιτραπεί η υποβολή αναφορών στο Κοινοβούλιο σε αυτές τις ομάδες γλωσσών αρκεί να συνοδεύονται από την αντίστοιχη επίσημη μετάφραση. Αυτό θα είναι προς όφελος πολλών εκατομμυρίων κατοίκων που διαμένουν στην Ευρωπαϊκή Ένωση και οι οποίοι, ενώ είναι πολίτες της Ευρωπαϊκής Ένωσης δεν έχουν ως πρώτη γλώσσα μία από τις 11 επίσημες.
<P>
Ελπίζω το Σώμα να υποστηρίξει την έκθεση αυτή. Η τροπολογία του κ.Evans πραγματεύεται το ζήτημα αυτό. Υπάρχει μία σειρά από τροπολογίες στις οποίες δυστυχώς αντιτιθέμεθα, καθώς γίνεται κυρίως διάκριση ανάμεσα σε επίσημως αναγνωρισμένες και σε μη επισήμως αναγνωρισμένες γλώσσες. Πιστεύουμε ότι οποιαδήποτε από τις γλώσσες που χρησιμοποιούνται στην Ευρωπαϊκή Ένωση πρέπει να γίνεται αποδεκτή, αρκεί να συνοδεύεται από επίσημη μετάφραση. Σίγουρα ορισμένες από τις τροπολογίες δεν έχουν μάλλον νόημα, καθώς σε μια από αυτές υπονοείται η πρόσληψη προσωπικού το οποίο, για παράδειγμα, θα μπορεί να ασχοληθεί με τις αναφορές στα ουαλικά. Με χαρά θα δεχθούμε την υποβολή αναφορών στα ουαλικά, αλλά δεν συμφωνούμε με τις τροπολογίες στις οποίες ζητείται να επιτραπεί η υποβολή χωρίς μετάφραση.
<P>
Σας καλώ να στηρίξετε την τροπολογία Evans, αλλά να μην στηρίξετε τις άλλες τροπολογίες. Ελπίζω να αποδεχθείτε αυτή τη μικρή αλλά σημαντική αλλαγή για τους λαούς της Ευρώπης, όταν θα ψηφίζουμε στις 12 το μεσημέρι.

<SPEAKER ID=17 NAME="Wibe">
Κυρία Πρόεδρε, η έκθεσή μου έχει ως υπόβαθρο μία πρόταση του κ. Dell' Alba για μία μικρή τροποποίηση του άρθρου 156, που θα καθιστούσε δυνατή την υποβολή αναφορών μέσω ηλεκτρονικού ταχυδρομείου. Ο πυρήνας της πρότασής μου είναι να κάνουμε αποδεκτή αυτήν την πρόταση του κ. Dell' Alba και να επιτρέψουμε κατά συνέπεια την υποβολή αναφορών και με ηλεκτρονικά μέσα. Εκτός αυτού, η έκθεσή μου περιέχει μία δεύτερη πρόταση, συγκεκριμένα να καταχωρούνται οι αναφορές αυτές σε ένα δημόσιο πρωτόκολλο και, συνεπώς, να έχει πρόσβαση σε αυτές το κοινό.
<P>
Η έκθεσή μου συζητήθηκε αρκετά, επιτρέψτε μου όμως να αναφέρω ότι, η πιο αξιόλογη άποψη επ' αυτού του θέματος είναι παρ' όλα αυτά το να μην εξαρτώνται οι αναφορές από τον τρόπο με τον οποίο υποβάλλονται. Δεν θα πρέπει να παίζει κανέναν ρόλο αν υποβάλλονται με τηλεομοιοτυπία, με συνηθισμένη επιστολή, ή μέσω ηλεκτρονικού ταχυδρομείου. Μπορεί επίσης να επισημανθεί ότι, σε πολλά αντίστοιχα όργανα των εθνικών κοινοβουλίων και στον δικό μας Διαμεσολαβητή επιτρέπεται η υποβολή αναφορών με ηλεκτρονικά μέσα.
<P>
Τρεις είναι βασικά οι ενστάσεις που εκφράστηκαν επ' αυτού. Η πρώτη είναι ότι κατά κάποιο τρόπο είναι άδικο, καθώς δεν είναι όλοι οι άνθρωποι κάτοχοι ηλεκτρονικού υπολογιστή. Ηλεκτρονικούς υπολογιστές διαθέτουν κατά πρώτον, κυρίως οι άνδρες και κατά δεύτερον οι υψηλόμισθοι. Είναι φυσικά μία σωστή ένσταση, ότι αυτό αυξάνει τις δυνατότητες για όσους έχουν ηλεκτρονικό υπολογιστή και όχι για τους άλλους. Ταυτόχρονα, πρέπει όμως να αναφερθεί ότι, πριν από 50 ή 100 χρόνια, όταν εφευρέθηκε η γραφομηχανή, ούτε αυτή ήταν κτήμα του κάθε ανθρώπου, αλλά αυτών που ανήκαν, ίσως, στις πιο ευκατάστατες ομάδες της κοινωνίας. Θα ήταν ωστόσο παράλογο να απαγορευτεί η υποβολή αναφορών μέσω ηλεκτρονικού ταχυδρομείου, διότι μόνο μία ιδιαίτερη ομάδα ανθρώπων θα μπορούσε να εκμεταλλευτεί αυτήν τη δυνατότητα.
<P>
Η δεύτερη ένσταση αφορά τη δυνατότητα πλαστογράφησης, δηλαδή αν κάποιος υποβάλει μία αναφορά με το ηλεκτρονικό ταχυδρομείο μπορεί τότε να υπογράψει με ψεύτικο όνομα. Αυτό είναι απολύτως σωστό, μπορεί να το κάνει. Θέλω, όμως, να επισημάνω ότι, στον υπάρχοντα κανονισμό εργασίας μας δεν υπάρχει καμία αναφορά ότι πρέπει να ελέγχεται η υπογραφή στις επιστολές που έχουν παραληφθεί. Κατ' εμέ είναι ένα διοικητικό θέμα. Αν η διοίκηση θέλει να ελέγξει την υπογραφή, τότε, μπορεί να το κάνει, ανεξάρτητα από το αν έχει υποβληθεί δια της τηλεματικής οδού ή υπό μορφήν μίας συνηθισμένης επιστολής.
<P>
Το τρίτο σημείο της κριτικής αφορά το ότι αυτό θα οδηγήσει σε έναν αυξημένο αριθμό αναφορών και, επομένως, θα απαιτηθεί περισσότερο προσωπικό, κάτι που είναι επίσης σωστό. Πιστεύω όμως ότι υπάρχουν δυνατότητες να γίνει αποτελεσματικότερη η εργασία με τη χρήση ηλεκτρονικών μέσων. Η σημαντικότερη άποψη εν προκειμένω είναι, παρ' όλα αυτά, ότι πρέπει να μπορεί η δημοκρατία να είναι δαπανηρή. Πιθανόν αυτό να οδηγήσει στην ανάγκη περισσότερου προσωπικού στην Επιτροπή Αναφορών, αλλά, η δημοκρατία κοστίζει και τότε πρέπει επίσης να είμαστε έτοιμοι να καταβάλουμε το μικρό τίμημα για το οποίο ούτως ή άλλως γίνεται λόγος.
<P>
Εκτός του προαναφερθέντος κυρίως θέματος, η έκθεση περιέχει επίσης την πρόταση να καταχωρούνται οι αναφορές σε ένα δημόσιο πρωτόκολλο, εκτός της περίπτωσης κατά την οποία το άτομο που υποβάλει μία αναφορά επιθυμεί να εξεταστεί αυτή εμπιστευτικά. Αυτό είναι ένα επίσης λογικό αίτημα στο όνομα της διαφάνειας.
<P>
Θέλω να τελειώσω λέγοντας ότι, προς μεγάλη μου χαρά αυτή η έκθεση εγκρίθηκε ομόφωνα στην Επιτροπή Κανονισμού, Ελέγχου της Εντολής και Ασυλιών. Αυτά τα βήματα που γίνονται εδώ είναι βέβαια υπερβολικά μικρά - σχεδόν κάτι ασήμαντο - αλλά είναι παρ' όλα αυτά μικρά βήματα προς μεγαλύτερη διαφάνεια. Κάθε μεγάλο ταξίδι αρχίζει παρ' όλα αυτά μ' ένα μικρό βήμα.

<SPEAKER ID=18 NAME="Thors">
Κυρία Πρόεδρε, εμείς της Επιτροπής Αναφορών χαιρετίζουμε αυτή την πρωτοβουλία και θέλουμε πολύ να δούμε να ασχολούμαστε ενεργά με αυτήν το συντομότερο δυνατόν. Θεωρούμε ότι χρειάζεται μία ταχεία μεταρρύθμιση. Ταυτόχρονα, θέλω, όπως και ο εισηγητής, να συγχαρώ τον Διαμεσολαβητή διότι άνοιξε μία οικεία σελίδα, όπου μπορεί κανείς να βρεί ένα έντυπο που αναφέρεται στο πώς μπορεί να υποβάλει μία αναφορά. Αυτό είναι ένα καλό πρότυπο, ακόμη και για εμάς, όταν θα υλοποιήσουμε στην πράξη την τροποποίηση του κανονισμού εργασίας που αυτό τώρα συνεπάγεται.
<P>
Είναι αλήθεια ότι, σύμφωνα με τους κανονισμούς μας, σήμερα πρέπει να ελέγχεται η ταυτότητα του αναφέροντος. Πρέπει να προσπαθήσουμε να το επισπεύσουμε αυτό και, ταυτόχρονα, πρέπει επίσης να εκμεταλλευτούμε νέες ίσως νομοθετικές προτάσεις περί ηλεκτρονικών υπογραφών.
<P>
Συμμεριζόμαστε την άποψη του εισηγητή, ότι θα πρέπει να κάνουμε περισσότερα για να διευρύνουμε τις βάσεις δεδομένων, ώστε το κοινό να μπορεί να δει τις υπάρχουσες αναφορές. Επίσης, συμφωνούμε ότι οι αναφορές θα πρέπει να εξετάζονται κατά τον ίδιο τρόπο ανεξάρτητα από το πώς έχουν υποβληθεί.
<P>
Προσβλέπω επίσης με χαρά στην πρόταση για τροποποίηση του κανονισμού εργασίας, ώστε οι αναφορές να είναι δημόσιες, εκτός των περιπτώσεων όπου ο αναφέρων έχει ζητήσει να εξεταστεί εμπιστευτικά μία αναφορά. Το ενδιαφέρον βέβαια είναι ότι, αυτή η τροποποίηση του κανονισμού εργασίας θα έρθει σε σύγκρουση με το άρθρο 2.3 των κανονισμών περί πρόσβασης στα έγγραφα που έχει εγκρίνει το Προεδρείο του Κοινοβουλίου. Αυτοί οι κανονισμοί έχουν διαφορετικό προσανατολισμό, δηλαδή για να έχει κάποιος πρόσβαση σε έγγραφο που έχει υποβληθεί στο Κοινοβούλιο, δεν θα πρέπει να απευθυνθεί στο Κοινοβούλιο, αλλά στον συντάκτη του εγγράφου. Αυτή είναι μία ενδιαφέρουσα αντίθεση, αλλά σε αυτό το έγγραφο επιλέξαμε την ορθότερη γραμμή, δηλαδή να θεωρούνται έγγραφα του Κοινοβουλίου.
<P>
Τέλος, θέλω να αναφέρω ότι είναι σημαντικό να έχουμε και στο μέλλον επίσης δυνατότητες υποβολής μαζικών αναφορών. Ταυτόχρονα, είναι ευθύνη μας, ως βουλευτές του Κοινοβουλίου, να μεριμνήσουμε όταν θέτουμε τις προτεραιότητές μας για το είδος της υπόθεσης και όχι για τον αριθμό των αναφορών.

<SPEAKER ID=19 LANGUAGE="DE" NAME="Schmidbauer">
Κυρία Πρόεδρε, θα ήθελα να συγχαρώ τους τρεις εισηγητές, επειδή και οι τρεις εκθέσεις ψηφίστηκαν, απ' όσο ξέρω από την άλλη επιτροπή, ομόφωνα. Είναι καθήκον μας ως βουλευτών, άμεσα εκλεγμένων από τους ευρωπαίους πολίτες, να εκπροσωπούμε τα αιτήματα αυτών των πολιτών και να φροντίζουμε για όσα τους απασχολούν. Κανένα όργανο και καμία διοίκηση δεν είναι αλάνθαστη. Οι ευρωπαϊκές διατάξεις μπορεί να έχουν ελλείψεις στην πράξη, ενώ ακόμη και η πιο καλοπροαίρετη μεταφορά ευρωπαϊκού δικαίου σε εθνικό δίκαιο μπορεί να παρουσιάζει σφάλματα. Ξέρουμε όλοι ότι οι διοικήσεις έχουν μια τάση να λειτουργούν γραφειοκρατικά, κι αυτό σημαίνει απόσταση από τον πολίτη.
<P>
Η εγγύτητα προς τον πολίτη ανήκει στις αγαπημένες φράσεις στις παρεμβάσεις μας, στους λόγους των κοινοβουλευτικών. Η Επιτροπή Αναφορών, με το πρακτικό έργο της, είναι ο εγγυητής της εφαρμοσμένης εγγύτητας προς τον πολίτη. Η εργασία στην επιτροπή σημαίνει παροχή βοήθειας σε περιπτώσεις ελλείψεων ή παραβάσεων κατά του κοινοτικού δικαίου και διαφύλαξη των δικαιωμάτων των πολιτών. Ευτυχώς, οι πολίτες κάνουν ολοένα μεγαλύτερη χρήση του δικαιώματός τους κι έτσι ο αριθμός των καταγγελιών και των αναφορών αυξήθηκε και πάλι τα τελευταία χρόνια. Δυστυχώς, το προσωπικό της γραμματείας δεν αυξήθηκε αυτόματα με την αύξηση του όγκου εργασίας στην επιτροπή, και προσπαθούμε να επιταχύνουμε τη διεκπεραίωση των αναφορών τροποποιώντας και εντατικοποιώντας τον τρόπο και το σύστημα εργασίας μας. Εκτός τούτου, η απόφαση της έκθεσης Wibe για τροποποίηση του κανονισμού μας δίνει ελπίδες για περαιτέρω δυνατότητες, γιατί τότε οι αναφορές θα μπορούν να υποβάλονται και μέσω Internet και έτσι η διεκπεραίωση και η επεξεργασία όλου του συστήματος θα γίνεται ταχύτερα.
<P>
Το ότι ορισμένες αναφορές απαιτούν αρκετά χρόνια μέχρι να κλείσουν δεν είναι μόνο δυσάρεστο. Δεν δίνει επίσης θετική εικόνα για την Ευρώπη. Ο συχνά πολύ μεγάλος χρόνος επεξεργασίας οφείλεται σε διάφορους λόγους. Από τη μια απαιτείται χρόνος μέχρι να μεταφραστούν τα έγγραφα και να γίνει περίληψη στις έντεκα γλώσσες. Από την άλλη, στις περισσότερες περιπτώσεις ζητείται η γνώμη της Επιτροπής, η δε απάντηση της Επιτροπής πρέπει πάλι να υπάρχει μεταφρασμένη σε όλες τις γλώσσες προτού να έχει τη δυνατότητα η επιτροπή να επεξεργαστεί τις αναφορές.
<P>
Όμως, το μεγαλύτερο πρόβλημα το δημιουργούν τα κράτη μέλη μας, τα οποία αντιδρούν στις καταγγελίες, ιδίως αν είναι φανερά δικαιολογημένες, με υπεκφυγές, καθυστερημένα ή καθόλου, παρακινούνται δε να δράσουν μόνο μετά από απειλή προσφυγής στο Ευρωπαϊκό Δικαστήριο. Το γεγονός ότι στην έκθεση της Ευρωπαϊκής Επιτροπής γι' αυτό το ευρωπαϊκό δίκαιο υπάρχει κατάλογος 17 διαδικασιών επί παραβάσει της Συνθήκης που δρομολογήθηκαν από το Κοινοβούλιο, είναι αποτέλεσμα της εργασίας μας στην Επιτροπή Αναφορών. Όμως, παρ' όλες τις δυσχέρειες είναι ευχάριστο ότι κατέστη δυνατό να φθάσουν σε θετικό τέλος πολλές αναφορές.
<P>
Στην ετήσια έκθεση περιγράφονται ως παράδειγμα μερικές περιπτώσεις και θέλω εδώ να μνημονεύσω μία. Ένας Γερμανός εργαζόμενος εργάσθηκε για κάποιο διάστημα της ζωής του στο Βέλγιο και στη Γαλλία. Υπέβαλε δικαίως και στις τρεις χώρες αίτηση συνταξιοδότησης, και το γαλλικό συνταξιοδοτικό ταμείο συμφώνησε μεν ως προς το αίτημά του, όμως του κατέβαλε μόνο το ήμισυ του ποσού με το δικαιολογητικό ότι πρώτα πρέπει να υποβάλει τις αποφάσεις από την Γερμανία και το Βέλγιο, προκειμένου να του καταβληθεί ολόκληρο το ποσό. Όμως, δεδομένου ότι εκείνος παράλληλα έχει προβλήματα με το γερμανικό συνταξιοδοτικό ταμείο και ήδη βρίσκεται στα δικαστήρια, το αποτέλεσμα θα ήταν να περιμένει πολύ μέχρι να φθάσει η σύνταξη από τη Γαλλία.
<P>
Μετά από πρωτοβουλία, δηλαδή παρέμβαση της Επιτροπής, τροποποιήθηκε εν συνεχεία η γαλλική απόφαση για τη συνταξιοδότηση και καταβλήθηκε η πλήρης σύνταξη, επειδή οι γαλλικές αρχές είχαν ενεργήσει σύμφωνα με μία παλιά διάταξη. Πρόκειται λοιπόν για μια περίπτωση όπου οι εθνικές αρχές είχαν κάνει ένα λάθος, αλλά η επέμβαση της Επιτροπής Αναφορών ήταν επιτυχής και μπόρεσε να αποδοθεί σε έναν πολίτη το δίκαιό του.
<P>
Δεν μπορούν όλες οι αναφορές να περατωθούν με τόση επιτυχία. Επίσης, επανειλημμένα προσκρούουμε σε όρια των αρμοδιοτήτων που μας θέτει η Συνθήκη. Είναι όμως σημαντικό να είναι ενημερωμένοι οι ευρωπαίοι πολίτες και να ξέρουν ότι μπορούν να απευθυνθούν στην Επιτροπή Αναφορών για να επιβάλουν τα δικαιώματά τους, κι εμείς θα κάνουμε ό, τι περνάει από το χέρι μας για να τους βοηθήσουμε να βρουν το δίκιο τους.

<SPEAKER ID=20 LANGUAGE="EN" NAME="Perry">
Κυρία Πρόεδρε, κατά τη διάρκεια της συζήτησης για την έκθεση του κ. Αναστασόπουλου στις αρχές της εβδομάδας, πολλοί βουλευτές ανέφεραν ότι θα πρέπει να καταβάλουμε κάθε προσπάθεια για να έλθει το Κοινοβούλιο πιο κοντά στους λαούς της Ευρώπης. Ο στόχος αυτός είναι σημαντικός. Πράγματι, η δυνατότητα υποβολής αναφορών στο Κοινοβούλιο και οι εργασίες της Επιτροπής Αναφορών είναι από τα πιο αποτελεσματικά μέσα που έχουμε για να δώσουμε τη δυνατότητα σε μεμονωμένους πολίτες να παρουσιάζουν με σαφή και άμεσο τρόπο τις ανησυχίες τους στο Κοινοβούλιο.
<P>
Συγχαίρω τον κ. Fontana για τη σαφήνεια της έκθεσης του και για τη δέσμευση που επέδειξε, ως Πρόεδρος της Επιτροπής Αναφορών, ως προς τις ανάγκες των ευρωπαίων πολιτών. Το προσωπικό που είχε στη διάθεση του ήταν ικανό και ευσυνείδητο και ομοίως οι εκθέσεις που μας παρουσιάσθηκαν από την Επιτροπή ήταν πάντοτε πλήρεις και με καλή παρουσίαση. Θα μπορούσε να ευχηθεί κανείς, μερικές φορές, οι εκθέσεις της να έφταναν πιο έγκαιρα στην Επιτροπή Αναφορών.
<P>
Το σταθερό μποϋκοτάζ της επιτροπής από οποιοδήποτε εκπρόσωπο του Συμβουλίου είναι ακόμη, δυστυχώς, μια μεγάλη παράλειψη. Δεν βλέπω κανέναν εδώ να παρακολουθεί τη συζήτηση. Δεν κατορθώσαμε να λάβει σοβαρά υπόψη η βρετανική Προεδρία τις ανάγκες μεμονωμένων πολιτών. Ελπίζω η αυστριακή Προεδρία να ασχοληθεί με το ζήτημα αυτό και να εξασφαλισθεί η παρουσία εκπροσώπου του Συμβουλίου στις συνεδριάσεις της Επιτροπής Αναφορών. Το Συμβούλιο θα μπορούσε να μάθει εκεί περισσότερα για τον τρόπο με τον οποίο πραγματικά λειτουργεί η Ευρώπη, απ' ό, τι σε ορισμένες κλειστές συνεδριάσεις του Συμβουλίου.
<P>
Θα ήθελα επίσης να υποστηρίξω, όπως ανέφεραν και άλλοι βουλευτές, την ανάγκη χρήσης σύγχρονων μεθόδων - e-mail και Internet - για την υποβολή των αναφορών. Ενώ υποστηρίζω την έκθεση του κ. Evans, η βασική ανησυχία μου αφορά την ταχύτητα της επεξεργασίας. Αυτό επιθυμούν πραγματικά να δουν τα μέλη του Σώματος.

<SPEAKER ID=21 NAME="Πρόεδρος">
Ευχαριστώ πολύ, κύριε Perry! Η Προεδρία του Συμβουλίου παρίσταται, αυτό ήθελα μόνο να σας πω. Οι εκπρόσωποι κάθονται εδώ μπροστά και κρατούν με ζήλο σημειώσεις.

<SPEAKER ID=22 LANGUAGE="ES" NAME="Vallvι">
Κυρία Πρόεδρε, πιστεύω ότι, η τροποποίηση του δικαιώματος αναφοράς στο Ευρωπαϊκό Κοινοβούλιο προς την κατεύθυνση της αναγνώρισης των γλωσσών, που είναι επίσημες σε ένα τμήμα της επικράτειας των κρατών μελών, αποτελεί θετικό βήμα. Ας θυμηθούμε ότι το Ευρωπαϊκό Κοινοβούλιο ενέκρινε, τον Δεκέμβριο του 1990, την έκθεση που παρουσίασε η βουλευτής του Λουξεμβούργου, κυρία Reding, η οποία τόνιζε τη σημασία των μειονοτικών γλωσσών στο πλαίσιο της Ευρωπαϊκής Ένωσης και την ανάγκη να μην βλέπουν οι πολίτες όλων των λαών της Ευρώπης την Ευρωπαϊκή Ένωση ως ξένο σώμα προς την ταυτότητά τους.
<P>
Δεν μιλάμε για αναγνώριση περισσότερων γλωσσών εργασίας ή περισσότερων επίσημων γλωσσών, αλλά μόνο για τη δυνατότητα αυτών των πολιτών να απευθύνουν τις αναφορές τους στο Ευρωπαϊκό Κοινοβούλιο, που είναι το όργανο το οποίο εκπροσωπεί όλους τους πολίτες της Ευρώπης, στη δική τους γλώσσα, αν αυτή έχει καθεστώτος επίσημα αναγνωρισμένης γλώσσας στο αντίστοιχο κράτος.
<P>
Θέλω να υπενθυμίσω ότι, πολλές από αυτές τις γλώσσες είχαν απαγορευθεί σε ορισμένα κράτη κατά τη διάρκεια προσφάτων ακόμη περιόδων δικτατορίας, αλλά η δημοκρατία τις αναγνώρισε και τους χορήγησε επίσης καθεστώς αυτοδύναμης επίσημης γλώσσας.
<P>
Πρέπει να λάβουμε υπόψη επίσης ότι, αυτοί οι πολίτες έχουν δικαίωμα να χρησιμοποιούν τη μητρική τους γλώσσα στο Ευρωπαϊκό Δικαστήριο και άλλα δικαστικά όργανα. Συνεπώς, η αναγνώριση της χρήσης της γλώσσας τους από μέρους του Ευρωπαϊκού Κοινοβουλίου θα ήταν μια δίκαιη πράξη, όσον αφορά το δικαίωμα αναφοράς, καθώς και ένα καλό παράδειγμα ενόψει της μελλοντικής διεύρυνσης στα κράτη της Κεντρικής και Ανατολικής Ευρώπης, εντός των οποίων υπάρχουν επίσης μειονοτικές ομάδες με δικές τους γλώσσες, ώστε οι ομάδες αυτές να δουν ότι αυτό το ευρωπαϊκό όργανο είναι ανοιχτό στην ποικιλομορφία όλων των λαών της Ευρώπης.

<SPEAKER ID=23 NAME="Hyland">
Κυρία Πρόεδρε, γίνεται όλο και περισσότερο εμφανές ότι, μια από τις σημαντικότερες καινοτομίες της Συνθήκης του Μάαστριχτ ήταν η διαφύλαξη του δικαιώματος υποβολής αναφορών. Πρόκεται για ένα θεμελιώδες δικαίωμα κάθε πολίτη της Ευρωπαϊκής Ένωσης. Κατά το χρονικό διάστημα που καλύπτεται από την έκθεση, η Επιτροπή Αναφορών έλαβε 1.300 αναφορές. Οι περισσότερες από αυτές αφορούσαν τέσσερις κυρίως τομείς, τη μη αναγνώριση τίτλων σπουδών, προβλήματα σχετικά με την ελεύθερη διακίνηση στα κράτη μέλη, το περιβάλλον και τη δημόσια υγεία. Πρόκειται για πραγματικά ζητήματα, τα οποία παρουσιάζουν οι ίδιοι οι πολίτες της Ευρωπαϊκής Ένωσης και αγνοώντας τα κινδυνεύουμε εμείς οι ίδιοι. Το δικαίωμα αναφοράς βοηθά να ξεπερασθούν οι φραγμοί και δημιουργεί ένα ζωτικό δεσμό ανάμεσα στα θεσμικά όργανα της ΕE και τους πολίτες. Το αποτέλεσμα των αναφορών που υποβάλλουν οι πολίτες της ΕΕ είναι ότι μπορεί να βρεθούν ένοχα τα κράτη μέλη για παραβίαση της κοινοτικής νομοθεσίας.
<P>
Θα ήθελα να κάνω μια σύντομη αναφορά στο Sellafield. Η πυρηνική αυτή εγκατάσταση στη δυτική ακτή της Βρετανίας, μακρυά από το κέντρο εξουσίας του Λονδίνου, προκαλούσε και εξακολουθεί να προκαλεί ανησυχία στους ιρλανδούς πολίτες. Το Sellafield θα είναι ασφαλές μόνο όταν θα κλείσουν οι εγκαταστάσεις του. Η Επιτροπή δεν μπορεί να συνεχίζει να αγνοεί τα λεγόμενα των πολιτών. Δεν πρόκειται για ζήτημα επικουρικότητας: η διασυνοριακή ρύπανση είναι ζήτημα που θα πρέπει να μας ενδιαφέρει όλους και έχει δώσει το έναυσμα για πολλές αναφορές.
<P>
Το Sellafield έχει ένα τρομακτικο παρελθόν: έχει τάση για ατυχήματα, ρυπαίνει τη θάλασσα και τον αέρα. Υπάρχει ένας μακρύς κατάλογος από περιστατικά και διαφορές. Γιατί, η British Nuclear Fuels δεν θέλει να δώσει τις απαραίτητες πληροφορίες στο Ίδρυμα Ακτινοπροστασίας της Ιρλανδίας, προκειμένου να εκτιμηθεί η ασφάλεια των πυρηνικών αποθεμάτων του Sellafield; Μια έκθεση του Γενικού Συμβουλίου Κομητειών της Ιρλανδίας τον Ιούνιο προειδοποιούσε ότι, ένα πυρηνικό ατύχημα στο Sellafield θα μπορούσε να προκαλέσει καταστροφή δέκα έως εκατό φορές μεγαλύτερη από αυτή του Τσέρνομπιλ. Ακόμη και ένας μικρός σεισμός στην περιοχή Κουμπράν θα μπορούσε να προκαλέσει ρωγμή στις δεξαμενές. Η έκθεση αυτή, την οποία συνέταξε ο Διευθυντής του Ινστιτούτου Έρευνας και Μελετών Ασφάλειας το οποιο εδρεύει στις Ηνωμένες Πολιτείες, κατηγορεί τους επιθεωρητές πυρηνικών εγκαταστάσεων του Ηνωμένου Βασιλείου, ότι δεν έχουν λάβει σοβαρά υπόψη την πιθανότητα σοβαρού ατυχήματος στο Sellafield και ότι δεν έχουν σχέδιο έκτακτης ανάγκης. Είναι καιρός η Επιτροπή να ψαλιδίσει τα φτερά των φιλοδοξιών της British Nuclear Fuel, η οποία επεκτείνει την αυτοκρατορία της στις Ηνωμένες Πολιτείες.
<P>
Συμπερασματικά, σχετικά με την αναφορά του κ. Peter Downs στην Ιρλανδία, για την ασφάλεια των καπέλων ιππασίας, θα ήθελα να προτρέψω την Επιτροπή να παρουσιάσει έκθεση προόδου για τα ζητήματα που έχουν τεθεί. Το προτεινόμενο πρότυπο EN 1384 αποτελεί έναν συμβιβασμό, ο οποίος δεν παρέχει την καλύτερη δυνατή προστασία, όπως απαιτεί η οδηγία για τον εξοπλισμό προστασίας του προσωπικού. Ζητήθηκε η γνώμη μόνο ενός από τις 17 ιππικές ομοσπονδίες στην Ευρώπη. Γιατί να μη μας παρέχονται μεγαλύτερα πρότυπα ασφάλειας, ενώ υπάρχουν π.χ. αμερικανικά πρότυπα που παρέχουν καλύτερη προστασία; Σας παρακαλώ να συντάξετε μία έκθεση προόδου, γιατί κινδυνεύουν ζωές.

<SPEAKER ID=24 LANGUAGE="ES" NAME="Gutiιrrez Dνaz">
Κυρία Πρόεδρε, η τροποποίηση της παραγράφου 3 του άρθρου 136, που προτείνεται στην έκθεση του κ. Evans, δεν συνιστά τροποποίηση του γλωσσικού καθεστώτος, την ευθύνη για το οποίο έχει το Συμβούλιο, αλλά δείχνει την επιθυμία να μπορούν οι πολίτες να χρησιμοποιούν τη δική τους γλώσσα στις διαμαρτυρίες ή τις αναφορές που απευθύνουν στο Ευρωπαϊκό Κοινοβούλιο.
<P>
Βέβαια, ο κ. Evans έκανε μία προσπάθεια και εισήγαγε τον όρο της γραπτής υποβολής της αναφοράς στην εν λόγω γλώσσα με μετάφραση. Αλλά αυτό δεν είναι ικανοποιητικό: είναι μια τυπική, αλλά όχι πραγματική λύση. Και δεν είναι πραγματική λύση, προπαντός, σε ορισμένες περιπτώσεις, κυρία Πρόεδρε, όπως εκείνων των γλωσσών που είναι επίσημες σε ένα από τα κράτη μέλη της Ένωσης. Στην περίπτωση αυτή, κυρία Πρόεδρε, η Ομάδα μας πιστεύει ότι θα πρέπει να γίνονται δεκτές οι αναφορές και οι διαμαρτυρίες των πολιτών στη δική τους γλώσσα.

<SPEAKER ID=25 LANGUAGE="IT" NAME="Tamino">
Κυρία Πρόεδρε, πιστεύω ότι δεν διαφεύγει από κανέναν ότι οι αναφορές, μαζί με την προσφυγή στον Διαμεσολαβητή, αντιπροσωπεύουν μία σημαντική πτυχή του δικαιώματος ιθαγένειας για τους ευρωπαίους πολίτες, και κατά συνέπεια πιστεύω ότι κατ' αυτήν την έννοια εμείς πρέπει να προωθήσουμε στο μέγιστο αυτή την δημοκρατική δραστηριότητα και αυτό το δικαίωμα για ενημέρωση των πολιτών.
<P>
Ταυτόχρονα, οι αναφορές αποτελούν για τους πολίτες ένα μέσο για να γνωρίσουν τα ευρωπαϊκά όργανα, και για μας τους βουλευτές και για τα ευρωπαϊκά όργανα μία σημαντική στιγμή για να μάθουμε ποια είναι τα μεγαλύτερα προβλήματα για τους πολίτες και ποιες, συνεπώς, οι πιο σημαντικές πτυχές που θα έπρεπε να αφορούν την δραστηριότητά μας.
<P>
Στη συνέχεια, πρέπει να ληφθεί υπόψη το γεγονός ότι, οι αναφορές παρουσιάζουν αυξητικές τάσεις - πάνω από 1.300 πέρσι - αλλά αυξάνονται και οι πολίτες που υπογράφουν τις αναφορές - υπάρχουν αναφορές με πάνω από 30.000 υπογραφές - γιατί είναι εκατοντάδες χιλιάδες οι πολίτες που κάθε χρόνο προσφεύγουν σε αυτό το σημαντικό δημοκρατικό μέσο. Είναι προφανές ότι το μέσο αυτό απαιτεί βελτιώσεις, όσον αφορά την οργάνωση των εργασιών της Επιτροπής Αναφορών, αλλά χρειάζεται επίσης να διευκολύνουμε την δυνατότητα χρήσης αυτού του μέσου από τους πολίτες. Είμαστε συνεπώς υπέρ της χρήσης νέων μέσων, όπως του Ιnternet, όσο και της χρήσης γλωσσών διαφορετικών από τις επίσημες, αρκεί να υπάρχει περίληψη και μετάφραση σε μία από τις επίσημες γλώσσες.
<P>
Πρέπει επίσης να ληφθεί υπόψη ότι, οι μισές σχεδόν από τις αναφορές δεν κρίνονται παραδεκτές: αυτό σημαίνει ότι δεν υπάρχει κατάλληλη ενημέρωση των ευρωπαίων πολιτών για το τί μπορούν να ζητήσουν και πώς πρέπει να αποστέλλονται οι αναφορές.
<P>
Μία άλλη σημαντική πλευρά είναι η συνεργασία με τις διαρθρώσεις της Ευρωπαϊκής Ένωσης, και ιδιαίτερα με τον Ευρωπαίο Διαμεσολαβητή για τις οριακές αναφορές, αλλά και με την Επιτροπή, με την οποία η συνεργασία, που μέχρι τώρα ήταν καλή, θα μπορούσε να βελτιωθεί όσον αφορά τις προθεσμίες και την ποιότητα των απαντήσεων.
<P>
Μια βελτίωση θα ήταν επιθυμητή και όσον αφορά τις σχέσεις μεταξύ της Επιτροπής Αναφορών και των άλλων επιτροπών του Ευρωπαϊκού Κοινοβουλίου. Επιπλέον, όπως ήδη ελέχθη, πρέπει να βελτιωθούν οι σχέσεις με τα κράτη μέλη, δεδομένου ότι οι απαντήσεις που είχαμε έως τώρα είναι απογοητευτικές και καθυστερημένες.
<P>
Ως εκπρόσωπος της Ομάδας των Πρασίνων, επιτρέψτε μου να πω ότι είμαστε πολύ ικανοποιημένοι που οι ευρωπαίοι πολίτες θεωρούν το μέσο των αναφορών πολύ σημαντικό για να κάνουν γνωστά τα περιβαλλοντικά προβλήματα της περιοχής τους.

<SPEAKER ID=26 LANGUAGE="ES" NAME="Novo Belenguer">
Κυρία Πρόεδρε, αρχίζω συγχαίροντας τους τρεις εισηγητές, αν και πρόκειται να επικεντρώσω την παρέμβασή μου στην έκθεση του κ. Evans για τη μεγάλη σημασία και το ενδιαφέρον που έχει για τις γλώσσες και τους πολιτισμούς της Ευρωπαϊκής Ένωσης. Πράγματι, οι γλώσσες που απολαύουν καθεστώς επίσημης γλώσσας σε ένα κράτος μέλος θα μπορούν να απολαύουν, από εδώ και στο εξής, των ιδίων δικαιωμάτων που έχει σήμερα καθεμία από τις 11 επίσημες γλώσσες εργασίας της Ευρωπαϊκής Ένωσης, όσον αφορά το δικαίωμα αναφοράς στο Ευρωπαϊκό Κοινοβούλιο, γεγονός που θα ευνοήσει την ανάπτυξη των διάφορων πολιτισμών των λαών της Ευρώπης.
<P>
Αυτή, κυρία Πρόεδρε, είναι η έννοια της τροπολογίας μας: η προώθηση και η ανάπτυξη της χρήσης και της επικοινωνίας των ευρωπαίων πολιτών με τα κοινοτικά όργανα, στην προκειμένη περίπτωση με το Ευρωπαϊκό Κοινοβούλιο, στη δική τους γλώσσα, με σεβασμό στον πολιτισμό και την ιδιοσυγκρασία τους.
<P>
Με όλα αυτά, δεν κάνουμε τίποτε άλλο από το να ενισχύουμε και να αναπτύσσουμε το αίσθημα της ευρωπαϊκής ιθαγένειας σε όλους τους λαούς της Ένωσης, αφού αυτό που προσπαθούμε να επιτύχουμε είναι όταν χρειασθεί ένας πολίτης π.χ. της Αυτόνομης Περιφέρειας της Βαλένθια, να έχει τη δυνατότητα να απευθυνθεί στο Ευρωπαϊκό Κοινοβούλιο τόσο στα ισπανικά όσο και στη γλώσσα της Βαλένθια, γλώσσα η οποία είναι επίσημα αναγνωρισμένη στο αυτόνομο καθεστώς μας.
<P>
Αυτή είναι μια καλή ευκαιρία για να υποστηριχθεί η μεγάλη προσπάθεια που καταβάλλει η ίδια η Ευρωπαϊκή Ένωση, μέσω της Επιτροπής, εδώ και πολλά χρόνια ήδη, υπέρ της προαγωγής και της ανάπτυξης των μειονοτικών γλωσσών της Ένωσης, κυρίως μέσω του προγράμματος ARIANE, η χρηματοδότηση του οποίου το 1997 ξεπέρασε τα 3.700.000 Ecu, και επίσης χάρη στις εργασίες του Ευρωπαϊκού Γραφείου Μειονοτικών Γλωσσών.
<P>
Τελειώνω, κυρία Πρόεδρε, με την ελπίδα ότι η Συνέλευση θα εγκρίνει μια έκθεση, οι τροπολογίες της οποίας προσπαθούν να διευρύνουν και να εδραιώσουν το πνεύμα της ολοκλήρωσης των λαών και των πολιτισμών τους.

<SPEAKER ID=27 LANGUAGE="FR" NAME="Striby">
Κυρία Πρόεδρε, οι εκθέσεις των συναδέλφων κ.κ. Evans και Wibe έχουν ως στόχο τη διεύρυνση του δικαιώματος αναφοράς, όπως προβλέπεται από το άρθρο 156 του Κανονισμού μας. Όμως σε αυτά τα ίδια τα κείμενα υπάρχουν διατάξεις που, προβλέποντας τις δυσκολίες που απορρέουν από αυτές τις μεταρρυθμίσεις, δημιουργούν πρότυπα status quo.
<P>
Τη στιγμή που οι μεταφραστικές υπηρεσίες της Ευρωπαϊκής Επιτροπής ζητούν ιεράρχηση των εγγράφων προκειμένου να προσδιορισθεί, λαμβανομένης υπόψη της διεύρυνσης η οποία θα αυξήσει τον αριθμό των γλωσσών σε δεκαέξι, ποια έγγραφα απαιτούν πλήρη μετάφραση, ο κ.Evans προτείνει την αλλαγή του Κανονισμού, ώστε ο καθένας να μπορεί να καταθέσει αναφορές σε άλλη γλώσσα πέρα από τις έντεκα επίσημες γλώσσες της Ένωσης. Ωραία ιδέα για τους ομιλητές μειονοτικών γλωσσών. Τί γίνεται όμως με την εξοικονόμηση χρόνου αν ο αναφέρων πρέπει να επισυνάψει μετάφραση ή περίληψη σε επίσημη γλώσσα της Ευρωπαϊκής Κοινότητας; Τι απάτη, τι υποκρισία στην πρόταση αυτή, η οποία αντί για απλοποίηση προτείνει στην πραγματικότητα στο Κοινοβούλιο να λαμβάνει έγγραφα τα οποία, όπως όλοι γνωρίζουμε πολύ καλά, δεν θα έχουν καμία χρησιμότητα!
<P>
Από την πλευρά του, ο κ.Wibe προτείνει απλοποίηση της διαδικασίας κατάθεσης αναφορών χάρις σε ηλεκτρονικά μέσα, αλλά προσδιορίζει ότι, θα έπρεπε μετά την παραλαβή μέσω του web να υπάρξει επιστολή προς τον αναφέροντα, στην οποία να ζητείται επιβεβαίωση όσων μεταφέρθηκαν μέσω e-mail. Και ως προς το σημείο αυτό, πού είναι η υποσχόμενη απλοποίηση; Ο πρόεδρος Fontana επισημαίνει στην έκθεση του την αύξηση του αριθμού και της συχνότητας των αναφορών, με αποτέλεσμα όλο και μεγαλύτερη καθυστέρηση και δυσκολίες στην επεξεργασία. Υπό αυτές τις συνθήκες, ποια θα είναι αποτελεσματικότητα και η αξιοπιστία της Επιτροπής Αναφορών αν πολλαπλασιάσουμε τις προσφυγές στο Κοινοβούλιο, όπως προτείνεται στις εκθέσεις που συζητούμε σήμερα το πρωί;
<P>
Συμπερασματικά, κυρία Πρόεδρε, θα ψηφίσουμε κατά των εκθέσεων, όχι γιατί δεν είναι είναι καλές, αλλά γιατί δεν απαντούν στα προβλήματα που τίθενται, εφόσον μετά από τη διαπίστωση ότι η Επιτροπή Αναφορών κατακλύζεται από αναφορές, οι εισηγητές προτείνουν μια λύση που αυξάνει τη γραφειοκρατία.

<SPEAKER ID=28 LANGUAGE="IT" NAME="Amadeo">
Κυρία Πρόεδρε, ένα από τα σημαντικότερα αποτελέσματα, που πέτυχε η Συνθήκη του Μάαστριχτ, ήταν σίγουρα η θέσπισητης ευρωπαϊκής ιθαγένειας που έκανε κάθε πολίτη ενός κράτους μέλους ίσο με πολίτη της Ένωσης και προσέδωσε εμμέσως μεγαλύτερη σημασία στην προάσπιση των δικαιωμάτων του στο πλαίσιο του κοινοτικού οικοδομήματος.
<P>
Μαζί με τον θεσμό του Διαμεσολαβητή, που θεσπίστηκε από τη Συνθήκη, και το δικαίωμα αναφοράς, που επίσης επικυρώθηκε από τη Συνθήκη, εντάσσεται στη λογική υπέρβασης του δημοκρατικού εκείνου ελλείμματος που εξακολουθεί να τιμωρεί τον πολίτη της Κοινότητας. Πράγματι, το δικαίωμα αναφοράς είναι ουσιώδες όχι μόνο για τους πολίτες αλλά και για τα θεσμικά όργανα της Ένωσης, αφού οι αναφορές επιτρέπουν στα όργανα αυτά να λάβουν γνώση των πραγματικών προσδοκιών των πολιτών.
<P>
Θέλουμε ωστόσο να τονίσουμε το γεγονός ότι, μία αποτελεσματική εξέταση των αναφορών εξαρτάται πάντα από την ύπαρξη του κατάλληλου ανθρώπινου δυναμικού και των αρμόδιων υπηρεσιών και επιμένουμε να γίνεται με τα κατάλληλα μέσα μία συχνή ενημερωτική εκστρατεία προς τους ευρωπαίους πολίτες σχετικά με το δικαίωμα αναφοράς και, ακόμα περισσότερο, σχετικά με τις οδούς πρόσβασης στο Ευρωπαϊκό Κοινοβούλιο, το οποίο συλλέγει τις αναφορές. Τέλος, μεγάλη σημασία πρέπει να δοθεί στο παραδεκτό των αναφορών αυτών.
<P>
Ο Πρόεδρος της Επιτροπής, και εμείς μαζί του, ευχόμαστε μια βελτίωση των δραστηριοτήτων των κρατών μελών στις περιπτώσεις που σημειώνονται παραβάσεις και υπογραμμίζουμε την ανάγκη τα ίδια τα κράτη μέλη να δίνουν πλήρεις και έγκαιρες απαντήσεις στα αιτήματα για ενημέρωση και δράση που λαμβάνουν από την Ευρωπαϊκή Επιτροπή, καθώς και να συμμορφώνονται στην υποχρέωση να διευκολύνουν την Κοινότητα στην εκτέλεση των καθηκόντων της, όπως έχει θεσπιστεί από το άρθρο 5 της Συνθήκης. Όλα αυτά, όμως, δυστυχώς δεν συμβαίνουν σήμερα.
<P>
Ο Πρόεδρος Fontana, τον οποίον ευχαριστώ για την εξαιρετική εργασία που επιτελεί ως Πρόεδρος της Επιτροπής Αναφορών του Κοινοβουλίου, εφιστά επίσης, και σωστά, την προσοχή στις πραγματικές εξουσίες του Ευρωπαϊκού Κοινοβουλίου, που αυτή τη στιγμή διαθέτει μόνο την εξουσία συναπόφασης, χωρίς μία πραγματική νομοθετική εξουσία που να επιτρέπει αποτελεσματικά σε αυτόν που εκλέγει να εξασκεί, με την βοήθεια των εκλεγμένων, τον δημοκρατικό έλεγχο των μέτρων που λαμβάνονται.
<P>
Η σπουδαιότητα, συνεπώς, της δυνατότητας πρόσβασης στον θεσμό των αναφορών, που καταγράφει τις επιθυμίες και τις προσδοκίες του πολίτη και συγχρόνως συγκεντρώνει τα παράπονά του σχετικά με τις ευρωπαϊκές νομοθεσίες που κρίνει άδικες, αποτελεί θεμέλιο του δημοκρατικού μας συστήματος. Χάρη στις διάφορες αναφορές που απευθύνονται στο Ευρωπαϊκό Κοινοβούλιο, καταφέραμε σίγουρα να επιφέρουμε στις νομοθεσίες, που έγιναν εκτελεστές, τα διορθωτικά εκείνα στοιχεία διαφύλαξης που ήταν απαραίτητα για την ενίσχυση της ευρωπαϊκής ολοκλήρωσης, που τώρα πια δεν μπορεί να αναβληθεί.
<P>
Μία τελευταία παρατήρηση σχετικά με τις εξαιρετικά χρονοβόρες διαδικασίες: δεν ξέρω πώς, αλλά πρέπει να μελετήσουμε τον τρόπο ώστε να γίνουν ταχύτερες και πιο έγκαιρες.

<SPEAKER ID=29 LANGUAGE="EN" NAME="Smith">
Κυρία Πρόεδρε, η ενεργός συμμετοχή μου στην Επιτροπή Αναφορών μου έμαθε πολλά. Η Επιτροπή Αναφορών είναι μία συνεχής πηγή πληροφοριών και γνώσεων - και μερικές φορές κάποιας σύγχυσης - καθώς διερευνούμε την πολυσύνθετη νομοθεσία που εμπνέει τις αναφορές των πολιτών.
<P>
Όμως εκεί, στην άμεση επαφή με τους πολίτες της Ευρωπαϊκής Ένωσης, διαπιστώνουμε τις ατέλειες και τους περιορισμούς της νομοθεσίας της Ευρωπαϊκής Ένωσης. Παραδείγματος χάριν, όσον αφορά το περιβάλλον, διαπιστώνουμε ότι οι εκτιμήσεις περιβαλλοντικών επιπτώσεων δεν εφαρμόζονται σε έργα τα οποία είχαν προγραμματιστεί προτού τεθεί σε εφαρμογή η νομοθεσία. Συνεπώς, ένα σχέδιο 20 ετών το οποίο έβγαλαν από το ράφι και το ξεσκόνισαν δεν χρειάζεται εκτίμηση περιβαλλοντικών επιπτώσεων προκειμένου να εγκριθεί. Όσον αφορά την αμοιβαία αναγνώριση των τίτλων σπουδών, η Ευρωπαϊκή Ένωση έχει ακόμα πολύ δρόμο να διανύσει. Ως προς την πρόσβαση σε επιδόματα κοινωνικής ασφάλισης, τα κράτη μέλη ενεργούν από κοινού προκειμένου να στερήσουν από τους πολίτες τα δικαιώματά τους.
<P>
Όλα αυτά τα στοιχεία μαζί δυσχεραίνουν την ελεύθερη κυκλοφορία των πολιτών, γεγονός το οποίο η Επιτροπή Αναφορών επισημαίνει συνεχώς.
<P>
Θα ήθελα να συγχαρώ την Επιτροπή και να την ευχαριστήσω για τη συνεργασία της κατά τη διάρκεια της συμμετοχής μου στην Επιτροπή Αναφορών. Ωστόσο, υπάρχουν ορισμένες επιφυλάξεις στο εγκώμιο αυτό. Μερικές φορές θα μπορούσε να είναι περισσότερο δραστήρια. Ζητήματα τα οποία φτάνουν στην Επιτροπή Αναφορών θα μπορούσαν να εξετασθούν λίγο περισσότερο από την Επιτροπή προτού καταλήξουν στην Επιτροπή Αναφορών.
<P>
Όπως και ο κ. Perry, θα ήθελα να ασκήσω κυρίως κριτική στο Συμβούλιο. Σπάνια συνεργάζεται μαζί μας και το κλειδί για την επίλυση πολλών καταγγελιών των πολιτών είναι η συνεργασία. Δυστυχώς, δεν δίνεται ιδιαίτερη προσοχή σε αυτό το σημείο από το Συμβούλιο.
<P>
Επομένως, με χαρά υποστηρίζω τις εκθέσεις αυτές, με τις ανωτέρω επιφυλάξεις. Θα ήθελα να ευχαριστήσω τους εισηγητές για τις προσπάθειες τους. Ο κ. Wibe μου ζήτησε να επισημάνω ότι η έκθεσή του αποτελεί έργο ιστορικής σημασίας. Το αναφέρω με χαρά μου, για τα πρακτικά, αν και το αφήνω στην κρίση σας.

<SPEAKER ID=30 NAME="Πρόεδρος">
Μέχρι τώρα, κανένας ομιλητής ή ομιλήτρια δεν τήρησε τον χρόνο αγόρευσης κατά τη σημερινή συζήτηση. Αν συνεχίσουμε έτσι, τότε σήμερα το μεσημέρι πάλι θ' αρχίσουμε να ψηφίζουμε με μισή ώρα καθυστέρηση. Θέλω να το πω σε όλους και να σας παρακαλέσω να παρακολουθείτε λίγο και την ώρα.

<SPEAKER ID=31 LANGUAGE="EN" NAME="Donnelly, Brendan">
Κυρία Πρόεδρε, μιλώ εξ ονόματος της Ομάδας του Ευρωπαϊκού Λαϊκού Κόμματος για τις εκθέσεις Evans και Wibe. Η έκθεση Wibe είναι ένα μικρό βήμα για τον άνθρωπο, ένα τεράστιο όμως βήμα για το Ευρωπαϊκό Κοινοβούλιο. Γνωρίζουμε ότι ο κ. Wibe, προερχόμενος από σκανδιναβικό περιβάλλον, ενδιαφέρεται ιδιαίτερα για την τεχνολογία πληροφοριών. Πρόκειται για μια νέα θεώρηση, μια νέα πτυχή της εργασίας μας, η οποία τονίσθηκε ιδιαίτερα και υπογραμμίσθηκε από το έργο του και από το έργο των σκανδιναβών συναδέλφων του. Χαιρετίζουμε το έργο αυτό, το οποίο θα μας οδηγήσει ομαλά στον 21ο αιώνα στο ζήτημα αυτό.
<P>
Ως προς την έκθεση Evans, μιλώ επίσης εξ ονόματος της Ομάδας του Ευρωπαϊκού Λαϊκού Κόμματος. Θα ήθελα να τονίσω ότι η τροπολογία αριθ. 3 έχει αποσυρθεί. Δεν ήταν μια τροπολογία που κατατέθηκε από το ΕΛΚ. Μια ακριβώς ίδια τροπολογία κατατέθηκε από την κ. Ferrer και 28 ακόμη βουλευτές και θα τεθεί σε ψηφοφορία.
<P>
Μετά από αυτή την αρχική παρατήρηση, θα ήθελα να δηλώσω ότι η Ομάδα ΕΛK, υποστηρίζει την έκθεση Evans. Θεωρούμε ότι αποτελεί μία εφαρμόσιμη συμβιβαστική λύση που αξίζει τον κόπο, μια συμβιβαστική λύση ανάμεσα σε δύο στόχους, τον σεβασμό των Συνθηκών και των ισχυόντων κανόνων αφενός και την αναγνώριση του δικαιώματος και της επιθυμίας των πολιτών να έχουν τη δυνατότητα να απευθύνουν τις αναφορές τους στο Ευρωπαϊκό Κοινοβούλιο στη μητρική τους γλώσσα, στο μέτρο του δυνατού.
<P>
Η έκθεση του κ. Evans φαίνεται ότι εκπληρώνει και τους δύο αυτούς στόχους. Συμβιβάζει τις νομικές απαιτήσεις της Συνθήκης και των κανονισμών. Πρόκειται για ένα σημαντικό βήμα, προκειμένου να δοθεί η δυνατότητα σε όσους μιλούν μειονοτικές γλώσσες ή τις γλώσσες της Καταλονίας, της Ιρλανδίας, της Σαρδηνίας κ.λ.π. να προσφεύγουν στο Ευρωπαϊκό Κοινοβούλιο στη γλώσσα τους. Αυτό θα είναι επίσης προς όφελος των ομάδων μεταναστών.
<P>
Θα ήταν κρίμα να εμπλακεί βαθειά το Κοινοβούλιο σε ζητήματα γλωσσικών ρυθμίσεων, για τα οποία οι σχετικές αποφάσεις λαμβάνονται καλύτερα σε εθνικό επίπεδο. Έχουμε τις επίσημες γλώσσες μας. Θα πρέπει να διατηρήσουμε το καθεστώς τους στην Επιτροπή Κανονισμών, Ελέγχου της Εντολής και Ασυλιών. Συνιστώ το Σώμα να ψηφίσει τις εκθέσεις Evans και Wibe.

<SPEAKER ID=32 NAME="Εφραιμίδης">
Κυρία Πρόεδρε, η πιο γνήσια άμεση ζωντανή επαφή του Ευρωπαϊκού Κοινοβουλίου με τον ευρωπαίο πολίτη, ατομικά και συλλογικά, είναι αυτός ο θεσμός, η διαδικασία της Επιτροπής Αναφορών. Αυτό υπογραμμίζεται και από τις τρεις εκθέσεις και συμφωνώ. Υπογραμμίζεται ιδιαίτερα από την έκθεση του κυρίου Fontana, με την οποία, επίσης, συμφωνώ. Μόνο παρατηρώ ότι, ενώ κάνει ένα είδος απολογισμού και αναφέρει έναν αριθμό αναφορών που έχουν διεκπεραιωθεί, δεν μας λέει το αποτέλεσμα. Ο πολίτης, ο αναφερθείς, σ'αυτές τις περιπτώσεις βρήκε τελικά το δίκαιο του, ναι ή όχι; Αυτό μας ενδιαφέρει. Και εάν δεν το βρήκε ποιός αντέδρασε; Το Συμβούλιο, η Επιτροπή, οι εθνικές αρχές; Τί θα γίνει μετά από αυτό; Γίνεται ίσως τότε μια πανηγυρική συζήτηση, μια διαδικασία χρονοβόρα χωρίς κανένα αποτέλεσμα.
<P>
'Ετσι, κυρία Πρόεδρε, θα ήθελα να πρόσθετα, πρώτον, ότι αυτή η έκθεση πρέπει να αναφέρει αν ικανοποιούνται μετά την διεκπεραίωση; δεύτερον, γιατί και ποιός είναι υπεύθυνος. Θα πρότεινα επίσης να ενισχυθεί θεσμικά, νομικά, αυτή η επιτροπή και η διαδικασία της, ώστε όταν δεν ικανοποιείται δίκαιο αίτημα μετά την αναφορά κάποια κύρωση να υπάρχει. Τέλος, να μην γίνεται η συζήτηση μιά φορά το χρόνο, να γίνεται, εάν είναι δυνατόν, σε κάθε Ολομέλεια -εάν εκτιμούμε τη σημασία του θεσμού- ή έστω κάθε εξάμηνο για να είναι ενήμερο το Κοινοβούλιο, να εποπτεύει και να βοηθάει αυτήν την επιτροπή στο έργο της.

<SPEAKER ID=33 LANGUAGE="DE" NAME="Kuhn">
Κυρία Πρόεδρε, θα μπορούσα να επαναλάβω σχεδόν κατά λέξη τις αγορεύσεις μου των προηγουμένων ετών. Κάθε χρόνο λαμβάνουμε περισσότερες αναφορές, μολονότι η μεγαλύτερη μερίδα των ανθρώπων στην ΕΕ δεν γνωρίζουν καθόλου το δικαίωμά τους να απευθύνουν αναφορά στο Ευρωπαϊκό Κοινοβούλιο για κοινοτικά ζητήματα. Όχι μόνο τα φυλλάδια, αλλά και η χρήση νέων μέσων θα μπορούσαν να συμβάλουν στο να επιστήσουν την προσοχή των πολιτών στα δημοκρατικά τους δικαιώματα.
<P>
Η επεξεργασία των αναφορών μέχρι την τελική απάντηση διαρκεί, προς λύπην εκείνων που τις υποβάλλουν, πάρα πολύ. Η Επιτροπή Αναφορών έχει βελτιστοποιήσει τον τρόπο εργασίας της. Η συνεργασία με τους υπαλλήλους της Επιτροπής έχει βελτιωθεί σημαντικά κατά την εκτίμησή μου. Το πρόβλημα έγκειται - αυτό επίσης λέχθηκε ήδη εδώ - τις περισσότερες περιπτώσεις στο Συμβούλιο, δηλαδή στο εκάστοτε κράτος μέλος που πρέπει να ερωτηθεί. Για να λάβει κανείς μια απάντηση, χρειάζεται πραγματικά υπομονή. Συχνά απαιτεί μήνες, και συχνά δεν έρχεται καμία απάντηση, και καμιά φορά μόνο η πίεση της Επιτροπής ότι θα ξεκινήσει διαδικασία μπορεί να κινητοποιήσει το κράτος μέλος να δώσει μια απάντηση.
<P>
Δεν μπορεί κανείς να απαλλαγεί από την εντύπωση ότι ορισμένα κράτη μέλη δεν παίρνουν καθόλου σοβαρά το δικαίωμα όσων υποβάλλουν αναφορά, αντίθετα με την αντίστοιχη υποχρέωση που εδραιώνεται στη Συνθήκη του Μάαστριχτ. Για μένα προσωπικά είναι ευχάριστο ότι ο αριθμός των αναφορών που καταγγέλλουν τη μη μεταφορά ή τη μη εφαρμογή του ευρωπαϊκού δικαίου για το περιβάλλον έχουν μειωθεί σημαντικά για τον χρόνο που αφορά η έκθεση. Θα μπορούσε κανείς να συναγάγει απ' αυτό ότι τα κράτη μέλη στο μεταξύ παίρνουν πιο σοβαρά τις περιβαλλοντικές διατάξεις.
<P>
Μεγάλο μέρος των αναφορών αφορά τον κοινωνικό τομέα και ιδιαίτερα τους διακινούμενους εργαζομένους. Η οδηγία συντονισμού 1408 είναι βέβαια θετική, συχνά όμως δεν βοηθά να εξαλειφθούν αδικίες. Εδώ καλείται ιδιαίτερα το Συμβούλιο να δείξει μεγαλύτερη κατανόηση, ώστε η ελεύθερη κυκλοφορία να μην φέρει μειονεκτήματα. Επιτρέψτε μου να παραπέμψω εδώ στην έκθεση της κ. Weiler, για την οποία θα ψηφίσουμε σήμερα το απόγευμα.

<SPEAKER ID=34 LANGUAGE="ES" NAME="Ferrer">
Κυρία Πρόεδρε, η Ευρωπαϊκή Ένωση, η οποία ορίζεται και δρα ως κοινότητα θεμελιωμένη στον σεβασμό των ανθρώπινων δικαιωμάτων και η οποία ανέκαθεν υποστήριζε και δεσμευόταν να προωθήσει την πολιτιστική ποικιλομορφία της Ευρώπης, δεν μπορεί να αγνοήσει το δικαίωμα ενός λαού στην αναγνώριση και τον σεβασμό των συμβόλων της ταυτότητάς του. Γι' αυτό, το Ευρωπαϊκό Κοινοβούλιο, ως εκπρόσωπος των λαών που απαρτίζουν την Ευρωπαϊκή Ένωση, έχει υποστηρίξει επανειλημμένως μέτρα που συντελούν στη διατήρηση αυτής της ταυτότητας, ένα από τα πιο εμφανή σύμβολα της οποίας είναι η γλώσσα της. Αρκεί να υπενθυμίσουμε την έκθεση Reding για την κατάσταση της καταλανικής γλώσσας ή την έκθεση Killilea για τις μειονοτικές γλώσσες.
<P>
Σήμερα, λοιπόν, το Κοινοβούλιο έχει την ευκαιρία να εκπληρώσει μία από τις συμφωνίες που υιοθέτησε στην έκθεση Killilea και να επαναλάβει έτσι τη δέσμευσή του να υπερασπίζεται τις γλώσσες που αποτελούν τμήμα της πλούσιας ευρωπαϊκής πολιτιστικής κληρονομιάς.
<P>
Γι' αυτό, συνιστώ στη Συνέλευση να ψηφίσει υπέρ της τροπολογίας που διάφορες ομάδες και βουλευτές παρουσιάσαμε στην έκθεση Evans, ζητώντας να γίνονται επίσης δεκτές στις διαδικασίες οι αναφορές που έχουν συνταχθεί στην επίσημη γλώσσα ενός τμήματος της επικράτειας ενός κράτους μέλους. Αυτό που ζητώ συμφωνεί με τις προσεγγίσεις και τις αποφάσεις μας και αποτελεί απόδειξη της δέσμευσης του Ευρωπαϊκού Κοινοβουλίου υπέρ της οικοδόμησης μιας Ευρώπης, που σέβεται την ποικιλομορφία των λαών και των πολιτισμών που την απαρτίζουν και που αποτελούν ένα από τα μεγαλύτερα πλούτη της.
<P>
Δεν πρόκειται για αύξηση του αριθμού των επίσημων γλωσσών ή των γλωσσών εργασίας, αλλά για τη δυνατότητα των πολιτών που έχουν μια ιδιαίτερη γλώσσα, αναγνωρισμένη από την έννομη τάξη του κράτους μέλους τους, να διατυπώνουν τις αναφορές τους στη γλώσσα τους, επειδή αυτή η γλώσσα αποτελεί συστατικό του πολιτιστικού πλούτου της Ευρώπης, επειδή η χρήση της αποτελεί δικαίωμά τους και επειδή, με την ενέργεια αυτή, θα κερδίσουμε πολλούς πολίτες υπέρ του ευρωπαϊκού ιδεώδους.

<SPEAKER ID=35 LANGUAGE="ES" NAME="Palacio Vallelersundi">
Κυρία Πρόεδρε, τα συλλογικά δικαιώματα των ιστορικών μειονοτήτων και η πολιτιστική πολυμορφία είναι αγαθά που όλοι πρέπει να προστατεύουμε και τα ευρωπαϊκά όργανα δεν εφείσθησαν ποτέ προσπαθειών για τον σκοπό αυτό. Όμως, το δικαίωμα αναφοράς δεν είναι δικαίωμα των λαών· είναι, ακριβώς, το εντελώς αντίθετο: είναι ένα ατομικό δικαίωμα, στηριζόμενο στην υπεράσπιση των ανθρωπίνων δικαιωμάτων, το οποίο η Συνθήκη αναγνωρίζει όχι μόνο στους πολίτες της Ένωσης, αλλά και σε κάθε πρόσωπο, σε κάθε ανθρώπινο ον που βρίσκεται στην Ευρωπαϊκή Ένωση. Επομένως, δεν υπάρχει τίποτα πιο αντίθετο σε αυτό το πνεύμα από τη διάκριση μεταξύ εκείνων που μιλούν μια μειονοτική γλώσσα αναγνωρισμένη για εδαφικούς λόγους και των άλλων πολιτών, που συνήθως έχουν μεγαλύτερη ανάγκη, η γλώσσα των οποίων, επίσης μειονοτική, δεν έχει, ωστόσο, επίσημη αναγνώριση.
<P>
Κυρία Πρόεδρε, η τροπολογία της κ. Ferrer, δεν συνάδει προς τις Συνθήκες και, επιπλέον, θίγει σοβαρότατα ένα ουσιώδες στοιχείο της Ευρωπαϊκής Ένωσης: την πραγματική προστασία των ανθρώπινων δικαιωμάτων. Αυτός που έχει μεγαλύτερη ανάγκη από τη δυνατότητα να απευθύνει μια αναφορά στη δική του γλώσσα δεν είναι ο ευρωπαίος πολίτης που ανήκει σε μια ιστορική μειοψηφία με επίσημα αναγνωρισμένη γλώσσα.
<P>
Επομένως, ας είμαστε σοβαροί. Αν αναγνωρίσουμε αυτή τη δυνατότητα, ας την αναγνωρίσουμε χωρίς κανένα περιορισμό. Γι' αυτό νομίζω ότι η τροπολογία του κ. Evans αποτελεί μια λογική λύση σε αυτό το άκρως πολύπλοκο πρόβλημα.

<SPEAKER ID=36 LANGUAGE="EN" NAME="Banotti">
Κύριε Πρόεδρε, θα χρησιμοποιήσω το ενάμισυ λεπτό που έχω στη διάθεση για να παρουσιάσω για άλλη μια φορά στο Κοινοβούλιο, πολύ σύντομα, την εργασία μου ως μεσολαβητή του Προέδρου για τις διεθνείς απαγωγές παιδιών. Ήταν τιμή μου να αναλάβω τον ρόλο αυτό κατόπιν αιτήματος της Επιτροπής Αναφορών. Μόλις μας γνωστοποιηθεί αναφορά σχετικά με απαγωγή παιδιού, γενικά για απαγωγή από τους γονείς, τηλεφωνούμε στα ενδιαφερόμενα μέρη, ώστε να γνωρίζουν αμέσως ότι κάποιος στο Κοινοβούλιο μπορεί να απαντά άμεσα στις ανησυχίες τους.
<P>
Έτσι παρακάμπτονται και οι δυσκολίες τις οποίες ανέφεραν πολλοί ομιλητές για καθυστερήσεις στις αναφορές, αν και αναγνωρίζω ότι η κατάσταση έχει βελτιωθεί από τότε που πρόσφατα αναδιοργανώθηκε η επιτροπή.
<P>
Θεωρώ ότι κατά την αντιμετώπιση πολλών από αυτές τις αναφορές, ιδιαίτερα όσων αφορούν την απαγωγή παιδιών, το σημαντικότερο στοιχείο είναι η ταχύτητα. Έχουμε άμεση επικοινωνία με τους γονείς, τους δικαστές και τις αρμόδιες εθνικές αρχές. Αυτό εκτιμάται πολύ από τα άτομα με τα οποία ερχόμαστε σε επαφή. Ωστόσο, υπάρχουν ακόμη πολλά μειονεκτήματα, γιατί πολλές χώρες της Ευρωπαϊκής Ένωσης επιμένουν να μην εφαρμόζουν τη Σύμβαση της Χάγης.

<SPEAKER ID=37 NAME="Oreja Aguirre">
Κύριε Πρόεδρε, κυρίες και κύριοι βουλευτές, θα ήθελα να εκφράσω τη συμφωνία μου με την εξαίρετη έκθεση Fontana, όσον αφορά τα σχόλιά της για τη σημασία του δικαιώματος αναφοράς. Οι αναφορές δίνουν τη δυνατότητα στα όργανα να γνωρίζουν τις αληθινές δυσκολίες και τα προβλήματα που έχουν οι πολίτες. Κι έτσι, το δικαίωμα αναφοράς τοποθετείται σε αυτό που θα μπορούσαμε να ονομάσουμε καρδιά της σχέσης εμπιστοσύνης μεταξύ του πολίτη και των οργάνων, η οποία πρέπει να διέπει την καλή λειτουργία της Ένωσης.
<P>
Απευθύνοντας μια αναφορά στο Κοινοβούλιο, ο πολίτης δεν καταγγέλλει μόνο κάτι που θεωρεί κακή εφαρμογή της κοινοτικής νομοθεσίας, αλλά εκφράζει ταυτόχρονα την εμπιστοσύνη του στο Κοινοβούλιο και στο σύνολο των οργάνων με την ελπίδα ότι το λάθος θα διορθωθεί.
<P>
Γι' αυτό χαίρομαι που η συνεργασία μεταξύ του Κοινοβουλίου και της Επιτροπής έδωσε και φέτος την ευκαιρία - όπως ορθά επισημαίνει η έκθεση Fontana - να εξευρεθούν συγκεκριμένες λύσεις και βελτιώσεις σε πολλές περιπτώσεις.
<P>
Πρέπει επίσης να σας πω ότι η Επιτροπή, που κάνει ό, τι είναι δυνατό για να φέρει την Ευρώπη πιο κοντά στους πολίτες, συμμερίζεται τη θέση που υιοθέτησε η Επιτροπή Αναφορών σχετικά με τις διαδικασίες επί παραβάσει και εκτιμά την αξία της δράσης που αναπτύσσει επ' αυτού το Κοινοβούλιο.
<P>
Έχουμε την πεποίθηση πως ένα ουσιώδες καθήκον μας είναι να εγγυώμαστε τον πλήρη σεβασμό της κοινοτικής νομοθεσίας και να εντοπίζουμε τις αδυναμίες της νομοθεσίας αυτής, για να τη βελτιώνουμε και να τη θέτουμε επαρκέστερα στην υπηρεσία των πολιτών.
<P>
Ακριβώς λόγω αυτού του μελήματος της ταχείας και λεπτομερειακής εξέτασης των αναφορών που μας υποβάλλονται, θα κάνω μόνο μία συντομότατη παρατήρηση στην έκθεση Evans. Είναι βέβαιο ότι το θέμα των γλωσσών στις οποίες διατυπώνονται οι αναφορές είναι ουσιαστικά πρόβλημα της αρμοδιότητας του Κοινοβουλίου. Είναι όμως επίσης βέβαιο ότι, χάρη σε μια συνεργασία - την οποία θα τολμούσα να αποκαλέσω δημιουργική - μεταξύ της Επιτροπής Αναφορών και των υπηρεσιών της Επιτροπής, θα μπορούσε να διευθετηθεί το πρόβλημα της εξέτασης μεγάλου αριθμού αναφορών. Αυτό ήθελα να σας πω απλώς. Επαναλαμβάνω τα συγχαρητήριά μου προς τον εισηγητή και προς όλα τα μέλη της Επιτροπής Αναφορών για την εξαίρετη εργασία που επιτέλεσαν.

<SPEAKER ID=38 NAME="Πρόεδρος">
Ευχαριστώ πολύ, κ. Επίτροπε.
<P>
Η συζήτηση έληξε.
<P>
Η ψηφοφορία θα διεξαχθεί αύριο στις 12.00.

<CHAPTER ID=3>
Έκθεση πεπραγμένων του Ευρωπαίου Διαμεσολαβητή (1997) - Πρόσβαση τουκοινού στα έγγραφα (ειδική έκθεση του Ευρωπαίου Διαμεσολαβητή) -Τροποποίηση του άρθρου 161 του Κανονισμού
<SPEAKER ID=39 NAME="Πρόεδρος">
Η ημερήσια διάταξη προβλέπει στη συνέχεια κοινή συζήτηση των ακόλουθων εκθέσεων:
<P>
(A4-0258/98) του κ. Newman, εξ ονόματος της Επιτροπής Αναφορών, σχετικά με την ετήσια έκθεση που αφορά τις ενέργειες του Ευρωπαϊκού Διαμεσολαβητή για το 1997 (C4-0270/98)·-(A4-0265/98) της κ. Thors, εξ ονόματος της Επιτροπής Αναφορών, σχετικά με την ειδική έκθεση του Διαμεσολαβητή της Ευρωπαϊκής Ενώσεως προς το Ευρωπαϊκό Κοινοβούλιο μετά την εξέταση ιδία πρωτοβουλία για την πρόσβαση του κοινού στα έγγραφα (C4-0157/98)·-(Α4-0416/97) του κ. Crowley, εξ ονόματος της Επιτροπής Κανονισμού, Ελέγχου της Εντολής και Ασυλιών, σχετικά με την τροποποίηση του άρθρου 161 του Κανονισμού του Ευρωπαϊκού Κοινοβουλίου.
<SPEAKER ID=40 NAME="Sφderman">
Κύριε Πρόεδρε, αποτελεί πλέον καθιερωμένη πρακτική το Κοινοβούλιο, ακολουθώντας τις παραδόσεις των κρατών μελών, να καλεί αυτοπροσώπως τον Διαμεσολαβητή να παρουσιάσει την ετήσια έκθεσή του. Αντίγραφα της ετήσιας έκθεσης του 1997 θα πρέπει να έχουν διανεμηθεί σε όλα τα μέλη του Ευρωπαϊκού Κοινοβουλίου. Η έκθεση αυτή διατίθεται επίσης στην ιστοθέση του Διαμεσολαβητή στο Internet. Η ιστοθέση αυτή έχει σχεδιασθεί εκ νέου, ώστε να γίνεται πλήρης χρήση των νέων τεχνολογιών επικοινωνίας με τους πολίτες. Από τις αρχές του μήνα άρχισε η τακτική παρουσίαση στη συγκεκριμένη ιστοθέση όλων των αποφάσεων κατόπιν έρευνας. Η ιστοθέση αυτή παρουσιάζει επίσης και το νέο έντυπο καταγγελιών, το οποίο μπορεί να χρησιμοποιηθεί από τον ταχέως αυξανόμενο αριθμό πολιτών που επιλέγουν να αποστείλουν τις καταγγελίες τους με ηλεκτρονικό ταχυδρομείο.
<P>
Ο πρόλογος της ετήσιας έκθεσης του 1997 παρουσιάζει ήδη μια πλήρη εισαγωγή στα ουσιαστικά θέματα της έκθεσης. Θα περιοριστώ εδώ σε τρία ερωτήματα που αφορούν το μέλλον.
<P>
Το πρώτο ερώτημα είναι: τί απομένει να γίνει, ώστε το γραφείο του Ευρωπαίου Διαμεσολαβητή να αρχίσει να λειτουργεί πλήρως και να μπορέσει να αντιμετωπίσει αποτελεσματικά τις καταγγελίες των πολιτών;
<P>
Το δεύτερο ερώτημα είναι: ποιος είναι ο καλύτερος τρόπος να βελτιωθεί η ποιότητα της ευρωπαϊκής διοίκησης από την άποψη του πολίτη;
<P>
Το τρίτο ερώτημα είναι: τί μπορεί να γίνει, ώστε να βοηθήσουμε τους καταγγέλοντες που εκφράζουν παράπονα για την εφαρμογή της κοινοτικής νομοθεσίας στα κράτη μέλη, ιδιαίτερα, όταν προσπαθούν να ασκήσουν το δικαίωμα της ελεύθερης κυκλοφορίας;
<P>
Ως προς το πρώτο ερώτημα, είναι σημαντικό να θυμηθούμε ότι το 1996 ήταν το πρώτο πλήρες έτος εργασίας για τον Ευρωπαίο Διαμεσολαβητή. Μεταξύ 1996 και 1997, ο αριθμός των καταγγελιών αυξήθηκε κατά 40 %. Το πρώτο εξάμηνο του 1998 σημειώθηκε επιπλέον αύξηση περίπου 15 %. Όπως έχουμε ήδη διαπιστώσει σε εθνικό επίπεδο, υπάρχει μια σταθερή αύξηση των παραδεκτών καταγγελιών, αλλά η αύξηση των μη παραδεκτών καταγγελιών είναι ακόμη μεγαλύτερη. Ωστόσο, αν ένας πολίτης έχει μια βάσιμη καταγγελία η οποία κρίνεται μη παραδεκτή, συνήθως δεν φεύγει με άδεια χέρια. Ειδικά στο ζήτημα των δικαιωμάτων στην κοινοτική νομοθεσία, ο Ευρωπαίος Διαμεσολαβητής προσπαθεί πάντοτε να πει στον καταγγέλοντα ποιος είναι ο αρμόδιος και κατάλληλος φορέας για την αντιμετώπιση της καταγγελίας. Μπορούμε σήμερα να επεξεργαστούμε το 70 % των μη παραδεκτών καταγγελιών κατά αυτόν τον τρόπο.
<P>
Κατά το 1997, το γραφείο του Ευρωπαίου Διαμεσολαβητή χειρίστηκε συνολικά 1.412 περιπτώσεις. Από αυτές, οι 1.181 ήταν νέες καταγγελίες οι οποίες υποβλήθηκαν το 1997. Τέσσερις έρευνες, ιδία πρωτοβουλία, ξεκίνησαν κατά τη διάρκεια του έτους και 101 έρευνες έκλεισαν με αιτιολογημένη απόφαση. Στο 40 % των περιπτώσεων αυτών, είτε το θεσμικό όργανο διευθέτησε το θέμα, ή βρέθηκε φιλική λύση, ή η υπόθεση έκλεισε με τη διατύπωση επίκρισης. Στο 59 % των περιπτώσεων δεν διαπιστώθηκε κακή διοίκηση. Η μη διαπίστωση κακής διοίκησης δεν είναι πάντοτε αρνητική για τους πολίτες. Η διαδικασία καταγγελίας και έρευνας δίνει στο θεσμικό όργανο την ευκαιρία να εξηγήσει στο κοινό τί συνέβη και γιατί. Σε ορισμένες περιπτώσεις κατορθώνει μάλιστα να πείσει τον καταγγέλοντα ότι έδρασε σωστά.
<P>
Σκοπός μας είναι να ληφθεί απόφαση για το παραδεκτό της καταγγελίας εντός ενός μηνός και να κλείσει η υπόθεση για την οποία ξεκίνησε η έρευνα μέσα σε διάστημα ενός χρόνου. Έχουμε επιτύχει τον πρώτο στόχο σε σημαντικό βαθμό: μόνο μερικές περιπτώσεις εκκρεμούν για περισσότερο από ένα μήνα. Ως προς το δεύτερο στόχο, είχαμε επιτυχία στη σταθερή αύξηση των υποθέσεων που επιλύονται, όμως υπάρχει ακόμη σημαντική συσσώρευση καθυστερούμενων υποθέσεων.
<P>
Καθυστέρησα κάπως να ζητήσω τους απαραίτητους πόρους για τη σύσταση του γραφείου. Η σύσταση του γραφείου, η επιλογή και η κατάρτιση του προσωπικού και ο καθορισμός των κατάλληλων διαδικασιών εργασίας είναι χρονοβόρα και επέμεινα να δοθεί προτεραιότητα στην αντιμετώπιση των καταγγελιών των πολιτών. Ωστόσο, είναι τώρα εμφανές ότι χρειαζόμαστε επειγόντως περισσότερους πόρους, προκειμένου να αντιμετωπίσουμε αποτελεσματικά και σωστά τις υπάρχουσες καταγγελίες και να προετοιμαστούμε για το νέο έργο που θα προκύψει από τη Συνθήκη του ·Αμστενταμ, όταν θα θέσει πλήρως τον τρίτο πυλώνα (ο οποίος περιλαμβάνει την Europol) στο πεδίο αρμοδιοτήτων του Διαμεσολαβητή.
<P>
Στις παρατηρήσεις της στην ετήσια έκθεση για το 1996, η Επιτροπή Αναφορών ζήτησε πιο ακριβή ορισμό της "κακής διοίκησης». Ανέλαβα το έργο αυτό και συμπεριέλαβα έναν ορισμό στην ετήσια έκθεση για το 1997, γεγονός το οποίο ο κ. Newman χαιρέτισε στην έκθεσή του. Η έκθεση Thors για την ιδία πρωτοβουλία έρευνα του Διαμεσολαβητή, σχετικά με την πρόσβαση του κοινού στα έγγραφα, δείχνει επίσης πόσο το έργο του Διαμεσολαβήτη και το έργο του Ευρωπαϊκού Κοινοβουλίου, ειδικά της Επιτροπής Αναφορών, μπορεί να έχουν αποδοτική αλληλεπίδραση προς όφελος των ευρωπαίων πολιτών.
<P>
Σε σχέση με αυτό, θα ήθελα να τονίσω ότι, ο καλύτερος τρόπος για σημαντική βελτίωση της ποιότητας των διοικητικών δραστηριοτήτων των κοινοτικών οργάνων και οργανισμών είναι η υιοθέτηση ενός κώδικα χρηστής διοικητικής συμπεριφοράς, με τον ίδιο τρόπο όπως υιοθετήθηκαν κανόνες, από τα θεσμικά όργανα και τους οργανισμόυς της Κοινότητας, για την πρόσβαση των πολιτών στα έγγραφα. Έχω αναφέρει στην ετήσια έκθεση μου δύο σημαντικές πρωτοβουλίες στον τομέα αυτό. Η πρώτη είναι η έκθεση Perry σχετικά με τις δραστηριότητες της Επιτροπής Αναφορών το 1996-97. Η δεύτερη ήταν του Γενικού Γραμματέα της Επιτροπής, κ. Carlo Trojan, ο οποίος με ενημέρωσε τον Οκτώβριο του 1997 ότι είχε ξεκινήσει η εκπόνηση ενός κώδικα χρηστής διοικητικής συμπεριφοράς των υπαλλήλων της Επιτροπής.
<P>
Ειλικρινά ελπίζω να εγκρίνουμε τον πρώτο κώδικα σε κοινοτικό επίπεδο φέτος. Η έγκριση και η έκδοση ενός τέτοιου κώδικα αποτελεί μία σημαντική ένδειξη δέσμευσης για τη δημιουργία μίας διοικητικής νοοτροπίας, η οποία θα είναι προσανατολισμένη στην εξυπηρέτηση των πολιτών. Σημαίνει επίσης ότι, τόσο οι υπάλληλοι, όσο και οι πολίτες θα γνωρίζουν τα πρότυπα του τομέα αυτού και θα γνωρίζουν τί αναμένεται να πράξει η διοίκηση.
<P>
Το τελευταίο ερώτημα που θα ήθελα να θίξω είναι ο συνεχώς αυξανόμενος αριθμός καταγγελιών από ευρωπαίους πολίτες, σχετικά με την τήρηση του κοινοτικού δικαίου από τις δημόσιες αρχές στα κράτη μέλη. Όλο και περισσότερο διαβιβάζουμε τις καταγγελίες αυτές ή προτείνουμε να αντιμετωπισθούν είτε ως αναφορές στο Ευρωπαϊκό Κοινοβούλιο, όταν αφορούν ζήτημα αρχής το οποίο χρειάζεται πολιτική εμπειρία ή πίεση για να αντιμετωπισθεί, είτε από τους εθνικούς διαμεσολαβητές ή παρεμφερείς φορείς. Η Επιτροπή, και ιδιαίτερα οι νομικοί σύμβουλοι Euro-Jus, οι οποίοι βοηθούν τους πολίτες στις αντιπροσωπείες της Επιτροπής στα κράτη μέλη, διαδραματίζουν επίσης κάποιο ρόλο στον τομέα αυτό.
<P>
Θεωρώ ότι είναι σημαντικό να συνειδητοποιήσουμε ότι, πολλές από αυτές τις καταγγελίες θα μπορούσαν εύκολα και γρήγορα να επιλυθούν σε εθνικό επίπεδο. Στόχος μας είναι να δημιουργήσουμε ένα αποτελεσματικό δίκτυο για την ικανοποίηση των καταγγελιών αυτών σε συνεργασία με τους εθνικούς διαμεσολαβητές και παρεμφερείς φορείς (τις περισσότερες φορές πρόκειται για επιτροπές αναφορών των εθνικών κοινοβουλίων). Στην ετήσια έκθεση παρουσιάζω τις δραστηριότητες που έχουν πραγματοποιηθεί μέχρι στιγμής στον τομέα αυτό.
<P>
Θα ήθελα επίσης με την ευκαιρία αυτή να ευχαριστήσω όλα τα θεσμικά όργανα και οργανισμούς της Κοινότητας για μια ακόμη χρονιά εποικοδομητικής συνεργασίας. Θα ήθελα ιδιαίτερα να απευθυνθώ στην Επιτροπή και στην υπεύθυνη Επίτροπο, κ. Anita Gradin, και να την ευχαριστήσω για τη σταθερή και συνεχή δέσμευσή της για διαφανή και υπεύθυνη διοίκηση.
<P>
Θα ήθελα επίσης να ευχαριστήσω τον Πρόεδρο του Ευρωπαϊκού Κοινοβουλίου, κ. Gil-Robles, και τους συναδέλφους του για τη υποστήριξη και την κατανόησή τους στο έργο του Διαμεσολαβητή. Θα ήθελα επίσης να ευχαριστήσω τον Πρόεδρο της Επιτροπής Αναφορών, τον κ. Fontana, και όλα τα μέλη της επιτροπής για το εμφανές ενδιαφέρον τους και τη συνεργασία τους με το γραφείο του Διαμεσολαβητή. Θα ήθελα ιδιαίτερα να ευχαριστήσω τον κ. Newman και την κ. Thors για τις περιεκτικές και λεπτομερείς εκθέσεις που έχετε μπροστά σας.
<P>
Σας ευχαριστώ για την προσοχή σας.
<P>
(Χειροκροτήματα)

<SPEAKER ID=41 NAME="Πρόεδρος">
Ευχαριστώ πολύ, κύριε Διαμεσολαβητή. Όπως μπορείτε να ακούσετε, είμαστε πολύ ικανοποιημένοι από τον τρόπο που μας εισάγατε στο σημαντικό έργο σας ως Διαμεσολαβητή για το Κοινοβούλιο. Ας ξεκινήσουμε τώρα τη συζήτηση, και αρχίζω δίνοντας το λόγο στον κ. Newman, ο οποίος είναι ο εισηγητής για μία από τις εκθέσεις.

<SPEAKER ID=42 NAME="Newman">
Κύριε Πρόεδρε, κατά τη διάρκεια του 1997 ο Ευρωπαίος Διαμεσολαβητής συνέχισε να ερευνά περιπτώσεις πιθανής κακής διοίκησης στα θεσμικά όργανα και οργανισμούς της Ευρωπαϊκής Κοινότητας. Η εργασία του ήταν πλήρης και εκτεταμένη και στην έκθεσή μου ζητώ από το Κοινοβούλιο να το αναγνωρίσει αυτό. Τα δημοκρατικά εκλεγμένα μέλη του Ευρωπαϊκού Κοινοβουλίου, που είναι ταυτόχρονα μέλη της Επιτροπής Αναφορών, έχουν καθήκον να παρακολουθούν το έργο του Ευρωπαίου Διαμεσολαβητή. Κατά την άποψη μας, ο Jacob Sφderman είναι πραγματικός πρωταθλητής στην προάσπιση των δικαιωμάτων των πολιτών. Το έργο του λειτουργεί ως προστασία ζωτικής σημασίας, γιατί χωρίς αποτελεσματικό Διαμεσολαβητή ο μεμονωμένος πολίτης θα μπορούσε εύκολα να είναι το αβοήθητο θύμα της κακής διοίκησης εξαιτίας της ισχυρής και ορισμένες φορές απρόσιτης ευρωπαϊκής γραφειοκρατίας.
<P>
Στην περσινή έκθεση για το έργο του Ευρωπαίου Διαμεσολαβητή, το Κοινοβούλιο του ζήτησε να παρουσιάσει έναν σαφή ορισμό της "κακής διοίκησης». Ανταποκρίθηκε σε αυτή την πρόκληση παρουσιάζοντας έναν ικανοποιητικό ορισμό, δηλαδή ότι κακή διοίκηση υπάρχει όταν ένας δημόσιος οργανισμός δεν δρα σύμφωνα με ένα κανόνα ή μία αρχή η οποία είναι δεσμευτική γι'αυτόν. Είναι ίσως περισσότερο σημαντικό ότι στην έκθεσή του μας υπενθυμίζει τα παραδείγματα κακής διοίκησης που είχε παρουσιάσει στην πρώτη του έκθεση. Σε αυτά περιλαμβάνονται διοικητικές παρατυπίες ή παραλείψεις, κατάχρηση εξουσίας, αμέλεια, παράνομες διαδικασίες, αδικίες, κακή λειτουργία ή αναρμοδιότητα, διακρίσεις, καθυστερήσεις που θα μπορούσαν να αποφευχθούν και έλλειψη ή άρνηση πληροφόρησης. Φυσικά, σωστά επισημαίνει ο Διαμεσολαβητής ότι τα παραδείγματα αυτά δεν είναι εξαντλητικά και ότι δεν μπορεί να ασχοληθεί με καταγγελίες που αφορούν πολιτικές ή δικαστικές αποφάσεις ή κρίσεις για νομοθετικές πράξεις.
<P>
Η Επιτροπή Αναφορών έχει στο παρελθόν υποστηρίξει ένα κοινό κώδικα χρηστής διοικητικής συμπεριφοράς στα διοικητικά όργανα και οργανισμούς της Ευρωπαϊκής Ένωσης και μας χαροποιεί το γεγονός ότι και ο Διαμεσολαβητής προτείνει επίσης έναν τέτοιο κώδικα. Όπως αναφέρει στην έκθεση του, είναι βέβαιο ότι κάτι τέτοιο θα βελτιώσει την ποιότητα των διοικητικών πρακτικών των θεσμικών οργάνων και θα βελτιώσει τις σχέσεις τους με τους ευρωπαίους πολίτες. Η διοικητική συμπεριφορά του γραφείου του Διαμεσολαβητή προσφέρει ίσως ένα χρήσιμο παράδειγμα πρακτικής, το οποίο θα μπορούσε να συμπεριληφθεί στον κώδικα. Όταν ο Διαμεσολαβητής λαμβάνει μια καταγγελία, ο καταγγέλων λαμβάνει επιστολή παραλαβής, στην οποία παρουσιάζεται η διαδικασία χειρισμού της καταγγελίας και, αυτό είναι πολύ σημαντικό, παρέχεται το όνομα και ο αριθμός τηλεφώνου του υπαλλήλου που ασχολείται με την καταγγελία. Η διοικητική αυτή πρακτική μετατρέπει τους απρόσωπους ευρωκράτες σε πραγματικά πρόσωπα με τους οποίους ο καταγγέλων μπορεί να επικοινωνήσει και ελπίζω η Επιτροπή να το λάβει υπόψη.
<P>
Ο Διαμεσολαβητής εξέτασε τις διοικητικές πρακτικές της Ευρωπαϊκής Επιτροπής όταν χρησιμοποίησε τη διαδικασία που προβλέπεται στο άρθρο 169 για να καταγγείλει παραβάσεις της Συνθήκης της Ευρωπαϊκής Ένωσης ενώπιον του Δικαστηρίου. Το ζήτημα αυτό απασχολεί πολλούς πολίτες, οι οποίοι δικαιολογημένα ή μη θεωρούν ότι η Επιτροπή ανταποκρίνεται πολύ εύκολα στις πιέσεις από τα κράτη μέλη, όπως π.χ. για πιθανές παραβιάσεις των οδηγιών για την προστασία του περιβάλλοντος. Η Επιτροπή έχει κατηγορηθεί ότι άφησε τους καταγγέλλοντες στο σκοτάδι σχετικά με την πρόοδο αυτού του είδους καταγγελιών.
<P>
Είναι αλήθεια ότι ο Διαμεσολαβητής ολοκλήρωσε τις έρευνές του για τις πρακτικές της Επιτροπής σχετικά με τη διαδικασία επί παραβάσει χωρίς να κάνει επικρίσεις. Ωστόσο, βάσει της εξέτασης πολλών σχετικών αναφορών, η Επιτροπή Αναφορών θεωρεί ότι υπάρχουν πολλά άλυτα προβλήματα σχετικά με την εφαρμογή της διαδικασίας επί παραβάσει και ζητούμε συνεχώς από τον Διαμεσολαβητή να επανεξετάσει τη διοικητική συμπεριφορά της Επιτροπής όταν κάνει χρήση της διαδικασίας. Ίσως ο κώδικας χρηστής διοικητικής συμπεριφοράς να βοηθήσει στο σημείο αυτό επίσης.
<P>
Χαιρετίζω τη δέσμευση του Διαμεσολαβητή να ολοκληρώσει τις έρευνές του και να ενημερώνει τους καταγγέλοντες, κατά κανόνα μέσα σε διάστημα ενός έτους από την υποβολή της καταγγελίας. Προκειμένου να βοηθήσει τον Διαμεσολαβητή να τηρήσει τη δέσμευση αυτή, το Κοινοβούλιο θα πρέπει να εξασφαλίσει ότι κατά τη διαδικασία του προϋπολογισμού, θα παραχωρηθεί στο γραφείο του το απαραίτητο επιπλέον προσωπικό.
<P>
Εν κατακλείδι, συμφωνώ με την απόφαση του Διαμεσολαβητή να στραφεί τώρα τελευταία σε πολίτες και οργανισμούς που ασχολούνται με θεσμικά όργανα και οργανισμούς της Ευρωπαϊκής Κοινότητας, καθώς οι εξουσίες του περιορίζονται σε έρευνες σχετικά με την κακή διοίκηση σε αυτά τα θεσμικά όργανα και τους οργανισμούς της Κοινότητας. Αλλες καταγγελίες σε επίπεδο Ευρωπαϊκής Ένωσης μπορούν να εξεταστούν μέσω της υποβολής αναφορών στο Ευρωπαϊκό Κοινοβούλιο.
<P>
Η Επιτροπή Αναφορών και ο Ευρωπαίος Διαμεσολαβητής έχουν συμπληρωματικούς αλλά διακριτούς ρόλους. Ένας από τους ρόλους της Επιτροπής Αναφορών είναι να αναφέρεται σχετικά με το συνολικό έργο του Διαμεσολαβητή και σας αναφέρει σήμερα ότι είμαστε απολύτως ικανοποιημένοι με τον τρόπο με τον οποίο επιτέλεσε τα καθήκοντα του.

<SPEAKER ID=43 NAME="Thors">
Κύριε Πρόεδρε, το έργο ενίσχυσης της δημοσιότητας στην ΕΕ έχει ξεκινήσει ουσιαστικά. Παραδείγματα επ' αυτού είναι η απόφαση του Πρωτοδικείου για τα έγγραφα του Συμβουλίου Υπουργών, οι κανονισμοί στη Συνθήκη του Αμστερνταμ και οι νέες μέθοδοι εργασίας του Συμβουλίου Υπουργών. Μία ιδιαίτερα σημαντική συνεισφορά στην αυξημένη δημοσιότητα παρέχεται από τον Διαμεσολαβητή με την ειδική έκθεση, για την οποία θα συζητήσουμε, και με πολλές άλλες πρωτοβουλίες.
<P>
Επιτρέψτε μου κατ' αρχάς να επισημάνω ότι η ειδική έκθεση είναι ιστορικής σημασίας. Είναι η πρώτη φορά που στην ολομέλεια του Κοινοβουλίου καλούμαστε να λάβουμε θέση για μία τέτοια έκθεση. Ο τρόπος με τον οποίο θα επεξεργαστούμε αυτήν την ειδική έκθεση μπορεί κατά κάποιο τρόπο να αποτελέσει πρότυπο για το μέλλον.
<P>
Το σημαντικό, από νομικής πλευράς, στην ειδική έκθεση, είναι ότι η Επιτροπή Αναφορών προτείνει και επισημαίνει ότι, η έρευνα ιδία πρωτοβουλία του Διαμεσολαβητή αποτελεί εκπλήρωση της εντολής του. Από την άλλη, συμμεριζόμαστε την άποψη του Διαμεσολαβητή ότι δεν υπάρχουν λόγοι διατύπωσης επίσημων συστάσεων, με τη νομική σημασία που σύμφωνα με τον κανονισμό του Διαμεσολαβητή έχουν οι συστάσεις.
<P>
Αντιθέτως, η ειδική έκθεση δίνει την αφορμή, όπως προτείνει επίσης και ο Διαμεσολαβητής, για την ανάληψη πολιτικών πρωτοβουλιών από πλευράς Ευρωπαϊκού Κοινοβουλίου. Γι' αυτό είναι σημαντικό σε αυτή τη φάση να διαμηνύσουμε πολιτικά τί προσδοκούμε από την Επιτροπή στην πρόταση για τη διαφάνεια, που πρέπει αυτή να υποβάλει με τη στήριξη του άρθρου 191α της Συνθήκης του Αμστερνταμ για το δικαίωμα πρόσβασεως σε έγγραφα.
<P>
Αυτά που προσδοκούμε από την Επιτροπή και τα οποία αναφέρουμε και στην έκθεση είναι, μεταξύ άλλων, τα εξής:
<P>
Εκφράζουμε τη λύπη μας για το ότι, ο νέος κανονισμός της Συνθήκης του Αμστερνταμ περί διαφάνειας που θα εγκριθεί ισχύει τυπικά μόνο για την Επιτροπή, το Συμβούλιο και το Κοινοβούλιο. Ήταν μια απογοήτευση για πολλούς από εμάς το γεγονός ότι είναι τόσο περιορισμένος. Ας αναφέρουμε όμως ότι το νέο άρθρο Α της Συνθήκης είναι δεσμευτικό επίσης και για τα άλλα όργανα, δηλαδή ότι οι αποφάσεις θα πρέπει να λαμβάνονται όσο το δυνατόν πιο ανοικτά και εγγύτερα στους πολίτες.
<P>
Συζητήσαμε σήμερα αρκετά με βάση την ομιλία του Διαμεσολαβητή, κ. Sφderman, και την έκθεση του κ. Newman το θέμα του code of good administrative praxis , ενός κώδικα χρηστής διοικητικής πρακτικής και τη σημασία που αυτός έχει. Μέσω ενός τέτοιου κώδικα θεσπίζουμε ελάχιστους κανόνες καλής διοίκησης. Καλή διοίκηση σημαίνει ταχεία εξυπηρέτηση, αλλά καλή διοίκηση είναι επίσης και η πρόσβαση σε έγγραφα. Αυτό σημαίνει ότι μπορεί να έχει σημασία για τα άλλα θεσμικά όργανα που τυπικά ίσως δεν δεσμεύονται από το άρθρο 191α.
<P>
Στην έκθεσή μας τονίζουμε επίσης, ότι η δημοσιότητα των εγγράφων δεν αξίζει αν δεν μπορούν όλοι να πληροφορηθούν ποια έγγραφα υπάρχουν και κατόπιν να ζητήσουν ένα μέρος αυτών. Αν δεν υπάρχει πρωτόκολλο ή μητρώο για τα υπάρχοντα έγγραφα, τότε θα έχουμε μία λεγόμενη ενδο-δημοσιότητα. Γι' αυτό, η έκθεση προϋποθέτει ότι, οι κανονισμοί για το πρωτόκολλο θα πρέπει να αποτελούν συστατικό μέρος της νομοθετικής πρότασης που πρέπει να υποβάλει η Επιτροπή το συντομότερο δυνατό.
<P>
Στη συζήτηση που επακολούθησε της Διακυβερνητικής Διάσκεψης υποστηρίχτηκε ότι, οι κανονισμοί για τη δημοσιότητα που θα θεσπιστούν, θα μπορούν να ισχύουν μόνο για έγγραφα που παράγονται εντός των θεσμικών οργάνων. Εδώ γίνεται λοιπόν παραπομπή στην εξήγηση επ' αυτού που προστέθηκε στη Συνθήκη. Μπορεί κανείς εξίσου να ισχυριστεί το αντίθετο. Η διακήρυξη που προστέθηκε στη Συνθήκη αφορά ρητά την αλληλογραφία των κρατών μελών. Μπορεί να δοθεί η ερμηνεία, και εμείς το κάνουμε, ότι κάθε άλλη εισερχόμενη αλληλογραφία είναι δημόσια και απόρρητο θα είναι μόνο ό, τι έχουν ζητήσει τα κράτη μέλη. Πέραν αυτού, θέλω να απευθύνω έκκληση σε όλα τα κράτη μέλη, που διακηρύσσουν ότι είναι υπέρ της διαφάνειας, να περιορίσουν στο μέγιστο τα αιτήματα περί εμπιστευτικότητας ενός εγγράφου. Πρέπει επίσης να φροντίσουμε, ώστε πραγματικά να λειτουργεί κατ' αυτόν τον τρόπο.
<P>
Θέλω να ευχαριστήσω τον Διαμεσολαβητή γι' αυτήν την πρωτοβουλία. Μπορούμε να επισημάνουμε ότι οδήγησε στο να έχουν σχεδόν όλα τα θεσμικά όργανα και οι αποκεντρωμένοι οργανισμοί κανόνες περί δημοσιότητας&#x02D9; το Ευρωπαϊκό Δικαστήριο είναι μία λυπηρή εξαίρεση. Μπορούμε επίσης να επισημάνουμε ότι, μετά τη σύνταξη της ειδικής έκθεσης και για όσο διάστημα την εξετάζαμε εδώ στο Κοινοβούλιο, έχει βελτιωθεί επίσης η δημοσιοποίηση των κανονισμών. Σχεδόν όλα τα θεσμικά όργανα έχουν κανονισμούς για την πρόσβαση στα έγγραφα σε όλες τις γλώσσες. Έχουν δημοσιεύσει τους κανονισμούς περί πρόσβασης στα έγγραφα στην Eπίσημη Εφημερίδα των Ευρωπαϊκών Κοινοτήτων ή στις σελίδες τους στο Internet. Το έκανε ακόμη και η Επιτροπή των Περιφερειών&#x02D9; έγινε ως προσθήκη αφού η έκθεση είχε ετοιμαστεί στην επιτροπή μας.
<P>
Επιτρέψτε μου να πω επίσης κάτι αναφορικά με τη διαδικασία της ψηφοφορίας. Πιστεύω ότι ο Πρόεδρος θα προτείνει η παράγραφος Δ να διαγραφεί από την έκθεση. Έγινε ένα λάθος εκεί. Ελπίζω ότι ο Πρόεδρος θα πάρει θέση γι' αυτό κατά την ψηφοφορία.
<P>
Είναι σημαντικό, όταν θα προχωρήσουμε με τη δημοσιότητα, να έχουμε στο μέλλον πιο ακριβείς κανονισμούς για όλα τα θεσμικά όργανα, όπου οι παρεκκλίσεις από την αρχή της δημοσιότητας θα είναι όσο το δυνατόν ακριβέστερες και όσο το δυνατό μικρότερες.

<SPEAKER ID=44 NAME="Crowley">
Κύριε Πρόεδρε, θα ήθελα να καλωσορίσω τον Διαμεσολαβητή στο Σώμα. Θα ήθελα επίσης να καλωσορίσω την Επίτροπο. Συνέβαλε ενεργά στην προώθηση ορισμένων από τις προτάσεις που συζητούνται εδώ σήμερα.
<P>
Αρχικά θα ήθελα να επισημάνω στα μέλη του Σώματος ότι η έκθεσή μου ασχολείται με τις αλλαγές στον Κανονισμό σχετικά με τις εργασίες του Διαμεσολαβητή. Στο σημείο αυτό θα ήθελα να ευχαριστήσω τη γραμματεία της Επιτροπής Κανονισμού, Ελέγχου της Εντολής και Ασυλιών για τη βοήθεια που προσέφερε στην εκπόνηση αυτής της έκθεσης, η οποία είχε πολλά προβλήματα όταν ξεκίνησε στο προηγούμενο Κοινοβούλιο.
<P>
Είναι ουσιαστικής σημασίας για μας, ως Κοινοβούλιο, να εγγυηθούμε την ανεξαρτησία του γραφείου του Διαμεσολαβητή. Κατά μια έννοια, ενώ εδώ στο Κοινοβούλιο είμαστε οι εκπρόσωποι των ευρωπαίων πολιτών και ενώ η Επιτροπή και το Συμβούλιο έχουν τους δικούς τους διακριτούς ρόλους, ο Διαμεσολαβητής είναι το πρόσωπο το οποίο μπορεί να έρθει σε δράση μεταξύ όλων αυτών των διαφορετικών θεσμικών οργάνων με ουδέτερο και αμερόληπτο τρόπο, που μπορεί να κάνει σχόλια και να λάβει αποφάσεις ευνοϊκές ή μη, με βάση τα δικαιώματα των πολιτών και προς στήριξη των δικαιωμάτων αυτών. Συνεπώς, είναι σημαντικό για εμάς, ως Κοινοβούλιο, να τροποποιηθεί ο Κανονισμός μας προκειμένου να υπάρξουν εγγυήσεις για την ανεξαρτησία αυτή και να δημιουργηθεί ένας δεσμός μεταξύ του Κοινοβουλίου - μέσω των επιτροπών του - και του Διαμεσολαβητή.
<P>
Από την άποψη αυτή, ο Διαμεσολαβητής και το Κοινοβούλιο είναι τα δύο κεντρικά σημεία πρόσβασης για τους ευρωπαίους πολίτες: γιατί είμαστε εκλεγμένοι και γιατί ο Διαμεσολαβητής υπάρχει για να προστατεύει τα δικαιώματά τους σε οποιαδήποτε περίπτωση κακής διοίκησης ή αδικιών κατά τη λειτουργία των ευρωπαϊκών θεσμικών οργάνων.
<P>
Αρχικά, στον Κανονισμό είχαμε το άρθρο 161 στην αρχική διατύπωση, το οποίο μπορούσε να ερμηνευθεί ότι δεν εγγυάται την ανεξαρτησία του Διαμεσολαβητή, ιδιαίτερα σε θέματα όπως: όταν ο Διαμεσολαβητής πρέπει να προσέλθει στο Κοινοβούλιο, είτε καλούμενος ενώπιον του Κοινοβουλίου για πληροφορίες, είτε καλούμενος από μία επιτροπή του Κοινοβουλίου για πληροφορίες. Σύμφωνα με τις Συνθήκες, ο Διαμεσολαβητής έχει το δικαίωμα να υιοθετήσει τις δικές του ισχύουσες διατάξεις και κανονισμούς. Αυτό έγινε προσωρινά, όταν δημιουργήθηκε το γραφείο και άρχισε να λειτουργεί πλήρως φέτος τον Ιανουάριο. Δυστυχώς, μόλις τώρα στο Κοινοβούλιο τροποποιούμε τον Κανονισμό προκειμένου να ληφθούν υπόψη τα άρθρα σχετικά με τον Διαμεσολαβητή.
<P>
Για τον σκοπό αυτό έχουμε πραγματοποιήσει ορισμένες αλλαγές στο άρθρο 161. Είναι σημαντικό να συνειδητοποιήσουν οι βουλευτές ότι ο Κανονισμός μας είναι το φως που μας καθοδηγεί όσον αφορά τη λειτουργία του Κοινοβουλίου. Γνωρίζω ότι πολλά μέλη του Κοινοβούλιου τον θεωρούν πολύ τεχνικό, πολύ βαρετό και πράγματι μερικές φορές πολύ σχολαστικό. Όμως ο λόγος για τον οποίο έχουμε τον Κανονισμό είναι για να εξασφαλισθεί η σωστή λειτουργία του Κοινοβουλίου και η σωστή διάρθρωση των σχέσεων μεταξύ Κοινοβουλίου και άλλων θεσμικών οργάνων.
<P>
Για τον λόγο αυτό γίνονται αλλαγές στον άρθρο 161 του Κανονισμού. Η μεγαλύτερη αλλαγή που πραγματοποιείται στον Κανονισμό είναι ότι εξασφαλίζεται ότι ο Διαμεσολαβητής αναλαμβάνει την πρωτοβουλία ενημέρωσης του Κοινοβουλίου και των επιτροπών του. Η μοναδική υποχρέωση του γραφείου είναι η υποβολή της ετήσιας έκθεσης. Η ετήσια έκθεση δίνει το έναυσμα για τη διεξαγωγή συζήτησης στο Κοινοβούλιο, κάτι το οποίο κάνουμε τώρα. Πέρα από αυτό, το Κοινοβούλιο εγγυάται στον Διαμεσολαβητή τη συνεργασία του, είτε μέσω πρόσβασης στα έγγραφα, είτε μέσω παροχής πληροφοριών, είτε μέσω της Επιτροπής Αναφορών, παρέχοντας εγγυήσεις ότι τα αιτήματα πληροφόρησης θα ικανοποιηθούν.
<P>
Τροποποιώντας σήμερα τον Κανονισμό εγγυώμαστε πρώτιστα την ανεξαρτησία του Διαμεσολαβητή. Πρόκειται για ένα πολύ σαφές μήνυμα, το οποίο μπορούμε να στείλουμε σήμερα από το Κοινοβούλιο στους ευρωπαίους πολίτες προκειμένου να δείξουμε ότι, παρά τις αλλαγές στο προσωπικό εντός του Κοινοβουλίου, παρά τις αλλαγές στην Επιτροπή, παρά την αλλαγή στη προεδρία του Συμβουλίου κάθε έξι μήνες, η μόνη βεβαιότητα που μένει πάντοτε είναι το γραφείο του Διαμεσολαβητή: το τελευταίο λιμάνι για την προστασία των δικαιωμάτων και των θεμελιωδών ελευθεριών και των εγγυήσεων καλής διοίκησης όλων των ευρωπαϊκών θεσμικών οργάνων.
<P>
Συνιστώ στο Σώμα να εγκρίνει την έκθεση αυτή. Θα επιθυμούσα επίσης να ευχαριστήσω την Επιτροπή Αναφορών για τη γνωμοδότησή της, την οποία παρουσίασε ο κ.Gutiιrrez Dνaz και η οποία υποστηρίζει ιδιαίτερα τη θέση μας.

<SPEAKER ID=45 NAME="Gutiιrrez Dνaz">
Κύριε Πρόεδρε, ο κ. Brian Crowley μας παρουσιάζει μία πρόταση τροποποίησης του άρθρου 161 του Κανονισμού του Ευρωπαϊκού Κοινοβουλίου, μετά από μια γόνιμη ανταλλαγή απόψεων και παρατηρήσεων, στην οποία συμμετείχε πλήρως και ενεργά η Επιτροπή Αναφορών. Ως αποτέλεσμα της καλής εργασίας του κ. Brian Crowley, διαθέτουμε σήμερα μια πλήρως ικανοποιητική πρόταση τροποποίησης, η οποία εξάλλου συμφωνεί με την προγενέστερη γνωμοδότηση που είχε εκδώσει το Ευρωπαϊκό Κοινοβούλιο.
<P>
Η πρόταση του εισηγητή παρέχει ρητή εγγύηση της πλήρους ανεξαρτησίας του Ευρωπαίου Διαμεσολαβητή, καθώς και του γεγονότος ότι η κανονική οδός της σχέσης μεταξύ του Διαμεσολαβητή και του Ευρωπαϊκού Κοινοβουλίου είναι η Επιτροπή Αναφορών - μιας σχέσης που αιτιολογείται σαφώς στην πρόταση τροποποίησης, την οποία πρέπει να ψηφίσουμε.
<P>
Γι' αυτό, κύριε Πρόεδρε, εκφράζοντας παράλληλα τα συγχαρητήριά μου προς τον κ. Brian Crowley, καλώ τους αξιότιμους συναδέλφους να υπερψηφίσουν την πρόταση τροποποίησης του Κανονισμού.

<SPEAKER ID=46 NAME="Ullmann">
Κύριε Πρόεδρε, κύριε Διαμεσολαβητή, κυρία Επίτροπε, τί εννοεί η Συνθήκη του Μάαστριχτ, όταν απαιτεί να εμφορούνται οι πολιτικές και οι αποφάσεις της Ένωσης από όσο το δυνατόν μεγαλύτερη εγγύτητα προς τον πολίτη; Εννοεί πάρα πολλά. Εννοεί όμως επίσης, ασφαλώς, αυτό που αποτελεί τη θεματική της ειδικής έκθεσης του κ. Διαμεσολαβητή, δηλαδή την πρόσβαση των πολιτών της Ένωσης στα έγγραφα της Ένωσης. Γι' αυτό, κύριε Διαμεσολαβητή, έχω την τιμή και τη χαρά να σας ευχαριστήσω εδώ εξ ονόματος της Επιτροπής Νομικών Θεμάτων και Δικαιωμάτων των Πολιτών γιατί με τον τρόπο αυτόν δεν αναλάβατε μόνο μια πρωτοβουλία σύμφωνα με το πνεύμα της νομικής βάσης της δραστηριότητάς σας, αλλά επίσης προσφέρατε μια σημαντική υπηρεσία στους πολίτες της Ένωσης κατά την εκμετάλλευση των δικαιωμάτων τους.
<P>
Φυσικά, με αυτό επιφορτίσατε επίσης τα θεσμικά όργανα και τις υπηρεσίες της Ευρωπαϊκής Ένωσης με ένα καθήκον ελέγχου της πρακτικής τους. Για παράδειγμα, πρέπει το Συμβούλιο να μπορεί να ερωτηθεί αν έχει το δικαίωμα να αποφαίνεται για το τί αποτελεί νομοθεσία και τί όχι. Και το Κοινοβούλιό μας πρέπει επίσης να εξετάσει αν οι κανόνες πρόσβασης σε αυτό δημιουργήθηκαν σε συμφωνία με τον Κανονισμό.
<P>
Ως εκ τούτου, η παρούσα ειδική έκθεση αποτελεί σημαντικό βήμα για την πραγμάτωση του νέου άρθρου 191 α, που προβλέπει βέβαια κανόνες πρόσβασης μόνο για το Συμβούλιο, το Κοινοβούλιο και την Επιτροπή, όμως υπο το φως του νέου άρθρου Α εδάφιο 2 πρέπει να θεωρηθεί ως κριτήριο για όλα τα θεσμικά όργανα και τις υπηρεσίες της Ευρωπαϊκής Ένωσης.
<P>
Τελειώνω με μία ιδιαίτερη ευχαριστία προς την κ. εισηγήτρια, η οποία όχι μόνο κατέστησε ολοφάνερη τη σημασία της ειδικής έκθεσης Sφderman, αλλά έδωσε επίσης με τη συνεργασία της με την Επιτροπή Νομικών Θεμάτων και Δικαιωμάτων των Πολιτών ένα παράδειγμα, το οποίο βέβαια δεν υλοποιείται πάντοτε σ' αυτό το Σώμα.
<P>
Ευχαριστώ πολύ, κυρία εισηγήτρια!

<SPEAKER ID=47 NAME="Gradin">
Κύριε Πρόεδρε, κύριε Διαμεσολαβητή, αξιότιμοι βουλευτές, θέλω πρώτα να συγχαρώ τόσο τον Διαμεσολαβητή, όσο και τους αξιότιμους βουλευτές κ.κ. Newman, Thors και Crowley για τις θαυμάσιες εκθέσεις τους, οι οποίες εξετάζουν αφενός την ετήσια έκθεση του Διαμεσολαβητή για το έτος 1997 και αφετέρου την ειδική έκθεση του Διαμεσολαβητή για τη πρόσβαση του κοινού στα έγγραφα, καθώς και μία τροποποίηση του εσωτερικού κανονισμού εργασίας του Κοινοβουλίου που αφορά ακριβώς τον Διαμεσολαβητή. Διάβασα όλες τις εκθέσεις με πολύ μεγάλο ενδιαφέρον. Διότι όντως, μέσω του Διαμεσολαβητή, οι πολίτες της Ευρωπαϊκής Ένωσης απέκτησαν τη δυνατότητα να γνωρίσουν πώς λειτουργεί η διοίκησή μας.
<P>
Στην ετήσια έκθεση του Διαμεσολαβητή για το έτος 1997, όπως επίσης και για το 1996, οι περισσότερες έρευνές του αφορούν την Επιτροπή. Αυτό είναι φυσιολογικό, δεδομένου ότι η Επιτροπή είναι το θεσμικό όργανο που λαμβάνει τις περισσότερες αποφάσεις που αφορούν άμεσα τους πολίτες.
<P>
Στην έκθεση Newman για την ετήσια έκθεση του Διαμεσολαβητή υπάρχουν τέσσερα κυρίως θέματα που θέλω να σχολιάσω εν συντομία. Πρώτον, χαιρετίζω και εγώ, όπως και ο κ. Newman, το γεγονός ότι το νόημα της έννοιας "κακή διοίκηση» είναι τώρα σαφώς καθορισμένο. Αυτό καθιστά σαφή την εντολή του Διαμεσολαβητή και διευκολύνει επίσης το έργο το δικό μας και του Διαμεσολαβητή στο να εντοπίσουμε τον τρόπο με τον οποίο θα καταπολεμήσουμε αυτήν την κακή διοίκηση.
<P>
Το δεύτερο θέμα αφορά τη σημασία της παροχής πληροφοριών στους πολίτες για το δικαίωμά τους να μπορούν να υποβάλουν αναφορές στον Διαμεσολαβητή. Συμμερίζομαι την άποψη ότι πρέπει να συνεχίσουμε στα κοινοτικά θεσμικά όργανα αυτό το έργο της πληροφόρησης. Πρέπει να βελτιωθεί επίσης η πληροφόρηση όσον αφορά το δικαίωμα της υποβολής αναφορών στην Επιτροπή Αναφορών του Ευρωπαϊκού Κοινοβουλίου.
<P>
Το τρίτο σημείο αφορά τις προσπάθειες του Διαμεσολαβητή να βελτιώσει τη διαδικασία του Κανονισμού σύμφωνα με το άρθρο 169 περί παραβιάσεων των κρατών μελών έναντι της κοινοτικής νομοθεσίας. Το θέμα είναι να αυξηθεί ακριβώς η εμπιστοσύνη των πολιτών απέναντι σε αυτή τη διαδικασία. Η Επιτροπή, από πλευράς της, δεσμεύτηκε να ενημερώνει τον καταγγέλοντα όταν σκοπεύουμε να μην λάβουμε μέτρα για κάποια καταγγελία. Επίσης, θα ανακοινώνουμε τους λόγους που οδήγησαν την Επιτροπή στην εκτίμηση ότι δεν έχει λάβει χώρα κανένα αδίκημα εις βάρος του κοινοτικού δικαίου.
<P>
Τέλος, ο βουλευτής κ. Newman αναφέρεται στο θέμα της επεξεργασίας ενός κώδικα συμπεριφοράς για τις διοικήσεις των θεσμικών οργάνων και των αποκεντρωμένων οργανισμών της Ένωσης. Το Κοινοβούλιο αναφέρθηκε σε αυτό το θέμα σε συνάρτηση με την έκθεση Perry για τις αναφορές της Επιτροπής Αναφορών για τα έτη 1996-1997. Το θέμα έχει τεθεί επίσης από τον ίδιο τον Διαμεσολαβητή. Από πλευράς Επιτροπής, στηρίζουμε αυτήν την πρόταση και εκπονήσαμε ένα πρώτο προσχέδιο ενός τέτοιου κώδικα συμπεριφοράς. Το διαβιβάσαμε στον Διαμεσολαβητή, ο οποίος έκανε πολλές εποικοδομητικές επισημάνσεις. Ακριβώς τώρα εκπονούμε μία νέα πρόταση και επεξεργαζόμαστε και τις τελευταίες λεπτομέρειες σε ευρεία εσωτερική συναίνεση. Είμαι πεπεισμένη ότι ένας τέτοιος κώδικας συμπεριφοράς θα έχει ως αποτέλεσμα να αποκτήσουμε μία καλύτερη διοικητική παράδοση και να μπορέσουμε να βελτιώσουμε τις σχέσεις μεταξύ των υπηρεσιακών κλάδων της Επιτροπής και των πολιτών.
<P>
Το 1997, ο Διαμεσολαβητής παρουσίασε επίσης μία ειδική έκθεση για τις δυνατότητες πρόσβασης στα έγγραφα που θα πρέπει να έχει το κοινό. Αυτή η έκθεση εξετάζεται επίσης στην έκθεση Thors. Η Επιτροπή στηρίζει την άποψη της έκθεσης ότι αν θέλουμε να αυξήσουμε τη διαφάνεια στην Ένωση, τότε η πρόσβαση στα έγγραφα αποτελεί ένα σημαντικό μέρος. Είναι επίσης μία θεμελιώδης προϋπόθεση για να μπορούν να συμμετέχουν οι πολίτες στον δημόσιο διάλογο. Μέσω της αυξημένης διαφάνειας συμβάλλουμε σε μία καλύτερη διαδικασία λήψης αποφάσεων και, επίσης, μέσω αυτής στην αύξηση της εμπιστοσύνης των πολιτών για τα θεσμικά όργανα της Ένωσης. Αν θέλουμε να εμποδίσουμε την κατάχρηση εξουσίας και τη διαφθορά, τότε η διαφάνεια είναι ένα καλό βοηθητικό μέσο. Γι' αυτό, χαιρετίζω, όπως και ο Διαμεσολαβητής, το γεγονός ότι τα θεσμικά όργανα και οι αποκεντρωμένοι οργανισμοί της ΕΕ βρίσκονται καθ' οδόν προς την εφαρμογή κανόνων για την πρόσβαση του κοινού στα έγγραφα. Επίσης, συμφωνώ με το αίτημα της κ. Thors να αιτιολογείται κάθε άρνηση δημοσιοποίησης των εγγράφων αναφέροντας τους λόγους για τους οποίους γίνεται η εξαίρεση.
<P>
Το θέμα της πρόσβασης στα έγγραφα συνδέεται επίσης στενά με την ύπαρξη στα θεσμικά όργανα ενός αποτελεσματικού πρωτοκόλλου εγγράφων. Θεωρώ ότι αυτό είναι ένα πολύ σημαντικό εργαλείο, τόσο για την καθημερινή εργασία μας, όσο και για την επίτευξη αυξημένης διαφάνειας.
<P>
Η κ. Thors προτείνει επίσης στην έκθεσή της να υπάρχουν ειδικά πρόσωπα στα οποία θα μπορεί να απευθύνει το κοινό τις ερωτήσεις του. Πληροφοριακά μπορώ να ανακοινώσω, ότι η Επιτροπή έχει ορίσει τέτοια πρόσωπα υπεύθυνα για την επικοινωνία σε όλες τις Γενικές Διευθύνσεις. Πέραν αυτού, στη Γενική Γραμματεία υπάρχει μία μονάδα η οποία θα είναι σε κεντρικό επίπεδο υπεύθυνη για θέματα διαφάνειας και για να απαντά σε ό, τι αφορά την πρόσβαση στα έγγραφα.
<P>
Τέλος, θέλω να χαιρετίσω την έκθεση του βουλευτή κ. Crowley για την τροποποίηση του άρθρου 161 του κανονισμού εργασίας του Κοινοβουλίου. Αυτές οι τροποποιήσεις θα βελτιώσουν ακόμη περισσότερο τις ήδη καλές σχέσεις της Επιτροπής Αναφορών με τον Διαμεσολαβητή.
<P>
Κύριε Πρόεδρε, στη Συνθήκη του Αμστερνταμ καθίσταται σαφές ότι η διαφάνεια στη διαδικασία λήψης αποφάσεων θα πρέπει να είναι μία από τις θεμελιώδεις αρχές της Ένωσης. Η Επιτροπή έχει ήδη αρχίσει να προετοιμάζει την πρόταση που θα επεξεργαστεί το Συμβούλιο και το Ευρωπαϊκό Κοινοβούλιο για τα δικαιώματα του κοινού σε ό, τι αφορά τα έγγραφα και στα τρία θεσμικά όργανα. Ελπίζουμε ότι ένα πρώτο έγγραφο εργασίας θα υπάρχει ήδη κατά το φθινόπωρο.
<P>
Τελειώνοντας, θέλω να ευχαριστήσω τον Διαμεσολαβητή, κ. Sφderman, για την καλή συνεργασία που εμείς, τα μέλη της Επιτροπής έχουμε μαζί του.

<SPEAKER ID=48 LANGUAGE="FR" NAME="Fayot">
Κύριε Πρόεδρε, κυρία Επίτροπε, κύριε Διαμεσολαβητή, χαίρομαι γιατί μπορούμε να συζητήσουμε τις εξαιρετικές εκθέσεις του Ευρωπαίου Διαμεσολαβητή, του κ. Newman και της κ.Thors, τη σημαντική αυτή στιγμή γιατί το θέμα αυτό πραγματικά το αξίζει. Πρόκειται για τα δικαιώματα των πολιτών απέναντι στη διοίκηση και τη διαφάνεια στη διοίκηση.
<P>
Κύριε Πρόεδρε, η δυσκολία του έργου του Διαμεσολαβητή έγκειται σε αυτά που έπραξε και σε αυτά που θα πράξει, σήμερα και στα επόμενα χρόνια, ένα ολόκληρο σύνολο από κανόνες και διαδικασίες. Πρέπει να θεσπίσει θεωρητικές και πρακτικές ρυθμίσεις για την αντιμετώπιση των καταγγελιών. Μπορώ να πω, καθώς τον παρακολούθησα, ότι ο κ. Sφderman, υπήρξε πολύ δραστήριος και τον συγχαίρω εξ ονόματος της Ομάδας των Σοσιαλιστών.
<P>
Ο κ. Sφderman προσδιόρισε ιδιαίτερα την έννοια της κακής διοίκησης, στην οποία γίνεται αναφορά αλλά δεν δίνεται ορισμός στη Συνθήκη. Οι προσπάθειες του Διαμεσολαβητή για αποσαφήνιση της έννοιας κινούνται στη σωστή κατεύθυνση και θα πρέπει να προσδιορίσουν τα καθήκοντα της Επιτροπής Αναφορών και του Διαμεσολαβητή. Ο Διαμεσολαβητής και η Επιτροπή Αναφορών δεν έχουν ανταγωνιστικό αλλά συμπληρωματικό ρόλο. Και οι δύο είναι όργανα της κοινοβουλευτικής δημοκρατίας για τον έλεγχο της διοίκησης.
<P>
Ως προς το σημείο αυτό, είναι σημαντικό το ίδιο το Κοινοβούλιο να προβλέψει σαφείς διαδικασίες για την επεξεργασία των εκθέσεων του Διαμεσολαβητή. Η δημοσιότητα είναι αποτελεσματικό όπλο στον αγώνα κατά της υπερβολικής γραφειοκρατίας. Είναι λοιπόν χρήσιμο να δώσουμε στον Διαμεσολαβητή κοινοβουλευτικούς κανόνες, στην Ολομέλεια, προκειμένου να χρησιμοποιηθεί το όπλο αυτό και μπορώ να σας πω ότι η Επιτροπή Κανονισμού θα το φροντίσει.
<P>
Όμως, οι συγκεκριμένες περιπτώσεις που παρουσιάζονται στην έκθεση του Διαμεσολαβητή, προκαλούν ενθουσιασμό κατά την ανάγνωση και μετατρέπουν τη συζήτηση για την εργασία του Διαμεσολαβητή σε απτή πραγματικότητα. Πάρα πολύ συχνά οι πολίτες, όταν αντιμετωπίζουν κάποια άρνηση, κατηγορούν την εθνική ή ευρωπαϊκή διοίκηση για πρακτική διακρίσεων και στο σημείο αυτό θεωρώ ότι οι έρευνες του Διαμεσολαβητή έχουν παιδαγωγική αξία γιατί μας μαθαίνουν να παρουσιάζουμε τη λειτουργία της Κοινότητάς μας στους πολίτες.
<P>
Όμως, αν αναλογισθούμε ότι το 1997, κατατέθηκαν 1.181 καταγγελίες από πληθυσμό 370 εκατομμυρίων, κατανοούμε ότι υπάρχει ακόμη πολύς δρόμος, ιδιαίτερα αφού μόνο 27 % των καταγγελιών άπτονταν των αρμοδιοτήτων του Διαμεσολαβητή.
<P>
Επιτρέψτε μου επίσης να αναφερθώ στην ειδική έκθεση σχετικά με την πρόσβαση στα έγγραφα. Πρόκειται για μία βασική αρχή διαφάνειας, η οποία ενισχύεται από τη Συνθήκη του Αμστερνταμ, και κατόπιν αιτήματος του Διαμεσολαβητή όλα τα θεσμικά όργανα καλούνται να αποκτήσουν κανόνες στον τομέα αυτό. Το Ευρωπαϊκό Κοινοβούλιο το έπραξε το 1997, αλλά οι κανόνες αυτοί, κύριε Πρόεδρε, θεωρώ ότι είναι πολύ περιοριστικοί, πολύ φορμαλιστικοί και κυρίως δεν αποτέλεσαν αντικείμενο δημοκρατικής συζήτησης στο πλαίσιο του θεσμικού αυτού οργάνου. Συμφωνώ με όλους αυτούς, μεταξύ των οποίων και με την κ. Thors, που διαπιστώνουν με λύπη ότι μία απόφαση του Κοινοβουλίου στο ζήτημα αυτό είναι στη πραγματικότητα μια απόφαση του Προεδρείου, κάτι που δεν είναι σε θέση να πράξει, και αναμένω να δω αν οι κανόνες αυτοί είναι πραγματικά σταθεροί στο πρώτο ζήτημα με το οποίο θα ασχοληθεί το Δικαστήριο, όταν θα αρνηθούν σε ένα πολίτη πχ πρόσβαση στα έγγραφα σχετικά με την κτιριακή πολιτική του Κοινοβουλίου.
<P>
Ολοκληρώνοντας, κ. Πρόεδρε, θα ήθελα να εκφράσω τη θλίψη μου. Δεκαεπτά καταγγελίες πολιτών διαβιβάσθηκαν από μέλη του Ευρωπαϊκού Κοινοβουλίου. Είναι ντροπή και είναι απόδειξη ότι τα μέλη του Κοινοβουλίου, εμείς οι ίδιοι, πρέπει να καταβάλλουμε προσωπική προσπάθεια κοντά στους πολίτες για να τους εξηγήσουμε το δικαίωμα προσφυγής τους στον Διαμεσολαβητή.

<SPEAKER ID=49 LANGUAGE="NL" NAME="Chanterie">
Κύριε Πρόεδρε, κύριε Διαμεσολαβητή, κυρία Επίτροπε, αγαπητοί συνάδελφοι, θα ήθελα να αναφερθώ εκ μέρους της ομάδας του ΕΛΚ στην έκθεση Newman και θα ήθελα καταρχήν να συγχαρώ τον εισηγητή, κ. Newman, για την έκθεσή του. Θα ήθελα, στη συνέχεια, όσον αφορά το έργο του Διαμεσολαβητή συγκεκριμένα, να εκφράσω την έντονη εκτίμηση της ομάδας του ΕΛΚ για το έργο που πραγματοποίησε ο Διαμεσολαβητής και το επιτελείο του καθώς και για την ετήσια έκθεση για το 1997, έκθεση η οποία έχει μία εξαιρετικά σαφή διάρθρωση και αναφέρεται λεπτομερώς σε διάφορα ζητήματα τα οποία είναι πραγματικά ιδιαίτερα σημαντικά. Γίνεται εξάλλου αναφορά στο ζήτημα που έθιξε και ο συνάδελφος κ. Fayot, τη μεγάλη προσοχή δηλαδή που πρέπει να δοθεί στο νομικό πλαίσιο εντός του οποίου θα πρέπει να δράσει ο ευρωπαίος Διαμεσολαβητής. Ποια εντολή, ποια καθήκοντα αναθέτει η Συνθήκη στον Διαμεσολαβητή; Πώς ορίζεται η έννοια της διοικητικής κακοδιαχείρισης; Και αντίστροφα, γίνεται προσπάθεια καθορισμού κανόνων για τη χρηστή διοίκηση; Πιστεύω ότι τα στοιχεία αυτά ζήτησε η πολιτική μας ομάδα να εξετασθούν ήδη το 1996 και γι' αυτό εκφράζουμε την ικανοποίησή μας για το έργο που πραγματοποιήθηκε σχετικά στα πλαίσια της ετήσιας αυτής έκθεσης.
<P>
Θα θέλαμε επίσης να συγχάρουμε τον Διαμεσολαβητή και το επιτελείο του για τη διαφάνεια και την ταχύτητα με την οποία έκαναν απολογισμό των δραστηριοτήτων τους, τόσο σε σχέση με την Ένωση, όσο και σε άμεση σχέση με τους πολίτες και τις ενώσεις τους στα κράτη μέλη. Θεωρώ ότι αυτό αποτελεί ένα καλό παράδειγμα και για τα άλλα θεσμικά όργανα της Ένωσης, επίσης και αναφορικά με τη χρήση νέων τεχνολογιών. Η έκθεση περιλαμβάνει πληθώρα ενδιαφερόντων στοιχείων, θα ήθελα εγώ ωστόσο να υπογραμμίσω δύο από αυτά. Καταρχήν, ότι μόνο το 27 % των καταγγελιών εμπίπτουν στην εντολή του Διαμεσολαβητή, το 27 % δηλαδή των καταγγελιών που υποβάλλονται, από τις οποίες τα δύο τρίτα περίπου χαρακτηρίζονται παραδεκτές προς εξέταση. Πρόκειται περί χιλίων περίπου νέων καταγγελιών. Τελικά μόνο ένας πολύ περιορισμένος αριθμός καταγγελιών εμπίπτει στην εντολή του Διαμεσολαβητή. Μόνο το 3 % των παραδεκτών προς εξέταση καταγγελιών καταλήγει σε επίκριση εκ μέρους του Διαμεσολαβητή ή σε διευθέτηση της διαφοράς με τα ενεχόμενα όργανα.
<P>
Από το γεγονός αυτό εξάγει η ομάδα μας τρία συμπεράσματα. Πρώτον, οι πολίτες σε μεγάλο βαθμό αγνοούν τις συγκεκριμένες αρμοδιότητες του Διαμεσολαβητή καθώς και τον ρόλο της Επιτροπής Αναφορών του Κοινοβουλίου.
<P>
Δεύτερον, τόσο η Ευρωπαϊκή Επιτροπή και το Κοινοβούλιο, όσο και ο Διαμεσολαβητής φέρουν από κοινού την ευθύνη της αμοιβαίας επικοινωνίας αλλά και, όσον αφορά το Κοινοβούλιο, την υποχρέωση αύξησης των διαθέσιμων κονδυλίων.
<P>
Τρίτον, καθώς γνωρίζουμε ότι οι πολίτες έχουν πολλές ερωτήσεις σχετικά με τα όργανα της Ένωσης, είναι ανάγκη να τους προσεγγίσουμε με πιο θετικό τρόπο εμείς από το Κοινοβούλιο. Κύριε Πρόεδρε, έχω να σας θέσω ένα ερώτημα. Μας επισκέπτονται στο Κοινοβούλιο χιλιάδες πολίτες κάθε εβδομάδα. Γιατί δεν εκδίδουμε για τους επισκέπτες μας κάποιο φυλλάδιο, κάποιο επεξηγηματικό έντυπο σχετικά με τα καθήκοντα του Διαμεσολαβητή και του Κοινοβουλίου;

<SPEAKER ID=50 LANGUAGE="NL" NAME="De Clercq">
Κύριε Πρόεδρε, για δύο λόγους είναι σημαντικό το αξίωμα του ευρωπαίου Διαμεσολαβητή. Καταρχάς, το δικαίωμα των πολιτών να απευθύνονται σε αυτόν αποτελεί ένα από τα αναφαίρετα πολιτικά δικαιώματα που παρέχει η Ευρώπη σε κάθε φυσικό και νομικό πρόσωπο που βρίσκεται νόμιμα εντός της Ευρωπαϊκής Ένωσης. Αυτό σημαίνει ότι το δικαίωμα αυτό είναι σαφώς πολιτικό και εγγράφεται σε συγκεκριμένα πολιτικά πλαίσια.
<P>
Δεύτερον, ο μεγάλος αριθμός καταγγελιών καταδεικνύει τη σημασία του αξιώματος αυτού και βέβαια σημαίνει ότι η εικόνα των ευρωπαϊκών θεσμών δεν είναι πάντοτε ειδυλλιακή. Θα ήθελα για παράδειγμα να σας παραπέμψω στα συμπεράσματα της έκθεσής μου με τίτλο "Η ιδιότητα του πολίτη της Ένωσης» σε σχέση με το έργο του ευρωπαίου Διαμεσολαβητή.
<P>
Καταρχάς, είναι εξαιρετικά σημαντικό να πληροφορείται πληρέστερα η κοινή γνώμη σχετικά με το έργο και τον ρόλο του Διαμεσολαβητή. Το Κοινοβούλιο είναι ιδίως υπεύθυνο να φροντίσει ώστε οι πολίτες να γνωρίζουν τα δικαιώματα που απορρέουν από την ιδιότητά τους ως πολίτες της Ένωσης, και πώς, πού και πότε μπορούν να ασκήσουν τα δικαιώματά τους αυτά.
<P>
Δεύτερον, τα όργανα της Ένωσης θα πρέπει να εξάγουν τα συμπεράσματά τους από τους φακέλλους που υποβάλλονται στον Διαμεσολαβητή και τα αφορούν. Οι καταγγελίες που κατατίθενται δίνουν μία πιστή εικόνα του τί πιστεύει ο πολίτης, τί λάθη αυτός εντοπίζει στη διοίκηση της Ευρώπης. Κάθε όργανο της Ένωσης θα πρέπει επομένως να τροποποιεί αναλόγως την πρακτική του, ούτως ώστε να παραμένει όσο το δυνατόν εγγύτερα στον πολίτη.
<P>
Τρίτον, το έργο του Διαμεσολαβητή μπορεί να βελτιωθεί περαιτέρω εφόσον λειτουργήσουν ανάλογες εθνικές υπηρεσίες στα κράτη μέλη. Κάτι τέτοιο μπορεί να ενισχύσει τον ρόλο του Διαμεσολαβητή καθώς αυτές οι εθνικές υπηρεσίες μπορούν να παραπέμπουν στους εθνικούς διαμεσολαβητές των κρατών μελών υποθέσεις για τις οποίες είναι υπεύθυνοι αυτοί και τανάπαλιν.
<P>
Εν κατακλείδι, θα έλεγα ότι ως Ευρωπαϊκό Κοινοβούλιο θα πρέπει να φροντίσουμε ώστε και ο Διαμεσολαβητής να συμβάλει στην περαιτέρω προσέγγιση της Ευρώπης προς τον πολίτη. Και έχουμε πλήρη εμπιστοσύνη ότι ο σημερινός Διαμεσολαβητής, ο κύριος Sφderman, θα κάνει κάτι τέτοιο.

<SPEAKER ID=51 LANGUAGE="FI" NAME="Ojala">
Αξιότιμε κύριε Πρόεδρε, καταρχάς θέλω να συγχαρώ και τους τρεις εισηγητές για τις εξαιρετικές εκθέσεις τους. Κυρίως όμως θέλω να ευχαριστήσω τον Διαμεσολαβητή, κ. Sφdermann, για την ενεργό και εξαιρετική εργασία του σχετικά με τη δημοσιοποίηση των εγγράφων, τη βελτίωση της δημόσιας εικόνας και την αύξηση της αξιοπιστίας της ΕΕ. Ο στόχος του ήταν σημαντικός και κατά τη σύντομη περίοδο της θητείας του μπορούμε να διαπιστώσουμε ότι η θέση των νομικών θεσμικών οργάνων σταθεροποιήθηκε στην Ευρωπαϊκή Ένωση.
<P>
Επίσης, είναι σημαντικό ότι εκπόνησε την πρώτη έκθεση για τη δημοσιοποίηση των εγγράφων. Συμφωνώ απόλυτα με τα συμπεράσματα στα οποία κατέληξε η κυρία Thors κατά τη γνωμοδότησή της. Δυστυχώς, πολλές φορές ορισμένα θεσμικά όργανα μου δίνουν ακόμη την αίσθηση ότι ασχολούνται με το ζόρι με το έργο της δημοσιοποίησης των εγγράφων, αλλά πιστεύω ότι κάνουμε θετικά βήματα και σε αυτόν τον τομέα.
<P>
Επιπλέον, αξίζει να σημειωθεί ότι ο Διαμεσολαβητής μας εξέθεσε τα διοικητικά σφάλματα. Αλλά δεν είναι αρκετό να γνωρίζουμε μόνον τον ορισμό της κακής διοίκησης. Οφείλουμε να δημιουργήσουμε κανονισμούς λειτουργίας για την καλή διοίκηση, σύμφωνα με την έκθεση του Διαμεσολαβητή. Ελπίζω, επίσης, ότι το Κοινοβούλιο θα μεριμνήσει για το θέμα της αύξησης του προσωπικού, ώστε ο Διαμεσολαβητής να διαθέτει περισσότερα μέσα, τα οποία του είναι απαραίτητα.

<SPEAKER ID=52 LANGUAGE="FI" NAME="Hautala">
Αξιότιμε κύριε Πρόεδρε, εξετάζοντας το θέμα της δημοσιοποίησης των εγγράφων της Ευρωπαϊκής Ένωσης, πρέπει να είμαστε ικανοποιημένοι από την επιτυχή και τεκμηριωμένη εργασία του Διαμεσολαβητή. Γι' αυτόν τον λόγο η Ομάδα των Πρασίνων επιθυμεί να τον ευχαριστήσει θερμά. Πλέον όλα σχεδόν τα όργανα της Ένωσης θα ακολουθούν ορισμένους κανόνες στις περιπτώσεις όπου οι πολίτες επιθυμούν να αποκτήσουν πρόσβαση σε έγγραφα. Στο εξής, επαφίεται στους πολίτες να ερευνήσουν και να δοκιμάσουν κατά πόσο οι κανόνες τους εξυπηρετούν και, ενδεχομένως, να ασκήσουν ένσταση εάν τους αρνούνται την πρόσβαση. Στα συμπεράσματα της έκθεσης, ο Διαμεσολαβητής ζητά από το Κοινοβούλιο και την Επιτροπή αναλυτικές εξηγήσεις σχετικά με τους λόγους για τους οποίους τα όργανα δεν έχουν παραδώσει όλα τα έγγραφα στους πολίτες.
<P>
Το Κοινοβούλιο δεν μπορεί να κρύβεται πίσω από το δάχτυλό του, διότι οι πολίτες δικαιούνται να ζητούν τα έγγραφα των θεσμικών οργάνων της Ευρωπαϊκής Ένωσης. Έχουμε ακόμα πολύ μέλλον μέχρι να φθάσουμε στην κατάσταση, όπου η άρνηση παρουσίασης των εγγράφων θα είναι επαρκώς αιτιολογημένη ή θα αποτελεί σπάνια περίπτωση. Γι' αυτό είναι σημαντικό το Ευρωπαϊκό Κοινοβούλιο να αναλάβει την ευθύνη για την προετοιμασία της δημοσιοποίησης των εγγράφων. Η Επίτροπος μας ανακοίνωσε το ευχάριστο νέο, ότι τέτοιου είδους έγγραφο εργασίας πιθανόν να παρουσιασθεί τον Σεπτέμβριο. Η δημοσιοποίηση των εγγράφων όλων των θεσμικών οργάνων, όπως ανέφερε η κ. Astrid Thors στη γνωμοδότησή της, υποδηλώνει την ύπαρξη καλής διοίκησης. Επίσης είναι ουσιώδες, οι εξαιρέσεις από τα δημόσια έγγραφα να περιοριστούν κατά το δυνατόν. Πάρα πολύ συχνά χρησιμοποιούνται οι όροι γενική ασφάλεια και διεθνείς σχέσεις, ώστε να αιτιολογηθεί η άρνηση της πρόσβασης στα έγγραφα. Η Ομάδα μας επιθυμεί να υπάρξει βοήθεια, ώστε ο Διαμεσολαβητής να μπορέσει να περιορίσει στο μέτρο του δυνατού όρους όπως οι παραπάνω.

<SPEAKER ID=53 LANGUAGE="FR" NAME="Leperre-Verrier">
Κύριε Πρόεδρε, θα ήθελα να συγχαρώ τον κ. Διαμεσολαβητή γι' αυτή τη δεύτερη έκθεση δραστηριοτήτων, η οποία ρίχνει καινούργιο φως στη δράση του, στην υπηρεσία των πολιτών της Ευρώπης, σήμερα όπου οι διάφορες υπηρεσίες και υποδομές έχουν τεθεί σε λειτουργία και έχουν δημιουργηθεί δεσμοί ανάμεσα στα κράτη μέλη και τους εθνικούς διαμεσολαβητές. Οι υπηρεσίες του Διαμεσολαβητή ήταν σε θέση να αντιμετωπίσουν τις 1.200 καταγγελίες που κατατέθηκαν. Είναι η απόδειξη ότι ο θεσμός αυτός έγινε γνωστός αλλά αναμφίβολα αυτό δεν αρκεί.
<P>
Συμμερίζομαι συνεπώς την άποψη που παρουσιάζει ο κ. Newman στην εξαιρετική έκθεσή του. Ανεξάρτητα από την εξέταση των καταγγελιών, οι πρωτοβουλίες του Διαμεσολαβητή είναι ευπρόσδεκτες, ιδιαίτερα σε ό, τι αφορά τον ορισμό της έννοιας της κακής διοίκησης, την οποία μερικές φορές δεν είναι εύκολο να συλλάβουμε.
<P>
Θα έπρεπε να ήταν δυνατό να υπάρχει καλύτερος διαχωρισμός των θεμάτων που άπτονται της Επιτροπής Αναφορών και των θεμάτων του Διαμεσολαβητή. Είναι εμφανές ότι αυτό συνεπάγεται ενίσχυση της συνεργασίας ανάμεσα στα δύο θεσμικά όργανα και προϋποθέτει ότι και οι δύο διαρθρώσεις θα πρέπει να διαθέτουν τα μέσα, συμπεριλαμβανομένων και των δημοσιονομικών πόρων, για την αποστολή τους. Ως προς το σημείο αυτό, το γνωρίζετε κ. Διαμεσολαβητή ότι η Ομάδα μου θα στηρίξει τα αιτήματα σας στο θέμα αυτό.
<P>
Τέλος, έχει επίσης σημασία να προσφέρουμε στους πολίτες πληροφορίες ποιότητας, κυρίως χάρις στις νέες μεθόδους επικοινωνίας, όπως το Internet, και στο όνομα της διαφάνειας όλοι οι ευρωπαίοι πολίτες έχουν αυτό το δικαίωμα.

<SPEAKER ID=54 LANGUAGE="FR" NAME="Striby">
Κύριε Πρόεδρε, οι τρεις εκθέσεις που μας υποβλήθηκαν, όπως και οι τρεις προηγούμενες, στηρίζονται σε καλές προθέσεις. Πρέπει να αναγνωρίσουμε ότι η έκθεση του κ. Crowley απαντά στην εμφανή ανησυχία της νομικής διάκρισης των κειμένων, διάκριση ανάμεσα στον Κανονισμό του Σώματος μας από τη μια μεριά και στο καταστατικό του Διαμεσολαβητή από την άλλη. Αυτό γίνεται προς όφελος του τελευταίου, θέτοντας τον καθένα απέναντι στα προνόμια και στις υποχρεώσεις του, γεγονός το οποίο μεταξύ άλλων είναι απόδειξη καλής λειτουργίας.
<P>
Αντιθέτως, η έκθεση Newman σχετικά με την έκθεση του Διαμεσολαβητή επανέρχεται για μία ακόμη φορά στην ανάγκη συνεργασίας ανάμεσα στην Επιτροπή Αναφορών και τον Διαμεσολαβητή. Πόσες φορές δεν εκφράσαμε το παράπονο αυτό; Και όμως, στην ανάγνωση της έκθεσης μπαίνουμε στον πειρασμό να συμπεράνουμε ότι: είτε δεν γίνεται τίποτε στον τομέα αυτό, είτε ο εισηγητής αρκείται στο να μας παρουσιάσει κατ'αρχήν τις προθέσεις του, που και ο ίδιος γνωρίζει ότι δεν έχουν αποτέλεσμα. Ακόμη, προκειμένου να υπάρξει γόνιμη συνεργασία είναι απαραίτητο να έχουμε εταιρικές σχέσεις που να λειτουργούν σωστά.
<P>
Όπως και να' χει, στην πραγματικότητα η συσσωρευμένη καθυστέρηση είναι σημαντική. 959 αναφορές εν αναμονή στο Κοινοβούλιο και 227 καταγγελίες του Διαμεσολαβητή, μεταφέρονται από τον ένα χρόνο στον άλλο. Το Δικαστήριο υπενθυμίζει, ότι τα κοινοτικά θεσμικά όργανα πρέπει, όπως σας παραθέτω: "να εξασφαλίσουν την εσωτερική λειτουργία τους προς όφελος της καλής διοίκησης».
<P>
Ως προς την έκθεση της κ. Thors, κύριε Πρόεδρε, απηχεί την ειδική έκθεση του Διαμεσολαβητή ζητώντας μεγαλύτερη πρόσβαση του κοινού στα έγγραφα των κοινοτικών θεσμικών οργάνων.
<P>
Δεν μπορούμε πάρα να συμφωνήσουμεως προς αυτό. Πράγματι, το ευρωπαϊκό οικοδόμημα ήταν ανέκαθεν πολύ απόμακρο, και μάλιστα εκουσίως κρυμμένο, ώστε να μην χαρούμε για την πρόταση αυτή. Αλλά η κ. Thors υπογραμμίζει επίσης στην αιτιολογική έκθεση ότι η διαφάνεια δεν είναι η μόνη απαραίτητη μεταρρύθμιση και πρέπει να υλοποιήσουμε και άλλες διαρθρωτικές αλλαγές σε όλα τα κοινοτικά θεσμικά όργανα, προκειμένου να βελτιωθεί η αποτελεσματικότητα και η διαφάνειά τους.

<SPEAKER ID=55 LANGUAGE="DE" NAME="Schmidbauer">
Κύριε Πρόεδρε, πρώτα θέλω να συγχαρώ τον κ. Sφderman για την εξαιρετική του έκθεση, καθώς επίσης τους εισηγητές και την εισηγήτρια που εξέφρασαν τη γνώμη τους για την ετήσια έκθεση του Διαμεσολαβητή και για τη διαφάνεια της έκθεσης. Χαίρομαι που κατέστη δυνατόν να συζητήσουμε σήμερα το πρωί αυτές τις εκθέσεις μαζί, σε συνάρτηση με τις εκθέσεις για τον Κανονισμό και την ετήσια έκθεση για τις εργασίες της Επιτροπής Αναφορών.
<P>
Τα θέματα αυτά πρέπει να εξεταστούν μαζί, επειδή η Επιτροπή Αναφορών δεν είναι μόνο αρμόδια για τη συνεργασία με τον Διαμεσολαβητή. Διαπιστώνουμε επανειλημμένως ότι οι εργασίες αλληλοσυμπληρώνονται και κατά τον περασμένο χρόνο δημιουργήθηκε μεταξύ των μελών της Επιτροπής Αναφορών και του Διαμεσολαβητή, κ. Sφderman μία σταθερή βάση εμπιστοσύνης, η οποία μπορεί να αξιοποιηθεί για το καλό των πολιτών της Ευρώπης.
<P>
Οι εκθέσεις του κ. Sφderman αποδεικνύουν ότι οι καταγγελίες για τα θεσμικά όργανα είναι δικαιολογημένες και είναι εφικτή η λύση των προβλημάτων. Όσον αφορά την πρωτοβουλία για τη διαφάνεια των θεσμικών οργάνων, δεν μπορώ παρά να εκφράσω την εκτίμησή μου. Ο κ. Sφdermann επεξεργάστηκε με μεγάλη άνεση ένα καυτό θέμα, και είχε επιτυχία. Ειδικά επειδή τα ευρωπαϊκά θεσμικά όργανα έχουν στιγματιστεί με τη δημόσια εικόνα της γραφειοκρατίας, είναι καλό και βοηθητικό για τους πολίτες να ξέρουν ότι υπάρχει εκεί μια υπηρεσία που ρίχνει φως στα σκοτάδια της γραφειοκρατίας και ανοίγει έτσι δρόμους για να υποβάλουν με επιτυχία τις καταγγελίες τους.
<P>
Όμως, η Συνθήκη θέτει επίσης περιορισμοί στο έργο του Διαμεσολαβητή, και πολλές καταγγελίες αναφέρονται σε κακοδιοίκηση όχι τόσο των ευρωπαϊκών, αλλά περισσότερο των εθνικών θεσμικών οργάνων. Ο δεύτερος περιορισμός είναι οι ανάγκες της υπηρεσίας σε προσωπικό, και εξαιτίας του αυξανόμενου αριθμού των καταγγελιών και της πρόθεσής μας να κάνουμε πράξη την εγγύτητα προς τον πολίτη, υποστηρίζουμε το αίτημα αύξησης του προσωπικού της υπηρεσίας, ώστε να μπορούν να λυθούν όλα τα θέματα.

<SPEAKER ID=56 LANGUAGE="ES" NAME="Camisσn Asensio">
Κύριε Πρόεδρε, σε γενικές γραμμές συμφωνούμε με την εισηγήτρια, κ. Thors, να υποστηρίξουμε την πρωτοβουλία του ευρωπαίου Διαμεσολαβητή, που παρέχει μεγαλύτερη διαφάνεια όλων των κοινοτικών δραστηριοτήτων, και να παρακινήσουμε όλα τα όργανα να παρέχουν στους πολίτες και στα νομικά πρόσωπα, που διαμένουν ή έχουν την κατοικία τους σε οποιοδήποτε κράτος μέλος και που υποβάλλουν σχετική αίτηση για πληροφορίες, σχετικά με το πεδίο δραστηριότητας του οργάνου που τους ενδιαφέρει. Όλα αυτά για να τονισθεί ότι κατ' αυτόν τον τρόπο ενισχύεται ο δημοκρατικός χαρακτήρας αυτών των οργάνων και παρακινείται ιδίως η Επιτροπή και το Συμβούλιο να προχωρήσουν προς αυτή την κατεύθυνση.
<P>
Είναι ίσως η στιγμή να υπενθυμιστεί ότι εμφανίζονται ήδη ορισμένες θετικές αναλαμπές προς αυτήν την κατεύθυνση. Για παράδειγμα: το Πρωτοδικείο των Ευρωπαϊκών Κοινοτήτων γνωμάτευσε προσφάτως ότι πρέπει να ακυρωθεί μία απόφαση του Συμβουλίου, που αφορούσε την άρνηση πρόσβασης σε ορισμένα έγγραφα, διότι δεν υπήρχε σαφής δικαιολογία των αιτίων της άρνησης. Τα έγγραφα είχαν ζητηθεί από τη σουηδική ένωση δημοσιογράφων, η οποία έλαβε από το Συμβούλιο μόνο τα 4 από τα 20 που είχε ζητήσει, ενώ μέσω των σουηδικών αρχών είχε εξασφαλίσει τα 18 από τα 20.
<P>
Μια άλλη αναλαμπή είναι ότι το Ευρωπαϊκό Δικαστήριο αποφάνθηκε προσφάτως για πρώτη φορά, σχετικά με την οδηγία για την ελεύθερη πρόσβαση σε πληροφορίες για περιβαλλοντικά θέματα.
<P>
Για όλους αυτούς τους λόγους, συμφωνούμε με αυτήν την έκθεση και, φυσικά, με τη δυνατότητα πρόσβασης στα έγγραφα εντός των δεόντων κανόνων του παιχνιδιού.
<P>
Για όλους αυτούς τους λόγους, κυρίες και κύριοι, υποστηρίζουμε αυτήν την έκθεση και συγχαίρουμε τόσο την εισηγήτρια όσο και τον Διαμεσολαβητή.

<SPEAKER ID=57 LANGUAGE="SV" NAME="Thors">
Κύριε Πρόεδρε, χάρηκα πολύ που άκουσα τον Πρόεδρο της Επιτροπής Κανονισμού, Ελέγχου της Εντολής και Ασυλιών να συμμερίζεται την άποψη που εκφράζεται στην έκθεση για την πρόσβαση στα έγγραφα, δηλαδή, ότι είναι λάθος η θέσπιση από το Προεδρείο κανόνων για τη δική μας δημοσιότητα και ότι υπάρχουν ελλείψεις σε αυτούς. Ελπίζω ότι πολλές κοινοβουλευτικές επιτροπές από κοινού θα το διορθώσουμε αυτό γρήγορα, διότι αποτελεί όνειδος για το Κοινοβούλιο.
<P>
Με χαροποιεί επίσης το γεγονος, ότι η Επίτροπος ανακοινώνει πως η Επιτροπή είναι έτοιμη να θεσπίσει ένα σύστημα πρωτοκόλλων για τα έγγραφα. Αυτό, όμως, που λείπει είναι μία απάντηση όσον αφορά το αν θα καταχωρούνται εκεί και τα εισερχόμενα έγγραφα.
<P>
Επιπλέον, θέλω να ανακοινώσω ότι η Ομάδα μας δεν μπορεί να στηρίξει την παράγραφο Η της έκθεσης, διότι τονίζει την εμπιστευτικότητα, κάτι που έρχεται σε σύγκρουση με ολόκληρη την έκθεση. Η Ομάδα των Φιλελευθέρων θα καταψηφίσει επίσης την παράγραφο 22, η οποία είναι όντως εσφαλμένη.

<SPEAKER ID=58 LANGUAGE="SV" NAME="Sjφstedt">
Κύριε Πρόεδρε, είναι προφανές ότι ο Διαμεσολαβητής με το έργο του έχει ήδη διαδραματίσει πολύ θετικό ρόλο στην αύξηση της διαφάνειας στην ΕΕ. Θα ήθελα να εκμεταλλευτώ την ευκαιρία και να εκφράσω την εκτίμησή μου για το έργο του Διαμεσολαβητή, κ. Sφderman.
<P>
Οι προϋποθέσεις που θέτει η κ. Thors στην έκθεση της για τους μελλοντικούς κανονισμούς αναφορικά με τη διαφάνεια είναι καλές, αλλά θα ήθελα να επισημάνω δύο σημεία που θεωρώ ότι λείπουν. Το πρώτο αφορά το γεγονός ότι υπάρχουν πολλές σημαντικές νομικές υποθέσεις στο Ευρωπαϊκό Δικαστήριο π.χ. η υπόθεση Guardian και η υπόθεση Journalisten, οι οποίες προώθησαν τις θέσεις σε ό, τι αφορά τη διαφάνεια. Η διαδικασία του Δικαστηρίου παρουσιάζει επίσης πολλές αδυναμίες. Κοστίζει πολλά χρήματα να προσφύγει κανείς στο Δικαστήριο και η διάρκεια της εξέταση είναι πολύ μεγάλη. Πρέπει να θεσπιστεί στο πλαίσιο των νέων κανόνων μία δυνατότητα έφεσης που να είναι ταχύτερη και δωρεάν.
<P>
Δεύτερον, πρέπει να ενισχυθούν τα δικαιώματα των υπαλλήλων της ΕΕ να μιλούν με τα μέσα επικοινωνίας μέσω της θέσπισης της ελευθερίας ανακοινώσεων. Συνεπώς θα καταψηφίσω την παράγραφο Η της έκθεσης.

<SPEAKER ID=59 NAME="Παπακυριαζής">
Κύριε Πρόεδρε, πιστεύω ότι δεν είναι τυχαίο το γεγονός ότι σήμερα, όλη τη μέρα, συζητούμε προηγουμένως το θέμα των αναφορών και τώρα το θέμα του Διαμεσολαβητή. Θεωρώ ιδιαίτερα εύστοχη αυτή τη συσχέτιση, γιατί πιστεύω ότι το δικαίωμα της αναφοράς του πολίτη στο Ευρωπαϊκό Κοινοβούλιο και το δικαίωμα της καταγγελίας του πολίτη στον Ευρωπαίο Διαμεσολαβητή είναι δύο βασικά δικαιώματα, θεμελιακά για την Ευρωπαϊκή 'Ενωση. Φυσικά, είναι παράλληλες, συμπληρωματικές λειτουργίες. Φυσικά, είναι διακριτές λειτουργίες, οι οποίες φωτίζουν εξ αντιδιαστολής την ανεξαρτησία του Ευρωπαίου Διαμεσολαβητή. 'Ομως, το δικαίωμα της καταγγελίας, καθώς και το δικαίωμα της αναφοράς, είναι μια δυνατότητα, μια δοκιμασία στην πράξη, μια συνεχής δημοσκόπηση, κατά κάποιον τρόπο, της λειτουργίας της Ευρωπαϊκής 'Ενωσης; άμεσα, με τον πολίτη, με την ενεργητική συμμετοχή του πολίτη. 'Αρα είναι ένα πολύτιμο πολιτικό εργαλείο, μια συνιστώσα στην πορεία της Ευρωπαϊκής 'Ενωσης.
<P>
Πριν από ένα χρόνο ακριβώς είχα την τιμή, ως εισηγητής τότε για την ετήσια έκθεση του Διαμεσολαβητή, να παρουσιάσω τις απόψεις της Επιτροπής Αναφορών. Αυτό που θέλω να πω είναι ότι, σήμερα, έχω την μεγάλη ικανοποίηση να χαιρετίσω, και προσωπικά, αυτή τη σημαντική πρόοδο που έχει συντελεσθεί από πέρυσι. Η φετινή έκθεση του Διαμεσολαβητή πραγματικά προωθεί, ενισχύει, προάγει, εξελίσσει τον θεσμό του Ευρωπαίου Διαμεσολαβητή. Ο κ. Newman, ο έμπειρος εισηγητής μας από την Επιτροπή Αναφορών, αναλύει την έκθεση αλλά και το έργο του Διαμεσολαβητή. Εγώ θέλω να πω, συνοπτικά, ότι θεωρώ ότι το Ευρωπαϊκό Κοινοβούλιο ευτύχησε στην εκλογή του και η Ευρωπαϊκή 'Ενωση εκπροσωπείται επάξια από τον Ευρωπαίο Διαμεσολαβητή, γιατί πραγματικά ο κ. Sφderman οικοδόμησε, οικοδομεί με ακούραστη προσπάθεια το πολύτιμο αυτό 'Οργανο. Ευχαριστώ και συγχαίρω, λοιπόν, τον Ευρωπαίο Διαμεσολαβητή.
<P>
Ελέχθη, κύριε Πρόεδρε, προηγουμένως ότι κάθε χρονιά επαναλαμβάνουμε τον εαυτό μας σ'αυτή τη συζήτηση για τις αναφορές και τις καταγγελίες. 'Ομως, αυτή η χρονιά δεν είναι μια συνηθισμένη χρονιά. Είμαστε σε απόσταση αναπνοής από τις επόμενες εκλογές, άρα είναι ανάγκη να δοθεί σήμερα από εδώ ένα ισχυρό μήνυμα στους πολίτες για τη συμμετοχή τους στις εξελίξεις της Ευρωπαϊκής 'Ενωσης.

<SPEAKER ID=60 LANGUAGE="FI" NAME="Matikainen-Kallstrφm">
Αξιότιμη κυρία Πρόεδρε, η δυνατότητα των πολιτών της Ένωσης να προσφεύγουν στον Διαμεσολαβητή αποτελεί θεμελιώδες δικαίωμα του πολίτη της Ένωσης. Η αποτελεσματικότητα του Διαμεσολαβητή εξαρτάται από τα μέσα που θα του δοθούν. Το γραφείο του Διαμεσολαβητή στην Ευρώπη δέχεται αιτήματα για περισσότερες εξηγήσεις. Αυτό δείχνει ότι οι πολίτες επιθυμούν την ανάληψη δράσης του Διαμεσολαβητή στα διοικητικά της Ευρωπαϊκής Ένωσης, ώστε να διορθωθούν τα υπάρχοντα σφάλματα. Καθήκον του Ευρωπαϊκού Κοινοβουλίου και του ευρωπαίου Διαμεσολαβητή είναι η διασφάλιση των δικαιωμάτων των πολιτών και των δημοκρατικών πράξεων της Ένωσης.
<P>
Οι πολίτες της Ένωσης δικαιούνται να απαιτούν επαρκές νομικό προσωπικό στα κατά τόπους γραφεία των ευρωπαίων Διαμεσολαβητών, τα οποία ερευνούν τις καταγγελίες τους. Το προσωπικό οφείλει να έχει τουλάχιστον την ίδια νομική πείρα με τα θεσμικά ερευνητικά όργανα.
<P>
Το πρόβλημα του Διαμεσολαβητή, σχετικά με τις καθυστερούμενες εργασίες, αφορά την ποσότητα των θέσεων και το επίπεδο των υπηρεσιών. Στην πορεία αυτό το μειονέκτημα πρέπει να εξαλειφθεί. Διαφορετικά δημιουργούμε μία κατάσταση όπου ο Διαμεσολαβητής υποαπασχολείται με τα θέματα των πολιτών της Ένωσης.
<P>
Ελπίζω ότι μπορούμε όλοι να υπερασπισθούμε το σημαντικό έργο του Διαμεσολαβητή για να συσταθεί ένα ευέλικτο αποτελεσματικό και στελεχωμένο γραφείο. Διότι μόνο έτσι το γραφείο του θα μπορέσει να προσφέρει ταχύτητα και υψηλό επίπεδο υπηρεσιών στους πολίτες της Ένωσης.

<SPEAKER ID=61 LANGUAGE="EN" NAME="Banotti">
Κυρία Πρόεδρε, θα ήθελα κι εγώ να προσθέσω τους επαίνους μου για τον Διαμεσολαβητή μας. Έκανε καταπληκτική δουλειά και δικαίως αναγνωρίζεται το έργο του από το Κοινοβούλιο.
<P>
Το έργο του έφερε με πολλούς τρόπους τους πολίτες της Ευρώπης πιο κοντά σε μας, μία φιλοδοξία για την οποία μιλάμε συνεχώς εδώ στο Κοινοβούλιο. Επίσης, καθώς πολλές χώρες δεν έχουν την παράδοση του Διαμεσολαβητή, έφερε τον ρόλο αυτό πιο κοντά στους πολίτες και τον διευκρίνισε - γεγονός το οποίο είναι σημαντικό. Στην πρώτη του έκθεση επεσήμανε πόσοι πολλοί άνθρωποι είχαν υποβάλει αναφορές και ποιες αναφορές κρίθηκαν μη παραδεκτές. Όπως επεσήμανα νωρίτερα στη συζήτηση, ανταποκρίθηκε ταχέως σε όσους κατέθεσαν αναφορά στο Κοινοβούλιο. Αυτό είναι πολύ σημαντικό γιατί πολλοί άνθρωποι, όταν στέλουν επιστολές, έχουν το αίσθημα ότι τα γράμματα τους εξαφανίζονται σε κάποιο λάκκο χωρίς πάτο και κανείς δεν τα ξαναβλέπει. Επομένως, αυτό είναι εξαιρετικά σημαντικό.
<P>
Θα ήθελα με την ευκαιρία αυτή, εκφράζοντας την εκτίμηση μου για το έργο του Διαμεσολαβητή μας, να θέσω επίσης το θέμα της ανάγκης ειδικού Διαμεσολαβητή για τα παιδιά στην Ευρώπη. Το έργο μου για τα παιδιά και τα δικαιώματα των παιδιών δείχνει σαφώς ότι πρόκειται για σημαντική και ζωτικής σημασίας επέκταση του ρόλου που ο κ. Sφderman επιτελεί τόσο θαυμάσια. Ελπίζω το επόμενο Κοινοβούλιο να ασχοληθεί με το θέμα και να αποφασίσει για τον διορισμό ειδικού Διαμεσολαβητή για τα παιδιά.

<SPEAKER ID=62 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί κατά την προσεχή Ώρα των Ψηφοφοριών, δηλαδή τώρα.

<SPEAKER ID=63 LANGUAGE="ES" NAME="Galeote Quecedo">
Κυρία Πρόεδρε, ο Ισπανός Υπουργός Εσωτερικών δήλωσε ότι οι δολοφονίες δημοκρατικά εκλεγμένων εκπροσώπων στη χώρα των Βάσκων - διαβάζω - »είναι απαράδεκτες για όλη την Ευρωπαϊκή Ένωση, διότι θίγουν την ίδια την ουσία της δημοκρατίας». Και καθώς αυτός εδώ είναι ο οίκος της δημοκρατίας της Ευρώπης και, επιπλέον, η πιο ευδιόρατη έκφραση της ειρήνης και της ελευθερίας της οποίας απολαύει η τεράστια πλειοψηφία των Ευρωπαίων, θα σας παρακαλούσα, κυρία Πρόεδρε, να απευθύνετε χαιρετισμό σε μια ομάδα δημοτικών συμβούλων από τη χώρα των Βάσκων, των οποίων απειλείται η ζωή εξαιτίας των ιδεών τους και οι οποίοι μας συνοδεύουν σήμερα στις συζητήσεις μας.

<SPEAKER ID=64 NAME="Πρόεδρος">
Κύριε Galeote Quecedo, καλωσορίζω με μεγάλη ευχαρίστηση τους επισκέπτες, και θα ήθελα να πω ότι συμφωνώ και εγώ με τον χαιρετισμό που μόλις απευθύνατε.
<P>
(Χειροκροτήματα)

<CHAPTER ID=4>
Ψηφοφορίες
<SPEAKER ID=65 LANGUAGE="SV" NAME="Wibe">
Θα ήθελα μόνο να καταγραφεί στα πρακτικά ότι υπάρχει ένα μικρό πρόβλημα με τις μεταφράσεις στα γερμανικά, ισπανικά και γαλλικά, στις οποίες δεν προκύπτει σαφώς ότι οι αναφορές πρέπει και εν συνεχεία να είναι σε γραπτή μορφή και, επομένως, δεν μπορούν να υποβάλονται τηλεφωνικά.
<P>
Η έκθεσή μου δεν επηρεάζεται φυσικά απ' αυτό. Θέλω μόνο να καταχωρηθεί αυτό στα πρακτικά πριν από την ψηφοφορία.
<P>
(Το Σώμα εγκρίνει την απόφαση)

<SPEAKER ID=66 NAME="Manzella">
Κυρία Πρόεδρε, ήθελα απλώς να επιστήσω την προσοχή της Συνέλευσης ως προς την αρνητική σημασία αυτής της τροπολογίας, με την οποία επιχειρείται να εισαχθεί πάντα και σε κάθε περίπτωση η δεύτερη ανάγνωση. Η τροπολογία θέτει δηλαδή ως στόχο της την απόρριψη αυτού που με τόσο κόπο επετεύχθη με την Συνθήκη του Αμστερνταμ. Εάν γινόταν αποδεκτή, θα διαστρέβλωνε την έκθεση και θα αποτελούσε όχι μια μεταρρύθμιση, αλλά μία αντιμεταρρύθμιση.
<P>
(Το Σώμα εγκρίνει το ψήφισμα) Έκθεση(A4-0257/98) του κ. Frischenschlager, εξ ονόματος της Επιτροπής Θεσμικών Θεμάτων, σχετικά με την εφαρμογή της Συνθήκης του Αμστερνταμ: Συνέπειες των ενισχυμένων συνεργασιών
<P>
Σχετικά με την τροπολογία 2 της Ομάδας ELDR
<SPEAKER ID=67 NAME="Frischenschlager">
Κυρία Πρόεδρε, αγαπητοί συνάδελφοι, πιστεύω ότι πριν ψηφίσουμε για τα σημεία 10, 11 και 12 πρέπει να σας δώσω την ακόλουθη πληροφορία: τα τρία αυτά σημεία μαζί συνιστούν έναν συμβιβασμό της Επιτροπής Θεσμικών Θεμάτων, ενώ στο αρχικό κείμενο ήταν πολύ σαφέστερη η αντίθεση στο ότι από τη μια πρέπει να υπάρχει ενισχυμένη συνεργασία με πλειοψηφία, παράλληλα όμως δίνεται σε κάθε κράτος μέλος που δεν συμφωνεί η δυνατότητα να προβάλει βέτο κατά αυτής της ενισχυμένης συνεργασίας της πλειοψηφίας.
<P>
Συνεπώς, και το σημείο 12 εντάσσεται στον εν λόγω συμβιβασμό, στο πλαίσιο του οποίου καλείται η Επιτροπή να περιλάβει στις εργασίες της για την αναθεώρηση της Συνθήκης του Αμστερνταμ ένα σημείο που θα άρει και πάλι το συγκεκριμένο εθνικό βέτο. Ο εν λόγω συμβιβασμός έγινε αποδεκτός με μεγάλη πλειοψηφία και συνιστώ στην Ολομέλεια να παραμείνει σε αυτόν. Ένας σημαντικός λόγος είναι ότι το Ευρωπαϊκό Κοινοβούλιο ανέκαθεν είχε ταχθεί σαφώς υπέρ της αντικατάστασης της ομοφωνίας από την ειδική πλειοψηφία, εκτός από τους τομείς που αφορούν το Σύνταγμα. Θα θεωρούσα σφάλμα να μην αρθεί και πάλι το εθνικό βέτο τώρα, σε ένα συγκεκριμένο σημείο όπου πρόκειται για μια ψηφοφορία με πλειοψηφία, και γι' αυτό παρακαλώ να παραμείνουμε στον συμβιβασμό.
<P>
(Το Σώμα εγκρίνει το ψήφισμα)

<SPEAKER ID=68 LANGUAGE="EN" NAME="Killilea">
Κυρία Πρόεδρε, μια παρατήρηση επί του Κανονισμού. Μήπως πρέπει να συνεχίσουμε; Χθες ξεκινήσαμε με περίπου 30 λεπτά καθυστέρηση. Σήμερα ξεκινήσαμε με σχεδόν 20 λεπτά καθυστέρηση. Πρέπει να συνεχίσουμε. Πράγματι, πρέπει να γίνει κάτι ώστε όταν λέτε ότι η ψηφοφορία θα πραγματοποιηθεί στις 12 ακριβώς, η ψηφοφορία να γίνεται στις 12 ακριβώς!
<P>
(Χειροκροτήματα)
<P>
(Η Πρόεδρος αποφασίζει να παρατείνει την Ώρα των Ψηφοφοριών εφόσον συμφώνησε η πλειοψηφία της Συνέλευσης)

<SPEAKER ID=69 LANGUAGE="DE" NAME="Posselt">
Κυρία Πρόεδρε, καταψήφισα την έκθεση Evans, επειδή πιστεύω ότι πρόκειται για μια πολύ κακή απόφαση αυτού του Σώματος. Παντού προβάλλουμε βέβαια το αίτημα αναγνώρισης των δικαιωμάτων των μειονοτήτων και των περιφερειακών γλωσσών. Το προβάλλουμε στο Συμβούλιο, αυτό κάναμε στην έκθεση MaijWeggen/Dury. Το προβάλλουμε στις συνδεδεμένες χώρες, όμως δεν το προβάλλουμε σ' εμάς τους ίδιους. Στον Κανονισμό μας, δεν συνάγουμε τα συμπεράσματα των όσων απαιτούμε από τους άλλους. Η έκθεση Evans είναι κακή για τον λόγο ότι από τη μια δεν κάνει διάκριση μεταξύ των επισήμων περιφερειακών γλωσσών και κάποιων τυχαίων γλωσσών και από την άλλη διότι δεν πολυκαταλαβαίνω τί νόημα έχει η μεταφρασμένη περίληψη, γιατί αυτό δεν μπορεί παρά να σημαίνει ότι η αναφορά στη μητρική γλώσσα δεν διαβάζεται. Αν όμως δεν διαβάζεται, τότε είναι άσκοπο να δίνεται η δυνατότητα να υποβάλεται.
<P>
Έχω την αίσθηση ότι γίνεται προσπάθεια εξαπάτησης και γι' αυτό πρέπει να πω ξεκάθαρα το εξής: κατά τη γνώμη μου πρέπει να παραμείνουμε στις επίσημες γλώσσες μας, έχοντας όμως μεταξύ των επισήμων γλωσσών και των τυχαίων γλωσσών τις περιφερειακές γλώσσες, τις οποίες πρέπει να διασφαλίσουμε και να προστατεύσουμε.

<SPEAKER ID=70 NAME="Palacio Vallelersundi">
Ψήφισα υπέρ της τροπολογίας που πρότεινε επί του Κανονισμού η Επιτροπή, σύμφωνα με την οποία οι αναφορές θα γίνονται δεκτές ακόμη και εάν είναι συνταγμένες σε μη επίσημη γλώσσα της Ευρωπαϊκής Ένωσης· για την εξέτασή τους θα συμπεριλαμβάνεται μια μετάφραση ή περίληψη σε οποιαδήποτε επίσημη γλώσσα, στην οποία θα διεξάγονται εν συνεχεία οι σχετικές διαδικασίες, συμπεριλαμβανομένης της αλληλογραφίας του οργάνου στο οποίο απευθύνθηκε η αναφορά με τον αναφέροντα.
<P>
Όπως είχα την ευκαιρία να τονίσω στην παρέμβασή μου κατά τη συζήτηση, η τροπολογία αυτή σέβεται σχολαστικά την καθεαυτού ουσία του δικαιώματος αναφοράς, που είναι, από την ίδια του τη φύση, ένα ατομικό δικαίωμα, το οποίο χορηγεί η Συνθήκη σε κάθε άνδρα ή γυναίκα που βρίσκεται ανάμεσά μας, χωρίς να δέχεται καμία διάκριση και, ειδικότερα, χωρίς να κάνει διακρίσεις μεταξύ πολιτών και μη πολιτών.
<P>
Ο συμπληρωματικός - και επομένως δευτερεύων - κανόνας είναι ένας κανόνας διαδικαστικός, ο οποίος, ανεξάρτητα από κάθε άλλο μέλημα, φροντίζει για την τήρηση των Συνθηκών: οι διαδικασίες ενός ευρωπαϊκού οργάνου πρέπει γενικά να πραγματοποιούνται σε μία από τις επίσημες γλώσσες.
<P>
Οι τροπολογίες που υποβλήθηκαν και απορρίφθηκαν κάνουν διάκριση, εξ ονόματος του δικαιώματος των λαών, υπέρ ορισμένων ατόμων και εις βάρος άλλων κατά την υποβολή μιας αναφοράς - επειδή η γλώσσα σύνταξής της δεν έχει εδαφική αναγνώριση - και αντιβαίνουν, σε τελική ανάλυση, στην ίδια την ουσία του δικαιώματος αναφοράς.

<SPEAKER ID=71 NAME="Titley">
Με χαρά υποστηρίζω την έκθεση αυτή, η οποία έχει ως στόχο να κάνει περισσότερο προσιτή στους πολίτες τη διαδικασία αναφοράς.
<P>
Ο συνάδελφος του Εργατικού Κόμματος, ο κ. Evans, προτείνει μια καλοδεχούμενη μεταρρύθμιση, προκειμένου να δοθεί η δυνατότητα σε όσους αισθάνονται πιο άνετα να χρησιμοποιούν τη μητρική τους γλώσσα, γλώσσα η οποία δεν ανήκει στις επίσημες γλώσσες της ΕΕ, όταν μας υποβάλλουν αναφορά. Φυσικά, για διοικητικούς λόγους χρειάζεται επίσης μια περίληψη σε μια επίσημη γλώσσα της ΕΕ, προκειμένου να προχωρήσει η αναφορά. Εφόσον αναγνωρίζουμε τις μειονοτικές γλώσσες της ΕΕ όταν προέρχονται από κράτη μέλη, δεν υπάρχει κανένας λόγος να μην αναγνωρισθεί π.χ. η Ούρντου ή η Χίντι.
<P>
Οι πολίτες της ΕΕ που ανήκουν σε εθνικές μειονότητες αντιμετωπίζουν συχνά προβλήματα ρατσισμού, τα οποία εμείς, η πλειονότητα, πρέπει να τα γνωρίζουμε ώστε να αντιμετωπισθούν. Πρέπει να υποστηριχθεί οτιδήποτε επιλύει τα προβλήματα αυτά και για τον λόγο αυτό όσες γλώσσες δεν συμπεριλαμβάνονται στις γλώσσες της ΕΕ θα πρέπει να υπάρχει η δυνατότητα να χρησιμοποιηθούν εδώ όπως όλες οι άλλες.
<P>
Έκθεση Hautala (A4-253/98)
<SPEAKER ID=72 LANGUAGE="FR" NAME="Pinel">
Κυρία Πρόεδρε, είναι λυπηρό να διαπιστώνουμε ότι ούτε στην αρχική έκδοση της έκθεσης Hautala, ούτε στις τροπολογίες διευκρινίζεται ότι τα οχήματα αυτά αναφέρονται μόνο σε μεταφορές πέρα από μια καθορισμένη απόσταση.
<P>
Όπως και η εισηγήτρια, ενδιαφερόμαστε να αποφεύγουν τα ζώα την ένταση, το κρύο, τη ζέστη, τα κτυπήματα, και θα ψηφίζαμε υπέρ των περισσοτέρων τροπολογιών και για το κείμενο συνολικά αν οι συντάκτες είχαν λάβει υπόψη τους μικρούς κτηνοτρόφους που μεταφέρουν δύο ή τρία ζώα στην αγορά της κοντινής κωμόπολης, τους μικρούς κτηνοτρόφους που δεν μπορούν να χρησιμοποιήσουν κλιματιζόμενο φορτηγό, ούτε έχουν την οικονομική δυνατότητα για μια τέτοια επένδυση.
<P>
Ελλείψει των προσδιορισμών αυτών, για μια ακόμη φορά οι μικροί κτηνοτρόφοι θα τιμωρηθούν και μάλιστα απειλούνται με εξαφάνιση. Δεν μπορούμε πραγματικά να το ανεχθούμε αυτό.

<SPEAKER ID=73 NAME="Carlsson και Virgin">
Επιλέγουμε να καταψηφίσουμε ορισμένες προτάσεις της Επιτροπής Οικονομικής, Νομισματικής και Βιομηχανικής Πολιτικής, διότι αποτελούν μία περιττή λεπτομερή ρύθμιση και είναι εν μέρει αντίθετες με την αρχή της επικουρικότητας. Προϋποθέτουμε όμως, ότι οι τεχνικοί πραγματογνώμονες της Επιτροπής έκαναν σωστή εκτίμηση των προϋποθέσεων που απαιτούνται για την καλή μεταφορά ζώων. Ελπίζουμε όμως, ότι τα κράτη μέλη θα συμπληρώσουν τη νομοθεσία με κανονισμούς, οι οποίοι θα λάβουν υπόψη τις τοπικές συνθήκες με σκοπό να μεγιστοποιήσουν την καλή διαβίωση των ζώων.

<SPEAKER ID=74 NAME="Holm και Schφrling">
Οι μεταφορές ζώων στην ΕΕ αναφέρονται σε έναν πολύ μεγάλο αριθμό ζώων. Κάθε χρόνο μεταφέρονται περίπου 14 εκατομμύρια βοοειδή, χοίροι, άλογα, πρόβατα κ.λ.π. μεταξύ των κρατών μελών. Τα περισσότερα απ' αυτά οδηγούνται για σφάξιμο, ένα μέρος εξάγεται, ωστόσο, η ΕΕ εισάγει ταυτόχρονα αρκετά ζώα επίσης, περίπου 2, 3 εκατομμύρια.
<P>
Τα τελευταία χρόνια έχουμε δει επανειλημμένως εικόνες που δείχνουν τον σκληρό και επαίσχυντο τρόπο με τον οποίο γίνονται αυτές οι μεταφορές. Οι προτάσεις της Επιτροπής για βελτιώσεις της ισχύουσας οδηγίας, αναφορικά με την διαμόρφωση των χρησιμοποιούμενων οχημάτων και ρυμουλκούμενων, είναι μία καλή αφετηρία, αλλά, δεν είναι αρκετές. Ως εκ τούτου, στηρίζουμε την εισηγήτρια κ. Hautala στην έκθεσή της, η οποία αποσκοπεί στη βελτίωση των προτάσεων της Επιτροπής με αυστηρότερες προϋποθέσεις. Μεταξύ άλλων, αφορά το πως θα είναι διαμορφωμένες οι ράμπες φόρτωσης και το πως μπορεί να βελτιωθεί ο αερισμός στα ρυμουλκούμενα. Υψίστης σημασίας είναι η πρόταση τροπολογίας περί συνεχών ελέγχων των οχημάτων, ώστε να ικανοποιούν τις προϋποθέσεις, αλλιώς, η οδηγία δεν έχει κανένα λόγο ύπαρξης.
<P>
Αυτά είναι βήματα προς τη σωστή κατεύθυνση, ώστε να καλύψουμε ένα μέρος της απόστασης μέχρι την κατάργηση των φρικτών μεταφορών ζώων που υπάρχουν σήμερα στην ΕΕ.

<SPEAKER ID=75 NAME="Lindqvist">
Η πρόταση της Επιτροπής για κοινούς κανονισμούς, όσον αφορά τα μηχανοκίνητα οχήματα και ρυμουλκούμενα που χρησιμοποιούνται στις οδικές μεταφορές ζώων, βελτιώνεται ουσιαστικά με τη θαυμάσια έκθεση της κ. Hautala, που περιέχει προτάσεις για λιγότερο επικλινείς ράμπες φόρτωσης, ηλεκτρικούς αναβατήρες φόρτωσης, καλύτερο αερισμό και θερμοκρασία καθώς και συνεχή έλεγχο. Αυτά είναι καλά.
<P>
Με αυτό το υπόβαθρο υπερψήφισα την έκθεση, ωστόσο, το κύριο θέμα πρέπει να είναι η εν γένει μείωση του αριθμού των μεταφορών ζώων. Ο καλύτερος τρόπος για να γίνει αυτό είναι να μην καταβληθεί καμία οικονομική βοήθεια για τις μεταφορές ζώων εντός της ΕΕ. Αυτό το έχω υποστηρίξει επίσης στις ψηφοφορίες, μεταξύ άλλων σε συνάρτηση με τον προϋπολογισμό.

<SPEAKER ID=76 NAME="Nicholson">
Υποστηρίζουμε την ανησυχία για την ασφάλεια κατά τη μεταφορά των ζώων αγροκτήματος, αλλά με επιφυλάξεις όσον αφορά την επιτυχία των προτάσεων της Επιτροπής. Καθώς τα σχέδια αυτά θα επηρεάσουν 14 εκατομμύρια ζώα, θα πρέπει να υπάρξει μέριμνα και για τους ιδιοκτήτες τους, οι οποίοι θα πληρώσουν τις αλλαγές στις προδιαγραφές μεταφοράς.
<P>
Υπάρχουν τρία σημαντικά θέματα προβληματισμού, τα οποία θα πρέπει να αξιολογηθούν περαιτέρω προτού παράσχουμε την πλήρη υποστήριξή μας. Πρώτον, η γωνία του κεκλιμένου επιπέδου (ράμπας) φόρτωσης δεν θα πρέπει να ξεπερνά τις 20-, σύμφωνα με την Επιστημονική Κτηνιατρική Επιτροπή (1992). Η έκθεση αυτή επιτρέπει μία αύξηση κατά 5-. Δεύτερον, τα κοιλώματα στα τοιχία από ελαφρό μέταλλο παρουσιάζουν δύο ενδεχόμενα προβλήματα. Μπορούν να οδηγήσουν σε αυξημένα επίπεδα βακτηριδίων αν τρυπήσουν και αυξάνουν το κόστος για τους μεταφορείς. Αυτό φαίνεται να αποτελεί λιγότερο αποτελεσματικό μέτρο από τις πιθανές εναλλακτικές λύσεις αν παρουσιασθεί επιπλέον το πρόβλημα της απολύμανσης του χώρου μεταφοράς (γνωμοδότηση ΟΚΣ Δεκ. 1997, αναφ: ΟΚΣ 1378/97). Τρίτον, αλλαγές στην κατασκευή της οροφής για την προστασία από τις μεταβολές της θερμοκρασίας και των καιρικών συνθηκών έχουν ήδη πραγματοποιηθεί με την εγκατάσταση συστημάτων ελέγχου του αερισμού.
<P>
Λόγω των εμφανών αυτών προβλημάτων που δημιουργεί η αλλαγής των κτηνιατρικών συστάσεων σχετικά με την ασφάλεια και η αύξηση του κόστους για τους μεταφορείς, δεν μπορούμε να υποστηρίξουμε πλήρως την έκθεση. Θα πρέπει να εξεταστεί αν οι αλλαγές αυτές θα βελτιώσουν σημαντικά την ασφάλεια των ζώων ή αν θα αυξηθεί απλά το κόστος μεταφοράς. Θα πρέπει να εξετάσουμε αν τα σχέδια για την ασφάλεια μπορούν να εφαρμοσθούν με άλλους τρόπους.

<SPEAKER ID=77 NAME="Rόbig">
Ξέρουμε ότι το θέμα της μεταφοράς των ζώων είναι πολύ σημαντικό και ότι πρέπει οπωσδήποτε να επιδιώξουμε πολιτικές επιταγές και λύσεις στον εν λόγω τομέα. Η προστασία των ζώων έχει πολύ μεγάλη αξία για τους πολίτες της Ευρώπης. Ως εκ τούτου, οι έρευνες που δείχνουν ότι τα ζώα προς σφαγή εκτίθενται σε ιδιαίτερη ένταση κατά τη μεταφορά, καθώς και κατά τη φόρτωση και εκφόρτωση, πρέπει να ληφθούν πολύ σοβαρά υπόψη και να συζητηθούν σε πολιτικό επίπεδο.
<P>
Οι πολιτικές κατευθυντήριες γραμμές είναι ένα πράγμα και άλλο πράγμα η μερική εκτέλεση και τεχνική μεταφορά των αρχών αυτών. Ιδιαίτερα τον τελευταίο καιρό συζητήσαμε, σε σχέση με την πρόταση οδηγίας για την κατασκευή των λεωφορείων, πολύ συχνά για νέους δρόμους στην τεχνική νομοθεσία - τόσο στην Επιτροπή Οικονομικής, Νομισματικής και Βιομηχανικής Πολιτικής όσο και στην Ολομέλεια. Η παρούσα έκθεση δίνει επίσης τη δυνατότητα να σκεφτούμε τα πλεονεκτήματα της "Νew Approach».
<P>
Η διαδικασία αυτή μας παρέχει τη δυνατότητα να παρουσιαζόμαστε και να αποφασίζουμε αντίστοιχα με την σχεδιασμένη κατανομή ρόλων. Είναι καθήκον του Ευρωπαϊκού Κοινοβουλίου ως εκπροσώπου των πολιτών της Ευρώπης να προλαμβάνει τα προβλήματα και τους φόβους και να αναπτύσσει βασικά πολιτικά σχέδια προκειμένου να διασφαλίσει κατάλληλα την ασφάλεια και την υγεία ανθρώπων και ζώων. Οι ειδικοί τεχνικοί, οι επαγγελματίες που εργάζονται καθημερινά στον συγκεκριμένο τομέα φροντίζουν, αντιθέτως, για την υλοποίηση βάσει των δεδομένων της πολιτικής. Κατά τη διαδικασία αυτή θα πρέπει να ακούγεται η γνώμη και να υπάρχει συμμετοχή εκπροσώπων όλων των ομάδων ενδιαφερομένων - των παραγωγών, των καταναλωτών και όσων άλλων ενέχονται.
<P>
Κατ' αυτόν τον τρόπο διασφαλίζεται ότι δεν θα δημιουργήσουμε μια αφηρημένη, απομακρυσμένη από την πράξη και υπερβολικά εκτεταμένη νομοθεσία, αλλά θα προωθήσουμε κομψές, αποτελεσματικές και σύγχρονες ρυθμίσεις και έτσι τελικά θα βοηθήσουμε στην ολοκλήρωση της ενιαίας αγοράς.

<SPEAKER ID=78 NAME="Souchet">
Η Ομάδα μας, στο σύνολο της, υποστηρίζει για λόγους αρχής την καλή διαβίωση των ζώων. Μπορούμε εντούτοις δικαίως να αναρωτηθούμε σχετικά με το κατά πόσον θα πρέπει να επιβληθούν ενιαία πρότυπα στην κατασκευή οχημάτων για τη μεταφορά ζώων, ανεξάρτητα από τις συνθήκες χρήσης και τον λειτουργικό τους χαρακτήρα.
<P>
Πράγματι, γιατί να επιβάλουμε ένα σύστημα κλιματισμού για τη μεταφορά ζώων στη Φινλανδία και στη Σουηδία; Γιατί να θεσπίσουμε για τη μεταφορά των ζώων τα ίδια πρότυπα για μεταφορές μικρών και μεγάλων αποστάσεων; Αυτά είναι μερικά από τα πραγματικά ερωτήματα που θα πρέπει επιτακτικά να λάβουμε υπόψη. Ποια είναι βασική μέριμνα; Η θέληση ομοιομορφίας ή η χρησιμότητα και λειτουργικότητα των κανονισμών;
<P>
Τίθεται ένα άλλο ερώτημα: πώς θα εφαρμοσθεί ο ευρωπαϊκός κανονισμός για την εισαγωγή ζώντων ζώων από τρίτες χώρες; Αν δεν θέλουμε να αυτοτιμωρηθούμε, είναι απαραίτητο να εφαρμόσουμε τις διατάξεις μας σε όλα τα εισαγόμενα προϊόντα και αυτό από τον πρώτο κρίκο της αλυσίδας παραγωγής και όχι μόνο από τη στιγμή που τα προϊόντα διασχίζουν τα σύνορα του ευρωπαϊκού οικονομικού χώρου.
<P>
Αντί να νομοθετούμε μόνο σε ευρωπαϊκό επίπεδο, θα πρέπει να ορίσουμε σε παγκόσμιο επίπεδο αυτό τον τύπο κανονισμού, στα πλαίσια των διεθνών διαπραγματεύσεων του Παγκόσμιου Οργανισμού Εμπορίου. Θα είμαστε ιδιαίτερα προσεκτικοί στο σημείο αυτό, όπως και σε πολλά άλλα, στο ζήτημα αν θα μπορέσει ή όχι η Επιτροπή να υπερασπιστεί τα ευρωπαϊκά συμφέροντα, κυρίως στο ζήτημα της αμοιβαιότητας των ρυθμιστικών κανονισμών.
<P>
Τέλος, πρέπει να προσέξουμε να μην επιβάλουμε δυσβάστακτες επιβαρύνσεις στους αγρότες μας και σε αυτή τη συγκεκριμένη περίπτωση στους κτηνοτρόφους, με την αξιέπαινη δικαιολογία της καλύτερης δυνατής διαβίωσης των ζώων. Βρισκόμαστε στις παραμονές της μεταρρύθμισης σε πολλές κοινές οργανώσεις αγοράς και οι προτάσεις κανονισμού της Επιτροπής μας ανησυχούν πολύ. Αν πράγματι ακολουθηθούν, θα οδηγήσουν σε σημαντική μείωση του εισοδήματος των αγροτών. Αν πέρα από αυτές τις προτάσεις άλλες υπηρεσίες της Επιτροπής επιβάλουν δρακόντια πρότυπα σε όλους αυτούς τους τομείς, το σύνολο του αγροτικού τομέα και όλος ο κόσμος της υπαίθρου θα τιμωρηθεί και θα αποθαρρυνθεί.

<SPEAKER ID=79 NAME="Titley">
Κυρία Πρόεδρε, παρόλο που χαιρετίζω το γεγονός ότι οι βρετανικοί κανονισμοί πληρούν τα πρότυπα σχεδιασμού οχημάτων, όπως καθορίζονται στην έκθεση αυτή για τη μεταφορά ζώων, είναι μια περίπτωση στην οποία θα ήθελα όλη η Ευρώπη να ακολουθήσει τους κεντρικούς κανόνες της ΕΕ, για χάρη των 14 εκατομμυρίων ζώων που μεταφέρονται στους ευρωπαϊκούς δρόμους κάθε χρόνο.
<P>
Αν μπορούσαν να ψηφίσουν, είμαι βέβαιος ότι αυτά τα ζώα θα επέλεγαν να ταξιδεύουν με φορτηγά ή ρυμουλκούμενα με κατάλληλο αερισμό, επαρκή χώρο ανά ζώο, καλό φωτισμό και επαρκείς εγκαταστάσεις φόρτωσης/εκφόρτωσης. Ιδιαίτερα, ως προς το τελευταίο σημείο, απαιτείται η θέσπιση κατάλληλων ελάχιστων προτύπων, αφού οι εμπειρογνώμονες - και η κοινή λογική - υποδεικνύουν ότι η φόρτωση και εκφόρτωση ζώων από και σε οχήματα είναι στιγμή ιδιαίτερης έντασης.
<P>
Συμμερίζομαι επίσης την άποψη της εισηγήτριας ότι πρέπει να γίνουν και άλλα, προκειμένου να εξασφαλισθεί ο έλεγχος του αερισμού και η σωστή επιθεώρηση των οχημάτων, ώστε να διαπιστωθεί αν συμφωνούν με το γράμμα και το πνεύμα των κανόνων της ΕΕ. Ελπίζω ότι πολλά κράτη θα επιλέξουν, όπως και η Βρετανία, να προχωρήσουν πέρα από τους κανόνες της ΕΕ, αλλά πρέπει να έχουμε αξιοπρεπείς ελάχιστες προδιαγραφές για τη μεταφορά ζώων σε ολόκληρη την ΕΕ.
<P>
Λέγεται ότι η κοινωνία κρίνεται με βάση τον τρόπο με τον οποίο αντιμετωπίζει τα πιο αδύναμα μέλη της. Ορισμένοι από τους πιο αδύναμους κατοίκους της Ευρώπης είναι τα ζώα, από τα οποία εξαρτώμαστε για τροφή, οπότε το λιγότερο που μπορούμε να πράξουμε για αυτά είναι να τα μεταφέρουμε με πολιτισμένες συνθήκες.

<SPEAKER ID=80 NAME="Wibe">
Η εισηγήτρια έχει εκπονήσει πολλές καλές προτάσεις τροπολογίας για την πρόταση οδηγίας της Επιτροπής. Όμως, θέλω να εκφράσω μία ένσταση, την οποία συνηθίζω να διατυπώνω κατά την ανάγνωση παρομοίων εκθέσεων.
<P>
Έχω επιφυλάξεις για το κατά πόσον αυτό το Κοινοβούλιο θα πρέπει να ασχολείται με τέτοια τεχνικά θέματα. Έχει αυτό το Κοινοβούλιο την επιστημονική επάρκεια, ώστε να λαμβάνει λεπτομερείς αποφάσεις για το εσωτερικό ύψος της οροφής κάθε επιπέδου, για να μπορεί να καθορίσει επακριβώς το μέγεθος έως χιλιοστού για την μεταφορά χοίρων και αιγοπροβάτων αντιστοίχως, κ.ά.;
<P>
Αντ' αυτού, το Κοινοβούλιο αυτό θα έπρεπε να θέτει πλαίσια και στόχους, όπως για παράδειγμα ότι οι μεταφορές ζώων θα πρέπει να γίνονται με τον καλύτερο δυνατό τρόπο για τα ζώα. Κατόπιν, οι υπάλληλοι μπορούν να επεξεργαστούν τα μέσα για την υλοποίηση αυτών των στόχων που θα έχουν τεθεί από τους πολιτικούς.
<P>
Έκθεση Rothley
<SPEAKER ID=81 NAME="Cot">
Χαίρομαι για την έγκριση σε πρώτη ανάγνωση της έκθεσης του κ. Rothley. Η προτεινόμενη οδηγία θεσπίζει την αρχή των άμεσων αξιώσεων του θύματος κατά της ασφαλιστικής εταιρείας του υπευθύνου του ατυχήματος.Υποχρεώνει την ασφαλιστική εταιρεία να προσφέρει αποζημίωση σε ορισμένο χρονικό διάστημα και η υποχρέωση αυτή συνοδεύεται από οικονομική κύρωση. Τα απαραίτητα αυτά μέτρα θα βελτιώσουν την κατάσταση των θυμάτων οδικών ατυχημάτων στην Ευρωπαϊκή Ένωση.
<P>
Η επέκταση της ισχύος της οδηγίας σε κράτη εκτός Ένωσης θέτει δύσκολα προβλήματα. Δεν είμαι βέβαιος ότι η οδηγία θα είναι επαρκές εργαλείο στο σημείο αυτό. Θα πρέπει αναμφισβήτητα να επανέλθουμε και στη δεύτερη ανάγνωση.

<SPEAKER ID=82 NAME="Deprez">
Η έκθεση του κ. Rothley είναι από αυτές που ψηφίζουμε με μεγάλη ευχαρίστηση.
<P>
Πρώτον, γιατί πρόκειται για μια πραγματική "πρώτη» στον θεσμικό τομέα. Είναι η πρώτη φορά που το Κοινοβούλιό μας αποφαίνεται για μία πρόταση οδηγίας που ξεκινά από πρωτοβουλία του Ευρωπαϊκού Κοινοβουλίου σύμφωνα με το άρθρο 138Β της Συνθήκης.
<P>
Δεύτερον, γιατί πρόκεται για μία πρόταση οδηγίας η οποία, όταν εφαρμοστεί, θα προσφέρει πρακτική και αποτελεσματική βοήθεια σε μεγάλο αριθμό ευρωπαίων πολιτών. Εκτιμάται ότι τα τροχαία ατυχήματα, στα οποία είναι θύματα κάθε χρόνο ευρωπαίοι πολίτες εκτός της χώρας διαμονής τους, είναι περισσότερα από 500.000. Ο εισηγητής επισημαίνει για το θέμα αυτό, ότι ο διακανονισμός ενός ατυχήματος στο εξωτερικό κοστίζει δεκαπέντε φορές ακριβότερα απ' ότι στη χώρα διαμονής και διαρκεί γενικά μέχρι μέχρι οκτώ χρόνια! Αυτό δείχνει ότι η πρωτοβουλία είναι απαραίτητη και επείγουσα.
<P>
Οι διατάξεις που προτείνονται από την Επιτροπή και τροποποιούνται από το Κοινοβούλιο μας αφορούν την εφαρμογή τεσσάρων βασικών, απλών και πρακτικών μέτρων σε κάθε κράτος μέλος:
<P>
1.τη θέσπιση δικαιώματος άμεσων αξιώσεων από τον ζημιωθέντα2. τον ορισμό από την ασφαλιστική εταιρεία ενός αντιπροσώπου επιφορτισμένου με τους διακανονισμούς ζημιών3. τη δημιουργία οργανισμού ενημέρωσης4. τη δημιουργία οργανισμού αποζημιώσεων, ο οποίος ενεργοποιείται όταν δεν υπάρχει εκπρόσωπος ή ο ασφαλιστής κωλυσιεργεί.Εύχομαι τα μέτρα αυτά να εφαρμοσθούν το συντομότερο δυνατό και ελπίζω όλα τα θεσμικά όργανα της Ένωσης να κινηθούν στην κατεύθυνση αυτή.

<SPEAKER ID=83 NAME="Malone">
Η οδηγία αυτή θα ωφελήσει πολύ όσους εμπλέκονται σε τροχαία ατυχήματα, ενώ βρίσκονται σε διακοπές σε άλλες ευρωπαϊκές χώρες.
<P>
Δεκάδες χιλιάδες Ιρλανδοί ταξιδεύουν στη Βρετανία και στην ηπειρωτική Ευρώπη κάθε χρόνο. Αν έχετε ένα ατύχημα στη Γαλλία με ένα ολλανδό τουρίστα θα είναι μετά εξαιρετικά δύσκολο να πάρετε αποζημίωση.
<P>
Πέρα από τους προσωπικούς τραυματισμούς, μπορεί να υπάρχουν τρομερά προβλήματα με άπειρα έγγραφα, διαφορετικές διαδικασίες και ατελείωτες καθυστερήσεις. Επικοινωνώ τακτικά με ανθρώπους των οποίων οι διακοπές καταστράφηκαν.
<P>
Παρόλο που η οδηγία αυτή δεν θα λύσει όλα τους τα προβλήματα, σημαίνει ότι το να ζητήσουν αποζημίωση για ατύχημα το οποίο συνέβη σε τρίτη χώρα δεν θα είναι τόσο δύσκολο όσο είναι τώρα.
<P>
Χαιρετίζω επίσης το γεγονός ότι η Επιτροπή συνέχισε την πρωτοβουλία που ξεκίνησε το Ευρωπαϊκό Κοινοβούλιο το 1995 τονίζοντας το πρόβλημα αυτό. Η Επιτροπή θα πρέπει να διατηρήσει το αποκλειστικό δικαίωμα θέσπισης νομοθεσίας, προκειμένου να εξασφαλιστεί ότι η νομοθεσία της ΕΕ θα αντανακλά τα συμφέροντα των κρατών μελών. Όμως είναι σωστό το Κοινοβούλιο να έχει το δικαίωμα να προτείνει νομοθεσία για θέματα που παρέλειψε η Επιτροπή και για θέματα για τα οποία μια πανευρωπαϊκή προσέγγιση αποτελεί την καλύτερη λύση.

<SPEAKER ID=84 NAME="Titley">
Με χαρά υποστηρίζω την έκθεση αυτή σήμερα, καθώς στο παρελθόν χρειάστηκε να ασχοληθώ με πολλές περιπτώσεις ψηφοφόρων της περιφέρειάς μου, που αντιμετώπισαν προβλήματα με την ασφάλεια του αυτοκινήτου τους αφού υπέστησαν τις συνέπειες κάποιου ατυχήματος ενώ ταξίδευαν σε άλλη χώρα της ΕΕ.
<P>
Προκειμένου η επιδίωξη αποζημιώσεων να είναι όσο το δυνατόν πιο εύκολη και γρήγορη μπορεί να είναι σε τέτοιες συνθήκες, υποστηρίζω τις πρακτικές προτάσεις της έκθεσης - για ένα σύστημα άμεσης αξίωσης αποζημιώσεων, από την ασφαλιστική εταιρεία του παραβάτη, ώστε κάθε ασφαλιστική εταιρεία να ορίσει έναν ειδικό αντιπρόσωπο στις χώρες της ΕΕ, προκειμένου να βοηθήσει την επιτάχυνση της διαδικασίας αποζημιώσεων και για τη δημιουργία νέων οργανισμών αποζημιώσεων, οι οποίοι θα μπορούσαν να διευθετήσουν περισσότερες διαφορές εκτός δικαστηρίου και έτσι να κερδίζουν χρόνο οι αιτούντες.
<P>
Η εικόνα της οδήγησης σε άλλο κράτος της ΕΕ μπορεί να είναι μία ευχάριστη καλοκαιρινή περιήγηση διακοπών, όπως παρουσιάζεται στα τηλεοπτικά προγράμματα διακοπών. Ωστόσο, όταν στον πραγματικό κόσμο συμβαίνουν ατυχήματα, χρειαζόμαστε ένα σύστημα ασφάλισης το οποίο να λειτουργεί αποτελεσματικά σε διασυνοριακό επίπεδο. Ελπίζω ο κλάδος αυτός να δράσει σύμφωνα με τις προτάσεις μας και η Επιτροπή να βοηθήσει όποιον είχε την ατυχία να υποστεί τροχαίο ατύχημα σε άλλη χώρα της ΕΕ. Είτε πρόκειται για μια μικρή γρατζουνιά είτε για τραγωδία, στην οποία τραυματίστηκαν ή χάθηκαν αγαπημένα πρόσωπα, η ένταση δεν θα πρέπει να αυξάνεται η να διαρκεί περισσότερο από όσο απαιτείται εξαιτίας της γραφειοκρατίας στις διασυνοριακές αξιώσεις αποζημίωσης.

<SPEAKER ID=85 LANGUAGE="DE" NAME="Posselt">
Κυρία Πρόεδρε, αισθάνομαι μεγάλη χαρά που καταφέραμε να επιβάλουμε με πολύ μεγάλη πλειοψηφία μία σαφή στάση στο θέμα του Κοσσυφοπεδίου. Πρέπει όμως να πω ότι αυτό δυστυχώς θα έπρεπε να το είχαμε κάνει δύο τρία χρόνια ενωρίτερα, γιατί τότε πραγματικά θα μπορούσαμε να έχουμε επιτύχει μια ευρεία λύση αυτονομίας με διεθνείς εγγυήσεις - όπως ζητείται σήμερα. Είχαμε παραγνωρίσει την ειρηνική πορεία του κ. Rugova, με το να μην κάνουμε τίποτα για πολλά χρόνια, και σήμερα είναι λογικό ότι οι Αλβανοί του Κοσσυφοπεδίου προσπαθούν να υπερασπιστούν τη ζωή τους και μόνο. Γιατί αυτό είναι που συμβαίνει εκεί. Ενεργήσαμε απλά πολύ καθυστερημένα. Χαίρομαι όμως επειδή φαίνεται ότι με την αυστριακή Προεδρία επήλθε εδώ μια μεταστροφή. Ο κ. Schόssel υπήρξε ο πρώτος Πρόεδρος του Συμβουλίου που βρήκε να πει λόγια σαφή που δείχνουν προς το μέλλον. Για χρόνια πιέζαμε για την ίδρυση ενός γραφείου της ΕΕ στην Πρίστινα. Πάντα μας έλεγαν ότι αυτό δεν είναι δυνατόν. Ο κ. Schόssel συγκρότησε μέσα σε λίγες μέρες ένα γραφείο της Προεδρίας του Συμβουλίου, και είμαι ευτυχής που αυτόν τον καιρό μπορούμε να παρουσιάσουμε στο Κοσσυφοπέδιο την Ευρώπη του κ. Schόssel.

<SPEAKER ID=86 NAME="Eriksson, Ojala και Sjφstedt">
Ψηφίσαμε υπέρ της πρώτης πρότασης τροπολογίας των Πρασίνων, βάσει της οποίας το πράσινο φως για μία ενδεχόμενη στρατιωτική ενέργεια για να εμποδιστεί η γενοκτονία των Αλβανών κατοίκων του Κοσσυφοπεδίου πρέπει να το δώσει ο ΟΗΕ. Το προτεινόμενο κείμενο του ψηφίσματος είναι ασαφές σ' αυτό το σημείο και είναι πιθανόν να ερμηνευτεί ως ότι το ΝΑΤΟ/ΔΕΕ μπορούν να ενεργήσουν χωρίς την εντολή του ΟΗΕ. Για μας, η εντολή του ΟΗΕ είναι απαραίτητη για να μπορεί να πραγματοποιηθεί μία ενδεχόμενη στρατιωτική ενέργεια.
<P>
Όμως, η βασική γραμμή στο ζήτημα του Κοσσυφοπεδίου πρέπει να είναι διεθνείς ειρηνικές πιέσεις και διαμεσολάβηση, ώστε να επιτευχθεί μία πολιτική λύση της σύγκρουσης στο Κοσσυφοπέδιο.

<SPEAKER ID=87 NAME="Kirsten Jensen, Blak, Sindal και Iversen">
Οι Δανοί σοσιαλδημοκράτες υπερψήφισαν σήμερα το ψήφισμα που καταδικάζει την καταστρατήγηση θεμελιωδών ανθρωπίνων δικαιωμάτων που σημειώνεται στο Κοσσυφοπέδιο, καθώς και τις βίαιες επιθέσεις που εξαπολύουν οι σερβικές δυνάμεις ασφαλείας, μονάδες του γιουγκοσλαβικού στρατού και των παραστρατιωτικών δυνάμεων κατά του πληθυσμού στο Κοσσυφοπέδιο. Στηρίζουμε μολαταύτα μια τροπολογία που υπογραμμίζει ότι, πρέπει να υπάρξει απόφαση του Συμβουλίου Ασφαλείας του ΟΗΕ προτού διενεργηθεί στρατιωτική επέμβαση.

<SPEAKER ID=88 NAME="Souchet">
Μόλις ένα μήνα μετά την έγκριση του τελευταίου μας ψηφίσματος για το Κοσσυφοπέδιο, η Συνέλευσή μας θέτει σε ψηφοφορία ένα νέο ψήφισμα για το ίδιο θέμα. Ήταν απαραίτητο; Βέβαια, η επιδείνωση της κατάστασης είναι ανησυχητική, αλλά ποια μπορεί να είναι η πραγματική χρησιμότητα ενός επιπλέον κειμένου, το οποίο βασικά περιορίζεται και πάλι στα εγκλήματα του έχουν διαπραχθεί και στους υπευθύνους τους; Δεν θα πρέπει να συγχέουμε τις γενικές ηθικολογίες με θέσεις ή δράσεις της εξωτερικής πολιτικής που έχουν πραγματική ισχύ.
<P>
Πρέπει να προσέξουμε να αποφύγουμε οποιαδήποτε παρέκκλιση. Ακούσαμε γι' αυτή την περιοχή πολλές ανευθυνότητες, που συνδέουν την πρόοδο προς την ειρήνη με την αναγνώριση της ανεξαρτησίας του υποτιθέμενου έθνους του Κοσσυφοπεδίου. Η δέσμευση στην κατεύθυνση αυτή, ακολουθώντας την ανοικτή οδό μέσω της αναγνώρισης ενός ανεξάρτητου Κοσσυφοπεδίου από τις αρχές των Τιράνων, θα ήταν σίγουρα το καλύτερο μέσο, ώστε οι σημερινές συγκρούσεις να μην τελειώσουν ποτέ. Ας μην ξεχνάμε ότι το Κοσσυφοπέδιο, αν και κατοικείται σήμερα κατά 90 % από πληθυσμό αλβανικής καταγωγής, είναι το ιστορικό και πνευματικό λίκνο του σερβικού λαού και ότι με πρωτοβουλία της οθωμανικής αυτοκρατορίας εγκαταστάθηκαν εκεί οι πρώτοι αλβανοί έποικοι. Δεν θα πρέπει μετά την καταπίεση των λαών από το κομμουνιστικό σύστημα να ακολουθήσει η σφοδρότητα του διαμελισμού και της αποδιάρθρωσης, η οποία μπορεί να οδηγήσει στη δημιουργία τεχνητών κρατών, που θα δημιουργούσε αργότερα φοβερά προβλήματα.
<P>
Η αμφισβήτηση του καθεστώτος αυτονομίας του Κοσσυφοπεδίου το 1989 ήταν το πρώτο στοιχείο αποσταθεροποίησης του γιουγκοσλαβικού συνόλου. Η ομάδα επαφής εργάζεται πολύ ενεργά υπέρ της επαναφοράς ενός τέτοιου καθεστώτος, με τεράστιες δυσκολίες, είτε πρόκειται για τη βιαιότητα των πράξεων της κυβέρνησης Milosevic, είτε για την αναρχία του απελευθερωτικού στρατού του Κοσσυφοπεδίου, μιας ομάδας αντιστασιακών χωρίς εκπροσώπηση που μπορεί να θεωρηθούν έγκυροι συνομιλητές. Η ομάδα επαφής, στην οποία συμμετέχει η ενεργός ομάδα της Ευρωπαϊκής Ένωσης, προσπαθεί να βρει τη σωστή δοσολογία, ανάμεσα σε απειλές και προτροπές, για να αποφευχθεί η ριζική επιδείνωση και επέκταση της σύγκρουσης.
<P>
Στο πλευρό της ομάδας επαφής, και στηρίζοντας τη δράση, οι εθνικές διπλωματικές ομάδες έχουν σημαντικό ρόλο να διαδραματίσουν. Ο Οργανισμός για την Ασφάλεια και τη Συνεργασία στην Ευρώπη, την προεδρία του οποίου έχει τώρα η Πολωνία, μπορεί να προσφέρει θετική συμβολή και τα σχέδια που ανακοινώθηκαν από την αυστριακή Προεδρία, που κινούνται στην ίδια κατεύθυνση, μπορεί να έχουν τη χρησιμότητα τους.
<P>
Έκθεση Fourηans
<SPEAKER ID=89 LANGUAGE="FR" NAME="Berthu">
Κυρία Πρόεδρε, η ετήσια έκθεση του Ευρωπαϊκού Νομισματικού Ιδρύματος, τελευταία έκθεση αυτού του οργανισμού προτού μετατραπεί σε Ευρωπαϊκή Κεντρική Τράπεζα την 1η του περασμένου Ιουλίου, δείχνει, όπως όμορφα διατύπωσε ο εισηγητής της Συνέλευσης, μία σχετική διάθεση να παραμείνει σε γενικότητες.
<P>
Ωστόσο, στην πρώτη σελίδα βλέπουμε μία φωτογραφία του Συμβουλίου του ΕΝΙ σε πλήρη απαρτία, που δηλώνει περισσότερα από όσα η υπόλοιπη έκθεση. Βλέπουμε τους διοικητές των εθνικών κεντρικών τραπεζών να στέκονται όρθιοι ο ένας δίπλα στον άλλο στη δεύτερη σειρά, ενώ στην πρώτη σειρά πέντε άτομα κάθονται αναπαυτικά στις πολυθρόνες τους: ο πρόεδρος του ΕΝΙ, που έγινε πρόεδρος της ΕΚΤ, ο κ. Duisenberg, καθώς και, όπως είναι φυσικό, ο αντιπρόεδρος του Ιδρύματος, πλαισιωμένοι από δύο διοικητές της Κεντρικής Τράπεζας, θηλυκού γένους, το οποίο επίσης εξηγείται. Ο πέμπτος είναι ο κ. Hans Tietmeyer, διοικητής της Bundesbank, ο οποίος, από ό, τι γνωρίζω, δεν ανήκει σε καμία από τις δύο προηγούμενες κατηγορίες. Αναμφίβολα, η παρουσία του στοχεύει να απεικονίσει το περίφημο απόφθεγμα του κ. Duisenberg - παραθέτω: "Το ευρώ μιλά γερμανικά, και αυτό μας χαροποιεί ιδιαίτερα».
<P>
Περιμέναμε από αυτή την έκθεση του ΕΝΙ να μας εξηγήσει, έξι μήνες μετά τη θέση σε ισχύ του ενιαίου νομίσματος, πώς μπορούμε να διεξάγουμε μία ενιαία νομισματική πολιτική σε μία ζώνη οικονομικά, κοινωνικά και πολιτικά ετερογενή. Σύμφωνα με ποια κριτήρια, για παράδειγμα, ορίζουμε το ενιαίο επίπεδο των επιτοκίων; Πώς μπορούμε να μην δυσαρεστήσουμε όλους συγχρόνως, και κυρίως να μην επιτύχουμε ένα οικονομικό αποτέλεσμα συνολικά κατώτερο από αυτό που θα είχαν επιφέρει οι πολιτικές που προσαρμόζονταν έξυπνα σε κάθε εθνική περίπτωση;
<P>
Σε αυτά τα τόσο ζωτικά και επείγοντος χαρακτήρα σημεία στο στάδιο που έχουμε φθάσει, η έκθεση παραμένει απόλυτα μυστηριώδης, κάτι το οποίο δεν την εμποδίζει, εξάλλου, να διακηρύξει ακόμη μία φορά ότι - παραθέτω, "αναγνωρίζει την αναγκαιότητα για την ΕΣΚΤ να διασφαλίσει τη διαφάνεια των στόχων της και των πολιτικών που θα διεξάγει, με τέτοιο τρόπο ώστε η οικονομική κοινότητα και το κοινό να κατανοήσουν και να στηρίξουν τη δράση της».
<P>
Αντιθέτως, το κύριο μέρος της έκθεσης του ΕΝΙ, όπως και ο πρόλογος που είναι υπογεγραμμένος από τον πρόεδρό του, παρέχει απλόχερα διευκρινίσεις σχετικά με την πολιτική που πρέπει να διεξαχθεί στον τομέα, μα ναι, στον δημοσιονομικό τομέα. Ο κ. Duisenberg εξηγεί σε αυτό το σημείο, για να κάνει πιο απλά τα πράγματα, ότι οφείλουμε να επιταχύνουμε τη μείωση των δημοσίων ελλειμμάτων, αν δεν θέλουμε να υποχρεώσουμε την ΕΚΤ να διεξάγει μία περιοριστική νομισματική πολιτική. Εξάλλου, δεν είναι η πρώτη φορά που στρέφεται προς αυτήν κατεύθυνση. Κάτι τέτοιο είχε παρατηρηθεί και πέραν του τελευταίου Συμβουλίου του Ευρώ. Σίγουρα, όλα στέκουν, ωστόσο πρέπει να γίνονται σεβαστά κάποια όρια, κυρίως από έναν άνθρωπο που βρίσκεται, με τόσο εκπληκτικό τρόπο, πέρα από κάθε δημοκρατικό έλεγχο.

<SPEAKER ID=90 NAME="Blot">
Η έκθεση αυτή μας δίνει την ευκαιρία να διατυπώσουμε κάποιες σκέψεις για το διεθνές νομισματικό σύστημα.
<P>
Όπως αναφέρει και ο εισηγητής, η έκθεση του ΕΝΙ είναι ασαφής. Ούτως ή άλλως, το διεθνές νομισματικό μας σύστημα είναι τοποθετημένο σε λάθος βάση, αφού στηρίζεται στον κανόνα δολαρίου: αυτό δίνει το φοβερό πλεονέκτημα στις Ηνωμένες Πολιτείες της Αμερικής να θέτουν σε κυκλοφορία το διεθνές νόμισμα και άρα να αποκλίνουν μερικώς από την νομισματική πειθαρχία που επιβάλλεται στις άλλες χώρες.
<P>
Η εισαγωγή του ευρώ δεν θα αλλάξει τίποτα σε αυτό το κατακριτέο σύστημα. Επιπλέον, η θέληση να τεθεί στο ευρώ ρήτρα γερμανικού μάρκου θα προκαλέσει ίσως αντιπληθωρισμό στην Ευρώπη και θα θέσει σε κίνδυνο το επίπεδο απασχόλησης στα λιγότερο ανταγωνιστικά κράτη της Ευρώπης.
<P>
Για να ξαναδώσουμε σε κάθε κράτος την κυριαρχία του νομίσματός του σε ένα πλαίσιο πειθαρχίας που θα εφαρμόζεται σε όλους, θα έπρεπε να θεσπίσουμε εκ νέου έναν κανόνα χρυσού ή τουλάχιστον έναν κανόνα ανταλλαγής χρυσού. Έτσι, τα πληθωριστικά πλεονάσματα θα μπορούσαν να καταπολεμηθούν, δίχως να παραχωρηθεί μία θέση καταχρηστικής εξουσίας στις Ηνωμένες Πολιτείες, όπως και σε μία μελλοντική Ευρωπαϊκή Κεντρική Τράπεζα.
<P>
Η ΕΚΤ, όπως ομολογεί ξεκάθαρα ο εισηγητής στο σημείο 13 της έκθεσής του, δεν θα ενδιαφέρεται για την κατάσταση κάθε κράτους μέλους. Διατρέχουμε μεγάλο κίνδυνο θέλοντας να οργανώσουμε συγκεντρωτικά την έκδοση του νομίσματός μας σε μια Ευρώπη που, κατά τα άλλα, έχει πολλά και ποικίλα οικονομικά χαρακτηριστικά.
<P>
Όσον αφορά το νομισματικό επίπεδο, είναι συχνά επικίνδυνο να εμπιστευόμαστε τις κυβερνήσεις. Αλλά και το να έχουμε υπερβολική εμπιστοσύνη σε μία κεντρική τράπεζα είναι εξίσου επικίνδυνο. Ένα αυτόματο σύστημα επικεντρωμένο στον χρυσό, όπως αυτό που υπήρχε στην Ευρώπη πριν από το 1914, θα επέτρεπε τη σημαντική ανάπτυξη της σταθερότητας με ελάχιστη αυθαιρεσία. Είναι κρίμα που αυτή η πιθανότητα δεν εξετάστηκε σοβαρά εξαιτίας της προκατάληψης που υπήρχε υπέρ ενός υπερεθνικού εκδοτικού ιδρύματος.

<SPEAKER ID=91 NAME="Caudron">
Αυτή η καθιερωμένη άσκηση σηματοδοτεί ακόμη μία φορά τα όριά της και θέλω να υποστηρίξω τον συνάδελφό μας κ. Andrι Fourηans και τις επιφυλάξεις που διατυπώθηκαν, όσον αφορά κάποιες πτυχές των σχέσεων μεταξύ του Νομισματικού Ιδρύματος και του Ευρωπαϊκού Κοινοβουλίου.
<P>
Είναι πράγματι επιζήμιο που τα παρεχόμενα εργαλεία και αναλύσεις δεν είναι πιο εμπεριστατωμένα. Ένας πιο συγκεκριμένος πίνακας αναφοράς της ευρωπαϊκής οικονομίας θα επέτρεπε στον καθένα να έχει μία αληθινή άποψη για την οικονομία και θα χρησίμευε για την τεκμηρίωση των προβλήματισμών μας με πιο εποικοδομητικό τρόπο.
<P>
Σε αυτό το πλαίσιο, θα ήταν όντως επιζήμιο οι μελλοντικές σχέσεις μεταξύ του Σώματος μας και της Ευρωπαϊκής Κεντρικής Τράπεζας να ακολουθήσουν αυτή την κατεύθυνση. Έχουμε το δικαίωμα να περιμένουμε περισσότερα από ένα τέτοιο ίδρυμα. Θα προσθέσω ότι, πρόσφατα μάλιστα, κάποιοι συνάδελφοί μας εκφράστηκαν σε αυτό το πλαίσιο κατά τις συζητήσεις για την ΕΚΤ και φάνηκε ότι ανέλαβαν δεσμεύσεις. Τολμώ να ελπίζω ότι θα τηρηθούν.
<P>
Επιπλέον, αν έχουμε το δικαίωμα να εκφράσουμε επιφυλάξεις επί της ουσίας, έχουμε επίσης το δικαίωμα να αναρωτηθούμε για τον πολιτικοοικονομικό προσανατολισμό που στηρίζει τη σύνταξη μίας έκθεσης.
<P>
Αν η ανεξαρτησία της Κεντρικής Τράπεζας δεν έχει λόγο να αμφισβητηθεί, οφείλω να υπενθυμίσω ότι οι ανταλλαγές μεταξύ του Ευρωπαϊκού Κοινοβουλίου και της ΕΚΤ προϋποθέτουν ότι θα ακούγεται η γνώμη του καθενός. Στους χαλεπούς και σύνθετους καιρούς που ζούμε, κανείς δεν μπορεί να διεκδικήσει βεβαιότητες... ας μην σας υπενθυμίσω το επεισόδιο της ασιατικής κρίσης και των "προβλέψεων» των σοφολογιότατων οικονομολόγων της εποχής εκείνης!
<P>
Όντως, οι πολιτικοί οφείλουν να λάβουν υπόψη τους τις αναλύσεις των οικονομολόγων, αλλά νομίζω ότι είναι επίσης αναγκαίο να εντάξουν στις σκέψεις τους τις παρατηρήσεις μας. Εν πάση περιπτώσει, οι μόνοι που θα πρέπει να εξηγηθούν ενώπιον των πολιτών είναι οι αιρετοί εκπρόσωποί τους!

<SPEAKER ID=92 NAME="Holm και Schφrling">
Η έκθεση για την ετήσια έκθεση του Ε.Ν.Ι. για το έτος 1997 αφορά κατ' ουσίαν την κυκλοφορία του ευρώ το 1999. Από αυτή την οπτική, η έκθεση είναι αρκετά "αποκαλυπτική», αν ειδωθεί με βάση τον σουηδικό διάλογο για την ΟΝΕ, όσον αφορά το τί θα συνεπάγεται η ΟΝΕ. Στην έκθεση διατυπώνονται, μεταξύ άλλων, τα εξής:
<P>
ότι η ενιαία νομισματική πολιτική θα είναι η απαρχή της τροποποίησης των οικονομικών πολιτικών των κρατών μελών, τα οποία θα έχουν υιοθετήσει το ευρώ (παράγραφος Α), -ότι είναι, ωστόσο, αναγκαίο να αναπτυχθεί μία πραγματική οικονομική πολιτική σε ευρωπαϊκό επίπεδο, εξασφαλίζοντας τον συντονισμό και την αποτελεσματικότερη εποπτεία των οικονομικών πολιτικών των κρατών μελών (παράγραφος Ζ), -ότι απαιτείται σταδιακή μεταρρύθμιση της αγοράς εργασίας (παράγραφος 5), -ότι αποδοκιμάζεται το γεγονός ότι δεν δόθηκε η δυνατότητα στο Ε.Ν.Ι. να προσεγγίσει τη γενική προβληματική του συντονισμού των δημοσιονομικών και φορολογικών πολιτικών στην ΕΕ, που θα είναι, ωστόσο, μία από τις σημαντικότερες προβλέψιμες συνέπειες της διαδικασίας της οικονομικής και νομισματικής ένωσης (παράγραφος 7).Αυτά τα παραδείγματα της έκθεσης δείχνουν σαφώς ότι το Ευρωπαϊκό Κοινοβούλιο θεωρεί βέβαιο ότι, ξεκινώντας η ΟΝΕ το 1999, η ΕΕ θα εμπλακεί σε μεγαλύτερο βαθμό απ' ότι σήμερα και θα αρχίσει να αναλαμβάνει τις οικονομικές πολιτικές των κρατών μελών.
<P>
Η φράση "σταδιακές μεταρρυθμίσεις της αγοράς εργασίας» ακούγεται ωραία, αλλά συνήθως συνεπάγεται χειρότερους όρους πρόσληψης και αυξημένη μισθολογική ψαλίδα και αυτό είναι κάτι που δεν μπορούμε να δεχτούμε.
<P>
Η Σουηδία θα βρίσκεται εκτός της ζώνης του ευρώ στο ξεκίνημά του το 1999. Θεωρούμε ότι αυτή η απόφαση είναι σωστή, διότι, θεωρούμε ότι η οικονομική πολιτική θα πρέπει να ασκείται από τα κράτη μέλη και όχι από την ΕΕ.
<P>
Όμως, υπάρχουν φυσικά στην έκθεση και κάποιες καλές προϋποθέσεις. Μεταξύ άλλων, πρόκειται για τις προϋποθέσεις για διαφάνεια στο σημερινό Ε.Ν.Ι. και στην ΕΚΤ που ακολουθεί. Φυσικά, στηρίζουμε αυτές τις προϋποθέσεις.

<SPEAKER ID=93 NAME="Kirsten Jensen, Blak, Sindal και Iversen">
Οι Δανοί σοσιαλδημοκράτες υπερψήφισαν σήμερα την έκθεση Fourηans. Είμαστε σύμφωνοι με τον εισηγητή, ότι το ΕΝΙ προχώρησε πολύ στην προετοιμασία των οργάνων και των διαδικασιών που απαιτούνται για την υλοποίηση της κοινής νομισματικής πολιτικής στο τρίτο στάδιό της. Συμφωνούμε ότι είναι απαραίτητες περισσότερες δημόσιες και ιδιωτικές επενδύσεις, ώστε να τονωθεί η εσωτερική ζήτηση, ότι οι εξηγήσεις του ΕΝΙ για το ΕΝΣ ΙΙ είναι ανεπαρκείς και ότι παρατηρείται έλλειψη προοπτικής για τα κράτη της Κεντρικής και Ανατολικής Ευρώπης και τη συμμετοχή τους στο ΕΝΣ ΙΙ στο πλαίσιο της προενταξιακής στρατηγικής.
<P>
Παρ' όλα αυτά, διατηρούμε επιφυλάξεις ως προς την άποψη του εισηγητή ότι είναι απαραίτητο να διαμορφωθεί μια ειδική οικονομική πολιτική σε ευρωπαϊκό επίπεδο, είμαστε όμως υπέρ ενός συντονισμού της οικονομικής πολιτικής από τα κράτη μέλη, ιδίως με στόχο την προώθηση της απασχόλησης.
<P>
Δεν συμμεριζόμαστε ούτε την άποψη, ότι είναι λυπηρό το γεγονός ότι η ετήσια έκθεση δεν έθιξε το θέμα του συντονισμού της δημοσιονομικής και φορολογικής πολιτικής στην ΕΕ. Δεν αφορά διόλου το ΕΝΙ να απαιτεί τον συντονισμό αυτής της πολιτικής στην ετήσια έκθεσή του.

<SPEAKER ID=94 NAME="Trizza">
Η ετήσια έκθεση του Ευρωπαϊκού Νομισματικού Ιδρύματος, η τελευταία πριν από την εκκαθάρισή του και την γέννηση της Ευρωπαϊκής Κεντρικής Τράπεζας, έχει περιορισμένη έκταση μετά την κατάργηση ενός μεγάλου κεφαλαίου που έως τώρα είχε αποτελέσει το κύριο μέρος του: της ανάλυσης της κατάστασης προόδου της σύγκλισης των κρατών μελών.
<P>
Αυτή η έκθεση, ωστόσο, που συντάχτηκε σε μία ιδιαίτερη στιγμή της ιστορικής πορείας που οδήγησε στο ευρώ, στερείται μίας λεπτομερούς ανάλυσης των εξής σημείων:
<P>
μία εμπεριστατωμένη μελέτη της κατάστασης προόδου της διαδικασίας εναρμόνισης των διαφόρων ευρωπαϊκών φορολογικών πολιτικών: οι τρέχουσες στρεβλώσεις και οι ανομοιομορφίες των διαφόρων εθνικών φορολογικών συστημάτων, εάν δεν εντοπιστούν και αναλυθούν από μία ομάδα ανεξάρτητων ειδικών, θα μπορούσαν να καταστήσουν μάταιες τις προσπάθειες που έχουν γίνει για την επίτευξη της οικονομικής και νομισματικής ένωσης, καταργώντας τα πλεονεκτήματα και τις πιθανές ευκαιρίες που η ενιαία αγορά μπορεί να προσφέρει υπό όρους οικονομικής ανάπτυξης και προοδευτικής μείωσης της υπάρχουσας διαρθρωτικής ανεργίας.-δεν αφιερώνεται επίσης ούτε μία ιδιαίτερη στιγμή προβληματισμού για τις υποψήφιες προς ένταξη χώρες, ώστε να λάβουμε γνώση των προσπαθειών τους όσον αφορά την οικονομική, νομισματική και χρηματοδοτική πολιτική και να διαπιστώσουμε τις πραγματικές εξελίξεις στους τομείς αυτούς.Τέλος, θεωρώ καθήκον μου να τονίσω την διαρθρωτική αδυναμία της ιταλικής οικονομίας, που μαζί με αυτήν της Γαλλίας και της Γερμανίας, αποτέλεσε αντικείμενο ανάλυσης στην έκθεση: αυτό είναι ένας κώδωνας κινδύνου που πρέπει να βρει ανάλογη λύση τόσο σε οριζόντιες ευρωπαϊκές δράσεις όσο και στις στρατηγικές της κάθε εθνικής κυβέρνησης. Το πρόβλημα της διαρθρωτικής ανεργίας απαιτεί γρήγορες και επικεντρωμένες λύσεις: η Κεντρική Τράπεζα, παρότι έχει έναν σημαντικό ρόλο να επιτελέσει σε αυτό το πλαίσιο, δεν θα μπορέσει ωστόσο να υποκαταστήσει τις εσωτερικές δράσεις εκσυγχρονισμού της κάθε αγοράς εργασίας. Επιβάλλεται, συνεπώς, μια στρατηγική για την απασχόληση, η οποία, αντιμετωπίζοντας την ευρωπαϊκή δημογραφική εξέλιξη, θα εγκαταλείψει αυστηρές πολιτικές που δημιουργούν - ακόμα και με απόλυτα καλή πίστη -μόνο μία στιγμιαία και απατηλή κοινωνική ασφάλεια, για να υιοθετήσει νέες μορφές εργασιακών σχέσεων, πιο ευέλικτες και ευθυγραμμισμένες με τις απαιτήσεις της αγοράς. Για όλους αυτούς τους λόγους, παρότι εκτιμήσαμε την δέσμευση του εισηγητή, εξ ονόματος της Εθνικής Συμμαχίας, δηλώνω ότι απέχω από την ψηφοφορία σχετικά με την υπό εξέταση έκθεση.
<P>
Έκθεση Manzella
<SPEAKER ID=95 LANGUAGE="FR" NAME="Fιret">
Κυρία Πρόεδρε, ο κύριος Manzella είναι ο αγγελιοφόρος ενός καλού νέου, της επιτάχυνσης και απλοποίησης των νομοθετικών διαδικασιών του Κοινοβουλίου μας.
<P>
Θα καλυφθεί, ωστόσο, το δημοκρατικό μας έλλειμμα, από το οποίο υποφέρουν έκδηλα τα ευρωπαϊκά θεσμικά όργανα; Είναι ολοφάνερο πως η απάντηση είναι αρνητική. Ενεργώντας πιο γρήγορα και πιο σύντομα, δεν θα θίξουμε την ουσία. Δεν θα μειώσουμε τη συντριπτική βαρύτητα των δύο μεγάλων ομάδων που κυριαρχούν στο Κοινοβούλιο μας. Θα διατρέχουμε πάντα τον κίνδυνο, μέσα στο Κοινοβούλιο, να αναβιώσουμε μία σοσιαλιστική προεδρία που φαίνεται ότι έχει επηρεαστεί από την δυσκαμψία της δεξιάς, αποκλείοντας σχεδόν συστηματικά τους μη εγγεγραμμένους βουλευτές, που θεωρούνται συνεχώς εκτός παιχνιδιού.
<P>
Είναι ωραίο να επιθυμούμε να εντείνουμε τις επαφές με τα εθνικά κοινοβούλια, μερικές φορές όμως, όπως στο Βέλγιο, είναι ωραίο αλλά και μάταιο, όταν γνωρίζουμε ότι σε αυτή τη χώρα νοθεύονται επιδεικτικά τόσο οι βουλευτικές εκλογές όσο και οι ευρωεκλογές, είτε από τα επιχορηγούμενα ΜΜΕ, είτε από τα χρήματα των φορολογούμενων ή από το βρώμικο χρήμα που προέρχεται από τις πολιτικοοικονομικές κομπίνες.
<P>
Αυτά είχα να πω ως προς το κοινοβουλευτικό μας έργο. Όμως, σε τί ωφελεί να νομοθετούμε όταν το Βέλγιο αρνείται και πάλι να συμμορφωθεί με τις οδηγίες που το δυσαρεστούν, όπως το δικαίωμα ψήφου στις κοινοτικές εκλογές για τους υπηκόους της Ευρωπαϊκής Ένωσης.

<SPEAKER ID=96 NAME="Bιbιar">
Η Συνθήκη του Μάαστριχτ διεύρυνε τις αρμοδιότητες και τις υπευθυνότητές μας. Η Συνθήκη του Αμστερνταμ θα αναμορφώσει τις σημερινές πολυσύνθετες διαδικασίες, για να οδηγήσει σε μεγαλύτερη απλοποίηση.
<P>
Καθημερινά, οι σκέψεις μας και οι ενέργειες μας αποσκοπούν στην προσέγγιση της Ευρωπαϊκής Ένωσης με τους πολίτες. Μία νέα ευκαιρία μας προσφέρεται σήμερα με την έκθεση Manzella να αποδείξουμε τις προσπάθειες μας και κυρίως να τις συγκεκριμενοποιήσουμε.
<P>
Λαμβάνοντας υπόψη την πληθώρα των κειμένων που εξετάζουμε με κάθε ευκαιρία κοινοβουλευτικών επιτροπών και συνεδριάσεων ολομέλειας, έχουμε να αντιμετωπίσουμε μία διπλή πρόκληση: να απλοποιήσουμε οριστικά την νομοθετική διαδικασία και να εξισορροπήσουμε τους ρόλους μεταξύ του Ευρωπαϊκού Κοινοβουλίου, της Ευρωπαϊκής Επιτροπής και του Συμβουλίου.
<P>
Η απλοποίηση, ο εξορθολογισμός και η επιτάχυνση του νομοθετικού μας έργου είναι εφεξής νομικώς εφικτά. Θα έχουμε το δικαίωμα, στο πλαίσιο των αντίστοιχων επιτροπών μας, να ενισχύσουμε τους πρόεδρους σε αυτό το θέμα. Ένας νέος διαρθρωμένος διάλογος μπορεί να ξεκινήσει. Η πλειοψηφία των χωρών καταγωγής μας υπόκειται στο σύστημα των δύο νομοθετικών σωμάτων. Δεν έχουμε να αποδείξουμε πλέον την αποτελεσματικότητά του. Η μεταγραφή του στο ευρωπαϊκό επίπεδο είναι εφικτή. Αρκεί απλά, σε πρώτο στάδιο, να οριστούν οι νέοι κανόνες που θα διέπουν τη λειτουργία του Ευρωπαϊκού Κοινοβουλίου και τις σχέσεις μεταξύ των διαφόρων θεσμικών οργάνων μας.
<P>
Ανεπίσημες ανταλλαγές α πόψεων, ένα συνεκτικό έργο που θα εκπονήσει από κοινού το Σώμα μας, η Ευρωπαϊκή Επιτροπή και το Συμβούλιο, θα δώσουν τη δυνατότητα να συναφθούν πολλές συμφωνίες από την πρώτη κιόλας ανάγνωση, δίχως να παρακωλύεται η διαφάνεια του μηχανισμού και με την ανταλλαγή περισσότερων πληροφοριών.
<P>
Ψηφίζω λοιπόν την έκθεση Manzella για τις προσπάθειες που καταβάλλει να βελτιώσει ποιοτικά την νομική μας παραγωγή κατά την πρώτη ανάγνωση, κατά τη δεύτερη ανάγνωση και κατά τη συνδιαλλαγή, καθώς και για τη θέληση που δείχνει να σχεδιάσει πιο ολοκληρωμένα το ετήσιο νομοθετικό πρόγραμμα, προς όφελος μεγαλύτερης συγκέντρωσης στους πρωτεύοντες στόχους μας.

<SPEAKER ID=97 NAME="Berthu">
Η έκθεση Manzella, που μόλις ενέκρινε το Ευρωπαϊκό Κοινοβούλιο, προτείνει έναν αριθμό τεχνικών μεταρρυθμίσεων, που προορίζονται να βγάλουν τα συμπεράσματα της νέας διαδικασίας συναπόφασης που προβλέπεται στο άρθρο 251 της Συνθήκης της Ευρωπαϊκής Κοινότητας, το οποίο τροποποιήθηκε από τη Συνθήκη του Αμστερνταμ.
<P>
Η Συνέλευσή μας έχει σίγουρα το δικαίωμα να αρχίσει να σκέφτεται τις συνέπειες του Αμστερνταμ, αλλά προχωρά λίγο μακριά όταν αναφέρεται, στο ψήφισμά της που εγκρίθηκε, σε αυτή τη Συνθήκη σαν να ήταν οριστικά κεκτημένη και σαν το στάδιο της επικύρωσης να ανήκε ήδη στο παρελθόν. Δεν συμβαίνει κάτι τέτοιο, στη Γαλλία κυρίως. Δεν θα πρέπει, σε αυτήν τη νέα Ευρώπη, να θεωρούμε την επιδοκιμασία των λαών ως μία διαδικασία που κατακτάται αυτόματα.
<P>
Μπαίνουμε ακόμη λιγότερο στον πειρασμό να εμπιστευτούμε το Ευρωπαϊκό Κοινοβούλιο σε αυτήν την υπόθεση, όπου η αρχή της συναπόφασης, που εισήχθη από το Μάαστριχτ, καθώς και οι επεκτάσεις που προβλέπονται από το Αμστερνταμ δεν μας φαίνονται καθόλου ικανοποιητικές. Σημειώνω εξάλλου ότι το Συνταγματικό Συμβούλιο της Γαλλίας, στην απόφασή του στις 31 Δεκεμβρίου 1997, εκτίμησε για πρώτη φορά ότι η συναπόφαση, όταν εφαρμόζεται σε ορισμένους τομείς, μπορεί να προσβάλει τους βασικούς όρους άσκησης της εθνικής κυριαρχίας.
<P>
Πράγματι, αυτή η διαδικασία επιτρέπει στο Ευρωπαϊκό Κοινοβούλιο, όπου οι γάλλοι βουλευτές δεν έχουν παρά μόνο το 13 % των ψήφων, να έχει την τελευταία λέξη όσον αφορά τα ζωτικά ζητήματα για τη χώρα μας, κυρίως στον τομέα της κυκλοφορίας των ανθρώπων σε διεθνές επίπεδο. Μπορούμε μάλιστα να φανταστούμε περιπτώσεις, όπου η συναπόφαση θα επέτρεπε στο Ευρωπαϊκό Κοινοβούλιο να αντιτεθεί σε μία απόφαση την οποία επιθυμεί το σύνολο των κυβερνήσεων, οι οποίες υποστηρίζονται από το σύνολο των εθνικών κοινοβουλίων! Βρισκόμαστε ενώπιον μίας περίπτωσης υπερεθνικότητας πολύ πιο επικίνδυνης, αφού άλλωστε η Ευρωπαϊκή Συνέλευση επικαλείται έναν ευρωπαϊκό λαό που δεν υπάρχει, και στηρίζεται στους ευρωκράτες οι οποίοι, δυστυχώς, είναι πολλοί.
<P>
Η Συνθήκη του Αμστερνταμ, όμως, επιδεινώνει αυτήν την κατάσταση: με το πρόσχημα ότι απλοποιεί τη διαδικασία, ενισχύει τη θέση του Ευρωπαϊκού Κοινοβουλίου, το οποίο αποκτά θέση ισοτιμίας με το Συμβούλιο στο νομοθετικό πεδίο, καθιερώνοντας έτσι μία κατάσταση ισορροπίας, στην οποία η έκθεση Manzella αποκαλύπτει με ικανοποίηση τα "χαρακτηριστικά συστήματος δύο νομοθετικών σωμάτων». Παράλληλα, πολλαπλασιάζει τις περιπτώσεις εφαρμογής αυτής της διαδικασίας που έχει ενισχυθεί σε είκοσι πέντε νέους τομείς. Από αυτές τις συνδυασμένες εξελίξεις προκύπτει ένα αυξημένο βάρος του Ευρωπαϊκού Κοινοβουλίου, που αντιπροσωπεύει μία από τις μεγάλες φεντεραλιστικές προόδους της Συνθήκης του Αμστερνταμ.
<P>
Επίσης, πριν περάσουμε επί τροχάδην στα μέτρα εφαρμογής της νέας διαδικασίας και ενόψει της συζήτησης για την επικύρωση του Αμστερνταμ που θα γίνει στη Γαλλία, θα θέλαμε αρχικά να θέσουμε το βασικό ερώτημα: η ενίσχυση της συναπόφασης και η ίδια η συναπόφαση γίνονται την κατάλληλη στιγμή; Η απάντηση είναι όχι, γιατί η συναπόφαση δίνει στο Ευρωπαϊκό Κοινοβούλιο τον ρόλο του οργάνου που λαμβάνει τις κύριες αποφάσεις, ενώ θα έπρεπε να έχει δευτερεύοντα ρόλο. Αφαιρεί από τους λαούς τη δυνατότητα να ορίζουν την τύχη τους, χωρίς οι ευρωπαϊκοί μηχανισμοί να προσφέρουν μία δημοκρατική ποιότητα και μία εγγύτητα ίση με αυτή των εθνικών κοινοβουλίων. Στο μέλλον, θα πρέπει είτε να αποσύρουμε την συναπόφαση - για παράδειγμα ας αρχίσουμε απορρίπτοντας το σχέδιο του Αμστερνταμ - είτε να το ισορροπήσουμε εκ νέου θεσπίζοντας ένα δικαίωμα αρνησικυρίας των εθνικών κοινοβουλίων.

<SPEAKER ID=98 NAME="Caudron">
Αυτή η έκθεση που παρουσιάστηκε από τον συνάδελφό μας κ. Andrea Manzella είναι μεγάλης σημασίας, αφού στοχεύει στο να ερμηνεύσει, μέσα από τα γεγονότα, τις προόδους που σημειώθηκαν από τη Συνθήκη του Αμστερνταμ. Ως υπέρμαχος μίας πραγματικής και αναγνωρισμένης εξουσίας για το Ευρωπαϊκό Κοινοβούλιο, υποστηρίζω τα μέτρα που μας προτείνονται σήμερα.
<P>
Αυτή η αναθεώρηση της διαδικασίας συναπόφασης αποτελεί, ούτε λίγο ούτε πολύ, ένα σημαντικό βήμα για το θεσμικό μας όργανο, και όλοι όσοι βρίσκονται εδώ συμφωνούν σε αυτό το σημείο. Είναι, εντούτοις, σημαντικό να υπενθυμίσουμε την ομοφωνία μας αφού πρόκειται να επιφέρουμε ένα επιπλέον βάρος στο έργο μας.
<P>
Αυτή η κατάσταση ερμηνεύεται όχι μόνο μέσα από τις σχέσεις μας με την Επιτροπή, αλλά επίσης, και είναι εξίσου σημαντικό, μέσα από τη θέληση μας να ξεκινήσουμε έναν αποδοτικό διάλογο με την Ευρωπαϊκή Κεντρική Τράπεζα. Και στις δύο περιπτώσεις φαίνεται ότι η Συνέλευσή μας έχει συνειδητοποιήσει την κατάσταση με σκοπό να αναγνωριστεί ο νομοθετικός μας ρόλος.
<P>
Αυτή η προσδοκία είναι ακόμη πιο δικαιολογημένη, αφού συνοδεύεται από τη θέληση της μεγάλης πλειοψηφίας των συναδέλφων μας να φέρουν πιο κοντά το ευρωπαϊκό οικοδόμημα στον πολίτη. Κάποιοι απαισιόδοξοι, που είναι όλο και πιο λίγοι, μπορούν να επικαλεστούν ότι το ένα ή το άλλο μέτρο δεν προχωρά αρκετά στον έναν ή στον άλλον τομέα. Ωστόσο, πρέπει να λάβουμε υπόψη το σύνολο των διατάξεων για να υπολογίσουμε τον δρόμο που έχουμε διανύσει.
<P>
Ναι, είμαι ενδόμυχα πεπεισμένος ότι οφείλουμε να συνεχίσουμε να προχωρούμε σε αυτήν την κατεύθυνση. Φαίνεται ότι ξαναήρθε η στιγμή να μιλήσει η πολιτική απόφαση και είναι πρωταρχικό να κάνει ό, τι μπορεί για τη νομοθετική εξουσία του Ευρωπαϊκού Κοινοβουλίου. Ελπίζω ότι οι επόμενοι μήνες θα είναι γόνιμοι ως προς το σχέδιο της πολιτικής συζήτησης, αφήνοντας τη λοιδορία και τη δημαγωγία στους ξενόφοβους και στους ρατσιστές. Αυτό δεν μπορεί παρά να ενισχύσει τον ρόλο μας και να αυξήσει την αξιοπιστία μας.

<SPEAKER ID=99 NAME="Deprez">
Συχνά σκέφτομαι ότι ο ευρωσκεπτικισμός, που με λύπη διαπιστώνουμε ότι εκφράζεται από πολλούς συμπολίτες μας, τροφοδοτείται και διατηρείται από τη δικιά μας την απογοήτευση. Έτσι, πόσοι ευρωβουλευτές δεν σπατάλησαν χρόνο και δεν μακρηγόρησαν εκφράζοντας τη θλίψη τους για τις αδυναμίες της Συνθήκης του Αμστερνταμ, ενώ ξέχασαν να τονίσουν τις προόδους - μερικές φορές ουσιαστικές - που περιλαμβάνει;
<P>
Γι' αυτούς τους λόγους, ευγνωμονώ κατ' αρχήν τον εισηγητή μας, κ. Manzella, για τον θετικό και γεμάτο επιχειρήματα χαρακτήρα της έκθεσής του σχετικά με τις αλλαγές που επέφερε η Συνθήκη του Αμστερνταμ στη διαδικασία συναπόφασης.
<P>
Θέλω να χαιρετίσω μαζί του το γεγονός ότι αυτή η Συνθήκη δεν θα επεκτείνει μόνο, αλλά μέσω της απλοποίησης, αναμορφώνει τους μηχανισμούς της διαδικασίας συναπόφασης με τέτοιο τρόπο, ώστε το Ευρωπαϊκό Κοινοβούλιο να είναι αύριο ένας πραγματικός συννομοθέτης.
<P>
Νομίζω, επίσης, ότι έχει απόλυτα δίκιο να εμμένει στις μέγιστες αλλαγές που επιτρέπει η Συνθήκη του Αμστερνταμ, μόλις από την επονομαζόμενη φάση "της πρώτης ανάγνωσης». Πράγματι, η Συνθήκη προβλέπει ότι αυτή η πρώτη φάση μπορεί να είναι και η τελευταία - και συνεπώς να προκαλέσει έναν "νόμο» της Ένωσης - αν το Συμβούλιο ψηφίσει μία πρόταση της Επιτροπής που δεν τροποποιήθηκε από το Κοινοβούλιο, ή αν το Συμβούλιο εγκρίνει όλες τις τροπολογίες που ψηφίστηκαν από το Κοινοβούλιο.
<P>
Συμμερίζομαι πλήρως τη γνώμη του εισηγητή, ο οποίος βλέπει μέσα από αυτήν την πιθανότητα ουσιώδη πλεονεκτήματα ως προς την επιτάχυνση, τον εξορθολογισμό και την απλοποίηση του νομοθετικού έργου.
<P>
Νομίζω, τέλος, ότι έχει δίκιο να εμμένει στο γεγονός ότι το Κοινοβούλιο οφείλει να επωφεληθεί αυτής της ευκαιρίας για να επιφέρει σημαντικές αλλαγές στην στάση του κατά την πρώτη ανάγνωση: βελτίωση της νομικής ποιότητας των κειμένων, μεγαλύτερο βάρος στις βασικές προτεραιότητες, θέσπιση νέων διοργανικών σχέσεων. Κάνατε καλή δουλειά, κύριε Manzella. Σας ψηφίζω (σχεδόν) ανεπιφύλακτα.

<SPEAKER ID=100 NAME="Kirsten Jensen, Blak, Sindal και Iversen">
Οι Δανοί σοσιαλδημοκράτες ψήφισαν σήμερα υπέρ της έκθεσης Manzella. Αυτό το πράξαμε βάσει του σκεπτικού ότι η έκθεση αναλύει πολύ καλά τη βελτιωμένη διαδικασία συναπόφασης που ψηφίστηκε με τη Συνθήκη του Αμστερνταμ. Στηρίζουμε σαφώς τη βελτιωμένη επιρροή του Ευρωπαϊκού Κοινοβουλίου σε πολλούς πολιτικούς τομείς· τώρα αποκτούμε την ίδια επιρροή με το Συμβούλιο. Οι Δανοί σοσιαλδημοκράτες καταψηφίζουν ωστόσο το σημείο, όπου αναφέρεται ότι θα απαιτείται γραπτή αιτιολόγηση όλων των τροπολογιών του Ευρωπαϊκού Κοινοβουλίου που αφορούν νομοθετικά ζητήματα. Ο λόγος που εναντιωνόμαστε στο συγκεκριμένο σημείο της έκθεσης είναι, ότι με αυτόν τον τρόπο η διαδικασία θα καταστεί πολύ γραφειοκρατική και βραδεία, πράγμα που δεν μπορεί βέβαια να είναι πρόθεσή μας όταν θέλουμε να απλοποιήσουμε τη διαδικασία συναπόφασης.

<SPEAKER ID=101 NAME="Wibe">
Απέχω της ψηφοφορίας γι' αυτή την έκθεση διότι η βασική μου τοποθέτηση είναι, ότι το Ευρωπαϊκό Κοινοβούλιο δεν θα πρέπει να έχει κάποια διαδικασία συναπόφασης μαζί με το Συμβούλιο. Θεωρώ ότι η κοινοτική συνεργασία θα πρέπει να βασίζεται στη συνεργασία μεταξύ των κοινοβουλιών των κρατών μελών. Ο πολιτικός διάλογος στα κράτη μέλη σήμερα έχει ως βάση τις εκλογές για τα εθνικά κοινοβούλια. Η εξουσία του Ευρωπαϊκού Κοινοβουλίου πρέπει να μειωθεί χάριν της δημοκρατίας.
<P>
Έκθεση Frischenschlager
<SPEAKER ID=102 NAME="Ahlqvist και Theorin">
Ο διάλογος για τη συνεργασία και τις διαφορετικές ταχύτητες διεξάγεται επί μακρόν στην ΕΕ. Ο εισηγητής έκανε μία φιλόδοξη προσπάθεια να ρίξει φως σ' αυτό το θέμα. Όμως, δεν μπορούμε να ψηφίσουμε υπέρ τριών, κυρίως, παραγράφων του ψηφίσματος, συγκεκριμένα, των παραγράφων 10, 12 και 21. Είμαστε, όμως, διστακτικοί και όσον αφορά την παράγραφο 11.
<P>
Η συνεργασία είναι η προϋπόθεση κάθε διεθνούς έργου, ειδικά για την ΕΕ. Ο σκοπός που επιθυμούμε να επιτύχουμε μέσω της συνεργασίας δεν μπορεί ωστόσο ποτέ να επιτευχθεί μέσω του εξαναγκασμού άλλων κρατών μελών να δεχτούν κάτι που δεν επιθυμούν. Η συνεργασία πρέπει να είναι απολύτως προαιρετική για να είναι ουσιαστική. Γι' αυτό το λόγο δεν μπορούμε να υπερψηφίσουμε τις παραγράφους 10, 11, 12 και 21.

<SPEAKER ID=103 NAME="Andersson, Hulthιn, Lφφw και Waidelich">
Θεωρούμε ότι για δημοκρατικούς λόγους αυτό που αποφασίστηκε στη Συνθήκη του Αμστερνταμ θα πρέπει να ισχύει, έως ότου μία ενδεχόμενη νέα Διακυβερνητική Διάσκεψη τροποποιήσει αυτήν τη Συνθήκη. Αυτό προάγει επίσης τη σαφήνεια και τη δυνατότητα εποπτείας για τις υποψήφιες χώρες της κοινοτικής νομοθεσίας.

<SPEAKER ID=104 NAME="Berthu">
Η Ομάδα των Ανεξαρτήτων για την Ευρώπη των Εθνών καταψήφισε την έκθεση Frischenschlager, σχετικά με την εφαρμογή των ενισχυμένων συνεργασιών που προβλέπονται από τη Συνθήκη του Αμστερνταμ. Η ομάδα μας εξήγησε τη θέση της μέσα από μια μειονοτική άποψη, που η Επιτροπή Θεσμικών Θεμάτων θέλησε να εμφανίσει σε παράρτημα της έκθεσης.
<P>
Πράγματι, ενώ σήμερα οι συνεργασίες μεταξύ των κρατών είναι εντελώς ελεύθερες στην Ευρώπη (εκτός, προφανώς, από ό, τι έχουν κωδικοποιήσει τα κοινοτικά κείμενα), η Συνθήκη του Αμστερνταμ θα ήθελε να ενσωματώσει τα πάντα στην κοινοτικό μηχανισμό, δίνοντας στις ειδικές συνεργασίες μία ιδιαίτερη υπόσταση στο πλαίσιο των συνθηκών. Ο τελικός της στόχος συνίσταται λοιπόν στη μείωση της διαφοροποίησης των συνεργασιών στην Ευρώπη, υποχρεώνοντάς τις να ακολουθήσουν ένα ενιαίο θεσμικό πλαίσιο, το οποίο προσανατολίζεται στη δόμηση ενός υπερκράτους.
<P>
Αυτός ο προσανατολισμός μας φαίνεται ακατάλληλος: μετά την κατάρρευση του σοβιετικού καθεστώτος, οι Ευρωπαίοι μπορούν να διακρίνουν την πιθανότητα μίας ηπείρου απελευθερωμένης από τον ολοκληρωτισμό, πραγματοποιώντας επιτέλους τα ιδανικά τους ως προς τον σεβασμό των ατόμων και των λαών. Το υπερκράτος και οι διάφορες ενοποιήσεις που συνεπάγονται δεν έχουν καμία χρησιμότητα από αυτή την άποψη. Ακόμη χειρότερο, αντιτασσόμενοι στην διαφοροποιημένη φύση της Ευρώπης, θα την εξασθενήσουν αντί να την ενισχύσουν.
<P>
Επιπλέον, οι ειδικές συνεργασίες, που όμως παράλληλα είναι ενσωματωμένες στον κοινοτικό μηχανισμό, όπως προβλέπεται από τη Συνθήκη του Αμστερνταμ, επιδέχονται κριτική από τεχνική άποψη, γιατί θα ήταν περίπλοκες και σχεδόν αναποτελεσματικές. Αντίθετα με τις προθέσεις που έχουν δηλωθεί, θα οδηγήσουν σε μία αδιέξοδη διαχείριση, όπως δείχνει ήδη η νέα συνεργασία "Σένγκεν». Έτσι, η πολλαπλότητα των προηγούμενων συνθηκών και το δικαίωμα ελέγχου, που η Συνθήκη παραχωρεί στο σύνολο των μελών της Ευρωπαϊκής Ένωσης, σχετικά με τις ιδιαίτερες συμφωνίες, θα αποθαρρύνουν τους υποψηφίους και θα αναχαιτίσουν τις συνεργασίες, οι οποίες, στην αντίθετη περίπτωση, θα μπορούσαν να είναι ωφέλιμες.
<P>
Οι συζητήσεις που έγιναν χθες το βράδυ σε αυτό το Κοινοβούλιο έδειξαν εξάλλου ότι, ακόμη και οι φεντεραλιστές μπερδεύτηκαν και επέδειξαν μεγάλη αβεβαιότητα ως προς την ορθότητα των νέων διατάξεων. Ο συνάδελφός μας κ. Ole Krarup μπόρεσε ορθώς να υπογραμμίσει ότι, αν οι πολίτες λάβαιναν γνώση των τόσο σύνθετων διατάξεων, θα διχάζονταν ανάμεσα στο νευρικό γέλιο και το σάστισμα.
<P>
Η Ομάδα των Ανεξαρτήτων για την Ευρώπη των Εθνών θεωρεί ότι οι συνεργασίες στην Ευρώπη πρέπει να αφεθούν ελεύθερες, υπό τον έλεγχο των εθνικών κοινοβουλίων. Αυτή η μέθοδος θα είναι πολύ πιο απλή και ωφέλιμη. Οι διάφορες συνεργασίες πρέπει να ενωθούν στο πλαίσιο της Ευρωπαϊκής Ένωσης, μόνο αν αυτό μπορέσει να αποδειχθεί πιο αποτελεσματικό για κάθε περίπτωση ξεχωριστά. Πρέπει, έτσι, να δημιουργηθεί μία δυναμική της συνεργασίας σε ένα κλίμα ελευθερίας.

<SPEAKER ID=105 NAME="Delcroix">
Η ευρωπαϊκή συνεργασία διαδραμάτισε βασικό ρόλο στην ανάπτυξη των κοινοτικών κεκτημένων. Μέσω της ψήφου μιας εκουσίως μοιρασμένης κυριαρχίας, μπόρεσαν να αποκομιστούν επιτυχίες. Σήμερα όμως φαίνεται ότι, πέρα από τη διεύρυνση, η Ευρωπαϊκή Ένωση οφείλει να αφήσει μία θέση στην ενισχυμένη συνεργασία.
<P>
Αυτή η ενισχυμένη συνεργασία μεταξύ των κρατών μελών στοχεύει στην υπέρβαση των τροχοπεδών, που οφείλονται στις ενίοτε αποκλίνουσες προσδοκίες των μελών της Ευρωπαϊκή Ένωσης. Πολλές φορές οφείλεται στους μηχανισμούς ψήφισης με ομοφωνία. Κανένας, εντούτοις, δεν επιθυμεί να είναι αναγκασμένος να εφαρμόσει τους μηχανισμούς της ενισχυμένης συνεργασίας, που ο πολίτης θα αντιλαμβανόταν ως μία διαπίστωση αποτυχίας.
<P>
Επιπλέον, υπάρχει ένα είδος ανταγωνισμού μεταξύ των αναμενόμενων θεσμικών μεταρρυθμίσεων που θα επιτρέψουν τη διεύρυνση της Ευρώπης και της ενισχυμένης συνεργασίας, που αποτελεί ένα μέσο πίεσης, με σκοπό την επιβολή της οικοδόμησης της Ευρώπης στην περίπτωση που, ακόμη μία φορά, οι διακυβερνητικές διαδικασίες αποτύχαιναν. Θα πρέπει λοιπόν να δείξουμε ξεκάθαρη προτίμηση στις θεσμικές μεταρρυθμίσεις και να αφιερώσουμε όλες μας τις προσπάθειες σε αυτόν τον σκοπό. Φαίνεται μάταιο σήμερα να ελπίζουμε ότι η ενισχυμένη συνεργασία θα αποτελέσει το κατάλληλο πλαίσιο για να αντιμετωπιστούν οι βασικές προκλήσεις της Ευρωπαϊκής Ένωσης. Η Ευρώπη οφείλει να διαλέξει το κατάλληλο γρανάζι για να προσαρμοστεί.
<P>
Πρέπει ωστόσο να είμαστε έτοιμοι για το χειρότερο και να κάνουμε τα πάντα για να μη διαλυθεί η Ευρωπαϊκή Ένωση. Μία Ευρώπη ΰ la carte είναι απαράδεκτη. Αν οι ενισχυμένες συνεργασίες καθίσταντο απαραίτητες, θα έπρεπε να ανταποκρίνονται σε ορισμένα κριτήρια:
<P>
1.Το κοινοτικό κεκτημένο και η καλή λειτουργία της εσωτερικής αγοράς δεν πρέπει να αμφισβητούνται.2. Το ενιαίο θεσμικό πλαίσιο πρέπει να διατηρηθεί.3. Κάθε ενισχυμένη συνεργασία πρέπει να είναι συμβατή με τους στόχους της Ευρωπαϊκής Ένωσης που είναι αποδεκτοί από όλα τα κράτη μέλη.4. Θα πρέπει να είναι η έσχατη λύση και να προβλέπει τις κατάλληλες δυνατότητες, για τα κράτη που δεν συμμετέχουν, να προσχωρήσουν σε ένα μετέπειτα στάδιο.5. Η Επιτροπή οφείλει να διαδραματίσει κεντρικό ρόλο στην εφαρμογή των κριτηρίων και των όρων, ιδιαίτερα σε κοινοτικά θέματα.Αυτές οι συνθήκες παρουσιάζονται στο μνημόνιο του Βελγίου, των Κάτω Χωρών και του Λουξεμβούργου της 8ης Μαρτίου 1996.
<P>
Χαιρετίζω, στην πρόταση ψηφίσματος, το σημείο 7 που υπογραμμίζει τον εξαιρετικό και περιορισμένο χαρακτήρα του τομέα της ενισχυμένης συνεργασίας και το σημείο 20, που θεωρεί μάταιο να περιμένουμε ότι η ενισχυμένη συνεργασία θα μπορούσε να αποτελέσει ένα κατάλληλο θεσμικό πλαίσιο.
<P>
Θα δανειστώ τον επίλογο από την ομάδα προβληματισμού που είναι υπεύθυνη για την προετοιμασία της Διακυβερνητικής Διάσκεψης. Η ενισχυμένη συνεργασία θα ήταν ίσως μία πρόοδος, αλλά θα μπορούσε επίσης να καταλήξει στην αμφισβήτηση των προηγούμενων κεκτημένων. Σύμφωνα με τους μεν, γίνεται για να μπορέσουν τα πιο φιλόδοξα κράτη να προοδεύσουν και σύμφωνα με τους δε, αντίθετα, για να μην είναι αναγκασμένα να συμμετάσχουν σε κοινοτικά σχέδια. Πρέπει, λοιπόν, να αντιμετωπίσουμε δύο απειλές, τη διάσπαση και την αδράνεια.

<SPEAKER ID=106 NAME="Deprez">
Ο συνάδελφός μας, κ. Friedhelm Frischenschlager, με την εξαίρετη έκθεσή του μας έδωσε ένα δείγμα των πνευματικών του ικανοτήτων. Πράγματι, θίγει με ευαισθησία και ποικιλομορφία έναν από τους πιο αμφιλεγόμενους μηχανισμούς που εισήχθησαν με τη Συνθήκη του Αμστερνταμ, δηλαδή την ενισχυμένη συνεργασία.
<P>
Σύμφωνα με το πνεύμα αυτών που την επινόησαν, μπορούμε να σκεφτούμε ότι η ενισχυμένη συνεργασία - δηλαδή, σε γενικές γραμμές, η δυνατότητα που παρέχεται σε μία πλειοψηφία κρατών μελών να προχωρούν στο δρόμο της ολοκλήρωσης χωρίς να τους καθυστερούν άλλοι, που δεν θέλουν ή δεν μπορούν να ακολουθήσουν τον προτεινόμενο ρυθμό - έχει ως στόχο να επιτρέψει την υπέρβαση των τροχοπεδών στο Συμβούλιο.
<P>
Αν όντως αυτή είναι η πρόθεση, θα έπρεπε να προβλέψουμε ένα δικαίωμα "οιονεί βέτο» για κάθε κράτος μέλος, με το πρόσχημα "σοβαρών λόγων εθνικής πολιτικής», υποχρεώνοντας έτσι το Ευρωπαϊκό Συμβούλιο να αποφαίνεται ομοφώνως;
<P>
Αν όντως αυτή είναι η πρόθεση, θα έπρεπε να προβλέψουμε το σεβασμό ενός τόσο μεγάλου αριθμού εγγυήσεων όχι μόνο επί της ουσίας - όπου είναι εντελώς δικαιολογημένες - αλλά και επί της διαδικασίας, όπου είναι συγχρόνως πολυσύνθετες και διφορούμενες (πώς να ορίσουμε κυρίως την έννοια της "ύστατης λύσης»; ).
<P>
Στην πραγματικότητα, όπως και ο εισηγητής, δεν μπορώ να αποβάλω την ιδέα ότι η ενισχυμένη συνεργασία θα έχει κυρίως μία εικονική αποτελεσματικότητα: δεν θα τη χρησιμοποιήσουμε καθόλου, αλλά ελπίζουμε ότι ο κίνδυνος της χρησιμοποίησής της θα καταρρίψει τη μία ή την άλλη τροχοπέδη.
<P>
Μόνο και μόνο γι' αυτό η ενισχυμένη συνεργασία θα ήταν ήδη πολύ χρήσιμη. Με αυτό το πνεύμα ψήφισα την έκθεση του κ. Frischenschlager.

<SPEAKER ID=107 NAME="Kirsten Jensen, Blak, Sindal και Iversen">
Οι Δανοί σοσιαλδημοκράτες ψήφισαν σήμερα υπέρ της έκθεσης Frischenschlager. Αυτό το πράξαμε βασιζόμενοι στο σκεπτικό ότι η έκθεση αποτελεί καλή συνέχεια των στόχων της Συνθήκης του Αμστερνταμ. Μολαταύτα ψηφίσαμε κατά των σημείων 10 και 12 της έκθεσης, διότι δεν συμφωνούμε με τη θέση του εισηγητή όσον αφορά την ειδική δυνατότητα χρήσης του βέτο. Σε αντίθεση με τον εισηγητή, είμαστε της άποψης ότι είναι συνετό ως σήμα κινδύνου στη συνεργασία. Πρέπει να υπάρχει η δυνατότητα να επικαλείται κάποιος το δικαίωμα αρνησικυρίας, εάν συντρέχουν σοβαροί εθνικοί λόγοι. Με αυτό δεν εννοούμε φυσικά ότι αυτή η δυνατότητα πρέπει να χρησιμοποιείται σε όλα τα ζητήματα όπου προκύπτει διαφωνία, όμως είναι πεποίθησή μας ότι η διατύπωση στο συμβιβασμό του Λουξεμβούργο του 1966 πρέπει να διατηρηθεί. Αυτό σημαίνει πως συμφωνούμε, τα μέλη του Συμβουλίου, όταν διακυβεύονται πραγματικά μεγάλα συμφέροντα κάποιου κράτους μέλους σε σχέση με αποφάσεις που μπορούν να ληφθούν κατά πλειοψηφία κατόπιν πρότασης της Επιτροπής, εντός ενός λογικού χρονικού περιθωρίου, να προσπαθούν να πετύχουν λύσεις με τις οποίες θα μπορούν να συμφωνήσουν όλα τα μέλη του Συμβουλίου, λαμβάνοντας υπόψη τόσο τα συμφέροντα της χώρας τους όσο και τα συμφέροντα της Κοινότητας υπό το πρίσμα του άρθρου 2 της Συνθήκης.

<SPEAKER ID=108 NAME="Lindqvist">
Η "ενισχυμένη συνεργασία» μεταξύ ορισμένων χωρών σε μία συγκεκριμένη περιοχή δημιουργεί έναν διαχωρισμό της ΕΕ σε πρώτη και δεύτερη κατηγορία. Η Συνθήκη του Αμστερνταμ παρέχει τώρα μία τέτοια δυνατότητα υπό αυστηρές προϋποθέσεις και με τη διασφάλιση ότι, το δικαίωμα αρνησικυρίας εξακολουθεί τελικά να υφίσταται για να εμποδίζουν τα κράτη μέλη τέτοιες προτάσεις. Το Κοινοβούλιο δεν μπορεί και δεν θα πρέπει να τροποποιήσει προτεινόμενα κείμενα Συνθήκης, έστω και αν η Συνθήκη δεν έχει επικυρωθεί ακόμη από όλα τα κράτη μέλη.
<P>
Η αντικατάσταση της αρχής της ομοφωνίας με αποφάσεις σύμφωνα με την αρχή της ειδικής πλειοψηφίας, έχει στην πραγματικότητα το ίδιο αποτέλεσμα με την κατάργηση του δικαιώματος αρνησικυρίας, δηλαδή, μία χώρα που θέλει να εμποδίσει μία "ενισχυμένη συνεργασία» άλλων χωρών δεν μπορεί πλέον να το κάνει. Η αρχή της ομοφωνίας και της αρνησικυρίας θα έπρεπε να είναι αυτονόητες στη συνεργασία μεταξύ ανεξαρτήτων κρατών. Γι' αυτό καταψήφισα την έκθεση.

<SPEAKER ID=109 NAME="Spaak">
Η Συνθήκη του Αμστερνταμ απέφυγε τις θεσμικές μεταρρυθμίσεις, οι οποίες είναι φανερό ότι είναι αναπότρεπτες στο πλαίσιο της Ένωσης, η οποία διευρύνεται προς τις χώρες της Κεντρικής και Ανατολικής Ευρώπης.
<P>
Η επέκταση της αρχής της ειδικής πλειοψηφίας στους κόλπους του Συμβουλίου αποτελεί, αναμφισβήτητα, τον ακρογωνιαίο λίθο των θεσμικών μεταρρυθμίσεων που πρέπει να αναληφθούν, προκειμένου να αποτραπεί μία θεσμική καθήλωση στην Ευρωπαϊκή Ένωση.
<P>
Όμως, κατέστη γρήγορα εμφανές ότι τα κράτη μέλη δεν είναι έτοιμα να επισπεύσουν τα πράγματα στον τομέα αυτό.
<P>
Εν τω μεταξύ, εμφανίσθηκε μία νέα πολιτική ιδέα, η "ευελιξία». Η ιδέα αυτή, η οποία διαμορφώθηκε στην ομάδα προβληματισμού ενόψει της Διακυβερνητικής Διάσκεψης, φαινόταν να αποτελεί σε μία πρώτη φάση τη "θαυματουργή» λύση για να μπορέσει η Ένωση να βγει από το μαρασμό στον οποίο βρισκόταν.
<P>
Δυστυχώς, το Αμστερνταμ διέψευσε όλα αυτά και κατέδειξε ότι "οι ενισχυμένες συνεργασίες», έτσι όπως θεσπίστηκαν στη νέα Συνθήκη, έχουν πολύ στενά όρια (περιορίζονται κυρίως στο τρίτο πυλώνα) και πιθανόν να μη μπορούν να λειτουργήσουν.
<P>
Η Ομάδα ELDR καταδικάζει τη δυνατότητα που δίδει η Συνθήκη του Αμστερνταμ σε κάθε κράτος μέλος να αντιταχθεί στην εφαρμογή με ειδική πλειοψηφία των διατάξεων σχετικά με την ενισχυμένη συνεργασία για "σημαντικούς λόγους εθνικής πολιτικής» των οποίων, εξάλλου, δεν δίδεται κανένας ορισμός.
<P>
Η Ομάδα ELDR κρίνει ότι η δυνατότητα της αρνησικυρίας αντιβαίνει, ταυτόχρονα, στην πρόθεση για επίλυση, με τον τρόπο αυτό, ορισμένων εμπλοκών και ότι είναι δυσανάλογη σε σχέση με την έκταση των προβλεπόμενων εφαρμογών.
<P>
Εξάλλου, κρίνουμε ότι δεν πρέπει να δίδεται ποτέ η δυνατότητα σε ένα κράτος μέλος να επικαλείται τους λόγους αυτούς και δεν μπορούμε, προφανώς, να στηρίξουμε μία έκθεση που προτείνει τη δυνατότητα αυτή και έχει ως αποτέλεσμα να καταστούν οι "ενισχυμένες συνεργασίες», απόλυτα ανεφάρμοστη και άχρηστη διάταξη.
<P>
Όσοι υπερψηφίσουν σήμερα την έκθεση αυτή πρέπει να αντιληφθούν ότι, εάν "οι ενισχυμένες συνεργασίες», έτσι όπως ορίσθηκαν και θεσπίσθηκαν με τη Συνθήκη του Αμστερνταμ, υπήρχαν την εποχή που εγκαινιάσθηκε η ΟΝΕ, πιθανόν το ευρώ να μην υπήρχε σήμερα.

<SPEAKER ID=110 NAME="Souchet">
Πριν ακόμα επικυρωθεί η Συνθήκη του Αμστερνταμ από τους πολίτες ή τους εκπροσώπους τους, το Ευρωπαϊκό Κοινοβούλιο επιλήφθηκε με δική του πρωτοβουλία μίας διάταξης της Συνθήκης, η οποία δίδει τη δυνατότητα στα κράτη μέλη τα οποία το επιθυμούν να συνεργασθούν περισσότερο σε ορισμένους τομείς.
<P>
Η αντίδραση του Ευρωπαϊκού Κοινοβουλίου συμμορφώνεται με τη δεσπόζουσα ιδεολογία: η νέα αυτή διάταξη θεωρείται αποκλειστικά ως απειλή για την ομοσπονδιακή οικοδόμηση, την οποία επιθυμεί να προωθήσει, και θέλει να περιορίσει το πεδίο της όσο το δυνατόν περισσότερο.
<P>
Εντούτοις, η εθελούσια συνεργασία των κρατών αποτελεί μία ευρωπαϊκή προσέγγιση, η οποία μέχρι σήμερα εξασφάλισε τα περισσότερα θετικά αποτελέσματα από την Ariane έως το Airbus.
<P>
Το ίδιο ισχύει και στον τομέα των διεθνών σχέσεων. Το Ευρωπαϊκό Κοινοβούλιο οδύρεται τελετουργικά για την αναποτελεσματικότητα της κοινής εξωτερικής πολιτικής και πολιτικής ασφαλείας χωρίς να θέλει να αναγνωρίσει ότι η αποτελμάτωση αυτή είναι διαρθρωτική. Όμως, αντί να επιδιώκει να εντάξει πλήρως το σύνολο των εξωτερικών δράσεων της Ένωσης στο πλαίσιο μίας ενιαίας κοινοτικής πολιτικής, η Ευρώπη θα μπορούσε να ενθαρρύνει και να στηρίξει τις πρωτοβουλίες ορισμένων κρατών μελών τα οποία διαθέτουν μεγαλύτερη εμπειρία, και να τους αναγνωρίσει μία ευρωπαϊκή διάσταση, όταν κρίνει ότι οι πρωτοβουλίες αυτές εξυπηρετούν τα συμφέροντα του συνόλου της Ευρώπης, με αποτέλεσμα η εξωτερική δράση της Ένωσης να γίνει πραγματική, ορατή και σεβαστή. Αγνοώντας ηθελημένα τη συνάφεια και την αποτελεσματικότητα των εθνικών διπλωματιών, η Ένωση στερείται από μόνη της ορισμένων σημαντικών πλεονεκτημάτων. Προωθώντας μία ιδεολογική θεώρηση της κοινής εξωτερικής πολιτικής και πολιτικής ασφαλείας, η Ένωση καταδικάζει τον εαυτό της σε αδυναμία.
<P>
Υποστηρίζοντας μία αρχαϊκή και μονολιθική θεώρηση μίας Ευρώπης ενιαίου πλαισίου και ομοιόμορφης πολιτικής, το Κοινοβούλιο για μία ακόμα φορά αρνήθηκε να ακολουθήσει τη γόνιμη οδό της εθελούσιας συνεργασίας κυρίαρχων εθνών.

<SPEAKER ID=111 NAME="Wibe">
Ως συνήθως, όταν το Ευρωπαϊκό Κοινοβούλιο εξετάζει θεσμικά θέματα προχωρά πέρα από το σημείο στο οποίο κατέληξε η Διακυβερνητική Διάσκεψη. Σε αυτήν την έκθεση αυτό τονίζεται με μεγάλη σαφήνεια στις παραγράφους 10, 12 και 21.
<P>
Δεν πιστεύω στη δημιουργία μίας ομόσπονδης Ευρώπης και, ως εκ τούτου, καταψηφίζω τις παραγράφους 10, 12 και 21.
<P>
Έκθεση Weiler
<SPEAKER ID=112 NAME="Caudron">
Δεν διαφωνώ σε κανένα σημείο με τη συνάδελφο κ. Barbara Weiler, το κείμενό της είναι υψηλής ποιότητας και υποστηρίζω χωρίς καμία επιφύλαξη τις συστάσεις της. Εντούτοις, εδώ και μερικά χρόνια συχνά βλέπω να υιοθετούνται εκθέσεις οι οποίες συνδέονται λίγο έως πολύ με το θέμα αυτό.
<P>
Δυστυχώς, οφείλει κανείς να διαπιστώσει ότι σημειώνουμε βραδεία πρόοδο στον τομέα αυτό. Τα άτομα τα οποία επιθυμούν ή πρέπει να εργασθούν σε ένα κράτος μέλος εκτός του κράτους καταγωγής τους αντιμετωπίζουν διοικητικά προβλήματα τα οποία βρίσκονται σε πλήρη αντίθεση με τα επιχειρήματα που κυριαρχούν σήμερα υπέρ της ευελιξίας, της κινητικότητας, και πολλών άλλων.
<P>
Όμως, πρέπει να παραδεχθούμε ότι είναι περίεργη η ανησυχητική ευκολία με την οποία μπορούν να επενδυθούν εκατομμύρια ECU στην άλλη άκρη του πλανήτη, ενώ ένα άτομο που επιθυμεί να εργασθεί 50 χιλιόμετρα μακριά από το σπίτι του αντιμετωπίζει όλων των ειδών τις δυσκολίες εάν χρειασθεί να διασχίσει τα σύνορα. Ένα απίστευτο παράδοξο την εποχή της παγκοσμιοποίησης!
<P>
Πράγματι, εκνευρίζομαι με τις επιστολές ευρωπαίων πολιτών με τις οποίες μου εξηγούν τα προβλήματα φορολογίας, τόπου διαμονής, κ.λ.π. που αντιμετωπίζουν. Και ας μη μιλήσουμε για τον διοικητικό μαραθώνιο που πρέπει να τρέξει κανείς για ένα συχνά αβέβαιο αποτέλεσμα.
<P>
Μάλιστα, η Ευρώπη των Πολιτών, η καθημερινή Ευρώπη, δεν έχει οικοδομηθεί ακόμη. Κι όμως, εκπλήσσομαι που ορισμένοι συνάδελφοι αντιτίθενται, στο όνομα δεν γνωρίζω ποίου φαντάσματος, σε απλές λύσεις. Τέλος, είναι οι ίδιοι οι οποίοι απορρίπτουν οποιαδήποτε μορφή ευρωπαϊκής οικοδόμησης ...
<P>
Πρέπει οπωσδήποτε να δοθεί λύση στα θέματα αυτά γιατί, πέρα από τα ατομικά προβλήματα που δημιουργούνται, αυτό που διακυβεύεται ενώπιον των συμπολιτών μας είναι η ευρωπαϊκή οικοδόμηση.
<P>
Δεν μπορούμε να τους απογοητεύσουμε στο θέμα των μεγάλων πολιτικών επιλογών, δεν μπορούμε να λησμονήσουμε τα καθημερινά προβλήματα των Ευρωπαίων!

<SPEAKER ID=113 NAME="Eriksson και Sjφstedt">
Απέχουμε της τελικής ψηφοφορίας για την έκθεση Weiler.
<P>
Συμφωνούμε με πολλά στην έκθεση και είναι εξαιρετικά σημαντικό να λυθούν τα προβλήματα των διαμεθοριακών εργαζομένων. Ωστόσο, δεν θεωρούμε ότι θα πρέπει να εναρμονιστούν τα συστήματα φορολόγησης, συνταξιοδότησης και κοινωνικής ασφάλισης. Δεν θεωρούμε ότι η ελεύθερη κυκλοφορία των εργαζομένων είναι ο βασικός κρίκος για την ανάπτυξη και τη συνέχιση της ευημερίας.

<SPEAKER ID=114 NAME="Lis Jensen">
Η έκθεση Weiler αξίζει επαίνους διότι δεν κάνει διακρίσεις μεταξύ των ατόμων που κατάγονται από ένα κράτος της Ένωσης και αυτών που αρχικά δεν κατάγονται από ένα κράτος μέλος. Παρά το συμπαθητικό βασικό σκεπτικό της έκθεσης, αδυνατώ να την στηρίξω.
<P>
Το να θέλουμε να εναρμονίσουμε τα εκπαιδευτικά συστήματα, τα συστήματα κοινωνικής ασφάλισης, τις φορολογικές διατάξεις κ.ο.κ., με στόχο την ελεύθερη κυκλοφορία των εργαζομένων είναι σαν να πυροβολούμε σπουργίτια με κανόνια. Το πρόβλημα είναι μηδαμινό. Για όσους επιθυμούν να εργαστούν στο εξωτερικό, ο θεμελιώδης κανόνας πρέπει να είναι ότι δεν θα εργάζονται σε χειρότερες συνθήκες απ' ό, τι το εργατικό δυναμικό της ίδιας της χώρας από την ημέρα που αρχίζουν να εργάζονται. Είναι καθήκον των εθνικών αρχών να ελέγχουν ότι αυτό πράγματι ισχύει. Όπως ειπώθηκε, το θέμα της ελεύθερης κυκλοφορίας των εργαζομένων πέρα από τα εθνικά σύνορα είναι μικρό θέμα. Μόνο το 0, 2 % του συνολικού εργατικού δυναμικού της ΕΕ κάνει χρήση αυτής της δυνατότητας. Ακόμη και αν η ΕΕ έφτανε στο 0, 5 % των ΗΠΑ, για παράδειγμα, πράγμα το οποίο όμως δυσχεραίνουν οι γλωσσικές και πολιτισμικές διαφορές, και πάλι μετά βίας θα μειωνόταν η υπερβολικά υψηλή ανεργία, πράγμα που επισημαίνει και η ίδια η κ. Weiler.
<P>
Δεν μπορώ επ' ουδενί να στηρίξω την επιθυμία για «χαλάρωση» του κανονισμού 1408/71. Στηρίζω πλήρως την παρακώλυση από το Συμβούλιο επ' αυτού του θέματος. Καλώ λοιπόν τους δανούς διαπραγματευτές στο Συμβούλιο να «μείνουν αμετακίνητοι». Η ιδέα ενός κοινοτικού καθεστώτος «για ευρωπαίους μαθητευόμενους» βρίσκει πλήρως αντίθετο το δανέζικο συνδικαλιστικό κίνημα. Η ΕΕ δεν πρέπει να έχει οποιαδήποτε επιρροή στο περιεχόμενο της επαγγελματικής εκπαίδευσης, αλλά εδώ που τα λέμε ούτε και σε οποιασδήποτε άλλου είδους εκπαίδευσης. Ο τομέας της εκπαίδευσης αποτελεί αποκλειστικα εθνικό θέμα.
<P>
Για τους ανωτέρω λόγους, μεταξύ άλλων, αδυνατώ να στηρίξω την έκθεση Weiler.

<SPEAKER ID=115 NAME="Kirsten Jensen, Blak, Sindal και Iversen">
Οι Δανοί σοσιαλδημοκράτες ψήφισαν σήμερα υπέρ της βελτίωσης της ελεύθερης κυκλοφορίας των εργαζομένων στην ΕΕ. Μία από τις θεμελιώδεις βάσεις της ευρωπαϊκής συνεργασίας είναι να υλοποιηθεί η δυνατότητα της ελεύθερης κυκλοφορίας ατόμων - όχι μόνο αγαθών, κεφαλαίων και παροχής υπηρεσιών. Η Ευρώπη δεν πρέπει να είναι μόνο μια κοινότητα επιχειρήσεων. Πρέπει να είναι μια Ευρώπη πολιτών.
<P>
Ως εκ τούτου, συντασσόμαστε με τη σύσταση να καταργηθούν τα πολλά εμπόδια για την ελεύθερη κυκλοφορία. Μόνο το 0, 2 % των Ευρωπαίων πολιτών εργάζεται σε άλλο κράτος μέλος. Ένας από τους λόγους είναι ότι είναι αρκετά δύσκολο να μετακομίσει κανείς σε άλλη χώρα. Γι' αυτό πρέπει να φροντίσουμε να καταρτίσουμε σαφείς και ευνόητους κανόνες, για παράδειγμα στα συστήματα συνταξιοδότησης και κάλυψης από κινδύνους ασθενείας. Πρέπει να γίνουν λιγότερο γραφειοκρατικά, ούτως ώστε να μπορέσουν οι άνθρωποι να δοκιμάσουν την τύχη τους σε ένα άλλο κράτος μέλος.
<P>
Η εισηγήτρια της έκθεσης αποδοκιμάζει τις δανέζικες επιφυλάξεις ως προς τον δικαστικό τομέα. Εδώ πρέπει να επισημάνουμε ότι οι δανέζικες επιφυλάξεις στον δικαστικό τομέα είναι υπόθεση της Δανίας και μπορούν να αλλάξουν μόνο κατόπιν διεξαγωγής δημοψηφίσματος στη Δανία.

<SPEAKER ID=116 NAME="Lindqvist (ELDR), Holm και Schφrling (V)">
Είμαστε αντίθετοι, μεταξύ άλλων, με το απόσπασμα της έκθεσης που αναφέρεται στη Συνθήκη Σένγκεν, καθώς και με τις παραγράφους που αναφέρονται στην κατάργηση της προϋπόθεσης της ομοφωνίας.
<P>
Εντούτοις, υπερψηφίσαμε την έκθεση για να ενισχύσουμε τα δικαιώματα των πολιτών τρίτων χωρών.

<SPEAKER ID=117 NAME="Lulling">
Η έκθεση της Επιτροπής Απασχόλησης και Κοινωνικών Υποθέσεων της Επιτροπής της Ευρωπαϊκής Ένωσης για την προώθηση της ελεύθερης κυκλοφορίας εργαζομένων αποτέλεσε αντικείμενο κατάχρησης από μια πλειοψηφία αυτής της επιτροπής που γέρνει προς τα αριστερά, προκειμένου να παραφορτωθεί με ιδεολογικό έρμα ως προς την πολιτική για τη μετανάστευση και τα δικαιώματα των υπηκόων τρίτων χωρών.
<P>
Την εβδομάδα αυτή δεν υπερψηφίσαμε την έκθεση για το σχέδιο της Επιτροπής της ΕΕ για μία ρύθμιση της εισόδου υπηκόων τρίτων χωρών στην επικράτεια των κρατών μελών, επειδή είχε παραγεμιστεί από μια παρόμοιας πολιτικής κατεύθυνσης πλειοψηφία με αιτήματα τα οποία θα έκαναν να πλημμυρίσει η αγορά εργασίας μας, που ήδη έχει πάνω από 18 εκατομμύρια ανέργους, από εκατοντάδες χιλιάδες επιπλέον ανέργους, κυρίως από φτηνό εργατικό δυναμικό.
<P>
Όσα γράφει η έκθεση αυτή σχετικά με τη συνένωση οικογενειών υπηκόων τρίτων χωρών ξεπερνούν κατά πολύ το ανεκτό, και οπωσδήποτε ξεπερνούν όσα είχαμε μέχρι τώρα παραχωρήσει στις υπό ένταξη χώρες κατά τη μεταβατική περίοδο και όσα μπορούμε να παραχωρήσουμε αμέσως στα νέα κράτη μέλη. Η επέκταση της συνένωσης των οικογενειών στους συντρόφους του ιδίου φύλου, σε μέλη της οικογενείας ανεξάρτητα από την εθνικότητά τους, σε συγγενείς που δεν συγκατοικούν με τον διακινούμενο εργαζόμενο, σε άτομα που έχουν περισσότερους του ενός συντρόφους ή συζύγους, θα οδηγούσε σε μια πλημμύρα μετανάστευσης προς την ΕΕ, της οποίας το βάρος οπωσδήποτε η μικρή μου χώρα, στην οποία ήδη υπάρχουν πάνω από 37 % μη Λουξεμβουργιανοί, απλά δεν θα μπορούσε να αντέξει.
<P>
Η έκθεση περιέχει επίσης απερίσκεπτα αιτήματα σχετικά με την φορολόγηση των διακινούμενων εργαζομένων, καθώς και τον εντελώς ανυπόστατο ισχυρισμό ότι οι μεθοριακοί εργαζόμενοι απειλούνται τάχα με απώλεια σημαντικού μέρους του εισοδήματός τους συνεπεία των διαφορετικών ρυθμίσεων στον τομέα των φόρων και της κοινωνικής ασφάλειας.
<P>
Αυτό ασφαλώς δεν ισχύει για τους σχεδόν 70.000 μεθοριακούς εργαζομένους που εργάζονται στο Λουξεμβούργο.
<P>
Επίσης, δεν μπορώ να εγκρίνω το αίτημα κατάργησης της υποχρεωτικής θεώρησης διαβατηρίων στην εσωτερική κυκλοφορία για τους υπηκόους τρίτων χωρών.
<P>
Κάποτε, ο Ταλλεϋράνδος είχε πει ότι κάθε τι το υπερβολικό είναι χωρίς σημασία. Όμως, οι υπερβολές της παρούσας έκθεσης δεν θα είναι, αν ληφθούν σοβαρά, καθόλου ασήμαντες, πέρα από το ότι δίνουν αέρα στα πανιά των εξτρεμιστών που απορρίπτουν την Ευρώπη.
<P>
Για τους λόγους αυτούς, δεν μπορώ να εγκρίνω την παρούσα έκθεση.

<SPEAKER ID=118 NAME="Θεωνάς">
Πρέπει, καταρχάς, να επισημάνουμε τη σοβαρότατη καθυστέρηση στη ρύθμιση της ελεύθερης κυκλοφορίας των προσώπων, σε αντίθεση με την πλήρη απελευθέρωση της κυκλοφορίας των εμπορευμάτων, των υπηρεσιών και του κεφαλαίου. Στα πλαίσια αυτά ειδικότερα, υπογραμμίζουμε τα έντονα προβλήματα που αντιμετωπίζουν οι διακινούμενοι εργαζόμενοι, σε σχέση με την κατοχύρωση των δικαιωμάτων τους, ασφαλιστικών και εργασιακών.
<P>
Ιδιαίτερα οξυμένο είναι το πρόβλημα κυκλοφορίας που αντιμετωπίζουν οι υπήκοοι τρίτων χωρών που κατοικούν νόμιμα στην επικράτεια ενός κράτους μέλους, κατά τη διακίνησή τους στην επικράτεια της Ευρωπαϊκής 'Ενωσης. Διαφωνούμε, όμως, κάθετα με κάθε προσπάθεια σύνδεσης των θεμάτων που αφορούν στην ελεύθερη κυκλοφορία με τη Συνθήκη του Σένγκεν, το βασικό στοιχείο της οποίας δεν είναι η διευκόλυνση της ελεύθερης κυκλοφορίας των προσώπων στο εσωτερικό της Ευρωπαϊκής 'Ενωσης, αλλά το ηλεκτρονικό φακέλωμα και η παρακολούθηση, μέσα από ενιαία κέντρα, εκατομμυρίων πολιτών και η σταδιακή μετατροπή της Ευρωπαϊκής 'Ενωσης σε απόρθητο φρούριο για τους υπηκόους των τρίτων χωρών, όπως προκύπτει και από τις πρόσφατες προτάσεις που αφορούν στο δικαίωμα εισόδου και παραμονής.
<P>
Ξεκινώντας από την αφετηρία ότι οι διακινούμενοι εργαζόμενοι δεν είναι εργαζόμενοι δεύτερης κατηγορίας, ζητάμε την ίση μεταχείρισή τους στο οικονομικό, κοινωνικό και φορολογικό επίπεδο. Πρέπει, εξάλλου, να ρυθμιστούν τα κενά που υπάρχουν στην άσκηση του δικαιώματος παραμονής όσων ζητούν εργασία και των συνταξιούχων που διαμένουν μόνιμα σε άλλο κράτος μέλος.
<P>
Θεωρούμε ότι το Συμβούλιο θα πρέπει να προχωρήσει στην έγκριση των προτάσεων που αφορούν στην τροποποίηση του κανονισμού για τον συντονισμό των συστημάτων κοινωνικής ασφάλισης για τους διακινούμενους εργαζόμενους και την επέκταση του πεδίου εφαρμογής του στα συστήματα κοινωνικής ασφάλισης των δημοσίων υπαλλήλων και στους υπηκόους των τρίτων χωρών που καλύπτονται από το σύστημα κοινωνικής ασφάλισης ενός κράτους μέλους. Πρέπει, επίσης, να υπάρξει ρύθμιση που να εξασφαλίζει την ίση μεταχείριση των διακινούμενων εργαζομένων και τη διατήρηση των δικαιωμάτων τους σε περίπτωση μετάβασης σε άλλο κράτος ως προς τα συμπληρωματικά συνταξιοδοτικά δικαιώματα, τη διακοπή σταδιοδρομίας. Επισημαίνουμε ακόμα τα προβλήματα που δημιουργούνται από τους διαφορετικούς ορισμούς της ανικανότητας προς εργασία, τη διαφορετική αξιολόγηση του βαθμού αναπηρίας καθώς και από τις αποκλίσεις στα συστήματα υπολογισμού των περιόδων ασφάλισης.
<P>
Έκθεση Hulthιn
<SPEAKER ID=119 NAME="Deprez">
Στις χώρες μας, δεν υπάρχουν πλέον πολλοί που θα μπορούσαν να αμφισβητήσουν ότι η οικονομική ανάπτυξη πρέπει οπωσδήποτε να σέβεται το περιβάλλον, έτσι ώστε να μην υποθηκευτεί η τύχη των μελλοντικών γενεών. Όλοι συμφωνούν γενικά ότι η δημιουργία θέσεων απασχόλησης πρέπει να αποτελέσει μόνιμη μέριμνα όλων των υπεύθυνων για τη λήψη αποφάσεων.
<P>
Όλα αυτά αληθεύουν σε βαθμό ώστε η Συνθήκη του Αμστερνταμ να έχει εντάξει την "οικονομική και κοινωνική πρόοδο», το "υψηλό επίπεδο απασχόλησης» και την "ισόρροπη και βιώσιμη ανάπτυξη» μεταξύ των θεμελιωδών στόχων της Ένωσης.
<P>
Η ενσωμάτωση της διάστασης του περιβάλλοντος σε όλες τις πολιτικές της Ένωσης και των κρατών μελών πρέπει να αποτελέσει βασική ανησυχία των ευρωπαϊκών θεσμών. Αυτό ισχύει, επίσης, και όσον αφορά την πολιτική για την απασχόληση.
<P>
Μία καλά σχεδιασμένη εγκάρσια πολιτική για την προστασία του περιβάλλοντος όχι μόνο δεν θα αποτελέσει εμπόδιο στις επενδύσεις και την ανάπτυξη, αλλά θα συμβάλει και στην αύξηση της ανταγωνιστικότητας των ευρωπαϊκών επιχειρήσεων, θα παραγάγει νέα προστιθέμενη αξία και θα δημιουργήσει νέες θέσεις απασχόλησης σε όλα τα επίπεδα προσόντων. Σε αυτό το σημείο έγκειται το ενδιαφέρον της ανακοίνωσης της Επιτροπής στην οποία επικεντρώνεται σήμερα η προσοχή μας.
<P>
Δεν μπορώ παρά να επικροτήσω τη στρατηγική και τις γενικές αρχές που εξαγγέλλει η Επιτροπή και επιθυμώ ένας αριθμός θεμάτων - όπως για παράδειγμα η πρόταση οδηγίας της Επιτροπής περί της επιβολής φόρου στις εκπομπές διοξειδίου του άνθρακα και στην κατανάλωση της ενέργειας - να ολοκληρωθεί το ταχύτερο δυνατόν.
<P>
Αυτός είναι ο λόγος για τον οποίο υποστηρίζω το προτεινόμενο ψήφισμα.

<SPEAKER ID=120 NAME="Souchet">
Η απαίτηση για την προστασία του περιβάλλοντος επιβάλλει στις κοινωνίες μας σημαντικούς περιορισμούς, δεν τονίζουμε όμως αρκετά τις νέες προοπτικές που προσφέρει όσον αφορά την απασχόληση. Σε ευρωπαϊκό επίπεδο, ο αριθμός των θέσεων απασχόλησης που συνδέονται με το περιβάλλον ανέρχεται, σήμερα, σε λίγο περισσότερο από 3, 5 εκατομμύρια (πηγή Eurostat). Σύμφωνα με τον ΟΟΣΑ, η ετήσια αύξηση της απασχόλησης στον τομέα του περιβάλλοντος θα πρέπει να ανέλθει σε 5, 5 % τα επόμενα έτη.
<P>
Η θέσπιση και η γενίκευση πλέον των πράσινων φόρων δείχνει ότι οι τομείς και οι επιχειρήσεις, που δεν επενδύουν σε μεθόδους που ενσωματώνουν την περιβαλλοντική διάσταση στην παραγωγή, κινδυνεύουν να απολέσουν την ανταγωνιστικότητά τους ή ακόμα και να εξαφανισθούν από την αγορά.
<P>
Προκειμένου να διασφαλισθεί μία ανάπτυξη, η οποία ενσωματώνει την περιβαλλοντική διάσταση, πρέπει να αντιμετωπισθούν ταυτόχρονα τόσο το πρόβλημα της σπανιότητας των πόρων όσο και το θέμα της σχέσης μεταξύ της απασχόλησης και του περιβάλλοντος.
<P>
Τούτο συνεπάγεται ότι οι οικονομίες μας δεν θα πρέπει να χαρακτηρίζονται από υπερχρησιμοποίηση των φυσικών πόρων και από υποαπασχόληση των ανθρώπινων πόρων. Πρέπει να επιδιωχθεί η καλύτερη δυνατή ισορροπία μεταξύ χρησιμοποίησης των φυσικών πόρων και της απασχόλησης. Μία μείωση της φορολογίας, με αποτέλεσμα την ελάφρυνση των υποχρεωτικών εισφορών επί της απασχόλησης και τη μεταφορά τους, εν μέρει, προς τους πράσινους φόρους, θα μπορούσε να ενισχύσει την εξέλιξη αυτή. Συνεπώς, πρέπει να επιταχυνθεί η μετάβαση των οικονομιών μας προς νέες και καθαρές τεχνολογίες με σκοπό την αντικατάσταση των παλαιών και ρυπαινουσών τεχνολογιών και προς μέτρα μείωσης των αποβλήτων στο τέλος του κύκλου της παραγωγής.
<P>
Πάντως, λόγω της παγκοσμιοποίησης των οικονομιών μας, ο καθοριστικός παράγοντας είναι η ένταξη των περιβαλλοντικών παραμέτρων στους κανόνες του διεθνούς εμπορίου. Ο αγώνας πρέπει να γίνει και να κερδιθεί σε επίπεδο ΠΟΕ. Αυτό είναι το νόημα των τροπολογιών που κατέθεσε η Ομάδα Ευρώπη των Εθνών, ορισμένες από τις οποίες υιοθετήθηκαν από τη Συνέλευση. Οι ελλείψεις των ισχυουσών διατάξεων είναι πράγματι ιδιαίτερα σημαντικές. Είναι σχετικά απλό να επιβληθούν στα προϊόντα που εισάγονται πράσινοι φόροι για τα απόβλητα συσκευασίας αλλά, στο πλαίσιο των σημερινών διεθνών συμφωνιών, είναι αδύνατο να φορολογηθούν (και κατά συνέπεια να αντισταθμισθεί το περιβαλλοντικό ντάμπινγκ) οι επιπτώσεις των διεργασιών παραγωγής στη ρύπανση του ύδατος και του αέρα.
<P>
Τέλος, δεδομένου ότι είναι απαραίτητο να αναπτυχθούν ιδιαίτερα επαγγελματικά προσόντα που να αντιστοιχούν στις νέες επαγγελματικές ειδικότητες στους τομείς του περιβάλλοντος, δεν πρέπει να λησμονηθεί ότι θα απαιτηθεί να ενταχθεί η επαγγελματική προσέγγιση στο σύνολο των τεχνικών, οικονομικών, και νομικών καταρτίσεων.
<P>
(Η συνεδρίαση διακοπείσα στις 13.30 επαναλαμβάνεται στις 15.00)

<SPEAKER ID=121 LANGUAGE="NL" NAME="Bertens">
Κύριε Πρόεδρε, σας ευχαριστώ που μου δίνετε τον λόγο σε αυτή τη συζήτηση των θεμάτων της ημερήσιας διάταξης. Συζητούμε ξανά ζητήματα επικαιρότητας. Εγώ θα ήθελα ωστόσο να διαμαρτυρηθώ κατά κάποιον τρόπο, ίσως μάλιστα και εκ μέρους ορισμένων συναδέλφων. Η σημερινή ημερήσια διάταξη προβλέπει συζήτηση επικαίρων θεμάτων από τις 15.00 έως τις 18.00, και βλέπουμε κατόπιν να εγγράφονται θέματα όπως η Νιγηρία, η Λευκορωσία, τα ανθρώπινα δικαιώματα και ούτω καθεξής και στη συνέχεια διάφοροι αριθμοί, ένα είδος κρυπτογραφημένου μηνύματος, απολύτως ακατανόητο, από το οποίο κανείς δεν μπορεί να συναγάγει από ποιον προτείνονται τα ψηφίσματα ή γιατί συζητούνται τα συγκεκριμένα ζητήματα επικαιρότητας. Η συζήτηση των επικαίρων ζητημάτων βρίσκεται ήδη στο ναδίρ της. Όλοι το γνωρίζουμε αυτό. Γι' αυτό και γίνεται λόγος αυτές τις μέρες περί αναδιοργάνωσής της. Αλλά θεωρώ απαράδεκτο αυτό που συμβαίνει εδώ, δηλαδή ότι δεν αναφέρεται πουθενά ποιος, ποια πολιτική ομάδα, ποια άτομα ενδιαφέρονται για το συγκεκριμένο πρόβλημα, είτε πρόκειται για τη Νιγηρία είτε για τη Λευκορωσία κ.λ.π. Κι όλα αυτά, ενώ εδώ και πολύ καιρό οι ανταποκριτές του Τύπου έχουν παύσει πλέον να ασχολούνται με τη συζήτηση στο Κοινοβούλιο επί θεμάτων της επικαιρότητας, διότι ως γνωστόν θα πρέπει να πάρουν το τρένο των 15.00 για να επιστρέψουν. Κύριε Πρόεδρε, νοιώθω έντονη απογοήτευση. Γνωρίζετε, ή μήπως όχι, ότι εννέα ολόκληρα χρόνια καταβάλλω προσπάθειες για να καταστούν τελεσφόρες οι συζητήσεις μας για θέματα επικαιρότητας, και δεν το κάνω αυτό ελαφρά τη καρδία, αλλά ψυχή τε και σώματι.

<SPEAKER ID=122 NAME="Πρόεδρος">
Κύριε Bertens, λαμβάνω υπό σημείωση την παρατήρησή σας την οποία και θα ανακοινώσω σε κάθε ενδιαφερόμενο.

<CHAPTER ID=5>
Συζήτηση επικαίρων και επειγόντων θεμάτων
<SPEAKER ID=123 NAME="Πρόεδρος">
Η ημερήσια διάταξη προβλέπει τη συζήτηση επί επίκαιρων, επειγόντων και σημαντικών θεμάτων.

<SPEAKER ID=124 NAME="Πρόεδρος">
Η ημερήσια διάταξη προβλέπει την κοινή συζήτηση επί των ακόλουθων επτά προτάσεων ψηφίσματος:
<P>
B4-0723/98 των βουλευτών Bertens και άλλων, εξ ονόματος της Ομάδας του Ευρωπαϊκού Κόμματος των Φιλελευθέρων Δημοκρατών και Μεταρρυθμιστών, σχετικά με την κατάσταση στη Νιγηρία·-B4-0739/98 των βουλευτών Pasty και Andrews, εξ ονόματος της Ομάδας Ένωση για την Ευρώπη, σχετικά με την κατάσταση στη Νιγηρία·-B4-0741/98 των βουλευτών Maij-Weggen και άλλων, εξ ονόματος της Ομάδας του Ευρωπαϊκού Λαϊκού Κόμματος, σχετικά με την κατάσταση στη Νιγηρία·- B4-0749/98 των βουλευτών Hory και Macartney, εξ ονόματος της Ομάδας της Ευρωπαϊκής Ριζοσπαστικής Συμμαχίας, σχετικά με την κατάσταση στη Νιγηρία·-B4-0752/98 των βουλευτών Telkδmper και άλλων, εξ ονόματος της Ομάδας των Πρασίνων, σχετικά με την κατάσταση στη Νιγηρία·-B4-0767/97 των βουλευτών Vecchi και Kinnock, εξ ονόματος της Ομάδας του Ευρωπαϊκού Σοσιαλιστικού Κόμματος, σχετικά με την κατάσταση στη Νιγηρία·-B4-0769/98 των βουλευτών Marset Campos και άλλων, εξ ονόματος της Συνομοσπονδιακής Ομάδας της Ευρωπαϊκής Ενωτικής Αριστεράς/Αριστεράς των Πρασίνων των Βορείων Χωρών, σχετικά με την κατάσταση στη Νιγηρία.
<SPEAKER ID=125 LANGUAGE="IT" NAME="Fassa">
Κύριε Πρόεδρε, αξιότιμοι συνάδελφοι, ο ξαφνικός και κατά κάποιο τρόπο μυστηριώδης θάνατος του στρατηγού Abacha άνοιξε ένα νέο κεφάλαιο στα όσα συμβαίνουν σε μια βασανισμένη χώρα όπως η Νιγηρία. Η Ευρωπαϊκή Ένωση δεν μπορεί να μην σημειώσει το γεγονός ότι ο προσωρινός διάδοχος του στρατηγού Abacha, στρατηγός Abubakar διέταξε την απελευθέρωση ορισμένων πολιτικών κρατουμένων, αλλά συγχρόνως πρέπει να παρατηρήσει ότι δεν απελευθερώθηκαν όλοι και ότι δεν υπάρχουν σαφείς εγγυήσεις για την ταχεία έναρξη μιας διαδικασίας εκδημοκρατισμού στη Νιγηρία.
<P>
Είναι συνεπώς υποχρέωση του Ευρωπαϊκού Κοινοβουλίου να ζητήσει από το Συμβούλιο και την Επιτροπή να παρακολουθούν εκ του σύνεγγυς την πολιτική κατάσταση στην χώρα αυτή και να ενθαρρύνουν αποφασιστικά τον πρόεδρο, κατά την διάρκεια αυτής της τόσο ασταθούς μεταβατικής περιόδου, να αναλάβει σαφείς δεσμεύσεις όσον αφορά την αποκατάσταση της δημοκρατικής τάξης στην χώρα αυτή.

<SPEAKER ID=126 LANGUAGE="NL" NAME="Maij-Weggen">
Κύριε Πρόεδρε, η πολιτική κατάσταση στη Νιγηρία άλλαξε δραματική μέσα σε λίγες εβδομάδες. Καταρχήν, ο απροσδόκητος θάνατος του στρατηγού Abacha, στη συνέχεια ο διορισμός νέου ισχυρού ανδρός, του στρατηγού Abubakar, και κατόπιν ο εξίσου απροσδόκητος θάνατος του φυλακισμένου ηγέτη της αντιπολίτευσης, του εκλεγέντος προέδρου Abiola. Από τα γεγονότα αυτά, ο θάνατος του Moshood Abiola κυρίως συντάραξε τη διεθνή κοινή γνώμη. Έγινε βέβαια λόγος για καρδιακή προσβολή, ωστόσο όλοι γνωρίζουμε πόσο απάνθρωπα αντιμετωπίζονται οι πολιτικοί κρατούμενοι στη Νιγηρία. Είναι γνωστό σε όλους ότι ο Abiola, ο οποίος υπέφερε εδώ και πολύ καιρό από την καρδιά του, δεν έτυχε της αναγκαίας ιατροφαρμακευτικής περίθαλψης στη φυλακή. Θα μπορούσαμε λοιπόν να πούμε ότι πρόκειται περί δολοφονίας εξ αμελείας.
<P>
Στο μεταξύ, ξέσπασαν, όπως αναμενόταν, στη Νιγηρία ταραχές, οι οποίες κατέληξαν σε βίαιες συγκρούσεις μεταξύ της αστυνομίας, του στρατού και διαδηλωτών της αντιπολίτευσης - συγκρούσεις που είχαν ως αποτέλεσμα δεκάδες νεκρούς. Γίνεται λόγος για κλιμάκωση των ταραχών και για όλο και πιο έντονη αποσταθεροποίηση της κατάστασης στη χώρα.
<P>
Κύριε Πρόεδρε, τί ενέργειες κάνει η Ευρωπαϊκή Ένωση, στην οποία παραμένουν πάρα πολλοί πρόσφυγες από τη Νιγηρία, για να συνδράμει τη δημοκρατικη αντιπολίτευση; Τον Φεβρουάριο κιόλας είχαμε επιστήσει με προφορικές επερωτήσεις την προσοχή του Κοινοβουλίου στην επιδείνωση της κατάστασης στη Νιγηρία. Η βρετανική Προεδρία είχε μεν τότε δείξει κατανόηση για το πρόβλημα, αλλά δεν έγιναν και πολλά. Τώρα η κατάσταση έχει επιδεινωθεί ακόμη περισσότερο και έχει πάρει δραματική τροπή. Εμείς, η ομάδα του Ευρωπαϊκού Λαϊκού Κόμματος, πιστεύουμε ότι η Ένωση θα πρέπει να ασκήσει πιέσεις στη Νιγηρία και στο νέο πρόεδρο Abubakar για να τεθεί αμελητί τέλος στις παραβιάσεις των ανθρωπίνων δικαιωμάτων, να απελευθερωθούν οι πολιτικοί κρατούμενοι και να αποκατασταθεί η δημοκρατία μέσω αδιάβλητων εκλογών.
<P>
Αλλά η Ένωση δεν θα πρέπει επίσης να διστάσει εν ανάγκη να λάβει ακόμα πιο αυστηρά μέτρα αυξάνοντας έτσι την πίεση προς το καθεστώς. Τέσσερις φορές ήδη υπέβαλα ψηφίσματα υπέρ της επιβολής οικονομικών κυρώσεων. Αλλά το σημαντικότερο που ζητώ είναι να καθοριστεί από την Ευρωπαϊκή Ένωση κοινή γραμμή, αντιμετωπίζοντας με αποφασιστικότητα το καθεστώς της Νιγηρίας και απαιτώντας την αποκατάσταση της δημοκρατίας και τον σεβασμό των ανθρωπίνων δικαιωμάτων. Σήμερα περισσότερο από ποτέ είναι δυνατό να πάρουν τα πράγματα θετική τροπή στη χώρα αυτή. Κάνετε λοιπόν κάτι, Ευρωπαϊκή Επιτροπή και Συμβούλιο!

<SPEAKER ID=127 LANGUAGE="EN" NAME="Macartney">
Κύριε Πρόεδρε, θα ήθελα αρχικά να αποτίσω φόρο τιμής στον αρχηγό Moshood Abiola. Είναι παλιά αφρικανική συνήθεια να γίνεται πρώτα η ταφή και να αποδίδονται οι τιμές και μετά να συνεχίζονται οι συνήθεις δραστηριότητες. Δυστυχώς, η Νιγηρία δεν μας προσέφερε την πολυτέλεια αυτή, όμως δεν θα πρέπει να μην αποτίσουμε φόρο τιμής σε αυτόν τον άνθρωπο που κέρδισε τις εκλογές πριν από τέσσερα χρόνια, παρά τις αντίθετες προβλέψεις, ενώνοντας τον Βορρά με το Νότο, Γιορούμπα και Μουσουλμάνους. Το επίτευγμά του αυτό εξανεμίσθηκε φυσικά από τις βίαιες πράξεις του εκλιπώντα Στρατηγού Sani Abacha. Η Νιγηρία - ο μεγάλος γίγαντας της Αφρικής - πληρώνει τώρα το τίμημα.
<P>
Ανησυχώ για τους ανθρώπους του γίγαντα αυτού - ο γίγαντας αυτός δεν δημιουργήθηκε από τις κυβερνήσεις της Νιγηρίας αλλά από τους ανθρώπους. Σε αυτό το ψήφισμα, ορθώς ζητούμε στις παραγράφους 1 και 2 ταχεία απόδοση της εξουσίας στον λαό της Νιγηρίας, ώστε να μπορέσουν να πάρουν τη σωστή τους θέση ως ηγέτες της Αφρικής.

<SPEAKER ID=128 LANGUAGE="NL" NAME="Aelvoet">
Κύριε Πρόεδρε, φυσικά κανείς δεν χαίρεται με το θάνατο ενός ανθρώπου. Κάνω ωστόσο μία εξαίρεση, θα πρέπει να ομολογήσω αγαπητοί συνάδελφοι, για ορισμένους δικτάτορες. Ο θάνατος του δικτάτορα της Νιγηρίας Abacha είχε ως αποτέλεσμα την απεμπλοκή, σε κάποιο βαθμό τουλάχιστον, της πολιτικής κατάστασης στη χώρα. Ο διάδοχός του Abubakar έστειλε κάποια δειλά μηνύματα που βαδίζουν προς τη σωστή κατεύθυνση, αν και μένουν ακόμα παρά, πάρα πολλά να γίνουν. Είναι ιδιαίτερα λυπηρό το γεγονός ότι ακριβώς αυτή τη στιγμή απεβίωσε ο ηγέτης της αντιπολίτευσης Moshood Abiola εξαιτίας, όπως είπαν και οι προλαλήσαντες, της αδιαφορίας των κρατούντων που δεν του έδωσαν το δικαίωμα επαρκούς ιατροφαρμακευτικής περίθαλψης κ.λ.π.
<P>
Θεωρώ επομένως ότι πραγματικά θα πρέπει να ασκήσουμε κάθε δυνατή πίεση προς τις νιγηριανές αρχές για να άρουν όλα τα κατασταλτικά μέτρα, να αποκαταστήσουν πλήρως το κράτος δικαίου και να απελευθερώσουν και τους τελευταίους τριάντα πολιτικούς κρατουμένους. Τότε και μόνον θα μπορούσαμε ενδεχομένως να εξετάσουμε τη δυνατότητα επανάληψης της ενίσχυσης στη χώρα στα πλαίσια της Λομέ, εφόσον σχηματισθεί πρώτα πολιτική κυβέρνηση.

<SPEAKER ID=129 LANGUAGE="IT" NAME="Vecchi">
Κύριε Πρόεδρε, πραγματικά δεν υπάρχουν πια άλλοθι που να μπορούν να δικαιολογήσουν την συνέχιση της κατάστασης που, εδώ και πολλά χρόνια, χαρακτηρίζει δυστυχώς την Νιγηρία.
<P>
Από τότε που, το 1993, η διαδικασία εκδημοκρατισμού που βρισκόταν τότε σε εξέλιξη διεκόπη βίαια από ένα στρατιωτικό πραξικόπημα, στην Νιγηρία διαπράχτηκε κάθε είδους κατάχρηση και παραβίαση ακόμα και των πιο βασικών ανθρωπίνων δικαιωμάτων και εδραιώθηκε ένα καθεστώς που συνδέεται με την στρατιωτική και κερδοσκοπική κλίκα που βρίσκεται στην εξουσία, η οποία επέβαλε την γενικευμένη διαφθορά και την πιο τυφλή βία.
<P>
Το Κοινοβούλιό μας εκφράστηκε επανειλημμένως σχετικά με την κατάσταση στην Νιγηρία, έτσι όπως έκανε - με χαρακτηριστικό τρόπο - η Συνέλευση Ίσης Εκπροσώπευσης ΑΚΕ-ΕΕ.
<P>
Ο θάνατος του δικτάτορα στρατηγού Abacha, που συνέβη τον περασμένο μήνα, αναπτέρωσε κάποιες ελπίδες για μια πιθανή αλλαγή. Ο ξαφνικός θάνατος του πρώην Προέδρου και αρχηγού της αντιπολίτευσης Abiola, που επήλθε την παραμονή της απελευθέρωσής του, αποτέλεσε αντίθετα ένα σκληρότατο πλήγμα για μια πιθανή διαδικασία εκδημοκρατισμού γιατί προκάλεσε την εξαφάνιση από την σκηνή ενός βασικού προσώπου, που απολάμβανε ευρεία συναίνεση και λαϊκή στήριξη, ώστε να ξεκινήσει η μετάβαση στην δημοκρατία.
<P>
Ο νεοανακηρυχθείς Πρόεδρος, στρατηγός Abubakar προχώρησε στην απελευθέρωση ορισμένων πολιτικών κρατουμένων, αλλά δεν είναι ακόμα σαφές ποιες είναι οι αληθινές του προθέσεις σε σχέση με το άνοιγμα μιας καινούργιας σελίδας στην ιστορία της Νιγηρίας.
<P>
Για τους λόγους αυτούς, ζητάμε από τις αρχές του Λάγος να προχωρήσουν αμέσως στην έναρξη μιας πραγματικής διαδικασίας εκδημοκρατισμού, που να στηρίζεται κυρίως στην έναρξη πολιτικού διαλόγου με όλα τα κόμματα της αντιπολίτευσης, στην άμεση απελευθέρωση όλων των πολιτικών κρατουμένων, στην παύση της πολιτικής και εθνοτικής καταστολής και στο ξεκίνημα μιας διαδικασίας που να οδηγεί σε ελεύθερες εκλογές.
<P>
Πιστεύουμε ότι για τη διεθνή κοινότητα, και ιδιαίτερα για τα κοινοτικά όργανα και τις κυβερνήσεις των κρατών μελών της Ένωσης, έφτασε η στιγμή να συντονίσουν την δράση και την πολιτική πίεση στο νιγηριανό καθεστώς, ξεκινώντας από τον πλήρη σεβασμό των κυρώσεων που ισχύουν, για να απαιτήσουν την αλλαγή εκείνη που ευχόμαστε εδώ και πάρα πολλά χρόνια, χωρίς όμως να έχουμε πετύχει έως τώρα κανένα αποτέλεσμα.

<SPEAKER ID=130 LANGUAGE="ES" NAME="Carnero Gonzαlez">
Κύριε Πρόεδρε, πράγματι ο δικτάτορας Abacha πέθανε, αλλά η δικτατορία συνεχίζεται ακόμη· και μάλιστα με νέο αρχηγό έναν άλλο στρατιωτικό: τον Abubakar. Αν και απελευθέρωσε μερικούς πολιτικούς κρατουμένους, οι αυταρχικές διαρθρώσεις στη χώρα συνεχίζονται. Πολλοί άλλοι πολιτικοί κρατούμενοι και αντιρρησίες συνείδησης εξακολουθούν να είναι στη φυλακή και, μέχρι αυτή τη στιγμή, οι υποσχέσεις εκδημοκρατισμού είναι μόνο αυτό: υποσχέσεις και λόγια, που μπορεί να τα πάρει ο άνεμος.
<P>
Γι' αυτό θεωρώ πολύ σημαντικό, αυτή τη στιγμή, η Ευρωπαϊκή Ένωση να διατηρήσει μια σταθερή και απαιτητική θέση απέναντι στις αρχές του Λάγος και να μην δείξει σε καμία περίπτωση απόλυτη εμπιστοσύνη στις υποσχέσεις τους, ούτε στον παραμικρό βαθμό. Αυτό μου φαίνεται πιο ανησυχητικό από οποιονδήποτε άλλον υπαινιγμό των αρχηγών κράτους των χωρών μελών της Ευρωπαϊκής Ένωσης, όπως π.χ. του Προέδρου Chirac, που μοιάζει αποφασισμένος να πείσει τους Ευρωπαίους για την καλωσύνη των υποσχέσεων του νέου δικτάτορα Abubakar.
<P>
Στην κατάσταση αυτή, είναι προφανές ότι πρέπει να διατηρηθούν οι κυρώσεις, ότι πρέπει να ενισχυθούν, ότι η Ευρωπαϊκή Ένωση, και όχι μόνο αυτή, πρέπει να προσπαθήσει να εφαρμόσει μια πολιτική με αυτά τα χαρακτηριστικά, με στόχο την εγκαθίδρυση μιας πολιτικής κυβέρνησης βασιζόμενης στη συμμετοχή της αντιπολίτευσης και των δημοκρατικών δυνάμεων της Νιγηρίας, η οποία να μπορεί να προετοιμάσει ελεύθερες εκλογές. Και, πριν από αυτό, πρέπει να επιτευχθεί η απελευθέρωση όλων των πολιτικών κρατουμένων και να αποκατασταθούν οι ελάχιστες θεμελιώδεις ελευθερίες.
<P>
Βεβαίως, είναι λυπηρό που πέθανε - ασφαλώς λόγω έλλειψης ιατρικής περίθαλψης - ο εκλεγμένος Πρόεδρος Abiola, και που πέθανε στη φυλακή, λίγες μέρες μετά τον Abacha.

<SPEAKER ID=131 LANGUAGE="NL" NAME="Bertens">
Κύριε Πρόεδρε, ο θάνατος του Abacha, όπως ειπώθηκε ήδη, δημιουργεί δυστυχώς ή ευτυχώς νέες δυνατότητες. Παρά τις αλληλοαναιρούμενες ειδήσεις που μας έρχονται από τη Νιγηρία, φαίνεται ότι ο νέος ηγέτης της χώρας είναι περισσότερο διατεθειμένος να ξεκινήσει τη διαδικασία εκδημοκρατισμού. Υπάρχει βέβαια και το άλλο στοιχείο, ο θάνατος του Abiola, γεγονός που προξένησε τέραστια ένταση της κατάστασης στη χώρα. Η Ένωση θα πρέπει τη στιγμή αυτή να στείλει ένα σαφές μήνυμα μιλώντας με μία φωνή - το λέω γνωρίζοντας ότι είναι σαν να ζητώ τον ουρανό με τ' άστρα, ομολογώ - πάντως το Συμβούλιο και η Ευρωπαϊκή Επιτροπή θα πρέπει από κοινού να ζητήσουν την ταχεία παράδοση της εξουσίας σε πολιτική υπηρεσιακή κυβέρνηση. Μόνο έτσι μπορούν να οργανωθούν αδιάβλητες δημοκρατικές εκλογές. Οι έστω και περιορισμένες κυρώσεις που ισχύουν θα πρέπει να αρθούν μόνο εφόσον αποκατασταθεί πραγματικά η δημοκρατία. Η Ένωση θα πρέπει να συνδράμει στον πολιτικό διάλογο και να διευκολύνει όσο είναι δυνατό τη μετάβαση στη δημοκρατία.
<P>
Θα πρέπει να αντιμετωπισθούν οι προσπάθειες εκμετάλλευσης των φυλετικών συγκρούσεων. Ο κίνδυνος τέτοιων συγκρούσεων δεν θα πρέπει φυσικά να αποτελέσει πρόφαση για να καθυστερήσει ο εκδημοκρατισμός της χώρας. Η δημοκρατία, κύριε Πρόεδρε, ο σεβασμός των ανθρωπίνων δικαιωμάτων, η οικοδόμηση του κράτους δικαίου παραμένουν οι καλύτεροι εγγυητές της σταθερότητας και της προόδου. Αλλά ας τείνουμε εμείς, η Ένωση, ευήκοον ους στους κατοίκους της Νιγηρίας, διότι καλές οι χειρονομίες εκ μέρους μας, αλλά αυτό που χρειάζεται πρώτα από όλα είναι συνεργασία και συντονισμός μαζί τους.

<SPEAKER ID=132 LANGUAGE="EN" NAME="Moorhouse">
Κύριε Πρόεδρε, η Νιγηρία αποτελεί εδώ και πολύ καιρό πεδίο μακροχρόνιας αναταραχής και βιαιότητας και οι προοπτικές για τη δημοκρατία και τα ανθρώπινα δικαιώματα είναι πολύ αβέβαιες. Ο ξαφνικός θάνατος του Στρατηγού Abacha πιθανόν να ανοίξει το δρόμο για ένα πιο ελπιδοφόρο μέλλον, όμως αυτό δεν είναι σε καμία περίπτωση σίγουρο.
<P>
Το ψήφισμά μας καλεί το Συμβούλιο και την Επιτροπή να ασκήσουν νέες πιέσεις στην κυβέρνηση της Νιγηρίας, αλλά δυστυχώς δεν έχουν εκφράσει όλα τα κράτη μέλη ανεπιφύλακτα την υποστήριξή τους στις προηγούμενες κυρώσεις. Ας ελπίσουμε ότι ορισμένα θα αντισταθούν στον πειρασμό να παραβλέψουν το γεγονός για προσωπικό όφελος.
<P>
Θα με ενδιέφερε να μάθω αν η Επιτροπή προσπαθεί να παρακολουθήσει την εξέλιξη των κυρώσεων.

<SPEAKER ID=133 NAME="Brittan, Sir Leon">
Κύριε Πρόεδρε, μετά από μεγάλο χρονικό διάστημα επιδείνωσης των πολιτικών και οικονομικών συνθήκων και σοβαρή παραβίαση των ανθρώπινων δικαιωμάτων στη Νιγηρία, φαίνεται ότι πρέπει να υπάρχει ένα παράθυρο ευκαιρίας - αν και εύθραυστης - για μια πιο θετική στροφή των γεγονότων.
<P>
Ο νέος αρχηγός του κράτους, ο στρατηγός Abubakar, έχει απελευθερώσει ορισμένους πολιτικούς κρατουμένους και δήλωσε σαφώς την πρόθεσή του να οδηγήσει τη χώρα προς τη δημοκρατική διακυβέρνηση. Η εξέλιξη αυτή είναι καλοδεχούμενη. Η πολιτική ώθηση που ξεκίνησε τώρα θα πρέπει να ενθαρρυνθεί και να χρησιμοποποιηθεί για να ασκηθεί πίεση για περαιτέρω μέτρα προς τη δημοκρατία και τον πλήρη σεβασμό των ανθρωπίνων δικαιωμάτων. Χαιρετίζω τις δηλώσεις που έγιναν κατά τη συζήτηση αυτή και οι οποίες μας καλούν να το πράξουμε.
<P>
Ενθυμούμαι ότι στις 13 Ιουλίου το Συμβούλιο κάλεσε τον στρατηγό Abubakar να απελευθερώσει τους εναπομείναντες κρατουμένους και να διασαφηνίσει τα σχέδια για τις μελλοντικές εκλογές. Είμαστε υπέρ ενός πιο στενού διαλόγου με τις αρχές της Νιγηρίας για να προωθήσουμε και, αν είναι δυνατόν, να βοηθήσουμε τη μετάβαση στη δημοκρατία. Η Ευρωπαϊκή·Ένωση ήδη έκανε το πρώτο βήμα για ένα τέτοιο διάλογο κατά την τελευταία επίσκεψη του υπουργού Lloyd, ως εκπροσώπου της προεδρίας της ΕΕ. Οι προσπάθειες αυτές θα πρέπει να συνεχισθούν και είναι σημαντικό άλλοι διεθνείς οργανισμοί, όπως ο ΟΗΕ και ο ΟΑΕ να δραστηριοποιηθούν περισσότερο στην κατεύθυνση αυτή.
<P>
Η Επιτροπή φυσικά λυπάται βαθειά για τον ξαφνικό και τραγικό θάνατο του αρχηγού Abiola στις 7 Ιουλίου. Η ΕΕ είχε επανειλημμένα ζητήσει την απελευθέρωσή του. Ο θάνατός του προκαλεί περισσότερη αβεβαιότητα στο πολιτικό τοπίο και οδήγησε σε αυξημένο κλίμα, αναστάτωσης και βίας. Υπογράμμισε την ανάγκη λήψης περισσότερων μέτρων ενίσχυσης της εμπιστοσύνης από αυτούς που είναι στην εξουσία απέναντι στη κοινωνία της Νιγηρίας συνολικά.
<P>
Μπορώ να διαβεβαίωσω τον κ. Moorhouse ότι Επιτροπή θα παρακολουθήσει στενά τα γεγονότα στην Νιγηρία και κατά τους επόμενους μήνες η Ευρωπαϊκή Ένωση θα επανεξετάσει την πολιτική της απέναντι στη Νιγηρία, συμπεριλανομένου του θέματος των κυρώσεων. Στόχος της πολιτικής μας θα είναι να υποστηρίξει και να ζητήσει την πλήρη αποκατάσταση της δημοκρατίας και τον πλήρη σεβασμό των ανθρωπίνων δικαιωμάτων. Αυτό απαιτεί μια διαδικασία εθνικής συνδιαλλαγής με βάση ένα αξιόπιστο σχέδιο για τη μετάβαση στη δημοκρατική διακυβέρνηση και την απελευθέρωση όλων των πολιτικών κρατουμένων. Μπορώ να διαβεβαιώσω το Σώμα ότι οι προσπάθειες μας θα κινηθούν κυρίως στην κατεύθυνση αυτή.

<SPEAKER ID=134 NAME="Πρόεδρος">
Η κοινή συζήτηση έληξε.
<P>
Η ψηφοφορία θα διεξαχθεί στις 17.30.

<SPEAKER ID=135 NAME="Πρόεδρος">
Η ημερήσια διάταξη προβλέπει την κοινή συζήτηση επί των ακολούθων έξι προτάσεων ψηφίσματος:
<P>
B4-0728/98 του κ. Bertens, εξ ονόματος της Ομάδας του Ευρωπαϊκού Κόμματος των Φιλελευθέρων Δημοκρατών και Μεταρρυθμιστών, για την κατάσταση στη Λευκορωσία·-B4-0732/98 του κ. Saint-Pierre, εξ ονόματος της Ομάδας της Ευρωπαϊκής Ριζοσπαστικής Συμμαχίας, για την κατάσταση στη Λευκορωσία·-B4-0756/98 της κ. Schroedter, εξ ονόματος της Ομάδας των Πρασίνων, για την κατάσταση στη Λευκορωσία·-B4-0758/98 των βουλευτών Mann, Hoff και Botz, εξ ονόματος της Ομάδας του Ευρωπαϊκού Σοσιαλιστικού Κόμματος, για την κατάσταση στη Λευκορωσία·-B4-0770/98 των βουλευτών Carnero Gonzαlez και άλλων, για την κατάσταση στη Λευκορωσία·-B4-0784/98 των ευρωβουλευτών Habsburg-Lothringen, Ferri και Oomen-Ruijten, εξ ονόματος της Ομάδας του Ευρωπαϊκού Λαϊκού Κόμματος, για την κατάσταση στη Λευκορωσία.
<SPEAKER ID=136 LANGUAGE="NL" NAME="Bertens">
Κύριε Πρόεδρε, οι Φιλελεύθεροι θα ήθελαν να εκφράσουν την ικανοποίησή τους για τη ομόθυμη αντιμετώπιση του καθεστώτος του Μινσκ της Λευκορωσίας εκ μέρους του Συμβουλίου της Ευρωπαϊκής Επιτροπής, του Κοινοβουλίου και πολλών τρίτων χωρών. Το λεγόμενο "επεισόδιο των πρεσβειών» καταδεικνύει συγχρόνως τη μεγαλομανία και τον απομονωτισμό που χαρακτηρίζουν την πολιτική του προέδρου Lukaschenko. Η ευκολία με την οποία παραβιάζει τις διεθνείς συνθήκες δεν αφήνει πολλές ελπίδες για αγαστή συνεργασία μαζί του. Η δήλωση του Lukaschenko ότι ελπίζει να καθορίσουν την ευρωπαϊκή πολιτική η κοινή λογική και ο ρεαλισμός και όχι τα συναισθήματα, αποτελεί κόλαφο για εμάς.
<P>
Η εξωτερική του πολιτική αποτελεί μία θολή αντανάκλαση της αυταρχικής εσωτερικής του πολιτικής. Φαίνεται ότι, να το πω έτσι, η εποχή του σταλινισμού ξαναγύρισε στη χώρα. Απέναντι στην πολιτική αυτή η διεθνής κοινότητα οφείλει να δώσει μία σαφή και ομόθυμη απάντηση. Εκτιμούμε τις προσπάθειες που καταβάλει ο ΟΑΣΕ για να προωθήσει τη δημοκρατία στη Λευκορωσία, καθώς επίσης και το πρόγραμμα ΤACIS για τη δημοκρατία, τουλάχιστον όταν επιτρέπει τη λειτουργία του η κυβέρνηση της χώρας.
<P>
Η Ένωση οφείλει να είναι έτοιμη για διάλογο. Πρώτα από όλα ωστόσο θα πρέπει να πληροί τους όρους για το διάλογο αυτό ο Lukaschenko. Γνωρίζει τις ρήτρες περί δημοκρατίας και ανθρωπίνων δικαιωμάτων που ισχύουν στα πλαίσια της πολιτικής εξωτερικών συμφωνιών της Ευρωπαϊκής Ένωσης. Αυτός εξάλλου είναι υπαίτιος για το γεγονός ότι η χώρα του έχει καταστεί ο παρίας της Ευρώπης.

<SPEAKER ID=137 LANGUAGE="FR" NAME="Dupuis">
Κύριε Πρόεδρε, Κύριε Επίτροπε, αγαπητοί συνάδελφοι, πιστεύω ότι αντιμετωπίζουμε ένα διπλό πρόβλημα, ένα ψυχιατρικό πρόβλημα και στο σημείο αυτό, προφανώς, δεν μπορούμε να κάνουμε πολλά - και ένα πρόβλημα πολιτικής.
<P>
Αποτελεί εξαίρεση, πιστεύω, το γεγονός ότι για πρώτη φορά εκφράζεται η ικανοποίηση στο Συμβούλιο σχετικά με τη σταθερή θέση την οποία έλαβε έναντι της Λευκορωσίας. Αυτό, πάντως, δεν επαρκεί. Δεδομένου ότι η Ρωσία έλαβε πρόσφατα, εν μέρει χάρη στην Ευρωπαϊκή Ένωση, ένα δάνειο 20 δις δολαρίων περίπου, θα μπορούσε κανείς να αναμένει από τη χώρα αυτή να καταβάλει μεγαλύτερη προσπάθεια προκειμένου να σταματήσει όχι την επιστροφή, όπως είπε ο κ. Mertens, αλλά την εμμονή στην καρδιά της Ευρώπης ενός κομμουνιστικού, σταλινιστικού ψύχους. Πρέπει να ασκηθεί πίεση στη Ρωσία. Το Συμβούλιο της Ευρώπης επίσης οφείλει να λάβει μέτρα. Πιστεύω ότι τα 15 κράτη μέλη όφειλαν να καταβάλουν προσπάθεια, ώστε να επιτύχουν την αναστολή της συμμετοχής της Λευκορωσίας στο Συμβούλιο της Ευρώπης. Αυτό ισχύει, επίσης, και για τη ΔΑΣΕ και άλλα όργανα. Νομίζω ότι πρέπει να υιοθετηθεί μία πολύ σκληρή στάση και να συνεχίσει η πορεία που ακολουθεί το Συμβούλιο.

<SPEAKER ID=138 LANGUAGE="DE" NAME="Schroedter">
Κύριε Πρόεδρε, η αυτοαπομόνωση της Λευκορωσίας προωθείται από τον πρόεδρο Lukaschenko μέχρις υπερβολής. Μετά τους βουλευτές του διαλυθέντος Κοινοβουλίου, τα ανεξάρτητα μέσα ενημέρωσης, τους νέους, τώρα είναι οι δυτικοί πρέσβεις εκείνοι που ο Lukaschenko επέλεξε ως προσωπικούς εχθρούς του και τους ταλαιπωρεί. Η διεθνής κοινότητα αντέδρασε μόνον όταν το πρόβλημα άγγιξε τους δικούς της ανθρώπους. Κατάλαβε πολύ αργά ότι ο Lukaschenko δεν είναι πλέον διατεθειμένος να τηρήσει τους διεθνείς κανόνες της Ευρώπης και ότι η μόνη ελπίδα για να επιστρέψει στη δημοκρατία η συγκεκριμένη χώρα είναι η υποστήριξη της αντιπολίτευσης, γιατί η αντιπολίτευση είναι ο φορέας της ελπίδας.
<P>
Το μόνο συνεπές βήμα του Συμβουλίου ήταν η άρνηση θεώρησης διαβατηρίου. Ήταν, όμως, επίσης κάτι που έπρεπε να έχει γίνει εδώ και καιρό. Το αποτέλεσμα είναι εκπληκτικό. Φανταστείτε ότι ο πληθυσμός κατάλαβε τώρα ποιος φταίει για την κατάστασή της. Δεν είναι εκείνοι, δεν είναι η Δύση, αλλά οι υπεύθυνοι της κυβέρνησης. Ένα μικρό μέσο με εκπληκτική δράση! Τώρα, το θέμα είναι να συνεχιστεί με συνέπεια αυτό το έργο, δηλαδή πρέπει να ζητηθεί από τον Lukaschenko να συνεργαστεί με το monitoring group του ΟΑΣΕ. Πρέπει να του ζητηθεί να δώσει πράσινο φως στο πρόγραμμα TACIS, ώστε να πάψει επιτέλους να υποφέρει ο πληθυσμός. Πρέπει να του ζητηθεί να αποδεχθεί ότι η περίοδος διακυβέρνησής του διαρκεί μόνο μέχρι τον επόμενο χρόνο και ότι πρέπει να κάνει προετοιμασίες για ελεύθερες και δίκαιες εκλογές.
<P>
Σε συνάρτηση με αυτά σας ερωτώ, κύριε Leon Brittan: τί γίνεται με την ετοιμότητα της Επιτροπής και ποιους σχετικούς όρους θα προτείνει στο Συμβούλιο για την άρση της απαγόρευσης θεώρησης διαβατηρίου;

<SPEAKER ID=139 LANGUAGE="DE" NAME="Mann, Erika">
Κύριε Πρόεδρε, αξιότιμοι συνάδελφοι, Sir Leon Brittan, χαίρομαι που είσαστε εδώ. Στις σχέσεις μας με τη Λευκορωσία έχουμε φθάσει σε ένα κρίσιμο σημείο, και θα ήθελα πολύ να είναι αυτό το τελευταίο ψήφισμα που αναλύουμε και να μπορούσαμε επιτέλους να κινηθούμε σε ένα θετικό δρόμο.
<P>
Οι τελευταίες αποφάσεις της κυβέρνησης της Λευκορωσίας συνιστούν σοβαρή παραβίαση της Συνθήκης της Βιέννης για τις διπλωματικές σχέσεις. Οι αποφάσεις του Συμβουλίου αξίζουν την πλήρη υποστήριξή μας. Βέβαια, στο μεταξύ φαίνεται ότι οδηγούμεθα σε νέες διαπραγματεύσεις και φαίνεται να έχει τεθεί ως στόχος η λύση της σύγκρουσης. Η κυβέρνηση της Λευκορωσίας έδειξε δείγματα για το ότι ενδιαφέρεται σοβαρά για μια θετική λύση. Αυτό φυσικά το επικροτούμε σαφώς. Όμως, θα έπρεπε να λάβουμε ως αφορμή τη σύγκρουση προκειμένου να συνειδητοποιήσουμε πόσο λεπτό είναι το στρώμα πάγου πάνω στο οποίο κινούμαστε. Είναι επειγόντως αναγκαία μια αλλαγή της τάσης στις σχέσεις μας.
<P>
Η Λευκορωσία ανήκει στην ευρωπαϊκή οικογένεια. Μία απομόνωση δεν είναι επιθυμητή. Σύντομα η Λευκορωσία θα είναι άμεσος γείτονάς μας. Γι' αυτό, υποστηρίζω ρητά τη διατύπωση του Συμβουλίου και θα ήθελα να προτείνω να επισυνάψουμε κάτω από το σημείο 1 την ακόλουθη διατύπωση - θα πρότεινα να πάρουμε το αγγλικό κείμενο, αλλά δεν το έχω τώρα εδώ στο πρωτότυπο, γι' αυτό αναφέρω μόνο την γερμανική απόδοση, που έμμεσα αντιστοιχεί σ' αυτό: "και υποστηρίζει πλήρως την επιθυμία του Συμβουλίου, όπως αυτή εκφράζεται στην κοινή θέση της 13ης Ιουλίου, ότι θέλει να αναπτύξει μια πιο εποικοδομητική σχέση με τη Λευκορωσία.»
<P>
Γι' αυτό όμως απαιτούνται και σαφή θετικά μηνύματα από τη Λευκορωσία. Το Ευρωπαϊκό Κοινοβούλιο έδειξε πέρα από οποιαδήποτε όρια Ομάδων πόσο σοβαρό είναι το ενδιαφέρον μας για μια βελτίωση των σχέσεων. Φυσικά, όμως, χρειάζεται επίσης να τηρηθούν οι δημοκρατικοί κανόνες του παιχνιδιού. Δεν μπορούμε εδώ να τους αγνοήσουμε, ούτε φυσικά θα το κάνουμε.
<P>
Η αντιπροσωπεία είχε στις Βρυξέλλες μια πολύ θετική συνεδρίαση για τη Λευκορωσία. Ο πρέσβυς κ. Wick έδειξε με σαφήνεια και μεγάλο ρεαλισμό ποιον δρόμο σκοπεύει να βαδίσει για να δρομολογήσει μια βελτίωση των σχέσεων. Σχεδιάζουμε μια περαιτέρω εκδήλωση τον Νοέμβριο στη Λευκορωσία και θα ήθελα να έχουν όλοι οι συνάδελφοι που είναι τώρα εδώ τη δυνατότητα να έρθουν μαζί και να συνεχίσουν να εργάζονται για τη βελτίωση των σχέσεων.

<SPEAKER ID=140 LANGUAGE="DE" NAME="Habsburg-Lothringen">
Κύριε Πρόεδρε, πρώτα θα ήθελα να πω κι εγώ ότι χαίρομαι που ακούσαμε σήμερα πάλι ορισμένες νύξεις για το ότι η πολύ οξυμένη κατάσταση των τελευταίων ημερών φαίνεται ίσως να εξομαλύνεται κάπως. Εκπρόσωποι της Λευκορωσίας μας κατηγορούν συχνά ότι έχουμε δύο μέτρα και δύο σταθμά, ιδιαίτερα και στα θέματα των ανθρωπίνων δικαιωμάτων. Εμένα σ' αυτό πάντα μου ερχόταν μία μόνο απάντηση, ότι δηλαδή φυσικά παρατηρούμε με εξαιρετικά κριτικό βλέμμα τις χώρες εκείνες που είναι οι άμεσοι γείτονές μας, για τις οποίες υποθέτουμε ότι κάποτε θα θελήσουν να ανήκουν στην κοινότητά μας, και που είναι πάρα πολύ κοντά μας πολιτιστικά, όπως πραγματικά συμβαίνει με τη Λευκορωσία.
<P>
Δεν έχουμε δύο μέτρα και δύο σταθμά, ίσως όμως παρατηρούμε κάποτε μερικές χώρες πιο προσεκτικά από ό, τι άλλες, επειδή ακριβώς θα έπρεπε και θα θέλαμε να έχουμε στενή σχέση μαζί τους. Γι' αυτό κοιτάμε καμιά φορά με πολύ κριτικό βλέμμα και τη Λευκορωσία και παρατηρούμε τί συμβαίνει πραγματικά εκεί. Μετά πρέπει επίσης να πούμε ότι ορισμένα πράγματα εκεί είναι απλά απαράδεκτα, όπως κάναμε εδώ. Φυσικά, το οιονεί κλείσιμο των πρεσβειών είναι κάτι εντελώς απαράδεκτο για μας και συνεπώς η αντίδρασή μας προς αυτό είναι κατά την εκτίμησή μου η αντίδραση που αντιστοιχεί στην προκείμενη κατάσταση. Φυσικά, η απαγόρευση της εισόδου στη χώρα και της εργασίας ορισμένων ΜΚΟ δεν είναι ούτε για μας αποδεκτή. Ως προς αυτό, έγιναν επίσης κάποια πράγματα και υπάρχουν ορισμένες τάσεις βελτίωσης της κατάστασης, ασφαλώς όμως όχι ακόμη σε αποδεκτό για μας μέτρο.
<P>
Φυσικά, είναι και για μας πολύ σημαντική η ανάγκη να μπορεί ο ΟΑΣΕ να ενεργεί ελεύθερα εκεί και να εκπληρώνει την αποστολή του, την εντολή του. Πραγματικά, θα μετρήσουμε και αυτήν τη χώρα ανάλογα με τις πράξεις της και όχι μόνο με τα λόγια που επανειλημμένα ακούμε από κει. Αυτό είναι για μας εξαιρετικής σημασίας, προκειμένου η ευρωπαϊκή αυτή χώρα να επιτύχει τις προδιαγραφές που ουσιαστικά ανταποκρίνονται πραγματικά στις ιδέες τις δικές μας και του πληθυσμού της Λευκορωσίας, ώστε να μπορούμε να διαπραγματευθούμε εδώ σωστά και να έχουμε μια καλή βάση.

<SPEAKER ID=141 LANGUAGE="FR" NAME="Fιret">
Κύριε Πρόεδρε, το σχέδιο ψηφίσματος σχετικά με τη Λευκορωσία αποτελεί αριστούργημα, αριστούργημα παραπληροφόρησης το οποίο πρέπει να συμπεριληφθεί μεταξύ των θαυμάτων του κόσμου πλάι στα ψεύδη των μέσων ενημέρωσης, όπως για παράδειγμα η Timisoara ή ο πόλεμος του Κόλπου, ο αποκαλούμενος χειρουργικός πόλεμος, ο οποίος ήταν ένα μακελειό.
<P>
Οι αρχές της Λευκορωσίας αποφάσισαν - πράγμα που είναι απολύτως φυσιολογικό - να επιδιορθώσουν τους αγωγούς ύδατος που είχαν ηλικία άνω των 50 ετών και γίνεται λόγος για απέλαση διπλωματών, σοβαρές παραβιάσεις της Συνθήκης της Βιέννης και για δικαιώματα του ανθρώπου.
<P>
Γνωρίζω καλά τον λαό της Λευκορωσίας και τον Πρόεδρο Loukachenko. Ο λαός της Λευκορωσίας υπέφερε, και συνεχίζει να υποφέρει από την καταστροφή του Τσερνομπίλ μπροστά σε μία σκανδαλώδη αδιαφορία της Δύσης. Ο Πρόεδρος Loukachenko, πρέπει να υπενθυμισθεί, εξελέγη δημοκρατικά από ένα ενθουσιώδη λαό έναντι του οποίου δεσμεύθηκε να καταπολεμήσει τη διαφθορά, πράγμα και το οποίο κάνει. Ένας πολιτικός άνδρας, ο οποίος τηρεί τις εκλογικές υποσχέσεις του, πρέπει να αποτελέσει παράδειγμα για τα παλαιά διεφθαρμένα κόμματα, όπως αυτά τα οποία υπάρχουν στη Γαλλία, το Βέλγιο, την Ιταλία, τα παλαιά κόμματά μας που επιδίδονται σε κομπίνες και εγκληματικούς διακανονισμούς λογαριασμών, οι δράσεις των οποίων συχνά χαίρουν πλήρους ατιμωρησίας.
<P>
Τί είμαστε εμείς για να δώσουμε στη Λευκορωσία μαθήματα δημοκρατίας, όταν σε μας οι εκλογές νοθεύονται από ένα εξαρτημένο Τύπο και βρώμικα χρήματα; Μήπως το Κοινοβούλιό μας είναι ένα σαλόνι στο οποίο μιλάμε και λέμε ψέματα; Μας είπαν, ακόμα και εδώ, ότι δεν υπάρχει ελεύθερος Τύπος στη Λευκορωσία. Όμως, πήγα στη Λευκορωσία, για να δω ο ίδιος, και σε κάθε περίπτερο πωλούντο ελεύθερα δύο κυβερνητικές εφημερίδες και δύο εφημερίδες της αντιπολίτευσης. Όλοι μας γνωρίζουμε τον γάιδαρο που είπε τον πετεινό κεφάλα. Θα ήταν καλύτερα να μη ξεχάσουμε αυτή την παραβολή.
<P>
Κύριε Πρόεδρε, αγαπητοί συνάδελφοι, έχω εδώ μπροστά μου και σας τα δείχνω, αντίγραφα δύο επιστολών με ημερομηνία 11 Ιουλίου, προς την Προεδρία του Συμβουλίου, η μία από τις οποίες αποστέλλεται από τον ίδιο τον Πρόεδρο Loukachenko, και η άλλη από τον Υπουργό Εξωτερικών Υποθέσεων της Λευκορωσίας, με τις οποίες λαμβάνουν τη δέσμευση, τόσο ο ένας όσο και ο άλλος, να ικανοποιήσουν τις επιθυμίες και τις απαιτήσεις των πρεσβευτών που είναι διαπιστευμένοι στο Μίνσκ. Ο πρέσβυς της Γερμανίας έχει ήδη ορισθεί από το Συμβούλιο για να μεταβεί στο Μινσκ στις 2 ή 3 προσεχείς ημέρες προκειμένου να επιτύχει τη συμφωνία. Θεωρώ ότι θα ήταν λυπηρό ένα ψήφισμα του Κοινοβουλίου να θέσει σε κίνδυνο τις διαπραγματεύσεις που έχουν ξεκινήσει και οι οποίες ουσιαστικά έχουν ολοκληρωθεί.

<SPEAKER ID=142 NAME="Brittan, Sir Leon">
Κύριε Πρόεδρε, το ψήφισμα του Κοινοβουλίου δεν θα πράξει όσα επικίνδυνα αναφέρθηκαν - ακριβώς το αντίθετο. Η Επιτροπή χαιρετίζει τις προτάσεις του Κοινοβουλίου για ψήφισμα για τη Λευκορωσία. Ως επί το πλείστον, η συζήτηση ήταν εξαιρετικά ισορροπημένη και εκφράστηκε σωστή κριτική για όσα γίνονται στη Λευκορωσία, καθώς και την επιθυμία να μην απομονωθεί η Λευκορωσία, αλλά να βοηθηθεί να ακολουθήσει τη σωστή πορεία.
<P>
Απαντώντας στον τελευταίο ομιλητή, το γεγονός ότι μια κυβέρνηση έχει εκλεγεί δημοκρατικά δεν την απαλλάσσει από την υποχρέωση να συμμορφώνεται με τους διεθνείς κανόνες και να σέβεται τα ανθρώπινα δικαιώματα. Αλίμονο, είναι απολύτως δυνατό να μην τα σέβεται μια δημοκρατική κυβέρνηση, και όταν κάτι τέτοιο συμβαίνει είναι σωστό, και μάλιστα απαραίτητο η διεθνής κοινότητα να το επισημάνει και να αναλάβει την αναγκαία δράση.
<P>
Ως εκ τούτου, η Επιτροπή χαιρετίζει τις προτάσεις του Κοινοβουλίου για ψήφισμα γιατί αποτελούν ένδειξη της μεγάλης ανησυχίας όλων των θεσμικών οργάνων της Ευρωπαϊκής Ένωσης, π.χ. για τις επανειλημμένες παραβιάσεις της σύμβασης της Βιέννης περί των προξενικών σχέσεων. Επιπλέον, είναι ένδειξη σύμπνοιας των θεσμικών οργάνων της Ευρωπαϊκής Ένωσης στη κοινή θέση για τη Λευκορωσία, η οποία θεωρήθηκε αρκετά σκληρή.
<P>
Εντούτοις, η Επιτροπή ελπίζει οι πρόσφατες υποσχέσεις της Λευκορωσίας ότι θα εργασθεί για την επίλυσητης διπλωματικής κρίσης να υλοποιηθούν σύντομα με εποικοδομητικά βήματα. Τότε δεν θα χρειάζεται να αναληφθεί περαιτέρω δράση, η οποία θα ήταν ανεπιθύμητη και για τη Λευκορωσία και προφανώς και για την Ευρωπαϊκή Ένωση.
<P>
Ένας από τους ομιλητές αναφέρθηκε στη Ρωσία. Στις 24 Ιουνίου, ο Υπουργός Εξωτερικών Primakov ανέφερε στην Τρόικα των Υπουργών της Ευρωπαϊκής Ένωσης ότι η Ρωσία συμμερίζεται τις ανησυχίες της Ένωσης για τη Λευκορωσία και θα προσπαθήσει να προσφέρει τις καλές της υπηρεσίες. Σε κάθε επίσημη διμερή συνάντηση, η Επιτροπή καλεί επανειλημμένα τη Ρωσία να παρέμβει, προκειμένου να επανέλθει η Λευκορωσία στη σωστή πορεία. Η Επιτροπή έχει ήδη αναλάβει σημαντική δράση, πέρα από την αναστολή του προγράμματος TACIS. Δεν έχουν πραγματοποιηθεί μέχρις στιγμής περαιτέρω συζήτησεις με τον εθνικό συντονιστή για το πρόγραμμα ανάπτυξης της κοινωνίας των πολιτών στα πλαίσια του TACIS, αλλά ελπίζουμε ότι οι τρέχουσες δυσκολίες στις σχέσεις με τη Λευκορωσία δεν θα παρεμποδίσουν την επανάληψη εποικοδομητικού διαλόγου με τη Λευκορωσία και τους συμμετέχοντες σε αυτό το πρόγραμμα. Το πρόγραμμα αυτό υποστηρίζεται από την αποστολή του ΟΑΣΕ στο Μινσκ, αφού συμπληρώνει πλήρως του στόχου του ΟΑΣΕ.
<P>
Επομένως ελπίζω ότι η πολιτική που θα ακολουθήσουμε - με την υποστήριξη του Κοινοβουλίου, την οποία εκτιμούμε πολύ - θα εξακολουθήσει να είναι ισόρροπη, επιδιώκοντας να είναι σταθερή και να αναλάβει όσο σκληρή δράση χρειασθεί για την αντιμετώπιση των παραβιάσεων των διεθνών κανόνων από την κυβέρνηση τη Λευκορωσίας. Ταυτόχρονα, η πολιτική αυτή θα πρέπει να προσφέρει ένα χέρι φιλίας και προθυμία συνεργασίας στην κυβέρνηση της Λευκορωσίας, αν υλοποιήσει την υπόσχεση της να εργασθεί για την επίλυση της κρίσης και να προχωρήσει κατά τρόπο αποδεκτό από όσους εξέφρασαν τις ανησυχίες τους στο Σώμα και αλλού για όσα έλαβαν χώρα στο παρελθόν.

<SPEAKER ID=143 LANGUAGE="DE" NAME="Schroedter">
Κύριε Πρόεδρε, είχα κάνει μία ερώτηση στον Επίτροπο, στην οποία δεν απάντησε. Τον παρακαλώ να μου την απαντήσει.

<SPEAKER ID=144 NAME="Brittan, Sir Leon">
Κύριε Πρόεδρε, όπως αντιλαμβάνομαι, το ζήτημα είναι ποια θα είναι η περαιτέρω δράση που θα αναλάβουμε. Η απάντηση είναι ότι παρακολουθούμε την κατάσταση και δεν νομίζω ότι θα ήταν χρήσιμο να εκτοξεύσουμε ιδιαίτερες απειλές. Ωστόσο, απαντώντας στη συζήτηση, θα έλεγα ότι επιθυμούμε να αποφύγουμε περαιτέρω κυρώσεις κατά της Λευκορωσίας, υπονοώντας ότι διατηρούμε το δικαίωμα να το πράξουμε, αν δεν σημειωθεί πρόοδος.

<SPEAKER ID=145 LANGUAGE="DE" NAME="Schroedter">
Κύριε Πρόεδρε, η ερώτηση ήταν: ποιοι είναι οι όροι για να αρθεί και πάλι η απαγόρευση θεώρησης διαβατηρίου;

<SPEAKER ID=146 NAME="Brittan, Sir Leon">
Δεν είμαι σε θέση να θέσω συγκεκριμένους όρους. Η κοινή θέση μιλάει από μόνη της και δεν νομίζω ότι είναι σωστό να προσθέσω κάτι σήμερα.

<SPEAKER ID=147 NAME="Πρόεδρος">
Η ημερήσια διάταξη προβλέπει την κοινή συζήτηση επί των ακολούθων 23 προτάσεων ψηφίσματος:
<P>
Τόγκο
<P>
B4-0725/98 των βουλευτών Andrι-Lιonard και άλλων, εξ ονόματος της Ομάδας του Ευρωπαϊκού Κόμματος των Φιλελευθέρων Δημοκρατών και Μεταρρυθμιστών, σχετικά μετις προεδρικές εκλογές στο Τόγκο·-B4-0744/98, των βουλευτών Gόnther και άλλων, εξ ονόματος της Ομάδας του Ευρωπαϊκού Λαϊκού Κόμματος, σχετικά με την κατάσταση στο Τόγκο·-B4-0754/98, των βουλευτών Aelvoet, Telkδmper και Schroedter, εξ ονόματος της Ομάδας των Πρασίνων, σχετικά με τις προεδρικές εκλογές στο Τόγκο·-B4-0761/98, του κ. Vecchi, εξ ονόματος της Ομάδας του Ευρωπαϊκού Σοσιαλιστικού Κόμματος, σχετικά με τις προεδρικές εκλογές στο Τόγκο·-B4-0773/98, των βουλευτών Wurtz και άλλων, εξ ονόματος της Συνομοσπονδιακής Ομάδας της Ευρωπαϊκής Ενωτικής Αριστεράς/Αριστεράς των Πρασίνων των Βορείων Χωρών, σχετικά με τις προεδρικές εκλογές στο Τόγκο·
<P>
Γουινέα - Μπισσάου -B4-0740/98, των βουλευτών Pasty, Girγo Pereira και Andrews, εξ ονόματος της Ομάδας Ένωση για την Ευρώπη, σχετικά με την κατάσταση στη Γουινέα-Μπισσάου·-B4-0743/98, των βουλευτών De Melo και άλλων, εξ ονόματος της Ομάδας του Ευρωπαϊκού Λαϊκού Κόμματος, σχετικά με την κατάσταση στη Γουινέα-Μπισσάου·-B4-0748/98, των βουλευτών Hory και άλλων, εξ ονόματος της Ομάδας της Ευρωπαϊκής Ριζοσπαστικής Συμμαχίας, σχετικά με την κατάσταση στη Γουινέα-Μπισσάου·-B4-0753/98, των βουλευτών Aelvoet και Telkδmper, εξ ονόματος της Ομάδας των Πρασίνων, σχετικά με την κατάσταση στη Γουινέα-Μπισσάου·-B4-0759/98, των βουλευτών Barros Moura και άλλων, εξ ονόματος της Ομάδας του Ευρωπαϊκού Σοσιαλιστικού Κόμματος, σχετικά με την κατάσταση στη Γουινέα-Μπισσάου·-B4-0772/98, των βουλευτών Miranda και άλλων, εξ ονόματος της Συνομοσπονδιακής Ομάδας της Ευρωπαϊκής Ενωτικής Αριστεράς/Αριστεράς των Πρασίνων των Βορείων Χωρών, σχετικά με την κατάσταση στη Γουινέα-Μπισσάου.Βιρμανία
<P>
B4-0731/98, του κ. Bertens, εξ ονόματος της Ομάδας του Ευρωπαϊκού Κόμματος των Φιλελευθέρων Δημοκρατών και Μεταρρυθμιστών, σχετικά με την κατάσταση στο Myanmar·-B4-0733/98, των βουλευτών Dupuis, Dell'Alba και Hory, εξ ονόματος της Ομάδας της Ευρωπαϊκής Ριζοσπαστικής Συμμαχίας, σχετικά με την κατάσταση των πληθυσμών Karen και τις διώξεις που υφίστανται στη Βιρμανία·-B4-0742/98, των βουλευτών Maij-Weggen και άλλων, εξ ονόματος της Ομάδας του Ευρωπαϊκού Λαϊκού Κόμματος, σχετικά με την κατάσταση στο Myanmar·-B4-0760/98, των βουλευτών Harrison, Kinnock και Junker, εξ ονόματος της Ομάδας του Ευρωπαϊκού Σοσιαλιστικού Κόμματος, σχετικά με την κατάσταση της Ένωσης του Myanmar·-B4-0778/98, του κ. Telkδmper, εξ ονόματος της Ομάδας των Πρασίνων, σχετικά με την κατάσταση στο Myanmar.Σουδάν
<P>
B4-0724/98, των βουλευτών Bertens και Fassa, εξ ονόματος της Ομάδας του Ευρωπαϊκού Κόμματος των Φιλελευθέρων Δημοκρατών και Μεταρρυθμιστών, σχετικά με την κατάσταση στο Σουδάν·-B4-0745/98, της κ. Maij-Weggen, εξ ονόματος της Ομάδας του Ευρωπαϊκού Λαϊκού Κόμματος, σχετικά με την κατάσταση στο Σουδάν·Κατάσταση στη Γεωργία και την Αμπχαζία
<P>
B4-0729/98, του κ. La Malfa, εξ ονόματος της Ομάδας του Ευρωπαϊκού Κόμματος των Φιλελευθέρων Δημοκρατών και Μεταρρυθμιστών, σχετικά με την κατάσταση στη Γεωργία·-B4-0735/98, των βουλευτών Dupuis και Hory, εξ ονόματος της Ομάδας της Ευρωπαϊκής Ριζοσπαστικής Συμμαχίας, και της κ. Carrθre d'Encausse, εξ ονόματος της Ομάδας Ένωση για την Ευρώπη, σχετικά με την κατάσταση στη Γεωργία και την Αμπχαζία·-B4-0762/98, των βουλευτών Jφns, Hoff και Needle, εξ ονόματος της Ομάδας του Ευρωπαϊκού Σοσιαλιστικού Κόμματος, σχετικά με την κατάσταση στη Γεωργία·-B4-0774/98, των βουλευτών Αλαβάνου, Marset Campos και Vinci, εξ ονόματος της Συνομοσπονδιακής Ομάδας της Ευρωπαϊκής Ενωτικής Αριστεράς/Αριστεράς των Πρασίνων των Βορείων Χωρών, σχετικά με την κατάσταση στη Γεωργία.Βιετνάμ
<P>
B4-0736/98, των βουλευτών Dupuis, Dell'Alba και Hory, εξ ονόματος της Ομάδας της Ευρωπαϊκής Ριζοσπαστικής Συμμαχίας, σχετικά με την κατάσταση στο Βιετνάμ και τις περιπτώσεις του κ. Doΰn Viκt Hoat, και του κ. Nguyen Dan Que και του κ. Thick Khonh Tanh.Τόγκο

<SPEAKER ID=148 LANGUAGE="FR" NAME="Andrι-Lιonard">
Κύριε Πρόεδρε, τον περασμένο Οκτώβριο, στη Συνέλευση ΑΚΕ-ΕΕ στο Τόγκο, κατήγγειλα τις παραβιάσεις των ανθρωπίνων δικαιωμάτων, τις αυθαίρετες κυρώσεις, τον μη σεβασμό της ελευθερίας έκφρασης και της ελευθερίας του Τύπου. Κατήγγειλα τη δικτατορική εξουσία του Προέδρου Eyadιma, ο οποίος κυβερνά τη χώρα εδώ και περισσότερο από 30 χρόνια. Η πράξη μου αυτή δεν έτυχε της ευμενούς υποδοχής από την εξουσία, η οποία προσπάθησε να δείξει σε ποιο βαθμό έσφαλα.
<P>
Υπενθυμίζω ότι η συνεργασία της Ένωσης με το Τόγκο διεκόπη από το 1992 και ότι η επανάληψή της εξαρτόταν από την τήρηση των δημοκρατικών αρχών και τη διοργάνωση, με συνθήκες διαφάνειας, εκλογών τον Ιούνιο του 1998. Όμως, πρέπει να διαπιστωθεί ότι οι αρχές του Τόγκο δεν σεβάστηκαν τις θεμελιώδεις δημοκρατικές αρχές, ώστε οι εκλογές να θεωρηθούν έγκυρες. Η εθνική εκλογική επιτροπή τελικά παραιτήθηκε στις 23 Ιουνίου. Η αντιπολίτευση δεν μπόρεσε να εκφρασθεί ελεύθερα, ο Τύπος είχε φιμωθεί και η νίκη του Προέδρου Eyadιma κηρύχθηκε πριν ακόμα καταμετρηθούν οι ψήφοι σε όλες τις κάλπες.
<P>
Με τις συνθήκες αυτές, είναι σαφές ότι η Ένωση οφείλει να συνεχίσει τις κυρώσεις έναντι του Τόγκο και να μην αναλάβει εκ νέου τη συνεργασία εφόσον δεν υπάρξει διαφάνεια σχετικά με την εκλογική διαδικασία. Το Τόγκο πρέπει να γνωρίζει ότι η δημοκρατία έχει κάποια τιμή και ότι η ατιμωρησία δεν θα γίνει πλέον δεκτή.

<SPEAKER ID=149 LANGUAGE="DE" NAME="Gόnther">
Κύριε Πρόεδρε, αγαπητοί συνάδελφοι, το Τόγκο ουσιαστικά αποτελεί σύμβολο της συνεργασίας Ευρώπης - Αφρικής. Η συμφωνία της Λομέ πάντα θεωρείτο, κι ακόμη θεωρείται, ορόσημο σε μια τέτοια συνεργασία. Γι' αυτό, είναι για μας ακόμη πιο οδυνηρό το ότι μπορέσαμε τότε να διεξαγάγουμε το προτελευταίο συνέδριο της Συνέλευσης των χωρών ΑΚΕ στο Τόγκο, δηλαδή να δεχθούμε την πρόσκληση του Τόγκο, μόνο με μεγάλες δυσκολίες. Ορισμένοι συνάδελφοι είχαν ιδιαίτερα προβλήματα να δεχθούν να ταξιδέψουν σ' αυτή τη χώρα.
<P>
Από αυτό που συνέβη τώρα στο Τόγκο μπορούμε να βγάλουμε ένα δίδαγμα, ότι δεν πρέπει οπωσδήποτε να πιστεύει κανείς τις κενές υποσχέσεις, γιατί ήδη η πολύ δυσάρεστη προσωπολατρεία με αφορμή το τότε συνέδριο της συνέλευσης των χωρών ΑΚΕ έδειξε προφανώς προς ποια κατεύθυνση κινείτο η εκεί εξέλιξη. Υπήρχε βέβαια από τη μια η διάθεση να διεξαχθούν εκλογές, από την άλλη όμως ήδη είχαν αναζητηθεί ασφαλώς παραθυράκια, προκειμένου να τραβήξουν κατά κάποιον τρόπο χειρόφρενο, αν το αποτέλεσμα είχε κατεύθυνση που δεν άρεσε στους κρατούντες.
<P>
Στο ψήφισμά μας επισημάναμε επίσης - το ανέφερε η συνάδελφος κ. Andrι-Lιonard - ότι και τα μέσα ενημέρωσης χειραγωγούνταν σε μεγάλο βαθμό. Επιτρέψτε μου όμως να υπενθυμίσω ότι ούτε εμείς στην Ευρώπη είμαστε πολύ μακριά από αυτό, γιατί αρκεί μόνο να παρατηρήσουμε πόση χειραγώγηση των μέσων έχει εξαπολυθεί με στόχο τους εκλογείς στους προεκλογικούς αγώνες στη Σερβία και αλλού.
<P>
Χαίρομαι που η συνεργασία με το Τόγκο δεν έχει ακόμη επαναληφθεί. Πιστεύω ότι τα τελευταία γεγονότα δείχνουν επίσης ότι δεν θα έπρεπε να επισπευσθεί η επανάληψη της εν λόγω συνεργασίας.
<P>
Για το συγκεκριμένο κείμενο υπάρχουν μερικές τροπολογίες. Θα ήθελα μόνο να εξηγήσω σχετικά ότι θεωρώ αποδεκτές τις τροπολογίες 4 και 5, τη μια επειδή θυμίζει το άρθρο 366 α, την απόφαση της Νήσου του Μαυρικίου. Η τροπολογία 5 ουσιαστικά είναι περιττή, γιατί εγώ το θεωρώ αυτονόητο ότι θα λάβουμε μια αντίστοιχη έκθεση.

<SPEAKER ID=150 LANGUAGE="SV" NAME="Schφrling">
Κύριε Πρόεδρε, είναι πραγματικά τραγικό για την εξέλιξη της δημοκρατίας στο Τόγκο ότι η κατάσταση όσον αφορά τις προεδρικές εκλογές είναι κατά τα φαινόμενα εντελώς ανεξέλεγκτη. Αυτό δεν οφείλεται στο ότι ο λαός έδειξε αδιαφορία, αντιθέτως, το ποσοστό συμμετοχής στις εκλογές ήταν πολύ υψηλό και, επίσης, οι εκλογές διεξήχθησαν πολύ ειρηνικά. Όχι, το ότι δεν μπορούν πλέον να υπάρξουν εγγυήσεις για δημοκρατικό έλεγχο και επίβλεψη, καθώς και για ό, τι έχει σχέση με δημοκρατικές εκλογές, οφείλεται αντιθέτως στο ότι η κυβέρνηση και οι κρατικές αρχές έδρασαν και υπονόμευσαν πλήρως κάθε εμπιστοσύνη προς την εκλογική διαδικασία. Παρά τις υποσχέσεις που δόθηκαν, σε συνάρτηση με τη Διάσκεψη του Συμβουλίου ΑΚΕ που είχαμε στη Λομέ, παρ' ό, τι το Τόγκο έλαβε όλη τη βοήθεια που ζήτησε από την ΕΕ, παρ' ό, τι μη κυβερνητικές οργανώσεις και άλλες οργανώσεις των ανθρωπίνων δικαιωμάτων ενεπλάκησαν πολύ ενεργά στις εκλογές και παρά τη συναίσθηση ευθύνης του λαού του Τόγκο, προδίδουν τις προσδοκίες όλων και αποποιούνται όλες τις διαβεβαιώσεις περί σεβασμού των δημοκρατικών αρχών.
<P>
Πρέπει να πω ότι η Επιτροπή, η ΕΕ και το Συμβούλιο ΑΚΕ πρέπει να είναι πραγματικά σε εγρήγορση και να παρακολουθούν τη συνεχιζόμενη πολιτική εξέλιξη στο Τόγκο.

<SPEAKER ID=151 LANGUAGE="IT" NAME="Vecchi">
Κύριε Πρόεδρε, το Τόγκο είναι μια χώρα την οποία είχαμε την ευκαιρία να γνωρίσουμε, ίσως περισσότερο από άλλες αφρικανικές χώρες, και γιατί, όπως υπενθύμισαν άλλοι συνάδελφοι, κατά την διάρκεια της Συνέλευσης ΑΚΕ-ΕΕ του περασμένου Οκτωβρίου μπορέσαμε σχεδόν να διαπραγματευτούμε, ή πάντως να λάβουμε εγγυήσεις από την πλευρά των αρχών του Τόγκο και από τους αρχηγούς της αντιπολίτευσης, για ό, τι μπορούσε να εξαρτάται από αυτούς, σχετικά με την εκλογική διαδικασία που οργανωνόταν και τη δυνατότητα να εξασφαλιστούν πραγματικά ελεύθερες και ανόθευτες εκλογές.
<P>
Όπως είναι προφανές, και βάσει αυτών των εγγυήσεων και αυτών των δεσμεύσεων, δικαίως η Ευρωπαϊκή Επιτροπή υποσχέθηκε να στηρίξει, και από χρηματοδοτικής πλευράς, την εκλογική διαδικασία.
<P>
Είχαμε την δυνατότητα να διαπιστώσουμε πως ο πρώτος γύρος των προεδρικών εκλογών της 24ης του περασμένου Ιουνίου δεν ανταποκρίθηκε καθόλου σε αυτές τις προσδοκίες και σε αυτές τις εγγυήσεις. Πρέπει να τονίσουμε θετικά την ευρεία και σωστή συμμετοχή στην ψηφοφορία από την πλευρά των πολιτών, που απέδειξαν κατ'αυτόν τον τρόπο ότι είναι απόλυτα ώριμοι για τη δημοκρατική συμμετοχή.
<P>
Ωστόσο, υπήρξαν πάρα πολλές ανωμαλίες στην οργάνωση των εκλογών και στην καταμέτρηση των ψήφων. Υπήρξε καθυστέρηση στο άνοιγμα των εκλογικών κέντρων και κυρίως στην πρωτεύουσα Λομέ, και ένα κώλυμα στην καταμέτρηση των ψήφων, που δεν εμπόδισε παρ'όλα αυτά την ανακοίνωση των αποτελεσμάτων, και σημειώθηκαν και οι παραιτήσεις της εφορευτικής επιτροπής.
<P>
Αυτό σημαίνει προφανώς ότι, τουλάχιστον προς το παρόν, ο στρατηγός Eyadιma δεν θέλει υπό κανέναν όρο να παραχωρήσει την εξουσία, όποια και αν είναι η γνώμη των πολιτών της χώρας του. Κατά συνέπεια, τα αποτελέσματα αυτού του πρώτου εκλογικού γύρου δεν είναι αξιόπιστα, και έτσι κρίθηκαν από ολόκληρη την διεθνή κοινότητα, αποδεικνύοντας ότι χρειάζεται να συνεχίσουμε να εξασκούμε εντονότατες πιέσεις στις αρχές του Τόγκο. Και στην περίπτωση αυτή πρέπει να ευχηθούμε να υπάρξει μία συνοχή στην στάση των διαφόρων κρατών μελών, αν και αυτό είναι κάτι που δεν διαπιστώθηκε στο παρελθόν, ώστε η διαδικασία εκδημοκρατισμού στην χώρα αυτή να ξεκινήσει εκ νέου χωρίς κανέναν περιορισμό. Πιστεύω ότι συντρέχουν όλες οι συνθήκες ώστε να συμβεί κάτι τέτοιο.

<SPEAKER ID=152 LANGUAGE="ES" NAME="Robles Piquer">
Κύριε Πρόεδρε, αν η Νιγηρία - για την οποία συζητήσαμε προηγουμένως - θα μπορούσε, με τους τραγικούς απροσδόκητους θανάτους του Στρατηγού Abacha και του αρχηγού Abiola, να εμπνεύσει ίσως τη συγγραφή μιας τραγωδίας από έναν σύγχρονο Σοφοκλή, η περίπτωση του Τόγκο θα ενέπνεε περισσότερο φαρσοκωμωδία. Θα μπορούσε να το πει κανείς αυτό, αν δεν ήταν προσβλητικό για τον λαό του Τόγκο, ο οποίος συμμετείχε πραγματικά με ενθουσιασμό και δημοκρατική προδιάθεση σ' αυτόν τον πρώτο γύρο των προεδρικών εκλογών.
<P>
Κύριε Πρόεδρε, το ψήφισμα που έχουμε προετοιμάσει ορισμένες Ομάδες είναι, κατά τη δική μου άποψη, εξαιρετικά μετριοπαθές και λογικό και, φυσικά, διατηρεί το κριτήριο όσων, ήδη πριν παραστούμε στην προτελευταία συνεδρίαση της Επιτροπής Ίσης Εκπροσώπησης, είχαμε σοβαρές αμφιβολίες όσον αφορά τη σκοπιμότητα της διεξαγωγής τέτοιου γεγονότος σε αυτή τη χώρα.
<P>
Τώρα το μόνο που μπορούμε να ελπίζουμε είναι ότι ο Στρατηγός Eyadιma, ικανοποιημένος από μια υπερτριακονταετή εξουσία, θα αναγνωρίσει ότι δεν μπορεί να συνεχίσει να αποτελεί ένα είδος «Μομπούτου Β « και θα επιτρέψει μια δημοκρατική λύση, στο πλαίσιο της οποίας ο λαός του Τόγκο θα μπορεί να εκφρασθεί με την ελευθερία που του έλειπε μέχρι τώρα. Μέχρι αυτή τη στιγμή δεν υπάρχει αμφιβολία ότι πρέπει να συνεχίσει η σταθερή και αποφασιστική υποστήριξη των περιοριστικών κριτηρίων της ευρωπαϊκής βοήθειας.

<SPEAKER ID=153 LANGUAGE="FR" NAME="Nordmann">
Αποτελεί μία θέση για την οποία δεν έχει επιτευχθεί συναίνεση στη Ομάδα των Φιλελευθέρων κ. Πρόεδρε. Θεωρώ, και ψήφισα προς την κατεύθυνση αυτή χθες, ότι είναι προτιμότερο να αναβληθεί η λύση έως ότου καταστεί διαθέσιμη η έκθεση της Επιτροπής, έτσι ώστε να εκφρασθούμε έχοντας καλύτερη γνώση των πραγμάτων και με μεγαλύτερη ηρεμία.
<P>
Δεν πιστεύω, κ. Πρόεδρε, και εδώ επαναλαμβάνω τη θαρραλέα διατύπωση του προηγούμενου ομιλητή, ότι αποτελεί συχνό φαινόμενο η δημοκρατική εκλογή, σε κλίμα ενθουσιασμού, ενός ηγέτη, κυρίως στην Αφρική. Θεωρώ ότι είναι μάταιο να συζητείται περισσότερο το κείμενο των ψηφισμάτων, ακόμη περισσότερο τη στιγμή που η διαμάχη φαίνεται να επικεντρώνεται στο πρόβλημα της μετάδοσης ορισμένων αποτελεσμάτων μόνο.
<P>
Πάντως, η αδυναμία που έχουμε, για παράδειγμα, να διεξαγάγουμε μία συζήτηση για την Αγκόλα, όπου ο Πρόεδρος Dos Santos δεν θέλει να διενεργήσει τον δεύτερο γύρο των προεδρικών εκλογών που θα τον νομιμοποιούσαν, δείχνει ότι έναντι του Τόγκο έχουμε ένα δόγμα το οποίο δεν εφαρμόζουμε για την Αγκόλα. Το Κοινοβούλιό μας εφαρμόζει στην Αφρική δύο μέτρα και δύο σταθμά, πράγμα το οποίο κατά τη γνώμη μου δεν είναι πολύ υγιές.

<SPEAKER ID=154 LANGUAGE="FR" NAME="Giansily">
Κύριε Πρόεδρε, πολλές πολιτικές ομάδες της Συνέλευσής μας αποφάσισαν να διερωτηθούν σχετικά με τις προεδρικές εκλογές στο Τόγκο. Φυσικά, ούτε ένας από τους οδυρόμενους συναδέλφους που υπέγραψαν το ψήφισμα δεν έχει επισκεφθεί τη χώρα. Εγώ, πάντως, ήμουν παρών απεσταλμένος ως παρατηρητής της Ομάδας μου και να μπορώ να διαβεβαιώσω ότι στο Λομέ οι εκλογές διεξήχθησαν ικανοποιητικά στην πλειοψηφία των 617 εκλογικών τμημάτων, ένα μεγάλο τμήμα των οποίων επισκέφθηκα, συμπεριλαμβανομένου του εκλογικού τμήματος της συνοικίας του Βι.
<P>
Έχω εδώ την απόφαση αριθ. E 05/98 της 8ης Ιουλίου του Συνταγματικού Δικαστηρίου του Τόγκο, το οποίο επιβεβαιώνει αυτό που εγώ ο ίδιος διαπίστωσα και εξήγησα ήδη από τη Δευτέρα 22 Ιουνίου σε μία ανακοίνωση. Η απόφαση αυτή αναφέρει: »ορισμένες παρατυπίες οφείλονται στο γεγονός ότι δεν τηρήθηκε η νόμιμη ώρα έναρξης και λήξης της λειτουργίας των εκλογικών τμημάτων». Εγώ ο ίδιος, σε ένα εκλογικό τμήμα που έκλεισε στις 23.00 ζήτησα να μην αρχίσει η καταμέτρηση των ψήφων προτού παρουσιασθεί και ο τελευταίος ψηφοφόρος. Όμως, τα γραφεία έκλειναν επίσημα στις 18.00.
<P>
Το Συνταγματικό Δικαστήριο σημειώνει επίσης ότι σε τρεις εκλογικές περιφέρειες της Λομέ η καταμέτρηση δεν πραγματοποιήθηκε στα εκλογικά τμήματα και ότι η καταμέτρηση μπόρεσε να γίνει μόνο στο κεντρικό γραφείο. Όμως, στα εκλογικά αυτά τμήματα ο εκλεγείς Πρόεδρος έλαβε λιγότερο από το 10 % των ψήφων. Συνεπώς, εάν υπήρξε νοθεία, χωρίς αμφιβολία δεν ήταν προς όφελός του. Τέλος, το Συνταγματικό Δικαστήριο προσήρτησε στην απόφασή του όλα τα δικαιολογητικά έγγραφα αρχίζοντας με τα αποτελέσματα της καταμέτρησης των ψήφων.
<P>
Για το λόγο αυτό, διερωτώμαι ειλικρινά για τον ρόλο που διαδραμάτισαν η ERIS και οι ανταποκριτές χωρίς σύνορα και διερωτώμαι ποιος τους διάλεξε. Πώς μπορέσαμε να δαπανήσουμε 2 εκατ. Ecu τη στιγμή που η τελική έκθεση δεν είναι έτοιμη λόγω της μόνιμης διαφωνίας μεταξύ των παρατηρητών, οι οποίοι ισχυρίζονται ότι μιλούν εξ ονόματός μας; Έχω μεγαλύτερη εμπιστοσύνη στο Συνταγματικό Δικαστήριο του Τόγκο, στους αφρικανούς παρατηρητές του Οργανισμού Αφρικανικής Ενότητας, στους αντιπροσώπους της γαλλόφωνης κοινότητας και τους αμερικανούς του Center of Contemporary Diplomacy και στον Πρόεδρο της Εθνικής Συνέλευσης του Μαλί, κ. Diello, παρά στη μικρή ομάδα που συγκρότησε η ΓΔ VIII και ελπίζω ότι το Ελεγκτικό Συνέδριο θα μπορέσει να εξετάσει τον προορισμό των πόρων αυτών, που πολύ φοβάμαι ότι σπαταλήθηκαν για ιδεολογικούς και κομματικούς λόγους.

<SPEAKER ID=155 LANGUAGE="FR" NAME="Scarbonchi">
Κύριε Πρόεδρε, είχα μεταβεί στο Τόγκο ως αντιπρόσωπος του Ριζοσπαστικού Κόμματος της Αριστεράς και συγκαταλεγόμουν μεταξύ των ολίγων κοινοβουλευτικών που βρίσκονταν στη χώρα αυτή. Ήμουν παρατηρητής σε 50 περίπου εκλογικά τμήματα, κυρίως με Αμερικανούς και Αγγλους νομικούς.
<P>
Μπόρεσα να διαπιστώσω ότι οι εκλογές διεξήχθησαν χωρίς βία, με ορισμένες ατέλειες όσον αφορά τα δελτία και τους εκλογικούς καταλόγους, αλλά ότι, στο σύνολό τους, εάν συγκριθούν οι εκλογές αυτές με άλλες εκλογές στην ίδια ήπειρο, η διεξαγωγή τους ήταν παραδειγματική.
<P>
Αντίθετα, στο στάδιο της καταμέτρησης των αποτελεσμάτων σε κεντρικό επίπεδο είναι που εμφανίσθηκαν ορισμένες δυσλειτουργίες και παρατυπίες με σημαντικότερο φαινόμενο την παραίτηση της εφορευτικής επιτροπής και τη μεταφορά της καταμέτρησης των αποτελεσμάτων στο Υπουργείο Εσωτερικών.
<P>
Ας μου επιτραπεί να τονίσω ότι, έστω και εάν αποτελεί κανόνα για τη Συνέλευσής μας και ακόμα κι αν διαμέσου της ΓΔ VIII χορηγούμε στην ήπειρο αυτή μία αρκετά σημαντική τεχνική βοήθεια για τη διεξαγωγή προεδρικών εκλογών, δεν είναι σωστό για παρόμοιες εκλογές να μη στείλει το Κοινοβούλιο κοινοβουλευτική αποστολή παρατηρητών. Θα μπορούσαμε τότε να διεξαγάγουμε μία εντελώς διαφορετική συζήτηση από αυτή που γίνεται τώρα σχετικά με το συγκεκριμένο ψήφισμα.
<P>
Δεν είναι επίσης φυσιολογικό οι επιχειρήσεις που ανέλαβαν από την Ευρωπαϊκή Ένωση και την Επιτροπή να διοργανώσουν την τεχνική βοήθεια να αναθέτουν το έργο αυτό σε σπουδαστές, οποιαδήποτε και αν είναι εξάλλου τα προσόντα των εν λόγω σπουδαστών.
<P>
Κύριε Πρόεδρε, θα επιθυμούσα να διευκρινίσω ότι η τροπολογία 6 που υποβάλλω δεν στοχεύει στην αντικατάσταση του άρθρου 4, αλλά απλώς στη συμπλήρωσή της. Γιατί; Διότι μας φαίνεται φυσικό να υπενθυμίσουμε ότι η Επιτροπή απέστειλε επιστολή στις αρχές του Τόγκο και ότι, συνεπώς, πρέπει να περιμένουμε τα αποτελέσματα του διαβήματος αυτού.
<P>
Τέλος, κύριε. Πρόεδρε, στην υπόθεση αυτή είναι ο λαός του Τόγκο που υφίσταται τις επιπτώσεις και τις κυρώσεις και όχι ο κ. Eyadιma.

<SPEAKER ID=156 LANGUAGE="IT" NAME="Fassa">
Κύριε Πρόεδρε, δεν χωρά συζήτηση ότι όταν μιλάμε για εκλογές σε μια αφρικανική χώρα, μία χώρα όπου δεν έχουν διεξαχθεί εκλογικές διαβουλεύσεις εδώ και αρκετό καιρό, δεν μπορούμε σίγουρα να απαιτούμε την ίδια ομαλότητα και την ίδια ακρίβεια που υπάρχει στις εκλογές που διεξάγονται στην Δύση, στην Ευρώπη ή σε χώρες που έχουν συνηθίσει τις δημοκρατικές διαδικασίες εδώ και καιρό. Είναι σίγουρο, εξάλλου, ότι ο τρόπος με τον οποίο διεξήχθησαν οι προεδρικές εκλογές στο Τόγκο επιτρέπει, από πολλές απόψεις, να διατυπώσουμε τις χειρότερες υποψίες. Είναι δύσκολο να εξακριβώσουμε πώς πήγαν πραγματικά τα πράγματα, αλλά δεν μπορούμε να ξεχνάμε ότι, όταν αποφασίσαμε να διεξάγουμε την Συνέλευση Ίσης Εκπροσώπευσης στη Λομέ, η απόφασή μας στηριζόταν στην αποκατάσταση συνθηκών ουσιαστικής και όχι μόνο τυπικής δημοκρατίας, και πάνω σε αυτό ακριβώς το στοιχείο πρέπει να επικεντρωθεί ο συλλογισμός όλων των κοινοτικών οργάνων.
<P>
Γουινέα-Μπισσάου

<SPEAKER ID=157 LANGUAGE="PT" NAME="Girγo Pereira">
Κύριε Πρόεδρε, κύριε Επίτροπε, σύμφωνα με τις τελευταίες εκτιμήσεις, η πρόσφατη κρίση στη Γουϊνέα-Μπισσάου έχει ήδη προκαλέσει το θάνατο εκατοντάδων ανθρώπων και οδήγησε στον εκτοπισμό γύρω στα 400.000 άτομα. Μόνο στην πρωτεύουσα, το Μπισσάου, από τον αρχικό πληθυσμό των 300 χιλιάδων ατόμων έχουν μείνει μόνο περίπου 25 χιλιάδες. Η επισιτιστική κατάσταση, αλλά κυρίως η κατάσταση της ιατρικής περίθαλψης, έχουν επιδεινωθεί δραματικά.
<P>
Οφείλουμε να αποτίσουμε φόρο τιμής στη στάση της Επιτροπής, η οποία φρόντισε να αποστείλει εγκαίρως σημαντικό όγκο ανθρωπιστικής βοήθειας. Θα πρέπει ακόμη να επισημάνουμε ότι, στο θέμα αυτό, και η Πορτογαλία κατέβαλε αξιόλογες προσπάθειες. Είναι ακατανόητο, ωστόσο, το γεγονός ότι μέχρι την παρούσα στιγμή η Σενεγάλη δεν έχει πεισθεί να επιτρέψει τη δημιουργία ανθρωπιστικών διαδρόμων από το Ντακάρ, που θα έδιναν τη δυνατότητα παροχής βοήθειας στους εκτοπισμένους πληθυσμούς.
<P>
Τασσόμαστε υπέρ της αποκατάστασης της συνταγματικής τάξης, όμως γνωρίζουμε επίσης ότι οι αιτίες της παρούσας κρίσης ανάγονται στην υποβάθμιση της εσωτερικής πολιτικής και κοινωνικής κατάστασης, οπότε πρέπει να συνειδητοποιήσουμε ότι η παρουσία ξένων στρατευμάτων, ιδίως της Σενεγάλης, αποκτά μια ιδιαίτερη σημασία από περιφερειακής σκοπιάς, και όχι μόνο δεν συμβάλλει καθόλου στην αποκατάσταση της συνταγματικής τάξης αλλά, αντιθέτως, κινδυνεύει να οδηγήσει τη χώρα σε ένα νέο στάδιο ανταρτοπόλεμου, με απρόβλεπτες συνέπειες και άγνωστη διάρκεια. Και στην υπόθεση αυτή η Ευρωπαϊκή Ένωση μπορεί και οφείλει να διαδραματίσει σημαντικό ρόλο.
<P>
Με αφορμή τη σύγκρουση που μαίνεται στη Γουϊνέα-Μπισσάου, θα ήταν ίσως σκόπιμο να προβληματιστούμε για όσα συμβαίνουν στις παράκτιες δυτικές περιοχές της Αφρικής, και ειδικότερα στους νέους διαδρόμους του πετρελαίου και των πρώτων υλών. Πρόκειται για μια ζώνη όπου επικρατεί διαρκής αναταραχή. Εχει ουσιαστική σημασία οι βιομηχανικές χώρες της Ευρώπης ή άλλων ζωνών της υφηλίου να μη μεταφέρουν στην Αφρική το λάβαρο της διπλωματίας των συμφερόντων, μια ενέργεια που πολύ συχνά δημιουργεί εντάσεις, αλλά να βοηθήσουν την Αφρική να βρει το δρόμο της προς τη ανάπτυξη, τη δημοκρατία και το σεβασμό των ανθρωπίνων δικαιωμάτων.
<P>
Κύριε Πρόεδρε, κύριοι βουλευτές, δεν μπορώ τη στιγμή αυτή να αντισταθώ στον πειρασμό να αναφερθώ στην Αγκόλα. Στη χώρα αυτή μπορεί μεν να βρίσκουν όλο και περισσότερο πετρέλαιο, αλλά ταυτόχρονα πληθαίνουν και οι ενδείξεις της υποβάθμισης της ειρηνευτικής διαδικασίας, νέοι άνθρωποι καλούνται να καταταγούν στο στρατό, παρατηρούνται μετακινήσεις στρατευμάτων και στρατιωτικού υλικού, προβάλλονται σκοπίμως τεχνητά πολεμικά σενάρια, διεξάγονται συνοπτικές συζητήσεις, και όλα αυτά την ίδια ώρα που τα Ηνωμένα Έθνη, κατά τρόπο ακατανόητο, δεν ορίζουν κάποιον μεσολαβητή ο οποίος θα πάρει τη θέση του μακαρίτη Maξtre Beye. Φρονώ ότι η Επιτροπή και το σύνολο της διεθνούς κοινότητας είναι σε θέση να διαδραματίσουν σημαντικό ρόλο ώστε να εμποδίσουν την εξελισσόμενη υποβάθμιση της ειρηνευτικής διαδικασίας.

<SPEAKER ID=158 LANGUAGE="PT" NAME="Cunha">
Κύριε Πρόεδρε, αγαπητοί συνάδελφοι, η κατάσταση που εδώ και σχεδόν ενάμισυ μήνα επικρατεί στη Δημοκρατία της Γουϊνέας-Μπισσάου αρχίζει να παίρνει ανησυχητικές και τραγικές διαστάσεις για τη μελλοντική πορεία της χώρας, με θυσίες ανθρωπίνων ζωών και καταπάτηση των θεμελιωδών δικαιωμάτων του πληθυσμού, καθώς και με καταστροφή σημαντικών έργων υλικής και οικονομικής υποδομής.
<P>
Σχετικά με αυτό, θα επιθυμούσα να υπογραμμίσω τρία ουσιαστικά σημεία, στο πνεύμα άλλωστε του ψηφίσματος που κατατέθηκε από την Ομάδα μου.
<P>
Κατά πρώτον, είναι από κάθε άποψη λυπηρό το γεγονός ότι όλες οι προσπάθειες που κατεβλήθησαν μέχρι τώρα από πλευράς διαφόρων διεθνών οργανισμών, μεταξύ των οποίων συμπεριλαμβάνεται μια κοινή αποστολή της Πορτογαλίας και της Αγκόλας, δεν έχουν οδηγήσει στην οριστική κατάπαυση του πυρός και σε μια ειρηνική και πολιτική διευθέτηση του προβλήματος, και αυτό λόγω της έλλειψης βούλησης των εμπλεκόμενων μερών. Όπως επίσης, είναι λυπηρό το γεγονός ότι γειτονικές χώρες δημιουργούν δυσκολίες στην αποστολή βοήθειας έκτακτης ανάγκης στους πληθυσμούς που πλήττονται από τον πόλεμο.
<P>
Κατά δεύτερον, θα ήθελα να τονίσω ότι είναι από κάθε άποψη λυπηρή η άμεση ή έμμεση εμπλοκή ξένων στρατευμάτων σε μια εσωτερική διένεξη που μαίνεται σε μια κυρίαρχη χώρα. Επομένως, είναι επιτακτική και αναπόφευκτη ανάγκη η απόσυρση των εν λόγω στρατευμάτων από το έδαφος της Γουϊνέας-Μπισσάου, ώστε να επιτευχθεί η οποιαδήποτε ειρηνική διευθέτηση.
<P>
Κατά τρίτον, θα ήθελα να υπογραμμίσω ότι έχει ουσιαστική σημασία να βρεθεί μια ειρηνική λύση για τη διένεξη δια της πολιτικής οδού, κατά τρόπο ώστε να γίνουν σεβαστά τα θεμελιώδη δικαιώματα των πολιτών, να διαφυλαχθεί το πολιτικό τους μέλλον και να γίνουν σεβαστά τα δημοκρατικώς εκλεχθέντα θεσμικά όργανα.
<P>
Διατηρώντας αυτή την ελπίδα, υποστηρίζω την έκκληση που απηύθυνε το Συμβούλιο Ασφαλείας του ΟΗΕ προς την ΟΑΕ και την Ευρωπαϊκή Ένωση, ώστε να καταβάλουν δραστήριες προσπάθειες προς την εξεύρεση μιας πολιτικής λύσης που θα οδηγήσει στον τερματισμό αυτής της θλιβερής αδελφοκτόνου σύγκρουσης.

<SPEAKER ID=159 LANGUAGE="SV" NAME="Schφrling">
Κύριε Πρόεδρε, φυσικά η διεθνής κοινότητα θα πρέπει να καταβάλει κάθε δυνατή προσπάθεια για να οδηγηθούν στο τραπέζι των διαπραγματεύσεων οι αντιμαχόμενες παρατάξεις και να επιδιωχθεί η επίτευξη μιας μακροπρόθεσμα βιώσιμης πολιτικής λύσης, η οποία να μπορεί να επιφέρει ειρήνη σε όλη την περιοχή και η οποία να μπορεί, επίσης, να εγγυηθεί τον σεβασμό των συνόρων της Γουϊνέα Μπισσάου, καθώς και τον σεβασμό των ανθρωπίνων δικαιωμάτων.
<P>
Δυστυχώς, οι αναφορές που λάβαμε είναι ανησυχητικές. Μεταξύ άλλων, υπάρχουν προβλήματα που αφορούν την προώθηση της ανθρωπιστικής βοήθειας, π.χ. φάρμακα, πόσιμο νερό και τρόφιμα. Πραγματικά ελπίζω ότι εδώ η Επιτροπή θα ασκήσει πιέσεις για να ανοίξει ένας διάδρομος για την ανθρωπιστική βοήθεια.
<P>
Επίσης, είναι ανησυχητικό το γεγονός ότι άνθρωποι φυλακίζονται και συλλαμβάνονται ως όμηροι και, σύμφωνα με έκθεση της Διεθνούς Αμνηστίας, τυγχάνουν άσχημης μεταχείρισης. Εκτός αυτού, πολλοί από τους δημοσιογράφους και τα άτομα που εργάζονται για τα ανθρώπινα δικαιώματα φοβούνται. Γι' αυτό, στηρίζω πραγματικά την παράγραφο 11 αυτού του ψηφίσματος, όπου γίνεται η πρόταση να αποσταλεί μία αντιπροσωπεία της Συνέλευσης Ίσης Εκπροσωπησης ΑΚΕ - ΕΕ στη χώρα για να πληροφορηθεί αφενός, πόσο γρήγορα μπορεί να προωθηθεί η βοήθεια και, αφετέρου, πώς μπορούμε να βοηθήσουμε στην επίλυση της διαμάχης.

<SPEAKER ID=160 LANGUAGE="FR" NAME="Scarbonchi">
Κύριε Πρόεδρε, ενόψει της καθυστέρησης που έχει σωρευτεί, αυτή τη φορά θα σας κάνω τη χάρη και θα είμαι ιδιαίτερα σύντομος.
<P>
Η Ομάδα μας επιθυμεί να μη συμπεριληφθεί στο ψήφισμα το σημείο 9 με το οποίο ζητείται η μη παρέμβαση και η απόσυρση όλων των ξένων στρατιωτικών δυνάμεων γιατί θεωρούμε ότι η παρουσία στρατευμάτων από την Σενεγάλη είναι ακόμα απαραίτητη για να καταπολεμηθούν οι αντάρτες και να σταθεροποιηθεί η κατάσταση στη χώρα.
<P>
Συνεπώς, επιθυμούμε απλώς το σημείο 9 να μη συμπεριληφθεί στο ψήφισμα. Αυτή είναι η επιθυμία της Ομάδας της Ευρωπαϊκής Ριζοσπαστικής Συμμαχίας.

<SPEAKER ID=161 LANGUAGE="PT" NAME="Apolinαrio">
Κυρία Πρόεδρε, κύριε Επίτροπε, αρχικώς είχε προγραμματιστεί να μιλήσει ο συνάδελφός μου, ο κ. Barros Moura, ο οποίος, για λόγους που προέκυψαν την τελευταία στιγμή, δεν μπόρεσε να παραστεί στη συνεδρίαση. Επειδή όμως είμαι ένας από τους συνυπογράφοντες του ψηφίσματος, θα επιθυμούσα, εξ ονόματός μου και εξ ονόματος του κυρίου Barros Moura, θα επισημάνω εδώ τρία ή τέσσερα ζητήματα.
<P>
Καταρχάς, η ειρήνη ή η διαμεσολάβηση με στόχο την ειρήνευση δεν είναι εφικτή παρά μόνον εάν οι εμπόλεμοι, τα εμπλεκόμενα μέρη στη σύγκρουση, εκφράσουν ανάλογη βούληση. Κατά δεύτερον, θεωρούμε ουσιαστικό να τονίσουμε την αναγκαιότητα να αποσυρθούν τα ξένα στρατεύματα και να αποτραπεί η σταδιακή διεθνοποίηση της εν λόγω διένεξης. Κατά τρίτον, στο πλαίσιο αυτό, έχει σημασία να διαβλέψουμε την πιθανότητα εγκατάστασης στρατιωτικών δυνάμεων παρεμβολής οι οποίες θα τεθούν υπό την αιγίδα του ΟΗΕ ή της ΟΑΕ, υπό τον όρο ότι θα υπάρξει προηγούμενη συγκατάθεση των εμπολέμων.
<P>
Από την άλλη, μας προξενεί ανησυχίες η ανθρωπιστική κατάσταση του πληθυσμού της Γουϊνέας-Μπισσάου. Τα εμπόδια που τίθενται στη διοχέτευση της ανθρωπιστικής βοήθειας, κυρίως από τις ένοπλες δυνάμεις της Σενεγάλης, δεν θα κάνουν παρά να επιδεινώσουν αυτή την κατάσταση. Σε περίπτωση που δεν ενεργήσουμε γρήγορα και αποτελεσματικά, η ανθρωπιστική κατάσταση μέρα με τη μέρα θα χειροτερεύει συνεχώς. Από την άλλη μεριά, όπως και παλαιότερα, αυτό το Κοινοβούλιο καταδίκασε το στρατιωτικό πραξικόπημα, προασπιζόμενο την αποκατάσταση της συνταγματικής και θεσμικής τάξης, κάτι που προϋποθέτει το σεβασμό των θεσμών, και συγκεκριμένα του αιρετού κοινοβουλίου, αλλά επίσης το σεβασμό των ανθρωπίνων δικαιωμάτων (σχετικά με το θέμα αυτό, ας λάβουμε κυρίως υπόψη τα αιτήματα των ΜΚΟ και της ίδιας της Διεθνούς Αμνηστίας).
<P>
Τέλος, είναι αναγκαίο να επιτευχθεί αμέσως κατάπαυση του πυρός για να σωθούν ανθρώπινες ζωές και για να μπορέσει η χώρα να ξαναρχίσει να λειτουργεί ενόσω αναζητείται μια πολιτική και ειρηνική διευθέτηση, η οποία θα διασφαλίζει την ανεξαρτησία και την εδαφική ακεραιότητα της Γουϊνέας-Μπισσάου.

<SPEAKER ID=162 LANGUAGE="PT" NAME="Ribeiro">
Κυρία Πρόεδρε, κύριε Επίτροπε, παρακολουθήσαμε με έντονη ανησυχία την εξέλιξη της κατάστασης στη Γουϊνέα-Μπισσάου. Δεδομένου ότι γνωρίζουμε τη χώρα (μόλις πρόσφατα την είχαμε επισκεφθεί), από την πρώτη στιγμή που ξέσπασε η σύρραξη - που μαίνεται από τις 7 Ιουνίου - βρεθήκαμε στο πλευρό εκείνων που τάσσονται ανεπιφύλακτα υπέρ μιας πολιτικής διευθέτησης κατόπιν διαπραγματεύσεων, που θα οδηγήσει στον τερματισμό του πολέμου και, κυρίως, θα θέσει τέρμα στα δεινά ενός ολόκληρου λαού.
<P>
Παρά τις διάφορες διαμεσολαβητικές προσπάθειες, η ένοπλη σύγκρουση παρατείνεται, η άμεση εμπλοκή ξένων στρατιωτικών δυνάμεων, που καθόλου δεν συνεισφέρουν στην προώθηση της πολιτικής διευθέτησης κατόπιν διαπραγματεύσεων που υποστηρίζουμε, αποτελεί γεγονός, ενώ έχουν πολλαπλασιαστεί οι σοβαρότατες συνέπειες στον ανθρωπιστικό τομέα, με την απώλεια ανθρώπινων ζωών και υλικών αγαθών και με εκατοντάδες χιλιάδες πρόσφυγες.
<P>
Η δραματική αυτή κατάσταση παρατείνεται, και προβάλλει ως επιτακτική ανάγκη να τερματιστεί σε μια χώρα η οποία ήδη συγκαταλέγετο μεταξύ των φτωχότερων της υφηλίου, γεγονός που προξενεί ακόμη μεγαλύτερο άγχος όταν αναλογιζόμαστε ότι κινδυνεύει να υπονομευθεί το μέλλον και η πραγματική ανεξαρτησία μιας χώρας, της Γουϊνέας-Μπισσάου, που κατακτήθηκαν μετά από ηρωικό αγώνα υπό την καθοδήγηση του PAIGC και ενός ανδρός με την πολιτική και ανθρώπινη διάσταση του Amνlcar Cabral.
<P>
Έτσι, εμμένουμε στην αναζήτηση μιας πολιτικής λύσης, ώστε να εγκαθιδρυθεί και να διασφαλισθεί η ειρήνη στο πλαίσιο του σεβασμού της ακεραιότητας του εδαφικού και πολιτιστικού χώρου της Γουϊνέας-Μπισσάου, θέτοντας τέρμα στη διεθνοποίηση της στρατιωτικής εμπλοκής στη διένεξη και ενθαρρύνοντας την επιστροφή των ξένων στρατιωτικών δυνάμεων στις αντίστοιχες χώρες τους. Στο μεταξύ, είναι επείγουσα ανάγκη να αποσταλεί η ανθρωπιστική βοήθεια στον πληθυσμό, με τη δημιουργία διαδρόμων που θα επιτρέπουν σε αυτή τη βοήθεια να φθάσει σε εκείνους που περισσότερο τη χρειάζονται και με την άρση ο, τιδήποτε θα μπορούσε να σταθεί εμπόδιο στο συγκεκριμένο σκοπό. Η δική μας θέση, ως βουλευτές και ως Πορτογάλοι, δεν μπορεί να είναι άλλη από τη διατράνωση και την έμπρακτη εκδήλωση μιας δραστήριας και ανιδιοτελούς αλληλεγγύης, τόσο στο πολιτικό επίπεδο όσο και σε αυτό της παροχής ανθρωπιστικής βοήθειας.

<SPEAKER ID=163 LANGUAGE="PT" NAME="Mendes Bota">
Κυρία Πρόεδρε, 350 χιλιάδες ξεσπιτωμένα άτομα, εκ των οποίων εκατό χιλιάδες κινδυνεύουν να πεθάνουν της πείνας, εκατοντάδες νεκροί μεταξύ στρατιωτών και άοπλου πληθυσμού, φρικαλεότητες που διαπράχθηκαν σε βάρος γυναικών και παιδιών, επικράτηση κλίματος φόβου στους κύκλους των διανοουμένων της εσωτερικής πολιτικής αντιπολίτευσης, έλλειψη τροφίμων, φαρμάκων και πόσιμου νερού, ιδού ποια είναι τα συστατικά της καταστροφής.
<P>
Οι στρατιωτικές δυνάμεις δεν πρέπει να συνεχίσουν να εμποδίζουν την ανθρωπιστική βοήθεια να φθάσει στους πληθυσμούς που διατρέχουν κίνδυνο. Οι προσπάθειες διαμεσολάβησης διαδέχονται η μία την άλλη, δίχως να σημειώνουν σημαντικές επιτυχίες. Μετά την κοινή διαμεσολάβηση της Πορτογαλίας και της Αγκόλας, εξετάζεται τώρα το ενδεχόμενο να προστεθούν στην ομάδα και η Μοζαμβίκη ή η Κοινότητα Πορτογαλόφωνων Χωρών, ή να αναπτυχθούν δυνάμεις παρεμβολής της ΟΑΕ ή της Οικονομικής Κοινότητας των Κρατών της Δυτικής Αφρικής. Η άμεση κατάπαυση του πυρός έχει αναχθεί σε λέξη κλειδί για τη διευθέτηση μιας διένεξης που παρουσιάζει επικίνδυνες τάσεις διαιώνισης ή γενίκευσης. Είναι αναγκαίο να επιτευχθεί η αποκατάσταση της συνταγματικής τάξης. Στις 4 Ιουνίου εξέπνευσε η εντολή της κυβέρνησης. Για το λόγο αυτό, ο Nino Vieira, ως εκλεγμένος πρόεδρος, νομιμοποιείται - αλλά και επωμίζεται αυξημένες ευθύνες - να προχωρήσει στην κατάπαυση του πυρός και να προωθήσει το διάλογο και τις διαπραγματεύσεις. Μόνον αφού γίνουν όλα αυτά θα υπάρξουν οι προϋποθέσεις για τη δρομολόγηση μιας πολιτικής διαδικασίας υπό την καθοδήγηση μιας κυβέρνησης εθνικής ανοικοδόμησης, καθώς και για τον καθορισμό μιας ημερομηνίας για τη διενέργεια βουλευτικών και προεδρικών εκλογών που θα επιτρέψουν τη Γουϊνέα-Μπισσάου να εισέλθει, από το 1999 και έπειτα, σε ένα άλλο κεφάλαιο της ιστορίας της.

<SPEAKER ID=164 LANGUAGE="IT" NAME="Fassa">
Κυρία Πρόεδρε, αξιότιμοι συνάδελφοι, η κατάσταση στην Γουινέα- Μπισσάου δεν αποτελεί τίποτε άλλο παρά μία ιδιαίτερη περίπτωση ενός ευρύτερου πλαισίου, σε μία περιοχή της Αφρικής η οποία, όπως και άλλες, παρουσιάζει από πολιτική άποψη μία συνεχή αστάθεια, που φτάνει έως την ουσιαστική απουσία κάθε πραγματικής πολιτικής αρχής και οποιασδήποτε συγκεκριμένης εγγύησης για τον πληθυσμό.
<P>
Είναι σαφές ότι η Ευρωπαϊκή Ένωση δεν μπορεί να κάνει πολλά πράγματα, αλλά είναι τουλάχιστον δύο σημεία πάνω στα οποία δεν θα μπορέσει να μην επικεντρώσει αμέσως την προσοχή της. Το πρώτο είναι να καταστήσει δυνατή την αποστολή ανθρωπιστικής βοήθειας, τροφίμων και φαρμάκων, στους πληθυσμούς της βασανισμένης αυτής περιοχής. Ο άλλος, μεσο/μακροπρόθεσμος, στόχος είναι η ενίσχυση μίας διαδικασίας ειρήνευσης που, παρότι είναι σίγουρα επικίνδυνη και δύσκολη, αποτελεί επίσης τον μοναδικό όρο για μία ανάπτυξη της εν λόγω περιοχής.
<P>
Βιρμανία

<SPEAKER ID=165 LANGUAGE="NL" NAME="Bertens">
Κυρία Πρόεδρε, η Ομάδα των Φιλελευθέρων θα ήθελε να εκφράσει την ικανοποίησή της για το γεγονός ότι υποβλήθηκε αυτό το αυστηρό κείμενο για τη Βιρμανία. Ελπίζω επίσης ότι το ψήφισμα αυτό θα ανοίξει τα μάτια της ολλανδικής επιχείρησης IHC Caland για να δεί τη σκληρή, την απαράδεκτη κατάσταση στη χώρα αυτή. Παρόλο που δεν ισχύει ακόμα επίσημο οικονομικό μποϋκοτάζ διότι η Γαλλία για άλλη μία φορά προστατεύει τα εμπορικά συμφέροντα της Total, αποτελεί αίσχος το γεγονός ότι η ολλανδική αυτή επιχείρηση αγνοεί το σύνολο σχεδόν της κοινής γνώμης που ζητά απόσυρση των επενδύσεων και αντιτίθεται σε κάθε νέα επένδυση. Θεωρώ ιδιαίτερα λυπηρό το ότι θα πρέπει να επικρίνω τον Επίτροπο Sir Leon Brittan, ωστόσο αυτός, προς μεγάλη μου έκπληξη, καταδίκασε το μποϋκοτάζ που επέβαλε η πολιτεία της Μασσαχουσέτης. Εμείς οι Φιλελεύθεροι θεωρούμε ότι η Ευρωπαϊκή Ένωση οφείλει να υποστηρίξει την έκκληση που απηύθυνε ο Πρόεδρος Clinton φέτος τον Μάιο. Η έκκλησή του να απαγορευθούν οι νέες επενδύσεις θα πρέπει να αποτελέσει υπόδειγμα προς εμάς, κύριε Επίτροπε. Η Ένωση θα πρέπει να είναι έτοιμη να επιβάλει κυρώσεις στη Βιρμανία πρίν καν το πράξει αυτό ο ΟΗΕ. Τέλος, κυρία Πρόεδρε, θα πρέπει να ασκηθούν έντονες πιέσεις στις βιρμανικές αρχές, ενώ θα πρέπει να τεθεί τέλος στη συστηματική εξόντωση των μειονοτήτων της χώρας.

<SPEAKER ID=166 LANGUAGE="NL" NAME="Maij-Weggen">
Κυρία Πρόεδρε, η κατάσταση στη Βιρμανία επιδεινώνεται ταχύτατα τη στιγμή αυτή. Αυτό αφορά τόσο την οικονομική όσο και την πολιτική κατάσταση στη χώρα. Οικονομικά η Βιρμανία βρίσκεται στο χείλος της καταστροφής, καθώς το στρατιωτικό καθεστώς, το οποίο αποκόμιζε κέρδη από το λαθρεμπόριο ναρκωτικών και κάποτε ακόμα και από την καταναγκαστική εργασία των πολιτών, αδυνατεί εδώ και μήνες να θέσει τέλος στην επιδείνωση της οικονομίας, ενώ ο πληθυσμός φαίνεται ότι υποφέρει όλο και περισσότερο. Αλλά και η πολιτική καταπίεση επεκτείνεται διαρκώς τους τελευταίους μήνες. Αυτό ισχύει τόσο για την αντιπολίτευση όσο και για τις μειονότητες της χώρας. Ο πληθυσμός των Karen και των Shan πλήττεται από το καθεστώς όπως ακριβώς και οι Naga, οι Mon, οι Karenni και οι κάτοικοι του Kachin. Οι συστηματικές δολοφονίες και οι εθνικές εκκαθαρίσεις έχουν κάνει αρκετούς να καταφύγουν ως πρόσφυγες στις όμορες χώρες, ιδιαίτερα στην Ταϋλάνδη, την Ινδία και τη Μαλαισία. Ο αριθμός τους αυξήθηκε πάλι δραματικά τον τελευταίο καιρό. Οι επιθέσεις στα στρατόπεδα προσφύγων, οι δολοφονίες και οι απαγωγές βρίσκονται στην ημερήσια διάταξη. Και η αντιπολίτευση πλήττεται έντονα. Η κυρία Aung San Suu Kyi συνελήφθη διότι ήθελε να μεταβεί στο βόρειο τμήμα της χώρας. Γι' αυτό της επιβλήθηκε ξανά αυστηρός κατ' οίκον περιορισμός με την απειλή φυλάκισης. Τα διάφορα μέλη της αντιπολίτευσης απειλούνται ή έχουν ήδη φυλακισθεί και μάλιστα σε μία χώρα που ήδη διαθέτει πλήθος πολιτικών κρατουμένων. Είναι γνωστό ότι το στρατιωτικό καθεστώς φοβάται νέα κλιμάκωση της κατάστασης την 8η Αυγούστου, επέτειο των φοιτητικών εξεγέρσεων πριν από μερικά χρόνια, οι οποίες κόστισαν πάρα πολλές ζωές. Κυρίως το καθεστώς φοβάται επανάληψη των γεγονότων της Ινδονησίας στη Βιρμανία. Στο μεταξύ, αυξάνουν και οι επικρίσεις κατά της Βιρμανίας στην περιοχή της ASEAN. Διότι είχε επιτραπεί η συμμετοχή της χώρας στην ASEAN μετά τη δέσμευση του καθεστώτος ότι θα βελτιωθεί η κατάσταση των ανθρωπίνων δικαιωμάτων και θα προχωρήσει ο εκδημοκρατισμός. Δέσμευση που έμεινε κενό γράμμα.
<P>
Κυρία Πρόεδρε, επανειλημμένα ζητήσαμε στο Κοινοβούλιο να απαγορευθούν οι ευρωπαϊκές επενδύσεις στη Βιρμανία. Πρέπει να επιβληθεί οικονομικό μποϋκοτάζ. Και γι' αυτό δεν καταλαβαίνω, Sir Leon Brittan γιατί κάνετε κηρύγματα στην Πολιτεία της Μασαχουσέτης, η οποία απλώς ξεκίνησε αυτό το μποϋκοτάζ. Από νομικής άποψης, ίσως έχετε το δίκιο με το μέρος σας, σίγουρα όμως όχι από ηθικής. Καλούμε την Ευρωπαϊκή Επιτροπή και το Συμβούλιο να ακολουθήσουν τις Ηνωμένες Πολιτείες απαγορεύοντας τις επενδύσεις και επιτείνοντας τις πιέσεις προς το καθεστώς. Είναι ανάγκη να γίνει αυτό. Και η Ευρωπαϊκή Επιτροπή μπορεί, εάν θέλει, να το κάνει.

<SPEAKER ID=167 LANGUAGE="FR" NAME="Dupuis">
Κυρία Πρόεδρε, καταρχήν θα επιθυμούσα εκ νέου να τονίσω την απουσία ενός συναδέλφου ο οποίος μας είναι ιδιαίτερα αγαπητός, του κ. Αυγερινού, ο οποίος ανέλαβε, όπως όλοι γνωρίζουμε, να μελετήσει το θέμα της μεταρρύθμισης των επειγόντων θεμάτων. Όπως διαπιστώσαμε τους τελευταίους μήνες, μου φαίνεται σημαντικό να παρατηρήσω ότι δεν είναι παρών ούτε και σήμερα. Πιθανόν να κρίνει πιο ενδιαφέρον να συλλέγει τις συμβουλές των διαφόρων στους διαδρόμους του Κοινοβουλίου, πράγμα το οποίο εξηγεί εξάλλου τις προτάσεις που διατύπωσε.
<P>
Σχετικά με τη Βιρμανία, κρίνω ότι δεν μπορούν να λεχθούν πολλά περισσότερα από όσα είπαν ο κ. Bertens και η κ. Maij-Weggen: η Ευρωπαϊκή Ένωση δεν πρέπει να παραμείνει αδρανής έναντι των ΗΠΑ. Έχουν ήδη ασκηθεί πιέσεις οι οποίες δε εξασφάλισαν τα αποτελέσματα που θα μπορούσαμε να περιμένουμε. Η κατάργηση των προτιμησιακών δασμών δεν επέφερε καμία αλλαγή από την πλευρά των αρχών της Βιρμανίας. Κρίνω ότι πρέπει να κάνουμε ένα βήμα περισσότερο και να επιλέξουμε αποφασιστικά το μποϋκοτάρισμα. Δεδομένου ότι οι Αμερικανοί, για πρώτη φορά, έχουν μία πολύ σαφή θέση σχετικά με το θέμα, η Ευρωπαϊκή Ένωση θα μπορούσε ωφέλιμα να συνδεθεί με τις ΗΠΑ και να προσπαθήσει να δώσε ένα τέλος σε αυτό το παράλογο καθεστώς.

<SPEAKER ID=168 LANGUAGE="EN" NAME="Harrison">
Κυρία Πρόεδρε, η κατάσταση στη Βιρμανία είναι χάλια και γίνεται χειρότερη. Πενήντα εκλεγμένοι εκπρόσωποι έχουν φυλακισθεί, ενώ άλλα μέλη του Κοινοβουλίου ταπεινώνονται, καθώς είναι υποχρεωμένα να παρουσιάζονται δύο φορές τη μέρα στα τοπικά αστυνομικά τμήματα, κατά διαταγή της κυβέρνησης. Ήδη τριακόσιες χιλιάδες Karen έχουν εκτοπισθεί στο εσωτερικό κυνηγημένοι από το στρατό της Βιρμανίας. Η συστηματική καταστροφή των χωριών των Karen συνδυάζεται με τον βιασμό γυναικών όλων των μειονοτήτων της Βιρμανίας. Η καταστροφή των αποθεμάτων τροφίμων προηγείται της σφαγής και των εθνικών εκκαθαρίσεων των Nage, Shan, Mon, Karen και Kachin. Και τώρα ο αυξανόμενος αριθμός των προσφύγων Karen και Shan στην Ταϋλάνδη παρουσιάζει νέα προβλήματα για τις χώρες του ASEAN.
<P>
Η Ευρωπαϊκή Ένωση πρέπει να λάβει θέση. Σωστά δεν συνεδρίασε η Επιτροπή Ίσης Εκπροσώπησης ΕΕ - ASEAN, εφόσον συνεδρίαση θα σήμαινε ότι επιτρέπεται στη Βιρμανία να έχει πλήρη εκπροσώπηση. Μπορούμε να πράξουμε περισσότερα. Θα πρέπει να ενθαρρύνουμε την αρμοστή του ΟΗΕ για τα ανθρώπινα δικαιώματα, Mary Robinson, να αποστείλει μόνιμους παρατηρητές στη Βιρμανία για την παρακολούθηση της κατάστασης των ανθρωπίνων δικαιωμάτων. Καλούμε την Επιτροπή να επιβάλει πλήρεις οικονομικές κυρώσεις κατά της Βιρμανίας και να απαγορεύσει τις επενδύσεις στη Ρανγκούν μέχρι να γίνουν πλήρως σεβαστά τα ανθρώπινα δικαιώματα.
<P>
Το Συμβούλιο Ασφαλείας του ΟΗΕ θα πρέπει επίσης να ενθαρρύνει παγκόσμιες οικονομικές κυρώσεις κατά των δικτατόρων της Βιρμανίας. Θα πρέπει επίσης να βοηθήσει και η κυβέρνηση της Ταϋλάνδης. Η καλύτερη προστασία των συνόρων Ταϋλάνδης - Βιρμανίας θα εμπνεύσει εμπιστοσύνη στους πρόσφυγες που τρέπονται σε φυγή από το μη δημοκρατικό και απολυταρχικό καθεστώς.
<P>
Καλούμε την κυβέρνηση της Βιρμανίας να επιτρέψει στον ειδικό εισηγητή του ΟΗΕ να επισκεφθεί ελεύθερα τη χώρα και να του επιτρέψει να υλοποιήσει την εντολή του, προσφέροντας του πλήρη πρόσβαση στις περιοχές που κατοικούνται από τους Karen. Επιπλέον ζητούμε από τις ξένες εταιρείες που επενδύουν στη Βιρμανία όπως η Total και η Premier Oil να παγώσουν αμέσως τις επενδύσεις. Αναγνωρίζουμε και υποστηρίζουμε πλήρως το δικαίωμα της ΑΣΕΑΝ να επιλέγει τα μέλη του, αλλά καθώς περνούν οι μέρες και οι μήνες γίνεται σαφές ότι η ΑΣΕΑΝ προσκάλεσε έναν παρείσακτο. Καταστρέφοντας την ευκαιρία ανάπτυξης σύγχρονων δημοκρατιών και σεβασμού των ανθρωπίνων δικαιωνμάτων μαζί με ενθάρρυνση την οικονομικής ανάπτυξης προς όφελος των πολιτών.
<P>
Είναι καιρός η ΕΕ να λάβει θέση και να ληφθεί υπόψη η θέση της.

<SPEAKER ID=169 LANGUAGE="EN" NAME="McKenna">
Ο ειδικός εισηγητής του ΟΗΕ για την κατάσταση των ανθρωπίνων δικαιωμάτων στη Βιρμανία εξέφρασε την βαθειά του ανησυχία για τις πρόσφατες αναφορές ότι μέλη της Εθνικής Ένωσης για τη Δημοκρατία εξακολουθούν να είναι θύματα αυθαίρετων συλλήψεων και διαφόρων μορφών περιορισμού. Η Εθνική Ένωση για τη Δημοκρατία ζήτησε τη σύγκληση του Κοινοβουλίου για τις 21 Αυγούστου και ζήτησε επανειλημμένως από τους στρατιωτικούς κυβερνώντες την έναρξη διαλόγου. Ωστόσο, όπως επισήμανε ο κ. Harrison, η κυβέρνηση ανταποκρίθηκε δίνοντας εντολή όσα εκλεγμένα μέλη δεν είναι ήδη στη φυλακή ή δεν έχουν εξορισθεί να παρουσιάζονται δύο φορές την ημέρα στις τοπικές αρχές, κυρίως για να τους εμποδίσει να συγκαλέσουν συνέλευση από μόνοι τους.
<P>
Είναι καιρός πιά το Κοινοβούλιο να πάρει δημοκρατική θέση για την κατάσταση στη Βιρμανία. Η Επιτροπή και το Συμβούλιο θα πρέπει να επιβάλλουν πλήρεις οικονομικές κυρώσεις στη Βιρμανία και να απαγορέυσουν τις επενδύσεις μέχρι να ρυθμισθεί το ζήτημα των παραβιάσεων των ανθρωπίνων δικαιωμάτων. Όπως ανέφερε ο κ. Harrison, η Ύπατη Αρμοστής του ΟΗΕ για την κατάσταση των ανθρωπίνων δικαιωμάτων, κ. Mary Robinson, θα πρέπει να αποστείλει ένα μόνιμο παρατηρητή για να ερευνήσει την κατάσταση των ανθρωπίνων δικαιωμάτων, τις βιαιότητες των αρχών της Βιρμανίας, σε περιοχές που κατοικούνται από καταπιεσμένες μειονότητες. Η κατάσταση αυτή διαρκεί πολύ καιρό και θα πρέπει κάτι να κάνουμε.
<P>
Σουδάν

<SPEAKER ID=170 LANGUAGE="NL" NAME="Bertens">
Κυρία Πρόεδρε, οι εφημερίδες μετέδωσαν σήμερα τη χαρμόσυνη είδηση ότι οι εμπόλεμες πλευρές του Νοτίου και Βορείου Σουδάν κατέληξαν σε συμφωνία εκεχειρίας. Ελπίζω να μπορέσουν τώρα να σωθούν μερικές εκατοντάδες χιλιάδες άνθρωποι στο Νότιο Σουδάν από τη λιμοκτονία. Μάθαμε ωστόσο το μάθημά μας στο Σουδάν.
<P>
Η εξέλιξη αυτή αποτελεί όντως ένα πρώτο βήμα στα πλαίσια μίας ενεργού ευρωπαϊκής πολιτικής και ελπίζω ότι στη βάση αυτή θα μπορέσει να γίνει μία αρχή για την προετοιμασία δημοψηφίσματος για την ανεξαρτησία του Νοτίου Σουδάν. Και οι δύο πλευρές είχαν ήδη δεσμευτεί για κάτι τέτοιο, ωστόσο τώρα θα πρέπει να πραγματοποιηθεί η δέσμευση αυτή. Θα χρειασθεί οπωσδήποτε να υπάρξει διεθνής επιτήρηση του δημοψηφίσματος για να διεξαχθεί αυτό με τρόπο αδιάβλητο. Επιπλέον, θα πρέπει αμφότερες οι παρατάξεις να συμμετάσχουν στη διοργάνωσή του. Στο μεταξύ, η κυβέρνηση του Χαρτούμ οφείλει να αποδείξει ότι αποτελεί αξιόπιστο εταίρο προωθώντας τον εκδημοκρατισμό και το σεβασμό των ανθρωπίνων δικαιωμάτων, αφήνοντας ελεύθερους τους πολιτικούς κρατουμένους και δίνοντας έμφαση στη δημιουργία κράτους δικαίου.

<SPEAKER ID=171 LANGUAGE="DE" NAME="Schiedermeier">
Κυρία Πρόεδρε, σε πολλά σημεία μπορώ να συμφωνήσω με τον συνάδελφο κ. Bertens, γιατί πραγματικά η ιστορία με το Σουδάν είναι λυπηρή και ατελείωτη. Το γνωρίζω ως εισηγητής στη συνέλευση των χωρών ΑΚΕ. Εδώ και χρόνια, πάντα έχουμε το ίδιο πρόβλημα. Δεν μπορούμε να το λύσουμε με τίποτα. Τα ενεχόμενα μέρη δεν είναι διατεθειμένα να κλείσουν ειρήνη. Υπάρχει κίνδυνος αυτό να γίνει ένας τριακονταετής πόλεμος.
<P>
Πιστεύω ότι το Συμβούλιο έχει δίκιο υποστηρίζοντας εδώ τη Διακυβερνητική Υπηρεσία για την καταπολέμηση της ξηρασίας και της απερήμωσης και προσπαθώντας να καταφέρει να στείλουμε στο Ναϊρόμπι και στο Χαρτούμ μία αποστολή υπουργών και να παύσουν οι εχθροπραξίες. Σύμφωνα με ανταπόκριση εφημερίδας, ο Απελευθερωτικός Στρατός του Σουδανικού Λαού δήλωσε, όπως σωστά είπε ο συνάδελφος κ. Bertens, ότι είναι διατεθειμένος να αναστείλει για τρεις μήνες τις εχθροπραξίες. Ελπίζω να συμβεί αυτό, γιατί είναι η μοναδική ελπίδα για να βοηθήσουμε πρώτα-πρώτα τους ανθρώπους. Λόγω της μεγάλης ξηρασίας, έτσι κι αλλιώς είναι ήδη πολύ αργά.
<P>
Κατόπιν πρέπει να προσπαθήσουμε να υπάρξει το γρηγορότερο δυνατόν ειρήνη. Αν επιτύχουμε πρώτα να αποκατασταθεί η ειρήνη, τότε μπορούν άνετα να εκτελεστούν όλα τα μέτρα που είναι αναγκαία για να βοηθήσουμε τους ανθρώπους εκεί. Νομίζω ότι ακόμη και όταν θα έχει γίνει ειρήνη, δεν θα είναι πολύ εύκολο να λυθούν τα εκεί προβλήματα, γιατί οι ζημίες που έχουν προξενηθεί, οι δομές που έχουν καταστραφεί δεν θα είναι δυνατόν να αποκατασταθούν μέσα σε μια νύχτα. Μέχρι να επανενωθούν οι διαλυμένες οικογένειες και να γίνουν όλα τα αναγκαία, φοβάμαι ότι θα πρέπει να κάνουμε μεγάλο έργο, όταν θα υπάρξουν επιτέλους οι προϋποθέσεις. Ας κάνουμε το παν προκειμένου να δημιουργηθούν επιτέλους οι εν λόγω προϋποθέσεις! Τότε θα μπορέσουμε να αρχίσουμε την εργασία αναδόμησης. Αυτό θα ήταν το πρώτο βήμα.

<SPEAKER ID=172 LANGUAGE="IT" NAME="Vecchi">
Κυρία Πρόεδρε, δυστυχώς στην περιοχή του Κέρατος της Αφρικής και στις όμορες ζώνες η κατάσταση εξακολουθεί να επιδεινώνεται και να είναι πολύ σοβαρή και δεν υπάρχει αμφιβολία ότι αυτό που συμβαίνει στο Σουδάν εδώ και πολλά χρόνια αποτελεί μέχρι σήμερα ένα από τα πιο ανησυχητικά στοιχεία αποσταθεροποίησης.
<P>
Όπως έχει ήδη συμβεί σε άλλες περιπτώσεις, έτσι και κατά την διάρκεια αυτών των εβδομάδων οι δραματικές εικόνες των συνεπειών της ένδειας και της σύγκρουσης, κυρίως στις περιοχές του νότιου Σουδάν, που έφτασαν ως εμάς, επέστησαν για μια ακόμα φορά την προσοχή μας στην κατάσταση αυτής της χώρας.
<P>
Γνωρίζουμε ότι ήταν πάντα εξαιρετικά δύσκολο, ακόμα και στις πιο δραματικές καταστάσεις ένδειας, να καταφέρει να φτάσει η βοήθεια της διεθνούς κοινότητας στους ενδιαφερόμενους πληθυσμούς, κυρίως γιατί οι συγκρουόμενες πλευρές, και ιδιαίτερα οι αρχές του Χαρτούμ, έθεταν συνεχώς εμπόδια.
<P>
Πρέπει τώρα να προσπαθήσουμε να δράσουμε πολιτικά, με μεγάλη αποφασιστικότητα και συγχρόνως με μεγάλη εξυπνάδα, για να επωφεληθούμε κάθε δυνατής ευκαιρίας ώστε να συμβάλουμε στην οριστική αλλαγή της κατάστασης. Η επίτευξη της κατάπαυσης του πυρός είναι κάτι που ζητούσαμε και ευχόμασταν πάντα και από τις ειδήσεις που λαμβάνουμε φαίνεται ότι, ίσως, θα μπορούσε να επέλθει μία τέτοια κατάσταση, πράγμα που φυσικά ευχόμαστε.
<P>
Την ίδια στιγμή όμως χρειάζεται, από τη μια πλευρά, η πολιτική βούληση να δεσμευθούμε με συγκεκριμένο και κατεπείγοντα τρόπο, ώστε να φτάσει μία ανθρωπιστική βοήθεια - που θα πρέπει να είναι ουσιαστική - στους πληθυσμούς που πλήττονται από την ένδεια και, από την άλλη πλευρά, μία ενιαία πολιτική δράση, στην οποία θα συνεργάζονται κατ'αρχήν οι περιφερειακοί παράγοντες και η Διακυβερνητική Υπηρεσία για την Καταπολέμηση της Ξηρασίας και της Απερήμωσης, αλλά και η Ευρωπαϊκή Ένωση, για την επίτευξη μιας ειρηνικής και πιθανώς οριστικής επίλυσης των συγκρούσεων στο εσωτερικό του Σουδάν.

<SPEAKER ID=173 LANGUAGE="NL" NAME="Van Bladel">
Κυρία Πρόεδρε, για τη βελτίωση της κατάστασης στο Σουδάν το Κοινοβούλιο υιοθέτησε πέντε ψηφίσματα με το ίδιο περιεχόμενο κατά τους τελευταίους δέκα μήνες. Χθές απάντησε η αυστριακή Προεδρία σε ερωτήσεις συναδέλφων, ικανοποιητικά πιστεύω. Δεν έχω προσωπικά τίποτα να προσθέσω.
<P>
Θα ήθελα γι' αυτό να επιστήσω την προσοχή του Κοινοβουλίου σε μία χώρα που βρίσκεται στο χείλος της σύγκρουσης. Μία χώρα που μπορεί να παραγάγει το 2000 ένα εκατομμύριο βαρέλια πετρέλαιο και όπου το 60 % του πληθυσμού ζεί κάτω από το όριο της φτώχειας. Όπου η κυβέρνηση στρατολογεί τη στιγμή αυτή παιδιά στις πόλεις και τα προετοιμάζει για πόλεμο, όπου η ηγεσία είναι διεφθαρμένη, όπου οι στρατηγοί κατήντησαν επιχειρηματίες και όπου αγνοείται η τύχη του αγωνιστή για τα ανθρώπινα δικαιώματα, Sahandu Neto. Όπου οι πρόεδροι Kabila, Dos Santos και Nujoma συμφώνησαν να επιτρέψουν στο στρατό της Αγκόλας, γιατί γι' αυτή τη χώρα μιλάω, να διεξαγάγει επιχειρήσεις στο έδαφος των χωρών τους. Τη σοβαρότητα της κατάστασης δείχνει το γεγονός ότι οι Πορτογάλοι έστειλαν δυνάμεις του στρατού για να απομακρύνουν τους πολίτες τους από τη χώρα.
<P>
Καλώ τον Επίτροπο να στείλει μέσω της αντιπροσωπείας μας στη Λουάντα ένα μήνυμα ότι δεν θα πρέπει να ξεσπάσει σύγκρουση, να κάνει έκκληση να πραγματοποιηθεί ο δεύτερος γύρος των εκλογών και κυρίως να υπογραμμίσει ότι τα κέρδη από το πετρέλαιο θα πρέπει να διατεθούν προς όφελος του πληθυσμού και όχι για αγορά όπλων.

<SPEAKER ID=174 LANGUAGE="ES" NAME="Gonzαlez Αlvarez">
Κυρία Πρόεδρε, όταν το αποτέλεσμα ενός εμφύλιου πολέμου ενώνεται με την καταστολή, την καταπάτηση των ανθρώπινων δικαιωμάτων και την ανομβρία, προκύπτει αυτό που βλέπουμε στον τύπο αυτές τις μέρες: η απειλή ενός τρομερού λιμού για εκατοντάδες χιλιάδες άτομα. Γι' αυτό ο ΟΗΕ ζήτησε από την Επιτροπή και τα κράτη μέλη να παράσχουν κάθε δυνατή ανθρωπιστική βοήθεια. Και πρέπει να απαιτηθεί από τις σουδανικές αρχές να επιτρέψουν να περάσει αυτή η βοήθεια στον εκτοπισμένο άμαχο πληθυσμό, διότι, διαφορετικά, θα επαναληφθεί ό, τι επαναλαμβάνεται τόσες φορές για τους λόγους που όλοι γνωρίζουμε.
<P>
Εν πάση περιπτώσει, πρέπει να υποστηριχθεί η ειρηνευτική διαδικασία. Αρκεί μια ματιά στην έκθεση των Ηνωμένων Εθνών για την ανάπτυξη του ανθρώπινου δυναμικού, που λέει σαφώς ότι αυτή και άλλες χώρες δεν πρόκειται να βγουν από την απόλυτη φτώχεια τους, αν δεν επιτύχουν δικαιότερη κατανομή του πλούτου και μεγαλύτερο σεβασμό των βασικών ανθρώπινων δικαιωμάτων: του δικαιώματος της τροφής, της ζωής, της εκπαίδευσης και της υγείας.

<SPEAKER ID=175 LANGUAGE="FR" NAME="Castagnθde">
Κυρία Πρόεδρε, αγαπητοί συνάδελφοι, για άλλη μια φορά το Ευρωπαϊκό Κοινοβούλιο καλείται να αποφανθεί σχετικά με την κατάσταση στο Σουδάν χωρίς, εντούτοις, να είναι πραγματικά πεπεισμένο, όχι μόνο σχετικά με την αποτελεσματικότητα των προηγούμενων παρεμβάσεων, αλλά ακόμα και για την επικαιρότητα και για την πληρότητα των πληροφοριών αυτών. Έτσι, η πρόταση κοινού ψηφίσματος που υποβλήθηκε στο Κοινοβούλιο αγνοεί έκδηλα τόσο ορισμένες βελτιώσεις, όσον αφορά την πρόσβαση που επέτρεψε η κυβέρνηση του Σουδάν στις ζώνες που έχουν πληγεί από την επισιτιστική ανεπάρκεια, όσο και η παύση των εχθροπραξιών που κήρυξε το κίνημα του Νότου με επικεφαλής τον John Garang. Εξάλλου, παραλείπει να αναφέρει τη σχετική πρόοδο στην κατεύθυνση της δημιουργίας ενός δημοκρατικού συστήματος χάρη στη θέσπιση του Συντάγματος του Σουδάν, καθώς και την εξέλιξη της διαπραγματευτικής διαδικασίας με τους βασικούς παράγοντες της σύγκρουσης.
<P>
Κατά γενικό τρόπο, δεν φαίνεται ότι στηρίζεται σε μία εμπεριστατωμένη ανάλυση του εμφυλίου πολέμου στο Σουδάν, σε μία επαρκή γνώση της κατάστασης επιτόπου, και στη συνθεώρηση των εξωτερικών παρεμβάσεων σε μία περιφέρεια τόσο γενικευμένης πολιτικής αστάθειας.
<P>
Τη στιγμή ακριβώς που πρέπει να εγκρίνουμε το έκδηλο ενδιαφέρον της Ευρώπης για την αποκατάσταση της ειρήνης και της δημοκρατίας στο Σουδάν, νομίζουμε ότι οι προσπάθειες που στοχεύουν στην υλοποίηση των στόχων αυτών απαιτούν μία νέα μέθοδο προσέγγισης, μία μέθοδο η οποία στηρίζεται καταρχήν στην καλύτερη πληροφόρηση με την αποστολή αντιπροσωπείας επιτόπου ή τη διοργάνωση ακροάσεων εκπροσώπων των αντιμαχόμενων. Μια μέθοδος, η οποία στη συνέχεια, θα αντικαταστήσει τη συστηματική και όχι πάντοτε ισόρροπη καταδίκη με τη συστηματική ενθάρρυνση των αντιμαχομένων για την εξασφάλιση προόδου στην κατεύθυνση του διαλόγου, την αναζήτηση της ειρήνης, και την εγκαθίδρυση της δημοκρατίας.
<P>
Κατάσταση στη Γεωργία και την Αμπχαζία

<SPEAKER ID=176 LANGUAGE="NL" NAME="Bertens">
Κυρία Πρόεδρε, αναζωπυρώθηκαν πάλι οι συγκρούσεις στην Αμπχαζία στον Καύκασο. Πολλές εκατοντάδες έχασαν ήδη τη ζωή τους, χιλιάδες είναι οι πρόσφυγες. Η εκεχειρία της 25ης Μαΐου δεν διήρκεσε πολύ. Παρά τις προσπάθειες των Ηνωμένων Εθνών και του ΟΑΣΕ η κατάσταση παραμένει τεταμένη, σύμφωνα με δήλωσή τους.
<P>
Θα πρέπει να καταβληθεί κάθε δυνατή προσπάθεια για να περιορισθούν οι καταστροφικές συνέπειες των συγκρούσεων. Θα πρέπει να πεισθούν και οι δύο παρατάξεις ότι η βία δεν αποτελεί με κανέναν τρόπο τη λύση στο πρόβλημα. Τώρα μάλιστα που προχωρά με ικανοποιητικούς ρυθμούς ο εκδημοκρατισμός στη Γεωργία και που με τη βοήθεια της Ευρωπαϊκής Ένωσης έχει σημειωθεί κάποια πρόοδος στην ανοικοδόμηση της χώρας, θα πρέπει με κάθε τρόπο να αποφευχθεί ο εκτροχιασμός της κατάστασης.
<P>
Θα πρέπει να μην φεισθούμε προσπαθειών για να προωθήσουμε μία βιώσιμη ειρήνη και μία σταθερή ανάπτυξη στην περιοχή. Και χαίρομαι γι' αυτό, κύριε Επίτροπε, που ο συνάδελφος σας κ. Van den Broek πραγματοποίησε τον προηγούμενο μήνα επίσκεψη στην περιοχή και που με την επιπλέον βοήθεια που υποσχέθηκε ενισχύεται κάπως το κράτος δικαίου εκεί.

<SPEAKER ID=177 LANGUAGE="FR" NAME="Dupuis">
Κυρία Πρόεδρε, γίναμε μάρτυρες ακόμα μια φορά σε μία εξαπάτηση. Εντάσσουμε στο κεφάλαιο των ανθρωπίνων δικαιωμάτων ένα θέμα με τεράστια πολιτική σημασία γιατί στη Γεωργία συνέβησαν τη στιγμή που δεν αποτελούν πλέον προτεραιότητα του Κοινοβουλίου. Τέλος πάντων!
<P>
Το Θέμα της Γεωργίας είναι πολιτικό - και εδώ επίσης αποκρύπτουμε την αλήθεια δεδομένου ότι ετοιμαζόμαστε να ψηφίσουμε για ένα αρκετά λογικό ψήφισμα το οποίο δεν προσθέτει τίποτα στα προβλήματα. Αυτό το οποίο απαιτείται είναι να μπορέσει η Γεωργία να προσχωρήσει χωρίς καθυστέρηση στην Ευρωπαϊκή Ένωση και να αποφευχθεί αυτό το οποίο συνέβηκε στη Γιουγκοσλαβία, όπου η Επιτροπή και το Συμβούλιο επί σειρά ετών άφησαν τα πράγματα να επιδεινωθούν. Πρέπει, να προταθεί χωρίς καθυστέρηση στις αρχές της Γεωργίας, που περιμένουν ανυπόμονα, να προσχωρήσουν χωρίς καθυστέρηση στην Ευρωπαϊκή Ένωση.
<P>
Η Γεωργία αποτελεί στρατηγική περιοχή για την Ευρωπαϊκή Ένωση. Αντιπροσωπεύει την πρόσβαση στην Κεντρική Ασία, στην περίφημη οδό του μεταξιού του Μάρκο Πόλο, στα αποθέματα πετρελαίου του Αρτζεμπαϊτζάν όπου εκπροσωπούνται η Αγγλία, η Γαλλία, η Ιταλία, και άλλες χώρες της Ευρωπαϊκής Ένωσης. Ο μόνος τρόπος για να διασφαλισθεί η σταθερότητα στην περιοχή είναι να βοηθηθεί χωρίς καθυστέρηση η Γεωργία να προσχωρήσει στην Ευρωπαϊκή Ένωση. Όπως δήλωσε χθες ο καθηγητής Gerenek, δεν γεννιέται κανείς Ευρωπαίος, γίνεται Ευρωπαίος. Οι Γεωργιανοί το έχουν δείξει αυτό. Ανέλαβαν μονομερώς να προσαρμόσουν τη νομοθεσία τους προς την κοινοτική. Συνεπώς, πρέπει να ενθαρρυνθούν, δεν περιμένουν παρά μόνο αυτό.
<P>
Η προσχώρηση της Γεωργίας στην Ευρωπαϊκή Ένωση θα της επιτρέψει, επίσης, να αντιμετωπίσει εποικοδομητικά το πρόβλημα της Αμπχαζίας το οποίο, γνωρίζουμε, όσον καιρό δεν υπάρχει μία σαφής προοπτική προσχώρησης, θα υπόκειται πάντα στη βούληση των Ρώσων, οι οποίοι έχουν κάθε ενδιαφέρον να διατηρήσουν μία μορφή επιρροής στην περιοχή.

<SPEAKER ID=178 LANGUAGE="DE" NAME="Hoff">
Κυρία Πρόεδρε, στο κοινό ψήφισμα καταδικάζουμε ρητά τις πρόσφατες πράξεις βίας εναντίον του γεωργιανού πληθυσμού. Με το ψήφισμα αυτό εκφράζουμε επίσης ότι παρέχουμε την πλήρη υποστήριξή μας στον πρόεδρο της Γεωργίας, που έθεσε σε κίνηση τη διαδικασία πολιτικών και οικονομικών μεταρρυθμίσεων.
<P>
Στη διαδικασία αυτήν ανήκει επίσης η ενίσχυση της εσωτερικής σταθερότητας, η οποία σημείωσε στο παρελθόν προόδους, και μόνο η ειρηνική λύση της κρίσης στην Αμπχαζία είναι μία σημαντική προϋπόθεση για την περαιτέρω διαδικασία εδραίωσης και ένας σημαντικός όρος για τη σταθεροποίηση στην χώρα αυτήν. Λυπούμαστε που τον Μάιο έγιναν και πάλι μάχες στην περιοχή, με νεκρούς και με δεκάδες χιλιάδες πρόσφυγες.
<P>
Για να συνεχιστεί η πολιτική μεταρρύθμιση στη Γεωργία πρέπει να βρεθούν περαιτέρω πολιτικές και ειρηνικές λύσεις για την κρίση στην Αμπχαζία. Γι' αυτό, συμβουλεύουμε τα κόμματα να συμμετάσχουν επειγόντως ενεργά στην ειρηνευτική διαδικασία του ΟΗΕ και το εκφράζουμε επίσης ξανά στο εδάφιο 2 του ψηφίσματος, στο οποίο απαιτούμε την τήρηση της Συνθήκης της Μόσχας για εκεχειρία και διαχωρισμό των στρατευμάτων του 1994 και του πρωτοκόλλου εκεχειρίας που υπεγράφη το 1998, καθώς και της υποχρέωσης παραίτησης από οποιαδήποτε χρήση βίας. Αυτό το απαιτούμε και από τις δύο πλευρές, και έχω μεγάλες ελπίδες ότι το ψηφισμα αυτό θα ψηφιστεί έτσι ομόφωνα.

<SPEAKER ID=179 LANGUAGE="DE" NAME="von Habsburg">
Κυρία Πρόεδρε, διαβάζοντας τώρα το ψήφισμα αυτό και συγκρίνοντάς το με τα γεγονότα των τελευταίων 48 ωρών πρέπει να πω ότι υπάρχει μια αρκετά μεγάλη ένταση. Γιατί σε τελευταία ανάλυση μόλις προχθές δολοφονήθηκε μια Πολωνή των Ηνωμένων Εθνών, η Maria Magdalena Wewiorska, 31 ετών, στη Γεωργία, και μάλιστα μάλλον από γεωργιανούς εγκληματίες.
<P>
Αυτό το ανέφερα μόνον επειδή δείχνει γι' άλλη μια φορά ότι ορισμένες ωραίες δηλώσεις για χώρες, για τις οποίες γνωρίζουμε λίγα πράγματα, δεν αποφέρουν τίποτα και ότι θα πρέπει επιτέλους να παραδεχτούμε ότι εκεί επικρατούν ακραίες συνθήκες. Δεν θα πρέπει να το ωραιοποιούμε αυτό και πρέπει ιδιαίτερα να θέσουμε στον εαυτό μας το σοβαρό ερώτημα αν είναι πραγματικά σκόπιμο να στέλνει κανείς σήμερα Ευρωπαίους για υποστήριξη του ρωσικού στρατού στη Γεωργία, μόνο και μόνο επειδή έτσι έχει δηλωθεί επίσημα.

<SPEAKER ID=180 LANGUAGE="DE" NAME="Schroedter">
Κυρία Πρόεδρε, η σύγκρουση στην Αμπχαζία ανήκει σε εκείνες που επανειλημμένα μας γεμίζουν ανησυχία, επειδή μετά από την στρατιωτική αντιπαράθεση το μίσος του πληθυσμού είναι τόσο βαθύ, ώστε να τον διχάζει και οι προσπάθειες για ειρήνευση δεν προχωρούν σχεδόν καθόλου.
<P>
Η επιστροφή κάποιων οικογενειών στο Gali ήταν βέβαια μια μεγάλη ελπίδα για το ότι θα επιτευχθεί επιτέλους να προωθηθεί η λύση της σύγκρουσης. Οι μάχες κατάστρεψαν ξανά αυτήν την ελπίδα. Όμως τί κάνει η ΕΕ για την ενίσχυση των δυνατοτήτων επιστροφής στην ειρήνη; Μερικές φορές, τα βήματα που πρέπει να γίνουν είναι μικρά. Έτσι, επιδιώχθηκαν από το Συμβούλιο της Ευρώπης μέτρα δημιουργίας εμπιστοσύνης όπως το πρόγραμμα βοηθείας Ertoba Radio Company. Μέχρι τώρα, ούτε ένα κράτος μέλος δεν δήλωσε προθυμία να στηρίξει αυτό το μέτρο βοηθείας.
<P>
Τα προγράμματα που πρέπει να αποκαταστήσουν ξανά την συνεννόηση μέσα στον πληθυσμό είναι λίγα και μικρά. Γι' αυτό απευθύνουμε έκκληση στο Συμβούλιο να χρηματοδοτηθούν εδώ μέτρα που θα καταστήσουν και πάλι δυνατή μια τέτοια αποκατάσταση της εμπιστοσύνης μέσα στον πληθυσμό και να δοθεί πολύ περισσότερη προσοχή στο εν λόγω ζήτημα.
<P>
Βιετνάμ

<SPEAKER ID=181 LANGUAGE="FR" NAME="Dupuis">
Κυρία Πρόεδρε, αναφορικά με το Βιετνάμ δεν υπάρχουν πολλά πράγματα να λεχθούν εκτός από το ότι είναι η πρώτη φορά κατά την οποία το Ευρωπαϊκό Κοινοβούλιο ετοιμάζεται να αποφανθεί για ένα θέμα που εξακολουθεί να παραμένει ταμπού, δυστυχώς, για πολλούς ευρωβουλευτές. Ευχαριστώ τους συναδέλφους του Ευρωπαϊκού Λαϊκού Κόμματος και την Ομάδα των Φιλελευθέρων που στηρίζουν το ψήφισμα αυτό.
<P>
Δυστυχώς, η Ομάδα των Σοσιαλιστών και η ομάδα της Ευρωπαϊκής Ενωτικής Αριστεράς δεν το στηρίζουν. Θα μπορούσα πιθανόν να τους υπενθυμίσω ότι τήρησαν την αυτή στάση όσον αφορά τη Βόρεια Κορέα και την Κίνα, τη Μογγολία και το Ανατολικό Τουρκεστάν, και θα αντιληφθείτε αμέσως ότι υπάρχει ένας κοινός παρονομαστής μεταξύ της στάσης αυτής της σοσιαλιστικής ομάδας και της ομάδας της ενιαίας αριστεράς.
<P>
Από τη στιγμή που πρόκειται για παλιούς συντρόφους, τα πάντα επιτρέπονται, ακόμα και εάν, όπως και στο Βιετνάμ, ο καθένας γνωρίζει ότι τίποτα δεν έχει αλλάξει. Προφανώς, δεν υπάρχει Πινοσέτ, αλλά η κατάσταση των ανθρώπινων δικαιωμάτων δεν βελτιώνεται. Πρόκειται για μία δικτατορία, μία κόκκινη δικτατορία, συνεπώς πολύ πιο ανοικτή, αλλά παραμένει μία δικτατορία και νομίζω ότι είναι σημαντικό το Κοινοβούλιο να το υπενθυμίσει.

<SPEAKER ID=182 LANGUAGE="DE" NAME="Habsburg-Lothringen">
Κυρία Πρόεδρε, κύριε Επίτροπε, ουσιαστικά στο παρόν ψήφισμα υπάρχουν τα πάντα για τα ανθρώπινα δικαιώματα κι εμείς ως Ευρωπαϊκό Κοινοβούλιο βασικά πάντοτε λέγαμε πολύ καθαρά τη γνώμη μας για το θέμα των ανθρωπίνων δικαιωμάτων. Πιστεύω ότι πρέπει κανείς να βλέπει πάντα το ζήτημα των ανθρωπίνων δικαιωμάτων σε μια χώρα και λίγο μέσα στα ιστορικά συμφραζόμενα της χώρας. Αν παρατηρήσουμε ολόκληρη την ιστορία του Βιετνάμ, βλέπουμε ότι υπάρχει ένα τμήμα του Βιετνάμ όπου έχουμε συνηθίσει να θίγονται και να παραβιάζονται κατ' αρχήν τα ανθρώπινα δικαιώματα και ένα άλλο τμήμα, όπου αυτό δεν συνέβαινε - ας πούμε - τουλάχιστον μέχρι τη δεκαετία του 70 με την ίδια μορφή.
<P>
Από τότε και από την μεγάλη σύγκρουση στο Βιετνάμ, έχουμε βγάλει από τη μνήμη μας περισσότερο ή λιγότερο τη χώρα αυτήν, την έχουμε εξορίσει από τη συνείδησή μας, και είναι πια καιρός να ξυπνήσουμε και πάλι αυτήν τη συνείδηση, να συνειδητοποιήσουμε ξανά τί συμβαίνει πραγματικά εκεί, και να τονίσουμε επίσης εδώ στο Ευρωπαϊκό Κοινοβούλιο ότι δεν μπορούμε να σιωπούμε όταν εκεί συμβαίνουν στ'αλήθεια τέτοια πράγματα, τέτοια εγκλήματα.
<P>
Αυτός είναι ο λόγος που το ψήφισμα είναι πολύ σημαντικό, και είναι καλό που φθάνει εδώ στο Κοινοβούλιο και προσπαθεί να δείξει ποια είναι η κατάσταση, προκειμένου να καταστεί μελλοντικά δυνατή μια σχέση μεταξύ της Ευρωπαϊκής Ένωσης και του Βιετνάμ.

<SPEAKER ID=183 NAME="Brittan, Sir Leon">
Κυρία Πρόεδρε, ως προς το Τόγκο, οι συνθήκες υπό τις οποίες πραγματοποιήθηκαν οι εκλογές στις 21 Ιουνίου οδήγησαν την ΕΕ να εκδόσει την ανακοίνωση της 26 Ιουνίου, όπου εκφράζεται η βαθειά μας ανησυχία για τη διεξαγωγή των εκλογών και αμφιβολίες για την αξιοπιστία των αποτελεσμάτων που ανακοίνωσε ο Υπουργός Εξωτερικών, δηλαδή τη νίκη του Προέδρου Eyadιma.
<P>
Κατόπιν πρότασης της Επιτροπής, η Ευρωπαϊκή Ένωση κάλεσε την κυβέρνηση του Τόγκο να έχει διαβουλεύσεις σχετικά με την τήρηση της διαδικασίας που προβλέπεται στο άρθρο 366α της Σύμβασης Λομέ. Η πρώτη φάση των διαβουλεύσεων θα προσφέρει στην κυβέρνηση του Τόγκο την ευκαιρία να εξηγήσει τις παρατυπίες που παρατηρήθηκαν κατά τη διάρκεια της διαδικασίας και να δηλώσει ποιά μέτρα ελήφθησαν ή θα ληφθούν επανορθωτικά. Αν αυτή η προκαταρκτική διαδικασία δεν δώσει ικανοποιητικά αποτελέσματα και για τις δύο πλευρές, θα τεθεί σε κίνδυνο η δέσμευσή μας για συνεργασία.
<P>
Η έναρξη της διαδικασίας αυτής δείχνει τη σημασία που αποδίδουμε στην εκλογική διαδικασία. Στόχος είναι να ανοίξει ένας διάλογος, ώστε να εξευρεθεί τρόπος για να αποκατασταθεί η έννομη τάξη και ο σεβασμός των δημοκρατικών αρχών, αποβλέποντας στην εξομάλυνση των σχέσεων, συμπεριλαμβανομένης της παροχής των χρηματοδοτούμενων από την ΕΕ σχεδίων συνεργασίας.
<P>
Ως προς την Γουϊνέα-Μπισσάου, η Επιτροπή συμφωνεί με τα σχόλια στην πρόταση ψηφίσματος που υπεβλήθει στο Κοινοβούλιο. Παρατηρήσαμε προσεκτικά τις εξελίξεις στη Γουϊνέα - Μπισσάου και αποδοκιμάζουμε το γεγονός ότι η εσωτερική στρατιωτική σύγκρουση συνεχίζεται τον τελευταίο μήνα και μάλιστα τις τελευταίες μέρες με μεγαλύτερη βία και ένταση. Απευθύνουμε έκκληση για ειρηνική επίλυση, η οποία θα μπορούσε να αποτελέσει εγγύηση για την ειρήνη.
<P>
Γνωρίζουμε τις δυσκολίες που αντιμετωπίζει τώρα ο άμαχος πληθυσμός, ιδιαίτερα την έλλειψη τροφής, φαρμάκων και νερού. Για τον λόγο αυτό μέσω του ECHO η Επιτροπή αποδέσμευσε 1 εκατομμύριο Ecu για ανθρωπιστική βοήθεια για τη διανομή τροφίμων, νερού και φαρμάκων σε όσους έχουν μετατοπισθεί στο εσωτερικό της χώρας.
<P>
Η Επιτροπή στηρίζει τις μεσολαβητικές προσπάθειες ηγετών της περιοχής και των κρατών μελών, συμπεριλαμβανομένης της Αγκόλα και της Πορτογαλίας, και ζητά από τα εμπλεκόμενα μέρη να μεσολαβήσουν για μια οριστική κατάπαυση του πυρός.
<P>
Ως προς τη Βιρμανία, η Επιτροπή αποδοκιμάζει τις εκτεταμένες παραβιάσεις των ανθρωπίνων δικαιωμάτων, παραβιάσεις στις οποίες συμπεριλαμβάνονται εκτελέσεις, αυθαίρετη κράτηση πολιτικών κρατουμένων και προσφύγων, την δι'εξ εξαναγκασμού μεταφορά των χωριών Shan σε συνδυασμό με τη συστηματική καταστροφή των χωριών των Karen, Shan και Kareni, καθώς και των αποθεμάτων τροφίμων από το στρατό της Βιρμανίας. Με την ευκαιρία αυτή προτρέπουμε τη κυβέρνηση να ξεκινήσει τις συζητήσεις για την ειρήνευση και να έχει ουσιαστικό διάλογο με την αντιπολίτευση, της οποίας ηγείται ο Aung San Suu Kyi και με τις εθνικές μειονότητες. Εφόσον η Βιρμανία είναι μέλος της ASEAN, καλούμε κυρίως του εταίρους μας της ASEAN να ασκήσουν την επιρροή τους στο νεότερο μέλος τους.
<P>
Η Επιτροπή εξήγησε στο Σώμα, σε πολλές περιστάσεις ότι δεν διαθέτει την ισχύ να ασκήσει πιέσεις ή να ζητήσει από τον ιδιωτικό τομέα να αποφύγει τις επενδύσεις. Το ζήτημα αυτό θα καθορισθεί από τα όργανα του Συμβουλίου, τα οποία μέχρι στιγμής δεν έχουν προχωρήσει σε αυτή την κατεύθυνση.
<P>
Ως προς την Αμερική, οποιαδήποτε και αν είναι η θέση της κυβέρνηση των ΗΠΑ, δεν αρμόζει μια πολιτεία - η Μασαχουσέτη - να προσπαθεί να εξαναγκάσει τις επιχειρήσεις της ΕΕ να προχωρήσουν σε συγκεκριμένη δράση. Αυτό δεν είναι συμβατό με το διεθνές δίκαιο και δικαίως διαμαρτυρηθήκαμε έντονα. Αυτό σε καμία περίπτωση δεν συνεπάγεται ότι υποστηρίζουμε ό, τι συνέβησαν στη Βιρμανία, γεγονότα τα οποία επικρίναμε επανειλημμένως και συχνά. Αλλά είναι μεγάλο σφάλμα, για να το θέσω ήπια, μια ανεξάρτητη πολιτεία σε φίλη χώρα να προσπαθεί να ακολουθήσει δική της εξωτερική πολιτική, ασκώντας απαράδεκτη πίεση σε επιχειρήσεις στην Ευρωπαϊκή Ένωση. Υποστηρίζουμε ενεργά το δημοκρατικό κίνημα μέσω της γραμμής του προϋπολογισμού μας για τα ανθρώπινα δικαιώματα και τη δημοκρατία. Συγχρηματοδοτούμε επίσης το σχέδιο Friedrich-Ebert-Stiftung , το οποίο δημιούργησε ένα Ευρω-Βιρμανικό Γραφείο στις Βρυξέλλες με στόχο την ενημέρωση και τη διάδοση σωστών πληροφοριών για τη πραγματική κατάσταση στη Βιρμανία. Η πρωτοβουλία αυτή προσφέρει εκπαίδευση για σωστή διακυβέρνηση και δημοκρατία στα μέλη της αντιπολίτευσης και στους μελλοντικούς αρχηγούς.
<P>
Ως προς το Σουδάν, η Ευρωπαϊκή Επιτροπή συμμερίζεται τη γενικότερη άποψη ότι ο μόνος τρόπος για ειρηνική επίλυση της αντιπαράθεσης είναι μια βιώσιμη λύση μέσω διαπραγματεύσεων σε μια πολιτική διαδικασία στην οποία θα συμμετάσχουν όλες οι πλευρές. Κάθε έκφραση της ανησυχίας της ΕΕ θα πρέπει να απευθύνεται και στις δύο πλευρές της αντιπαράθεσης. Συνεχίζουμε να υποστηρίζουμε όλες τις προσπάθειες μεσολάβησης και ειρήνευσης, και ιδιαίτερα τις προσπάθειες του Διακυβερνητικού Οργανισμού Ανάπτυξης. Έχουμε ενθαρρύνει και εκφράσει την πλήρη υποστήριξη μας σε όλες τις διπλωματικές του προσπάθειες. Είχαμε συχνά συζητήσεις με όσους ηγούνται των συζητήσεων και είχαμε παρέμβει πολλές φορές προκειμένου να γνωστοποιήσουμε τις απόψεις μας. Η Ευρωπαϊκή ·Ένωση έχει επανειλημμένα καλέσει τις αντιπαρατιθέμενες πλευρές να εξεύρουν λύση διά της διπλωματικής οδού στις ειρηνευτικές συνομιλίες του Διακυβερνητικού Οργανισμού Ανάπτυξης. Επανεπιβεβαιώσαμε τη δέσμευση μας να το υποστηρίξουμε αυτό στη τελευταία συνεδρίαση, στην Συνέλευση της Επιτροπής Εταίρων στη Χάγη τον περασμένο μήνα. Υπό το φως της σοβαρής τρέχουσας ανθρωπιστικής κρίσης, οι εταίροι του Διακυβερνητικού Οργανισμού Ανάπτυξης αποφάσισαν την αποστολή υπουργών στο Χαρτούμ και το Ναϊρόμπι, προκειμένου να εξετάσουν τις πιθανότητες παύσης των συγκρούσεων. Ελπίζω να αληθεύουν οι πρόσφατες πληροφορίες για κατάπαυση του πυρός. Εξετάζουμε ποιά μορφή ανακωχής ή ηρεμίας θα βοηθήσουν τις ανθρωπιστικές προσπάθειες και θα γίνουν αποδεκτές από όλους.
<P>
Υπό το φως των επαφών τους με τους εκπροσώπους της κυβέρνησης του Σουδάν και των εκπροσώπων του Απελευθερωτικού Στρατού του Σουδανικού Λαού, οι εταίροι του Διακυβερνητικού Οργανισμού Ανάπτυξης επισήμαναν ότι οι αντιπαρατιθέμενες πλευρές δεσμεύονται για τη διεξαγωγή τρίτου γύρου ειρηνευτικών διαπραγματεύσεων τον Αύγουστο του 1998. Σε συνεργασία με άλλους εταίρους και οργανισμούς συγχρηματοδοτούμε πολλές προπαρασκευαστικές πρωτοβουλίες για τη διακυβέρνηση, τις συνταγματικές πρακτικές και την τεχνική των διαπραγματεύσεων.
<P>
Εντωμεταξύ, δεν θα αλλάξουμε τη θέση που έχουμε εκφράσει για αναστολή της επίσημης συνεργασίας ανάπτυξης, αλλά θα συνεχίσουμε να παρέχουμε ανθρωπιστική βοήθεια στους πληθυσμούς που τη χρειάζονται, στο νότο και στο βορρά της χώρας.
<P>
Ως προς τη Γεωργία και την Αμπχαζία, η Επιτροπή στηρίζει πλήρως τη δήλωση της Προεδρίας της 2 Ιουνίου και χαιρετίζει την πολιτική αυτοσυγκράτηση του Προέδρου Σεβαρντνάτζε, η οποία απέτρεψε περαιτέρω έκρηξη βίας. Απευθύνουμε έκκληση σε όλες τις πλευρές να τηρήσουν τις δεσμεύσεις τους, συμπεριλαμβανομένου του πρωτοκόλλου κατάπαυσης του πυρός το οποίο είχε υπογραφεί στις 25 Μαΐου.
<P>
Συμμεριζόμαστε τη θλίψη και θρηνούμε για το πρόσφατο τραγικό θάνατο ενός εργάτη ενώ προσέφερε βοήθεια. Όπως πολύ σωστά ανέφερε ο κ.von Habsburg είναι εξαιρετικά δύσκολο να πηγαίνει κανείς σε μια επικίνδυνη περιοχή όταν συμβαίνουν τέτοια γεγονότα. Διαθέσαμε εντούτοις 200.000 Ecu μέσω του Ευρωπαϊκού Γραφείου Ανθρωπιστικής Βοήθειας Εκτάκτου Ανάγκης. Η Επιτροπή αποφάσισε την περασμένη εβδομάδα να προσφέρει επιπλέον 1, 5 εκατομμύριο Ecu για την παροχή πόσιμου νερού, εγκαταστάσεων υγιεινής και ιατρικής βοήθειας. Επιπλέον, ορισμένα χρήματα είναι διαθέσιμα από τα κεφάλαια υποκατάστασης, τα οποία δημιουργήθηκαν από την Επιτροπή το 1995/1996, για την παροχή βασικού εξοπλισμού και πόσιμου νερού. Το Ευρωπαϊκό Γραφείο Ανθρωπιστικής Βοήθειας Εκτάκτου Ανάγκης είναι έτοιμο να κάνει και άλλες παρεμβάσεις, αν εμφανισθούν επιδημίες ή αν η κατάσταση δεν βελτιωθεί μέχρι το χειμώνα.
<P>
Τέλος, ως προς το Βιετνάμ, η κυβέρνηση του Βιετνάμ ανακοίνωσε ότι θα δοθεί γενική αμνηστία στις 2 Σεπτεμβρίου φέτος. Υπάρχουν σημαντικές ενδείξεις ότι σημαντικός αριθμός πολιτικών κρατουμένων θα απελευθερωθούν. Θα είναι η σημαντικότερη αμνηστία στο Βιετνάμ τα τελευταία χρόνια.
<P>
Πρέπει να εξακολουθήσουμε τις πιέσεις στην ηγεσία του του Βιετνάμ για τη βελτίωση του σεβασμού των ανθρωπίνων δικαιωμάτων, ιδιαίτερα της θρησκευτικής ελευθερίας. Πρέπει επίσης να ενθαρρύνουμε και να υποστηρίξουμε τις κινήσεις στη σωστή κατεύθυνση, όπως η δέσμευση γενικής αμνηστίας το Σεπτέμβριο. Είναι σημαντικό να μην αποθαρρύνουμε τη την ηγεσία του Βιετνάμ να απελευθερώσει σημαντικό αριθμό κρατούμενων κατά την περίοδο της αμνηστίας και αναμένουμε την αμνηστία αυτή. Είναι επίσης σημαντικό να συνεχισθούν οι προσπάθειες μας και των υπολοίπων δωρητών για τη προώθηση του διαλόγου με το Βιετνάμ για την καλή διακυβέρνηση και να μην αμφισβητηθούν από τις ευρύτερες πολιτικές εξελίξεις.
<P>
Δόθηκε ένα σαφές μήνυμα στη κυβέρνηση του Βιετνάμ από τον επικεφαλής της αντιπροσωπείας στο Ανόι στην ενδιάμεση εξέταση της συμβουλευτικής ομάδας στο Χιούε στις 15 και 16 Ιουνίου, όταν αναφέρθηκε ότι η ΕΕ θεωρεί σημαντικό στοιχείο την καλή διακυβέρνηση, δίνοντας πολιτική διάσταση στις διμερείς σχέσεις.
<P>
Η Επιτροπή ελπίζει ότι το Ευρωπαϊκό Κοινοβούλιο θα χρησιμοποιήσει το παρόν ψήφισμα ως θετική έκκληση στη σημερινή ηγεσία του Βιετνάμ να χρησιμοποιήσει την αμνηστία ως μοναδική ευκαιρία να ανταποκριθεί στις προσδοκίες της διεθνούς κοινότητας, εφιστώντας την προσοχή σε ατομικές περιπτώσεις, για τις οποίες η Ευρωπαϊκή Ένωση εξέφρασε σοβαρές ανησυχίες.
<P>
Η προσεχής κοινή επιτροπή ΕΚ-Βιετνάμ, τον Οκτώβριο θα δώσει την ευκαιρία να εξετασθεί η έκταση της αμνηστίας και ιδιαίτερα η αντιμετώπιση των ατόμων στον κατάλογο πολιτικών κρατουμένων της ΕΕ.

<SPEAKER ID=184 LANGUAGE="NL" NAME="Maij-Weggen">
Κυρία Πρόεδρε, θα ήθελα με την άδειά σας να επιστρέψω στο θέμα της Βιρμανίας διότι ο επίτροπος δεν έλαβε θέση επί ενός ζητήματος που του έθεσα. Επιβεβαίωσε βέβαια ότι μέχρι τώρα το Συμβούλιο δεν επέβαλε απαγόρευση επενδύσεων όπως έκαναν οι Ηνωμένες Πολιτείες. Το ερώτημα μου ωστόσο ήταν το εξής: έχει υποβάλει η Ευρωπαϊκή Επιτροπή πρόταση προς το Συμβούλιο γι' αυτό το σκοπό; Το Κοινοβούλιο επανειλημμένα την κάλεσε να υποβάλει μία τέτοια πρόταση και θα ήθελα επομένως να γνωρίζω εάν η Επιτροπή το έπραξε, καθώς το Συμβούλιο δεν δύναται να λάβει απόφαση χωρίς να του υποβάλει προηγουμένως πρόταση η Επιτροπή. Θεωρώ ότι δεν μπορούμε να κατηγορούμε την πολιτεία της Μασαχουσέτης εάν εμείς αδυνατούμε να ακολουθήσουμε το Αμερικανικό Κογκρέσο στον τομέα αυτό, και μάλιστα καθώς το Κοινοβούλιο ήδη ζήτησε να γίνει κάτι τέτοιο.

<SPEAKER ID=185 NAME="Brittan, Sir Leon">
Κυρία Πρόεδρε, μπορείτε να κατηγορήσετε τη Μασαχουσέτη. Δεν υπόκειται στη δικαιοδοσία της Μασαχουσέτης και είναι αντίθετο με τον διεθνή νόμο, μία πολιτεία των Ηνωμένων Πολιτειών να αποφασίζει από μόνη της να διεξάγει μία εξωτερική πολιτική, η οποία αποσκοπεί στην καταπίεση των εταιρειών της Ευρωπαϊκής Ένωσης. Δεν μπορούμε να προβάλλουμε αντιρρήσεις στη νομοθεσία Helms-Burton ή Ilster και έπειτα να λέμε ότι η Μασαχουσέτη πράττει σωστά. Αυτό είναι αντίθετο στον κανόνα δικαίου και πρέπει να υπογραμμίσω ότι είναι απαράδεκτο.
<P>
Όσον αφορά τις κυρώσεις, δεν μπορούμε να τις υποστηρίξουμε και συνεπώς δεν υπάρχει λόγος να θέσουμε το ζήτημα στο Συμβούλιο, όπως η κυρία Maij-Weggen, από την εμπειρία της, γνωρίζει καλά. Το ζήτημα δεν είναι μόνο να θέσουμε σε συζήτηση ένα ψήφισμα. Θα πρέπει να λάβουμε υπόψη τις βολιδοσκοπήσεις, για να αποδείξουμε το κατά πόσο υπάρχει υποστήριξη.

<SPEAKER ID=186 LANGUAGE="NL" NAME="Van Bladel">
Κυρία Πρόεδρε, ρώτησα τον Επίτροπο εάν η αντιπροσωπεία της ΕΕ στη Λουάντα είναι διατεθειμένη να στείλει ένα μήνυμα υπέρ της αποτροπής ενός νέου πολέμου στη χώρα αυτή. Είναι σημαντικό να γίνει αυτό. Είναι επείγον. Δώστε μου κάποιες ενδείξεις σας παρακαλώ. Ίσως δεν μπορείτε να μου δώσετε μία θετική απάντηση, θα θέλατε ωστόσο να συζητήσετε το ζήτημα αυτού του μηνύματος με τους συναδέλφους σας; Αυτό ήταν το ερώτημά μου.

<SPEAKER ID=187 NAME="Brittan, Sir Leon">
Θα φροντίσω να λάβετε απάντηση για αυτό το θέμα.

<SPEAKER ID=188 NAME="Πρόεδρος">
Ευχαριστώ πολύ, κύριε Επίτροπε!
<P>
Η συζήτηση έληξε.
<P>
Η ψηφοφορία θα διεξαχθεί σήμερα το απόγευμα, στις 17.30

<SPEAKER ID=189 NAME="Πρόεδρος">
Η ημερήσια διάταξη προβλέπει την κοινή συζήτηση των ακολούθων προτάσεων ψηφίσματος:
<P>
Σεισμός στις Αζόρες
<P>
B4-0727/98 του κ. Miranda και άλλων εξ ονόματος της Συνομο/διακής Ομάδας της Ευρωπ. Ενωτ. Αριστ./Αριστερά των Πρασίνων των Βορ. Χωρών για τον σεισμό στη νήσο Faial (Αζόρες)-B4-0746/98 του κ. Costa Neves και άλλων εξ ονόματος της Ομάδας του Ευρωπαϊκού Λαϊκού κόμματος για τις Αζόρες-B4-0747/98 του κ. Rosado Fernandes και άλλων εξ ονόματος της της Συνομο/διακής Ομάδας της Ευρωπ. Ενωτ. Αριστ./Αριστερά των Πρασίνων των Βορ. Χωρών για τον σεισμό στις Αζόρες.-B4-0768/98 του κ. Marinho και άλλων εξ ονόματος της Ομάδας του Ευρωπαϊκού Σοσιαλιστικού Κόμματος για τους σεισμούς στις ΑζόρεςΣεισμός στην Τουρκία
<P>
B4-0764/98 του κ. Παπακυριαζή και άλλων εξ ονόματος της Ομάδας του Ευρωπαϊκού Σοσιαλιστικού Κόμματος για τον σεισμό στα Αδανα (Τουρκία)-B4-0777/98 του κ. Αλαβάνου και άλλων εξ ονόματος της Συνομο/διακής Ομάδας της Ευρωπ. Ενωτ. Αριστ./Αριστερά των Πρασίνων των Βορ. Χωρών για τον σεισμό στα Αδανα στην Τουρκία-B4-0782/98 του κ. McMillan-Scott και άλλων εξ ονόματος της Ομάδας του Ευρωπαϊκού Λαϊκού Κόμματος για τον πρόσφατο σεισμό στην Τουρκία.Πυρκαγιές στην Ελλάδα
<P>
B4-0776/98 του κ. Εφραιμίδη και άλλων εξ ονόματος της Συνομο/διακής Ομάδας της Ευρωπαϊκής Αριστ./Αριστερά των Πρασίνων των Βορ. Χωρών για τις πυργαγιές στην Ελλάδα
<SPEAKER ID=190 LANGUAGE="PT" NAME="Novo">
Κυρία Πρόεδρε, κύριε Επίτροπε, αγαπητοί συνάδελφοι, έρχονται να προστεθούν και άλλοι νεκροί, τραυματίες και άστεγοι. Γι' άλλη μια φορά έχουμε καταστροφές κτιρίων και έργων υποδομής, καθώς και ζημιές που υπερβαίνουν τα 12 δισεκατομμύρια εσκούδος. Τώρα ήταν η σειρά ενός σεισμού που έπληξε τα νησιά Faial, Pico και Sγo Jorge. Γι' άλλη μια φορά, μια καταστροφή ήλθε να πλήξει έναν ήδη βασανισμένο πληθυσμό, λίγους μόλις μήνες μετά τις καταστροφικές πλημμύρες που προκάλεσαν άλλους νεκρούς και τραυματίες, που υπήρξαν αιτία για άλλες ζημιές.
<P>
Τα συλλυπητήριά μας, όπως και η βαθιά μας θλίψη και οδύνη, εκφράζονται ξανά ενώπιον της δραματικής κατάστασης που ζει ο αζοριανός πληθυσμός, και αποκτούν τώρα ένα νέο, πολύ σημαντικότερο νόημα μπρος στην επανάληψη των τραγωδιών. Η περισσότερη οδύνη, κύριε Επίτροπε, κύριε Πρόεδρε και αγαπητοί συνάδελφοι, και η επανάληψη των καταστροφών απαιτούν τη στιγμή αυτή μεγαλύτερη και ευρύτερη ένδειξη αλληλεγγύης, από πλευράς του Ευρωπαϊκού Κοινοβουλίου, αλλά επίσης της Επιτροπής και του Συμβουλίου. Ο εκ νέου προγραμματισμός και η ενίσχυση κοινοτικών πρωτοβουλιών - όπως το πρόγραμμα REGIS II - καθώς και του επιχειρησιακού προγράμματος, αποκτούν τώρα θεμελιώδη σημασία. Πέραν τούτου, επιβάλλεται η λήψη απόφασης, εκ μέρους της Επιτροπής και του Συμβουλίου, για χορήγηση ειδικής ενίσχυσης έκτακτης ανάγκης. Το Ευρωπαϊκό Κοινοβούλιο εκφράζει την πλήρη υποστήριξή του σε αυτές τις αποφάσεις, ενώ η αναγκαιότητα της άμεσης λήψης τους, εκτός από επιτακτική, προβάλλει και ως απαίτηση του κοινοτικού πληθυσμού στο σύνολό του.

<SPEAKER ID=191 LANGUAGE="PT" NAME="Girγo Pereira">
Κυρία Πρόεδρε, θα είμαι πολύ σύντομος, δεδομένου ότι ο συνάδελφός μου Novo έχει ήδη περιγράψει με σαφήνεια το πρόβλημα. Θα ήθελα απλώς να πω ότι, κατά δραματικό τρόπο, λίγους μόλις μήνες μετά από μια φυσική καταστροφή, και συγκεκριμένα μετά τις πλημμύρες και τις κατολισθήσεις που έπληξαν τις Αζόρες προκαλώντας το θάνατο πολλών ανθρώπων, ξέσπασε τώρα μια νέα καταστροφή.
<P>
Θα επιθυμούσα, εξ ονόματος της Ομάδας μου, να δηλώσω ότι υποστηρίζουμε εξ ολοκλήρου την παρούσα πρόταση ψηφίσματος, εκφράζοντας ταυτόχρονα την πεποίθησή μου ότι και η Επιτροπή θα παράσχει κάθε βοήθεια στην πορτογαλική κυβέρνηση και στην περιφερειακή κυβέρνηση των Αζορών ώστε να γίνουν αποδέκτες μέτρων όπως αυτά που αναφέρθηκαν εδώ, και συγκεκριμένα της ενίσχυσης του προγράμματος REGIS και του επιχειρησιακού προγράμματος για τις Αζόρες, κατά τρόπο ώστε να εκδηλώσουμε την αλληλεγγύη μας σε εκείνο τον τόσο βασανισμένο πληθυσμό, διότι πιστεύω πως, ελλείψει της ένδειξης της συγκεκριμένης αλληλεγγύης, δεν προάγεται ένα γνήσιο πνεύμα ευρωπαϊκής οικοδόμησης.

<SPEAKER ID=192 LANGUAGE="PT" NAME="Apolinαrio">
Κυρία Πρόεδρε, υπό την ιδιότητα ενός εκ των συνυπογραφόντων, θα ήθελα να θίξω τρία ζητήματα.
<P>
Πρώτα απ' όλα, γνωρίζουμε ότι στον κοινοτικό προϋπολογισμό δεν έχει προβλεφθεί κάποιο κονδύλι για την αντιμετώπιση καταστροφών και, γι' αυτό, ζητούμε την περαιτέρω αλλαγή προορισμού των κοινοτικών πιστώσεων που διατίθενται για το επιχειρησιακό πρόγραμμα για τις Αζόρες και την πρωτοβουλία REGIS, κατά τρόπο ώστε η εθνική αλληλεγγύη προς τις Αζόρες που εξεδήλωσε η πορτογαλική κυβέρνηση να μη μπλέξει στα πλοκάμια της γραφειοκρατίας των Βρυξελλών. Κατά δεύτερον, η επανάληψη τέτοιων φαινομένων αποτελεί σαφή ένδειξη της ιδιαιτερότητας των άκρως απόμακρων περιφερειών και επιβάλλει τη λήψη, εκ μέρους της Επιτροπής, των αναγκαίων πρωτοβουλιών, ώστε να εφαρμοστούν έμπρακτα οι αποφάσεις που κατοχυρώνονται στη Συνθήκη του Αμστερνταμ. Τρίτο και τελευταίο, η αναγκη ανοικοδόμησης των πόλεων και επανεγκατάστασης των πληθυσμών, σε περιπτώσεις φυσικών καταστροφών, αιτιολογούν την επιλεξιμότητα αυτών των μέτρων στο πλαίσιο του ΕΤΠΑ με την εγγραφή πιστώσεων για προώθηση επενδύσεων για οικιστικά έργα. Η συντελούμενη μεταρρύθμιση των κανονισμών των διαρθρωτικών ταμείων είναι μια καλή ευκαιρία ώστε να θεσπιστεί αυτή η δυνατότητα.

<SPEAKER ID=193 LANGUAGE="PT" NAME="Costa Neves">
Κυρία Πρόεδρε, αγαπητοί συνάδελφοι, κύριε Επίτροπε, ο σεισμός της 9ης Ιουλίου, που έγινε ιδιαίτερα αισθητός στα νησιά Faial, Pico και Sγo Jorge, είχε καταστρεπτικές συνέπειες: οι άστεγοι που διαμένουν σε σκηνές ξεπερνούν τους δύο χιλιάδες, ενώ οι ζημιές σε δημόσιες κτιριακές εγκαταστάσεις είναι τεράστιες.
<P>
Δεδομένου του μεγέθους της θεομηνίας, οι οικογένειες που επλήγησαν από το σεισμό δεν είναι σε θέση να αποκαταστήσουν από μόνες τους την ομαλή ροή της ζωής τους. Από την άλλη, οι Αζόρες δεν διαθέτουν τα μέσα για να τους παράσχουν τη βοήθεια που οι περιστάσεις απαιτούν. Θα πρέπει λοιπόν να στηριχθούμε στην έξωθεν αλληλεγγύη. Κανείς δεν μπορεί να παραμείνει αδιάφορος μπροστά στην κατάσταση εκείνων που, μέσα σε είκοσι δευτερόλεπτα, χάνοντας τα πάντα, απώλεσαν τους καρπούς των κόπων μιας ζωής.
<P>
Βρέθηκα με τις άστεγες οικογένειες. Μας κοιτούν με ένα μικτό αίσθημα αδυναμίας και δύναμης, ανημπόριας και αναμονής, περιμένοντας μεν βοήθεια αλλά μη θέλοντας να πιστέψουν ότι η βοήθεια αυτή θα έλθει. Δεν μπορούμε να αφήσουμε αυτές τις οικογένειες στην τύχη τους. Ειδικότερα σε στιγμές όπως αυτή που ζούμε, η ένδειξη αλληλεγγύης θα πρέπει να είναι κάτι παραπάνω από ένα θεωρητικό σχήμα. Τώρα θα φανεί σε ποιους μπορούν να στηριχθούν.
<P>
Στις Αζόρες θα κάνουμε ό, τι περνά από το χέρι μας, αλλά η έκτακτη βοήθεια για τις εργασίες ανοικοδόμησης που θα παράσχουν η χώρα και η Ευρωπαϊκή Ένωση έχει ουσιαστική σημασία. Θα πρέπει να δοθούν εγγυήσεις ότι, ανεξαρτήτως των προσπαθειών που καταβάλλουμε για να προσεγγίσουμε τους μέσους δείκτες ανάπτυξης της Ευρωπαϊκής Ένωσης, θα έχουμε στη διάθεσή μας τα αναγκαία μέσα ούτως ώστε να διασφαλίσουμε, σε εύθετο χρόνο, ελάχιστες συνθήκες διαβίωσης στα εκατοντάδες θύματα της θεομηνίας.
<P>
Ο χρόνος πιέζει. Η Ευρωπαϊκή Ένωση διαθέτει τα μέσα προς το συγκεκριμένο σκοπό. Αυτό που λείπει είναι η ανάλογη απόφαση. Και, δεδομένων των περιστάσεων, είμαι βέβαιος ότι αυτή θα ληφθεί. Δεν αναφέρομαι μόνο στην έκτακτη ανθρωπιστική βοήθεια. Και αυτή είναι αναγκαία αλλά, επί του προκειμένου, το ύψος της είναι συνήθως τόσο χαμηλό και η διαμάχη μεταξύ του Ευρωπαϊκού Κοινοβουλίου και της Επιτροπής, όσον αφορά τη χρησιμοποίηση αυτών των πιστώσεων είναι σε τέτοιο βαθμό ακατανόητη, ώστε να μην εναποθέτω σε αυτήν τις κυριότερες προσδοκίες μου. Αυτό που αναμένω, και πιστεύω πως είναι εύλογο να αναμένω, είναι η αύξηση των κονδυλίων που προορίζονται για τις Αζόρες από πόρους του Κοινοτικού Πλαισίου Στήριξης, καθώς και αυτών που διατίθενται από την κοινοτική πρωτοβουλία REGIS, λαμβάνοντας υπόψη ότι το ύψος των ζημιών που έχουν καταγραφεί μέχρι στιγμής ανέρχεται σε τουλάχιστον 90 εκατ. Ecu (18 δισεκατομμύρια εκούδος).
<P>
Μόνον έτσι θα μπορέσει να εξασφαλισθεί ότι θα συνεχίσουν να γίνονται οι προγραμματισμένες επενδύσεις, οι οποίες είναι και απαραίτητες και επείγουσες, και ότι ταυτόχρονα θα πραγματοποιηθούν τα έργα ανοικοδόμησης, που είναι ακόμη πιο απαραίτητα και επείγοντα. Εάν δεν ενεργήσουμε με αυτό τον τρόπο, θα επιφέρουμε ανεπανόρθωτες καθυστερήσεις στην πορεία της προσέγγισής μας προς τους μέσους δείκτες ανάπτυξης τόσο της χώρας μας όσο και της Ευρωπαϊκής Ένωσης, ή δεν θα προχωρήσουμε στα έργα ανοικοδόμησης, δύο ενδεχόμενα εξίσου απαράδεκτα. Ακριβώς σε στιγμές όπου περισσότερο χρειαζόμαστε βοήθεια είναι που δυσκολότερα συγχωρούμε τις παραλείψεις εκείνων στους οποίους στηριζόμαστε. Και ακριβώς σε τέτοιες στιγμές είναι που περισσότερο εκτιμούμε την αλληλεγγύη όσων στέκονται στο πλευρό μας.

<SPEAKER ID=194 LANGUAGE="PT" NAME="Correia">
Κυρία Πρόεδρε, κύριε Επίτροπε, αγαπητοί συνάδελφοι, η 9η Ιουλίου 1998 θα σηματοδοτήσει άλλη μία τραγική ημερομηνία η οποία θα προστεθεί στις πολλές άλλες ημερομηνίες που, δυστυχώς, θα χαραχθούν στη μνήμη του αζοριανού λαού. Πράγματι, ο πληθυσμός των νήσων Faial, Pico και Sγo Jorge πετάχθηκε από τα κρεβάτια του τα χαράματα της 9ης Ιουλίου από την ισχυρή σεισμική δόνηση που προκάλεσε το θάνατο οκτώ ατόμων, γύρω στους εκατό τραυματίες και πάνω από χίλιους πεντακόσιους άστεγους. Οι υλικές ζημιές υπολογίζονται σε περίπου 20 δισεκατομμύρια εσκούδος.
<P>
Γι' άλλη μια φορά, στην προκειμένη περίπτωση, θέλουμε να τονίσουμε τη σημασία της συμπερίληψης ενός άρθρου στη Συνθήκη του Αμστερνταμ το οποίο καθιερώνει τη διαφοροποιημένη και ειδική μεταχείριση των άκρως απόμακρων περιφερειών. Όπως επίσης, δεδομένης της επανάληψης τέτοιων καταστάσεων, έχουμε ήδη υπογραμμίσει εδώ μέσα τη σημασία της μελλοντικής εισαγωγής μιας συνιστώσας στην πρωτοβουλία REGIS που να δίδει τη δυνατότητα αντιμετώπισης καταστάσεων που συνεπάγονται των φυσικών καταστροφών. Σε παρόμοιες καταστάσεις, εκτός από τις οδύνες, την έκφραση της θλίψης και τις φραστικές εκδηλώσεις αλληλεγγύης, που είναι πάντα καλοδεχούμενες, χρειάζονται και συγκεκριμένες δράσεις, οι οποίες θα υλοποιούνται υπό τη μορφή άμεσων και απευθείας ενισχύσεων προς την κυβέρνηση και τους πολίτες, με σκοπό όχι μόνο την ανοικοδόμηση των υποδομών δημοσίας χρήσης αλλά επίσης την εξασφάλιση της ανοικοδόμησης κατοικιών για τις γηρασμένες και άπορες οικογένειες.
<P>
Έχουμε υπόψη μας ότι ο κοινοτικός προϋπολογισμός δεν προβλέπει κονδύλια για την αντιμετώπιση καταστροφών. Αυτός είναι ο λόγος που προτείνουμε στην Επιτροπή, κατόπιν της εθνικής αλληλεγγύης που ήδη εκφράστηκε με την αύξηση των πόρων του ειδικού αναπτυξιακού προγραμματος για την Αυτόνομη Περιφέρεια των Αζορών, να προχωρήσει στην ενίσχυση της κοινοτικής πρωτοβουλίας REGIS με πιστώσεις προερχόμενες από άλλες κοινοτικές πρωτοβουλίες, οι οποίες δεν πρόκειται να χρησιμοποιηθούν μέσα στο 1999. Η συγκεκριμένη ευρωπαϊκή αλληλεγγύη θα δώσει τη δυνατότητα σε αυτούς τους πολίτες, που επίσης είναι Ευρωπαίοι, να αισθανθούν, παρά τα όσα έχουν περάσει, ότι αξίζει τον κόπο να συνεχίσουν να πιστεύουν στο ευρωπαϊκό ιδανικό.
<P>
Σεισμός στην Τουρκία

<SPEAKER ID=195 NAME="Παπακυριαζής">
Κυρία Πρόεδρε, την Κυριακή εκείνη, στις 28 Ιουνίου, όλος ο κόσμος πάγωσε πραγματικά από τη φρίκη της τραγωδίας με τον σεισμό βιβλικής έκτασης στα 'Αδανα της Τουρκίας. 'Ηταν φυσικό όλες οι χώρες της Ευρωπαϊκής 'Ενωσης, μεταξύ των οποίων και η χώρα μου, ως γετονική χώρα, να προστρέξουν σε βοήθεια των δοκιμαζόμενων πληθυσμών σ'αυτήν την περιοχή της Τουρκίας.
<P>
Πιστεύω ότι τέτοιες καταστροφές, με εκατοντάδες νεκρούς, με χιλιάδες θύματα και τραυματίες, με ανυπολόγιστες οικονομικές και κοινωνικές συνέπειες, θα πρέπει να κάνουν το Ευρωπαϊκό Κοινοβούλιο να ασχοληθεί σοβαρά μ'αυτές.
<P>
Θα ήθελα, όπως αναφέρεται στο κοινό ψήφισμα, να εκφράσει το Ευρωπαϊκό Κοινοβούλιο -και αυτό πιστεύω ότι κάνουμε αυτή τη στιγμή- τη συμπάθεια, τη συμπαράσταση, τα συλλυπητήριά του στις οικογένειες όλων των θυμάτων. Πιστεύω ότι θα πρέπει εμείς να ζητήσουμε από την Ευρωπαϊκή 'Ενωση, από την Επιτροπή, να φροντίσει να βρει τρόπους οικονομικής ενίσχυσης για την αντιμετώπιση αυτής της ζημίας, αυτής της τραγικής, βιβλικής ζημίας που έχει υποστεί η χώρα αυτή.
<P>
Τέλος, θέλω να αναφέρω, με την ευκαιρία και αυτής της συζήτησης για θεομηνίες, σεισμούς, ότι η Ευρωπαϊκή 'Ενωση θα πρέπει, επιτέλους, να ενισχύσει ουσιαστικά μία διεθνή συνεργασία για έρευνα σε συστήματα, μεθόδους πρόγνωσης, πρόβλεψης, προειδοποίησης για τους σεισμούς. Τέλος, θέλω να πιστεύω ότι σε ένα τέτοιο θέμα η Τουρκία, πέρα από τα όποια προβλήματα έχει ή δεν έχει με την Ευρωπαϊκή 'Ενωση, πρέπει να έχει σήμερα την πλήρη συμπαράσταση της Ευρωπαϊκής 'Ενωσης.

<SPEAKER ID=196 NAME="Παπαγιαννάκης">
Κυρία Πρόεδρε, συμμερίζομαι την συγκίνηση και την αλληλεγγύη για τα θύματα που προκάλεσε ο πρόσφατος καταστρεπτικός σεισμός στα 'Αδανα και υποστηρίζω βεβαίως κάθε οικονομική και τεχνική βοήθεια που θα μπορούσε να προσφέρει η 'Ενωση.
<P>
Ακόμη όμως και η δυστυχία μπορεί να προσφέρει ευκαιρίες για θετική δράση. Στην περιοχή που πάει από την Ιταλία έως την Ελλάδα, την Τουρκία και την υπόλοιπη Μέση Ανατολή, παρατηρούνται σεισμοί με χαρακτηριστικά αρκετά συγγενή και, δυστυχώς, με αποτελέσματα παρόμοια. Ενώ είναι επίσης γνωστό, και επαληθεύθηκε πρόσφατα στα 'Αδανα, ότι η πρόληψη, η αντισεισμική πολιτική στις κατασκευές και η κατάλληλη επέμβαση μετά την καταστροφή υστερούν σημαντικά και χρειάζονται ριζικό εκσυγχρονισμό. Και φυσικά, ένας γενικότερος συντονισμός σε όλα αυτά τα στάδια θα μπορούσε να βοηθήσει αποφασιστικά στο να μειωθούν οι συνέπειες της καταστροφής. Εδώ νομίζω ότι η Ευρωπαϊκή 'Ενωση μπορεί να παίξει έναν αποφασιστικό ρόλο. Και ερωτώ: μήπως θα μπορούσε η Επιτροπή να μας εκθέσει κάποιες πρώτες σκέψεις σχετικά με αυτό το θέμα;

<SPEAKER ID=197 LANGUAGE="DE" NAME="Langen">
Κυρία Πρόεδρε, αξιότιμοι κυρίες και κύριοι, οι σεισμοί στην Τουρκία είναι πραγματικά μια σχετικά μεγάλη φυσική καταστροφή - 150 νεκροί, 1.500 βαριά τραυματισμένοι, χιλιάδες κτίρια έχουν υποστεί ζημιές - και είναι μια καλή συνήθεια και μια επείγουσα ανάγκη το να μην εκφράσουμε μόνο με λόγια την αλληλεγγύη μας, αλλά και με έργα, συγκεκριμένα παρέχοντας βοήθεια. Γιατί ο σεισμός αυτός έγινε στη νότια Τουρκία, μια περιοχή πολύ εξαρτημένη από τον τουρισμό. Οι πρόσφατες αναφορές, λίγες μόνο εβδομάδες μετά από τον καταστροφικό σεισμό, δείχνουν ότι οι κρατήσεις στον τουρισμό έχουν υποχωρήσει σημαντικά. Η Τουρκία αναφέρει υποχώρηση κατά περισσότερο από 40 % σ' αυτήν την χώρα που αποτελεί πυρήνα του τουρισμού με σχεδόν 5 εκατομμύρια Ευρωπαίους τουρίστες ετησίως.
<P>
Πρόκειται, λοιπόν, για μια καταστροφή που ξεπερνά τις προσωπικές ζημιές, τα βάσανα των οικογενειών. Είναι μια καταστροφή που ξεπερνά τις συγκεκριμένες ζημιές που δημιουργήθηκαν επί τόπου. Είναι μια καταστροφή που αγγίζει άμεσα το θεμέλιο επιβίωσης μερικών εκατομμυρίων Τούρκων και γι' αυτό είναι αναγκαίο να παράσχουμε γρήγορα συγκεκριμένη βοήθεια. Πρό πάντων είναι αναγκαίο να μην διακηρύξει η Ευρωπαϊκή Ένωση μόνο την αλληλεγγύη της, όπως κάνει εδώ στο Κοινοβούλιο - και χαίρομαι που αυτό μόλις έκαναν και οι Έλληνες συνάδελφοι - αλλά να εκπληρώσουμε επιτέλους τις υποχρεώσεις μας που απορρέουν από τη συμφωνία για την τελωνειακή ένωση με την Τουρκία.
<P>
Εμείς - όχι το Ευρωπαϊκό Κοινοβούλιο, αλλά η Ευρωπαϊκή Ένωση - μπλοκάραμε μέχρι τώρα τις πληρωμές προς την Τουρκία σε σεβαστό ύψος. Εμείς δεν ήμασταν εδώ πιστοί στη συνθήκη, και θα ήθελα να επωφεληθώ της ευκαιρίας να ζητήσω επίσης από την Επιτροπή, παράλληλα με την αλληλεγγύη προς τους πληγέντες, να λύσει μαζί με την νέα Αυστριακή Προεδρία του Συμβουλίου το μπλοκάρισμα των οικονομικών πόρων για την Τουρκία, ώστε να μπορέσουμε πραγματικά να προσφέρουμε συγκεκριμένη βοήθεια.
<P>
Με αυτό το πνεύμα είναι, φυσικά, επίσης αναγκαίο να λάβουμε προληπτικά μέτρα, και εδώ μπορώ να συμφωνήσω χωρίς ενδοιασμούς με τους δύο συναδέλφους που το είδαν αυτό ως καθήκον.

<SPEAKER ID=198 LANGUAGE="SV" NAME="Schφrling">
Κυρία Πρόεδρε, η Τουρκία βρίσκεται πάνω από ένα σεισμικό ρήγμα που εκτείνεται από ανατολάς προς δυσμάς, γι' αυτό, οι σεισμοί είναι δυστυχώς αρκετά συνηθισμένοι στην Τουρκία. Δεν μπορούμε να αποτρέψουμε τους σεισμούς, αλλά, μπορούμε φυσικά να απαλύνουμε τις επιπτώσεις τους οικοδομώντας περισσότερο σταθερά σπίτια από τεχνικής πλευράς, καθώς και εφευρίσκοντας συστήματα προειδοποίησης.
<P>
Αυτός ο σεισμός ήταν αρκετά ισχυρός, 6, 3 της κλίμακας Ρίχτερ. Εκτός από το εξαιρετικά λυπηρό γεγονός ότι άνθρωποι έχασαν τη ζωή τους, υπήρξαν επίσης μεγάλες υλικές ζημιές, μεταξύ άλλων, στο σύστημα ηλεκτροδότησης και στις δεξαμενές πετρελαίου της πόλης των Αδάνων.
<P>
Στην Τουρκία γίνονται σεισμοί, γι' αυτό είναι ακατανόητο ότι η τουρκική κυβέρνηση σχεδιάζει να κατασκευάσει, σε απόσταση εκατό μόνο χιλιομέτρων από αυτήν την περιοχή, έναν πυρηνικό σταθμό που θα είναι ο πρώτος στην Τουρκία.
<P>
Θέλω να ρωτήσω τον Επίτροπο τί σκοπεύει να κάνει η Επιτροπή για να απευθύνει έκκληση στην Τουρκία και να πει σ' αυτήν τη χώρα να μην κατασκευάσει έναν πυρηνικό σταθμό σε μία περιοχή τόσο σεισμογενή. Είναι ήδη αρκετά άσχημο το ότι κατασκευάζεται ένας πυρηνικός σταθμός, αλλά, πρέπει να αποτρέψουμε την καταστροφή που μπορεί να προκληθεί με έναν πυρηνικό σταθμό σ' αυτήν ακριβώς την περιοχή.
<P>
Πυρκαγιές στην Ελλάδα

<SPEAKER ID=199 NAME="Εφραιμίδης">
Κυρία Πρόεδρε, θα παρακαλούσα τον κύριο Επίτροπο να μην αρκεσθεί σε ευχολόγιο αλληλεγγύης και συμπαράστασης για τις τεράστιες καταστροφές που προκάλεσαν οι πυρκαγιές το τελευταίο δίμηνο στην Ελλάδα, αλλά να δηλώσει υπεύθυνα ότι θα υπάρξει άμεση βοήθεια ώστε να αποκατασταθούν οι ζημιές. Και αυτές είναι ότι κατακάηκαν δεκάδες χιλιάδες εκτάρια καλλιεργημένες εκτάσεις, μεγάλος αριθμός αγροτικών κτηνοτροφικών εγκαταστάσεων, κάηκαν σπίτια, κάηκαν υποδομές, υπήρξαν τραυματίες και νεκροί απ'αυτές τις πυρκαγιές. Θα τον παρακαλούσα, λοιπόν, να δηλώσει ότι θα υπάρξει αυτή η άμεση βοήθεια. Επίσης, θα τον παρακαλούσα να ασκήσει την επιρροή που είναι δυνατόν να ασκηθεί, ώστε οι ελληνικές κυβερνήσεις, και η σημερινή, να δημιουργήσουν επιτέλους το δασικό κτηματολόγιο, να κάνουν αυστηρότερη τη νομοθεσία γύρω από την εμπορία της γης και τη δόμηση, γιατί είναι τόσο χαλαρή ώστε επωφελούνται μαφίες εμπρηστών σε διαπλοκή με εμπορικά επιχειρηματικά κατασκευαστικά συμφέροντα και προκαλούν, πέρα από το αναμενόμενο, τις πυρκαγιές στην Ελλάδα.
<P>
Και με την ευκαιρία αυτή, επισημαίνω ότι λείπει από την Κοινότητα μια προληπτική, αποτελεσματική πολιτική για την δασοπροστασία. Λείπει ένα όργανο συντονιστικό, λείπουν οι ανάλογοι πόροι για να αξιοποιηθούν τα σύγχρονα μέσα που διαθέτει η επιστήμη και η τεχνολογία για να μην καταντήσει η Ευρώπη έρημος από τις πυρκαγιές, γιατί πυρκαγιές δεν συμβαίνουν μόνο στην Ελλάδα.

<SPEAKER ID=200 NAME="Παπακυριαζής">
Κυρία Πρόεδρε, η Ελλάδα έχει το θλιβερό προνόμιο να είναι η χώρα στην οποία σε κάθε μία από τις πολλές πυρκαγιές που συμβαίνουν, η έκταση που καταστρέφεται είναι η μεγαλύτερη στην Ευρώπη.
<P>
Βέβαια, δεν έχει η Ελλάδα το μονοπώλιο των καταστροφικών αυτών πυρκαγιών. Οι περισσότερες περιοχές στις νότιες χώρες της Ευρώπης, λόγω των γεωφυσικών και κλιματολογικών συνθηκών, μαστίζονται από τις πυρκαγιές. Τη στιγμή αυτή, τώρα που μιλούμε, στην Πελοπόννησο, στη Νότια Ελλάδα, μαίνονται νέες πυρκαγιές. Πιστεύω ότι το Ευρωπαϊκό Κοινοβούλιο θα ήθελε να εκφράσει τη συμπαράσταση και την αλληλεγγύη του στους συμπατριώτες μου. Υπάρχουν και θύματα, χάθηκαν ανθρώπινες ζωές απ'αυτές τις πολλές πυρκαγιές που έχουν συμβεί στην Ελλάδα τις τελευταίες μέρες. Πιστεύω ότι η Ευρωπαϊκή Επιτροπή θα πρέπει να δώσει μία άμεση οικονομική αλλά και τεχνική ενίσχυση στις περιοχές αυτές. Επιθυμώ να υπογραμμίσω και εγώ με τη σειρά μου ότι η Ευρωπαϊκή 'Ενωση θα πρέπει να ασχοληθεί με το θέμα με συστηματικό τρόπο, σε συνεργασία με όλες τις εθνικές αρχές, ώστε να αναλάβουν ανάλογες πρωτοβουλίες για ένα σύστημα πρόληψης και αντιμετώπισης των ζημιών αυτών.
<P>
Τέλος, θέλω να υπογραμμίσω με τον πιο απερίφραστο τρόπο ότι θα πρέπει να ζητηθεί, πάση θυσία, η πλήρης αποτροπή της οικοπεδοποίησης των καταστραφεισών περιοχών. Θα πρέπει, δηλαδή, να ενθαρρυνθεί η αναγέννηση, η αναδάσωση των κατεστραμμένων αυτών περιοχών.
<P>
Κυρία Πρόεδρε, μιλώντας εκ μέρους των συναδέλφων μου Ευρωπαίων Σοσιαλιστών του ΠΑΣΟΚ, θέλω να δηλώσω ότι προσυπογράφουμε απολύτως το ψήφισμα το οποίο έχει κατατεθεί.

<SPEAKER ID=201 NAME="Τρακατέλλης">
Κυρία Πρόεδρε, κάθε χρόνο στην Ελλάδα, αλλά και σε άλλες μεσογειακές χώρες της Κοινότητας, καίγονται τεράστιες εκτάσεις δασών. Χωρίς αμφιβολία, ορισμένες πυρκαγιές οφείλονται σε εγκληματικές ενέργειες που έχουν στόχο την απόκτηση οικονομικού οφέλους, ενώ οι περισσότερες οφείλονται στις ιδιαίτερες κλιματολογικές συνθήκες. Γεγονός όμως είναι ότι η ανυπαρξία διοικητικών δομών και η αδυναμία συντονισμού και συνολικής αντιμετώπισης των πυρκαγιών αυτών επιτείνει την καταστροφική τους δράση. Επιπλέον, η αδυναμία πρόληψης και σωστής επιτήρησης οφείλεται και στην καθυστέρηση ολοκλήρωσης του εθνικού κτηματολογίου, αλλά και στην ανυπαρξία εθνικών σχεδίων δράσης στο πλαίσιο του Κανονισμού 308/97 της Κοινότητας για την πυροπροστασία των κοινοτικών δασών. Ζητώ από σας, κύριε Επίτροπε, να μας πληροφορήσετε: πρώτον, εάν σας έχουν διαβιβασθεί τα σχέδια δράσης από την ελληνική κυβέρνηση το 1997 και τί ποσά δεσμεύθηκαν για τον σκοπό αυτό από τον κοινοτικό προϋπολογισμό; δεύτερον, τι γίνεται με το έργο του εθνικού κτηματολογίου που χρηματοδοτείται από το δεύτερο Κοινοτικό Πλαίσιο Στήριξης και για το οποίο είχαν ζητηθεί από την ελληνική κυβέρνηση περικοπές και μεταφορές χρημάτων σε άλλα έργα.
<P>
'Ηδη από τον περασμένο χρόνο, με αφορμή τη μεγάλη πυρκαγιά της Θεσσαλονίκης, είχα ζητήσει στρατηγική συνολικής πρόληψης και τη σύσταση του Ευρωπαϊκού Κέντρου Πυροπροστασίας, για τη συστηματική μελέτη και αποτροπή των καταστροφών, και μάλιστα σε περιοχές υψηλής βιοποικιλότητας, για την οποία η Ευρωπαϊκή 'Ενωση έχει υπογράψει ειδική σύμβαση. Επομένως, επιβάλλεται να προστατέψει αποφασιστικά αυτά τα δάση και αυτές τις πολύτιμες περιοχές.

<SPEAKER ID=202 NAME="Δασκαλάκη">
Κυρία Πρόεδρε, δεν θα περιγράψω και εγώ τις καταστροφές. Το έκαναν οι συνάδελφοί μου πολύ καλά. Δύο λόγια θα ήθελα να πω. Πρώτον, ότι υπάρχει ένα θέμα στο Κοινοβούλιο, γενικά, σχετικά με το κεφάλαιο καταστροφές. Εμείς οι ίδιοι καταργήσαμε τη γραμμή του προϋπολογισμού η οποία ανταποκρινόταν σ'αυτό το ζήτημα. Τί μένει να κάνουμε; Σε ό, τι αφορά το συγκεκριμένο θέμα, θα ήθελα, πρώτον, για τις πυρκαγιές στην Ελλάδα, να συμφωνήσω και εγώ με τους συναδέλφους μου και να ρωτήσω την Επιτροπή εάν σκοπεύει να ασκήσει τις πιέσεις που οφείλει και έχει την υποχρέωση να ασκήσει στην ελληνική κυβέρνηση για αυτό το περίφημο κτηματολόγιο, που δεν υπάρχει και καίει την Ελλάδα κάθε χρόνο; εάν σκοπεύει, στα πλαίσια των αρμοδιοτήτων της, να ασκήσει πιέσεις στην ελληνική κυβέρνηση ώστε να μην γίνονται οι εκτάσεις που καίγονται έρμαιο στα χέρια των καταπατητών. Επίσης, θα ήθελα να τονίσω ότι, όντως, υπάρχει ένα πρόβλημα, ότι χρειάζεται να βρεθεί τρόπος να δοθεί βοήθεια γιατί η έκταση των καταστροφών είναι πάρα πολύ μεγάλη και ότι πρέπει να αναζητήσουμε και εμείς αυτόν τον τρόπο και όχι να καταργούμε τις γραμμές του προϋπολογισμού όταν μας χρειάζονται.

<SPEAKER ID=203 NAME="Παπαγιαννάκης">
Κυρία Πρόεδρε, προφανώς δεν υπάρχουν μεγάλες δυνατότητες υλικής βοήθειας. Ωστόσο, η Επιτροπή, στα πλαίσια των αρμοδιοτήτων και των καθηκόντων της, έχει ένα πολύ σημαντικό ρόλο να παίξει στην πρόληψη των πυρκαγιών μακροχρόνια.
<P>
Πέρα από τα καπρίτσια της φύσης, κυρία Πρόεδρε, τις πυρκαγιές προκαλούν, ή διευκολύνουν, η έλλειψη του κτηματολογίου, γιατί έτσι υπάρχει πάντα η ελπίδα ιδιοποίησης των καμμένων εκτάσεων, οι αυθαίρετες οικοδομές και πολεοδομήσεις, που στερούνται υποδομών ή καταλλήλων προσβάσεων και εμποδίζουν την κατάσβεση, τέλος δε -και θέλω να το τονίσω ιδιαίτερα στην Επιτροπή- οι χιλιάδες παράνομοι και ανεξέλεγκτοι σκουπιδότοποι, που στερούνται φύλαξης και στοιχειωδών υποδομών και όπου δημιουργούνται εστίες φωτιάς.
<P>
Η Επιτροπή μπορεί να βοηθήσει πολύ: πρώτον, μπορεί να πιέσει για να επισπευσθεί το κτηματολόγιο που, εξ άλλου, η ίδια χρηματοδοτεί. Μπορεί, επίσης, να αρνηθεί χρηματοδοτήσεις που αμέσως ή εμμέσως ενθαρρύνουν ή ανέχονται τα αυθαίρετα. Και βέβαια, μπορεί να πιέσει πολύ περισσότερο τις αρχές, ιδιαίτερα δε τις τοπικές και τις περιφερειακές, για την κατασκευή σύγχρονων και προστατευμένων χώρων για τα απόβλητα. Μπορεί να χρησιμοποιήσει γι'αυτό την απειλή προσφυγής στο Δικαστήριο ή διακοπής άλλων χρηματοδοτήσεων. 'Ετσι, η Επιτροπή θα είχε μία μεγάλη συμβολή στην μείωση των κινδύνων από τις πυρκαγιές στην Ελλάδα.

<SPEAKER ID=204 NAME="Brittan, Sir Leon">
Κυρία Πρόεδρε, αρχίζοντας με την κατάσταση στις Αζόρες και στην Ελλάδα, θα ήθελα να πω ότι η Επιτροπή εκφράζει τη μεγάλη της λύπη για τα θύματα των πυρκαγιών στην Ελλάδα και των σεισμών στις Αζόρες. Πρώτα από όλα, θα ήθελα να εκφράσω τα συλλυπητήριά μας στις οικογένειες αυτών που έχασαν τη ζωή τους. Δεν θα μπορέσω να απαντήσω σε κάθε ερώτημα που ετέθη. Θα σας δώσω, όμως, όλες τις πληροφορίες που έχω.
<P>
Όσον αφορά τη βοήθεια στα θύματα αυτών των καταστροφών, ο προϋπολογισμός της Κοινότητας δεν συμπεριλαμβάνει πιστώσεις για βοήθεια επείγοντος χαρακτήρα μέσα στην Ευρωπαϊκή Κοινότητα, αλλά οι περιοχές που πλήγησαν από αυτές τις συμφορές είναι αποδέκτες της βοήθειας που παρέχεται από τα Διαρθρωτικά Ταμεία, σύμφωνα με τον Στόχο αριθ. 1. Στο πλαίσιο των διαθέσιμων πιστώσεων, οι δημόσιες αρχές μπορούν να προσανατολίσουν εκ νέου τις δαπάνες τους για να λάβουν υπόψη τις νέες ανάγκες.
<P>
Ιδιαίτερα, ως προς τον σεισμό στις Αζόρες, η Επιτροπή είχε αρχικές επαφές με τις περιφερειακές και εθνικές αρχές για να εξετάσει τις πιθανότητες, μέσα στο Κοινοτικό Πλαίσιο Στήριξης για την Πορτογαλία, χρηματοδότησης των αναγκαίων ανακατασκευαστικών έργων μετά από τον σεισμό.
<P>
Η Επιτροπή πληροφορήθηκε ότι μία επίσημη αίτηση μπορεί να υποβληθεί από τις ενδιαφερόμενες τοπικές αρχές στην επιτροπή παρακολούθησης του Κοινοτικού Πλαισίου Στήριξης, η οποία συνεδριάζει σήμερα στη Λισσαβόνα. Αν αυτό συμβεί, η Επιτροπή θα εξετάσει, φυσικά, αυτήν την αίτηση με ευρύ πνεύμα.
<P>
Σχετικά με την Ελλάδα, υπάρχουν λειτουργικά προγράμματα τα οποία θα μπορούσαν να χρηματοδοτήσουν μερικώς την αποκατάσταση του περιβάλλοντος και της δασικής κληρονομιάς, στα πλαίσια των Διαρθρωτικών Ταμείων. Επιπλέον, το συγκεκριμένο πρόγραμμα για την πρόληψη δασικών πυρκαγιών μπορεί, επίσης, να συμβάλλει στη βελτίωση των συστημάτων πρόληψης και πρέπει να σημειωθεί ότι οι πιστώσεις που προβλέπονται από αυτό το πρόγραμμα μειώθηκαν από 23 εκατομμύρια Εcu το 1997 σε 17 εκατομμύρια Ecu το 1998. Θα ήθελα να υπογραμμίσω, τέλος, ότι η Επιτροπή είναι πρόθυμη να εξετάσει γρήγορα κάθε συγκεκριμένη αίτηση προερχόμενη από τις αρμόδιες αρχές των δύο αυτών κρατών. Δεν διαθέτω άλλες πληροφορίες πέρα από αυτές που παρείχα για το κατά πόσο έχουν γίνει τέτοιες αιτήσεις.
<P>
Μπορώ επίσης να επιβεβαιώσω ότι η Επιτροπή θα πάρει όλες τις απαραίτητες επίσημες αποφάσεις, που αφορούν πιθανές τροπολογίες των τωρινών προγραμμάτων, για να μας βοηθήσει να κάνουμε ό, τι διατύπωσα.
<P>
Όπως ελέχθη, ένας πολύ σοβαρός σεισμός έγινε στην Τουρκία στις 27 Ιουνίου που οδήγησε στον θάνατο και στον τραυματισμό ενός σημαντικού αριθμού ατόμων. Θα ήθελα, ακόμη μία φορά, να εκφράσω τη λύπη μας και τα συλλυπητήριά μας στις οικογένειες και στα άτομα που επλήγησαν από αυτό το τραγικό γεγονός. Τα τελευταία νέα από την Ομοσπονδία του Ερυθρού Σταυρού και της Ερυθράς Ημισελήνου μας πληροφορούν ότι υπάρχουν περίπου 300.000 άνθρωποι που ζουν σε σκηνές αλλά ο απολογισμός των ζημιών συνεχίζεται.
<P>
Η τουρκική Ερυθρά Ημισέληνος, Kizie Ay, παρείχε άμεση βοήθεια δίνοντας σκηνές, κουβέρτες, φαγητό και κινητές κουζίνες, καθώς και περισσότερες από 1000 μονάδες αίματος. Η Διεθνής Ομοσπονδία του Ερυθρού Σταυρού και της Ερυθράς Ημισελήνου έκανε αίτηση για χρηματοδότηση, με σκοπό να αγοραστούν αντικείμενα εκτάκτου ανάγκης για την αρωγή των θυμάτων. Μία αποστολή απολογισμού των Ηνωμένων Εθνών που πραγματοποιήθηκε την 1η και 2η Ιουλίου ανέφερε ότι η κυβέρνηση και οι τοπικές αρχές είχαν τον έλεγχο της κατάστασης και δεν χρειάζονταν ή δεν ζητούσαν διεθνή βοήθεια. Η κατάσταση από τότε δεν έχει αλλάξει.
<P>
Η Υπηρεσία Συντονισμού των Ανθρωπιστικών Υποθέσεων των Ηνωμένων Εθνών εξέδωσε συστηματικές εκθέσεις για την κατάσταση και λειτούργησε ως δίαυλος για τις εισφορές. Όλες οι εισφορές που ελήφθησαν προορίζονταν για χρήση, σε συνδυασμό με τις σχετικές οργανώσεις των Ηνωμένων Εθνών. Το Ευρωπαϊκό Γραφείο Ανθρωπιστικής Βοήθειας Εκτάκτου Ανάγκης έλαβε μία απόφαση για την αποδέσμευση 500.000 Ecu, ως απάντηση στην αίτηση της Διεθνούς Ομοσπονδίας Ερυθρού Σταυρού και των Οργανώσεων της Ερυθράς Ημισελήνου για την χρηματοδότηση αντικειμένων εκτάκτου ανάγκης για την αρωγή των θυμάτων. Αυτά τα χρήματα θα διατεθούν για κουβέρτες, σκηνές, κινητές κουζίνες και ηλεκτρικές γεννήτριες.

<SPEAKER ID=205 NAME="Πρόεδρος">
Ευχαριστώ πολύ, κύριε Επίτροπε!
<P>
Η συζήτηση έληξε.
<P>
Η ψηφοφορία θα διεξαχθεί σήμερα, στις 17.30

<SPEAKER ID=206 NAME="Πρόεδρος">
Η ημερήσια διάταξη προβλέπει την κοινή συζήτηση των ακολούθων προτάσεων ψηφίσματος:
<P>
B4-0763/98 των κ. Colajanni και Augias εξ ονόματος της Ομάδας του Ευρωπαϊκού Σοσιαλιστικού Κόμματος για την επιστροφή των περιουσιών των θυμάτων του ολοκαυτώματος-B4-0775/98 του κ. Puerta και άλλων εξ ονόματος της Συνομο/διακής Ομάδας της Ευρωπ. Ενωτ. Αριστ./Αριστερά των Πρασίνων των Βορ. Χωρών για την επιστροφή των περιουσιών των θυμάτων του ολοκαυτώματοςB4-0780/98 της κ. Roth και άλλων εξ ονόματος της Ομάδας των Πρασίνων στο Ευρωπαϊκό Κοινοβούλιο
<P>
B4-0781/98 της κ. Muscardini και άλλων εξ ονόματος των μη εγγεγραμμένων για την επιστροφή των περιουσιών των θυμάτων του ολοκαυτώματος-B4-783/98 του κ. Δημητρακόπουλου και άλλων εξ ονόματος της Ομάδας του Ευρωπαϊκού Λαϊκού Κόμματος για την επιστροφή των περιουσιών των θυμάτων του ολοκαυτώματος.
<SPEAKER ID=207 LANGUAGE="IT" NAME="De Giovanni">
Κυρία Πρόεδρε, θεωρώ ότι πρέπει να περιγράψω εν συντομία το περιεχόμενο αυτού του ψηφίσματος, με το οποίο ζητείται από το Συμβούλιο και την Επιτροπή της Ευρωπαϊκής Ένωσης στα πλαίσια του σεβασμού της μνήμης εκατομμυρίων θυμάτων των βασικών ανθρωπίνων δικαιωμάτων, να ασκήσουν όλες τις αναγκαίες πιέσεις στις ενδιαφερόμενες κυβερνήσεις, ώστε να καταστούν γνωστές και να επιστραφούν στους ιδιοκτήτες τους ή στους τωρινούς δικαιούχους οι περιουσίες που κλάπηκαν από τους Εβραίους και που έγιναν αντικείμενο λεηλασίας, για να κατατεθούν κατά πάσα πιθανότητα στη συνέχεια σε εξαιρετικά μυστικές τράπεζες. Πρόκειται για περιουσίες που απετέλεσαν και αποτελούν σήμερα ένα τεράστιο πρόβλημα για την κοινή γνώμη.
<P>
Αυτό είναι το περιεχόμενο του ψηφίσματος μας, ένα κείμενο που θέλω να σχολιάσω πολύ απλά και σύντομα, υπενθυμίζοντας τις ευθύνες που είχε η Ευρώπη στο Ολοκαύτωμα. Η Ευρώπη αποτελεί μία σύνθεση από πράξεις ανεκτικότητας και βίας: δεν είναι αλήθεια ότι το Ολοκαύτωμα ήρθε από έναν άλλο κόσμο. Δυστυχώς το Ολοκαύτωμα προήλθε και μέσα από την ιστορία της Ευρώπης. Ως εκ τούτου, υπάρχει κάτι που πράγματι μας αγγίζει βαθιά, γιατί μας θέτει συνεχώς νέες ευθύνες, ιστορικής και πολιτιστικής φύσης. Σε αυτήν την Αίθουσα θα ήθελα να προσφέρω κάποια βοήθεια και να διατυπώσω έναν συλλογισμό κατά του συνοπτικού χαρακτήρα αυτού του ιστοριογραφικού ρεβιζιονισμού που καταργεί το παρελθόν και, κατ'αυτόν τον τρόπο, καθιστά αδύνατη την οικοδόμηση του παρόντος και του μέλλοντος. Θεωρώ συνεπώς προφανές ότι ο ευρωπαϊκός πολιτισμός πρέπει να στηριχθεί κυρίως στην άρνηση του Ολοκαυτώματος αλλά, και στην άρνηση κάθε τύπου βίας και στην ανάγκη μίας βαθιάς αναγνώρισης των διαφορών. Αυτό είναι το θέμα!
<P>
Το αίτημά μας είναι εξαιρετικά σαφές και συγκεκριμένο και θίγει ένα πραγματικό θέμα, που τέθηκε από όλη την κοινή γνώμη, προκαλώντας, ιδιαίτερα, την αναστάτωση της αμερικανικής κοινής γνώμης. Το αίτημα προς την Επιτροπή και το Συμβούλιο είναι αυτό, ακριβώς, που ανέφερα στην αρχή.

<SPEAKER ID=208 NAME="Εφραιμίδης">
Κυρία Πρόεδρε, είμαστε απολύτως, κατηγορηματικά, υπέρ του ψηφίσματος και υπέρ της αποδοχής όλων των αιτημάτων που υπάρχουν σ'αυτό και ζητούμε να εκτελέσει η Επιτροπή υπεύθυνα το χρέος της, γιατί θα είναι απαράδεκτο να παριστάνει τον Πόντιο Πιλάτο σε τέτοια ζητήματα.
<P>
Με την ευκαιρία, όμως, αυτή θέλω να πω ότι, χωρίς η έκταση και οι συνέπειες να είναι οι ίδιες με αυτές του ολοκαυτώματος για το οποίο συζητάμε, υπήρξαν ολοκαυτώματα και σε άλλες χώρες, και στη δική μου χώρα. Και μέχρι σήμερα οι γερμανικές αρχές αρνούνται να αποζημιώσουν -και πρόκειται για ζημιές δισεκατομμυρίων δολαρίων- και αρνούνται να επιστρέψουν και το συμβατικό δάνειο που υπέγραψαν ότι θα επιστραφεί μετά τον πόλεμο, όποια κι αν ήταν η έκβασή του. Και βρίσκουν διάφορα προσχήματα που όλα κατέπεσαν, ιδιαίτερα μετά την επανένωση των δύο γερμανικών κρατών. Θα παρακαλούσα, λοιπόν, τον κύριο Επίτροπο να μιλήσει σχετικά με τις συνέπειες του ολοκαυτώματος για τον ευρωπαϊκό πληθυσμό, αλλά και γι'αυτήν την απαράδεκτη στάση μιας χώρας μέλους της Κοινότητας, που παριστάνει και το μεγαθήριο του πλούτου και της ισχύος.

<SPEAKER ID=209 LANGUAGE="DE" NAME="Ullmann">
Κυρία Πρόεδρε, κύριε Επίτροπε, κυρίες και κύριοι, εν όψει του ότι συζητούμε για ένα ευαίσθητο θέμα, ήταν κατά την εκτίμησή μου σοφή η απόφαση στο κείμενο του ψηφίσματος να αφήσουμε στο Συμβούλιο και στην Επιτροπή ανοιχτούς τους δρόμους, με τους οποίους πρέπει να ασκήσουν πίεση στα ενεχόμενα θεσμικά όργανα και κυβερνήσεις, ώστε να φθάσουν οι περιουσίες των θυμάτων του ολοκαυτώματος στα χέρια εκείνων που έχουν νομική απαίτηση σ' αυτές. Ακριβώς όμως επειδή είναι έτσι, επειδή ήταν αναγκαία αυτή η ανοιχτή στάση στο συγκεκριμένο ζήτημα, θα ήθελα τώρα να υπογραμμίσω με έμφαση αυτό που ήδη ειπώθηκε από τον συνάδελφο κ. De Giovanni.
<P>
Υπάρχει εδώ μια ηθική και μια νομική αναγκαιότητα δράσης. Η ηθική αναγκαιότητα συνίσταται στο ότι το ολοκαύτωμα είναι το παράδειγμα για την κατάργηση της ανθρώπινης αξιοπρέπειας και των ανθρωπίνων δικαιωμάτων. Αυτή η κατάργηση πρέπει να παραμείνει καταδικασμένη! Πρέπει να αναληφθεί η ανάλογη δράση. Η νομική αναγκαιότητα συνίσταται στο ότι σε όλες τις νομοθεσίες προβλέπονται ρυθμίσεις για το πώς καθίσταται εφικτή μια αποζημίωση ή επιστροφή των περιουσιακών στοιχείων που καταληστεύθηκαν.
<P>
Θέλω όμως να κλείσω επισημαίνοντας μια ιστορική αναγκαιότητα για δράση από πλευράς της Ευρωπαϊκής Ένωσης. Ελπίζω ότι κατά την επόμενη νομοθετική περίοδο το Αουσβιτς θα ανήκει μέσω της διεύρυνσης στα εδάφη της Ένωσης. Γι' αυτό είναι αναγκαίο από τώρα να διασαφηνίσει η Ευρωπαϊκή Ένωση τί σημαίνει αυτό για εκείνη.

<SPEAKER ID=210 LANGUAGE="NL" NAME="Van Bladel">
Κυρία Πρόεδρε, 50 χρόνια μετά από τη μεγαλύτερη τραγωδία αυτού του αιώνα, τα θύματα δεν έχουν δικαιωθεί, ούτε έχουν αποδοθεί τα περιουσιακά τους στοιχεία στους κληρονόμους τους. Τώρα που διαθέτουμε όλα τα στοιχεία σχετικά με τον πραγματικό ρόλο των ελβετικών τραπεζών στην υπόθεση, είναι η κατάλληλη στιγμή για να απευθύνει το Κοινοβούλιο έκκληση προς την Ελβετία να σεβαστεί τα θύματα του ολοκαυτώματος. Η πολιτική μου ομάδα δεν έχει τίποτα άλλο να προσθέσει και υποστηρίζει πλήρως την ιδέα.

<SPEAKER ID=211 NAME="Δημητρακόπουλος">
Κύριε Πρόεδρε, συμφωνούμε όλοι, νομίζω, σε αυτήν την αίθουσα ότι όσο το ολοκαύτωμα ήταν καταδικαστέο. 'Αλλο τόσο είναι καταδικαστέες και πράξεις ή παραλείψεις που αποτελούν συνέπειές του.
<P>
Είναι σαφές ότι η δικαιότερη δυνατή αντιμετώπιση του ζητήματος ορισμένων περιουσιακών στοιχείων θυμάτων του ολοκαυτώματος είναι αναντίρρητα επιβεβλημένη. Θα προστεθεί στην συνολική προσπάθεια απονομής δικαιοσύνης υπέρ των θυμάτων της ολέθριας αυτής πολιτικής του παρελθόντος. Η Ελβετία, πρώτη χώρα σε σχέση με την οποία ανέκυψε το ζήτημα των περιουσιακών στοιχείων θυμάτων του ολοκαυτώματος, προχώρησε, μετά και από πίεση της διεθνούς κοινότητας, σε κάποιες ρυθμίσεις. Δεν υπάρχει αμφιβολία ότι χρειάζονται και άλλες διορθωτικές κινήσεις, ώστε τουλάχιστον σε ό, τι αφορά την χώρα αυτή να υπάρξει ουσιαστικό αποτέλεσμα. 'Ομως, ίδιες διορθωτικές κινήσεις πρέπει να κάνουν και ορισμένες άλλες χώρες που ενεπλάκησαν στο θέμα αυτό. Θέλω λοιπόν να πιστεύω ότι το ψήφισμα του Ευρωπαϊκού Κοινοβουλίου που έχετε σήμερα μπροστά σας είναι μία ακόμα ώθηση προς αυτήν την κατεύθυνση.

<SPEAKER ID=212 LANGUAGE="EN" NAME="Newman">
Κύριε Πρόεδρε, μετά την στρατιωτική ανατροπή του ναζιστικού καθεστώτος, είναι ντροπή που πρέπει να γίνονται ακόμη εκκλήσεις σε κυβερνήσεις και σε τράπεζες για να επιστραφούν οι περιουσίες, που εκλάπησαν από τους Εβραίους κατά το Ολοκαύτωμα, στους επιζώντες και στους κληρονόμους τους. Αυταπόδεικτα, όσοι επέζησαν είναι σήμερα κυρίως ηλικιωμένοι και πολλοί είναι ανάπηροι ή ζουν τα τελευταία τους χρόνια στη φτώχια.
<P>
Δεν επετράπη στους συγγενείς που είναι οι κληρονόμοι των δολοφονημένων θυμάτων να πάρουν αποζημίωση, για τον παράλογο λόγο ότι οι βάρβαροι Ναζί δεν εξέδωσαν πιστοποιητικά θανάτου και δεν τα έστειλαν στους Εβραίους που κατάφεραν να αποδράσουν από τους θαλάμους αερίων και τους λάκκους θανάτου, τους οποίους οι Ναζί προόριζαν για τους Εβραίους.
<P>
Όπου δεν υπάρχουν σίγουρα κληρονόμοι εν ζωή, οι περιουσίες που εκλάπησαν από τα θύματα του Ολοκαυτώματος πρέπει να χρησιμοποιηθούν για την χρηματοδότηση υλικής υποστήριξης για τους πολλούς, σήμερα, ηλικιωμένους και φτωχούς επιζώντες, οι οποίοι προέρχονταν αρχικά από ένα φτωχό περιβάλλον. Στηρίζω πλήρως το ψήφισμα του Ευρωπαϊκού Κοινοβουλίου, το οποίο ζητά την αποκατάσταση των κλεμμένων περιουσιών και ευελπιστώ ότι η Επιτροπή και το Συμβούλιο θα κάνουν ό, τι είναι στην δικαιοδοσία τους σε αυτόν τον τομέα.
<P>
Ωστόσο, τίποτα δεν μπορεί να αποζημιώσει ποτέ το Σόαχ, τη μαζική δολοφονία 6 εκατομμυρίων Εβραίων παιδιών, γυναικών και ανδρών στην Ευρώπη. Η μνήμη των 6 εκατομμυρίων εβραίων μαρτύρων, της ζωής τους και των συναισθημάτων τους, του πολιτισμού τους και του δυναμικού τους, πρέπει να διατηρηθεί. Και είναι πολύ σημαντικό να καταπολεμήσουμε και να εξαλείψουμε με όλα τα αναγκαία μέσα τις ευτελείς ρατσιστικές και αντισημιτικές ιδέες, τα μέσα και τις πράξεις των σημερινών φασιστών και νεοναζί.

<SPEAKER ID=213 LANGUAGE="FR" NAME="Nordman">
Κύριε Πρόεδρε, όπως και άλλοι συνάδελφοι, ο κ. Newman μόλις δήλωσε ότι η Ομάδα των Φιλελευθέρων στην ουσία συμμερίζεται προφανέστατα τα αισθήματα και τις θέσεις τα οποία εκφράσθηκαν.
<P>
Εντούτοις, δεν υπογράφουμε το κοινό έγγραφο γιατί θεωρούμε ότι το σημείο 1 έχει συνταχθεί με αδέξιο τρόπο και κινδυνεύει να υποβαθμίσει τα βασικά διακυβευόμενα του εν λόγω κειμένου έτσι ώστε να καταστεί ένα ασήμαντο θέμα ομάδας άσκησης πίεσης.
<P>
Αυτός είναι ο λόγος για τον οποίο δανειζόμενος τους όρους που χρησιμοποίησε ο κ. Newman στην παρέμβασή του, θα επιθυμούσα ήδη από τώρα, και θα επαναλάβω το αίτημά μου συντόμως, να καταθέσω προφορική τροπολογία που αποσκοπεί στο να αντικατασταθούν οι λέξεις: »να ασκήσουν κάθε δυνατή πίεση προς τις ενδιαφερόμενες κυβερνήσεις» με τις λέξεις «να πράξουν παν το δυνατόν σύμφωνα με τις αντίστοιχες αρμοδιότητές τους». Η σημασία του κειμένου δεν θα αλλάξει και δεν θα μπορεί πλέον να αποτελέσει αντικείμενο κοινότατης και αναγουλιαστικής εκμετάλλευσης.
<P>
Θα επιθυμούσα η προφορική αυτή τροπολογία, την οποία θα επαναλάβω εάν χρειασθεί, να μπορέσει να γίνει δεκτή από όλους τους συναδέλφους.
<P>
(Έντονα χειροκροτήματα)

<SPEAKER ID=214 LANGUAGE="FI" NAME="Ojala">
Αξιότιμε κύριε Πρόεδρε, συμφωνώ απόλυτα με τις σκέψεις του κ. Newmann. Κατά την γνώμη μου, θεωρεί ότι ακόμη και σήμερα οφείλουμε να πολεμάμε τον φασισμό.
<P>
Η πρόταση ψηφίσματος αναφέρεται ιδιαίτερα στους Εβραίους, οι οποίοι είναι άνθρωποι που βασανίστηκαν φρικτά από τους Ναζί. Θέλω να υπενθυμίσω ότι εκτός από τους Εβραίους υπάρχουν και άλλες ομάδες ανθρώπων οι οποίοι έπαθαν τα ίδια. Μνημονεύω κυρίως τους τσιγγάνους και τους ομοφυλόφιλους. Οφείλουμε να αποκαταστήσουμε την αξιοπρέπεια και αυτών των ανθρώπων. Πρόσφατα συστάθηκαν ιδρύματα στην Ελβετία και τη Γερμανία από τα οποία οι Εβραίοι, οι τσιγγάνοι και οι σεξουαλικές μειονότητες μπορούν να ζητήσουν αποζημιώσεις. Δυστυχώς, οι αποζημιώσεις αυτές είναι συμβολικές, παρόλα αυτά αποτελούν ένδειξη σεβασμού στη σημερινή εποχή. Ελπίζω ότι η Επιτροπή και το Συμβούλιο θα μεριμνήσουν, ώστε οι αποζημιώσεις να χορηγούνται εκτός από τους Εβραίους και στους τσιγγάνους και τους ομοφυλόφιλους.

<SPEAKER ID=215 LANGUAGE="IT" NAME="Amadeo">
Κύριε Πρόεδρε, αξιότιμοι συνάδελφοι, η Ριζοσπαστική Συμμαχία δίνει την στήριξή της στο κοινό ψήφισμα του Ευρωπαϊκού Κοινοβουλίου σχετικά με την επιστροφή των περιουσιών των θυμάτων του Ολοκαυτώματος και εκφράζει την ικανοποίησή της για την εισαγωγή στην συζήτηση που διεξάγεται στην Αίθουσα αυτή μιας αρχικής της πρότασης ψηφίσματος, την οποία είχαν υπογράψει πρώτοι οι κ.κ. Muscardini και Pasty καθώς και ο Πρόεδρος της Ριζοσπαστικής Συμμαχίας, κ. Gianfranco Fini.
<P>
Η αντιπροσωπία της Ριζοσπαστικής Συμμαχίας είναι ιδιαίτερα ικανοποιημένη για αυτήν την απόφαση της Συνέλευσής μας, θεωρώντας την ως φυσική κατάληξη της κοινοβουλευτικής διαδικασίας που είχε ακριβώς ως έναυσμα δύο πολιτικές πρωτοβουλίες της σχετικά με αυτό το θέμα: την γραπτή δήλωση της 14ης Ιανουαρίου 1998 και την ακόλουθη πρόταση ψηφίσματος της 20ης Μαΐου 1998. Και στις δύο πρωτοβουλίες ζητούσαμε την επιστροφή των περιουσιών που ανήκουν στα θύματα του Ολοκαυτώματος.
<P>
Είναι λοιπόν προφανές ότι τα περιεχόμενα και τα αιτήματα του κοινού ψηφίσματος, που θα ψηφίσουμε σε λίγο, είναι απολύτως σύμφωνα μεταξύ τους. Το ύψιστο έγκλημα που διαπράχθηκε από τους ναζί εγκληματίες ενάντια σε όσους ανήκαν στην εβραϊκή θρησκεία, η ατιμία με την οποία στιγματίστηκαν οι σύμμαχοι των ναζιστών στις διάφορες ευρωπαϊκές χώρες, συνεργαζόμενοι στον διωγμό, στην προδοσία και στην λεηλάτηση και, η όχι ήσσονος σημασίας, τραγική ρατσιστική νομοθεσία, που εγκρίθηκε από το φασιστικό καθεστώς που βρισκόταν στην εξουσία στην Ιταλία, δεν μπορούν παρά να καταστήσουν ακόμα πιο αδικαιολόγητη την ελεεινή κοροϊδία της κατάσχεσης των περιουσιών και της απόκρυψης των κεφαλαίων, που ανήκαν στα θύματα αυτής της φρικτής καταδίωξης. Μια απόκρυψη που εμείς θεωρούμε πραγματική υπεξαίρεση και κλοπή, γιατί είναι προφανές ότι τα ενδιαφερόμενα τραπεζικά και χρηματοπιστωτικά ιδρύματα δεν μπορούσαν και δεν μπορούν να μην γνωρίζουν την ταυτότητα των κατόχων των λογαριασμών.
<P>
Κατά συνέπεια, η Ριζοσπαστική Συμμαχία προτείνει οι περιουσίες και τα κεφάλαια που ανήκουν στα θύματα του ολοκαυτώματος, ακόμα και όταν είναι αδύνατος ο εντοπισμός των κατόχων ή των κληρονόμων αυτών των περιουσιών, να κατατεθούν σε ένα κοινό ταμείο υπό την διαχείριση του Διεθνούς Εβραϊκού Κονγκρέσου ή οποιουδήποτε άλλου ίδρυματος ή οργανισμού, που το Κονγκρέσο αυτό θα θελήσει να υποδείξει και επισημοποιήσει για τους σκοπούς που θεωρεί καταλληλότερους.

<SPEAKER ID=216 NAME="Brittan, Sir Leon">
Κύριε Πρόεδρε, δεν νομίζω ότι χρειάζεται να πω πόσο σέβομαι τα αισθήματα και τις απόψεις που εκφράστηκαν σε αυτήν τη συζήτηση τόσων πολλών μελών, από όλες τις πλευρές του Σώματος. Προσωπικά, όχι μόνο σέβομαι αυτά τα αισθήματα και τις απόψεις, αλλά συμμερίζομαι το μεγαλύτερο μέρος των συναισθημάτων που εκφράστηκαν.
<P>
Από την άλλη, οφείλω να διατυπώσω τη θέση της Επιτροπής και, παρ' όλο που δεν μπορώ να πιστέψω ότι κάποιος από τους συναδέλφους μου δεν θα υποστήριζε την άποψη που μόλις εξέφρασα, είναι γεγονός ότι το ζήτημα χρυσού των Ναζί δεν εμπίπτει στη δικαιοδοσία της Επιτροπής. Η Επιτροπή, το μόνο που μπορεί να κάνει είναι να εκφράσει την άποψη, στις επαφές της με την ελβετική πλευρά, ότι θα ήταν προς μεγάλο όφελος της Ελβετίας να κάνει ό, τι μπορεί για να διευθετήσει το ζήτημα με ικανοποιητικό τρόπο και μάλιστα, με έναν τρόπο που θα ικανοποιούσε αυτούς που μίλησαν σε αυτήν την Συνέλευση.
<P>
Αν και είναι γεγονός ότι η Επιτροπή δεν έχει δικαιοδοσία σε αυτόν τον τομέα, προσωπικά χαιρετίζω το γεγονός ότι έγινε αυτή η συζήτηση στο Σώμα και ότι εκφράστηκαν αυτές οι απόψεις. Έχω κάποιες αμφιβολίες ότι, μεταξύ της σύγχυσης των δραστηριοτήτων των ατόμων και των οργανώσεων, αντιπροσωπευτικών και μη, οι απόψεις που εκφράστηκαν τόσο ένθερμα και παγκοσμίως από την Συνέλευση, θα έχουν μεγάλη επιρροή και ελπίζω ότι θα έχουν το αποτέλεσμα το οποίο επιθυμούν αυτοί που μίλησαν.

<SPEAKER ID=217 NAME="Πρόεδρος">
Προχωρούμε τώρα στην ψηφοφορία.
<P>
Σχετικά με τα ψηφίσματα που αφορούν τις περιουσίες των θυμάτων του Ολοκαυτώματος

<SPEAKER ID=218 NAME="Πρόεδρος">
Κύριε Nordmann, έχω ήδη καταγράψει το αίτημά σας για προφορική τροπολογία. Κατά την διάρκεια της παρέμβασής σας θα αναφερθώ εγώ ο ίδιος σε αυτό. Πριν περάσουμε στην ψηφοφορία, σας ανακοινώνω το αίτημα για δύο προφορικές τροπολογίες. Η μία παρουσιάστηκε από την Ομάδα των Φιλελευθέρων και αποσκοπεί στην αντικατάσταση των πρώτων λέξεων της παραγράφου 1, που είναι: "ζητά από το Συμβούλιο και την Επιτροπή της Ευρωπαϊκής Ένωσης, στα πλαίσια του σεβασμού της μνήμης», με τις εξής λέξεις: "καλεί τα κράτη μέλη να πράξουν παν το δυνατόν για να σεβαστούν την μνήμη...» Όσα ακολουθούν έπειτα παραμένουν αμετάβλητα.
<P>
Μου αναφέρθηκαν σωστά, κύριε Nordmann;

<SPEAKER ID=219 LANGUAGE="FR" NAME="Nordmann">
Κύριε Πρόεδρε, δεν ζητούμε να απαλειφθεί η επίκληση στο Συμβούλιο και την Επιτροπή, προσθέτουμε όμως τις λέξεις «και από τα κράτη μέλη», και ζητούμε να αντικατασταθούν οι λέξεις: »να ασκήσουν κάθε δυνατή πίεση προς τις ενδιαφερόμενες κυβερνήσεις» με τις λέξεις: »να πράξουν παν το δυνατόν σύμφωνα με τις αντίστοιχες αρμοδιότητές τους», όρους που η παρέμβαση του Επιτρόπου κ. Brittan δικαιολόγησε, εάν τούτο χρειαζόταν, και τους οποίους δανείστηκα από τα ίδια τα λόγια του κ. Newman.

<SPEAKER ID=220 NAME="Πρόεδρος">
Κύριε Nordmann, σίγουρα υπήρξε μία παρεξήγηση ανάμεσα στο αίτημα της Ομάδας των Φιλελευθέρων και το κείμενο που μου παρουσιάστηκε, γιατί πράγματι κατά την διάρκεια της παρέμβασής σας αυτή η διατύπωση ήταν πολύ σαφής. Τώρα, ωστόσο, όλοι οι συνάδελφοι είναι σε θέση να κρίνουν. Εγώ πρέπει όμως, όπως είναι φυσικό, να απευθυνθώ στην Αίθουσα για να διαπιστώσω ότι δεν υπάρχουν αντιρρήσεις στο αίτημα για μια προφορική τροπολογία.

<SPEAKER ID=221 LANGUAGE="NL" NAME="Αelvoet">
Κύριε Πρόεδρε, θεωρούμε ότι το παρόν κείμενο είναι καλύτερο από την τροπολογία που προτάθηκε προφορικά και δεν θέλουμε για το λόγο αυτό να γίνει νέα ψηφοφορία για την προφορική τροπολογία.

<SPEAKER ID=222 NAME="Πρόεδρος">
Όπως γνωρίζετε, ο Κανονισμός προβλέπει ότι δεν μπορούμε να περάσουμε στην ψηφοφορία μιας προφορικής τροπολογίας εάν υπάρχει αντίρρηση από την πλευρά 12 τουλάχιστον βουλευτών στην Αίθουσα. Δεν μου αρκεί δυστυχώς μόνο η δήλωσή σας, κυρία Aelvoet. Παρακαλώ τους βουλευτές να εγερθούν.
<P>
(Εγείρονται δώδεκα βουλευτές) Ο κύριος Δημητρακόπουλος ζητά να αντικατασταθούν, στην παράγραφο 2, οι λέξεις "Παγκόσμιο Εβραϊκό Κονγκρέσο» με τις λέξεις "προς την κυβέρνηση του Ισραήλ, την Κνεσέτ και προς τις αντιπροσωπευτικές οργανώσεις του εβραϊκού λαού ανά τον κόσμο».
<P>
(Το Κοινοβούλιο εγκρίνει το ψήφισμα) Τελειώνει εδώ η ώρα των ψηφοφοριών επί των επειγόντων θεμάτων.

<CHAPTER ID=6>
Ψηφοφορίες
<SPEAKER ID=223 LANGUAGE="FR" NAME="Bourlanges">
Κύριε Πρόεδρε, θα ήθελα να κάνω μια παρατήρηση σχετικά με την προηγούμενη ψηφοφορία. Πρέπει να ομολογήσω ότι ταράχθηκα πολύ από τον τρόπο που η τροπολογία δεν τέθηκε σε ψηφοφορία γιατί οι λόγοι που επικαλέσθηκαν ορισμένοι βουλευτές δεν ήταν ικανοποιητικοί.
<P>
Η διαδικασία της απόρριψης της προφορικής τροπολογίας ως αντικείμενο έχει το πολύ βάσιμο λόγο να προστατεύσει τους βουλευτές κατά του κινδύνου μη κατανόησης μίας τροπολογίας. Όμως, αυτό το οποίο λέχθηκε τώρα ήταν ότι αρνήθηκαν να θέσουν την τροπολογία σε ψηφοφορία γιατί προτιμούσαν ανάμεσα σε δύο εκδοχές την άλλη εκδοχή. Αρμόδια για να αποφασίσει επί του θέματος είναι η Συνέλευση.
<P>
Δεν είχατε την επιλογή, κ. Πρόεδρε. Αντιδράσατε σωστά, όμως θεωρώ ότι υπήρξε εκ μέρους των συναδέλφων μας κατάχρηση της διαδικασίας, γιατί με τον τρόπο αυτό 12 άτομα επέβαλαν σε μεγάλη πλειοψηφία της συνέλευσης ένα άλλο κείμενο, το κείμενο της μειοψηφίας.
<P>
(Χειροκροτήματα)

<SPEAKER ID=224 NAME="Πρόεδρος">
Κύριε Bourlanges, το θέμα είναι πολύ λεπτό και θίγει την ευαισθησία όλων μας, γι' αυτό σας άφησα να κάνετε αυτό το σχόλιο. Ας πούμε ότι είναι ένα είδος αιτιολόγησης ψήφου. Φυσικά μπορεί να σχολιάσει κανείς τα κίνητρα της κυρίας Aelvoet, αλλά εγώ έπρεπε να συμμορφωθώ με τον Κανονισμό και συνεπώς δεν προέβαλα, όπως είναι φανερό, τα κίνητρα της κυρίας Aelvoet, αλλά είδα μόνο ότι ήταν δώδεκα οι βουλευτές που εγέρθησαν.

<SPEAKER ID=225 LANGUAGE="NL" NAME="Aelvoet">
Κύριε Πρόεδρε, ο Κανονισμός είναι Κανονισμός και δεν κάνει λόγο για το είδος της αιτιολόγησης που θα πρέπει να χρησιμοποιηθεί. Η παρατήρηση επομένως του συναδέλφου μας είναι απολύτως αβάσιμη. Μπορεί να έχει αντίθετη άποψη, είναι δικαίωμά του, ωστόσο ο Κανονισμός δεν κάνει λόγο για το είδος της αιτιολόγησης που χρειάζεται.
<P>
Έκθεση του κ. Newman (A4-0258/98), εξ ονόματος της Επιτροπής Αναφορών, σχετικά με την ετήσια έκθεση για τις δραστηριότητες του Ευρωπαίου Διαμεσολαβητή κατά το 1997 (C4-0270/98).
<P>
(Το Σώμα εγκρίνει το ψήφισμα)

<SPEAKER ID=226 NAME="Deprez">
Το δικαίωμα αναφοράς είναι ένα από τα αρχαιότερα δικαιώματα που διαθέτουν οι απλοί ιδιώτες. Συνεπώς, είναι απόλυτα φυσιολογικό να διαθέτουν και οι πολίτες της Ευρώπης αυτή τη δυνατότητα προσφυγής η οποία έχει κωδικοποιηθεί από τη θέση σε ισχύ της Συνθήκης του Μάαστριχτ.
<P>
Εντούτοις, είναι απαραίτητο τα άτομα που υποβάλλουν αναφορά, κατά κανόνα κινούμενα επειδή θεωρούν ότι οι δημόσιες αρχές έχουν προσβάλει τα νόμιμα δικαιώματά τους, να μην έχουν επιπλέον την αίσθηση ότι το Ευρωπαϊκό Κοινοβούλιο στο οποίο προσέφυγαν αμέλησε να εξετάσει την αναφορά τους όχι μόνο με φροντίδα, αλλά επίσης και με ταχύτητα. Συνεπώς, είναι σημαντικό η επιτροπή αναφορών να διαθέτει τα απαραίτητα μέσα τόσο υλικά όσο και ανθρώπινα, προκειμένου να επεξεργάζεται αποτελεσματικά και επιμελώς τις πολυάριθμες αναφορές οι οποίες υποβάλλονται πλέον ετησίως.
<P>
Εξάλλου, είναι λυπηρό το γεγονός ότι αντίθετα από την Επιτροπή, η οποία φαίνεται ότι συμμετέχει με καλή θέληση στις εργασίες της επιτροπής αναφορών, το Συμβούλιο δείχνει σημαντικά λιγότερο καλή θέληση. Το Κοινοβούλιο έχει το δικαίωμα να ζητά από τους υπαλλήλους του Συμβουλίου να συμμετέχουν και αυτοί στις εργασίες της επιτροπής αναφορών.
<P>
Η στάση του Συμβουλίου και η έλλειψη μέσων είναι ακόμη πιο λυπηρές, δεδομένου ότι η προσεκτική εξέταση των αναφορών αποτελούν επίσης ένα εξαιρετικό μέσο, το οποίο επιτρέπει στα κοινοτικά όργανα να αξιολογούν το επίπεδο εφαρμογής και την αποτελεσματική τήρηση του κοινοτικού δικαίου στα διάφορα κράτη μέλη.
<P>
Συνεπώς, υπερψηφίζοντας το ψήφισμα που υποβλήθηκε, εμμένω ιδιαίτερα στο γεγονός ότι η στενή συνεργασία των κοινοτικών οργάνων, συμπεριλαμβανομένης της συνεργασίας στο πλαίσιο της επιτροπής των αναφορών, είναι σημαντική για τους ευρωπαίους πολίτες.
<P>
Έκθεση Newman
<SPEAKER ID=227 NAME="Deprez">
Η επιτροπή των αναφορών, μαζί με τον Ευρωπαίο Διαμεσολαβητή, αποτελεί τον άλλο πυλώνα του δικαιώματος αναφοράς, χάρη στον οποίο οι πολίτες και οι κάτοικοι της Ευρώπης έχουν τη δυνατότητα να συμμετέχουν προσωπικά και άμεσα στην οικοδόμηση μίας Ένωσης που σέβεται τις ίδιες τις αρχές της και τους ίδιους τους νόμους της.
<P>
Όπως και ο εισηγητής, έτσι και εμείς μπορούμε να εκφράσουμε την ικανοποίησή μας για το γεγονός ότι ο διαμεσολαβητής ακολούθησε τη σύσταση του Ευρωπαϊκού Κοινοβουλίου και προσδιόρισε αυτό που πρέπει να νοείται ως «κακή διαχείριση». Επίσης πρέπει να σημειωθεί εξίσου η ικανοποίηση για την ευνοϊκή υποδοχή που επιφύλαξε ο Διαμεσολαβητής στην πρότασή μας να συντάξει ένα κοινό σύνολο γενικών διοικητικών κανόνων που θα εφαρμόζονται σε όλους τους θεσμούς και όλα τα όργανα της Ευρωπαϊκής Ένωσης με τη μορφή ενός κώδικα καλής διοικητικής συμπεριφοράς. Θα πρέπει προφανώς να διευκρινίζει και τις κυρώσεις που θα εφαρμόζονται σε περίπτωση παραβίασης.
<P>
Αυτός ο ιδιαίτερα θετικός απολογισμός πρέπει, επίσης, να επισκιάσει το γεγονός ότι το 3 % μόνο των 1412 παραπόνων για κακή διοίκηση που υποβλήθηκαν κατά τη διάρκεια του παρελθόντος έτους κατέληξαν σε μία παρατήρηση, ένα διακανονισμό, ή μία φιλική επίλυση. Στο σημείο αυτό οφείλω να συμμερισθώ το σκεπτικισμό του εισηγητή, σχετικά με την εικόνα της πραγματικότητας που αντικατοπτρίζουν τα στοιχεία αυτά.
<P>
Ο σκοπός της προσεκτικής εξέτασης των παραπόνων που επιβάλλονται στον Διαμεσολαβητή είναι πράγματι η συμβολή στη βελτίωση της λειτουργίας των κοινοτικών θεσμών και οργάνων και της αξιοπιστίας τους. Στο πνεύμα αυτό, φαίνεται απαραίτητο να διευρυνθεί και να ενισχυθεί η συνεργασία του διαμεσολαβητή και της επιτροπής αναφορών. Είναι, επίσης, επιθυμητό να διαθέτει η Επιτροπή επαρκή μέσα ελέγχου για να επαληθεύει την καλή εφαρμογή της κοινοτικής νομοθεσίας σε κάθε κράτος μέλος.
<P>
Σε ένα κράτος δικαίου, η προσφυγή στον Διαμεσολαβητή δεν μπορεί, πράγματι, να αποτελέσει παρά ένα συμπληρωματικό μέσο για να διασφαλισθεί η καλή συμπεριφορά των θεσμών. Με κανένα τρόπο δεν μπορεί να αποτελέσει το κύριο μέσο.
<P>
Με αυτό το πνεύμα υποστηρίζω το ψήφισμα που υποβλήθηκε.

<SPEAKER ID=228 NAME="Titley">
Κύριε Πρόεδρε, είμαι στην ευχάριστη θέση να υποστηρίξω αυτήν την έκθεση που πραγματεύεται έναν νέο και σημαντικό τομέα των θεσμικών οργάνων της ΕΕ, την εντολή του Διαμεσολαβητή.
<P>
Ο Διαμεσολαβητής καλύπτει το κενό που υπήρχε στον τρόπο εργασίας μας, επιτρέποντας στο κοινό να υποβάλλει καταγγελίες, όταν υφίσταται κακοδιοίκηση από τα θεσμικά όργανα της ΕΕ.
<P>
Το ευχάριστο είναι ότι σε περισσότερες από τις μισές υποθέσεις που ολοκληρώθηκαν πέρυσι, δεν βρέθηκε να υπάρχει κακοδιοίκηση. Ωστόσο, ο Διαμεσολαβητής διαδραμάτισε χρήσιμο ρόλο για το κοινό, ζητώντας από την Επιτροπή να βελτιώσει τα δικαιώματα των πολιτών στην προκαταρκτική περίοδο των δικαστικών υποθέσεων που απορρέουν από καταγγελίες, τις οποίες έκανε τώρα η Επιτροπή.
<P>
Οι άνθρωποι μπορούν να συγχωρηθούν που σκέφτονται ότι είναι ο Δαυΐδ που τα βάζει με τον Γολιάθ, όταν καταγγέλλουν την Ευρωπαϊκή Επιτροπή - τώρα, όμως, οι άνθρωποι θα πρέπει να γνωρίζουν ότι, αν έχουν μία πραγματική καταγγελία, ο Δαυΐδ θα έχει τότε ένα ισχυρό σύμμαχο, τον Διαμεσολαβητή που θα αντιμετωπίσει τον Γολιάθ μαζί τους!
<P>
Έκθεση Thors
<SPEAKER ID=229 NAME="Lindqvist (ELDR), Eriksson, Seppδnen και Sjφstedt (GUE/NGL), Holm και Schφrling (V), Bonde, Lis Jensen, Krarup και Sandbζk (I-EDN)">
Οι υπογράφοντες την παρούσα αιτιολόγηση ψήφου συμφωνούν πλήρως με τις πρωτοβουλίες του Ευρωπαίου Διαμεσολαβητή, όσον αφορά την πρόσβαση του κοινού στα διοικητικά έγγραφα, άρα και με την έκθεση της κ. Astrid Thors. Είναι καιρός η ΕΕ ν' αρχίσει να στηρίζει και τη δράση πέρα από τα ωραία λόγια και τις δηλώσεις προθέσεων για διαφάνεια, η οποία κατοχυρώνεται και από τη Συνθήκη. Ο ανοιχτός χαρακτήρας και η διαφάνεια αποτελούν αποφασιστικής σημασίας προϋποθέσεις για ένα δημοκρατικό σύστημα, συνεπώς οι αρμόδιοι για τη λήψη των αποφάσεων πρέπει να λογοδοτούν για τις αποφάσεις που παίρνουν.
<P>
Μπορούν να γίνουν πολλά περισσότερα για να γίνει ακόμα πιο ανοιχτή και διαφανής η ΕΕ, αυτός είναι και ο απώτερος στόχος της έρευνας του Ευρωπαίου Διαμεσολαβητή. Προκειμένου να διευκολυνθεί ακόμα περισσότερο η πρόσβαση των πολιτών στα διοικητικά έγγραφα και να απλοποιηθεί η επεξεργασία των υποθέσεων περί πρόσβασης στα διοικητικά έγγραφα, πρέπει τα κοινοτικά θεσμικά όργανα και οι αποκεντρωμένοι οργανισμοί να υπόκεινται στις ίδιες γενικές, σαφείς και ευκόλως προσιτές διοικητικές διατάξεις στον εν λόγω τομέα.
<P>
Η έρευνα του διαμεσολαβητή και οι συστάσεις του προς τα θεσμικά όργανα και τους αποκεντρωμένους οργανισμούς της ΕΕ για περισσότερη διαφάνεια είναι ένα βήμα προς τη σωστή κατεύθυνση. Ελπίζουμε τα θεσμικά όργανα της ΕΕ να χρησιμοποιήσουν την έρευνα, τις συστάσεις και το έργο πριν από τη θέσπιση καλύτερων κανόνων για την πρόσβαση του κοινού στα διοικητικά έγγραφα. Το δικαίωμα της πρόσβασης του κοινού στα διοικητικά έγγραφα πρέπει, κατά τη γνώμη μας, να είναι ο κύριος κανόνας στην ΕΕ και όχι η εξαίρεση.

<SPEAKER ID=230 NAME="Ryynδnen">
Η πρώτη ειδική έκθεση του Διαμεσολαβητή προς το Κοινοβούλιο αποδεικνύει άμεσα τη σημαντική θέση του νομικού θεσμικού οργάνου. Η ανάπτυξη της Ευρωπαϊκής Ένωσης και της Ένωσης των Πολιτών απαιτεί την παρουσία Διαμεσολαβητή, ο οποίος θα υπερασπίζεται τον μέσο πολίτη από τα προβλήματα της γραφειοκρατίας. Οι στόχοι του Κοινοβουλίου ανάγουν τον Διαμεσολαβητή σε σημαντικό θεσμικό όργανο και πρόσωπο.
<P>
Το θέμα της ειδικής έκθεσης του Διαμεσολαβητή για την πρακτική εφαρμογή της δημοσιοποίησης των εγγράφων είναι εξαιρετικής σημασίας για την προσέγγιση της Ένωσης με τους πολίτες της. Η έρευνα του Διαμεσολαβητή, που ξεκίνησε με πρωτοβουλία του, έχει προωθήσει το θέμα της δημοσιοποίησης των εγγράφων. Όμως οι παλιοί κανονισμοί δημοσιοποιούνται με διαφορετικό τρόπο.
<P>
Υπάρχουν ακόμη πολλά που πρέπει να γίνουν σύμφωνα με τις υπάρχουσες συστάσεις. Η δημοσιοποίηση των εγγράφων θα πρέπει να αποτελεί κυρίαρχο αξίωμα, τα όρια του οποίου ή οι εξαιρέσεις θα πρέπει να αιτιολογούνται αναλυτικά. Σε πολλές περιπτώσεις πρόκειται για μεταβολή του τρόπου λειτουργίας της διοίκησης: από κλειστή, μετατρέπεται σε ανοιχτή, προσβάσιμη σε όλους διοίκηση, και οι δεσμεύσεις υλοποιούνται στην πράξη με τη θέση σε ισχύ, των ολοκληρωμένων θεμελιωδών αρχών.
<P>
Σύμφωνα με τα παραπάνω θα είναι πολύ χρήσιμη η θέσπιση κοινών διοικητικών κανόνων για τα όργανα της Ένωσης και τα ιδρύματα. Οι πολίτες δικαιούνται να λαμβάνουν πληροφορίες, συμβουλές και βοήθεια σε κάθε απορία τους για τις πράξεις των θεσμικών οργάνων ή των ιδρυμάτων. Οι απαντήσεις στις ζητούμενες πληροφορίες θα πρέπει να είναι σύντομες και χωρίς γραφειοκρατικά προβλήματα, γεγονός που θα επιτυγχάνεται εάν ο ενδιαφερόμενος απευθύνεται στη σωστή υπηρεσία. Αν δεν γίνουν πράξη αυτές οι θεμελιώδεις αρχές, είναι περιττό να μιλάμε για μια Ένωση κοντά στους πολίτες της.
<P>
Σχετικά με τη δημοσιοποίηση των εγγράφων, το θέμα πρέπει να προχωρήσει πέρα από τους κανόνες που επιβάλλουν τα θεσμικά όργανα. Οι νόμοι της Ένωσης που θα επιβληθούν θα πρέπει να περιέχουν και τον κοινό κανόνα για τη βελτίωση της δημόσια εικόνας και τη θέση σε ισχύ όλων των ελευθεριών των πολιτών, ούτως ώστε να ενισχυθεί η πρακτική εφαρμογή τους.

<CHAPTER ID=7>
Αντισταθμίσεις για άρνηση επιβίβασης στις εναέριες μεταφορές
<SPEAKER ID=231 NAME="Πρόεδρος">
Η ημερήσια διάταξη προβλέπει την συζήτηση της έκθεσης του κ. Gonzαlez Triviρo (A4-0240/98), εξ ονόματος της Επιτροπής Μεταφορών και Τουρισμού, σχετικά με την πρόταση κανονισμού του Συμβουλίου για την τροποποίηση του Κανονισμού (ΕΚ) 295/91 για τη θέσπιση κοινών κανόνων σχετικά με ένα σύστημα αντισταθμιστικών παροχών σε περίπτωση άρνησης επιβίβασης κατά τις τακτικές αεροπορικές μεταφορές.

<SPEAKER ID=232 NAME="Gonzαlez Trivino">
Κύριε Πρόεδρε, κυρίες και κύριοι βουλευτές, η πρόταση που πρόκειται να συζητήσουμε έχει μεγάλη σημασία για τους Ευρωπαίους πολίτες. Χάρη στην πολιτική ελευθέρωσης των εναέριων μεταφορών τα τελευταία χρόνια, γνωρίσαμε, ταυτόχρονα, σημαντική μείωση του κόστους πολλών πτήσεων και εμφανή αύξηση του αριθμού των επιβατών. Παράλληλα, όμως, προέκυψαν και ορισμένες λιγότερο επιθυμητές συνέπειες, όπως η αύξηση των περιπτώσεων όπου ορισμένοι επιβάτες, με έγκυρο εισιτήριο, δεν μπορούν να επιβιβασθούν επειδή πωλήθηκαν περισσότερα εισιτήρια από τα διαθέσιμα καθίσματα. Αυτό το φαινόμενο, ήδη γνωστό με το αγγλικό του όνομα ως overbooking , συνεπάγεται σοβαρή διαταραχή για όποιον το υφίσταται.
<P>
Η Ευρωπαϊκή Επιτροπή έλαβε την απόφαση να επανεξετάσει την ισχύουσα σήμερα νομοθεσία, η οποία χρονολογείται από το 1991, με τη διπλή πρόθεση να διασφαλίσει ότι οι πολίτες γνωρίζουν τα ακριβή δικαιώματά τους και να προσαρμόσει τις αντισταθμίσεις στην υλική ζημιά και τη διαταραχή που συνεπάγεται το να πέσει κανείς θύμα overbooking .
<P>
Το κείμενο που υποβάλλεται προς εξέταση στη Συνέλευση είναι αποτέλεσμα ευρειών διαβουλεύσεων με όλα τα ενδιαφερόμενα μέρη του τομέα: χρήστες, καταναλωτές, συνδικαλιστικές ενώσεις, εταιρείες αερομεταφορών κλπ.
<P>
Η παρούσα πρόταση έχει ως κύριους στόχους τους εξής: να σταματήσει τη διάκριση μεταξύ τακτικών και μη τακτικών πτήσεων, η οποία κατέστη παρωχημένη με την ελευθέρωση των εναέριων μεταφορών και τη γέννηση νέων εταιρειών· να διασφαλίσει ότι οι επιβάτες λαμβάνουν τις δέουσες πληροφορίες σχετικά με τα δικαιώματά τους σε περίπτωση που αντιμετωπίζουν άρνηση επιβίβασης παρ' ότι διαθέτουν έγκυρο εισιτήριο· να προσαρμόσει τις χρηματικές αντισταθμίσεις στη σημερινή οικονομική κατάσταση· και να εμποδίσει να μείνουν ανυπεράσπιστοι και χωρίς δικαίωμα αντιστάθμισης οι επιβάτες των οποίων οι πτήσεις ακυρώνονται για εμπορικούς λόγους.
<P>
Προτείνουμε, συμφωνώντας με την Επιτροπή, να συνταχθούν σε σαφή και κατανοητή γλώσσα οι κανόνες σχετικά με το δικαίωμα αντιστάθμισης λόγω overbooking και να διανεμηθούν από την Επιτροπή στις κυριότερες οργανώσεις καταναλωτών της Ευρωπαϊκής Ένωσης. Επίσης, επιθυμούμε να αναρτηθούν τα δικαιώματα των επιβατών σε κοινή θέα στις θυρίδες ελέγχου των εισιτηρίων στα αγγλικά και στην τοπική ή τις τοπικές γλώσσες με γράμματα μεγέθους τουλάχιστον 1 εκατοστού.
<P>
Μια άλλη πτυχή που πρέπει να υπογραμμισθεί είναι ότι, τα εισιτήρια που λαμβάνουν οι επιβάτες ως ανταμοιβή της πιστότητάς τους στις εταιρείες προστατεύονται επίσης από αυτόν τον κανονισμό, παρ' ότι έχουν εκδοθεί δωρεάν.
<P>
Ως κατακλείδα, θέλω να εκφράσω την άποψή μου ότι όλες οι τροπολογίες που υποβλήθηκαν βελτιώνουν το κείμενο της Επιτροπής. Όλες οι τροπολογίες είναι δεκτές, αλλά θα ήθελα να κάνω μία διόρθωση σε σχέση με την τροπολογία αριθ. 10, όπου ζητείται η συμπερίληψη του εν λόγω κειμένου στο εισιτήριο. Το αίτημα αυτό παρουσιάζει προβλήματα, πρώτον λόγω του ότι το κείμενο των εισιτηρίων είναι αποτέλεσμα παγκόσμιας ρύθμισης και θα ήταν ανέφικτο ή θα αποτελούσε αιτιολογία μη συμμόρφωσης των εταιρειών και, δεύτερον, επειδή υπάρχουν ήδη πολλές εταιρείες που δεν εκδίδουν εισιτήρια, αλλά κοινοποιούν με φαξ τη σχετική συμφωνία.. Συνεπώς, εγώ θα αντικαθιστούσα τη λέξη «στο εισιτήριο» με τις λέξεις «με το εισιτήριο». Αυτή θα ήταν μία διόρθωση, η οποία πιστεύω ότι θα καθιστούσε πιο εφικτή την προώθηση αυτής της ενέργειας.
<P>
Όσον αφορά δε την τροπολογία αριθ. 23 της κ. Van Dijk, την οποία και θέλω να συγχαρώ, θα πω ότι τη δέχομαι πλήρως. Αυτό που κάνει η κ. Van Dijk, με την προσθήκη της, είναι να διευκρινίσει και να ζητήσει να αναγράφονται, στην ετήσια έκθεση που θα συντάσσει η Επιτροπή, οι εταιρείες αερομεταφορών με τα περισσότερα πταίσματα. Της επαναλαμβάνω, λοιπόν, τα συγχαρητήριά μου. Θέλω να πω, ακόμη, ότι βελτιώνεται η ενημέρωση των χρηστών και διασφαλίζονται τα δικαιώματά τους, και ότι ο κανονισμός έχει υποχρεωτική εφαρμογή για τις εταιρείες αερομεταφορών.
<P>
Επιτρέψτε μου να επωφεληθώ από αυτήν την παρέμβαση για να ευχαριστήσω ειλικρινά, ως Ευρωπαίος πολίτης και ως ευρωβουλευτής, την κ. Van Dijk για την αφοσίωση και το έργο της στο Ευρωπαϊκό Κοινοβούλιο και να της ευχηθώ να έχει στα νέα καθήκοντα που πρόκειται να αναλάβει τις ίδιες επιτυχίες, διότι ένταση και προσπάθεια είναι βέβαιο ότι θα συνεχίσει να έχει. Χάνουμε μια σπουδαία συνάδελφο, μια σπουδαία εργαζόμενη και επίσης μια σπουδαία γυναίκα. Καλή τύχη και πολλές ευχαριστίες για τη συμβολή σας στην Ευρωπαϊκή Ένωση.

<SPEAKER ID=233 LANGUAGE="ES" NAME="Aparicio Sαnchez">
Κύριε Πρόεδρε, η Σοσιαλιστική Ομάδα θα υποστηρίξει την πλήρη και ωραία έκθεση του κυρίου Gonzαlez Triviρo, η οποία, μετά τη συζήτησή της στην Επιτροπή Μεταφορών και Τουρισμού, παρουσιάζει ορισμένες συνετές και εμπλουτιστικές τροπολογίες, που βελτιώνουν τα συμφέροντα των καταναλωτών.
<P>
Θέλω να συγχαρώ την Επιτροπή, διότι η πρότασή της για την τροποποίηση αυτού του κανονισμού συνεπάγεται μια νέα πρόοδο της - αργής ενίοτε, αλλά σταθερής - πολιτικής της για την προστασία του καταναλωτή και, στην προκειμένη περίπτωση, μιας πολύ σημαντικής και ειδικής κατηγορίας καταναλωτών, όπως είναι οι επιβάτες της εμπορικής αεροπορίας.
<P>
Όλα βασίζονται σε μία προϋπόθεση, στην οποία πιστεύει κανείς ή δεν πιστεύει. Εμείς πιστεύουμε σ' αυτή. Όποιος κατέχει ή διαχειρίζεται μια εταιρεία αερομεταφορών πρέπει να ξέρει ότι δεν κατέχει μια οποιαδήποτε επιχείρηση - είτε του δημόσιου είτε του ιδιωτικού τομέα - ένα μέσο παραγωγής με αποκλειστικό σκοπό την κερδοσκοπία, αλλά ότι πρόκειται για μια επιχείριση παροχής υπηρεσιών γενικού συμφέροντος και ότι για αυτόν τον λόγο έχει δύο χαρακτηριστικά που δεν τα έχουν οι άλλες. Αφενός, η προστασία του αγοραστή αυτών των υπηρεσιών γενικού συμφέροντος, εάν συντρέχει περίπτωση, είναι πιο σημαντική από την προστασία του αγοραστή οποιωνδήποτε άλλων λιγότερο απαραίτητων υπηρεσιών. Και, κατά δεύτερον, ο σκοπός του κέρδους, ο απολογισμός των αποτελεσμάτων της επιχείρησης, όσο θεμιτές και αν είναι αυτές οι έννοιες, δεν είναι η ύψιστη αξία, αλλά πρέπει να συνυπάρχουν με έναν εξαιρετικό βαθμό διαφάνειας, ισότητας και εμπορικής ασφάλειας για τον αγοραστή.
<P>
Πρέπει, όμως, να αναφέρω μία βασική κριτική, κύριε Πρόεδρε: στην πρόταση της Επιτροπής και στην έκθεση προωβλέπονται σημαντικές βελτιώσεις υπέρ του αγοραστή, αλλά δεν αμφισβητείται το overbooking . Έχουν περάσει αρκετά χρόνια για να διερωτηθούμε αν είναι σωστό να διατηρηθεί ο εγκεκριμένος αριθμός υπεράριθμων κρατήσεων. Δεν αμφισβητώ τώρα το overbooking - το οποίο θα πρέπει επίσης κάποτε να επανεξετασθεί - αλλά μόνο τον εγκεκριμένο αριθμό. Υπάρχουν επαρκή δεδομένα για να γίνει μια στατιστική εργασία, προκειμένου να μπορέσει να μειωθεί ο εγκεκριμένος αριθμός και μάλιστα να πλησιάσει στο μηδέν. Όταν εγκρίθηκε ο αριθμός αυτός, είχε δικαίωμα ακύρωσης το σύνολο των εισιτηρίων, επομένως ήταν σωστή αυτή η αντιστάθμιση. Σήμερα, όμως, ένας μεγάλος αριθμός επιβατών - πάνω από τους μισούς - ταξιδεύουν με εισιτήριο που δεν έχει δικαίωμα ακύρωσης, οπότε η υπόθεση προσεγγίζει οποιαδήποτε άλλη εμπορική συναλλαγή.
<P>
Τελικά, όμως, επικροτείται η μεταρρύθμιση αυτού του κανονισμού, γιατί το overbooking στις εναέριες μεταφορές δεν αποτελεί σήμερα, λόγω της συχνότητάς του και λόγω των ζημιών που προξενεί, την κυριότερη παράβαση της οποίας πέφτει θύμα ο ταξιδιώτης και το Ευρωπαϊκό Κοινοβούλιο, εγκρίνοντας μια έκθεση πρωτοβουλίας του πριν από λίγους μήνες, την οποία είχα την τιμή να μου αναθέσει, έκρινε απαραίτητη τη βελτίωση της ενημέρωσης των επιβατών σχετικά με τα δικαιώματά τους, την αύξηση του ποσού των αντισταθμίσεων, την επέκταση του συστήματος στις πτήσεις τσάρτερ, τη ρύθμιση της αντίθετης περίπτωσης του overbooking , δηλαδή της περίπτωσης όπου οι εταιρείες καταργούν μία πτήση λόγω του χαμηλού αριθμού επιβατών, συγκαλύπτοντας αυτή την ακύρωση με ασαφείς - αν όχι ψευδείς - εξηγήσεις. Τέλος, σχεδόν όλα αυτά προσεγγίζονται στον κανονισμό που προτείνει η Επιτροπή και βελτιώνονται στην έκθεση Gonzαlez Triviρo και της Επιτροπής Μεταφορών και Τουρισμού, την οποία θα εγκρίνουμε αύριο, και σ' αυτό ασφαλώς θα συμβάλλουν οι ψήφοι της Σοσιαλιστικής Ομάδας του Ευρωπαϊκού Κοινοβουλίου.

<SPEAKER ID=234 LANGUAGE="DE" NAME="Jarzembowski">
Κύριε Πρόεδρε, αγαπητέ κ. Επίτροπε, αγαπητοί συνάδελφοι, συναντιόμαστε και πάλι αργά, όπως δυστυχώς μας ταιριάζει. Πιστεύω ότι μπορούμε να είμαστε πολύ ευχαριστημένοι με το σχέδιο της Επιτροπής για την αποζημίωση σε περίπτωση άρνησης επιβίβασης στις αερομεταφορές. Εμείς υποστηρίζουμε ως ΕΛΚ τις περισσότερες βελτιωτικές προτάσεις της Επιτροπής Μεταφορών και Τουρισμού. Κυρίως βρίσκουμε σωστό το ότι οι επιβάτες που μολονότι έχουν έγκυρο και επικυρωμένο αεροπορικό εισιτήριο δεν μπορούν να επιβιβαστούν, επειδή έχουν γίνει υπεράριθμες κρατήσεις, θα παίρνουν αυξημένη αποζημίωση από του χρόνου - υποθέτω ότι θα ισχύσει από τον ερχόμενο χρόνο - και μάλιστα ύψους 185 Ecu για πτήσεις έως 3.500 χιλιομέτρων και ύψους 379 Ecu για πτήσεις μεγαλύτερες των 3.500 χιλιομέτρων.
<P>
Επίσης θεωρώ σωστό το ότι τώρα καταργείται η διάκριση μεταξύ πτήσεων charter και τακτικών πτήσεων, όμως δεν έχει καταργηθεί πλήρως. Στις πτήσεις charter ισχύει μόνον αν έχει κλείσει κάποιος θέση, όχι όμως αν η πτήση περιλαμβάνεται στην συνολική τιμή του ταξιδιού. Επομένως για εκείνους που έχουν κλείσει ταξίδι με τιμή πακέτο ισχύει η παλιά ρύθμιση, εδώ δεν πρόκειται να γίνει καμία αλλαγή. Όμως είναι σωστό ότι σε περίπτωση που ας πούμε πωλείται για μια πτήση charter ένα μεμονωμένο εισιτήριο, πρέπει να γίνει το ίδιο και να καταβληθεί αποζημίωση.
<P>
Θεωρώ επίσης σωστό το να ενημερώσουμε τους πολίτες για τα δικαιώματά τους. Υπάρχουν πολύ καλές αεροπορικές εταιρίες - οι περισσότερες είναι καλές - οι οποίες, προσφέρουν από μόνες τους αποζημίωση σε περίπτωση υπεράριθμων κρατήσεων. Λέγεται όμως ότι υπάρχουν επίσης εταιρίες που δεν ενημερώνουν τον πελάτη τους για το δικαίωμα αποζημίωσης που έχει σε περίπτωση υπεράριθμων κρατήσεων. Από αυτήν την άποψη, οι ρυθμίσεις που προτείνουμε από κοινού με την Επιτροπή είναι σωστές, δηλαδή ότι πρέπει να τοποθετηθούν στα σημεία αναχώρησης αντίστοιχες πινακίδες.
<P>
Εδώ πάντως αποκλίνουμε ως Χριστιανοδημοκράτες από ορισμένες προτάσεις της επιτροπής. Δεν συμμεριζόμαστε την άποψη ότι το μέγεθος των ψηφίων των πινακίδων πρέπει να αποφασιστεί μέσω του κοινοτικού δικαίου. Πρώτον, υπάρχει η αρχή της επικουρικότητας, δεύτερον υπάρχουν διαφορές. Σε μερικές χώρες υπάρχει μία γλώσσα, σε ορισμένες υπάρχουν περισσότερες, και νομίζω ότι το να καθορίσουμε για όλες τις χώρες, από τη Φινλανδία μέχρι την Πορτογαλία, ένα κοινό μέγεθος - με προσέγγιση εκατοστού - που πρέπει να έχουν οι πινακίδες πάει πολύ μακριά. Θα έπρεπε εδώ ως Κοινοβούλιο να συγκρατηθούμε. Η Ομάδα μου τουλάχιστον θα ζητήσει να μην εγκριθεί αυτό αύριο.
<P>
Θέλουμε επίσης να επισημάνουμε - και εδώ έχω κάπως διαφορετική άποψη από τον εισηγητή - ότι είναι σωστό να τυπωθούν συμπληρωματικά οι υποδείξεις πάνω στα αεροπορικά εισιτήρια.
<P>
Ασφαλώς θα χρειαστούν διεθνείς διαπραγματεύσεις προκειμένου να διασαφηνιστούν κάποια ακόμη πράγματα. Ο επιβάτης που αναθέτει στην γραμματέα του να κλείσει εισιτήριο μέσω ταξιδιωτικού πρακτορείου και στον οποίο επιβεβαιώνουν ότι όντως έχει κλείσει αυτήν τη θέση, δεν χρειάζεται βέβαια υποδείξεις για την παροχή αποζημίωσης. Όμως θα πρέπει να δοθεί στον κοινό πολίτη η δυνατότητα να διαβάζει τα δικαιώματά του πάνω στο αεροπορικό του εισιτήριο.
<P>
Επίσης απορρίπτουμε το αίτημα της πλειοψηφίας στην επιτροπή να ισχύει αυτή η ρύθμιση για την αποζημίωση και για πτήσεις από τρίτες χώρες. Δεν μπορούμε να δημιουργήσουμε δύο ειδών δίκαιο. Οι κοινοτικές επιχειρήσεις είναι υποχρεωμένες να καταβάλλουν αποζημίωση, και οι αμερικανικές ή άλλες ανταγωνίστριες εταιρίες δεν χρειάζεται να καταβάλλουν αποζημίωση. Πρέπει να το κάνουμε σε παγκόσμιο επίπεδο, γιατί ασφαλώς δεν μπορεί να γίνει να μειονεκτούν οι ευρωπαϊκές αεροπορικές εταιρίες έναντι των αμερικανικών και άλλων αεροπορικών εταιριών.
<P>
Πιστεύω ότι πρόκειται για έναν δίκαιο συμβιβασμό μεταξύ των συμφερόντων των επιβατών και των αεροπορικών επιχειρήσεων, και μ' αυτό το πνεύμα θα έπρεπε να εγκρίνουμε όλοι την έκθεση στα ουσιώδη σημεία της.

<SPEAKER ID=235 LANGUAGE="FR" NAME="Elmalan">
Κύριε Πρόεδρε, πολυάριθμες ενώσεις χρηστών και καταναλωτών απηχούν τη δυσαρέσκεια επιβατών που πέφτουν θύματα πρακτικών υπερκράτησης. Σε σύγκριση με το συνολικό αριθμό επιβατών που ταξιδεύουν στην Ευρώπη, χωρίς αμφιβολία το πρόβλημα αυτό αφορά ένα μικρό ποσοστό μόνο, όμως το γεγονός είναι ότι οι πρακτικές αυτές έχουν την τάση να γίνονται κοινό φαινόμενο το οποίο συμβαίνει υπερβολικά συχνά. Ορισμένες αεροπορικές εταιρείες δεν διστάζουν, εξάλλου, να χρησιμοποιούν τις υπερκρατήσεις ως κύριο άξονα της εμπορικής διαχείρισής τους. Με τις συνθήκες αυτές, είναι επείγον να αναθεωρηθεί ο κοινοτικός κανονισμός σχετικά με το σύστημα των αντισταθμιστικών παροχών σε περίπτωση άρνησης επιβίβασης προκειμένου να αυξηθούν η προστασία και τα δικαιώματα των χρηστών και να αποθαρρυνθούν οι αεροπορικές εταιρείες να εφαρμόζουν παρόμοιες μεθόδους, ώστε να μη νομιμοποιηθεί μία καταδικαστέα και απαράδεκτη εμπορική πρακτική για τους χρήστες.
<P>
Συμμερίζομαι τις τροπολογίες που περιέχονται στην έκθεση του συναδέλφου κ. Gonzαlez Triviρo, οι οποίες υποχρεώνουν τις εταιρείες να τηρούν αυστηρότερους κανόνες χάρη σε ένα σύστημα αντισταθμιστικών παροχών προς όφελος των χρηστών και να παρέχουν πληρέστερες και πιο προσπελάσιμες πληροφορίες. Το φαινόμενο της υπερκράτησης σημείωσε ένταση με την απορρύθμιση των αεροπορικών μεταφορών και τον έντονο ανταγωνισμό τον οποίο ανέπτυξαν οι εταιρείες. Ο πολλαπλασιασμός των πτήσεων και ο αγώνας για την πλήρωση των αεροσκαφών έχει ως αποτέλεσμα ορισμένες εταιρείες να κάνουν κατάχρηση των εν λόγω πρακτικών. Αυτό εντείνει την ανάγκη κατάρτισης απολογισμού όλων των κοινωνικών και οικονομικών επιπτώσεων της ελευθέρωσης των αερομεταφορών και την εξαγωγή πορισμάτων κυρίως για τη θέσπιση κριτηρίων και αποστολών δημοσίας υπηρεσίας στις αεροπορικές μεταφορές με βάση μία μεγαλύτερη συμμετοχή των χρηστών με νέα δικαιώματα ελέγχου και παρέμβασης.

<SPEAKER ID=236 LANGUAGE="NL" NAME="Van Dijk">
Κύριε Πρόεδρε, θα ήθελα καταρχήν να συγχαρώ τον κύριο Gonzαlez Triviρo για την έκθεσή του. Πρόκειται για μια καλή πρόταση και θα ήθελα και εγώ να τον ευχαριστήσω θερμά για τα φιλικά λόγια που μου απηύθυνε, καθώς είναι πραγματικά η τελευταία συζήτηση στο Κοινοβούλιο στην οποία συμμετέχω.
<P>
Θα ήθελα ωστόσο να κάνω ορισμένες παρατηρήσεις επί του περιεχομένου της εκθέσεως. Όντως πρότεινα εκ μέρους της πολιτικής μου ομάδας μία τροπολογία για να κατονομασθούν σαφέστερα, ιδιαίτερα προς όφελος των οργανώσεων καταναλωτών, οι αεροπορικές εταιρείες που κάνουν τις περισσότερες υπεράριθμες κρατήσεις και ευθύνονται επομένως για την εγκατάλειψη και ταλαιπωρία των επιβατών. Εάν δημοσιεύονται τα ονόματα αυτών των εταιρειών, θα δυσαρεστηθούν ίσως αυτές, αλλά πρόκειται σίγουρα για ένα εξαιρετικά αποτελεσματικό μέτρο ευαισθητοποίησης του κοινού για ν' αρχίσει να ψάχνει και να απευθύνεται σε άλλες αεροπορικές εταιρείες όπου οι υπεράριθμες κρατήσεις δεν αποτελούν ψωμοτύρι. Είναι βέβαια απαράδεκτο μία εταιρεία να εγκαταλείπει τελικά επιβάτες οι οποίοι έχουν κάνει κράτηση.
<P>
Και μία ακόμη παρατήρηση. Χαίρομαι που η Ευρωπαϊκή Επιτροπή υπέβαλε την πρόταση αυτή και συμφωνώ με τις τροπολογίες του κυρίου Gonzαlez Triviρo. Θα ήταν ωστόσο χρήσιμο να εξετασθεί παράλληλα πώς μπορεί να προστατευθεί ο καταναλωτής και στα άλλα μέσα συγκοινωνίας. Όταν ταξιδεύει κανείς με το τρένο ανά την Ευρώπη, ανακαλύπτει ξαφνικά όρους που ισχύουν για το εισιτήριό του οι οποίοι είναι από τον προηγούμενο αιώνα και έχουν σαφώς ξεπερασθεί. Δεν άκουσα ποτέ να υποβάλει πρόταση η Ευρωπαϊκή Επιτροπή για την προστασία των επιβατών που ταξιδεύουν με τρένο. Κάτι τέτοιο θα ήταν εξαιρετικά χρήσιμο να γίνει, για να μην έχουμε μόνο τους επιβάτες των αεροπλάνων μη βρέξει και μη στάξει, αλλά να φροντίζουμε κάποτε και τους άλλους επιβάτες, αυτούς που επιλέγουν μέσα συγκοινωνίας πιο φιλικά προς το περιβάλλον. Μου φαίνεται πάρα πολύ καλή αυτή η ιδέα και θα ήθελα να τη σκεφθεί ο επίτροπος.

<SPEAKER ID=237 NAME="Πρόεδρος">
Σας ευχαριστώ, κυρία βουλευτά, και ιδιαιτέρως γιατί είναι η τελευταία φορά που που έχετε την ευκαιρία να εκφραστείτε σε αυτήν την Αίθουσα. Σας ευχαριστώ για την συμβολή σας, και ιδιαίτερα για τον τρόπο με τον οποίο προεδρεύσατε της Επιτροπής για τα Δικαιώματα της Γυναίκας, τρόπο ο οποίος εκτιμήθηκε από όλους.

<SPEAKER ID=238 LANGUAGE="NL" NAME="Van Dam">
Κύριε Πρόεδρε, από κάθε δέκα χιλιάδες επιβάτες που φθάνουν στα αεροδρόμια της Ευρωπαϊκής Ένωσης με ένα έγκυρο εισιτήριο στο χέρι μας λέει ο εισηγητής ότι δεν επιτρέπεται η επιβίβαση στο αεροπλάνο σε τρείς έως δώδεκα επίδοξους επιβάτες. Το φαινόμενο της άρνησης επιβίβασης είναι επομένως στατιστικά σπάνιο. Δεδομένου ωστόσο του τεράστιου αριθμού πτήσεων το φαινόμενο πλήττει περίπου δέκα χιλιάδες άτομα ετησίως.
<P>
Η Ευρωπαϊκή Επιτροπή και η πλειοψηφία της Επιτροπής Μεταφορών σωστά ζητούν μία λογική αποζημίωση στις περιπτώσεις αυτές. Κάτι τέτοιο είναι δυνατόν να γίνει μέσω τροποποίησης του Κανονισμού 295/91.
<P>
Είναι πολύ σημαντικό να πληροφορείται καλύτερα το επιβατικό κοινό. Καθώς αυτό αγνοεί τα δικαιώματα του χάνει την αποζημίωση που δικαιούται. Η πρόταση της Επιτροπής, βελτιωμένη με τις αυστηρότερες τροπολογίες του εισηγητή, βοηθά στην αντιμετώπιση αυτής της κατάστασης.
<P>
Ειπώθηκαν πολλά για το πόσο λεπτομερειακή θα πρέπει να είναι η πρόταση. Θα πρέπει να ληφθούν αποφάσεις σε ευρωπαϊκό επίπεδο σχετικά με το μέγεθος των γραμμάτων του κειμένου στις θυρίδες διεκπεραίωσης των αεροδρομίων; Εμείς είμαστε υπέρ της αυστηρής εφαρμογής της αρχής της επικουρικότητας. Ό, τι μπορούν να ρυθμίσουν μόνα τους τα κράτη μέλη, θα πρέπει να εξακολουθούν να το ρυθμίζουν και στο μέλλον. Παρόλα αυτά, στην περίπτωση αυτή δεν αντιτιθέμεθα στο να είναι λεπτομερειακή η πρόταση, καθώς αφορά ένα κανονισμό ο οποίος εφαρμόζεται άμεσα στα κράτη μέλη. Η αναφορά λεπτομερειών δεν είναι μόνο απαραίτητη, αλλά παρέχει επίσης εγγυήσεις προς τις αεροπορικές εταιρείες της Ένωσης για ύπαρξη κοινών κανόνων ανταγωνισμού.
<P>
Η πρόταση θα βελτιωθεί σημαντικά με την υιοθέτηση της τροπολογίας 20. Αυτή καταργεί την επιτροπή που η Ευρωπαϊκή Επιτροπή προτείνει να συσταθεί με στόχο την προσαρμογή του ύψους της αποζημίωσης στις οικονομικές εξελίξεις. Συμφωνώ με τον εισηγητή ότι η σύσταση μίας ακόμα επιτροπής δημιουργεί άσκοπη γραφειοκρατία.
<P>
Θα ήθελα τέλος να συγχαρώ θερμά τον εισηγητή για την πολύ σαφή του έκθεση.

<SPEAKER ID=239 LANGUAGE="DE" NAME="Linser">
Κύριε Πρόεδρε, ο κανονισμός που αναφέρθηκε δεν είχε με την αρχική του μορφή παντού την επιθυμητή επιτυχία, εφ' όσον μερικές αεροπορικές επιχειρήσεις δεν παρείχαν στους ενδιαφερομένους τις αναγκαίες πληροφορίες. Όμως, μια διάταξη ασφαλείας έχει τότε μόνο νόημα, όταν εκείνοι στων οποίων την εξασφάλιση στοχεύει, γνωρίζουν επίσης τα δικαιώματά τους. Πρέπει να αποτραπεί το να δοθεί στις αεροπορικές εταιρίες η δυνατότητα να αποφεύγουν τις υποχρεώσεις τους μέσω σκόπιμης μη πληροφόρησης ή παραπληροφόρησης. Γι' αυτό πρέπει να επικροτηθεί ιδιαίτερα η πρόταση να υπάρχει μια υπόδειξη για τη δυνατότητα πληροφόρησης γύρω από τις ισχύουσες διατάξεις στο γκισέ του αεροδρομίου. Εγώ όμως θα έβρισκα σκόπιμο για μια ευρεία και σωστή απέναντι στον πολίτη πληροφόρηση να ανακοινώνεται με τον ίδιο τρόπο συγχρόνως στους επιβάτες η υψηλότερη αυτή αντισταθμιστική παροχή, γιατί αυτό θα βελτίωνε ουσιαστικά ακόμη πιο πολύ την πληροφορία.
<P>
Την πλήρη υποστήριξή μου έχει εκείνη η τροπολογία που υποχρεώνει τις αεροπορικές επιχειρήσεις να δίνουν κατευθείαν σε κάθε επιβάτη που θα το ζητήσει ένα αντίτυπο για τις συγκεκριμένες ρυθμίσεις.

<SPEAKER ID=240 LANGUAGE="ES" NAME="Camisσn Asensio">
Κύριε Πρόεδρε, όλα όσα είπαμε εχθές για αυτό το ίδιο θέμα, κατά την ώρα των ερωτήσεων προς το Συμβούλιο, μπορούμε να τα επαναλάβουμε και σήμερα, ιδίως όσον αφορά την υποχρέωση των εταιρειών αερομεταφορών να δημοσιεύουν τα δικαιώματα αποζημίωσης σε περίπτωση υπεράριθμων κρατήσεων - αίροντας τη σημερινή έλλειψη πληροφόρησης - και τη σκοπιμότητα της προώθησης μιας ρύθμισης με στόχο την κάλυψη των ζημιών που προκύπτουν από τις απώλειες των ανταποκρίσεων με άλλες πτήσεις.
<P>
Η έκθεση του κ. Gonzαlez Triviρo είναι, σε γενικές γραμμές, αποδεκτή. Και τον ευχαριστούμε γι' αυτή, ιδίως σε σχέση με την ανάγκη τροποποίησης του υφιστάμενου κανονισμού - ο οποίος χρονολογείται από το 1991 - καθώς επίσης όσον αφορά την προσαρμογή της νομοθεσίας στις εξελίξεις που έχει γνωρίσει η βιομηχανία των μεταφορών, με την κάλυψη των απαιτήσεων ενημέρωσης των επιβατών και την αύξηση του ποσού των αντισταθμίσεων.
<P>
Μέγιστο ενδιαφέρον έχει, επίσης, η πρόταση που αφορά την υποχρέωση του επιβάτη, για να έχει δικαίωμα αποζημιώσεως, να έχει παρουσιασθεί τουλάχιστον τριάντα λεπτά πριν από την αναχώρηση, υποχρέωση που πρέπει όμως να αναγράφεται στο οπίσθιο μέρος του τιμολογίου. Ας μην λησμονηθεί ότι η πρόσφατη αμερικανική εμπειρία δείχνει ότι η μη παρουσίαση στον έλεγχο εισιτηρίων έπεσε από 10 % σε 8 % ως αποτέλεσμα της καλύτερης ενημέρωσης.
<P>
Λιγότερο διαφανής, ωστόσο, είναι η απαίτηση της χρήσης της τοπικής γλώσσας για τις πληροφορίες ή του μεγέθους των γραμμάτων στις ανακοινώσεις, όπως εξήγησε πολύ καλά ο κ. Jarzembowski.
<P>
Τελικά, όμως, συγκεφαλαιώνοντας: πρόκειται να υποστηρίξουμε αυτήν την έκθεση.

<SPEAKER ID=241 NAME="Παπαγιαννάκης">
Κύριε Πρόεδρε, καταρχάς τα συγχαρητήρια μου στον εισηγητή. Eίναι πολύ ενδιαφέροντα όσα μας λέει.
<P>
Είμαστε σε μια εποχή, κύριε Πρόεδρε, όπου η διεθνοποίηση και η τεχνολογία μάς λένε ότι το αεροπλάνο θα στοιχίζει περίπου το ίδιο με το λεωφορείο. Αυτό σημαίνει ότι ο καταναλωτής θα είναι σχετικά λιγότερο προστατευμένος, έστω και εάν οι τιμές είναι χαμηλότερες. Θα έχει λιγότερες αποδείξεις ότι είχε δικαίωμα στη θέση και θα έχει, ενδεχομένως, μικρότερες δυνατότητες διεκδίκησης και διαμαρτυρίας, ιδίως εάν βρίσκεται σε άλλη χώρα και είναι υποχρεωμένος να το κάνει σε άλλη γλώσσα. Νομίζω, λοιπόν, ότι αυτά που προτείνει ο εισηγητής είναι πάρα πολύ θετικά, αλλά θα έπρεπε να τα ενισχύσουμε από ορισμένες πλευρές, π.χ. για τους τρίτους που όλο και πιο εύκολα θα κάνουν αεροπορικές συγκοινωνίες στην Ευρώπη, θα πρέπει να είναι πολύ αυστηρότερη η παρέμβαση της 'Ενωσης και, εάν δεν περιλαμβάνεται στη νέα διάθρωση η υποχρέωση αποζημίωσης, η άδειά τους θα πρέπει να μπορεί να προσβληθεί. Επίσης, οι κοινοτικές εταιρίες που έρχονται από τρίτες χώρες πρέπει οπωσδήποτε να περιληφθούν. Εκεί συμβαίνουν τα μεγαλύτερα σκάνδαλα που γνωρίζουμε και που έχω υπόψη μου και εγώ από τη χώρα μου. Και βεβαίως, οι αποζημιώσεις, κύριε Πρόεδρε, πρέπει να καταβάλλονται επί τόπου, όπως πολύ σωστά αναφέρθηκε, έστω και εάν οι εταιρίες δυσκολεύονται, τη στιγμή εκείνη, να τις δώσουν, και μάλιστα σε μετρητά.
<P>
Η μαύρη λίστα για τις εταιρίες που κάνουν συνεχώς overbooking είναι, επίσης, μία εξαιρετική ιδέα και θα έπρεπε, ενδεχομένως, η ίδια η Επιτροπή να σκεφθεί πώς θα την προωθήσει.

<SPEAKER ID=242 LANGUAGE="IT" NAME="Amadeo">
Κύριε Πρόεδρε, με την πρόταση που εξετάζουμε σήμερα στοχεύουμε στην τροποποίηση της ισχύουσας νομοθεσίας σε θέματα αντισταθμιστικών παροχών σε περίπτωση άρνησης επιβίβασης, στην βελτίωση της διαχείρισης των προβλημάτων που προέρχονται από την υπεράριθμη κράτηση θέσεων και στην προστασία, σε τελική ανάλυση του πολίτη από κάθε κατάχρηση που διαπράττεται ενδεχομένως από τις αεροπορικές εταιρίες. Πράγματι, το να του αρνηθούν την επιβίβαση μπορεί να αποτελέσει για τον ταξιδιώτη αιτία σοβαρών δυσχερειών.
<P>
Οι στατιστικές, αν και επικεντρώνονται σε αριθμούς, οι οποίοι εκ πρώτης όψεως, θα μπορούσαν να φανούν ασήμαντοι, στο τέλος, εάν συγκριθούν με τον τεράστιο όγκο εναέριας κυκλοφορίας που σημειώνεται στα πιο μεγάλα ευρωπαϊκά αεροδρόμια - στο καθένα από τα οποία διαμετακομίζονται ετησίως πάνω από 5 εκατομμύρια ταξιδιώτες - καταγγέλουν πολυάριθμες περιπτώσεις άρνησης επιβίβασης. Πράγματι, οι στατιστικές αναφέρουν περίπου 5/10.000 περιπτώσεις το χρόνο.
<P>
Σίγουρα, αυτό μπορεί να οφείλεται σε διάφορους λόγους. Ένας από τους πιο συχνούς είναι η εξάντληση των διαθέσιμων θέσεων. Η λεγόμενη υπεράριθμη κράτηση θέσεων συνδέεται με το γεγονός ότι συχνά οι ταξιδιώτες, παρότι έχουν κάνει μία επικυρωμένη κράτηση, δεν παρουσιάζονται στον έλεγχο εισιτηρίων, με το πλεονέκτημα της ελαστικότητας που τους προσφέρει η πληρωμή εισιτηρίου πλήρους αντιτίμου. Πρόκειται για ένα αντίτιμο που στην πράξη τους δίνει την δυνατότητα της ακύρωσης ή της αλλαγής της κράτησης, χωρίς να τους επιβάλλει καμία οικονομική κύρωση, εις βάρος, όμως, των κατόχων εισιτηρίων που υπόκεινται σε επέκταση.
<P>
Επιπλέον, η ανάπτυξη του τομέα των εναέριων μεταφορών, που σημειώθηκε με την απελευθέρωση του τομέα και την είσοδο νέων παραγόντων στην αγορά, μας επιτρέπει να προβλέψουμε μια επιδείνωση του φαινομένου. Η κοινοβουλευτική επιτροπή ευθυγραμμίστηκε για τον λόγο αυτό με τις νέες προτάσεις που παρουσιάστηκαν από την Επιτροπή για να προστατέψει όσο μπορεί καλύτερα τους χιλιάδες ταξιδιώτες, στους οποίους κάθε χρόνο αρνούνται μία θέση στο αεροσκάφος, παρότι έχουν κάνει κράτηση από καιρό, και για να προστατέψει άλλους από την σύγχυση που δημιουργεί η έλλειψη σαφήνειας που υπάρχει στους κανόνες που πρέπει να εφαρμοστούν στις περιπτώσεις αποζημίωσης που οφείλεται στην ακύρωση της πτήσης.
<P>
Χαιρόμαστε, τέλος, για την νομοθεσία γιατί προβλέπει, επιτέλους, την προάσπιση των δικαιωμάτων των πολιτών καταναλωτών στο πλαίσιο των υπηρεσιών εναέριας μεταφοράς.

<SPEAKER ID=243 LANGUAGE="SV" NAME="Stenmarck">
Κύριε Πρόεδρε, επιτρέψτε μου πρωτίστως να πω ότι δεν θεωρώ ότι αυτό που εξετάζουμε εδώ είναι κάτι με το οποίο πρέπει να ασχολείται η ΕΕ ή το Ευρωπαϊκό Κοινοβούλιο. Θεωρώ ότι τώρα που εργαζόμαστε για να έχουμε μία ενιαία αγορά θα πρέπει να είμαστε πολύ προσεκτικοί όσον αφορά τη λεπτομερή ρύθμισή της. Με αυτό θέλω να πω ότι, σε επίπεδο αρχών, η θέση μου είναι ότι αυτό μπορούν και πρέπει πραγματικά να το χειριστούν οι αεροπορικές εταιρείες. Πρέπει να είναι δυνατόν για μία αεροπορική εταιρεία να δείξει ότι είναι καλύτερη από μία άλλη.
<P>
Η καταβολή αποζημίωσης στις υπεράριθμες κρατήσεις θέσεων είναι κατά βάση ένα ανταγωνιστικό μέσο, όπως όλα τα άλλα ανταγωνιστικά μέσα. Πάντοτε υπάρχει κάποιος για τον οποίον ο ανταγωνισμός δεν λειτουργεί όσον αφορά την αεροπλοΐα. Έχω επίγνωση ότι απ' αυτήν την άποψη υπάρχουν ελλείψεις σε πολλά μέρη. Ωστόσο, ο καλύτερος τρόπος για να αντιμετωπίζουν οι αεροπορικές εταιρείες τους επιβάτες τους σωστά, είναι να φροντίσουμε ώστε ο ανταγωνισμός να γίνει καλύτερος σε περισσότερες διαδρομές απ' ό, τι είναι σήμερα. Τότε, επιλέγει κανείς κάποιον άλλον αν δεν είναι ικανοποιημένος. Έτσι λειτουργεί το σύστημα σε όλες τις άλλες περιπτώσεις.
<P>
Αυτό προϋποθέτει ότι η Επιτροπή πρέπει να αφιερώσει χρόνο και ενέργεια για θέματα ουσίας, αντί, π.χ. να διατυπώσει μία πρόταση για την κατανομή των slots . Θα ήταν ενδιαφέρον να υπάρξει σήμερα μία απάντηση επ' αυτού από τον αρμόδιο Επίτροπο.
<P>
Πρέπει να παραδεχτώ ότι προκαλεί ιδιαίτερη αμηχανία το να πάρουμε εμείς, ως Ευρωπαϊκό Κοινοβούλιο, θέση σε μία πρόταση της Επιτροπής που αναφέρει ότι οι πληροφορίες στα αεροδρόμια θα αναρτώνται σ' έναν πίνακα "με χαρακτήρες ύψους τουλάχιστον 2 εκατοστομέτρων». Δυστυχώς, η βελτίωση είναι οριακή μόνο όταν ο εισηγητής αναφέρει ότι ένα εκατοστόμετρο είναι αρκετό. Προφανώς, τόσο η Επιτροπή όσο και ο εισηγητής θεωρούν ότι αυτοί που βρίσκονται έξω απ' αυτό το οίκημα δεν μπορούν να σκεφτούν μόνοι τους πώς θα πληροφορήσουν τους επιβάτες τους. Αν, λοιπόν, δεν έχουμε να κάνουμε με την περίπτωση που ο Επίτροπος αρέσκεται στο να αστειεύεται με εμάς, τότε, ο καλύτερος τρόπος να χειριστούμε αυτό ακριβώς το άρθρο είναι να το πετάξουμε στον πρώτο κάλαθο αχρήστων που θα βρούμε. Υπάρχουν μεγάλα και καθοριστικής σημασίας θέματα για να αφιερώσουμε χρόνο και ενέργεια, πέραν των άλλων, όσον αφορά την αεροπλοΐα και τον τομέα των μεταφορών. Δώστε μας τη δυνατότητα να επικεντρωθούμε σ' αυτά!
<P>
Kinnock, Neil, μέλος της Επιτροπής. (EN) Κύριε Πρόεδρε, ευτυχώς που δεν ισχύει κανένας διακανονισμός ή κάτι άλλο στο Κοινοβούλιο, σύμφωνα με τον οποίο θα έπρεπε να πληρώσουμε αντισταθμιστικές παροχές γιατί ξεπεράσαμε τον χρόνο. Ειδάλλως, θα ήμασταν όλοι πολύ πιο φτωχοί.
<P>
Πριν απαντήσω στη συζήτηση για την έκθεση του κ.Gonzαlez Triviρo, θα ήθελα να πω, όπως έκαναν ήδη άλλοι, πόσο λυπάμαι που η κ. Van Dijk εγκαταλείπει το Σώμα. Ξέρω ότι είναι επιλογή της και βέβαια όλοι οι πολιτικοί προτιμούν να φεύγουν μόνο όταν το επιλέγουν και όχι επειδή είναι θέληση του εκλογικού σώματος. Ελπίζω να είναι πολύ ευτυχισμένη με τον καινούριο της ρόλο. Οφείλω να πω ότι στα τριάμισι χρόνια που εργαστήκαμε μαζί, κατέληξα να την θαυμάζω ως μία πολύ καλή βουλευτή και μία αξιόπιστη και προοδευτική συνάδελφο. Ελπίζω ότι θα είναι ευτυχισμένη και ικανοποιημένη στο μέλλον.
<P>
Θα ήθελα επίσης να ευχαριστήσω την Επιτροπή Μεταφορών και Τουρισμού και ιδιαίτερα τον εισηγητή, τον κ. Gonzalez Trivino, για την εξαιρετική του έκθεση σχετικά με τις αντισταθμιστικές παροχές σε περίπτωση άρνησης επιβίβασης. Ακουσα τον κ. Stenmarck που είπε ότι η έκθεση του προκάλεσε αμηχανία. Πιθανώς θα ήταν πολύ πιο αμήχανος αν δεν του παρέχονταν ακριβείς πληροφορίες σχετικά με τα δικαιώματα του ως καταναλωτή και, μάλιστα, θα διαχέονταν από αμηχανία αν υφίστατο άρνηση επιβίβασης σε μία πτήση, ενώ είχε εισιτήριο και δεν υπήρχε ένα αρκετά αξιόπιστο σύστημα κανονισμού για να εξασφαλίσει ότι κάτω από αυτές τις συνθήκες, θα μπορούσε να ασκήσει τα δικαιώματά του ως καταναλωτής.
<P>
Είναι επίσης γεγονός ότι όσο μικρές κι αν είναι οι λεπτομέρειες, φαίνονται να σχετίζονται με το πραγματικό μέγεθος μίας γνωστοποίησης. Αν υπήρχαν μεγάλες διαφορές στην ενιαία αγορά, είμαι απόλυτα σίγουρος ότι θα υπήρχαν καταναλωτές που θα αισθάνονταν αδικημένοι από τον τρόπο που τους συμπεριφέρονται και θα πειθόντουσαν να προσφύγουν στα δικαστήρια, κάτι το οποίο θα ήταν χρονοβόρο, ακριβό και ακόμη και τότε δεν θα είχαν την εγγύηση ότι θα υπερασπιστούν σωστά τα δικαιώματά τους. Έτσι, όσο και ανάξιο λόγου κι αν φαίνεται να είναι στα μάτια μίας απροκατάληπτης και εξευγενισμένης ιδιοφυίας, όπως είναι ο κ. Stenmarck, εμείς οι υπόλοιποι είμαστε χαρούμενοι που έχουμε αξιόπιστα δικαιώματα, στα οποία μπορούμε να έχουμε εμπιστοσύνη.
<P>
Οι πρακτικές λεπτομέρειες της λειτουργίας των αεροπορικών εταιρειών συνεπάγονται ότι αναπόφευκτα, δυστυχώς, θα γίνουν κάποιες υπεράριθμες κρατήσεις θέσεων. Είναι, όμως, υποχρέωσή μας να βεβαιωθούμε ότι οι επιβάτες στους οποίους αρνούνται την επιβίβασή τους, αν και έχουν εισιτήριο που ισχύει και έχει γίνει επιβεβαίωση της κράτησης ή κάτι αντίστοιχο, λαμβάνουν αντισταθμιστικές παροχές για την ταλαιπωρία, η οποία μπορεί να είναι πάρα πολύ σοβαρή.
<P>
Οι κανόνες που ετέθησαν από τον κανονισμό αντισταθμιστικών παροχών σε περίπτωση άρνησης επιβίβασης του 1991 ήταν πολύ χρήσιμοι για την προστασία των συμφερόντων των επιβατών, αλλά οι νέες εξελίξεις στον τομέα και η αποτυχία σωστής εφαρμογής του κανονισμού από πολλές αεροπορικές εταιρείες δικαιολογούν έναν αριθμό βελτιώσεων. Αυτή η πρόταση, συνεπώς, βελτιώνει και εκσυγχρονίζει τους υπάρχοντες κανόνες, παρέχοντας καλύτερες πληροφορίες στους επιβάτες, αυξάνοντας τα επίπεδα των αντισταθμιστικών παροχών, βάσει των οικονομικών τάσεων από το 1991 και λαμβάνοντας υπόψη τις σχετικά πρόσφατες εξελίξεις της πολιτικής αεροπορίας όπως, τον κοινό κώδικα, τα ταξίδια άνευ εισιτηρίου και τη μειωμένη διάκριση μεταξύ τακτικών και μη τακτικών πτήσεων.
<P>
Όλα αυτά είναι σημαντικά για να δείξουμε στους επιβάτες ότι το Κοινοτικό Πλαίσιο για την αεροπορία επιφέρει απτά οφέλη, όχι μόνο μέσω χαμηλότερων τιμών και βελτιωμένης επιλογής σε πολλά δρομολόγια, αλλά και ποιότητα υπηρεσιών και προστασία του χρήστη. Ο κ. Stenmarck και το υπόλοιπο Σώμα μπορούν να είναι απόλυτα βέβαιοι ότι δεν θα επικεντρωθούμε μόνο στα ναύλα. Τα άλλα ζητήματα που αναφέρθηκαν στην πορεία της συζήτησης -όπως τα κονδύλια και η προσχώρηση σε προγράμματα - αποτελούν αντικείμενα ανησυχίας για τα οποία, όπως κι άλλοι βουλευτές, έχουμε δραστηριοποιηθεί. Ελπίζουμε ότι θα συνεχίσουμε να βλέπουμε πρόοδο και σε αυτούς τους τομείς. Δεν έχει καθόλου αποσπαστεί η προσοχή μας από αυτές τις σημαντικές δραστηριότητες, στην πορεία αυτής της νομοθεσίας η οποία κατατέθηκε σήμερα στο Σώμα.
<P>
Χαίρομαι που η Επιτροπή Μεταφορών και Τουρισμού συμμερίζεται την άποψη που εκφράστηκε από την Επιτροπή, δεδομένου ότι πολλές από τις τροπολογίες της υποστηρίζουν κατά πολύ την προσέγγισή μας. Είμαι, λοιπόν, στην ευχάριστη θέση να πω ότι η Επιτροπή μπορεί να δεχθεί τις τροπολογίες αριθ. 4, 7, 11, 12, 18, 21, 22 και 23. Η Επιτροπή μπορεί επίσης να δεχθεί σε γενικές γραμμές, αφού υποβληθούν σε κάποιες τροποποιήσεις, τις τροπολογίες αριθ. 3 και 8, πρώτη παράγραφος, μιας και διευκρινίζουν το γεγονός ότι οι περιορισμοί χωρητικότητας μπορούν να επιβληθούν για νόμιμους μόνο λόγους ασφάλειας.
<P>
Οι τροπολογίες αριθ. 5 και 19, οι οποίες επεκτείνουν την εφαρμογή του κανονισμού στους κοινοτικούς μεταφορείς που επιστρέφουν από τρίτες χώρες είναι, σε γενικές γραμμές, αποδεκτές, όπως και η τροπολογία αριθ. 6, αφού ορίζει συγκεκριμένα ότι η αεροπορική εταιρεία είναι υπεύθυνη για τον εντοπισμό των επιβατών που βρίσκονται ακόμη στην ουρά τη στιγμή του κλεισίματος του ελέγχου εισιτηρίων. Η τροπολογία αριθ. 13 είναι αποδεκτή, αφού υπογραμμίζει το γεγονός ότι ακόμη και ο αντιπρόσωπος στο αεροδρόμιο θα θεωρείται ως ο αερομεταφορέας για αυτόν τον σκοπό. Οι τροπολογίες αριθ. 15 και 20 απλοποιούν τις διαδικασίες, αντικαθιστώντας την ήδη υπάρχουσα επιτροπή με μία καινούρια. Βρίσκουμε ότι είναι επίσης αποδεκτές, καθώς και η τροπολογία αριθ. 17 η οποία παρέχει τη δυνατότητα για συμπληρωματικά μέσα πληρωμής. Η Επιτροπή μπορεί να δεχθεί μερικώς την τροπολογία αριθ. 9 που θέτει μία καλύτερη βάση για τη βελτίωση της πληροφόρησης των πελατών.
<P>
Υπάρχουν, ωστόσο, κάποιες τροπολογίες που δεν μπορούμε να δεχθούμε. Θα αναφερθώ σε αυτές πολύ γρήγορα, δίνοντας τους βασικούς μας λόγους. Δεν μπορούμε να δεχθούμε την τροπολογία αριθ. 1. Πιστεύουμε ότι υπάρχει μεγαλύτερη διαύγεια και διαφάνεια όταν ορίζεται ρητώς στον κανονισμό ότι ο ελάχιστος χρόνος που απαιτείται στον έλεγχο εισιτηρίων είναι 30 λεπτά. Η τροπολογία αριθ. 2 σχετικά με την παροχή των κανόνων στους επιβάτες δεν είναι αποδεκτή, αφού αυτή η υποχρέωση ισχύει ήδη στον υπάρχοντα κανονισμό. Η τρίτη παράγραφος της τροπολογίας αριθ. 8 δεν είναι αποδεκτή γιατί, αν και οι επιβάτες μπορεί να συμφωνήσουν να δεχθούν να ταξιδέψουν σε κατώτερη θέση, ωστόσο υφίστανται την άρνηση επιβίβασης στη θέση, στην οποία έχουν το δικαίωμα σύμφωνα με το εισιτήριό τους. Ο επιβάτης, συνεπώς, δικαιούται κατάλληλη αντισταθμιστική παροχή, ακόμη και κάτω από αυτές τις συνθήκες.
<P>
Η τροπολογία αριθ. 10, δεύτερη και τρίτη παράγραφος, προσθέτει αχρείαστη γραφειοκρατία και θα έκανε τις ανακοινώσεις πληροφοριών δυσανάγνωστες, ιδιαίτερα για κάποιον σαν κι εμένα ο οποίος χρειάζεται γυαλιά σε κάθε περίσταση. Επιπλέον, προτείνει μία ανακοίνωση στο εισιτήριο που η Επιτροπή πιστεύει ότι δεν είναι πρακτική. Τέλος, δεν μπορώ να δεχθώ τις τροπολογίες αριθ. 14 και 16, αφού υποχρεώνουν τις αεροπορικές εταιρείες, σε κάποιες περιπτώσεις, να πληρώσουν υψηλότερη αποζημίωση απ' ότι έχει πληρώσει ο επιβάτης για το εισιτήριο - η περίφημη ρύθμιση "bingo». Ίσως δεν θα έπρεπε να προβλέψουμε νομοθεσία για αυτό το θέμα.
<P>
Εν κατακλείδι, με χαρά μου χαιρετίζω τις περισσότερες τροπολογίες οι οποίες θα επιτρέψουν στην Επιτροπή να ενισχύσει τον προτεινόμενο κανονισμό και θα ήθελα ξανά να ευχαριστήσω τον κ. Gonzalez Triviρo και την Επιτροπή Μεταφορών και Τουρισμού για το εποικοδομητικό και διαφωτιστικό τους έργο. Θα συνεισφέρει αναμφίβολα στις συζητήσεις που θα γίνουν στο Συμβούλιο των Υπουργών Τουρισμού.

<SPEAKER ID=244 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί αύριο, στις 9.00

<CHAPTER ID=8>
Προγράμματα των Διαρθρωτικών Ταμείων ως το τέλος του 1999
<SPEAKER ID=245 NAME="Πρόεδρος">
Το επόμενο θέμα είναι η έκθεση (Α4-0214/98) του κ. Howitt, εξ ονόματος της Επιτροπής Περιφερειακής Πολιτικής, σχετικά με τις κατευθυντήριες γραμμές της Επιτροπής όσον αφορά τις προτεραιότητες για την προσαρμογή των προγραμμάτων των Διαρθρωτικών Ταμείων μέχρι το τέλος του 1999.

<SPEAKER ID=246 NAME="Howitt">
Κύριε Πρόεδρε, η έκθεσή μου για τις κατευθυντήριες γραμμές ως προς την προσαρμογή των προγραμμάτων των Διαρθρωτικών Ταμείων μπορεί, εκ πρώτης, να φαίνεται ότι αφορά ένα ξερό και τεχνικό αντικείμενο. Στην πραγματικότητα, όμως, συζητάμε σήμερα για το τι μπορούμε να κάνουμε, έτσι ώστε τα ευρωπαϊκά προγράμματα χρηματοδότησης να αποσκοπούν στη δημιουργία θέσεων απασχόλησης και η ευημερία να γίνει αποτελεσματική για την επίτευξη αυτών των στόχων και το πώς και το γιατί ως ευρωπαϊκά προγράμματα είναι διαφορετικά από την περιφερειακή στήριξη, η οποία έχει ήδη εγκριθεί στα κράτη μέλη και το πώς μπορεί να γίνει ένας πραγματικός διάλογος μεταξύ των ντόπιων σε διάφορες περιοχές της Ευρώπης, ο οποίος πράγματι θα επιφέρει την ανταλλαγή καλύτερης πρακτικής και τη βελτίωση της ποιότητας για όλους μας και ίσως, πάνω από όλα, πώς τα γρανάζια της λήψης αποφάσεων μπορούν να λαδωθούν, έτσι ώστε να γίνει όλο το σύστημα όσο πιο εύκολο γίνεται σε κάθε επίπεδο.
<P>
Όπως καθιστά η έκθεση ξεκάθαρο, αυτή η πρώτη προσπάθεια ως προς τη λειτουργία των κατευθυντήριων γραμμών των Διαρθρωτικών Ταμείων είναι, γενικώς, σωστή, έχει καλή πρόθεση αλλά είναι ένα από τα μαθήματα που πρέπει να μάθουμε: δημοσιεύθηκε με καθυστέρηση τεσσάρων χρόνων στο Merseyside και σε άλλα μέρη, αφού είχαν ήδη γίνει οι αλλαγές, τις οποίες αυτές οι κατευθυντήριες γραμμές σκόπευαν να επηρεάσουν και ήταν γραμμένη σε πυκνό και αμβλύ κείμενο και διέκρινε 27 διαφορετικούς τομείς ως προτεραιότητες - πάρα πολλές για να τις σκεφτούμε σοβαρά και διαδόθηκε μόνο μέσω των κυβερνήσεων των κρατών μελών, αν και κάποιοι θα υποστήριζαν ότι ούτε κι από αυτές. Ως αποτέλεσμα, μία έρευνα που διεξήγαγα με 11 ενώσεις από όλη την Ευρώπη τοπικού και περιφερειακού ενδιαφέροντος έδειξε ότι το 40 % των ερωτηθέντων δεν είχε ποτέ ακούσει για τις κατευθυντήριες γραμμές και ούτε ένας δεν ήξερε για οποιαδήποτε θετική αλλαγή που είχαν επιφέρει.
<P>
Με κάθε σοβαρότητα, οφείλω να πω ότι αυτό είναι το υλικό που τροφοδοτεί τον ευρωσκεπτικισμό και έναν τομέα στον οποίο η Ευρώπη πρέπει να βελτιωθεί. Σήμερα παραθέτουμε μία σειρά πρακτικών προτάσεων για να το επιτύχουμε και ελπίζω, κ. Επίτροπε, ότι θα έχουμε την συγκατάθεσή σας για αυτό το θέμα.
<P>
Θα επικεντρωθώ τώρα σε τρία ζητήματα, τα οποία θα εγείρουν μία πιο σοβαρή πρόκληση. Πρώτον, το νομικό καθεστώς αυτού του οποίου προτείνει η Επιτροπή. Οι τοπικές και περιφερειακές αρχές υποστηρίζουν ότι πρόκειται για έναν σκοτεινό τομέα, όπου η ίδια η Επιτροπή επεδίωξε να εκμεταλλευτεί την ασάφεια. Αναθέσαμε αυτήν την νομική άποψη στην Νομική Υπηρεσία του Κοινοβουλίου, η οποία απεφάνθη ότι η Επιτροπή, στο άρθρο 9(4) του Σχεδίου Κανονισμού για τα Διαρθρωτικά Ταμεία, αναζητά τη συμφωνία των κατευθυντηρίων γραμμών, οι οποίες αποτελούν μία δεσμευτική πράξη που βασίζεται στην απόφαση του Ευρωπαϊκού Δικαστηρίου η οποία εκδόθηκε τον Μάιο 1970, σχετικά με τους βασικούς κανόνες και άλλες νομολογίες. Απλώς, η Επιτροπή αναζητά έναν πλάγιο δρόμο για να καθορίσει τους κανονισμούς των Ευρωπαϊκών Διαρθρωτικών Ταμείων, χωρίς να λάβει την κατάλληλη συγκατάθεση από τις κυβερνήσεις των κρατών μελών μέσω του Συμβουλίου των Υπουργών και δίχως τον πλήρη έλεγχο του Ευρωπαϊκού Κοινοβουλίου.
<P>
Σήμερα σας ζητάμε να δείξετε ότι είστε έτοιμοι να ξανασκεφτείτε. Αυτό δεν είναι τίποτε παραπάνω από μία συμβουλή και όχι επιπλέον κανόνες οι οποίοι δεν χρειάζονται και το μόνο που κάνουν είναι να προσθέτουν δυσκολίες στο ζήτημα.
<P>
Δεύτερον, αυτή η συζήτηση μας έδωσε την ευκαιρία να θίξουμε τις καθυστερήσεις που γίνονται πάντα κατά τη λειτουργία αυτών των προγραμμάτων: καθυστέρηση στη συμφωνία του προγράμματος, καθυστέρηση στη συμφωνία για τον ενιαίο προγραμματισμό των εγγράφων κατά χώρα, καθυστέρηση στις κλήσεις για εφαρμογή, εξαιρετικά μικρές προθεσμίες, καθυστέρηση στην κοινοποίηση των εγκρίσεων και ακόμα μεγαλύτερη καθυστέρηση στην πληρωμή των χρημάτων - πολύ συχνά, είναι πολύ αργά για τους ανθρώπους που τα χρειάζονται, ποτέ όμως δεν είναι πολύ νωρίς για εμάς να απαντήσουμε με τις ενέργειες μας.
<P>
Γι' αυτούς τους λόγους καλούμε σήμερα την Ευρωπαϊκή Επιτροπή να δημοσιεύσει τις νέες προτεινόμενες κατευθυντήριες γραμμές σε εννέα μήνες - και κατά προτίμηση σε μία ελάχιστη περίοδο έξι μηνών - πριν από την ημερομηνία υποβολής των προγραμμάτων. Αυτό σημαίνει το αργότερο μέχρι τις 31 Δεκεμβρίου 1998 για το επόμενο πρόγραμμα των Διαρθρωτικών Ταμείων. Αν δεν το κάνουν, το πρόγραμμα δεν θα μπορέσει να ξεκινήσει στην ώρα του. Πρέπει όμως. Ελπίζω ότι θα ακούσουμε μία ξεκάθαρη δέσμευση από την Επιτροπή ως προς αυτό το σημείο.
<P>
Τρίτον, πώς μπορούμε να συζητάμε για προσαρμογές έως την στιγμή της ολοκλήρωσης των προγραμμάτων, χωρίς να αναγνωρίζουμε τα μειονεκτήματα; Καθώς διαπραγματευόμαστε το επόμενο καθεστώς των Διαρθρωτικών Ταμείων από το 1999 και έπειτα, υπάρχουν ακόμα 51 προγράμματα στο Ηνωμένο Βασίλειο και 58 στη Γαλλία που παραμένουν ανεκπλήρωτα, από την προηγούμενη περίοδο των Διαρθρωτικών Ταμείων που έληγε το 1993. Στο Ηνωμένο Βασίλειο 120 εκατομμύρια λίρες (150 εκατομμύρια Ecu) παραμένουν, σε διάφορες περιοχές, ανείσπρακτες για τα σχέδια του Ευρωπαϊκού Ταμείου Περιφερειακής Ανάπτυξης, τα οποία ολοκληρώθηκαν μεταξύ της περιόδου 1994-1996: χρήματα για να καλύψουν τις απαιτήσεις διατίθενται αυτήν την εβδομάδα στην περιοχή μου, που βρίσκεται στα ανατολικά και στα βορειοανατολικά, τα σχέδια λαμβάνουν μόνο το 45 % των εξόδων τους, στα νοτιοδυτικά, τα σχέδια του δημόσιου τομέα λαμβάνουν μόνο το ένα τρίτο των εξόδων τους, και άλλες παρόμοιες ιστορίες επαναλαμβάνονται σε άλλες χώρες της Ευρωπαϊκής Ένωσης.
<P>
Σήμερα το Κοινοβούλιο θα επιβεβαιώσει εκ νέου τη δέσμευσή μας για να δοθεί ένα τέλος σε αυτήν την παρελκυστική προσέγγιση σχετικά με την ευρωπαϊκή περιφερειακή βοήθεια, για να εξασφαλιστεί ότι θα υπάρχει συνέχεια όπου είναι δυνατό και ομαλή μετάβαση όπου δεν είναι. Αυτό μπορεί να επιτευχθεί μόνο αν σχεδιάζουμε εκ των προτέρων. Καλούμε την Επιτροπή να εξασφαλίσει ότι ακριβώς αυτό κάνουν οι νέες κατευθυντήριες γραμμές.

<SPEAKER ID=247 NAME="Gonzαlez ΐlvarez">
Κύριε Πρόεδρε, θα ήθελα κατ' αρχάς να εκφράσω τη συμφωνία μου με την έκθεση του εισηγητή της Επιτροπής Περιφερειακής Πολιτικής, του κ. Howitt. Προπαντός, όμως, θέλω να υπογραμμίσω ότι οι προσανατολισμοί της Επιτροπής όσον αφορά τις προτεραιότητες των διαρθρωτικών ταμείων πρέπει να είναι σαφείς, συνοπτικοί και ευανάγνωστοι. Πρέπει επίσης να περιέχονται, ει δυνατόν, σε ένα μόνο έγγραφο και, επίσης, να έχουν επαρκή διάδοση, διότι ο κ. Howitt τόνισε στην έκθεσή του, βασιζόμενος σε διαβουλεύσεις που διεξήγαγε σε διάφορες περιφέρειες της Ευρωπαϊκής Ένωσης, ότι οι προσανατολισμοί φθάνουν στις αντίστοιχες περιφέρειες συγκεχυμένα, αργά και μερικές φορές δεν έχουν επιρροή στα έργα που υλοποιούνται. Πιστεύω, συνεπώς, ότι πρόκειται για θέμα προτεραιότητας.
<P>
Συμμερίζομαι, επίσης, την υπογράμμιση τριών θεμάτων οριζόντιου χαρακτήρα: της απασχόλησης, του περιβάλλοντος και της ισότητας των ευκαιριών. Στη Συνθήκη του Αμστερνταμ, αυτά τα τρία θέματα συνδέονται σαφέστατα με τις άλλες πολιτικές της Ένωσης.
<P>
Η Επιτροπή Απασχόλησης παρουσιάζει μια σειρά τροπολογιών και λυπάται, κατά πρώτον, που δεν διαθέτει τα αποτελέσματα της μεσοπρόθεσμης αναθεώρησης των διαρθρωτικών ταμείων, που γνωρίζει ελάχιστα για την πραγματική εφαρμογή του στόχου 4, που δεν υπάρχουν στατιστικά δεδομένα για τις επιπτώσεις των ταμείων στην ισότητα ευκαιριών ή στην ένταξη των ατόμων με ειδικές ανάγκες, καθώς και για τις επιπτώσεις τους στα νέα «κοιτάσματα» απασχόλησης. Χθες μάλιστα συζητήσαμε την έκθεση της κυρίας Hulthιn και είδαμε ότι το περιβάλλον έχει θεμελιώδη σημασία για το θέμα της απασχόλησης. Ο ΟΟΣΑ εκτιμά ότι εκ των πραγμάτων, πιθανώς κατά τα προσεχή έτη, οι θέσεις απασχόλησης στον τομέα του περιβάλλοντος θα αυξηθούν κατά 5, 5 %. Αν ληφθεί υπόψη πόσο λίγο αυξάνονται ή και ενίοτε μειώνονται στους άλλους τομείς, το ζήτημα αυτό είναι θεμελιώδες.
<P>
Ζητούμε ακόμη διαφάνεια, συμμετοχή και να λαμβάνεται πάντα υπόψη η ισότητα ευκαιριών και εκείνα τα έργα που σχετίζονται με το περιβάλλον· επιθυμούμε ισορροπία ανάμεσα στις πολιτικές δημιουργίας απασχόλησης και τις οικονομικές πολιτικές που προσπαθούν να τη μειώσουν. Δεν είναι η πρώτη φορά που περιφέρειες σαν τη δική μου, την περιφέρεια όπου ζω - Αστούριας - λαμβάνουν πόρους του στόχου 1, ενίοτε και άλλων στόχων ή άλλων κοινοτικών πρωτοβουλιών, και παρ' όλα αυτά είναι μια περιφέρεια σε παρακμή, όπου λαμβάνονται αποφάσεις για οικονομικές πολιτικές που παράγουν μειώσεις θέσεων απασχόλησης.
<P>
Πρέπει, επίσης, να εξευρεθεί μια ισορροπία ανάμεσα στα κονδύλια για τις υποδομές - που συνήθως δημιουργούν προσωρινή απασχόληση - τις ενισχύσεις προς τις μικρές και μεσαίες επιχειρήσεις, τα νέα «κοιτάσματα» απασχόλησης, τις ΤΠΥΑ (Τοπικές Πρωτοβουλίες υπέρ της Απασχόλησης) κλπ., που δημιουργούν πιο μόνιμη απασχόληση.
<P>
Τα ταμεία πρέπει να διευκολύνουν τις υπηρεσίες για τα παιδιά και τους ηλικιωμένους, δηλαδή πρέπει να λαμβάνονται υπόψη έργα τα οποία να διευκολύνουν, στο πλαίσιο της ισότητας ευκαιριών, την πρόσβαση των γυναικών στην απασχόληση σε σύγκριση με τους άνδρες.
<P>
Και τελειώνω τώρα, κύριε Πρόεδρε, λέγοντας ότι χρειαζόμαστε περισσότερα κονδύλια για το περιβάλλον - ο στόχος 2 αφιερώνει μόνο το 5, 2 % - και συμμετοχή των τοπικών και περιφερειακών αρχών στα έργα που έχουν περιβαλλοντικό χαρακτήρα, διότι είναι σημαντικό να μην καταπατώνται από τους ελέγχοντες οι περιβαλλοντικές αρχές.

<SPEAKER ID=248 LANGUAGE="DE" NAME="Botz">
Κύριε Πρόεδρε, κύριε Επίτροπε, η συμβολή του εισηγητή ήταν επίσης πολύτιμη και ως προς το θέμα της μεταρρύθμισης των διαρθρωτικών ταμείων - μολονότι τυπικά βέβαια δεν είχε καμία υποχρέωση να κάνει κάτι τέτοιο. Αν πράγματι αυτές οι κατευθυντήριες γραμμές έχουν σκοπό να αντικατοπτρίζουν τους στόχους και την ευρωπαϊκή διάσταση της πολιτικής των διαρθρωτικών ταμείων, αν επομένως πραγματικά επισημαίνουν και προτεραιότητες για τον προγραμματισμό, τότε δεν πρέπει, φυσικά, ο αριθμός τους να είναι πολύ μεγάλος. Οι κατευθυντήριες γραμμές δεν επιτρέπεται να γίνουν γραμμές αποπροσανατολισμού!
<P>
Στο σημείο 7 της αίτησης ψηφίσματος μπορεί κανείς να αποκομίσει την εντύπωση ότι αυτές οι κατευθυντήριες γραμμές εννοούνται παρ' όλ' αυτά ως πολύ ειδικοί ποσοτικοί δείκτες, δηλαδή συγκεκριμένοι αριθμοί και ποσοστώσεις. Θα ήθελα να απευθύνω μια έντονη προειδοποίηση σχετικά μ' αυτό, επειδή πιστεύω ότι μπορεί κανείς να ανταποκριθεί σε ευρωπαϊκές κατευθυντήριες γραμμές, ακόμη κι αν ενδεχομένως αποτύχει ως προς τους συγκεκριμένους αριθμούς που δίδονται. Όπως όλοι ξέρουμε, πίσω απ' αυτά κρύβεται και το πρόβλημα που περιέχει αυτή η πρόταση της Επιτροπής, δηλαδή εκείνο του αποθεματικού των 10 %. Γιατί τίθεται το εντελώς συγκεκριμένο ερώτημα πάνω σε ποιά βάση θα αποφασίζει μελλοντικά η Επιτροπή - αν λάβουμε την σχετική απόφαση π.χ. τον επόμενο χρόνο - αν θα αφαιρεθεί ένα τέτοιο ποσόν από ένα κράτος μέλος, για να μοιραστεί εν συνεχεία σε άλλες περιοχές. Αν πρέπει να γίνει κάτι τέτοιο, τότε μόνο στην περίπτωση που πραγματικά δεν επιτευχθεί η εκτέλεση της κατευθυντήριας γραμμής και όχι απλά στην περίπτωση αποκλίσεων από συγκεκριμένα αριθμητικά δεδομένα. Πρέπει τότε πραγματικά να πρόκειται για αποτυχία ως προς λίγες σημαντικές ευρωπαϊκές κατευθυντήριες γραμμές.
<P>
Αν στο μέλλον τα κράτη μέλη - όπως άλλωστε έχει σχεδιαστεί, κι όπως θέλουμε σ' αυτό το Σώμα - πρόκειται πραγματικά να αποκτήσουν τη δυνατότητα να έχουν μεγαλύτερα περιθώρια κατά την εθνική μεταφορά ευρωπαϊκού προγραμματισμού, τότε πρέπει αυτές οι κατευθυντήριες γραμμές να μην είναι πολύ λεπτομερείς και υπερβολικά πολλές. Διαφορετικά θα δίναμε μεν τυπικά στα κράτη μέλη και στις περιφέρειες μεγαλύτερα περιθώρια, αλλά δεν θα το κάναμε ως προς τις λεπτομέρειες.
<P>
Επιτρέψτε μου να ευχαριστήσω τελειώνοντας τον συνάδελφό μας Howitt - ακόμη κι αν είμαστε πολύ λίγοι τώρα εδώ - για όσα έκανε. Γιατί όποιος διαβάσει προσεκτικά αυτήν την έκθεση - και αυτό το συνιστώ στους συναδέλφους μας - θα διαπιστώσει ότι δεν έκανε μόνο τυπικές σκέψεις, αλλά πραγματικά μίλησε με όλους, από τους ανώτερους διοικητικούς υπαλλήλους σε επίπεδο Επιτροπής μέχρι τους φορείς προγραμμάτων σε αρκετά κράτη μέλη, και κατέγραψε πολλές υποδείξεις, και συνιστώ σε μας ως συναδέλφους στην επόμενη συζήτηση να τις διαβάσουμε πολύ καλά!

<SPEAKER ID=249 LANGUAGE="IT" NAME="Bianco">
Κύριε Πρόεδρε, κύριε Επίτροπε, τα Διαρθρωτικά Ταμεία αποτέλεσαν ένα ιδιαίτερα σημαντικό κεφάλαιο της κοινοτικής πολιτικής και επέτυχαν, αναμφίβολα, σπουδαία αποτελέσματα για την ανάκαμψη ορισμένων περιοχών που ιστορικά και παραδοσιακά έχουν συχνά υποβαθμιστεί.
<P>
Αυτή τη στιγμή, έχουμε μπροστά μας έναν μεταβατικό χρόνο και ο κίνδυνος είναι ότι, επιβάλλοντας υπερβολικά αυστηρές κατευθύνσεις, μπορεί να προκληθεί ένα είδος στασιμότητας, αντί να δημιουργηθεί μία περαιτέρω ανάκαμψη. Είμαι και εγώ πεπεισμένος για το γεγονός ότι η έκθεση του κ. Howitt περιέχει ιδιαίτερα σημαντικές υποδείξεις και προσδιορίζει μία αναμφίβολα χρήσιμη πορεία. Θέτω το πρόβλημα, ωστόσο, μιας σύνδεσης μεταξύ των κατευθύνσεων και των προσανατολισμών που θα πρέπει να ακολουθηθούν για την λήξη του προγράμματος έως το 1999 και των κατευθυντήριων γραμμών σύνδεσης με το νέο πρόγραμμα, από το 2000 έως το 2006.
<P>
Υπάρχουν κριτήρια που πρέπει να καθοριστούν από την αρχή με απόλυτη σαφήνεια. Πιστεύω ότι δεν πρέπει να παραβλέψουμε, βάσει ακριβώς του ρόλου εκείνου που είχαν οι περιφέρειες καθώς και τα κράτη μέλη, να διεξάγουμε έναν διάλογο που να ξεκινά από τα χαμηλότερα στρώματα. Η ιδέα να δώσουμε οδηγίες μπορεί να είναι χωρίς άλλο χρήσιμη υπό την έννοια του ορισμού κοινών κατευθύνσεων στο εσωτερικό της Ευρωπαϊκής Ένωσης για την πραγματοποίηση συγκεκριμένων κοινών στόχων, αλλά δεν μπορούμε να υποτιμούμε την ζωτικότητα των περιφερειών, ζωτικότητα που προέρχεται ακριβώς από την ικανότητα που το κάθε κράτος έχει να εντοπίζει τα προβλήματα που πρέπει να αντιμετωπιστούν και τα προγράμματα που πρέπει να μελετηθούν.
<P>
Το βασικό κριτήριο της συνθήκης, που στοχεύει στο κοινωνικό ζήτημα, προσδίδει αυτό τον πρωταρχικό ρόλο στα κράτη και στις περιφέρειες που αποδεικνύουν, εξάλλου, ότι έχουν μία αξιοσημείωτη ζωτικότητα. Είναι μια πτυχή που δεν μπορούμε κατά κανένα τρόπο να ξεχάσουμε και την οποία θα πρέπει να λάβουμε υπόψη μας.
<P>
Στην έκθεση υπάρχουν, έπειτα, και άλλες υποδείξεις που θεωρώ πολύ σημαντικές: η σαφήνεια, η ταχύτητα, η πληροφόρηση που πρέπει να μεταδίδεται, η ελαστικότητα και, την ίδια στιγμή, η ικανότητα να εντάσσονται οι πολυάριθμες υποδείξεις σε πτυχές που έχουν εξαιρετικά συμπυκνωμένο περιεχόμενο. Οι οδηγίες είναι αναμφίβολα θετικές, αλλά πρέπει να συνδεθούν και με αυτές οι απαιτήσεις.

<SPEAKER ID=250 LANGUAGE="FI" NAME="Ryynδnen">
Αξιότιμε κύριε Πρόεδρε, ο στόχος της Επιτροπής για την προαγωγή της ευρωπαϊκής πολιτικής βάσει των κατευθυντηρίων γραμμών είναι φυσικά θετικός. Όπως και ο κύριος Howitt στην εξαιρετική γνωμοδότησή του, έτσι και εγώ θέλω να ρωτήσω πώς θα χρησιμοποιηθούν οι κατευθυντήριες γραμμές και αν θα εφαρμοστούν όπως παρουσιάστηκαν. Πρόκειται κατά κάποιο τρόπο για τα πλαίσια των κοινών οδηγιών που αφορούν τον έλεγχο των προγραμμάτων.
<P>
Κατά τη γνώμη μου, είναι πολύ σημαντικό οι κατευθυντήριες γραμμές να χρησιμοποιηθούν για τη βελτίωση της ποιότητας της πολιτικής στους διαφόρους τομείς. Στη καλύτερη περίπτωση αποτελούν ένα επιβοηθητικό μέσο για την ανταλλαγή εμπειριών, αυξάνοντας έτσι τις δυνατότητες των προγραμμάτων. Αυτό στην πράξη προϋποθέτει βελτιώσεις εκ μέρους όσων εργάζονται στους διαφόρους τομείς.
<P>
Στη σημερινή κατάσταση, με τις πολλές και διαφορετικές κατευθυντήριες γραμμές, δημιουργείται σύγχυση. Η Επιτροπή οφείλει να παρουσιάζει τους στόχους της ξεκάθαρα σε ένα έγγραφο, καθώς και να αποδεσμευθεί από τις απαιτήσεις για έλεγχο, ο οποίος διενεργείται τόσο αργά, ώστε δημιουργεί μόνο καθυστέρηση και απογοήτευση. Οι κατευθυντήριες γραμμές θα πρέπει να δημοσιευθούν αρκετά νωρίς, ούτως ώστε να έχουν θετικό αποτέλεσμα τα σχέδια των προγραμμάτων. Εφόσον αφορούν την καινούργια προγραμματισμένη περίοδο, η συμφωνία θα πρέπει να επιτευχθεί ως το τέλος του χρόνου. Επιπλέον, πρέπει να αυξηθεί η ενημέρωση και εκπαίδευση στους διαφόρους τομείς εάν επιζητούμε αποτελεσματικότερη επιβολή των κατευθυντήριων γραμμών.
<P>
Όπως ανέφερε και ο εισηγητής, οι κύριοι στόχοι θα πρέπει να εμπεριέχουν την στρατηγική για την περαιτέρω υποστήριξη του προγράμματος, τις δράσεις κατά τις μεταβατικές περιόδους ή την ολοκλήρωση του προγράμματος σε συγκεκριμένο τομέα. Μια στρατηγική για τις πραγματικές δαπάνες θα μπορούσε να αποτρέψει πολλά προβλήματα, όπως τις καθυστερήσεις, την έλλειψη λογοδότησης για τα έσοδα και την μη αξιοποίηση των πόρων, πράγματα τα οποία, δυστυχώς συμβαίνουν.
<P>
Επειδή οι συνθήκες στα κράτη μέλη διαφέρουν, θα πρέπει οι κοινοί στόχοι και οι κατευθυντήριες γραμμές να είναι ευέλικτοι. Όμως, οι τομείς μεγάλης προτεραιότητας, όπως η ανεργία, το περιβάλλον και οι ίσες ευκαιρίες, θα ευνοηθούν από έναν σαφή κοινό δείκτη.

<SPEAKER ID=251 LANGUAGE="DE" NAME="Schroedter">
Κύριε Πρόεδρε, ευχαριστώ τον κ. Howitt για την παρούσα έκθεση. Περισσότερα άλλωστε δεν μπορούσαν να γίνουν, αφού η διαβούλευση του Ευρωπαϊκού Κοινοβουλίου έγινε τόσο αργά. Πρέπει να πω ειλικρινά ότι είμαι πολύ απογοητευμένη που δεν είναι εδώ η κ. Wulf-Mathies. Μήπως αποφεύγει αυτήν την αντιπαράθεση;
<P>
Το επίμαχο σημείο είναι ο δεσμευτικός χαρακτήρας των κατευθυντηρίων γραμμών, που το περιλαμβάνουμε και πάλι στον νέο κανονισμό. Πραγματικά, τις περισσότερες πληροφορίες γι' αυτό μας τις δίνουν οι ερωτήσεις που έκανε ο εισηγητής και που περιλαμβάνονται στην αιτιολογική σκέψη της έκθεσης. Οι κατευθυντήριες γραμμές στην πραγματικότητα είναι γραφειοκρατικά χαρτιά. Τα κράτη μέλη τις αγνοούν. Ούτε η Επιτροπή ασκεί πίεση να αξιοποιηθούν ως κατευθυντήριες γραμμές για την τήρηση των ευρωπαϊκών στόχων, της ευρωπαϊκής πολιτικής συνοχής. Αυτό πρέπει να το επικρίνει κανείς δριμύτατα από την άποψη ότι οι κατευθυντήριες γραμμές πρέπει να συνιστούν μελλοντικά το κέντρο της ευρωπαϊκής διαρθρωτικής πολιτικής και ότι τότε θα πρέπει επίσης να γίνουν κατά κάποιον τρόπο το κέντρο ενός διαρθρωτικού κανονισμού, για να μπορεί ακόμη να γίνεται λόγος για ευρωπαϊκή πολιτική συνοχής.
<P>
Στον νέο κανονισμό, η Επιτροπή προέβη σε εκ νέου κατανομή των καθηκόντων. Αυτό ήταν πολύ σωστό, αν όμως περιοριστεί στη θέσπιση πλαισίου και στον έλεγχο, χρειάζεται τις κατευθυντήριες γραμμές ως στήριγμα. Αν οι εν λόγω κατευθυντήριες γραμμές δεν αποκτήσουν κεντρική σημασία, δεν θα υπάρχει ευρωπαϊκή πολιτική συνοχής. Αυτό είναι μία πολύ επικίνδυνη πράξη διάβρωσης της σημαντικότερης γέφυρας που διαθέτουμε εδώ.
<P>
Η βιώσιμη ανάπτυξη, οι ίσες ευκαιρίες και η απασχόληση μπορούν να επιτευχθούν μόνον αν αποτελούν κοινό στόχο. Αυτός ο κοινός στόχος απαιτεί επίσης κοινούς δρόμους, ακόμη κι αν η επί τόπου πορεία των περιφερειών παρουσιάζει ατομικές διαφορές.
<P>
Γι' αυτό, είναι πολύ σημαντικό να συνεχίσουμε εντατικά αυτήν τη συζήτηση. Ξέρουμε ότι πολλά κράτη μέλη δεν θέλουν κατευθυντήριες γραμμές. Αυτό αποτελεί αρκετή ευθύνη για το να τις αναπτύξουμε εδώ κάνοντάς τις ένα κεντρικό όργανο.

<SPEAKER ID=252 LANGUAGE="FR" NAME="Taubira-Delannon">
Κύριε Πρόεδρε, Κύριε Επίτροπε, επιθυμώ να εστιάσω την παρέμβασή μου σε μία από τις πτυχές της εξαίρετης έκθεσης του κ. Howitt, και κυρίως σχετικά με τις κατευθυντήριες γραμμές της Επιτροπής οι οποίες θα μπορούσαν, κατά τα λεγόμενα, να αποκτήσουν δεσμευτικό χαρακτήρα παρά το γεγονός ότι η νομική βάση στις οποίες θα στηριζόταν αυτό το δεσμευτικό δίκαιο δεν φαίνεται να είναι επαρκώς σαφής.
<P>
Εν πρώτοις, θα επιθυμούσα να υπενθυμίσω ότι αυτός ο μηχανισμός των Διαρθρωτικών Ταμείων αποτελεί ένα πρωτότυπο και αποτελεσματικό μηχανισμό και τούτο από πολλές απόψεις: τόσο από την κατάταξη των ζωνών στόχων οι οποίες λαμβάνουν υπόψη τις περιφερειακές διαφορές και τον υποδειγματικό τρόπο με τον οποίο συχνά τα Διαρθρωτικά Ταμεία εξυπηρέτησαν τις περιφερειακές πολιτικές - δεδομένου ότι αυτά τα Διαρθρωτικά Ταμεία πράγματι διάρθρωσαν - χάρη σε διαρθρώσεις οι οποίες μπόρεσαν να άρουν την απομόνωση περιοχών με τη βοήθεια και τη στήριξη οικονομικών δραστηριοτήτων, κυρίως στην ύπαιθρο, και ιδίως στον τομέα της γεωργικής διαφοροποίησης, με τη βοήθεια στην κατάρτιση και την αναπροσαρμογή που στήριξαν σημαντικά την απασχόληση. Ο τρόπος με τον οποίο συλλήφθηκε είναι ενδιαφέρων: η διαδικασία συγκέντρωσης στηρίζεται σε αναπτυξιακά περιφερειακά σχέδια και τα ενιαία έγγραφα προγραμματισμού των οποίων η διάρκεια και περιοδικότητα έχουν πλέον αναπτυχθεί σε μεγάλο βαθμό σήμερα.
<P>
Οι βασικές αρχές στις οποίες στηρίχθηκε η κατάρτισή του είναι εξίσου ενδιαφέρουσες: μπορεί να αναφερθούν ιδιαίτερα η αρχή της προσθετικότητας που προκαλεί τη συνέργια των παρεμβάσεων των κρατών μελών, των περιφερειακών αρχών, και των αρχών της Ευρωπαϊκής Ένωσης, η αρχή της συμβατότητας με τα κείμενα, δηλαδή τις Συνθήκες, τους κανονισμούς, αλλά επίσης και με τις μεγάλες αρχές της Ένωσης, για παράδειγμα την προτεραιότητα στο περιβάλλον, την απασχόληση, και την ισότητα των ευκαιριών μεταξύ ανδρών γυναικών και, τέλος, η αρχή της επικουρικότητας στην περιφερειακή πολιτική που καταδεικνύει αξιοθαύμαστα την αναγκαιότητα και την αποτελεσματκότητά του.
<P>
Αναφορικά με τα μέσα σκέπτομαι σχετικά με το σημείο αυτό το κοινοτικό πλαίσιο στήριξης το οποίο διασφαλίζει τη σύνθεση και τη συνοχή προς το πρόγραμμα καθώς, επίσης, και προς τα επιχειρησιακά προγράμματα τα οποία διευκρινίζουν τις λεπτομέρειες εκτέλεσης. Είναι προφανές ότι εναπομένουν πολλά ακόμα να πραγματοποιηθούν όσον αφορά την αξιολόγηση, όχι μόνο σε επίπεδο κατάρτισης των συμβάσεων, αλλά επίσης όσον αφορά τις προθεσμίες δημοσίευσης των εν λόγω αξιολογήσεων προκειμένου να είναι χρήσιμες.
<P>
Είναι απόλυτα λογικό και καθησυχαστικό ότι η Επιτροπή φρόντισε, σε αυτό το επίπεδο παρέμβασης, να μην απολέσει η Ευρωπαϊκή Ένωση την ικανότητα προσαρμογής των κατευθυντήριων γραμμών όσον αφορά τις περιφερειακές πολιτικές και τη χρήση των Διαρθρωτικών Ταμείων. Αυτό, προφανώς, θέτει το θέμα της νομιμότητας που ανέφερα προηγουμένως σχετικά με τη νομική βάση, αλλά, επίσης, και της ενεργού συμμετοχής του Ευρωπαϊκού Κοινοβουλίου, που τελικά αποτελεί πολιτική αρχή, και συνεπώς της συμβολής του στη χάραξη των εν λόγω κατευθυντήριων γραμμών.
<P>
Πάντως, πρόκειται κυρίως για την εξεύρεση ισορροπίας, χωρίς αμφιβολία δύσκολης, μεταξύ της αρχής, δηλαδή της επικουρικότητας η οποία δεν μπορεί να αμφισβητηθεί, και ενός στόχου, δηλαδή της συνοχής που απαιτεί αναγκαστικά συντονισμένες παρεμβάσεις ακόμα και προσαρμογές.
<P>
Τα διακυβευόμενα είναι σημαντικά γιατί πρόκειται για την επίτευξη μίας διάρθρωσης και μίας συμβατότητας μεταξύ του απαραίτητου συντονισμού και της βούλησης των οικονομιών να απελευθερωθούν από την εξάρτηση.

<SPEAKER ID=253 LANGUAGE="EN" NAME="Nicholson">
Κύριε Πρόεδρε, χαιρετίζοντας την έκθεση, επιτρέψτε μου να συγχαρώ τον εισηγητή για την εργασία του και τις προσπάθειες που κατέβαλε για να συμβουλευτεί όσο το δυνατόν πιο εμπεριστατωμένα, ούτως ώστε να εξακριβώσει πώς λειτουργούν γενικά οι κατευθυντήριες γραμμές των Διαρθρωτικών Ταμείων.
<P>
Ευελπιστώ ότι η Επιτροπή θα λάβει σοβαρά υπόψη την έκθεση του κ. Howitt που συζητήθηκε από τη Συνέλευση σήμερα, γιατί δεν αναγνώρισε μόνο τους τομείς των προβλημάτων, αλλά άσκησε εποικοδομητική κριτική στο κατά πόσο τα προβλήματα μπορούν να τεθούν, ούτως ώστε να γίνει η εφαρμογή των κατευθυντηρίων γραμμών πιο αποτελεσματική, συνεισφέροντας ως εκ τούτου σε μεγαλύτερη διαφάνεια και αποτελεσματικότητα.
<P>
Συμμερίζομαι την άποψη σύμφωνα με την οποία, λόγω των διαφορετικών καταστάσεων στα κράτη μέλη, θα πρέπει να προσφέρεται κάποια ευελιξία. Αν υπάρχουν πολλές κατευθυντήριες γραμμές, το πρόβλημα θα πρέπει να τεθεί δίχως να υποχρεωθούν τα κράτη μέλη να δεχθούν αυτό που μπορεί να αποδειχθεί ότι είναι επιζήμια ομοιομορφία. Η απλοποίηση πρέπει να σημαίνει κάτι παραπάνω από ένα απλό και καθαρό σύστημα που θα εφαρμοστεί στις Βρυξέλλες το οποίο, όμως, δεν θα μπορεί να εφαρμοστεί σε επίπεδο κράτους μέλους.
<P>
Ο εισηγητής σάς βεβαιώνει ότι τα υπάρχοντα προγράμματα πρέπει να ολοκληρωθούν αποτελεσματικά και ότι τα μελλοντικά προγράμματα πρέπει να διευκρινιστούν με περισσότερες λεπτομέρειες. Είναι απαράδεκτο που δημοσιεύθηκαν κανονισμοί χωρίς τη σωστή νομική βάση και δεν διαβάστηκαν από πολλούς. Φυσικά, η Επιτροπή μπορεί να ισχυριστεί ότι αυτό αφορά έναν τομέα με τον οποίο δεν είναι εξοικειωμένη και ότι οφείλουμε να λάβουμε υπόψη τον πειραματικό χαρακτήρα των κατευθυντηρίων γραμμών. Δεν μπορούμε να δώσουμε μία τέτοια ανεπαρκή απάντηση στους ευρωπαίους πολίτες, στους οποίους πρέπει τελικά να δίνουμε όλοι λογαριασμό. Η Επιτροπή έχει μεγάλη εμπειρία και πραγματογνωμοσύνη σε παρόμοιους τομείς και για αυτό δεν πρέπει να την αφήσουμε να μας γκρινιάζει ότι υπάρχουν πολλά που πρέπει να γίνουν και ότι πρέπει να συνεχίσουμε έτσι. Θα ζητούσα από την Επιτροπή να λάβει αυτό το σημείο υπόψη της.

<SPEAKER ID=254 NAME="Brittan, Sir Leon">
Κύριε Πρόεδρε, θα ήθελα να ευχαριστήσω το Κοινοβούλιο και, ιδιαίτερα, τον κ. Howitt για αυτό το σημαντικό σχέδιο έκθεσης και ψηφίσματος. Παρ' όλα κάποια κριτικά σχόλια που έγιναν στην έκθεση, κυρίως όσον αφορά τον χρόνο και τον τρόπο παρουσίασης των κατευθυντηρίων γραμμών της Επιτροπής, στο σχέδιο ψηφίσματος εμπεριέχονται πολλά, με τα οποία μπορεί να συμφωνήσουμε απόλυτα. Για παράδειγμα, υπενθυμίζει τον συνολικό σκοπό των κατευθυντηρίων γραμμών, οι οποίες έγιναν για να παρέχουν μία γενική πολιτική και ένα πλαίσιο προτεραιοτήτων, μέσα στο οποίο θα γίνουν οι προσαρμογές στα σημερινά προγράμματα. Δεν υπήρχε ποτέ πρόθεση να θίξουμε σχέδια που είχαν ήδη ξεκινήσει και εφαρμόζονταν με ικανοποιητικό τρόπο.
<P>
Το ψήφισμα αναγνωρίζει ότι, αν και οι κατευθυντήριες γραμμές παρέχουν το μέσον για να θέσουμε τις προτεραιότητές μας για την Ένωση συνολικά, πρέπει να λάβουμε, εξίσου, υπόψη τις τοπικές περιστάσεις για να αποφασίσουμε για τις προσαρμογές των προγραμμάτων. Οι κατευθυντήριες γραμμές, άλλωστε, επιβεβαιώνουν αυτήν την άποψη.
<P>
Παρομοίως, θα επιδοκιμάζαμε πλήρως την πρόταση του ψηφίσματος, σύμφωνα με την οποία οι κατευθυντήριες γραμμές θα πρέπει να θεωρηθούν ως μηχανισμοί για την ανταλλαγή της καλύτερης πρακτικής μεταξύ όλων των εταίρων σε περιφερειακό, εθνικό και ευρωπαϊκό επίπεδο. Αυτή είναι μία πτυχή που θα μπορούσε να ενισχυθεί με χρήσιμο τρόπο σε μελλοντικές κατευθυντήριες γραμμές για την επόμενη περίοδο προγραμματισμού.
<P>
Όσον αφορά τη συμβουλευτική φύση των κατευθυντηρίων γραμμών, θα ήθελα να επαναλάβω ότι ανέκαθεν ο σκοπός των κατευθυντήριων γραμμών ήταν μόνο η παροχή ενός γενικού πλαισίου. Ως προς το νομικό τους καθεστώς, η Επιτροπή ανέκαθεν έδινε έμφαση στην άποψη ότι οι κατευθυντήριες γραμμές έχουν συμβουλευτικό χαρακτήρα, και στον ρόλο των επιτροπών παρακολούθησης και άλλων σχετικών αρχών των προγραμμάτων προσαρμογής. Πράγματι, οι κατευθυντήριες γραμμές ήταν μία απάντηση στην απαίτηση των ίδιων των κρατών μελών ότι η Επιτροπή οφείλει να θέσει προσανατολισμούς πολιτικής, σύμφωνα με την αρχή της επικουρικότητας, για να διευκολύνει την άσκηση προσαρμογής στη μέση των προγραμμάτων. Συνεπώς, οι κατευθυντήριες γραμμές δεν έχουν ούτε την καταστροφική πρόθεση, ούτε το καταστροφικό αποτέλεσμα που κάποιοι φοβήθηκαν ή ισχυρίζονταν ότι θα είχαν.
<P>
Πράγματι, υπογραμμίστηκε ιδιαίτερα ότι κάθε αλλαγή στα σημερινά προγράμματα των στόχων αριθ. 1 και 6 θα πρέπει να αποσκοπεί στην αύξηση της δημιουργίας θέσεων απασχόλησης. Είναι ξεκάθαρο ότι αυτό επεδίωξαν οι κατευθυντήριες γραμμές. Για αυτό, η Επιτροπή δεν θα μπορούσε να συμμεριστεί την άποψη ότι οι κατευθυντήριες γραμμές δεν δίνουν αρκετή έμφαση στην κοινωνική οικονομία και στις νέες πηγές απασχόλησης.
<P>
Ένα σημαντικό μέρος του εγγράφου είναι αφιερωμένο στην προώθηση του τοπικού δυναμικού, μέσω τοπικών πρωτοβουλιών για την ανάπτυξη και την απασχόληση. Οι κατευθυντήριες γραμμές υπογραμμίζουν, για παράδειγμα, το πεδίο μέσα στο οποίο οι επιχειρήσεις θα έχουν οικονομικά οφέλη από τον τομέα της αγοράς τοπικών προϊόντων και υπηρεσιών ποιότητας και δίνουν επίσης έμφαση στο δυναμικό των συνεταιρισμών, των ταμείων αλληλασφάλισης, των συλλόγων και των ιδρυμάτων.
<P>
Αν και μπορεί να χρηματοδοτήθηκαν πιο συχνά ενέργειες στον τομέα των ίσων ευκαιριών από ότι με το Ευρωπαϊκό Κοινωνικό Ταμείο, η Επιτροπή συμφωνεί με τον εισηγητή ότι τέτοιες οριζόντιες πτυχές πρέπει να λαμβάνονται υπόψη σε όλους τους τομείς που χρηματοδοτούνται από τα ταμεία. Το ίδιο ισχύει, για παράδειγμα, για το περιβάλλον και τη βιώσιμη ανάπτυξη. Αυτό, όμως, είναι ένα ζήτημα που πρέπει να χειριστούν τα ίδια τα κράτη μέλη όταν συγκεντρώνουν τα προγράμματά τους, αφού ο σκοπός των κατευθυντήριων γραμμών ήταν η εφαρμογή τους σε όλα τα ταμεία.
<P>
Πολλά από τα υπόλοιπα σημεία του ψηφίσματος δεν αναφέρονται στις κατευθυντήριες γραμμές ως προς την προσαρμογή των σημερινών προγραμμάτων, αλλά στις προτάσεις της Επιτροπής για τις μελλοντικές κατευθυντήριες γραμμές, σύμφωνα με το άρθρο 9(4) του προτεινόμενου γενικού κανονισμού, όσον αφορά τα Διαρθρωτικά Ταμεία μετά το 1999. Όπως ανέφερε και ο εισηγητής στην έκθεσή του, δεν έχει πρόθεση σε αυτήν την άσκηση να σφετεριστεί τις συζητήσεις της μεταρρύθμισης που γίνεται αλλού. Είμαι, όμως, βέβαιος ότι η Επιτροπή θα λάβει σοβαρά υπόψη της τα σημεία που εθίγησαν σχετικά με το ότι πρέπει οι κατευθυντήριες γραμμές να είναι έτοιμες στο μέλλον στην ώρα τους και να είναι ευανάγνωστες, αν και δεν θα μπορούσα να συμφωνήσω ότι η επανεξέταση στα μέσα της περιόδου είχε σχεδόν ολοκληρωθεί, όταν οι κατευθυντήριες γραμμές δημοσιεύθηκαν στην παρούσα περίπτωση.

<SPEAKER ID=255 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί αύριο, στις 9.00

<CHAPTER ID=9>
Ασφάλεια στις ηλεκτρονικές επικοινωνίες
<SPEAKER ID=256 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (Α4-0189/98) του κ. Ullmann, εξ ονόματος της Επιτροπής Νομικών Θεμάτων και Δικαιωμάτων των Πολιτών σχετικά με την ανακοίνωση της Επιτροπής στο Συμβούλιο, το Ευρωπαϊκό Κοινοβούλιο, την Οικονομική και Κοινωνική Επιτροπή και την Επιτροπή των Περιφερειών: Κατοχύρωση ασφάλειας και εμπιστοσύνης στις ηλεκτρονικές επικοινωνίες προς ένα ευρωπαϊκό πλαίσιο για ψηφιακές υπογραφές και κρυπτοθέτηση [COM(97)0503 - C4-0648/97]

<SPEAKER ID=257 NAME="Ullmann">
Κύριε Πρόεδρε, η νομική εξίσωση της ψηφιακής υπογραφής με τη συμβατική γραπτή της μορφή είναι ο πυρήνας της παρούσας έκθεσης. Σκοπός της είναι να διατυπωθεί η απάντηση του Κοινοβουλίου στην ανακοίνωση της Επιτροπής για την ηλεκτρονική επικοινωνία και ένα ευρωπαϊκό πλαίσιο για τις ψηφιακές υπογραφές και την κρυπτοθέτηση.
<P>
Αν κανείς προσέξει καλά αυτήν την κεντρική άποψη, βλέπει αμέσως ποιές συνέπειες πρέπει να ληφθούν υπ' όψιν. Πρόκειται για κανόνες όπως η νομική αξιοπιστία της ψηφιακής πιστοποίησης, π.χ. ως προς τη νομική ισχύ συμβάσεων ή την ακεραιότητα των κειμένων που ανταλλάσσονται στο πλαίσιο της ηλεκτρονικής επικοινωνίας. Πρέπει να μπορούν να χρησιμοποιηθούν ως αποδεικτικό μέσο σε δικαστικές διαδικασίες, για να αναγνωριστούν και από αυτήν την άποψη ως ισοδύναμες προς τη συμβατική μορφή.
<P>
Δεν μπορεί τώρα σκοπό της παρουσίασης της έκθεσής μου να αποτελέσει η ανάλυση λεπτομερειών όπως π.χ. πώς μπορούν να διασφαλιστούν με ψηφιακές τεχνικές η αυθεντικότητα των υπογραφών, η ακεραιότητα του κειμένου και το εμπιστευτικό των πληροφοριών. Αντίθετα, θέλω να υπογραμμίσω ότι η ανακοίνωση της Επιτροπής αποτελεί προετοιμασία και μέρος ενός ολόκληρου συνόλου νομικών πρωτοβουλιών, τις οποίες προετοιμάζει ή έχει ήδη επεξεργαστεί, και που όλες τους στοχεύουν στην αξιοποίηση νέων τεχνολογιών για την περαιτέρω ανάπτυξη της κοινής αγοράς, ιδίως στον τομέα της ελεύθερης κυκλοφορίας αγαθών, υπηρεσιών και κεφαλαίου.
<P>
Η έκθεση προτείνει να ενθαρρύνει με έμφαση το Κοινοβούλιο αυτές τις πρωτοβουλίες και να τις υποστηρίξει. Όσον αφορά το θέμα των ψηφιακών υπογραφών και της κρυπτογράφησης, θα έπρεπε να ενισχύσουμε την Επιτροπή να εμμείνει οπωσδήποτε σε δύο κατευθύνσεις που χάραξε στην ανακοίνωση. Στην αντιμετώπιση των πιστοποιητικών που ήδη είναι διαδεδομένα στο ηλεκτρονικό εμπόριο, πρέπει να δοθεί το προβάδισμα στην αρχή της αμοιβαίας αναγνώρισης σε επίπεδο ΕΕ έναντι όλων των προσπαθειών μιας ενιαίας πιστοποίησης.
<P>
Εξ ίσου σημαντικό είναι για το Κοινοβούλιο να ακολουθήσει την Επιτροπή ως προς την θέση ότι πρέπει να έχει προτεραιότητα η προστασία της ιδιωτικής σφαίρας απέναντι στις τάσεις που υπάρχουν σε μερικά κράτη μέλη να καταστήσουν κανόνα την κρατική πρόσβαση στην ψηφιακή επικοινωνία για λόγους ασφαλείας. Πρέπει να υπάρχει και στην ψηφιακή αλληλογραφία κάτι σαν το συμβατικό απόρρητο των επιστολών.
<P>
Χαίρομαι που οι επιτροπές που συμμετείχαν στη διαδικασία γνωμοδότησης ψηφίζουν προς την ίδια κατεύθυνση. Το ότι δεν μπορώ να εγκρίνω την μια τροπολογία της Επιτροπής Οικονομικής, Νομισματικής και Βιομηχανικής Πολιτικής οφείλεται μόνο σε τυπικούς και όχι σε ουσιαστικούς λόγους. Αναφέρεται στο θέμα της νομικής ευθύνης που, όπως είπα και στην αρχή, ξεπερνάει το πλαίσιο της παρούσας έκθεσης. Η Επιτροπή θα επεξεργαστεί το θέμα της νομικής ευθύνης στην οδηγία πλαίσιο για το ηλεκτρονικό εμπόριο.
<P>
Τελειώνω ελπίζοντας ότι το σχέδιο οδηγίας για τις ψηφιακές υπογραφές που εξήγγειλε η Επιτροπή θα μπορέσει το συντομότερο δυνατόν να αποτελέσει αντικείμενο επεξεργασίας και να ψηφιστεί με το ίδιο πνεύμα, έτσι ώστε οι νέες ρυθμίσεις του ηλεκτρονικού εμπορίου να δώσουν, μαζί με το ενιαίο νόμισμα, επιπλέον ώθηση στην κοινή αγορά.
<P>
Από τις γραμμές εκτέλεσης των μεσαιωνικών αυτοκρατορικών πιστοποιητικών στη νομική εξίσωση της ψηφιακής υπογραφής! Δεν αποτελεί αυτό προοπτική, στην οποία είναι απαραίτητο να εμμείνουμε, ειδικά υπό τους όρους της παγκοσμιοποίησης;

<SPEAKER ID=258 NAME="van Velzen, W.G">
Κύριε Πρόεδρε, κύριε Επίτροπε, συνάδελφοι, η ανακοίνωση της Ευρωπαϊκής Επιτροπής που συζητούμε αποτελεί ένα σημαντικό βήμα για την ενίσχυση της εμπιστοσύνης των πολιτών και του επιχειρηματικού κόσμου στην πραγματοποίηση ηλεκτρονικών συναλλαγών. Θα ήθελα να ευχαριστήσω θερμά τον κύριο Ullmann για την έκθεσή του αλλά και την Ευρωπαϊκή Επιτροπή για την πολύ επικοδομητική της συνεργασία.
<P>
Έχει περάσει η ώρα και γι' αυτό θα περιορισθώ σε λίγες παρατηρήσεις. Καταρχήν να πω ότι η ομάδα του ΕΛΚ καλωσορίζει την απόφαση της Ευρωπαϊκής Επιτροπής σχετικά με τη σαφή διάκριση που θα πρέπει να γίνει μεταξύ των ηλεκτρονικών υπογραφών αφενός, και της κρυπτοθέτησης αφετέρου, δύο έννοιες που θα πρέπει να διαχωρισθούν σαφώς. Η ομάδα του ΕΛΚ προσυπογράφει την απόφαση αυτή, δεδομένου του ότι οι έντονες συζητήσεις σχετικά με τη ρύθμιση της πρόσβασης στις κλείδες κωδικοποίησης θα καθυστερήσουν σίγουρα τη νομοθεσία σχετικά με το ηλεκτρονικό εμπόριο, τη στιγμή ακριβώς που θα πρέπει να βιαστούμε στην Ευρώπη για να συμβαδίσουμε με τις Ηνωμένες Πολιτείες.
<P>
Φυσικά η θέση της Ομάδας του Ευρωπαϊκού Λαϊκού Κόμματος σε σχέση με την εισαγωγή μεταβατικών νομοθετικών ρυθμίσεων για την κρυπτοθέτηση είναι απολύτως σαφής. Το ζήτημα είναι εάν θα πρέπει για λόγους ασφαλείας να υπάρξει κεντρική συλλογή και φύλαξη των κλειδών, ερώτημα στο οποίο η Ομάδα του Ευρωπαϊκού Λαϊκού Κόμματος απαντά αρνητικά. Το σημαντικότερο επιχείρημα κατά της κεντρικής συλλογής και φύλαξης των κλειδών είναι η έλλειψη αποτελεσματικότητας του μέτρου αυτού. Όχι μόνο οι μεταβατικές ρυθμίσεις θα επιφέρουν σημαντικό κόστος, όχι μόνο θα θιγεί η ιδιωτική ζωή των χρηστών των κλειδών, αλλά επίσης τα μέτρα που προτείνουν οι αστυνομικές υπηρεσίες είναι και αφελή, διότι ένας ή μία νομοταγής πολίτης θα παραδώσει, ως οφείλει, ένα αντίγραφο της κλείδας του/της, αλλά δεν θα πράξει βέβαια το ίδιο και ένας κακοποιός.
<P>
Με δύο λόγια, η κεντρική συλλογή και φύλαξη των κλειδών δεν αποτελεί αποτελεσματικό μέτρο και επιπλέον μπορεί να πλήξει ανεπανόρθωτα την εμπιστοσύνη του κοινού στις ηλεκτρονικές συναλλαγές. Χαίρομαι που και η κυβέρνηση των Ηνωμένων Πολιτειών κατέληξε στο ίδιο συμπέρασμα. Βέβαια οι αστυνομικές αρχές θα πρέπει να έχουν το δικαίωμα να ζητούν από υπόπτους την κλείδα τους μετά από εξουσιοδότηση των δικαστικών αρχών.
<P>
Και εδώ θα ήθελα να κάνω τη δεύτερή μου παρατήρηση. Είναι ζωτικής σημασίας να κερδίσουμε την εμπιστοσύνη των πολιτών και του επιχειρηματικού κόσμου προς τις ηλεκτρονικές συναλλαγές με μία τελική ρύθμιση περί αστικής ευθύνης. Η ρύθμιση αυτή θα πρέπει να είναι νομικά αναγνωρισμένη, ειδάλλως σε περιπτώσεις ζημίας οι πολίτες και οι επιχειρήσεις θα μείνουν με άδεια τα χέρια. Φυσικά το ζήτημα της θέσπισης τέτοιων κανονισμών αφορά πρώτα από όλα τα ίδια τα κράτη μέλη. Είναι ωστόσο επίσης σημαντικό εξαιτίας του διασυνοριακού χαρακτήρα των συναλλαγών και εξαιτίας των κανόνων της ενιαίας αγοράς να παρακολουθεί η Ευρωπαϊκή Επιτροπή τα πράγματα με μεγάλη προσοχή και να προτείνει μέτρα εναρμόνισης όπου το κρίνει αναγκαίο. Χαίρομαι επίσης που η νέα αυτή οδηγία ερμηνεύεται έτσι και από την Ευρωπαϊκή Επιτροπή.
<P>
Αναφέρθηκα σε αυτά τα δύο ζητήματα διότι δυστυχώς τα σημεία που μόλις έθιξα και τα οποία έγιναν δεκτά με συντριπτική πλειοψηφία από την Επιτροπή Οικονομικής, Νομισματικής και Βιομηχανικής Πολιτικής απορρίφθηκαν από τη νομική επιτροπή. Ελπίζω πραγματικά ότι το Κοινοβούλιο θα διορθώσει στο σημείο αυτό το λάθος της νομικής επιτροπής.

<SPEAKER ID=259 LANGUAGE="DE" NAME="Berger">
Κύριε Πρόεδρε, αξιότιμε κ. Επίτροπε, αγαπητοί συνάδελφοι, θέλω κι εγώ να ευχαριστήσω πρώτα θερμά τον κ. εισηγητή για την έκθεσή του. Πιστεύω ότι συμφωνούμε πως η εξέλιξη των μέσων ηλεκτρονικής επικοινωνίας γίνεται με τόσο ιλιγγιώδη ρυθμό, ώστε κι εμείς πρέπει να προχωρήσουμε πολύ γρήγορα στον καθορισμό του νομικού πλαισίου αυτής της νέας μορφής επικοινωνίας. Πρέπει επίσης να επικροτηθεί η κίνηση της Επιτροπής να επεξεργαστεί μια ευρωπαϊκή πολιτική για ένα κοινό πλαίσιο για τις ψηφιακές υπογραφές και για την κρυπτοθέτηση, αν μη τι άλλο επειδή το ηλεκτρονικό εμπόριο, καθώς και όλα τα άλλα είδη χρησιμοποίησης των νέων τεχνολογιών δεν περιορίζονται πλέον από εθνικά σύνορα. Στην ΕΕ έχουμε τη δυνατότητα να αναπτύξουμε ένα τέτοιο κοινό νομικό πλαίσιο.
<P>
Υπό το πρίσμα του απολύτως επείγοντος, πρέπει επίσης να επικροτηθεί το ότι το συγκεκριμένο σχέδιο οδηγίας έχει ήδη υποβληθεί, ενώ εμείς ακόμη συζητάμε σήμερα το προπαρασκευαστικό έγγραφο. Όμως το ηλεκτρονικό εμπόριο ξεπερνά κατά πολύ τα όρια της Ένωσης και ήδη σήμερα δεν έχει σύνορα. Αυτή είναι και η αιτία της έκκλησής μας προς την Επιτροπή και τα κράτη μέλη να προωθήσουν με έμφαση συμφωνίες σε διεθνές επίπεδο.
<P>
Η επεξεργασία του θέματος της ασφάλειας και του εμπιστευτικού χαρακτήρα των ηλεκτρονικών επικοινωνιών, όπως αναφέρθηκε, έχει δύο κεντρικούς τομείς, τον τομέα της ασφάλειας και τον περισσότερο κρυπτογραφικό τομέα. Σχετικά με την ασφάλεια των μεταβιβαζομένων πληροφοριών, από τη μια πρέπει να μπορεί να διαπιστωθεί από πού έρχεται η πληροφορία, από την άλλη δε πρέπει να διασφαλίζεται ότι η πληροφορία θα φθάσει στον παραλήπτη χωρίς ν' αλλοιωθεί καθ' οδόν.
<P>
Αυτά τα θέματα είναι ζωτικής σημασίας από την άποψη των καταναλωτών, καθώς επίσης και για την διασφάλιση της εμπιστοσύνης των ανθρώπων προς αυτά τα μέσα επικοινωνίας. Η εξέλιξη αυτή σημαίνει για τον άνθρωπο, αλλά και για την οικονομία, μια τεράστια προσαρμογή και πρόκληση. Όλοι οι ενεχόμενοι θα αξιοποιήσουν αυτήν τη δυνατότητα μόνο αν διασφαλίζεται ο εμπιστευτικός χαρακτήρας των στοιχείων που ανταλλάσσουν, και κυρίως επίσης αργότερα, κατά τις ηλεκτρονικές πληρωμές, είναι δεδομένη η επαρκής νομική ασφάλεια για τις συναφθείσες συμβάσεις και την ηλεκτρονική ανταλλαγή χρημάτων.
<P>
Εδώ θέλω επίσης να προβάλω την απαίτηση να αναλάβουν και τα όργανα της ΕΕ, καθώς και η Επιτροπή, ένα ρόλο προπομπού στην χρησιμοποίηση των ψηφιακών υπογραφών, και μάλιστα τόσο στην επικοινωνία μεταξύ τους όσο και με τρίτους. Πιστεύω ότι αυτό θα ήταν ένα σημαντικό βήμα για να ενισχυθεί η εμπιστοσύνη των ανθρώπων στις ψηφιακές υπογραφές και γενικά στην ηλεκτρονική επικοινωνία.
<P>
Ειδικά από την τελευταία σκέψη συνάγω και το αίτημα ότι χρειαζόμαστε σε όλα τα κράτη μέλη μια σαφή διάταξη που θα εξισώνει τις ηλεκτρονικές με τις συμβατικές υπογραφές. Παρ' όλην την υποστήριξη μιας κοινής πολιτικής και γενικά της ανάπτυξης του ηλεκτρονικού εμπορίου, πρέπει να αναφερθούμε σε μερικά προβλήματα που πρέπει ακόμη να λυθούν και όπου υπάρχουν διάφορες επιλογές. Αυτό αφορά ιδιαίτερα την περίπτωση της νομικής ευθύνης. Πιστεύω όμως ότι θα μπορέσουμε σύντομα να λύσουμε και αυτό το πρόβλημα και να δημιουργήσουμε έτσι ένα δυναμικό για νέες θέσεις εργασίας στην Ευρώπη και για την στήριξη της οικονομίας.

<SPEAKER ID=260 LANGUAGE="IT" NAME="Malerba">
Κύριε Πρόεδρε, κύριε Επίτροπε, το έγγραφο που παρουσίασε η Ευρωπαϊκή Επιτροπή είναι καλό, αλλά δεν παύει να είναι ένα έγγραφο συζήτησης και συλλογισμού. Ως πρώτη παρατήρηση, θα ήθελα να δηλώσω ότι η Ευρωπαϊκή Επιτροπή θεωρεί ότι η νομοθετική εργασία στον τομέα αυτό είναι επείγουσα, αναγκαία, και χρειάζεται ενθάρρυνση, δεδομένου ότι τώρα πια έχουν αρχίσει να εκφράζονται ανά τον κόσμο, καθώς και στα ίδια τα κράτη μέλη της Ένωσης, σημαντικές νομοθετικές πρωτοβουλίες σε θέματα ηλεκτρονικής υπογραφής.
<P>
Πιστεύω, όπως παρατήρησε ήδη ο συνάδελφος κ. Van Velzen, ότι είναι σημαντικό να υπογραμμίσουμε την διάκριση μεταξύ υπηρεσιών αυθεντικότητας και υπηρεσιών εμπιστευτικότητας. Υπάρχει επείγουσα ανάγκη κυρίως για τις πρώτες, για την ηλεκτρονική υπογραφή. Χρειάζεται μια μεθοδολογία, ή ένα σύνολο μεθοδολογιών, με νομική αξία για την ηλεκτρονική υπογραφή, που είναι η πρώτη βάση για την οικοδόμηση της εμπιστοσύνης του καταναλωτή και το θεμέλιο της σύμβασης του ηλεκτρονικού εμπορίου.
<P>
Η πρόκληση, από πολιτιστικής κυρίως άποψης, δεν είναι μικρής σημασίας. Χρειάζεται μία επανεκπαίδευση του δημόσιου και ιδιωτικού τομέα και μια επανεξέταση ορισμένων πτυχών του διοικητικού δικαίου και των συμβάσεων, για να αποκτήσει ουσία η αρχή της εξίσωσης μεταξύ γραπτής και ηλεκτρονικής υπογραφής. Η επιβράβευση της επιτυχίας θα είναι ένα ποσοτικό και ποιοτικό κέρδος παραγωγικότητας, κυρίως κατά τις εξωτερικές διαδικασίες των επιχειρήσεων. Πρόκειται για μία αναγκαία πορεία για να αντιμετωπίσουμε την αυξανόμενη πολυπλοκότητα των διαδικασιών που δημιουργούν πλούτο στην κοινωνία μας και, επιτρέψτε μου να πω, για να απελευθερωθούμε από μια κάποια δόση γραφειοκρατικής αναποτελεσματικότητας.
<P>
Αυτή η διαδικασία εκσυγχρονισμού των κανόνων των εμπορίου, στα πλαίσια της ηλεκτρονικής διάστασης, πρέπει να προωθηθεί από την βιομηχανία, αλλά πρέπει σε αυτήν να συμμετέχουν και οι διοικήσεις και να λάβει την προτροπή και την νομιμοποίηση των νομοθετικών και πολιτικών οργάνων. Κατά την γνώμη μου, η αλλαγή που προωθείται από το ηλεκτρονικό εμπόριο περιέχει ένα επαναστατικό σπέρμα και αναρωτιέμαι αν υπάρχει ακόμα και η ανάγκη να ξεπεράσουμε την παράδοση του νόμου που αποτελείται από κανόνες και απαγορεύσεις, υπέρ μιας νομοθεσίας που αποτελείται από αρχές και όρους και κατά συνέπεια είναι πιο ευέλικτη, εξελικτική και αποδεκτή σε παγκόσμιο επίπεδο.
<P>
Πιστεύω ότι η πρωτοβουλία του Επιτρόπου Bangemann για την παγκοσμιοποίηση της κοινωνίας των πληροφοριών και την διεθνή συνεργασία, που κάποτε υποδείχθηκε ως πρωτοβουλία για μία ιστοσελίδα του Ιντερνέτ, είναι σύμφωνη με αυτή την κατεύθυνση. Θα ήθελα να προσθέσω ότι θα ήταν κατάλληλο και εμείς οι βουλευτές του Ευρωπαϊκού Κοινοβουλίου να αποτελέσουμε στα πλαίσια του Κοινοβουλίου ένα κύτταρο εργασίας, που θα βρίσκεται ανάμεσα στα κόμματα και στις επιτροπές, επωφελούμενοι των αρμοδιοτήτων που υπάρχουν και ενισχύοντας την διακοινοβουλευτική εσωτερική συνεργασία, με τα κράτη μέλη, και την εξωτερική, κυρίως με τους αμερικανούς και γιαπωνέζους βουλευτές.
<P>
Αναμφίβολα, η σημερινή συζήτηση δεν είναι παρά ένα κεφάλαιο, ένα στάδιο αυτής της διαδικασίας.

<SPEAKER ID=261 LANGUAGE="FR" NAME="Giansily">
Κύριε Πρόεδρε, αγαπητοί συνάδελφοι, επειδή έπρεπε να παραστεί σε μία συνεδρίαση, ο καθηγητής Pompidou μου ζήτησε να παρέμβω εξ ονόματός του και σας παρακαλώ να τον συγχωρήσετε.
<P>
Η έκθεση Ullmann μας δίδει μία πλήρη εικόνα της κοινωνίας των πληροφοριών και ορισμένων αρνητικών πτυχών της που εμείς, οι ευρωβουλευτές, έχουμε το καθήκον να ελέγξουμε. Είναι θέμα εγγύησης της ασφάλειας και της εμπιστοσύνης όσον αφορά τις ηλεκτρονικές επικοινωνίες και ιδιαίτερα το ηλεκτρονικό εμπόριο και την οικονομική πληροφόρηση.
<P>
Στις δύο περιπτώσεις, αναφέρονται τα λεγόμενα ανοικτά δίκτυα των οποίων πρέπει να διασφαλισθεί η αυθεντικότητα, η ακεραιότητα και η εμπιστευτικότητα. Μία έκθεση που εκπόνησε το STOA ύστερα από αίτηση της επιτροπής δημοσίων ελευθεριών πραγματεύεται το θέμα της αξιολόγησης των τεχνικών πολιτικού ελέγχου.
<P>
Αναφορικά με το θέμα του ηλεκτρονικού ελέγχου, πρέπει να διασφαλισθεί η εγκυρότητα των συμβάσεων και η νομική ασφάλεια του πολίτη. Τη στιγμή κατά την οποία η ηλεκτρονική υπογραφή χρησιμοποιεί τη βιομετρία, είναι σημαντικό να αποτραπεί κάθε προσβολή των ατομικών ελευθεριών και, ειδικότερα, να αποτραπεί η διασύνδεση της συμπεριφοράς του καταναλωτή με τα φυσικά ή ακόμα και τα ψυχολογικά χαρακτηριστικά του. Η βιομετρία επιτρέπει, πράγματι, να εντοπίζεται ο χρήστης χάρη στα χαρακτηριστικά της ίριδας του οφθαλμού του ή απλώς με την ηλεκτρονική καταχώρηση της υπογραφής του για την οποία γνωρίζουμε το ενδιαφέρον που δείχνουν οι γραφολόγοι. Σκοπός μας είναι να προστατεύσουμε τις δημόσιες ελευθερίες και να αποτραπούν οι ανεξέλεγκτες πρακτικές εμπορίας που στηρίζονται στη μελέτη της συμπεριφοράς των ατόμων οι οποίοι στιγματίζονται ηλεκτρονικά. Η κρυπτογραφία, δηλαδή η ηλεκτρονική κωδικοποίηση των δεδομένων, προσφέρει πλεονεκτήματα από απόψεως εμπιστευτικότητας, προσφέρει όμως ένα καταφύγιο για το οργανωμένο έγκλημα. Οι γενικότεροι κίνδυνοι για την κοινωνία μας ωθούν να απορρίψουμε την υπερβολικά εύκολη προσφυγή στην απόκρυψη των πληροφοριών χάρη στην κρυπτολογία.
<P>
Η προσφυγή στην ανοικτή πληροφόρηση πρέπει να προσπαθήσει να αποτρέψει την άσκηση κάθε μορφής φυσικού ή ειδικού περιορισμού στον πολίτη που βρίσκεται σε μειονεκτική και ευαίσθητη θέση λόγω της άγνοιάς του όσον αφορά τα πολύπλοκα συστήματα διαχείρισης των ηλεκτρονικών πληροφοριών.
<P>
Το ίδιο ισχύει και για τους κινδύνους στρέβλωσης του ανταγωνισμού που συνδέονται με την ηλεκτρονική επικοινωνία μεταξύ επιχειρήσεων ενώπιον του διεθνούς ανταγωνισμού. Οι ηλεκτρονικές επικοινωνίες μπορούν πολύ εύκολα να αποτελέσουν αντικείμενο επεξεργασίας, δηλαδή να αναλυθούν και στη συνέχεια να συνδεθούν από εξωτερικούς παρατηρητές.
<P>
Με βάση τα παραπάνω μπορεί να τεθούν τρία ερωτήματα στην Επιτροπή. Εν πρώτοις, πώς τοποθετεί η Επιτροπή την ανοικτή ηλεκτρονική πληροφόρηση στο πλαίσιο του σημερινού παγκόσμιου ανταγωνισμού; Δεύτερον: θεωρεί ότι η ευρωπαϊκή βιομηχανία βρίσκεται σε μειονεκτική θέση λόγω της ύπαρξης συστημάτων παρατήρησης εκτός της Ευρωπαϊκής Ένωσης και, κατά συνέπεια, στην υπηρεσία τρίτων χωρών; Τρίτη ερώτηση: ποιά μέτρα προτίθεται να προτείνει η Επιτροπή κυρίως έναντι των προσδιορισμένων παρόχων υπηρεσιών, προκειμένου να εγγυηθεί περισσότερο τις επικοινωνίες των ευρωπαϊκών επιχειρήσεων καθώς και τη χρήση του ηλεκτρονικού εμπορίου από τους ιδιώτες;

<SPEAKER ID=262 LANGUAGE="DE" NAME="Hager">
Κύριε Πρόεδρε, το ότι το ηλεκτρονικό εμπόριο είναι το μέλλον, γίνεται κάθε μέρα και πιο αισθητό σε κάθε πολίτη. Η λύση των σχετικών προβλημάτων του τομέα της νομικής ασφάλειας θα είναι καθοριστική για την αποδοχή της ηλεκτρονικής επικοινωνίας από τον πολίτη, αλλά θα είναι επίσης προϋπόθεση για τη νομική εξίσωση των ψηφιακών με τις συμβατικές υπογραφές. Ο εισηγητής παρουσίασε αναλυτικά τα συγκεκριμένα προβλήματα και τα έθεσε στις σωστές βάσεις.
<P>
Το πρόβλημα της αυθεντικότητας φαίνεται να είναι εξ ίσου δυνατόν να λυθεί όπως κι εκείνο της ακεραιότητας. Δύσκολο μου φαίνεται να λυθεί το πρόβλημα του εμπιστευτικού. Η ταχεία ανάπτυξη της τεχνολογίας στον τομέα της ηλεκτρονικής όμως επιτρέπει να περιμένουμε και εδώ ότι σύντομα θα έχουμε στη διάθεσή μας ικανοποιητικές μεθόδους. Αυτές από τη μια πρέπει να ανταποκρίνονται στις απαιτήσεις της καθημερινής χρήσης και της προστασίας των στοιχείων, από την άλλη δεν πρέπει να δυσκολεύουν την καταπολέμηση του εγκλήματος. Όμως κατά τη γνώμη μου θα έπρεπε να απέχουμε από νομικές ρυθμίσεις προσπέλασης.

<SPEAKER ID=263 NAME="Brittan, Sir Leon">
Κύριε Πρόεδρε, θα ήθελα καταρχήν να ευχαριστήσω τον εισηγητή για την εξαίσια έκθεσή του και να του πω ότι μας ενθαρρύνει και μας στηρίζει.
<P>
Ο σκοπός της ανακοίνωσης ήταν να υπογραμμίσει τη σημασία της ελεύθερης διαθεσιμότητας των κρυπτογραφικών προϊόντων και υπηρεσιών για τους καταναλωτές και την ευρωπαϊκή βιομηχανία. Η γενική απάντηση στον κ. Giansily είναι ότι θεωρούμε αυτήν τη διαθεσιμότητα ως μία σημαντική συνεισφορά - μόνο μία μεν, σημαντική δε - που θα επιτρέψει στην ευρωπαϊκή βιομηχανία να επωφεληθεί στο έπακρο διεθνώς από τις σημερινές εξελίξεις.
<P>
Η Ευρώπη δεν είναι σήμερα σε μειονεκτική θέση, αλλά η κατάσταση αλλάζει γρήγορα. Θα βρεθεί συνεπώς σε μειονεκτική θέση, αν δεν κάνουμε τις απαιτούμενες ενέργειες, καθώς επίσης κι άλλες που τις υπερβαίνουν, όσον αφορά την κοινωνία των πληροφοριών, είτε σε διεθνή φόρουμ ή μέσω της νομοθεσίας μας. Αν πράξουμε έτσι, δεν θα βρεθούμε σε μειονεκτική θέση. Πράγματι, πρέπει να δραστηριοποιηθούμε. Αλλες διεθνείς οργανώσεις είναι πολύ δραστήριες.
<P>
Θα μιλήσω τώρα για τον ειδικό τομέα που καλύφθηκε από τη συζήτηση, τον τομέα της κρυπτογραφίας. Συμφωνώ με την έκθεση ότι, λόγω του γενικού χαρακτήρα του Internet, ο διεθνής διάλογος είναι ύψιστης σημασίας. Στην ΕΕ υπάρχουν αρκετά κράτη μέλη που έχουν δεσμευτεί σε δραστηριότητες αυτού του τομέα και, αναμφίβολα, αυτή είναι η περίπτωση που, αν είχατε αποκλίνουσες νομικές και τεχνικές προσεγγίσεις, αυτή η δέσμευση θα αποτελούσε ένα σοβαρό εμπόδιο για την ελεύθερη κυκλοφορία αγαθών και υπηρεσιών στην εσωτερική αγορά. Για αυτό τον λόγο χρειάζεται επειγόντως ένα πλαίσιο κοινοτικής πολιτικής σχετικά με την κρυπτογραφία.
<P>
Η έκθεση συμπίπτει με την άποψη που εκφράσαμε πολύ ένθερμα, δηλαδή τη σημασία διάκρισης των υπηρεσιών αυθεντικότητας και ακεραιότητας από τη μία και των υπηρεσιών εμπιστευτικότητας από την άλλη. Αυτό αναφέρεται ρητά στην έκθεσή μας.
<P>
Ως προς τις υπηρεσίες αυθεντικότητας και ακεραιότητας, το πρώτο σημαντικό βήμα είναι η οδηγία που αναφέρεται στις ηλεκτρονικές υπογραφές. Η πρόταση εστάλη στο Κοινοβούλιο την 1η Ιουλίου. Την έλαβε φυσικά και το Συμβούλιο. Είχε ως σκοπό τη δημιουργία ενός εναρμονισμένου και κατάλληλου νομικού πλαισίου για τη διευκόλυνση της χρήσης ηλεκτρικών υπογραφών στην Κοινότητα. Η πρόταση συμφωνεί με τις απαιτήσεις που ετέθησαν στην έκθεση του Ευρωπαϊκού Κοινοβουλίου. Είναι μία προσέγγιση που υπογραμμίζει την τεχνολογική ουδετερότητα. Καθώς αναμένεται να αναπτυχθεί μία ποικιλία μηχανισμών αυθεντικότητας, το πεδίο της οδηγίας πρέπει να είναι αρκετά ευρύ για να καλύψει όλο το φάσμα των ηλεκτρονικών υπογραφών, συμπεριλαμβανόμενων των ψηφιακών.
<P>
Δόθηκε επίσης έμφαση στη σημασία της νομικής αναγνώρισης. Η οδηγία πρέπει να συμβάλλει σε ένα εναρμονισμένο νομικό πλαίσιο στην Κοινότητα, εξασφαλίζοντας ότι οι ηλεκτρονικές υπογραφές αναγνωρίζονται, νομικώς, με τον ίδιο τρόπο που αναγνωρίζονται οι ιδιόχειρες υπογραφές. Δίνεται επίσης σημασία σε κοινές απαιτήσεις για όσους παρέχουν υπηρεσίες πιστοποίησης και πιστοποιητικά, καθώς επίσης στην παροχή αμοιβαίας αναγνώρισης, την εισαγωγή κανόνων αξιοπιστίας και διασυνοριακών παροχών. Σε όλες αυτούς τους τομείς, η πρόταση συμφωνεί με αυτό που προτείνει η έκθεση του Ευρωπαϊκού Κοινοβουλίου.
<P>
Σχετικά με το ζήτημα των υπηρεσιών εμπιστευτικότητας, πρόκειται για την τροπολογία του κανονισμού περί διπλής χρήσεως. Η πρόταση για έναν κανονισμό του Συμβουλίου εγκρίθηκε από την Επιτροπή στις 15 Μαϊου. Η κύρια αλλαγή ήταν η πρόταση για κοινοποίηση, αντί των διαδικασιών σχετικά με την παροχή αδειών που αφορούν το ενδοκοινοτικό εμπόριο. Προς στιγμήν, καμία ρυθμιστική ενέργεια δεν προβλέπεται, αλλά η Επιτροπή θα συνεχίζει να εξετάζει την αναλογικότητα εθνικών περιορισμών, με σκοπό να δει αν κάποιος από αυτούς έχει γίνει εμπόδιο στη σωστή λειτουργία της εσωτερικής αγοράς.
<P>
Θα ήθελα ακόμη μία φορά να ευχαριστήσω το Κοινοβούλιο για αυτήν την έκθεση που μας υποστηρίζει. Ελπίζω να τύχουμε της ίδιας υποστήριξης για την πρόταση που αφορά μία οδηγία και, δεδομένης της σημασίας της πρωτοβουλίας ως προς την επίδραση στην ανάπτυξη και στην απασχόληση, ελπίζω πως το Κοινοβούλιο θα επιδοκιμάσει γρήγορα την πρόταση.

<SPEAKER ID=264 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί αύριο, στις 9.00 .
<P>
(Η συνεδρίαση λήγει στις 19.45)

