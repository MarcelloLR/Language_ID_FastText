<CHAPTER ID=0>

<SPEAKER ID=1 NAME="Van Orden">
Θα ήθελα να επισύρω την προσοχή στην επιδεινούμενη κατάσταση στη Ζιμπάμπουε. Είδαμε την ανήθικη άρνηση του Προέδρου Μουγκάμπε να συμμορφωθεί με τις δεσμεύσεις που ανελήφθησαν κατά τη διάσκεψη κορυφής της Abuja το Σεπτέμβριο, καθώς και, την προηγούμενη μόλις εβδομάδα, την περιφρόνηση με την οποία αντιμετώπισε την τρόικα της ΕΕ που επισκέφθηκε τη χώρα. Φαίνεται να έφθασε πλέον ο καιρός να επιβληθούν έξυπνες κυρώσεις κατά του Μουγκάμπε και των φερεφώνων του. Αυτό ζητήσαμε με το ψήφισμα του Κοινοβουλίου και θα ήθελα να σας ζητήσω να χρησιμοποιήσετε κάθε μέσο που διαθέτετε για να επιτευχθεί.

<SPEAKER ID=2 NAME="Πρόεδρος">
Όπως γνωρίζετε, κύριε Van Orden, το σχόλιο που έγινε στο τέλος της επίσκεψης της τρόικα ήταν ακριβώς ότι, σε περίπτωση μη τήρησης των δεσμεύσεων, η Ευρωπαϊκή Ένωση δεν θα μπορούσε να μην λάβει πρωτοβουλίες, ακόμη και χαρακτήρα επιβολής κυρώσεων. Πιστεύω ότι θα είμαστε υποχρεωμένοι να φανούμε συνεπείς, αν τα πράγματα εξελιχθούν, όπως φαίνεται, μη θετικά.

<CHAPTER ID=1>
Ανθρώπινη γενετική
<SPEAKER ID=3 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (A5-0391/2001) του κ. Fiori, εξ ονόματος της Προσωρινής Επιτροπής Ανθρώπινης Γενετικής και Αλλων Νέων Τεχνολογιών της Σύγχρονης Ιατρικής, σχετικά με τις δεοντολογικές, νομικές, οικονομικές και κοινωνικές προεκτάσεις της ανθρώπινης γενετικής [2001/2097(INI)].

<SPEAKER ID=4 NAME="Fiori">
Κύριε Πρόεδρε, κύριε Επίτροπε, κυρίες και κύριοι συνάδελφοι, πέρυσι τον Ιούνιο ο Πρόεδρος Bill Clinton, στις Ηνωμένες Πολιτείες, και ο Πρωθυπουργός Tony Blair, στο Ηνωμένο Βασίλειο, παρουσίαζαν στον κόσμο τον χάρτη του ανθρώπινου γονιδιώματος, στον οποίο είχαν καταλήξει ταυτόχρονα οι αντίστοιχες ερευνητικές ομάδες. Ένα μήνα αργότερα, το Nature έθετε υπόψη της παγκόσμιας επιστημονικής κοινότητας με αναλυτικότερο τρόπο τις ανακαλύψεις που είχαν γίνει. Αυτές τις ημέρες έχουμε την είδηση του πρώτου πειράματος που ξεκινά τη διαδικασία για την ανθρώπινη κλωνοποίηση στις Ηνωμένες Πολιτείες.
<P>
Όπως συμβαίνει συχνά με τις προφητείες της επόμενης μέρας, σήμερα υψώνονται πανικόβλητες φωνές που εκφράζουν εν χορώ την πλέον αγανακτισμένη καταδίκη και ανησυχία. Οι ίδιοι οι ερευνητές αναγνωρίζουν ότι έδειξαν τον δρόμο σε όσους θα ήθελαν να διαπράξουν την τρέλα να κλωνοποιήσουν τον άνθρωπο.
<P>
Είναι δύο ιστορικές στιγμές: από τη μία ως την άλλη μεσολάβησε λίγο περισσότερο από ένας χρόνος, αλλά μοιάζει σαν να μιλάμε σχεδόν για δύο διαφορετικές ιστορικές εποχές. Πέρα από ανησυχητικά σενάρια, ωστόσο, πιστεύω πως μπορούμε να βεβαιώσουμε ότι, ανάμεσα σε αυτές τις δύο ιστορικές στιγμές, γεννιέται ένας νέος τρόπος άσκησης της ιατρικής: η θεραπευτική ιατρική δίνει σήμερα το προβάδισμα σε μια αναγεννητική ιατρική, προσανατολισμένη προς την πρόληψη. Σε ένα όχι μακρινό μέλλον θα είμαστε πιθανότατα σε θέση να προβλέπουμε για ποιες παθολογικές νόσους θα προοριζόμαστε και, πράγμα ακόμη πιο σημαντικό, θα μπορούμε να προσδιορίζουμε τα μέσα για να αποφύγουμε την εμφάνισή τους.
<P>
Εγκαινιάζονται έτσι, όπως γίνεται συχνά στην ιστορία των ανθρώπινων ανακαλύψεων, δύο αντίθετοι δρόμοι: από την μία πλευρά, ανοίγεται ο θαυμαστός δρόμος της ελπίδας της θεραπείας·από την άλλη, καταρρίπτεται το ανησυχητικό σύνορο που χαράζει το όριο από την ηθική τερατωδία της ανθρώπινης κλωνοποίησης. Σ' εμάς εναπόκειται, λοιπόν, το παράδοξο καθήκον να χαράξουμε τα όρια στον μεγάλο, άγνωστο ωκεανό που έχουμε μπροστά μας.
<P>
Πρόκειται για το μεγαλύτερο πρόγραμμα του αιώνα που μόλις άρχισε, ένα πρόγραμμα στο οποίο καλείται να μετάσχει όλη η ανθρωπότητα. Ακριβώς χάρη σε αυτή τη συνειδητοποίηση έγινε αισθητή η ανάγκη να συσταθούν ομάδες προβληματισμού που θα επαγρυπνούν όσον αφορά τις ηθικές, τις κοινωνικές και τις νομικές προεκτάσεις των νέων ερευνητικών προγραμμάτων. Οι εκπληκτικές, αν ιδωθούν υπό το πρίσμα του ενδογενούς δυναμικού τους, δυνατότητες της επιστημονικής και ιατρικής προόδου έδωσαν, πράγματι, αμέσως φωνή σε κώδωνες κινδύνου. Είναι ο φόβος αυτός που ώθησε την UNESCO να συστήσει μια Επιτροπή Βιοδεοντολογίας για τη μελέτη των κοινωνικών προεκτάσεων της γνώσης του γονιδιώματος και αυτός που οδήγησε, επίσης, το 1997 στην έγκριση της Οικουμενικής Διακήρυξης για το Ανθρώπινο Γονιδίωμα και τα Ανθρώπινα Δικαιώματα. Στη συνέχεια, η ευρεία συναίνεση που συγκέντρωσε η Διακήρυξη έκανε τη Γενική Συνέλευση των Ηνωμένων Εθνών να γιορτάσει την 50ή επέτειο ενός άλλου πολύ σημαντικού εγγράφου - της Οικουμενικής Διακήρυξης των Ανθρωπίνων Δικαιωμάτων - με την υιοθέτηση της διακήρυξης της UNESCO για το γονιδίωμα.
<P>
Έχω ωστόσο την αίσθηση πως, όταν μπαίνουμε στις λεπτομέρειες της ρύθμισης, μερικές από τις αρχές που έχουμε τόσο υπερασπιστεί διαλύονται ανεξήγητα. Αν και έχω επίγνωση της τεράστιας ευρύτητας του θέματος, θα επιχειρήσω εντούτοις μια σύνθεση των επιπτώσεων του προγράμματος στα δικαιώματα και την αξιοπρέπεια του ανθρώπου, που βρίσκονται άλλωστε στη βάση της έκθεσής μας. Θα συνόψιζα σε τέσσερις στόχους την προσπάθεια και την υποχρέωση συμβιβασμού των επιθυμητών προόδων της επιστήμης με τον πιο απόλυτο σεβασμό στην ιερότητα της ανθρώπινης ζωής.
<P>
Καταρχάς, πρέπει να υπογραμμιστεί η πρόοδος των επιστημονικών πειραμάτων γενετικής για την επίτευξη των θεραπευτικών οφελών. Ξεκινώντας από τη γνώση του γονιδιώματος, είναι απαραίτητο να προβούμε σε κλινικές δοκιμές. Η ίδια η ιατρική μάς διδάσκει ότι έρχεται πάντα η στιγμή που οι δοκιμές αυτές πρέπει να γίνουν στον άνθρωπο και, επομένως, είναι προφανής η αναγκαιότητα να υιοθετηθούν όλα τα μέτρα που θα μπορούν να εγγυηθούν την ασφάλεια των ατόμων που υποβάλλονται σε αυτές, έτσι ώστε να μην υπάρχει κανένας κίνδυνος για την υγεία τους και πολύ περισσότερο για τη ζωή τους και να βασίζονται πάντα στην ελεύθερη συναίνεση του ατόμου και στην πλήρη ενημέρωσή του.
<P>
Κατά δεύτερον, ακόμα και υπό το φως των λιγοστών πληροφοριών που κατέχουμε μέχρι σήμερα, μπορούμε να δηλώσουμε ότι η γνώση του γονιδιώματος θα μπορούσε να καταστήσει δυνατή τη μετάλλαξη των γονιδίων μας. Είναι, λοιπόν, απολύτως απαραίτητο να επισημάνουμε ήδη από τώρα ποιες είναι οι πόρτες που δεν θα πρέπει να ανοίξουμε ποτέ. Και εδώ υπενθυμίζω και πάλι την Οικουμενική Διακήρυξη για το Ανθρώπινο Γονιδίωμα και τα Ανθρώπινα Δικαιώματα, που απαγορεύει τις επεμβάσεις στο γονιδίωμα που αφορούν τη βλαστική σειρά. Αυτό που συνέβη αυτές τις μέρες μου φαίνεται ότι δεν έτεινε προς αυτή την κατεύθυνση. Εξάλλου, η γνώση είναι ένα συνεχές γίγνεσθαι που απαιτεί διαρκή παρακολούθηση. Υπό το φως των πληροφοριών που έχουμε, η μόνη βεβαιότητα με την οποία μπορούμε να βρεθούμε αντιμέτωποι αφορά την ανθρώπινη φύση των εμβρύων, όποιος και αν είναι ο προορισμός τους.
<P>
Τρίτον, οι πόρτες που ανοίγει η γνώση του γονιδιώματος μας θέτουν ενώπιον σοβαρών κινδύνων παραβίασης της ιδιωτικής ζωής, ως συνέπεια της ίδιας της γνώσης. Πρέπει να μπορέσουμε να εγγυηθούμε ότι οι πληροφορίες που απορρέουν από τη γνώση της γενετικής μας κληρονομιάς δεν θα φθάνουν σε φορείς διαφορετικούς από εκείνους που τις χρησιμοποιούν για το καλό μας. Είναι προφανές, πράγματι, πως αν ήταν δυνατή η πρόσβαση στην πληροφορία περί της προδιάθεσης ενός υποκειμένου για μια συγκεκριμένη νόσο, θα ήταν εύκολο να περάσουμε στη γέννηση μιας νέας πηγής διακρίσεων, για παράδειγμα - αλλά όχι μόνο - στον χώρο της εργασίας. Πρέπει να έχουμε επίγνωση αυτού του κινδύνου και της ανάγκης να υιοθετήσουμε τα κατάλληλα μέσα για να τον αποφύγουμε.
<P>
Τέλος, ένας άλλος στόχος που η έρευνα θέτει σε κίνδυνο για το μέλλον της ανθρωπότητας είναι η οικουμενικότητά της. Είναι προφανές ότι η έρευνα απαιτεί σημαντικές επενδύσεις και ότι τα οικονομικά κίνητρα είναι απαραίτητα για την πρόοδο. Είναι, ωστόσο, εξίσου αληθές ότι δεν μπορούμε να δεχθούμε να τεθεί σε δεύτερο πλάνο η ανάγκη να αποτελούν τα αποτελέσματα της προόδου αδιαμφισβήτη κληρονομιά της ανθρωπότητας. Αν δεν είμαστε ικανοί να καταστήσουμε οικουμενικά τα οφέλη από τη γνώση του ανθρώπινου γονιδιώματος, μπορούμε ήδη να δηλώσουμε ότι αποτύχαμε. Η επιστήμη, αντί να είναι μέσο για τη δημιουργία ενός πιο δίκαιου κόσμου, θα έχει συμβάλει στην περαιτέρω αύξηση του χάσματος μεταξύ πλούσιων και φτωχών και θα έχει επιβληθεί ως ένα περαιτέρω μέσο κοινωνικής διαφοροποίησης.
<P>
Δεν μπορεί να διαφύγει από αυτήν την οπτική η σημασία, αλλά και η δυσκολία, της συνετής θέσπισης μιας σοβαρής ρύθμισης των διπλωμάτων ευρεσιτεχνίας, με στόχο την ίση κατανομή των οφελών σε όλους τους ανθρώπους: πρόκειται και πάλι για την ισορροπία μεταξύ της ενθάρρυνσης της πρωτοβουλίας και της διασφάλισης της αξιοπρέπειας του ατόμου και για το μέσο επίτευξής της. Το Συμβούλιο της Ευρώπης, ανησυχώντας για τη διασφάλιση των ανθρώπινων δικαιωμάτων στα κράτη μέλη, έδωσε στο Οβιέδο ακριβείς οδηγίες: απαγόρευση οιασδήποτε μορφής διάκρισης εις βάρος ενός ατόμου λόγω της γενετικής του κληρονομιάς, απαγόρευση οιασδήποτε επέμβασης στο ανθρώπινο γονιδίωμα που υπερβαίνει τους θεραπευτικούς σκοπούς, απόλυτη απαγόρευση της τροποποίησης του κληρονομικού γονιδιώματος, απαγόρευση της επιλογής του φύλου. Με αυτά τα σημεία, κατά τη γνώμη μου, πρέπει να συμφωνήσουμε πλήρως.
<P>
Κύριοι συνάδελφοι, βρισκόμαστε ενώπιον ενός συνόλου προκλήσεων για τους επιστήμονες, τους νομικούς, τους ειδικούς σε θέματα δεοντολογίας, τους κοινωνιολόγους και όσους, σαν εμάς, ανήκουν σε όργανα τα οποία πρέπει να χαράξουν τα όρια της νέας πορείας. Προσέγγισα την έκθεση - ένα καθήκον που κάνει τις φλέβες και τον σφυγμό να τρέμουν και δεν ξέρω αν στάθηκα στο ύψος του καθήκοντος που μου εμπιστευθήκατε - καθοδηγούμενος από μία απαράβατη για μένα αρχή: δεν θεώρησα σωστό να προχωρήσω πιο πέρα από εκεί όπου η πρόοδος ζητούσε το πέρασμα στην ιερότητα της ανθρώπινης ζωής, από εκεί όπου ερχόταν σε σύγκρουση με τον σεβασμό της ανθρώπινης αξιοπρέπειας. Στο πέρασμα αυτό θεώρησα ότι πρόοοδος είναι η υποχρέωση να αλλάξουμε την πορεία μας. Μία από τις πορείες αυτές είναι ήδη γνωστή σήμερα: είναι μια μη καταστροφική εναλλακτική λύση, εξίσου υποσχόμενη με την έρευνα σε εμβρυικά κύτταρα, που χρησιμοποιεί όμως ενήλικα κύτταρα. Πιστεύω πως θα πρέπει να προτιμήσουμε αυτή την κατεύθυνση, η οποία, εκτός του ότι είναι επιθυμητή, δεν αντιβαίνει καμιά ηθική ή κοινωνική αξία.
<P>
Ο σεβασμός της ανθρώπινης αξιοπρέπειας, στο πλαίσιο της βιοϊατρικής έρευνας, υποδηλώνει ότι η επιστήμη πρέπει να υποτάσσεται στον άνθρωπο και όχι το αντίθετο. Όλα τα ανθρώπινα όντα πρέπει να προστατεύονται σε κάθε φάση της ύπαρξής τους, από τη σύλληψη ως τον φυσικό θάνατο, ιδίως αν είναι ευάλωτα ή έχουν ειδικές ανάγκες. Είμαι υπέρ της προόδου της επιστημονικής έρευνας, μεταξύ άλλων και για τον λόγο ότι αποτελεί πηγή οικονομικής ανάπτυξης, αλλά πιστεύω ότι πρέπει να την εμποδίσουμε να μετατραπεί, επειδή δεν έδωσε τη δέουσα προσοχή στις ηθικές αρχές που πρέπει να την εμπνέουν, σε ένα είδος θανάσιμης παγίδας για τον άνθρωπο.
<P>
Τελειώνοντας, ευχαριστώ όλους όσους συνεργάστηκαν στην έκθεσή μου.
<P>
(Χειροκροτήματα)

<SPEAKER ID=5 LANGUAGE="DE" NAME="Liese">
Κύριε Πρόεδρε, αξιότιμε κύριε Επίτροπε, αγαπητοί συνάδελφοι, θέλω καταρχάς να ευχαριστήσω τον εισηγητή κ. Fiori για την εξαίρετη εργασία του. Θεωρώ ότι υπέβαλε μία θαυμάσια έκθεση και το πολιτικό της μήνυμα είναι σαφές: λέμε "ναι" στην έρευνα και στη θεραπεία των σοβαρών παθήσεων, ωστόσο η ύψιστη αρχή είναι η ανθρώπινη αξιοπρέπεια, η οποία μπορεί να περιορίσει ακόμη και την έρευνα. Τούτο σημαίνει για παράδειγμα ότι απορρίπτουμε την κλωνοποίηση ανθρώπων σε όλα τα στάδια ανάπτυξης του ανθρώπου. Η είδηση που έφθασε ως εμάς από τις ΗΠΑ ότι η εταιρία ACT κλωνοποίησε ανθρώπινο έμβρυο προξένησε ασφαλώς σοκ σε όλους μας. Οι ανησυχίες των ανθρώπων είναι δικαιολογημένες.
<P>
Θεωρώ ότι η αντίθεση στην κλωνοποίηση ανθρωπίνων εμβρύων δεν αποτελεί ούτε δεξιά ούτε συντηρητική τοποθέτηση. Σε ένα έγγραφο του Κομμουνιστικού Κόμματος της Γαλλίας αναφέρονται τα εξής: η έγκριση της κλωνοποίησης μέσω της μεταφοράς πυρήνων για θεραπευτικούς σκοπούς δημιουργεί πολλά προβλήματα ηθικής φύσεως. Το πρώτο πρόβλημα αφορά το έμβρυο. Το δεύτερο αφορά τη γυναίκα ως δότρια του ωαρίου και τον κίνδυνο να δημιουργηθεί εδώ κυριολεκτικά μία κανονική αγορά. Το τρίτο πρόβλημα αφορά τα προστατευτικά μέτρα σε σχέση με την αναπαραγωγική κλωνοποίηση. Μολονότι οι δύο στόχοι της κλωνοποίησης διαφέρουν μεταξύ τους, παραμένει σαφές ότι υπάρχει μεγάλος κίνδυνος δημιουργίας ενός είδους αυτοματισμού, ενώ αυτήν τη στιγμή εμείς δεν διαθέτουμε ακόμη τα κατάλληλα μέσα για να θέσουμε υπό έλεγχο την κατάσταση αυτή.
<P>
Δεν μπορεί να προσθέσει κανείς τίποτα σε αυτά. Η επονομαζόμενη θεραπευτική κλωνοποίηση των εμβρύων οδηγεί στην αναπαραγωγική κλωνοποίηση και για τον λόγο αυτόν πρέπει να απαγορευθεί. Αυτό μας λέει η έκθεση Fiori. Μου προξένησαν σοκ οι τροπολογίες των σοσιαλδημοκρατών και άλλων, οι οποίοι ζητούν τη διαγραφή του σχετικού εδαφίου από την έκθεση Fiori. Αλλωστε, η επιχειρηματολογία τους στερείται λογικής. Στην έκθεση Caudron είχαμε αποφασίσει ότι δεν θέλουμε την προώθηση της κλωνοποίησης εμβρύων. Ευχαριστώ τον Επίτροπο κ. Busquin για το ότι η Επιτροπή στις αρχές της εβδομάδας κατέστησε για άλλη μια φορά σαφές πως δεν πρόκειται να υποστηρίξει την τεχνική αυτή. Εάν όμως δεν την απαγορεύσουμε, τότε προσκαλούμε εταιρείες σαν την ACT να έρθουν στην Ευρώπη όταν η τεχνική αυτή απαγορευθεί στις ΗΠΑ. Δεν μπορώ να φανταστώ ότι η πλειοψηφία του Κοινοβουλίου θέλει κάτι τέτοιο. Για τον λόγο αυτόν ζητώ να υποστηριχθεί η έκθεση Fiori και να απορριφθούν οι τροπολογίες περί διαγραφής.

<SPEAKER ID=6 NAME="Paciotti">
Κύριε Πρόεδρε, το έργο της Προσωρινής Επιτροπής Ανθρώπινης Γενετικής ήταν περίπλοκο και ενδιαφέρον. Το μαρτυρεί η πλούσια και άρτια έκθεση του κ. Fiori, που συνοδεύει την πρόταση ψηφίσματος. Το σχέδιο ψηφίσματος που παρουσιάστηκε από τον εισηγητή στην επιτροπή αποτελούσε με τη σειρά του μια ισορροπημένη σύνθεση των συμπερασμάτων στα οποία κατέληξαν οι έρευνές μας, που αντιμετώπισαν τα πολυάριθμα ηθικο-πολιτικά προβλήματα που εγείρουν οι μεγάλες επιστημονικές πρόοδοι των τελευταίων ετών: οι εξελίξεις των γενετικών δοκιμών, που ανοίγουν προοπτικές πρώιμου προσδιορισμού της γενετικής ταυτότητας, και οι δυνατές θεραπείες σοβαρών εκφυλιστικών ασθενειών, αλλά που παρουσιάζουν ταυτόχρονα κινδύνους για την προστασία προσωπικών δεδομένων που, στο συγκεκριμένο πεδίο, δεν αφορούν μόνο το μεμονωμένο άτομο, αλλά το σύνολο των όμαιμών του, έτσι ώστε να διαμορφώνεται, δίπλα στο δικαίωμα της γνώσης, στο δικαίωμα του καθενός να γνωρίζει τους πιθανούς κινδύνους προδιάθεσής του για μελλοντικές ασθένειες, το νέο δικαίωμα της μη γνώσης, του να αντιμετωπίζει, αν θέλει, τη μοίρα που του επιφυλάσσει η ζωή έχοντας εμπιστοσύνη στο μέλλον.
<P>
Αντιμετωπίστηκαν προβλήματα που σχετίζονται με την εφαρμογή της αρχής της ευρεσιτεχνικής κατοχύρωσης - παραδοσιακού μέσου βιομηχανικής πολιτικής που ευνοεί την ιδιωτική χρηματοδότηση της έρευνας - σε εκείνες τις βιοτεχνολογικές και βιοϊατρικές καινοτομίες που έχουν να κάνουν με έμβιους οργανισμούς, για αυτό και θέτουν λεπτά προβλήματα ορίου μεταξύ εφεύρεσης, η οποία αποτελεί προϊόν της ανθρώπινης δραστηριότητας, και ανακάλυψης του έμβιου υλικού, η οποία δεν μπορεί να αποτελέσει αντικείμενο ιδιοποίησης.
<P>
Τέλος, εξετάστηκαν τα πιο δύσκολα διλήμματα των νέων ορίων της έρευνας στα βλαστικά κύτταρα, τα οποία παρέχουν εκπληκτικές δυνατότητες πιθανών επεμβάσεων, ικανών ίσως να εξαλείψουν ριζικά αήττητες μέχρι σήμερα ασθένειες, αλλά τα οποία θέτουν επίσης δραματικά ερωτηματικά σε σχέση με τις ηθικές αρχές που πρέπει να θεωρούνται απαραβίαστες.
<P>
Δεν ξεκινάμε από το μηδέν, χάρη και στο πλούσιο έργο της Ευρωπαϊκής Ομάδας Δεοντολογίας και πολλών μέσων που έχουν καταρτισθεί σε κοινοτικό και διεθνές επίπεδο, έτσι ώστε το Ευρωπαϊκό Κοινοβούλιο ήταν σε θέση, πριν από δύο εβδομάδες, να εγκρίνει επ' αυτού του θέματος, με μεγάλη πλειοψηφία, συνετά και γενικά αποδεκτά κριτήρια, επ' ευκαιρία της δημοσίευσης του έκτου προγράμματος-πλαισίου για την έρευνα, το οποίο δίνει προτεραιότητα στις έρευνες που απαιτούνται σε αυτόν τον τομέα, χρηματοδοτώντας ιδιαίτερα εκείνες που έχουν ως αντικείμενο τα ενήλικα βλαστικά κύτταρα και τα εμβρυϊκά κύτταρα που προέρχονται από αμβλώσεις ή από τα ονομαζόμενα "υπεράριθμα"; έμβρυα, που έχουν παραχθεί για σκοπούς τεχνητής γονιμοποίησης και που δεν μπορούν πια να χρησιμοποιηθούν για τους σκοπούς αυτούς, εντός των ορίων που επιτρέπονται από τους νόμους των κρατών μελών.
<P>
Δυστυχώς, στην επιτροπή το αρχικό σχέδιο αλλοιώθηκε και επικράτησε ένας προσανατολισμός που εμπνεόταν από τον φόβο και όχι από την ελπίδα. Σείστηκαν τα φάσματα της κλωνοποίησης που παράγει τέρατα, για να φθάσουμε στο παράλογο συμπέρασμα ότι είναι καλύτερα να αφήνουμε να χαθούν, να καταστρέφουμε τα υπεράριθμα έμβρυα παρά να τα χρησιμοποιούμε προς όφελος μιας ιατρικής έρευνας που μπορεί να σώσει την ανθρωπότητα, τα παιδιά μας, τις μελλοντικές γενιές, από μάστιγες που μας έχουν πλήξει στο παρελθόν και μας απειλούν ακόμα. Δεν θέλουμε να χρησιμοποιείται το σώμα των γυναικών για να παράγονται έμβρυα για την έρευνα, αλλά είναι ανήθικο να απαγορευθεί η χρήση αυτών που υπάρχουν προς όφελος της ανθρωπότητας. Έγινε επίκληση της ανθρώπινης αξιοπρέπειας, όχι για να προαχθεί η λύτρωσή της από ταπεινωτικές παθήσεις, αλλά μόνο και μόνο για να προστατευθούν τα πρώτα συσσωματώματα εμβρυϊκών κυττάρων σε πρώιμο στάδιο. Και όμως, ποτέ στην ιστορία της ανθρωπότητας δεν είχε το ανθρώπινο έμβρυο προστασία που να μπορεί να συγκριθεί με τη σημερινή. Ακούμε ισχυρισμούς ότι θεμιτές, ρυθμισμένες και ελεγχόμενες έρευνες θα ανοίξουν την πόρτα σε μακάβριες κερδοσκοπίες, σαν να έπρεπε να απαγορεύσουμε τις μεταμοσχεύσεις οργάνων, που σώζουν ζωές, μόνο και μόνο επειδή ενδέχεται να υπάρχουν ύποπτες διακινήσεις οργάνων. Αυτές πρέπει να καταπολεμηθούν, όχι να θυσιαστούν οι ελπίδες θεραπείας! Ορισμένοι επικαλούνται θείους νόμους για να αποποιηθούν την ευθύνη, που μια αυστηρή λαϊκή ηθική επιβάλλει σε εκείνους που έχουν εκλεγεί δημοκρατικά για να κάνουν επιλογές για το κοινό καλό. Πρέπει, αντίθετα, να σταθμιστούν οι διακυβευόμενες αξίες και, με κάθε προφύλαξη και σύνεση, με κάθε λογικό όριο, ενάντια σε κάθε εμπορική λογική, να επιτρέψουμε πια την ελευθερία της γνώσης, της έρευνας, της ελπίδας νέων επιτευγμάτων στη θεραπεία φοβερών ασθενειών.
<P>
Για αυτό η ομάδα μου εύχεται να μην θελήσει το Ευρωπαϊκό Κοινοβούλιο να ανασκευάσει ό,τι σοφά αποφάσισε μόλις πριν από δεκαπέντε μέρες.

<SPEAKER ID=7 LANGUAGE="SV" NAME="Thors">
Κύριε Πρόεδρε, αξιότιμε κύριε Επίτροπε, θέλουμε να καταστεί η Ευρώπη μουσείο; Αυτό ρώτησε ένας από τους συναδέλφους της Ομάδας του ΚΦΔΜ αφού διάβασε την έκθεση σχετικά με την ανθρώπινη γενετική. Υπάρχουν πολλές ηθικές πτυχές και διαστάσεις σε αυτή τη συζήτηση. Εξετάσαμε το σημαντικό ηθικό ζήτημα του σεβασμού του ανθρώπινου πόνου και του ανθρώπινου όντος, συγχρόνως όμως έχουμε την ηθικά βάσιμη επιθυμία να απαλύνουμε τον ανθρώπινο πόνο. Η πρώτη από αυτές τις διαστάσεις, ο σεβασμός στο ανθρώπινο ον, επικράτησε στην έκθεση της Επιτροπής.
<P>
Το ζήτημα που συζητούμε δεν αφορά τη νομοθεσία, ωστόσο στέλνουμε σημαντικά μηνύματα σε αυτούς του οποίους αφορούν τα ζητήματα αυτά, στους ερευνητές και τους ασθενείς. Μήπως στέλνουμε στους ερευνητές το μήνυμα ότι ελάχιστα αξίζει τον κόπο να προσπαθούν να πραγματοποιούν την ελπιδοφόρα έρευνα για τα βλαστικά κύτταρα στην Ευρώπη; Μήπως στέλνουμε το μήνυμα στους ασθενείς οι οποίοι υποφέρουν από ανίατες σήμερα ασθένειες ότι δεν θέλουμε να δοκιμάσουμε μεθόδους έρευνας οι οποίες θα μπορούσαν να καταλήξουν στην αντιμετώπιση των ασθενειών τους;
<P>
Εμείς οι φιλελεύθεροι αντιμετωπίζουμε με σεβασμό τη γνώση και την έρευνα. Αντιμετωπίζουμε με σεβασμό και ταπεινοφροσύνη και την έρευνα σχετικά με τα βλαστικά κύτταρα. Σήμερα δεν γνωρίζουμε ακριβώς ποιες μπορεί να είναι οι συνέπειες της έρευνας αυτής για τους ανθρώπους, πειράματα όμως που έγιναν σε ζώα υπήρξαν ελπιδοφόρα. Για τον λόγο αυτό δεν θα πρέπει να αποκλείσουμε την έρευνα σε βλαστικά κύτταρα εμβρύων, αλλά η έρευνα αυτή θα πρέπει να διεξάγεται παράλληλα με την έρευνα σε άλλα βλαστικά κύτταρα. Μέσω της παράλληλης έρευνας μπορούμε να αυξήσουμε τις γνώσεις μας. Οι δύο μορφές έρευνας αλληλοεπηρεάζονται.
<P>
Θεωρούμε ότι η δημόσια ενίσχυση στην έρευνα αποτελεί μία σημαντική εγγύηση προκειμένου τα αποτελέσματά της να αποβούν προς όφελος όσο το δυνατόν ευρύτερων ομάδων του πληθυσμού και ει δυνατόν ολόκληρου του πλανήτη. Θα θέλαμε το 6ο πρόγραμμα πλαίσιο για την έρευνα να είχε υποστηρίξει τη θεραπευτική κλωνοποίηση. Πλήρης απαγόρευση ορισμένων μορφών έρευνας σημαίνει αύξηση των κινδύνων κατάχρησης και κερδοσκοπίας. Φυσικά ορισμένες μορφές έρευνας θα πρέπει να παρακολουθούνται από τις δημόσιες αρχές! Πιστεύω ότι η παροχή κρατικής ενίσχυσης αυξάνει συγχρόνως και τις δυνατότητες παρακολούθησης.
<P>
Η Ομάδα των Φιλελευθέρων θεωρεί σημαντικό να συνεχιστούν και, κυρίως, να εμβαθυνθούν οι συζητήσεις. Σίγουρα κανείς δεν διαθέτει το μονοπώλιο στα ζητήματα ηθικής. Προσωπικά έχω μεγάλα ερωτηματικά για το πώς λειτουργεί η Ευρωπαϊκή Ομάδα Ηθικής, η οποία παρέχει συμβουλές στην Επιτροπή. Δεν έχει λειτουργήσει μέχρι τώρα σε συνθήκες διαφάνειας. Πιστεύω επίσης ότι δεν έχει επιτραπεί ούτε καν η άσκηση κριτικής εντός της ομάδας αυτής.
<P>
Το Κοινοβούλιο θα πρέπει επίσης να εμβαθύνει τις αναλύσεις του πολύ περισσότερο από ό,τι κατορθώσαμε να κάνουμε στην προσωρινή επιτροπή. Αναφέρομαι σε ζητήματα όπως οι ασφαλίσεις, η γενετική και οι εργασιακές σχέσεις. Η συζήτηση για τη γενετική θα πρέπει να διεξαχθεί σε όλες τις επιτροπές. Με τον τρόπο αυτό θα καταστεί περισσότερο ισόρροπη από ό,τι υπήρξε μέχρι τώρα.
<P>
Τέλος, θα ήθελα εξ ονόματος της Ομάδας των Φιλελευθέρων να αναφέρω ότι η έκθεση υπό την παρούσα μορφή της δεν μας επιτρέπει να την υπερψηφίσουμε. Μόνον εφόσον υιοθετηθούν ορισμένες τροπολογίες θα μπορέσουμε να υποστηρίξουμε το τελικό αποτέλεσμα.

<SPEAKER ID=8 LANGUAGE="DE" NAME="Breyer">
Κύριε Πρόεδρε, οι πρώτες απόπειρες κλωνοποίησης στις ΗΠΑ πρέπει να αποτελέσουν για εμάς προειδοποίηση ότι οφείλουμε σήμερα να σταματήσουμε σαφώς και οριστικά κάθε δυνατότητα κλωνοποίησης ανθρώπων. Η διαφοροποίηση μεταξύ θεραπευτικής και αναπαραγωγικής κλωνοποίησης είναι ένα σημασιολογικό τέχνασμα. Και στις δύο περιπτώσεις δημιουργείται ένα έμβρυο που χαρακτηρίζεται περιττό, καταστρέφεται και στη συνέχεια χρησιμοποιείται ως πρώτη ύλη. Για τον λόγο αυτόν πρέπει να αντιταχθούμε με αποφασιστικότητα στην κλωνοποίηση, διότι η εμπρόθετη δημιουργία ζωής για ερευνητικούς σκοπούς προσβάλλει την ανθρώπινη αξιοπρέπεια. Ο άνθρωπος δεν επιτρέπεται σε καμία περίπτωση να γίνεται μέσον επίτευξης κάποιου σκοπού. Η ανθρώπινη ζωή δεν είναι καταναλωτικό αγαθό και δεν επιτρέπεται να υποβαθμιστεί με τέτοιον τρόπο. Η παραγωγή ανθρώπινων εμβρύων με σκοπό να γίνουν αποθήκη ανταλλακτικών δεν συμβιβάζεται με την ανθρώπινη αξιοπρέπεια. Για μας όμως η ανθρώπινη αξιοπρέπεια έχει σαφή προτεραιότητα σε σχέση με την έρευνα και τούτο πρέπει να αποσαφηνιστεί σήμερα. Η θεραπευτική κλωνοποίηση προετοιμάζει τον δρόμο για την αναπαραγωγική κλωνοποίηση και ασκεί μεγάλη έλξη. Πρέπει να απαγορεύσουμε ρητά τη θεραπευτική κλωνοποίηση, διότι διαφορετικά δεν θα μπορούμε πια να σταματήσουμε τον κίνδυνο κλιμάκωσης της κατανάλωσης εμβρύων σε παγκόσμιο επίπεδο.
<P>
Η έρευνα επί των εμβρυϊκών βλαστικών κυττάρων επιδίδεται επίσης σε καταστροφή εμβρύων. Στην ουσία πρόκειται και εδώ για θεραπευτική κλωνοποίηση. Επομένως πρέπει σήμερα να δώσουμε ένα σαφές μήνυμα ότι δεν θέλουμε μία κοινωνία, όπου η γυναίκα θα γίνει παραγωγός εμβρύων και τα έμβρυα θα αποτελέσουν ένα κερδοφόρο εμπορικό προϊόν. Η έρευνα επί ενηλικιωμένων βλαστικών κυττάρων μας παρέχει σαφώς μία εναλλακτική για την έρευνα επί των εμβρυϊκών βλαστικών κυττάρων καθιστώντας περιττή τη θεραπευτική κλωνοποίηση. Επίσης, στο ζήτημα των διπλωμάτων ευρεσιτεχνίας αναμένουμε σαφώς από την Επιτροπή ότι θα βάλει τέρμα στη σημερινή κατάσταση, δηλαδή στην ασάφεια που επικρατεί ως προς το τι μπορεί να κατοχυρωθεί με δίπλωμα ευρεσιτεχνίας, και θα δώσει στα κράτη μέλη σαφή κατευθυντήρια γραμμή για το ζήτημα αυτό, διότι δεν πρέπει να ερμηνεύσουμε την ανακάλυψη της ανθρώπινης ζωής ως εφεύρεση. Η ανθρώπινη ζωή δεν δημιουργείται από τρίτους. Συνεπώς χρειαζόμαστε ένα απόλυτα ξεκάθαρο μήνυμα. Η Ευρώπη δεν επιτρέπεται να είναι από ηθική άποψη ένα ναρκοπέδιο. Μας χρειάζονται σαφή ηθικά όρια. Δεν πρέπει να έχουμε κενά στη νομοθεσία μας και πρέπει να είναι ξεκάθαρο πως γνώμονά μας αποτελεί η ανθρώπινη αξιοπρέπεια!

<SPEAKER ID=9 LANGUAGE="FR" NAME="Fraisse">
Κύριε Πρόεδρε, αγαπητοί συνάδελφοι, η συνάντηση της πολιτικής με την έρευνα δεν είναι πάντοτε εύκολη υπόθεση. Η έρευνα αυτή καθεαυτή δεν μπορεί να γίνει νοητή άνευ κινδύνων. Σήμερα, αρχίζει μια νέα έρευνα, σχετικά με τα βλαστικά κύτταρα, και δεν έχουμε τον χρόνο να περιμένουμε τα αποτελέσματά της σε δέκα ή δεκαπέντε χρόνια. Αυτό ακριβώς είναι και το νόημα της επιτροπής που συστήσαμε πέρυσι.
<P>
Την περασμένη εβδομάδα, με το έκτο πρόγραμμα-πλαίσιο για την έρευνα, ψηφίσαμε την ιεράρχηση των προτεραιοτήτων και χρηματοδοτήσεων της έρευνας στον τομέα της γενετικής. Είμαι σύμφωνη με τη μετριοπαθή αυτή ψήφο που αντικατοπτρίζει τη γνώμη της ευρωπαϊκής επιτροπής δεοντολογίας. Ο κίνδυνος τον οποίο καταγγέλλει η σημερινή έκθεση είναι ότι η ιατρική έρευνα προκαλεί την επιθυμία για κλωνοποίηση του ανθρώπου. Η έκθεση προτείνει την απαγόρευση και, κυρίως, την επιβολή κυρώσεων για τέτοιου είδους απόπειρες. Χαίρομαι, από την πλευρά μου, που προχωρούμε πέρα από μια απλή δήλωση απαγόρευσης και αγωνίστηκα προκειμένου να χαρακτηριστεί η αναπαραγωγική κλωνοποίηση εγκληματική ενέργεια. Πρέπει, όμως, να συμπεράνουμε από αυτό ότι η θεραπευτική πτυχή της έρευνας σχετικά με τα βλαστικά κύτταρα, ενήλικα όπως και εμβρυϊκά, πρέπει να καταγγελθεί ή να απορριφθεί; Ποιος αποδίδει στους σημερινούς επιστήμονες και ερευνητές σχέδια αναγκαστικά διαβολικά; Είναι οι ίδιοι οι ερευνητές ή μήπως κάποιοι άλλοι; Πρέπει να αποφύγουμε τη σύγχυση μεταξύ διαφορετικών κλωνοποιήσεων - διαφωνώ με τον προηγούμενο ομιλητή - και να θεωρήσουμε ίσως την ανθρωπότητα ικανή να παρέχει εγγυήσεις και να ελέγχει. Θα σας υπενθυμίσω, αν θέλετε, την ιστορία του Φρανκεστάιν, η οποία αποτελεί εξάλλου θεμελιώδη μύθο της σύγχρονης ζωής. Αν θυμάστε, το τέρας διέταξε τον δημιουργό του να του δώσει μια σύντροφο. Ο καθηγητής αρχίζει να δημιουργεί μια σύντροφο για τον Φρανκεστάιν. Αρχίζει, αλλά στη συνέχεια αρνείται να του την κατασκευάσει. Έτσι, αρνείται να δώσει στο τέρας τη δυνατότητα απογόνων, καταδικάζοντάς το στη μοναξιά και τον θάνατο. Αυτό είναι το τέλος της ιστορίας του Φρανκεστάιν. Σε αυτό τον θεμελιώδη μύθο της εποχής μας, η ανθρωπότητα αποδεικνύεται ικανή να ασκεί αυτοέλεγχο.
<P>
Έτσι λοιπόν, στην υπόθεση της κλωνοποίησης για θεραπευτικούς σκοπούς η οποία, ας θυμίσουμε, έχει να κάνει με τα βλαστικά κύτταρα, συγκρούονται δυο ανθρώπινες πραγματικότητες, και εδώ θα ήθελα να καταλήξω:, το ζήτημα της υπόστασης του εμβρύου και το ζήτημα της χρησιμοποίησης του σώματος των γυναικών. Ορισμένοι συγχέουν, είναι πράγματι πολύπλοκο, κύτταρα και έμβρυα και δεν επιθυμούν τη διεξαγωγή καμίας έρευνας, ούτε καν σε υπεράριθμα έμβρυα, ιατρικά υποβοηθούμενη τεκνοποίηση, ή έμβρυα που προέρχονται από αμβλώσεις. Θα πρέπει να γίνει σαφές ότι κατ' αυτόν τον τρόπο τίθεται ξανά επί τάπητος το ζήτημα της απαγόρευσης των αμβλώσεων. Αυτό είναι θέμα πολιτικής, όχι έρευνας. Αλλοι, μεταξύ των οποίων και εγώ, επισημαίνουν ότι η παραγωγή βλαστικών κυττάρων απαιτεί τη χρησιμοποίηση γυναικείων ωοθυλάκων. Στο σημείο αυτό, πρέπει να είμαστε επιφυλακτικοί και συμμερίζομαι την άποψη αρκετών ομιλητών, για τη μετατροπή των γυναικών σε απλά εργαλεία της έρευνας. Λυπάμαι πολύ που, σε μια τελευταία συγκέντρωση συντονιστών, στην οποία δυστυχώς δεν είχα παρευρεθεί, αποφασίστηκε η διαγραφή της αιτιολογικής σκέψης ΑΚ - επρόκειτο για μια από τις τροπολογίες μου - χωρίς να πραγματοποιηθεί συλλογική διαβούλευση. Προτείναμε την τροπολογία εκ νέου.
<P>
Κατόπιν αυτών, ολοκληρώνω υπογραμμίζοντας ότι υπάρχει επομένως μια διπλή ανησυχία: από την πλευρά εκείνων που επιθυμούν να επαναφέρουν τον αγώνα κατά του δικαιώματος διακοπής της κύησης και από την άλλη, εκείνων που θα ήταν έτοιμοι να εμπορευτούν το γυναικείο σώμα. Το πρόβλημα είναι δύσκολο και πολύπλοκο. Ανεξαρτήτως αυτών, υπάρχουν και πράγματα σε αυτή την έκθεση που με αγγίζουν βαθύτατα: η ανάγκη να μην υπάρχουν οικονομικά ανταλλάγματα, η ανάγκη για συναίνεση και η μη εισαγωγή διακρίσεων βάσει των γενετικών δοκιμών στον τομέα της απασχόλησης και των ασφαλίσεων.

<SPEAKER ID=10 NAME="Hyland">
Κύριε Πρόεδρε, η συζήτηση αυτή είναι προφανώς σημαντική και συμμερίζομαι την ανησυχία όσων βουλευτών επιθυμούν εναγωνίως να υποστηρίξουν την έρευνα που θα επιτρέψει την πραγματική και διαρκή πρόοδο της ιατρικής και τη βελτίωση της ποιότητας ζωής για το άτομο και την κοινωνία, διασφαλίζοντας παράλληλα την αξιοπρέπεια κάθε ατόμου από καταχρήσεις οφειλόμενες σε παραβιάσεις των δεοντολογικών προτύπων που είναι απαραίτητα για την υλοποίηση αυτών των διασφαλίσεων. Οι επιστήμονες οι οποίοι αγνοούν σκοπίμως αυτές τις διασφαλίσεις δεν προσφέρουν υπηρεσία στην επιστήμη και ενεργούν αντίθετα προς το δημόσιο συμφέρον. Τα γεγονότα των τελευταίων ημερών φέρνουν σαφώς στο προσκήνιο αυτή τη δυνατότητα και πρέπει ασφαλώς να κρούσουν τον κώδωνα του κινδύνου για το Κοινοβούλιο όσον αφορά την ανάγκη ταχείας και θετικής δράσης. Παρόλο που δεν επιθυμούμε να αμφισβητήσουμε τις διαβεβαιώσεις τις οποίες παρέχουν οι ερευνητές ότι τα νέα επιτεύγματα δεν έχουν ως στόχο τη δημιουργία ανθρωπίνου όντος, η πραγματικότητα είναι ότι ένα τέτοιο θεμελιώδες ζήτημα δεν μπορεί πλέον να ανατίθεται σε άτομα τα οποία είναι ελεύθερα να λειτουργούν εκτός των πλαισίων της ισχύουσας νομοθεσίας.
<P>
Εξ ονόματος της ομάδας μου, δηλώνω ότι στηρίζω πλήρως τις διατάξεις των παραγράφων 54 και 55 της πρότασης ψηφίσματος με τις οποίες ζητείται η απαγόρευση της κλωνοποίησης του ανθρώπου, ανεξαρτήτως της χρησιμοποιούμενης τεχνικής, καθώς και άλλων δραστηριοτήτων οι οποίες προορίζονται να επιτύχουν την τροποποίηση της γονιδιακής ακολουθίας του ανθρώπου. Για τους πολίτες, και ασφαλώς και για τους βουλευτές, το ζήτημα αυτό είναι ευαίσθητο και πολύπλοκο και δεν θεωρώ ότι διαθέτω τις ειδικές γνώσεις για να αξιολογήσω τα πολλά επιστημονικά επιχειρήματα που ακούγονται στη συζήτηση αυτή. Αλλά για ένα είμαι βέβαιος: η κοινωνία δεν θα ανεχθεί, και πρέπει να προστατευθεί από, οποιαδήποτε εισβολή, σκόπιμη ή μη, που μειώνει την αξιοπρέπεια και την ιερότητα κάθε ανθρώπου και τον καθιστά αντικείμενο επιστημονικών χειρισμών. Όσοι από εμάς πιστεύουμε στο θαύμα της δημιουργίας, πρέπει να ενεργήσουμε τώρα προς το συμφέρον της ανθρωπότητας.

<SPEAKER ID=11 LANGUAGE="NL" NAME="Blokland">
Κύριε Πρόεδρε, με απογοητεύει το γεγονός ότι μόλις τώρα μας δόθηκε η ευκαιρία να συζητήσουμε την τόσο σημαντική έκθεση της προσωρινής επιτροπής για την ανθρώπινη γενετική. Η έκθεση Fiori παρέχει ένα ηθικό πλαίσιο για την έρευνα στον τομέα της γενετικής, όμως δυστυχώς η έκθεση αυτή έρχεται κατόπιν εορτής, καθώς η χρηματοδότηση της έρευνας στον τομέα αυτόν έχει ήδη αποφασισθεί στο 6ο πρόγραμμα πλαίσιο.
<P>
Καλώ το Συμβούλιο, όπου ακόμα δεν έχει εξεταστεί το ζήτημα αυτό, να κινηθεί σε ένα υπεύθυνο ηθικό πλαίσιο. Αυτό σημαίνει ότι μορφές έρευνας, οι οποίες απαγορεύονται σε ένα ή περισσότερα κράτη μέλη, όπως η έρευνα σε ανθρώπινα έμβρυα, με κανέναν τρόπο δεν θα χρηματοδοτηθούν από κοινοτικούς πόρους.
<P>
Η έκθεση Fiori παρουσιάζει σωστά τα ηθικά και άλλα διλήμματα που δημιουργεί η έρευνα στον τομέα της ανθρώπινης γενετικής. Η προσωρινή Επιτροπή, μετά από ένα έτος επίπονης εργασίας, κατέληξε στην έκθεση αυτή, την οποία θεωρώ γενικά ικανοποιητική. Η έκθεση τροποποιήθηκε σημαντικά μετά από αναθεώρηση που πραγματοποίησε ο εισηγητής. Ήταν μεν αναγκαία η τροποποίηση αυτή, ωστόσο λείπει κάτι ακόμα. Όχι ένα συγκεκριμένο ζήτημα, διότι στην έκθεση αυτή θίγονται όλα τα ζητήματα που αφορούν την ανθρώπινη γενετική, όμως παρόλα αυτά·
<P>
Σύμφωνα με τη χριστιανική μου βιοθεωρία, ο κόσμος αυτός, μαζί με όλα τα φυτά, τα ζώα και τους ανθρώπους, αποτελεί δημιούργημα του Θεού. Ένα δημιούργημα, εντός του οποίου ο Θεός περιέλαβε πάμπολλες δυνατότητες. Για το λόγο αυτό ο άνθρωπος είναι σε θέση να βρίσκει λύσεις στα προβλήματά του. Πιστεύω ότι ο άνθρωπος οφείλει και μπορεί να αναζητά θεραπείες και μέσα αντιμετώπισης για διάφορες ασθένειες.
<P>
Όμως αρνούμαι να πιστέψω ότι η αναζήτηση τέτοιων θεραπειών μπορεί να περιλαμβάνει και τη χρήση ανθρωπίνων εμβρύων. Ένα έμβρυο αποτελεί οιονεί άνθρωπο, εμπεριέχει όλα τα στοιχεία προκειμένου να καταστεί άνθρωπος και αποτελεί δημιούργημα του Θεού, οπότε και είναι άξιο προστασίας ευθύς εξαρχής. Ο φιλόσοφος Εμμάνουελ Κάντ το ανέφερε ήδη και επαναλαμβάνω τα λόγια του: "να ενεργείς έτσι ώστε να χρησιμοποιείς τον άνθρωπο συγχρόνως και ως στόχο και ποτέ αποκλειστικά ως μέσο" . Ακριβώς αυτό συμβαίνει λοιπόν εφόσον ανθρώπινα έμβρυα χρησιμοποιούνται στην έρευνα και καταστρέφονται στη διαδικασία αυτή. Αυτό ισχύει τόσο για έμβρυα τα οποία δημιουργούνται με τεχνητή γονιμοποίηση όσο και για έμβρυα τα οποία δημιουργήθηκαν ειδικά για ερευνητικούς σκοπούς.
<P>
Με έκπληξη πληροφορηθήκαμε το γεγονός ότι πραγματοποιήθηκε κλωνοποίηση ανθρωπίνων εμβρύων στις Ηνωμένες Πολιτείες. Αυτή η μετατροπή του πρώτου σταδίου της ανθρώπινης ζωής σε ερευνητικό εργαλείο είναι απολύτως απαράδεκτη από ηθικής απόψεως. Ευτυχώς, μετά τον πρόεδρο Μπους, καταδίκασε το πείραμα αυτό και ο επίτροπος κ. Busquin. Στην έκθεση Fiori προτείνεται σωστά η απαγόρευση της κλωνοποίησης για θεραπευτικούς λόγους.
<P>
Εξάλλου, τρέφω σοβαρές αμφιβολίες σχετικά με τις υπερβολικές προσδοκίες που δημιουργούν ορισμένοι επιστήμονες, αλλά και ορισμένοι από εμάς επίσης, όχι μόνο σε υγιείς πολίτες, αλλά, και αυτό είναι το χειρότερο, σε ασθενείς. Εάν ποτέ εφαρμοσθεί κλινικά αυτού του είδους η έρευνα, αυτό θα γίνει μόνο μετά από μία έως δύο δεκαετίες.
<P>
Όμως δεν θα πρέπει άραγε να αναπτύξουμε και να αξιοποιήσουμε αυτές τις υπέροχες θεραπείες οι οποίες θα βρεθούν με τη βοήθεια των βλαστικών κυττάρων; Πιστεύω πως ναι, όμως επαναλαμβάνω: όχι εις βάρος ανθρωπίνων εμβρύων. Είναι πραγματικό θαύμα, και το θεωρώ θρίαμβο του Θεού, το γεγονός ότι υπάρχουν, από ό,τι φαίνεται, και ενήλικα βλαστικά κύτταρα. Αυτά τα βλαστικά κύτταρα, τα οποία μεταξύ άλλων βρίσκονται στον ομφάλιο λώρο, το αίμα, τον λιπώδη ιστό και τον εγκεφαλικό ιστό, μπορούν να αναδιαφοροποιηθούν, παράγοντας έτσι ένα μεγάλο φάσμα ινών. Ας διαθέσουμε λοιπόν κάθε μέσο, γνώση, και φυσικά και χρήμα, που έχουμε στην διάθεσή μας, προκειμένου να αναπτύξουμε θεραπείες με την βοήθεια αυτών των πολλά υποσχομένων ενηλίκων βλαστικών κυττάρων.
<P>
Θα ήθελα να συγχαρώ τον εισηγητή κ. Fiori για το αποτέλεσμα του έργου του, ελπίζω δε αυτό να γίνει σήμερα αποδεκτό από το Σώμα στο σύνολό του.

<SPEAKER ID=12 NAME="Dell'Alba">
Κύριε Πρόεδρε, αγαπητοί συνάδελφοι, το Ευρωπαϊκό Κοινοβούλιο βρέθηκε ενώπιον ενός θέματος τόσο λεπτού και ταυτόχρονα τόσο σημαντικού όσο αυτό που εξετάζεται στην έκθεση Fiori: ενός θέματος πλήρως και εντελώς πολιτικού, που αποτελεί ευθύνη του νομοθέτη, όπως εμείς οι Ριζοσπάστες μάταια προσπαθήσαμε να δώσουμε να καταλάβουν στην πατρίδα μας· ενός θέματος κοινωνικού, που αφορά κατά πρώτο λόγο τα εκατομμύρια των ασθενών από ανίατες σήμερα νόσους, οι οποίοι προσβλέπουν σε εμάς για μια απάντηση που μπορεί να αποτελέσει, για αυτούς, συγκεκριμένη ελπίδα σωτηρίας και ζωής.
<P>
Βρισκόμαστε σήμερα, δυνητικά, ενώπιον εκείνων των μεγάλων αλλαγών στην ιστορία της ανθρωπότητας που μπορούν να παραβληθούν με την ανακάλυψη της πενικιλίνης ή των εμβολίων. Βρισκόμαστε ενώπιον μιας επιλογής στρατοπέδου, την οποία θα ήταν άφρον και τραγικό να τροχοπεδήσουμε. Από αυτή τη σκοπιά, δυστυχώς, το εξαίρετο διδακτικό έργο του συναδέλφου Fiori οδήγησε σε ένα βασικό κείμενο, καρπό της συνδυασμένης διάθεσης δύο φονταμενταλισμών βαθιά ριζωμένων στο Ευρωπαϊκό Κοινοβούλιο, οι οποίοι, όπως κάθε φονταμενταλισμός, θα ήθελαν να μείνει η Ευρώπη σταθερή, ενώ όλος ο κόσμος τριγύρω κινείται.
<P>
Το πνεύμα του Γαλιλαίου φτερουγίζει σήμερα από πάνω μας. Για μας τους Ριζοσπάστες η σημερινή επιλογή πρέπει να είναι σαφής: "όχι" στην έκθεση Fiori έτσι όπως έχει· "ναι" στο μεγαλύτερο μέρος των τροπολογιών που υποβλήθηκαν, για την ελευθερία της επιστημονικής έρευνας· "ναι" σε όλους τους τύπους θεραπευτικής έρευνας που μπορούν να δώσουν ζωή και όχι θάνατο στη ζωή που υπάρχει, όχι σε εκείνη που βρίσκεται μόνο στα θεωρητικά εγχειρίδια και που κείται σήμερα αδρανής στους καταψύκτες των εργαστηρίων, περιμένοντας την καταστροφή της· "ναι" , επομένως, στην έρευνα με βλαστικά κύτταρα που αντικειμενικά δεν διαθέτουν πια ευελιξία· "ναι" στην έρευνα με τα υπεράριθμα έμβρυα που δεν έχουν προοπτικές ζωής· "ναι" στη θεραπευτική κλωνοποίηση που - όπως δήλωσαν με το κύρος τους, χθες μόλις, ο νομπελίστας κ. Dulbecco και, σήμερα, ο Υπουργός Υγείας της Ιταλίας κ. Veronesi - δεν έχει καμία, μα καμία σχέση με την ανθρώπινη κλωνοποίηση· εν κατακλείδι, "ναι" σε μια Ευρώπη ενήλικη, κοσμική, υπεύθυνη σε θέματα έρευνας.
<P>
  

<SPEAKER ID=13 LANGUAGE="ES" NAME="Vidal-Quadras Roca">
Κύριε Πρόεδρε, θέλω απλώς να σας πληροφορήσω ότι στο θεωρείο των επισκεπτών έχουν λάβει θέση οι φοιτητές του μεταπτυχιακού των Πολιτικών Επιστημών του Ιδρύματος Εξωτερικών Σχέσεων και Σχέσεων με τη Λατινική Αμερική της ισπανικής κυβέρνησης. Πρόκειται για μία διακεκριμένη ομάδα νεαρών πολιτικών - δημοτικών συμβούλων, βουλευτών και ανωτέρων υπαλλήλων των δημόσιων διοικήσεων - από διάφορες χώρες της Λατινικής Αμερικής, οι οποίοι μας επισκέπτονται πραγματοποιώντας μία καρποφόρα επίσκεψη εργασίας αυτή την εβδομάδα στις Βρυξέλλες και οι οποίοι αποτελούν ένα καλό δείγμα, κύριε Πρόεδρε, των στενών δεσμών που αναπτύσσονται μεταξύ Ευρώπης και Λατινικής Αμερικής.

<SPEAKER ID=14 NAME="Πρόεδρος">
Ευχαριστώ, κύριε Vidal-Quadras. Συμμερίζομαι τα λόγια σας.
<P>
  

<SPEAKER ID=15 LANGUAGE="NL" NAME="Oomen-Ruijten">
Κύριε Πρόεδρε, έχει δοθεί μεγάλη προσοχή στο ζήτημα που συζητούμε σήμερα. Ακούσαμε πολλούς εμπειρογνώμονες, πραγματοποιήσαμε πολλές επισκέψεις. Πραγματοποιήσαμε διαβουλεύσεις με συναδέλφους βουλευτές εντός και εκτός των χωρών μας, τόσο από τα κράτη μέλη της ΕΕ, όσο και από τις υποψήφιες χώρες.
<P>
Πραγματοποιήθηκαν πολλές συζητήσεις και στη βάση όλων αυτών, κύριε Πρόεδρε, μπόρεσα να διαμορφώσω μία απολύτως προσωπική γνώμη για αυτό το περίπλοκο, αλλά και ηθικά ευαίσθητο ζήτημα. Θα ήθελα στο σημείο αυτό να παρατηρήσω ότι έχω σεβασμό για κάθε συμπέρασμα το οποίο συνήχθη με ευσυνείδητο τρόπο. Δεν έχει εδώ κανένα νόημα ο χωρισμός σε δεξιούς και αριστερούς, συντηρητικούς και εκσυγχρονιστές. Ούτε μπορώ να δεχθώ να χαρακτηρίζονται φονταμεσταλιστικές οι θέσεις μου, ή αυτές άλλων συναδέλφων, εδώ στο Κοινοβούλιο, όπως έγινε μόλις.
<P>
Κύριε Πρόεδρε, οι απόψεις μου και η στάση μου κατά την ψηφοφορία σε μεγάλο βαθμό συμφωνούν με αυτά που αποφάσισε η ομάδα μου. Σε ένα μόνο σημείο παρεκκλίνω από τις θέσεις της: είμαι υπέρ της χρήσης εμβρύων τα οποία προέρχονται από εξωσωματική γονιμοποίηση, όμως θα ήθελα να περιορισθεί η σκόπιμη δημιουργία υπεράριθμων εμβρύων. Είμαι κατά του περιορισμού των δυνατοτήτων που μπορεί να προσφέρει η κλωνοποίηση για θεραπευτικούς λόγους, προκειμένου ασθένειες όπως η Πάρκινσον και η Αλζχάιμερ να καταστούν στο μέλλον ιάσιμες.
<P>
Κύριε Πρόεδρε, η αναπαραγωγική κλωνοποίηση είναι απολύτως απαράδεκτη και χρειάζεται η απόλυτη απαγόρευσή της διεθνώς. Απορρίπτω την παραγωγή εμβρύων απλώς για ερευνητικούς σκοπούς. Πιστεύω ότι, όσον αφορά την κλωνοποίηση για θεραπευτικούς λόγους, αντιμετωπίζουμε το πρόβλημα του ορισμού της. Μπορεί άραγε να χρησιμοποιηθεί πυρήνας από κύτταρο ενός ωαρίου μου σε συνδυασμό με κύτταρο από το δέρμα μου, προκειμένου να παραχθεί στο μέλλον καρδιακό κύτταρο για χάρη μου;
<P>
Κύριε Πρόεδρε, καταλήγοντας, η νομοθεσία περί πνευματικών δικαιωμάτων δεν είναι ικανοποιητική: προβλέπεται μεν το απαραβίαστο του ανθρωπίνου σώματος, όμως η νομοθεσία είναι ασαφής και για τον λόγο αυτόν χορηγούνται διπλώματα ευρεσιτεχνίας, τα οποία δεν βρίσκονται στην υπηρεσία του ανθρώπου και δεν συμβάλλουν στη θεραπεία ασθενειών. Για τον λόγο αυτόν καλώ και τους άλλους συναδέλφους από το D66 και το VVD, οι οποίοι είχαν ψηφίσει διαφορετικά κατά τη συζήτηση της έκθεσης αυτής, να υποστηρίξουν τις θέσεις της ομάδας μας και στο σημείο αυτό.

<SPEAKER ID=16 LANGUAGE="DE" NAME="Gebhardt">
Κύριε Πρόεδρε, μετά από περίπου ένα έτος εντατικής ενασχόλησης με τα πορίσματα της ανθρώπινης γενετικής και των επιπτώσεών της στην ιατρική, μετά από αναρίθμητες ακροάσεις και συζητήσεις κατά τη διάρκεια ενημερωτικών επισκέψεων επί τόπου, σήμερα έχω μία ελπίδα λιγότερο, είμαι κυριολεκτικά απογοητευμένη. Η ad hoc επιτροπή για την ανθρώπινη γενετική και τις νέες ιατρικές τεχνολογίες δεν πέτυχε τον σκοπό που περίμενα. Συγκεκριμένα, η έκθεση της επιτροπής δεν πρόκειται να προσφέρει τη βάση για μία συνεκτική νομοθεσία για τη βιοτεχνολογία στα κράτη μέλη της Ευρωπαϊκής Ένωσης, την οποία επιθυμούσαν πολλοί, μεταξύ των οποίων και εγώ. Αντίθετα, κινδυνεύει να κατακερματιστεί εξαιτίας του χάους που δημιουργούν στην Ολομέλεια οι πολλές και διαφορετικές απόψεις που διατυπώνονται στις τροπολογίες, και στο τέλος τα επιμέρους τμήματά της δεν θα ταιριάζουν πια σωστά το ένα με το άλλο. Για τον λόγο αυτόν σας παρακαλώ, αγαπητοί συνάδελφοι, να προσπαθήσουμε τουλάχιστον να αποτρέψουμε το χειρότερο.
<P>
Ας αποφασίσουμε μόνο όσα λαμβάνουν ισόρροπα υπόψη τις κοινωνικές, τις οικονομικές και τις νομικές πτυχές και δεν καταρρίπτουν σε καμία περίπτωση τα στενά ηθικά όρια που έχουν χαραχθεί. Το Ευρωπαϊκό Κοινοβούλιο δεν πρέπει να αποτύχει σε αυτό. Πρέπει να θεσπίσουμε κριτήρια. Τούτο σε μία κοινοβουλευτική δημοκρατία είναι καθήκον του άμεσα εκλεγμένου κοινοβουλίου και όχι των κυβερνήσεων ή δυνάμεων που δεν δεσμεύονται να έχουν ως πρώτο μέλημά τους το κοινό καλό. Το περασμένο Σαββατοκύριακο η γερμανική και η γαλλική κυβέρνηση, κατά τις διαβουλεύσεις της Νάντης, χάραξαν όρια για μία κοινή θέση στα ηθικά και οικονομικά ζητήματα που τίθενται από την βιοτεχνολογία.
<P>
Παραθέτω απόσπασμα από έγγραφο της γερμανικής ομοσπονδιακής κυβέρνησης: "Μία τέτοια συμφωνία μεταξύ Γερμανίας και Γαλλίας θα μπορούσε να αποτελέσει έναυσμα για μία ευρύτερη συμφωνία σε ευρωπαϊκό επίπεδο" . Το Ευρωπαϊκό Κοινοβούλιο μπορεί να συντομεύσει τον δρόμο και να βάλει ήδη σήμερα τα θεμέλια. Η Επιτροπή Ανθρώπινης Γενετικής, όπως την αποκαλούμε για συντομία, συγκέντρωσε με προσοχή τις απαραίτητες πληροφορίες και ένα ευρύ φάσμα αξιολογήσεων. Τώρα το Κοινοβούλιο στο σύνολό του πρέπει να δείξει στην επιστήμη, την ιατρική και την οικονομία τον δρόμο που οδηγεί προς το μέλλον της βιοτεχνολογικής επανάστασης στα κράτη μέλη της Ένωσης. Ωστόσο δεν πρέπει να πέσουμε εδώ στην παγίδα μιας εσφαλμένης πίστης στην πρόοδο. Δεν είναι όλες οι πρόοδοι που σημειώνει ο άνθρωπος ταυτόχρονα και πρόοδοι για την ανθρωπότητα.
<P>
Δεν πρέπει όμως ούτε να υποτασσόμαστε σε ιδεολογίες και δόγματα, ακόμη δε λιγότερο να θέλουμε να διατυπώσουμε καινούργια. Πολλοί αισθάνονται τόση ανασφάλεια στον τομέα της ηθικής ώστε επιθυμούν να τον ξεχάσουν. Όμως, ως προς αυτό, τα πράγματα είναι συχνά εξαιρετικά σαφή, μόνο που μερικές φορές δεν θέλουμε να το δούμε. Ένα παράδειγμα: από ένα γονιμοποιημένο ανθρώπινο ωάριο μπορεί να αναπτυχθεί μόνο ένα ανθρώπινο ον και τίποτα άλλο. Επομένως, η αρχή της προστασίας της ανθρώπινης αξιοπρέπειας ισχύει από τη στιγμή της συνένωσης του σπερματοζωαρίου με το ωάριο. Αυτό το απόλυτο θεμελιώδες δικαίωμα έχει διατυπωθεί επανειλημμένα γραπτώς. Η τελευταία φορά ήταν στον ευρωπαϊκό Χάρτη των Θεμελιωδών Δικαιωμάτων. Το μόνο που χρειάζεται είναι η τήρησή του.
<P>
Με αυτήν την προϋπόθεση, δεν μπορούμε να επιτρέψουμε την κλωνοποίηση, ανεξάρτητα από τον σκοπό της - άρα ούτε την αναπαραγωγική ούτε την θεραπευτική. Δεν είναι δυνατόν! Επίσης, με αυτήν την προϋπόθεση αποκλείεται η χρησιμοποίηση και πολύ περισσότερο η παραγωγή εμβρύων για ερευνητικούς σκοπούς. Τις στοχοθετημένες επεμβάσεις στην ανθρώπινη βλαστική αλυσίδα απαγορεύει τουλάχιστον η ιατρική δεοντολογία της βοήθειας και θεραπείας, αλλά τις απαγορεύει επίσης η γνώση των συνεπειών, οι οποίες θα ήταν από κάθε άποψη καταστροφικές.
<P>
Θα περιοριστώ σε αυτές τις υποδείξεις. Κατά την ψηφοφορία που θα διεξαχθεί σήμερα το μεσημέρι πρέπει να λάβουμε υπόψη και μια σειρά άλλων ορίων. Πρέπει όμως επίσης να ταχθούμε υπέρ της προόδου των βιολογικών επιστημών που, αν προωθηθούν με τον σωστό τρόπο, ίσως να φέρουν πιο κοντά την εκπλήρωση της επιθυμίας μας να νικήσουμε τον πόνο και την αρρώστια. Πρέπει να υποστηρίξουμε πολύ περισσότερο από ό,τι μέχρι σήμερα τις εναλλακτικές, για παράδειγμα στον τομέα των ενηλικιωμένων βλαστικών κυττάρων. Θεωρώ ότι εκεί βρίσκεται πραγματικά το μέλλον.

<SPEAKER ID=17 LANGUAGE="NL" NAME="Van der Laan">
Κύριε Πρόεδρε, η συζήτηση την οποία διεξάγουμε σήμερα είναι πολύ σημαντική, καθώς αντικείμενό της είναι η ίδια η ζωή. Μιλούμε περί επιστημονικής έρευνας, η οποία μπορεί να καταλήξει στη θεραπεία σοβαρών ασθενειών που πλήττουν τον άνθρωπο, όπως η Πάρκινσον, η Αλζχάιμερ, η σκλήρυνση κατά πλάκας, ο διαβήτης, ίσως ακόμα και το AIDS, και μπορεί επίσης να βελτιώσει ή να παρατείνει την ανθρώπινη ζωή.
<P>
Προφανώς δεν μπορούμε να αντιμετωπίσουμε το ζήτημα αυτό ελαφρά τη καρδία. Για τον λόγο αυτό λυπούμαι που το Κοινοβούλιο αρνείται ρητά να αναγνωρίσει τη διάκριση μεταξύ αναπαραγωγικής και θεραπευτικής κλωνοποίησης: η πρώτη αποσκοπεί στη δημιουργία νέων ανθρώπων, ενώ η δεύτερη στη δημιουργία νέων ιστών. Η άμεση ή έμμεση σύγχυση μεταξύ των δύο σημαίνει στην ουσία ότι αδιαφορούμε για επιστημονικές δυνατότητες οι οποίες θα μπορούσαν να βοηθήσουν τους ανθρώπους.
<P>
Κύριε Πρόεδρε, ούτε λόγο δεν κάνει η έκθεση για την αρχή της επικουρικότητας. Αλλά ακριβώς περιπτώσεις κατά τις οποίες υπάρχουν διλήμματα ηθικής φύσεως θα πρέπει να αντιμετωπίζονται όσο το δυνατόν εγγύτερα στους πολίτες, διότι αφορούν άμεσα την προσωπική συνείδηση του καθενός. Για τον λόγο αυτόν η ομάδα μου δεν μπορεί να συμφωνήσει με την παρότρυνση προς την Επιτροπή να υποβάλει σχετική νομοθετική πρόταση.
<P>
Τέλος, θα ήθελα να ομολογήσω ότι με ενοχλεί το γεγονός ότι ορισμένοι δεξιοί και πράσινοι συνάδελφοι στο Κοινοβούλιο πιστεύουν ότι διαθέτουν το μονοπώλιο της ηθικής. Ορισμένοι συνάδελφοι δίνουν την εντύπωση ότι όσο πιο περιοριστικές θέσεις υποστηρίζει κανείς, τόσο πιο ηθικός καθίσταται αυτομάτως. Μία απόφαση που θα δυσχεραίνει ή και θα απαγορεύει την πολλά υποσχόμενη έρευνα, η οποία θα μπορούσε να καταλήξει σε θεραπεία ή ανακούφιση του πόνου πολλών ασθενών, και θα μπορούσε μάλιστα να τους σώσει τη ζωή, θα επέφερε βαριές ηθικές επιπτώσεις.

<SPEAKER ID=18 NAME="Evans, Jillian">
Κύριε Πρόεδρε, κύριε Επίτροπε, θα ήθελα να εκφράσω την υποστήριξή μου προς την έκθεση του κ. Fiori, η οποία νομίζω ότι επέτυχε την κατάλληλη ισορροπία. Οι απόψεις μου μεταβλήθηκαν κατά τη διάρκεια του προηγουμένου έτους ως αποτέλεσμα των αποδεικτικών στοιχείων που μας παρέσχε η προσωρινή επιτροπή.
<P>
Διατηρώ δύο βασικές ανησυχίες: πρώτον, πολλά από τα στοιχεία υποδεικνύουν ότι η εξέλιξη της έρευνας για τα εμβρυϊκά βλαστικά κύτταρα ίσως να μην οδηγήσει στα αποτελέσματα που όλοι επιθυμούμε όσον αφορά την πρόοδο σχετικά με μερικές από τις πλέον σοβαρές ασθένειες που βασανίζουν πολλά μέλη της κοινωνίας μας και των ίδιων των οικογενειών μας. Δεύτερον, στο πλαίσιο αυτής της έρευνας θα επιτραπεί η εκμετάλλευση ανθρώπων, και ιδίως γυναικών που πάσχουν από στειρότητα. Δεν είμαι αντίθετη στην εμβρυϊκή έρευνα - ως πάσχουσα η ίδια από στειρότητα, επωφελήθηκα από αυτή και δώρησα τα υπεράριθμα έμβρυα για ερευνητικούς σκοπούς - αλλά πρέπει να είμαστε βέβαιοι ότι για την επίτευξη των στόχων στους οποίους όλοι προσβλέπουμε, δεν εστιάζουμε την προσοχή μας προς μια μόνον κατεύθυνση, παραμελώντας άλλους τομείς έρευνας με ίδιες, αν όχι μεγαλύτερες, προοπτικές επιτυχίας.

<SPEAKER ID=19 LANGUAGE="NL" NAME="Meijer">
Κύριε Πρόεδρε, ακόμα και στις ημέρες μας πολλοί άνθρωποι πάσχουν από φοβερές και ανίατες ασθένειες, οι οποίες καταπονούν ολόκληρο το σώμα, όπως η σκλήρυνση κατά πλάκας, η Πάρκινσον, η Αλζχάιμερ, ο διαβήτης και η λευχαιμία. Αλλοι πάλι, ενώ το σώμα τους είναι κατά τα άλλα υγιές, αντιμετωπίζουν προβλήματα στη λειτουργία ζωτικών τους οργάνων όπως η καρδιά, οι νεφροί, το ήπαρ ή οι πνεύμονες.
<P>
Ο άνθρωπος κατόρθωσε να αλλάξει κάθε αντικείμενο που υπάρχει γύρω του στον κόσμο, όμως εξακολουθούμε να αντιμετωπίζουμε σε πολύ περιορισμένο βαθμό τις δικές μας σωματικές αδυναμίες. Θεωρούμε φοβερή την επισκευή και την βελτίωση της κατάστασης του σώματός μας. Μήπως ο άνθρωπος θα παίξει τον ρόλο του δημιουργού του ίδιου του του εαυτού; Δεν βρίσκεται κάτι τέτοιο σε σύγκρουση με τον στόχο για τον οποίο δημιουργήθηκε ο άνθρωπος στη γη;
<P>
Λίγοι θα ήταν οι υπέρμαχοι της ιδέας να δημιουργηθούν άτρωτοι υπεράνθρωποι, οι οποίοι θα εκτοπίσουν τελικά τους κοινούς ανθρώπους. Εξάλλου, η θυσία ανθρωπίνων ζωών, προκειμένου να βελτιωθεί η κατάσταση άλλων ανθρώπων, θυμίζει κανιβαλισμό.
<P>
Κάποτε η συζήτηση ξεπερνά τα όρια. Η μία ακραία θέση υποστηρίζει ότι θα πρέπει να απαγορευθεί οιαδήποτε επιστημονική έρευνα και να μπουν οι ερευνητές στη φυλακή, ενώ η άλλη ζητά να επιτρέπεται κάθε εμπορική εφαρμογή των πορισμάτων της έρευνας, όπως έγινε για παράδειγμα από την αμερικανική επιχείρηση Advanced Cell Technology, έτσι ώστε να επιτρέπονται τα πάντα, εφόσον κάποιοι πλούσιοι μπορούν και θέλουν να πληρώνουν.
<P>
Απορρίπτω και τα δύο άκρα. Θα μπορούσα να δεχθώ τη χρήση των βλαστικών κυττάρων από το σώμα του ασθενούς ή έστω από υπεράριθμα έμβρυα. Πριν δημιουργηθεί ενδεχομένως ζωή ακριβώς για τον σκοπό αυτόν, θα πρέπει να πραγματοποιηθεί έρευνα προς αναζήτηση εναλλακτικών δυνατοτήτων, ενώ με το εμπόριο εμβρύων ξεπερνούμε πραγματικά τα όρια του αποδεκτού.
<P>
Το αυτό ισχύει και για την αξιολόγηση και προσαρμογή της ανθρώπινης ζωής για χάρη των ασφαλιστών. Λαμβανομένων όλων ετούτων υπόψη, συμφωνώ περισσότερο με την προσέγγιση του κ. Caudron από ό,τι με αυτή του κ. Fiori.

<SPEAKER ID=20 LANGUAGE="FR" NAME="Le Pen">
Κύριε Πρόεδρε, κυρίες και κύριοι, για μια φορά, το Ευρωπαϊκό Κοινοβούλιο συμβαδίζει με την ιστορία. Τη στιγμή που μια αμερικάνικη εταιρεία επιτυγχάνει να κλωνοποιήσει ανθρώπινο έμβρυο, η προσωρινή επιτροπή για την ανθρώπινη γενετική εκδίδει την έκθεσή της, η οποία είναι έξοχη.
<P>
Πράγματι, προστατεύει το ανθρώπινο έμβρυο απαγορεύοντας την κλωνοποίηση, τόσο για αναπαραγωγικούς όσο και για θεραπευτικούς σκοπούς. Απαγορεύει την ευρωπαϊκή δημόσια χρηματοδότηση για έρευνα σχετικά με το ανθρώπινο έμβρυο, συστήνοντας τη χρήση των υπεραρίθμων εμβρύων για τα ζευγάρια με προβλήματα στειρότητας και χρησιμοποιώντας, τέλος, στο μέγιστο δυνατό, την εργασία πάνω στα ενήλικα βλαστικά κύτταρα. Ο άνθρωπος δεν είναι ιδιοκτήτης, αλλά απλός επικαρπωτής της ζωής. Δεν μπορεί, λοιπόν, ούτε μερικώς, να κάνει κτήμα του αυτή την κληρονομιά, η οποία είναι εκ φύσεως αναπαλλοτρίωτη.
<P>
Όσοι πλουτίσουν έτσι παίζοντας τους μαθητευόμενους μάγους, θα πρέπει μια ημέρα να πληρώσουν δικαιώματα εκμετάλλευσης στον Δημιουργό. Σε καμία περίπτωση δεν θα ήταν δυνατό το ανθρώπινο έμβρυο να καταστεί ένα απλό εργαστηριακό υλικό, ένα απλό εμπορικό εργαλείο. Για αυτόν ακριβώς τον λόγο, ο νομοθέτης πρέπει να προσδιορίσει την υπόσταση του εμβρύου κατά τρόπο που να καλύπτει το υπάρχον νομικό κενό, απαγορεύοντας ιδιαιτέρως την κατοχύρωση του έμβιου όντος με δίπλωμα ευρεσιτεχνίας. Το να έρθουμε αντιμέτωποι με μια τόσο εύθραυστη και πολύπλοκη γενετική μηχανική, που αγγίζει το μυστήριο και το ιερό, σημαίνει ότι αψηφούμε την εξέλιξη της ανθρωπότητας, του παρελθόντος και του μέλλοντός της, για να αποκομίσουμε, με το πρόσχημα της έρευνας, εφήμερα οφέλη.
<P>
Οι συνάδελφοί μου του Εθνικού Μετώπου, και εγώ ο ίδιος, προασπίζουμε την ακεραιότητα και την αξιοπρέπεια της ανθρώπινης ζωής, από τη σύλληψη μέχρι τον θάνατο από φυσικά αίτια. Όσοι αντιτίθενται έχουν, εν αγνοία τους, ήδη μπει στο καθεστώς της βαρβαρότητας. Η προσπάθεια αλλοίωσης του μυστηρίου της ζωής σημαίνει ότι η ανθρωπότητα οδηγείται σε καταστροφές πολύ πιο φρικτές από εκείνες των τρελών αγελάδων και της νόσου Creutzfeld-Jakob.

<SPEAKER ID=21 NAME="Τρακατέλλης">
Κύριε Πρόεδρε, οι επιστημονικές ειδήσεις των τελευταίων ημερών δημιούργησαν ένα δραματικό σκηνικό στην παρουσίαση της έκθεσης Fiori. Πιο σημαντικό όμως για μένα ήταν τα πάρα πολλά γράμματα που έλαβα από επιστημονικές ακαδημίες, από ιατρικές εταιρείες και από ενώσεις ασθενών που κάνουν έκκληση να μην κλείσουμε την πόρτα σε μια ελπιδοφόρα και πολλά υποσχόμενη έρευνα. Πράγματι, οι νέες γνώσεις στην ανθρώπινη γενετική θα βοηθήσουν να κατανοήσουμε τα σημεία του γενετικού δυναμικού μας που είναι τρωτά και ευάλωτα στις περιβαλλοντικές προκλήσεις και πιέσεις, καθώς και στη συνείδηση της ζωής μας, ώστε να δοθεί η δυνατότητα ανάπτυξης νέων στρατηγικών για την πρόληψη διάγνωση και θεραπεία των ασθενειών. Η έρευνα, εξάλλου, με βλαστικά κύτταρα μπορεί ενδεχομένως να έχει εφαρμογές σε θεραπείες ασθενειών όπως, για παράδειγμα, Πάρκινσον, Αλτσχάιμερ, λευχαιμία και πολλές άλλες.
<P>
Ωστόσο, οι έρευνες στις περιοχές αυτές πρέπει να οριοθετούνται ώστε να μην δημιουργούν δεοντολογικά, κοινωνικά και νομικά προβλήματα. Αυτό αποτέλεσε και τον στόχο τροπολογιών που υπέβαλα μαζί με άλλους συναδέλφους, όπως είχε γίνει και με την έκθεση Caudron, ώστε να επιτρέπεται η ανάπτυξη της πρωτοποριακής έρευνας που περιέγραψα, με ταυτόχρονη διατήρηση όλων των ισορροπιών, ώστε να μην δημιουργεί δεοντολογικά προβλήματα. Έτσι, προσδοκούμε κάποια στιγμή στο μέλλον και τις ευνοϊκές στην ιατρική που υπόσχεται αυτή η έρευνα. Θέλω να πιστεύω ότι το Ευρωπαϊκό Κοινοβούλιο θα υπερψηφίσει αυτή την γραμμή που οριοθετεί και κρατεί τις σωστές ισορροπίες ανάμεσα στην πρόοδο και την δεοντολογία.
<P>
Το κείμενο που θα ψηφίσουμε πρέπει να αφήνει ανοικτή τη πόρτα στη διερεύνηση των νέων δυνατοτήτων για να απαλλάξουμε κατά το δυνατόν τις ανθρώπινες κοινωνίες από τη δυστυχία που φέρνουν οι αρρώστιες. Δεν θα πρέπει να υπαγορεύεται από σύγχιση και φόβο ή από αντίδραση για κάτι που δεν το κατανοούμε πλήρως, αλλά από το θάρρος για νέες κατακτήσεις που έδειξε πάντα ο άνθρωπος από την Εποχή του Προμηθέα.

<SPEAKER ID=22 LANGUAGE="FR" NAME="Goebbels">
Κύριε Πρόεδρε, η συζήτηση αυτή αφορά τα θεμελιακά ερωτήματα της ανθρωπότητας: τι είναι ζωή, πώς να συλλάβουμε την αναπόφευκτη πορεία προς το θάνατο η οποία χαρακτηρίζει κάθε ύπαρξη; Η μεταβίβαση της ζωής δεν είναι μήπως το βαθύτερο νόημα της εξέλιξης, ο μόνος ηθικός νόμος μια φύσης που κατά τα λοιπά αδιαφορεί για τις δικές μας ηθικές αντιλήψεις; Η ζωή, αναμφισβήτητα, είναι μια διαδικασία. Είναι μάταιο να θέλουμε να προσδιορίσουμε την αρχή της ζωής. Για ορισμένους, αρχίζει με τη συνένωση ενός σπερματοζωαρίου με ένα ωάριο. Τα σπερματοζωάρια, όμως, είναι ζωντανά, έστω και αν δισεκατομμύρια από αυτά κινούνται άσκοπα. Ένα μη γονιμοποιημένο ωάριο παύει να ζει. Το κύημα διαχωρίζεται στα δύο, έπειτα στα τέσσερα, στα οκτώ, στα δεκαέξι και σε ακόμα περισσότερα κύτταρα. Αυτή είναι η διαδικασία των ζώντων οργανισμών. Μέχρι την τέταρτη ημέρα, κάθε κύτταρο διατηρεί την ικανότητα διαφοροποίησης και περιέχει όλες τις γενετικές πληροφορίες ενός δυνητικού ανθρώπινου όντος. Για να φτάσει, όμως, να γίνει ανθρώπινο ον, το κύημα πρέπει να προσκολληθεί στη μήτρα και να αναπτυχθεί εκεί επί μήνες. Το κύημα, ωστόσο, δεν είναι ένα τυχαίο υλικό. Δεν μπορεί λοιπόν να θυσιαστεί παρά μόνον αν υπάρχουν υπέρτεροι λόγοι για αυτό. Οι κοινωνίες μας, γενικά, δέχονται τη διακοπή της κύησης προκειμένου να προστατευτεί η ψυχική ή σωματική υγεία μιας μητέρας. Αυτή η ηθική, λοιπόν, που δέχεται ότι το μη χείρον βέλτιστο, δεν μπορεί να εφαρμοστεί στα υπεράριθμα έμβρυα, για τα οποία δεν υπάρχει πλέον γονικό σχέδιο; Δεν είναι καλύτερο τα εν λόγω έμβρυα να χρησιμοποιούνται για μια σοβαρή έρευνα, αντί να καταστρέφονται; Η αναπαραγωγική κλωνοποίηση δεν έχει κανέναν υπερασπιστή στο Κοινοβούλιο. Οι δυνατότητες, όμως, που προσφέρονται από τη θεραπευτική κλωνοποίηση αξίζει να αποτελέσουν το αντικείμενο θεμελιώδους, σωστά πλαισιωμένης, έρευνας. Η κοινωνία μας αποδέχεται τη σοβαρή ιατρική έρευνα πάνω στο έμβρυο, το παιδί, τον ενήλικα και το πτώμα. Γιατί να υπάρχει ειδικό πλαίσιο μόνο για το κύημα; Τάσσομαι υπέρ της επιστήμης, του δικαιώματος να γνωρίζουμε περισσότερα. Τάσσομαι υπέρ μιας δημόσιας χρηματοδότησης αυτής της απαραίτητης έρευνας. Θα ήταν ανεύθυνο εκ μέρους μας να την αφήσουμε στα χέρια του εμπορικού τομέα. Καμία έρευνα δεν είναι βέβαιο ότι θα καταλήξει κάπου. Πρέπει να υποστηρίξουμε όλα τα απαραίτητα στάδια. Αυτό ισχύει για τα ενήλικα βλαστικά κύτταρα. Δεδομένου ότι, από τα 216 είδη κυττάρων του ανθρώπινου σώματος, καμιά εικοσαριά μόνο μπορούν να έχουν πολλαπλές δυνατότητες, δεν μπορούμε να παραβλέψουμε την έρευνα πάνω στα εμβρυϊκά βλαστικά κύτταρα. Αυτά έχουν, εκ φύσεως, πολλαπλές δυνατότητες και μπορούν να βοηθήσουν στην αναγέννηση όλων των ιστών του ανθρώπινου σώματος. Έχω την πεποίθηση ότι η γενετική επιστήμη θα εξελιχτεί, με ή χωρίς την Ευρώπη. Ελπίζω, όμως, ότι η Ευρώπη δεν θα μείνει τόσο πίσω. Σέβομαι τους συναδέλφους που τρέφουν κάποιες αμφιβολίες, που διαβλέπουν περισσότερους κινδύνους από ό,τι ελπίδες, αλλά δεν δέχομαι να χρησιμοποιείται η απαραίτητη προάσπιση της ανθρώπινης αξιοπρέπειας σαν ένα είδος ρόπαλο για να σωπάσουν όσοι δεν θέλουν να περιορίσουν όλη την ανθρώπινη αξιοπρέπεια σε ένα σωρό από κύτταρα. Πού είναι η αξιοπρέπεια όσων πλήττονται από χιλιάδες θανάτους πριν καν πεθάνουν, που βυθίζονται στις αρρώστιες ή την παράνοια; Μπορούμε πράγματι να εστιάσουμε την προσοχή μας στην προάσπιση της ζωής που γεννιέται, όταν η ήδη υπάρχουσα ζωή συχνότατα αγνοείται, παραμελείται ή καταπιέζεται; Η αναζήτηση νέων θεραπειών κατά των σκληρών ασθενειών, κατά της γενετικής προδιάθεσης, ή, ακόμα χειρότερα, κατά του γενετικού πεπρωμένου, δεν θα αποτελούσε την πραγματική προάσπιση της ανθρώπινης αξιοπρέπειας;

<SPEAKER ID=23 NAME="Sbarbati">
Κύριε Πρόεδρε, η έκθεση του κ. Fiori για τη γενετική σηματοδοτεί ένα σημαντικό στάδιο στην ευρωπαϊκή και διεθνή συζήτηση για ένα λεπτό και καυτό ζήτημα, το οποίο απαιτεί έντονη προσοχή από τον πολιτικό κόσμο λόγω των ευθυνών που συνεπάγεται. Η επιστήμη πρέπει να προοδεύσει και να προχωρήσει και δεν γνωρίζουμε παρά μόνο ένα απειροελάχιστο μέρος του επιστητού και του ίδιου του κυττάρου για το οποίο μιλάμε. Όμως αυτό δεν σημαίνει ότι τα πάντα είναι θεμιτά: όπως η ελευθερία αυτή καθαυτή είναι απόλυτη αξία, αλλά δεν είναι ποτέ απόλυτη, αφού υπάρχουν οι νόμοι της φύσης, έτσι και η επιστήμη και η επιστημονική έρευνα είναι και αντιπροσωπεύουν αναντίρρητες αξίες λόγω των σημαντικών ανακαλύψεων που μπορούν να θέσουν στην υπηρεσία της ανθρωπότητας, αλλά δεν μπορούν να θεωρηθούν απόλυτες, δηλαδή άσχετες με το δίκαιο, τη δεοντολογία και την ηθική.
<P>
Η θέση των ευρωπαίων ρεπουμπλικανών, των δημοκρατικών και της Ιταλίας των Αξιών συμπίπτει, ως εκ τούτου, με τη θέση που εκφράσθηκε στην ψηφοφορία για την έκθεση Caudron: απορρίπτει την ανθρώπινη κλωνοποίηση και τους γενετικούς χειρισμούς, αλλά είναι υπέρ της προτεραιότητας στη χρηματοδότηση της έρευνας επί των ενηλίκων βλαστικών κυττάρων και επί εκείνων των εμβρυϊκών κυττάρων που προέρχονται από αυθόρμητη και θεραπευτική άμβλωση, με αυστηρό δημόσιο έλεγχο.
<P>
Αγαπητοί συνάδελφοι, άνοιξε το μεγάλο πεδίο αντιπαράθεσης μεταξύ βιοηθικής και δικαίου, που δεν πρέπει όμως να εξεταστεί με βάση ηθικολογικές θέσεις, επειδή η διάκριση δεν είναι μεταξύ κοσμικών προοδευτικών και καθολικών συντηρητικών - αυτό είναι μια μανιχαϊστική και επιφανειακή θεώρηση - αλλά μεταξύ εκείνων που πιστεύουν ότι στην επιστήμη μπορούν να επιτρέπονται τα πάντα, ακόμα και με περιφρόνηση της αξιοπρέπειας της ζωής, και εκείνων που φρονούν πως αυτό δεν είναι δυνατό.
<P>
Ευχαριστούμε πάντως τον συνάδελφο Fiori: το έργο του - ιδίως αν εισακουστούν οι σημαντικές τροπολογίες μας - πιστεύουμε πως είναι σημαντικό, μια καλή βάση για να προβληματιστούμε ήδη από τώρα και να αποφύγουμε το ενδεχόμενο, κάποιες σημαντικές ανακαλύψεις, να αποτελέσουν αργότερα κατοχυρωμένες με ευρεσιτεχνία ιδιοκτησίες, προς χρήση και κατανάλωση των ισχυρών, αντί να τεθούν στην υπηρεσία όλης της ανθρωπότητας.

<SPEAKER ID=24 LANGUAGE="FR" NAME="Rod">
Κύριε Πρόεδρε, τασσόμαστε ομόφωνα κατά της αναπαραγωγικής κλωνοποίησης, πράγμα που δείχνει και τον επικίνδυνο χαρακτήρα της. Γιατί, όμως, προβαίνουμε σε έναν σημασιολογικό διαχωρισμό της θεραπευτικής κλωνοποίησης, ενώ πρόκειται για το ίδιο πράγμα; Η προσθήκη του όρου "θεραπευτική" αλλάζει την πράξη; Μπορέσαμε ποτέ να διακρίνουμε μεταξύ πυρηνικής ενέργειας για στρατιωτικούς και για ειρηνικούς σκοπούς; Πολύ περισσότερο που οι νέες αυτές τεχνικές θα δημιουργήσουν την ανάγκη επιτάχυνσης της παραγωγής ωοθυλάκων, με τις συνέπειες που γνωρίζουμε αναφορικά με την εκμετάλλευση του γυναικείου σώματος, τις παρενέργειες από τις οποίες θα κινδυνεύουν οι γυναίκες και το εμπόριο ωοθηκών. Επιπλέον, η έρευνα πάνω σε ενήλικα βλαστικά κύτταρα ανοίγει τις ίδιες προοπτικές χωρίς δεοντολογικό πρόβλημα.
<P>
Δυο λόγια για τη "γονιδιακή θεραπεία" : συχνά, ο γενετικός χαρακτήρας αποτελεί προδιάθεση για τη νόσο και οι εξωτερικοί παράγοντες είναι εκείνοι που θα επιφέρουν την εκδήλωσή της. Θα τροποποιήσουμε, λοιπόν, ένα γονίδιο για μια απλή προδιάθεση, ενώ γνωρίζουμε, σήμερα, μετά την ανακάλυψη του ανθρώπινου γονιδιώματος, ότι ένα γονίδιο τροποποιεί άλλες λειτουργίες που μας είναι ακόμα άγνωστες.
<P>
Αγαπητοί μου συνάδελφοι, επικαλούμαι την αρχή της προφύλαξης όχι λόγω θρησκευτικής πεποίθησης, αλλά ως άθεος.

<SPEAKER ID=25 NAME="Αλυσανδράκης">
Κύριε Πρόεδρε, κατά τη γνώμη μου είναι δυστύχημα για την ανθρωπότητα το γεγονός ότι οι πρόσφατες ανακαλύψεις στον τομέα της βιοτεχνολογίας ήρθαν στο στάδιο που επικρατεί ακόμη το καπιταλιστικό σύστημα. Στο απάνθρωπο εκμεταλλευτικό σύστημα που ζούμε σήμερα και όπου υποτάσσονται στο κυνήγι του κέρδους, οι ανακαλύψεις αυτές είναι αδύνατο να τεθούν στην υπηρεσία της ανθρωπότητας. Αντίθετα, είναι εντελώς φυσιολογικό να τεθούν στην υπηρεσία των μονοπωλίων του κλάδου. Δεν θα μας φανεί περίεργο να αναπτυχθεί π.χ. αγορά ανθρωπίνων ωαρίων, εμβρύων και βλαστικών κυττάρων ή ακόμα οι νέες θεραπευτικές δυνατότητες να είναι προσιτές σα αυτούς που μπορούν να πληρώσουν αδρά.
<P>
Έτσι και αλλιώς, αγαπητοί συνάδελφοι, πρέπει να είμαστε πολύ προσεκτικοί με τροποποιήσεις του γενετικού υλικού. Δεν μπορώ να μην σκεφθώ ότι η ζωή χρειάστηκε ένα δισεκατομμύριο χρόνια για να αναπτυχθεί στον πλανήτη μας και εξελίχθηκε με τη διαδικασία της φυσικής επιλογής. Τώρα έχουμε την δυνατότητα να παρέμβουμε στην εξελικτική διαδικασία, μπορούμε ίσως να δούμε τα άμεσα αποτελέσματα, αλλά δεν μπορούμε να προβλέψουμε τι θα γίνει μετά από ένα εκατομμύριο χρόνια. Και αν αυτό το διάστημα σας φαίνεται πολύ, μπορώ ως αστρονόμος να σας διαβεβαιώσω ότι ο ήλιος θα υπάρχει για άλλα 4,5 δισεκατομμύρια χρόνια.
<P>
Έχουμε μπροστά μας επίσης το εκφυλιστικό φαινόμενο της κατοχύρωσης διπλωμάτων ευρεσιτεχνίας για ζωντανούς οργανισμούς και ανθρώπινα γονίδια. Η άποψή μας είναι καθαρή. Κανένα μέρος του ανθρωπίνου σώματος, κανένα κύτταρο, κανένα μόριο δεν μπορεί να είναι αντικείμενο ευρεσιτεχνίας. Είμαστε επίσης κατηγορηματικά αντίθετοι στη χρήση του γενετικού κώδικα από εργοδότες, ασφαλιστικές εταιρείες, μυστικές υπηρεσίες κλπ.
<P>
Η έκθεση Fiori περιέχει ενδιαφέρουσες και χρήσιμες απόψεις για μια σειρά ζητήματα. Σε αρκετά άρθρα επισημαίνει τους κινδύνους που απορρέουν από την εμπορευματοποίηση, ειδικότερα για τις λιγότερο ισχυρές οικονομικά ομάδες πληθυσμού. Όμως, τελικά παραμένει σε μεγάλο βαθμό εγκλωβισμένη στη λογική της ανταγωνιστικότητας και κρατά σχεδόν ουδέτερη στάση στο νομικό ζήτημα. Η συζήτηση που ολοκληρώνουμε σήμερα ας σηματοδοτήσει την αρχή ενός γενικότερου προβληματισμού και ας γίνει αφορμή για ανάπτυξη μιας πιο υπεύθυνης στάσης στα ζητήματα αυτά.

<SPEAKER ID=26 LANGUAGE="FR" NAME="Montfort">
Κύριε Πρόεδρε, η βιοηθική ή η ηθική του έμβιου όντος μας φέρνει αντιμέτωπους με ουσιαστικά ερωτήματα και είναι τιμή για το Κοινοβούλιό μας να τα θίγουμε σήμερα. Πώς αντιλαμβανόμαστε το ανθρώπινο ον; Μήπως πρόκειται για μια χρησιμοθηρική ή επιστημονικοφανή αντίληψη κατά την οποία το ανθρώπινο ον, και μάλιστα το πιο αδύναμο, τίθεται στην υπηρεσία της επιστήμης; Ή μήπως για μια ανθρωπιστική αντίληψη που τοποθετεί την επιστήμη στην υπηρεσία του ανθρώπου; Τι συνιστά την ανθρώπινη αξιοπρέπεια; Θα δεχτούμε να επιβεβαιώσουμε ότι αυτή η αξιοπρέπεια διαφέρει ανάλογα με την ηλικία, την ικανότητα, την υγεία ή τον τρόπο δημιουργίας του εμβρύου; Όχι! Επιθυμώ να επαναβεβαιώσει σθεναρά το Κοινοβούλιο, αυτή την ώρα που τα εργαστήρια προκαλούν την παγκόσμια συνείδηση κλωνοποιώντας ανθρώπινα όντα, ότι όλοι έχουμε την ίδια αξιοπρέπεια και την ίδια ανθρωπιά. Ποιο είναι το νόημα της επιστημονικής έρευνας; Θα αφήσουμε την έρευνα να καταστεί αντικατοπτρισμός ενός νέου οικονομικού ελντοράντο; Όχι, η έρευνα πρέπει να διατηρήσει το μεγαλείο της, να τίθεται στην υπηρεσία του ανθρώπου και, ειδικότερα, να ανακουφίζει από τον πόνο, να βοηθάει και να φροντίζει τους ανάπηρους, να βελτιώνει τις συνθήκες ζωής όλων, συμπεριλαμβανομένων των αναπτυσσόμενων χωρών. Δεν πρέπει να υπάρχει αντίφαση μεταξύ της αξιοπρέπειας ενός εμβρύου και της αξιοπρέπειας ενός ασθενούς. Η θέση μας, λοιπόν, πρέπει να είναι συνεκτική και τεκμηριωμένη. Δεν πρέπει να υποταχθούμε στα απρόοπτα της στιγμής, αλλά να στηρίξουμε τη θέση μας στον σεβασμό της αξιοπρέπειας του ανθρώπινου όντος, πράγμα που αποτελεί τη μοναδική εγγύηση για μια επιστήμη της προόδου.

<SPEAKER ID=27 LANGUAGE="ES" NAME="Gil-Robles Gil-Delgado">
Κύριε Πρόεδρε, κυρίες και κύριοι, η έκθεση του κ. Fiori είναι μία έκθεση φιλόδοξη και ισορροπημένη.
<P>
Φιλόδοξη όχι μόνο επειδή πραγματεύεται την έρευνα του γονιδιώματος, που μπορεί να είναι της μόδας, αλλά και επειδή θίγει όλα τα ζητήματα που εγείρονται από την εν λόγω έρευνα ή σχετίζονται με αυτή: χρήση των γενετικών πληροφοριών, νομική κατοχύρωση των προϊόντων και των διαδικασιών που προέρχονται από το βιολογικό υλικό, συνθήκες των γενετικών πειραμάτων, κλωνοποίηση, έρευνα των βλαστικών κυττάρων και πρόγραμμα πλαίσιο για την έρευνα.
<P>
Και ισορροπημένη, διότι παρουσιάζει ισορροπημένες λύσεις μακριά από τους φονταμενταλισμούς της μίας ή της άλλης πλευράς.
<P>
Έτσι, όσον αφορά τα βλαστικά κύτταρα κάνει διάκριση μεταξύ των εμβρυϊκών και των λεγόμενων ενήλικων βλαστικών κυττάρων, δίνει προτεραιότητα στην - πολλά υποσχόμενη - έρευνα αυτών των τελευταίων και επισημαίνει ότι οι συνθήκες παραγωγής και λήψης των βλαστικών κυττάρων συνεπάγονται κινδύνους για την ακεραιότητα του σώματος της γυναίκας όταν προσφεύγει στη θεραπευτική κλωνοποίηση, για αυτό και απορρίπτεται, ή στη δημιουργία πλεονασματικών εμβρύων, πρακτική που επίσης για τον ίδιο λόγο απορρίπτεται.
<P>
Ορισμένοι υποστηρίζουν, στο όνομα της ελευθερίας της έρευνας, τη δυνατότητα να πειραματίζονται χωρίς όρια με την προϋπόθεση ότι ο τελικός σκοπός είναι θεραπευτικός. Η έρευνα, κυρίες και κύριοι, είναι απαραίτητη και πρέπει να την προωθήσουμε ιδιαίτερα, αλλά, όπως κάθε δικαίωμα, έχει τα όριά της και, κυρίως, ένα ανυπέρβλητο όριο, την ανθρώπινη αξιοπρέπεια.
<P>
Όσοι πιστεύουμε σε αυτήν την αξιοπρέπεια, όσοι προσπαθούμε να προστατεύσουμε όλα τα έμβια όντα, δεν μπορούμε να θυσιάσουμε αυτές τις αξίες στον βωμό της ελευθερίας της έρευνας, που μετατρέπεται σε υπέρτατη και χωρίς όρια ηθική αρχή, πολύ περισσότερο δε όταν αυτή η ελευθερία μετατρέπεται, εκ των πραγμάτων, σε ελευθερία διενέργειας των ερευνών που είναι οι πλέον επικερδείς για τις μεγάλες φαρμακοβιομηχανίες. Σήμερα μας παρουσιάζουν μελλοντικές προοπτικές σαν να ήταν πραγματικότητα, ενώ είναι ακόμη μόνο υποσχέσεις.
<P>
Κύριε Πρόεδρε, ο εισηγητής είχε το απαραίτητο θάρρος να αποφύγει τις απλουστεύσεις και να προσεγγίσει το θέμα με τρόπο σοβαρό και ισορροπημένο. Η έκθεσή του εμπνέεται από μία ηθική γραμμή αποδεκτή από όλους, που δεν είναι μόνο η γραμμή ορισμένων θρησκευτικών θέσεων, οι οποίες είναι μεν σεβαστές, αλλά προκαλούν ευρεία απόρριψη, ούτε είναι εκείνη η λαϊκή ηθική, την οποία επικαλέστηκαν ορισμένοι σήμερα ως υποτιθέμενη υπέρτατη αρχή και η οποία προκαλεί ανάλογη απόρριψη.
<P>
Πιστεύω, επομένως, ότι η έκθεση πρέπει να υποστηριχθεί εξολοκλήρου.

<SPEAKER ID=28 NAME="Μαλλιώρη">
Κύριε Πρόεδρε, όταν πριν ένα περίπου χρόνο αποφασίσαμε τη σύσταση της προσωρινής κοινοβουλευτικής επιτροπής για την ανθρώπινη γενετική και τις άλλες τεχνολογίες στη σύγχρονη ιατρική, δεν φανταζόμασταν ότι η ημέρα της σχετικής ψηφοφορίας θα συνέπιπτε χρονικά με τις δηλώσεις αρχηγών κρατών, επιστημόνων, ιδιωτικών επιχειρήσεων και άλλων ενδιαφερομένων φορέων. Η ανακοίνωση της Advance Cell Technology για τη δημιουργία μέσω κλωνοποίησης ανθρώπινων εμβρύων καθιστά τη σημερινή ψηφοφορία ακόμη πιο κρίσιμη. Οι συζητήσεις που προηγήθηκαν έδειξαν μικρές αποκλίσεις σε σημαντικούς τομείς, όπως η προστασία των ανθρώπινων δικαιωμάτων, το απαραβίαστο της ανθρώπινης αξιοπρέπειας, το δικαίωμα του αυτοπροσδιορισμού, η εμπιστευτικότητα των προσωπικών δεδομένων, ο σεβασμός των ατόμων με ειδικές ανάγκες και η απαγόρευση διακριτικής μεταχείρισης σε βάρος των εργαζομένων με βάση τα γενετικά τους κριτήρια.
<P>
Στα προαναφερόμενα θέματα υπήρξε εύκολα ευρεία συναίνεση. Η Επιτροπή συμφώνησε επίσης ότι οι γενετικές πληροφορίες ζώντων ανθρώπων δεν μπορεί να αποτελέσουν αντικείμενο ευρεσιτεχνίας. Ομόφωνη σχεδόν επίσης ήταν η θέση της προσωρινής επιτροπής για την απαγόρευση χρηματοδότησης έρευνας που σχετίζεται με την αναπαραγωγική κλωνοποίηση. Στο ευαίσθητο όμως σημείο της θεραπευτικής κλωνοποίησης, ο προβληματισμός και οι διαφορετικές απόψεις κάλυψαν το μεγαλύτερο χρόνο των εργασιών μας. Η ανυπαρξία διεθνούς πλαισίου και κανόνων εφαρμογής της σχετικής έρευνας, καθώς και ο κίνδυνος προκλητής ή εμπορικής δημιουργίας υπεράριθμων εμβρύων ήταν κάποιοι από τους λόγους των σχετικών έντονων επιφυλάξεων. Καθίσταται σαφές ότι στον τομέα αυτό δεν είναι εφικτή επί του παρόντος η εξασφάλιση ευρείας συναίνεσης και επιβάλλεται, μέσα από την συνέχιση των εργασιών της προσωρινής επιτροπής, λεπτομερέστερη διερεύνηση.
<P>
Είμαι σίγουρη ότι, αν εξασφαλίσουμε μια διεθνή συμφωνία και οι ιδιωτικοί και οι δημόσιοι φορείς κινηθούν σε επιστημονικά προκαθορισμένα ερευνητικά πεδία βάσει συμφωνημένων πρωτοκόλλων, θα αρθούν οι προαναφερόμενες επιφυλάξεις. Μόνον έτσι θα βρεθεί ο δρόμος για την επίλυση χρόνιων προβλημάτων υγείας χωρίς να υπάρξει ο κίνδυνος παρεκτροπών που θα παραβίαζαν την χάρτα των θεμελιωδών δικαιωμάτων για την ανθρώπινη αξιοπρέπεια, που είναι αρχές και αξίες που πρέπει να υπερέχουν της ελευθερίας της έρευνας.

<SPEAKER ID=29 LANGUAGE="NL" NAME="Maaten">
Κύριε Πρόεδρε, η συζήτηση αυτή δεν αφορά απλώς τις απόψεις μας για την ανθρώπινη γενετική: αφορά και τον ρόλο που αναλαμβάνουμε εμείς οι ευρωπαίοι πολιτικοί προκειμένου να κρίνουμε ζητήματα ηθικής και επιστήμης καθώς και την ακεραιότητα του ευρωπαίου πολίτη.
<P>
Δεν έχω μονοπώλιο στην αλήθεια και πιστεύω ότι χρειάζεται να επιδείξουμε ταπεινοφροσύνη. Οι πολίτες είναι σε θέση να λαμβάνουν οι ίδιοι τις αποφάσεις τους σύμφωνα με τη συνείδησή τους. Προσωπικά είμαι υπέρ της όσο το δυνατόν πιο ελεύθερης επιστημονικής έρευνας, έτσι ώστε να βρεθούν ενδεχομένως θεραπείες για ανίατες μέχρι σήμερα ασθένειες, όπως η Πάρκινσον, ο διαβήτης και οι ασθένειες του καρδιαγγειακού συστήματος, αν και για την τελευταία περίπτωση αρκεί φυσικά απλώς να κόψει κάποιος το κάπνισμα!
<P>
Το έργο της επιτροπής μας έδειξε ότι η ευρωπαϊκή επιστήμη αντιμετωπίζει ευσυνείδητα τις ευθύνες της. Η συνείδησή μου δεν μπορεί να δεχθεί να μην υποστηρίξουμε, ή ακόμη και να απαγορεύσουμε, τις διαθέσιμες μορφές έρευνας, περιλαμβανομένης της θεραπευτικής κλωνοποίησης και της έρευνας στα βλαστικά κύτταρα με τη βοήθεια υπεράριθμων εμβρύων. Φυσικά, άλλοι κατέληξαν σε διαφορετικά συμπεράσματα, τα οποία και σέβομαι, όμως ας μην λησμονούμε ότι και τα διάφορα κράτη μέλη μπορούν να υιοθετούν διαφορετικές νομοθεσίες.
<P>
Με την παρούσα πρόταση, κύριε Πρόεδρε, εφόσον αυτή δεν τροποποιηθεί, δεν θα μπορούσα να συμφωνήσω.

<SPEAKER ID=30 NAME="Ahern">
Θα ήθελα να ευχαριστήσω τον εισηγητή για την εξαιρετική του έκθεση σχετικά με ένα δυσχερές ζήτημα. Πιστεύω ότι το Κοινοβούλιο πρέπει να απορρίψει σθεναρά την ανθρώπινη κλωνοποίηση. Οι πρόσφατες εξελίξεις στις Ηνωμένες Πολιτείες είναι πράγματι ανησυχητικές, αλλά δεν πρέπει να επιτρέψουμε τον πειραματισμό με την ανθρώπινη ζωή, ούτε την εμπορία της. Από τεχνική άποψη, δεν υπάρχει διαφορά μεταξύ της θεραπευτικής και της αναπαραγωγικής κλωνοποίησης. Αν επιτρέψουμε να πραγματοποιηθεί ανθρώπινη κλωνοποίηση υπό το προκάλυμμα της θεραπευτικής κλωνοποίησης, ανοίγουμε την πόρτα σε καταχρήσεις, οι οποίες φοβούμαι ότι θα καταλήξουν στη γέννηση ενός ανάπηρου ή ελαττωματικού παιδιού. Αυτός είναι ο μεγαλύτερος φόβος μου σχετικά με τον πειραματισμό αυτόν και πιστεύω ότι οι φόβοι αυτοί βρίσκουν έρεισμα σε μερικές από τις δηλώσεις που ακούγονται, όπως εκείνες του Δρ. Antinori.
<P>
Τα ανθρώπινα έμβρυα δεν πρέπει να παράγονται για ερευνητικούς σκοπούς, αλλά κάτι τέτοιο συνέβη ήδη στις ΗΠΑ το περασμένο καλοκαίρι. Πρέπει να αποκλειστεί η ευρεσιτεχνιακή προστασία του πειραματισμού αυτού. Οι γυναίκες χρησιμοποιούνται ως πρώτη ύλη για αυτή την έρευνα, διότι η διαδικασία αφαίρεσης των ωαρίων, που αποτελούν την πρώτη ύλη για την κλωνοποίηση, είναι επεμβατική. Ήδη οι διαδικασίες αυτές αποτελούν αντικείμενο εμπορίας, πράγμα το οποίο είναι εξαιρετικά κατακριτέο.

<SPEAKER ID=31 NAME="Purvis">
Κύριε Πρόεδρε, αν η Ευρώπη πρόκειται να καταστεί η πλέον ανταγωνιστική και δυναμική δημοκρατία στον κόσμο, όπως δηλώθηκε υπερήφανα στο Συμβούλιο της Λισαβόνας, πρέπει να προσφέρουμε τις προϋποθέσεις και το περιβάλλον που θα ενθαρρύνουν τους επιστήμονές μας να θέσουν σε δοκιμασία τα σύνορα της γνώσης. Δεν μπορούμε να ποδηγετούμε αυτή την αναζήτηση και συγχρόνως να προστατεύουμε την ανθρώπινη αξιοπρέπεια. Τι σημαίνει ανθρώπινη αξιοπρέπεια; Ποια είναι η αξιοπρέπεια κάποιου που πάσχει από τη νόσο του Πάρκινσον, τη νόσο του Αλτσχάιμερ, κυστική ίνωση ή τετραπληγία λόγω τραυματισμού της σπονδυλικής στήλης; Ασφαλώς, πρέπει να διαφυλάσσεται και η αξιοπρέπεια του εμβρύου, αλλά διαθέτουμε μεγάλους αριθμούς πλεοναζόντων εμβρύων που προέρχονται από τεχνητή γονιμοποίηση, τα οποία συνήθως καταψύχονται και τελικά καταστρέφονται. Δεν είναι καλύτερα να διατίθενται για ερευνητικούς σκοπούς, με την έγκριση των γονέων, αντί να καταστρέφονται ασκόπως;
<P>
Οποιαδήποτε τέτοια έρευνα σε αυτούς τους ευαίσθητους τομείς πρέπει οπωσδήποτε να διεξάγεται στο πλαίσιο αυστηρών ρυθμίσεων και μόνον στις χώρες στις οποίες επιτρέπεται και οι οποίες έχουν θεσπίσει κατάλληλη νομοθεσία. Θα ήθελα να πω στους φίλους μου ότι ο καλός Σαμαρείτης διέσχισε το δρόμο για να βοηθήσει τον πλησίον του: ο πλησίον σας μπορεί να πάσχει από την νόσο του Πάρκινσον, ή από τη νόσο του Αλτσχάιμερ, ή από τραυματισμό της σπονδυλικής στήλης ή από διαβήτη. Με όλο το σεβασμό, θα του γυρίσετε την πλάτη;
<P>
Η έκθεση αγγίζει επίσης το θέμα της ευρεσιτεχνιακής κατοχύρωσης των βιοτεχνολογικών εφευρέσεων, την οδηγία 98/44. Η οδηγία αυτή πέρασε από όλα τα νομοθετικά στάδια που απαιτούνται στην Ευρωπαϊκή Ένωση για να αποτελέσει δίκαιο, από την Επιτροπή, από το Συμβούλιο και από το Κοινοβούλιο. Εντούτοις, η μεταφορά της στις εθνικές νομοθεσίες έχει καθυστερήσει πολλά χρόνια. Ασφαλώς, η Επιτροπή θα πρέπει να επιμείνει, χρησιμοποιόντας όλες τις νομικές εξουσίες που διαθέτει, να μεταφερθεί στη νομοθεσία όλων των υπολοίπων χωρών. Πολύ συχνά, σε αυτούς τους τομείς πρωτοπορίας, η Επιτροπή και τα κράτη μέλη χρησιμοποιούν μεγαλοστομίες και στη συνέχεια διστάζουν και χρονοτριβούν, ενώ η Ευρώπη μένει ακόμα πιο πίσω.
<P>
Κύριε Επίτροπε, σας παρακαλούμε να επιδείξετε σθένος. Υψώστε ανάστημα για το μέλλον της Ευρώπης.

<SPEAKER ID=32 LANGUAGE="NL" NAME="Corbey">
Κύριε Πρόεδρε, η ηθική διάσταση αυτής της συζήτησης είναι αποφασιστικής σημασίας, όμως δεν θα πρέπει να περιοριστούμε σε αυτή. Οφείλουμε να συζητήσουμε και περί της εξουσίας. Ποιος έχει εξουσία στο ανθρώπινο σώμα; Η οδηγία περί διπλωμάτων ευρεσιτεχνίας στον τομέα της βιολογίας ρυθμίζει το ζήτημα της εξουσίας. Δυστυχώς, όμως, η οδηγία αυτή δεν είναι απόλυτα σαφής. Οι δυνατότητες παροχής διπλωμάτων ευρεσιτεχνίας διατυπώνονται με πολύ ευρύ τρόπο, έτσι ώστε παρέχεται με μονομερή τρόπο η εξουσία στους μεγάλους κατόχους διπλωμάτων ευρεσιτεχνίας. Θα πρέπει να αντιπροτείνουμε κάτι σε αυτήν την κατάσταση.
<P>
Πρώτον, θα πρέπει να υποβάλουμε την οδηγία σε ενδελεχή αξιολόγηση ως προς τις κοινωνικοοικονομικές επιπτώσεις της και εν ανάγκη να προτείνουμε τροποποίησή της.
<P>
Δεύτερον, θα πρέπει να φροντίσουμε ώστε να συμφωνήσουν οι φαρμακευτικές επιχειρήσεις με το κοινό. Χρειάζεται να έχει λόγο το κοινό για τον καθορισμό των ερευνητικών στόχων. Τι θέλουμε να γνωρίζουμε, τι μπορούμε να γνωρίζουμε και ποιος μπορεί να γνωρίζει τι;
<P>
Τρίτον, οφείλουμε να φροντίσουμε ώστε οι γενετικές θεραπείες να παραμείνουν προσβάσιμες σε όλους. Οι γενετικές θεραπείες είναι τη στιγμή αυτή ιδιαίτερα δαπανηρές, γεγονός που μπορεί να τις καταστήσει λιγότερο προσβάσιμες στους ασθενείς.
<P>
Τέταρτον, θα πρέπει να διερωτηθούμε ποιες είναι οι κοινωνικές συνέπειες της ιατρικής επανάστασης: ζούμε περισσότερα χρόνια, είμαστε περισσότερο ανεξάρτητοι, καταργούμε τις αρρώστιες. Όλα αυτά έχουν συνέπειες για τις ανθρώπινες σχέσεις, για την αγορά εργασίας και για την ιατροφαρμακευτική περίθαλψη.
<P>
Τέλος, χρειάζεται να θέσουμε δημόσιους στόχους για την έρευνα, οι οποίοι να μην περιορίζονται από τεχνητά ή ηθικά σύνορα. Χρειάζεται να περάσουμε από μία στενή ηθική, η οποία βασίζεται στη θρησκευτική ορθοδοξία, σε μία ευρύτερη, κοινωνική ηθική.
<P>
Το έκτο πρόγραμμα πλαίσιο έχει να διαδραματίσει έναν ουσιαστικό ρόλο στον τομέα αυτόν, όμως το ίδιο σημαντική τουλάχιστον είναι και η συνεργασία μεταξύ των εθνικών δημοσίων οργάνων.

<SPEAKER ID=33 LANGUAGE="NL" NAME="De Roo">
Κύριε Πρόεδρε, μιλώ εξ ονόματος μίας σημαντικής μειονότητας στην πολιτική μου ομάδα, η οποία είναι υπέρ της ενίσχυσης της επιστημονικής έρευνας με βλαστικά κύτταρα εμβρύων, καθώς επίσης και υπέρ της θεραπευτικής κλωνοποίησης: ακριβώς μέσω της γενετικής τεχνολογίας είναι δυνατή η επίτευξη σημαντικής προόδου στον τομέα της ιατρικής, πρόοδος η οποία θα ήταν αδύνατο να επιτευχθεί με άλλους τρόπους. Η αναπαραγωγική κλωνοποίηση, όχι μόνο ανθρώπων, αλλά και ζώων, μας βρίσκει απολύτως αντίθετους.
<P>
Δεν μας βρίσκει σύμφωνους η χριστιανική και σκοταδιστική προσέγγιση που διαπιστώνουμε στα περισσότερα τμήματα της έκθεσης Fiori. Η άποψη ότι η θεραπευτική κλωνοποίηση οδηγεί αυτομάτως στην αναπαραγωγική κλωνοποίηση είναι αβάσιμη. Για τον λόγο αυτόν δεν υποστηρίζουμε την έκθεση Fiori υπό την παρούσα μορφή της.

<SPEAKER ID=34 LANGUAGE="FR" NAME="Hermange">
Κύριε Πρόεδρε, τη στιγμή που οι συμπολίτες μας μάς ζητούν, μετά την οικοδόμηση της Ευρώπης των εμπορευμάτων, την οικοδόμηση της Ευρώπης των ανθρώπων, νά που το έμβρυο έρχεται απρόσκλητο στην καρδιά της Ευρώπης. Σε αυτό το σημείο, θα ήθελα να ευχαριστήσω την Πρόεδρο του Κοινοβουλίου η οποία, μετά τις εργασίες στη Βρετανία, τον περασμένο Αύγουστο, κατά την οποία επιτράπηκε η θεραπευτική κλωνοποίηση, άκουσε τη φωνή ορισμένων από εμάς που ζητούσαν τη δημιουργία μιας επιτροπής ad hoc η οποία, αφού άκουσε πολλά, άνοιξε τον δρόμο για την έκθεση του κ.Fiori, τον οποίο και χαιρετίζω για την αξιέπαινη αφοσίωσή του σε αυτόν τον φάκελο.
<P>
Έτσι, αντίθετα με άλλα κοινοβούλια, όπως το γαλλικό για παράδειγμα, νά' μαστε λοιπόν στο ραντεβού μας, την κατάλληλη στιγμή, τη στιγμή που μια ιδιωτική εταιρεία μας ανακοινώνει, με το πρόσχημα του θεραπευτικού σκοπού, ότι προέβη σε ανθρώπινη κλωνοποίηση. Κατανοώ τον στόχο, αλλά πρέπει να συνειδητοποιήσουμε ότι αυτός ο στόχος χρησιμοποιείται ως προκάλυμμα, πρόκειται στην πραγματικότητα για ένα αληθινό άλλοθι, αν θυμηθούμε ότι υποκρύπτει έναν άλλο στόχο, η προσδοκία του κέρδους και μια απεριόριστη δυνητική αγορά.
<P>
Γιατί, στην πραγματικότητα, περί τίνος πρόκειται; Αψηφώντας την αρχή ότι το ανθρώπινο σώμα δεν μπορεί να διατίθεται ελεύθερα και δεν αποτελεί αντικείμενο ιδιοκτησίας ήδη από τη στιγμή της σύλληψης, έτσι όπως αυτή ορίζεται από όλες τις διεθνείς διακηρύξεις, μας πρότειναν να μετατρέψουμε σε αυτό εναντίον του οποίου μαχόμαστε: οργανισμοί γενετικά τροποποιημένοι μέσω της άμετρης δημιουργίας εμβρύων, τα οποία λειτουργούν ως αποθέματα ανθρώπινων ανταλλακτικών που επιτρέπουν την αποκατάσταση ασθενών. Εμείς που πάντα γνωρίζαμε ότι υπάρχει μια στιγμή μέσα στη διαδικασία λήψης μιας απόφασης όπου πρέπει να κοιτάξουμε μπροστά και να αναρωτηθούμε: "συνεχίζω ή σταματάω;" . πιστεύουμε ότι ήρθε η στιγμή να θέσουμε το όριο, δεδομένου ότι η γραμμή μεταξύ αναπαραγωγικής και θεραπευτικής κλωνοποίησης είναι δυσδιάκριτη, αφού η θεραπευτική κλωνοποίηση δεν είναι παρά μια αναπαραγωγική κλωνοποίηση που διακόπτεται. Δεν ξέρω αν έχω περάσει στα χωράφια της ηθικής, αλλά, όπως και να' χει, έχω απόλυτη συνείδηση του ότι, με το να εκφράζομαι έτσι, δεν κινούμαι στα πλαίσια της σύγχρονης εποχής. Αυτές οι αρχαϊκές ταξινομήσεις δεν παίζουν μεγάλο ρόλο, επειδή πιστεύω ότι το πραγματικό σοκ των πολιτισμών τοποθετείται ανάμεσα στους νεοεπιστήμονες, που αντιμετωπίζουν τον άνθρωπο ως υλικό, και εκείνους που τον αντιμετωπίζουν ως κληρονομιά μη διαθέσιμη για τεχνικούς σκοπούς. Σε αυτό το πνεύμα, κατέθεσα την τροπολογία 213 για τη μη κατοχύρωση του έμβιου όντος με δίπλωμα ευρεσιτεχνίας, όπως η τροπολογία 212, αποδεικνύοντας ότι δεν υπάρχει καμία διαφορά μεταξύ θεραπευτικής και μη θεραπευτικής κλωνοποίησης. Σε αυτό το πνεύμα, επίσης, κάνω έκκληση στην Πρόεδρο του Κοινοβουλίου να καταστεί η επιτροπή μας μόνιμη, στον Πρόεδρο της Επιτροπής, να συγκαλέσει μια ευρωπαϊκή σύνοδο βιοηθικής για να μην εξοβελίσουμε τους πολίτες από το διάλογο και, τέλος, στους αρχηγούς των κρατών και κυβερνήσεων να συνάψουν μια διεθνή σύμβαση σχετικά με τη βιοηθική.

<SPEAKER ID=35 NAME="Bowe">
Πρώτον, θα ήθελα να συγχαρώ τον εισηγητή για το έργο που επιτέλεσε ο ίδιος και το προσωπικό του σχετικά με την εκπόνηση μιας έκθεσης που ήταν καλή μέχρι αυτή την ατυχή ψηφοφορία στην επιτροπή, η οποία παρήγαγε πλέον μια έκθεση που εγώ προσωπικά δεν μπορώ να υποστηρίξω. Η συζήτηση για την έκθεση αυτή διεξάγεται σε μια εξαιρετικά πρόσφορη στιγμή, αφού προηγουμένως αμερικανικές ερευνητικές εταιρείες ανήγγειλαν ότι κλωνοποίησαν επιτυχώς ανθρώπινα έμβρυα. Είναι απολύτως σαφές ότι, αν η έκθεση αυτή γίνει δεκτή, μένουμε πίσω από τον υπόλοιπο κόσμο στην ανάπτυξη πολύ σημαντικών θεραπευτικών αγωγών για τον καρκίνο, τον διαβήτη, τη νόσο του Πάρκινσον ή του Αλτσχάιμερ. Η συζήτηση αυτή δεν επιβάλλει καμία νομική απαίτηση στα κράτη μέλη, αλλά, αν τα μηνύματα που εκπέμπουμε σήμερα εδώ ακουστούν έντονα σε ολόκληρη την Ευρώπη, θα έχουν σοβαρές επιπτώσεις για ζωτικής σημασίας τομείς ιατρικής έρευνας στο μέλλον.
<P>
Οι προτάσεις αυτές είναι περιοριστικές και ακραίες. Δεν αντικατοπτρίζουν μια λογική και ισόρροπη προσέγγιση. Αν κοιττάξετε γύρω σας στα κράτη μέλη, για παράδειγμα στο Ηνωμένο Βασίλειο, θα δείτε ότι έχει σχηματιστεί πραγματικά ένα πνεύμα αναγνώρισης των αναμφισβήτητων δυνητικών οφελών των τεχνολογιών αυτών, αλλά και ότι υπάρχει ανάγκη ελέγχων και κατάλληλων διευθετήσεων για τη χορήγηση αδειών, οι οποίες να αντικατοπτρίζουν τις πολύ ουσιαστικές δεοντολογικές ανησυχίες.
<P>
Κατά την άποψή μου, δεν πρέπει να υιοθετήσουμε αυτές τις προτάσεις ως έχουν, διότι είναι μη ρεαλιστικές, δυνητικά επιζήμιες και θα παραβλάψουν σοβαρά την ιατρική έρευνα σε ολόκληρη την Ευρωπαϊκή Ένωση. Η αναγγελία στις Ηνωμένες Πολιτείες αυτή την εβδομάδα απέδειξε σαφώς την ταχύτητα με την οποία προοδεύει πλέον η έρευνα και την ανάγκη να συμβαδίζει η νομοθεσία με την τεχνολογία. Αν οι εν λόγω προτάσεις καταστούν πολιτική της ΕΕ, το ρολόι θα γυρίσει πίσω, αντί να επιταχυνθεί ώστε να συμβαδίζει με τις σημαντικές τεχνολογικές εξελίξεις.

<SPEAKER ID=36 LANGUAGE="NL" NAME="Martens">
Κύριε Πρόεδρε, ανήκω στους αντιπάλους της κλωνοποίησης, περιλαμβανομένης και της θεραπευτικής. Η διαφορά μεταξύ θεραπευτικής και αναπαραγωγικής κλωνοποίησης είναι κυρίως σημασιολογική. Η θεραπευτική κλωνοποίηση ανοίγει με διάφορους τρόπους τον δρόμο για την αναπαραγωγική.
<P>
Οι ευγενείς στόχοι, όπως η αναζήτηση θεραπειών για διάφορες ασθένειες, δεν αρκούν για να αντιμετωπίσουν ακριβώς αυτό που θέλουν να αποφύγουν, όπως - και στο σημείο αυτό συμφωνούν όλοι - την αναπαραγωγική κλωνοποίηση και την έρευνα στον τομέα της ευγονικής.
<P>
Δεν έχουν δίκιο αυτοί που υποστηρίζουν ότι οι απόψεις μας είναι στενόμυαλες, ότι επιβάλλουμε κάποια ηθική, ότι μονοπωλούμε την ηθική: εδώ και ένα χρόνο συζητούμε το ζήτημα αυτό, εξετάσθηκαν ενδελεχώς όλες οι απόψεις, έγιναν ακροάσεις επιστημόνων και εμπειρογνωμόνων και στη σημερινή ψηφοφορία οι ψήφοι όλων είναι ισότιμες. Κυρίως στις Κάτω Χώρες παρατηρώ συχνά ότι οι φιλελεύθεροι, όταν διαφωνεί κάποιος μαζί τους, κάνουν αμέσως λόγο για επιβολή ενός ηθικού προτύπου. Το γεγονός αυτό αγνοεί την πραγματικότητα και την ωριμότητα των συναδέλφων.
<P>
Κύριε Πρόεδρε, ο ισχυρισμός ότι η θεραπευτική κλωνοποίηση είναι απαραίτητη για τη θεραπεία ανθρώπων είναι παραπλανητικός: υπάρχουν εναλλακτικές ερευνητικές μέθοδοι, οι οποίες είναι επίσης λίαν ελπιδοφόρες. Είμαι κατά της κλωνοποίησης και κατά της χρήσης εμβρύων, περιλαμβανομένων και των υπεραρίθμων εμβρύων, καθόσον πιστεύω ότι δεν μπορεί να χρησιμοποιεί κανείς τους ανθρώπους ως αντικείμενα, διότι οι συνέπειες από κάτι τέτοιο θα ήταν επικίνδυνες. Η πρακτική αυτή θα μας έκανε να επιλέγουμε μεταξύ διαφόρων μορφών ανθρώπινης ζωής. Υπάρχουν ωστόσο εναλλακτικές δυνατότητες.
<P>
Η έρευνα είναι σημαντική, όμως καθήκον των κρατικών αρχών είναι να δημιουργούν τα πλαίσια για την έρευνα αυτή. Τα πλαίσια αυτά δεν θα πρέπει να έχουν ως αποκλειστικό στόχο τους, όπως υποστηρίζουν οι φιλελεύθεροι, να μην διαταραχθεί η οικονομία και η ιατρική και επιστημονική έρευνα. Πιστεύω ότι δεν θα πρέπει επίσης να καθορίζονται τα πλαίσια αυτά αποκλειστικά από την ελεύθερη αγορά και το ατομικό συμφέρον. Χρειάζεται να λαμβάνουμε υπόψη και το γενικό συμφέρον: τις συνέπειες για τους ανθρώπους γενικά, και όχι μόνο για τους ασθενείς, τις συνέπειες για την κοινωνία και για τις επόμενες γενεές. Είναι απαράδεκτο να δημιουργεί κανείς ζωή και να την καταστρέφει στη συνέχεια.
<P>
Κύριε Πρόεδρε, συγχαίρω τον εισηγητή. Η έκθεσή του με ικανοποιεί απολύτως.

<SPEAKER ID=37 NAME="Doyle">
Ορισμένες στιγμές, κατά τη διάρκεια αυτής της συζήτησης, ήταν πολύ δύσκολο να διακρίνει κανείς το άσπρο από το μαύρο. Ως πολιτικοί, έχουμε το καθήκον να ενημερωνόμαστε, πριν γίνουμε δογματικοί ή κατηγορηματικοί σε θέματα ιατρικής και επιστημονικής έρευνας, έστω και με το νομοθετικό εργαλείο της "αρχής της προσοχής" σε τομείς επιστημονικής αβεβαιότητας το οποίο διαθέτουμε.
<P>
Πρέπει να επιτρέψουμε στην έρευνα να συνεχιστεί, ούτως ώστε να ανακουφίσει τον πόνο εκατομμυρίων ανθρώπων που πάσχουν από σοβαρές ασθένειες και τραυματισμούς της σπονδυλικής στήλης, από τις νόσους του Αλτσχάιμερ και του Πάρκινσον, από νευροκινητική νόσο, διαβήτη, καρκίνο, καρδιοπάθειες: ο κατάλογος είναι ατελείωτος. Εντούτοις, η κατάλληλη ρύθμιση και χορήγηση αδειών για την έρευνα στην επιστημονική κοινότητα είναι θέμα που αφορά όλους μας, σε επίπεδο κρατών μελών, ΕΕ και σε διεθνές επίπεδο και η ισχύουσα μορφή αυτής της νομοθεσίας προξενεί κάποιες ανησυχίες.
<P>
Επιτρέψτε μου να γίνω απολύτως σαφής. Θέτω το όριο πριν την αναπαραγωγική κλωνοποίηση, την ευγονική και τη σκόπιμη δημιουργία εμβρύων για έρευνα. Αλλά ούτε και το Βατικανό δεν απαγορεύει αδιακρίτως την έρευνα στα εμβρυϊκά βλαστικά κύττατα: την δέχεται, εφόσον χρησιμοποιεί υλικό από αυθόρμητες αποβολές.
<P>
Σε όσους υποστηρίζουν ότι η διάκριση μεταξύ της θεραπευτικής και της αναπαραγωγικής κλωνοποίησης είναι απλώς σημασιολογική θα ήθελα να πω το εξής: έχω στο χέρι μου ένα χασαπομάχαιρο, μπορώ να κόψω τη μπριζόλα σας εντελώς νόμιμα, ή να κόψω το κεφάλι σας εντελώς παράνομα - κατάλληλες κυρώσεις, κατάλληλες ποινές. Στη ζωή σήμερα, υπάρχουν πάρα πολλά τέτοια παραδείγματα.
<P>
Το να μην επιτρέπεται η δημόσια χρηματοδότηση έρευνας η οποία είναι νόμιμη σε ένα κράτος μέλος είναι μια περίεργη κύρωση: ουδείς εξαναγκάζει οποιοδήποτε κράτος μέλος να νομιμοποιήσει οποιοδήποτε τύπο έρευνας. Είτε η έρευνα είναι αποδεκτή και διεξάγεται με σεβασμό της ανθρώπινης ζωής και αξιοπρέπειας, είτε δεν είναι. Το πώς χρηματοδοτείται δεν την καθιστά περισσότερο ή λιγότερο αποδεκτή από δεοντολογική άποψη.
<P>
Ας αποφασίσουμε τη νομοθετική ρύθμιση και τη χορήγηση αδειών σε αυτόν τον τόσο ευαίσθητο και σημαντικό τομέα με αναλογικές κυρώσεις για την εξαιρετική περίπτωση του απατεώνα που θα θέσει την προσωπική δόξα πριν από το κοινό καλό και τη μοίρα της ανθρωπότητας. Οπουδήποτε τον (ή την) βρείτε, ας οδηγεί ο Θεός τα χέρια, τις καρδιές και τα κεφάλια της επιστημονικής, της πολιτικής και της ιατρικής κοινότητας σε αυτό το χρονικό σταυροδρόμι όπου τίθενται σε δοκιμασία τα σύνορα της γνώσης γεμίζοντάς μας ενθουσιασμό, αλλά και φόβο και αμηχανία.

<SPEAKER ID=38 LANGUAGE="DE" NAME="Mόller, Emilia Franziska">
Κύριε Πρόεδρε, αξιότιμοι κύριοι και κυρίες συνάδελφοι, για έναν χρόνο είχαμε εδώ στο Κοινοβούλιο την ευκαιρία να ασχοληθούμε εντατικά με τα ηθικά, κοινωνικά και νομικά ζητήματα που θέτει η ανθρώπινη γενετική. Ευχαριστώ τον κ. Fiori για την περιεκτική έκθεσή του. Σήμερα βρισκόμαστε σε μια σχέση σύγκρουσης ανάμεσα στις προόδους της σύγχρονης ιατρικής, που μας αφήνουν άναυδους, και τα ηθικά θεμέλια της κοινωνίας μας. Η αποκωδικοποίηση του ανθρώπινου γονιδιώματος, η ανακάλυψη της λειτουργίας των γονιδίων, οι νέες τεχνολογίες της ιατρικής και τώρα η θεραπευτική που στηρίζεται στα βλαστικά κύτταρα ανοίγουν επαναστατικές νέες προοπτικές για τη θεραπεία εντελώς ιδιαίτερων παθήσεων. Ταυτόχρονα όμως μεγαλώνει η πολιτική μας ευθύνη. Καθήκον της πολιτικής είναι να θέσει σαφή όρια και να ορίσει έναν σαφή αξιολογικό προσανατολισμό. Δεν πρέπει σε καμία περίπτωση να επιτρέψουμε την κατάργηση ηθικών ορίων για χάρη της επιστημονικής προόδου και των ελπίδων για θεραπεία που μας προσφέρει..
<P>
Η εταιρία ACT μας έθεσε αυτήν την εβδομάδα προ τετελεσμένων γεγονότων με τη δημιουργία ενός ανθρώπινου εμβρύου μέσω μεταφοράς πυρήνων. Τούτο συνιστά σαφή υπέρβαση ηθικών ορίων. Για τον λόγο αυτόν, είναι επειγόντως απαραίτητο να στείλουμε ένα σαφές μήνυμα από το Ευρωπαϊκό Κοινοβούλιο ότι η ανθρώπινη αξιοπρέπεια πρέπει να προστατευθεί από μία έρευνα που δεν γνωρίζει όρια ή ταμπού. Επομένως, είναι αναγκαίο να ταχθούμε ξεκάθαρα κατά της θεραπευτικής κλωνοποίησης ανθρωπίνων εμβρύων, κατά οποιασδήποτε επέμβασης στην βλαστική αλυσίδα του ανθρώπου και κατά της παραγωγής ανθρωπίνων εμβρύων για αποκλειστικά ερευνητικούς σκοπούς. Η απαγόρευση αυτή πρέπει να ισχύσει τόσο για την ιδιωτική έρευνα όσο και για την έρευνα σε επίπεδο κρατών.
<P>
Δηλώνω ότι είμαι κατ' αρχήν εναντίον της καταναλωτικής έρευνας σε ανθρώπινα έμβρυα στον τομέα των βλαστικών κυττάρων. Θεωρώ όμως αποδεκτή ως βασική έρευνα την έρευνα των 72 αλυσίδων εμβρυϊκών βλαστικών κυττάρων που υπήρχαν ήδη πριν από την 1η Αυγούστου 2001. Αντί να διαθέτουμε γενικά τη ζωή, πρέπει να ενισχύσουμε ιδιαίτερα την εναλλακτική έρευνα εμβρυϊκών και ενηλικιωμένων βλαστικών κυττάρων. Κάθε άνθρωπος έχει δικαίωμα στη μοναδικότητά του και εμείς οι πολιτικοί πρέπει μελλοντικά να υπερασπιστούμε με πάθος το δικαίωμα αυτό.

<SPEAKER ID=39 LANGUAGE="FI" NAME="Korhola">
Κύριε Πρόεδρε, θα ήθελα να συμπαραταχθώ με εκείνους που συγχάρηκαν τον συνάδελφο κ. Fiori, ο οποίος έφερε εις πέρας μια σημαντική προσπάθεια με υπεύθυνο και θετικό αποτέλεσμα. Εμείς οι Χριστιανοδημοκράτες τηρούμε επιφυλακτική στάση στο θέμα της κλωνοποίησης του ανθρώπινου εμβρύου, τόσο για θεραπευτικούς όσο και για αναπαραγωγικούς σκοπούς. Αντιθέτως, δεν είμαστε κατά της εξέλιξης της γενετικής και λέμε ναι στην έρευνα. Όμως, αυτό που θέλουμε είναι να πραγματοποιείται η έρευνα στο πλαίσιο του σεβασμού της ανθρώπινης αξιοπρέπειας. Η ανθρώπινη ζωή είναι πολύτιμη - ευθύς εξ αρχής - για αυτό η αξία της πρέπει να διαφυλάσσεται συνειδητά.
<P>
Κατά το παρελθόν έτος άκουσα πολλές φορές να λέγεται ότι δεν μπορούμε να εμποδίσουμε την επιστήμη, ούτε να σταματήσουμε την εξέλιξη. Η φράση αυτή είναι επονείδιστα ανακριβής και στερείται σύνεσης. Όλοι μας είμαστε σύμφωνοι ότι μια τέτοιου είδους εξέλιξη πρέπει να σταματήσει και κανένας σε αυτήν την αίθουσα δεν θέλει να επιτρέψει την κλωνοποίηση για αναπαραγωγικούς σκοπούς. Επιπλέον, η ίδια η Ιστορία μάς τρομάζει. Και όμως, μερικοί κάνουν σαν να έχουν ξεχάσει ότι στην αρχή του αιώνα οι ευγονιστές αποτελούσαν τους κατ' εξοχήν σπουδαίους επιστήμονες της εποχής τους. Τότε δεν ήταν διάβολοι, ήθελαν να βοηθήσουν την κοινωνία στο πλαίσιο της δικής τους κλίμακας αξιών, όπως κάνουν πολλοί άλλοι σήμερα. Για αυτό είναι απαραίτητο οι πολιτικοί να αναλάβουν την ηθική ευθύνη που τους αναλογεί. Πρέπει να επιστήσουμε την προσοχή στην κατεύθυνση και το είδος των αξιών που προωθούνται τώρα.
<P>
Στο πλαίσιο της συζήτησης για την ηθική στη γενετική μηχανική εμφανίζεται συχνά ως απειλή η εικόνα του υπερανθρώπου, ωστόσο ο πραγματικός κίνδυνος δεν έγκειται στην ιδέα της δημιουργίας του υπερανθρώπου, αλλά στον έλεγχο του υπανθρώπου. Η έννοια αυτή συγκεκριμενοποιείται στο πλαίσιο της κοινωνικής υγιεινής, όπου επιδιώκεται ο διαχωρισμός των λανθασμένων τρόπων ζωής από τους ενδεδειγμένους, καθώς και η απόρριψη εκείνου που δεν πληροί τις προδιαγραφές. Και αυτό ακριβώς είναι που επεσήμαναν όσοι εκπρόσωποι της επιτροπής μας έχουν επισκεφθεί ομάδες ατόμων με ειδικές ανάγκες, ότι δηλαδή δεν μπορούμε να δημιουργήσουμε μια κοινωνία στους κόλπους της οποίας μόνο οι υγιείς γίνονται αποδεκτοί.
<P>
Δεν υφίσταται διάκριση ανάμεσα στην κλωνοποίηση για θεραπευτικούς λόγους και στην κλωνοποίηση για λόγους αναπαραγωγής, τουλάχιστον όσον αφορά δύο παράγοντες. Από τεχνολογικής άποψης, αλλά και εάν το θέμα εξεταστεί από την οπτική του εμβρύου, μιλάμε για το ίδιο μέτρο, και στις δύο περιπτώσεις δηλαδή συνιστά μέσο χρήσης από άλλο άτομο και όχι για αποκλειστικά ιδία χρήση. Πώς μπορούμε να διασφαλίσουμε ότι δεν θα περάσουμε αργότερα στην κλωνοποίηση ανθρώπων με τη δικαιολογία ότι στην ουσία το έχουμε ήδη πράξει; Τώρα είναι η ώρα να μιλήσουμε σοβαρά για το θέμα, προκειμένου να συνειδητοποιήσουμε τι πραγματικά αποφασίζουμε.

<SPEAKER ID=40 LANGUAGE="DE" NAME="Sommer">
Κύριε Πρόεδρε, η συζήτηση που διεξάγουμε θίγει τα βασικά ζητήματα της ανθρώπινης ύπαρξης. Υπάρχει δικαίωμα στη δια βίου υγεία; Υπάρχει δικαίωμα να έχει κανείς φυσικό τέκνο, ή δικαίωμα να έχει κανείς ένα υγιές φυσικό τέκνο ή, εν τέλει, δικαίωμα στην αιώνια ζωή, φυσικά με υγεία; Διαθέτουμε νέες τεχνικές. Μας δίνουν πολλές υποσχέσεις σχετικά με τη θεραπεία. Μέχρι τώρα, δεν υπάρχουν σχετικές αποδείξεις, τουλάχιστον στον τομέα της έρευνας, ως προς τα εμβρυϊκά βλαστικά κύτταρα. Θέλουμε πραγματικά να επιτρέψουμε να μας τυφλώσει το εγωιστικό συμφέρον των ερευνητών; Θέλουμε να αφήσουμε να μας χρησιμοποιήσει η βιομηχανία για το εμπορικό συμφέρον της; Ο χαρακτηρισμός "θεραπευτικός κλώνος" είναι ένας παραπλανητικός ευφημισμός. Ο κλώνος αυτός μπορεί να χρησιμοποιηθεί και για αναπαραγωγή. Η παραγωγή κλώνων ή η χρησιμοποίηση των αποκαλουμένων υπεράριθμων εμβρύων με σκοπό τη σφαγή τους για να χρησιμοποιηθούν τα βλαστικά κύτταρα είναι ηθικά αποδεκτή; Όχι, δεν είναι! Είναι μάλλον μια σύγχρονη μορφή καννιβαλισμού. Αυτή η συζήτηση ωστόσο είναι κατά βάσιν παρωχημένη·την έχει ξεπεράσει η πραγματικότητα.
<P>
Υπάρχουν σοβαρές εναλλακτικές λύσεις, όπως τα ενηλικιωμένα βλαστικά κύτταρα και τα βλαστικά κύτταρα από το αίμα του ομφάλιου λώρου. Η εφαρμογή των τεχνικών αυτών στην πράξη σημειώνει ήδη σήμερα μεγάλη επιτυχία, πολύ μεγαλύτερη από εκείνη της έρευνας επί των εμβρυϊκών βλαστικών κυττάρων. Οι εναλλακτικές αυτές λύσεις δεν παρουσιάζουν πρόβλημα από τη σκοπιά της ηθικής. Η πολιτική καλείται να χαράξει όρια. Η επιστήμη δεν είναι σε θέση να το κάνει, διότι δεν θέλει να το κάνει. Εμείς πρέπει να αποφασίσουμε! Πρέπει να δείξουμε θάρρος παρ' όλες τις ενστάσεις! Δεν πρέπει να χρησιμοποιούνται εμβρυϊκά βλαστικά κύτταρα, αδιάφορο αν είναι κλωνοποιημένα ή υπεράριθμα. Δεν πρέπει να υπάρχει επιλογή μεταξύ ζωής που έχει και ζωής που δεν έχει αξία, παρά πρέπει να υποστηριχθεί η επιστήμη στην αναζήτηση εναλλακτικών λύσεων. Ας δείξουμε θάρρος κι ας χαράξουμε στενά όρια. Είναι η τελευταία ώρα!

<SPEAKER ID=41 NAME="Scallon">
Συγχαίρω τον κ. Fiori. Οι δεοντολογικές κατευθυντήριες γραμμές της έκθεσής του συμφωνήθηκαν μετά από ένα χρόνο αντιπαραθέσεων και συζητήσεων. Η συντριπτική πλειοψηφία υποστήριξε τη δεοντολογική έρευνα, αλλά απορρίφθηκε κάθε μορφή ανθρώπινης κλωνοποίησης, καταστροφής ανθρωπίνων εμβρύων κατά την έρευνα ή παρεμβολής στη βλαστική σειρά. Απογοητευθήκαμε λοιπόν βλέποντας ότι η έκθεση Caudron, που ψηφίστηκε πρόσφατα, προέβλεψε δημόσια χρηματοδότηση έρευνας που αντιφάσκει προς αυτές τις κατευθυντήριες γραμμές, σε αντίθεση προς τη συνταγματική θέση της χώρας μου και τριών άλλων κρατών μελών.
<P>
Τώρα, μερικές τροπολογίες για την έκθεση Fiori προχωρούν περισσότερο από ό,τι η έκθεση Caudron. Η τροπολογία αριθ. 238 επιτρέπει την παρεμβολή στη βλαστική σειρά για θεραπευτικούς λόγους, ενώ, σε συνδυασμό με την τροπολογία αριθ. 237, επιτρέπει τη θεραπευτική κλωνοποίηση. Είναι δεοντολογικά ανεπίτρεπτο να βλάπτονται ή να καταστρέφονται ανθρώπινες ζωές προς δυνητικό όφελος άλλων, ενώ σύμφωνα με ηγετικές φυσιογνωμίες του διεθνούς επιστημονικού κόσμου, η έρευνα που διεξάγεται στις Ηνωμένες Πολιτείες αποδεικνύει ότι η χρησιμοποίηση του εμβρύου δεν είναι απαραίτητη. Η νέα εμβρυολογία αποδεικνύει ότι τα ενήλικα και άλλα μετανεογνικά βλαστικά κύτταρα έχουν ευρύ βιοϊατρικό δυναμικό, ίσο ή και μεγαλύτερο από εκείνο των εμβρυϊκών βλαστικών κυττάρων, το οποίο περιγράφεται ήδη ως παλαιά εμβρυολογία.
<P>
Υπάρχουν λοιπόν άλλες επιτυχείς, δεοντολογικές και αδιαμφισβήτητες εναλλακτικές λύσεις. Ας θυμηθούμε ότι μερικά επιστημονικά επιτεύγματα αποδεικνύονται δεοντολογικά πισωγυρίσματα.

<SPEAKER ID=42 LANGUAGE="ES" NAME="Ferrer">
Κύριε Πρόεδρε, θέλω καταρχάς να συγχαρώ επίσης τον κ. Fiori για την εξαιρετική του έκθεση, με την οποία συμφωνώ απόλυτα, διότι οι τόσο ελπιδοφόροι ορίζοντες που ανοίγει μπροστά μας η βιοτεχνολογία μπορούν να μας κάνουν να ξεχάσουμε ότι ο άνθρωπος δεν πρέπει να χρησιμοποιείται, σε καμία περίπτωση, ως όργανο στην υπηρεσία της επιστήμης, και η έκθεση του κ. Fiori ορίζει με σαφήνεια τα ηθικά όρια της βιοτεχνολογικής έρευνας.
<P>
Πράγματι, μία κοινωνία που αυτοαποκαλείται πολιτισμένη, μία κοινωνία σαν τη δική μας, που έχει ως λάβαρό της την προστασία των ανθρωπίνων δικαιωμάτων, δεν μπορεί να ανεχτεί την εκμετάλλευση του ανθρώπινου όντος, ακόμη και αν είναι σε εμβρυακό στάδιο, όσο ευγενής και αν είναι ο επιδιωκόμενος σκοπός.
<P>
Για αυτόν τον λόγο, η έρευνα με εμβρυϊκά βλαστικά κύτταρα - ακόμη και αν είναι πλεονάζοντα -, η ανθρώπινη κλωνοποίηση - όποιου τύπου και αν είναι, διότι όλοι είναι το ίδιο πράγμα, όλοι συνεπάγονται την καταστροφή ενός ανθρώπινου όντος ή ανοίγουν τον δρόμο για αυτήν την πιθανή καταστροφή -, η δημιουργία εμβρύων για την έρευνα, είναι απαράδεκτες τεχνικές, διότι στρέφονται κατά της ανθρώπινης αξιοπρέπειας και της υπέρτατης αξίας της ζωής, που αυτό το Κοινοβούλιο, η Ευρωπαϊκή Ένωση ισχυρίζεται ότι προασπίζει με τόσο σθένος.

<SPEAKER ID=43 LANGUAGE="FR" NAME="Busquin">
. (FR) Κύριε Πρόεδρε, κυρίες και κύριοι βουλευτές, πρώτα απ' όλα θέλω να συγχαρώ τα μέλη της προσωρινής επιτροπής για την ανθρώπινη γενετική, της οποίας προεδρεύει ο κ. Goebbels, και τον κ. Fiori, εισηγητή, του οποίου η δουλειά ήταν αξιολογότατη.
<P>
Οι πρόσφατες εξελίξεις στις Ηνωμένες Πολιτείες, σχετικά με την ανθρώπινη κλωνοποίηση, έφεραν πάλι στο φως την επείγουσα ανάγκη για έναν εκ βαθέων πολιτικό προβληματισμό στον τομέα αυτόν, και κυρίως σε ευρωπαϊκό επίπεδο. Όπως γνωρίζετε, από τη στιγμή που πρόκειται για έκθεση πρωτοβουλίας, η Επιτροπή δεν δεσμεύεται να λάβει επίσημη θέση. Δεδομένης, όμως, της πολιτικής σημασίας των τιθεμένων ζητημάτων, θα ήθελα να σας εκφράσω τις σκέψεις μου σχετικά με τα κυριότερα σημεία που θίγονται και τις θέσεις που εξετάζονται στο κείμενο του ψηφίσματος. Θα το κάνω με τη σειρά που αναφέρθηκαν τα σημεία αυτά.
<P>
Σχετικά με τις προϋποθέσεις-πλαίσια της ανθρώπινης γενετικής, η Επιτροπή δεν μπορεί παρά να προσυπογράψει πλήρως ό,τι ειπώθηκε. Σχετικά με την ανθρώπινη γενετική, είναι ευνόητο ότι οι ηθικές ανησυχίες είναι αποφασιστικής σημασίας. Όπως τονίζει το άρθρο 13 του Χάρτη των Θεμελιωδών Δικαιωμάτων της Ευρωπαϊκής Ένωσης, η έρευνα πρέπει να είναι ελεύθερη·από την άλλη πλευρά, όμως, είναι προφανές ότι η τεχνολογική πρόοδος πρέπει να εφαρμόζεται μόνον κατά απολύτως υπεύθυνο τρόπο. Η ιδέα μιας υπεύθυνης τεχνολογικής προόδου είναι, εξάλλου, ένας από τους μεγάλους άξονες του σχεδίου δράσης σχετικά με τα προβλήματα επιστήμης και κοινωνίας τα οποία θα παρουσιάσει σύντομα η Επιτροπή.
<P>
Έρχομαι στα μεγάλα ερωτήματα που τίθενται. Η γενετική δοκιμή: το ψήφισμα θίγει πολύ επίκαιρα το ζήτημα των γενετικών δοκιμών. Εκ των πραγμάτων, υπάρχει η ανάγκη ενίσχυσης της συνεκτικότητας των προτύπων ποιότητας στον εν λόγω τομέα, με την αμοιβαία εναρμόνιση ή αναγνώριση. Η Επιτροπή θα διεξαγάγει μελέτη για τις ποικίλες τεχνικές επιλογές που είναι δυνατές σε αυτόν τον τομέα. Έκδηλη είναι η ανάγκη καλύτερου συντονισμού, σε ευρωπαϊκό επίπεδο, της γενετικής έρευνας σχετικά με τις σπάνιες ασθένειες. Σας υπενθυμίζω, επίσης, ότι στο νέο πρόγραμμα-πλαίσιο έρευνας, η υποστήριξη της δικτύωσης των εργαστηρίων που εργάζονται στον τομέα αυτόν θα είναι εφικτή σύμφωνα με το πνεύμα του ψηφίσματος σχετικά με τις σπάνιες ασθένειες, το οποίο ενέκριναν το Ευρωπαϊκό Κοινοβούλιο και το Συμβούλιο το 1999.
<P>
Η φαρμακογενετική: το ψήφισμα υπερασπίζεται, επίσης, τη θέσπιση εναρμονισμένου κανονιστικού πλαισίου για την ανάπτυξη νέων προϊόντων που βασίζονται στη γενετική. Όπως γνωρίζετε, υπάρχει ήδη εναρμονισμένο πλαίσιο για την ανάπτυξη, τη δοκιμή και την έγκριση βιοϊατρικών προϊόντων. Η κοινοτική νομοθεσία σχετικά με τα φαρμακευτικά προϊόντα εφαρμόζεται ήδη στη γονιδιακή θεραπεία και τα φάρμακα που χρησιμοποιούνται στην κυτταρική θεραπεία από άποψη γενικών αρχών. Ωστόσο, λόγω των συνεχών προόδων στον τομέα των επιστημών και της βιοτεχνολογίας, πρέπει να συντελεστούν τεχνικές προσαρμογές προκειμένου να καλυφθούν ειδικά ορισμένα προϊόντα.
<P>
Τρίτο σημείο: η χρήση των προσωπικών δεδομένων που συνδέονται με την ανάλυση των γονιδιωμάτων. Αναφορικά με τη χρήση προσωπικών δεδομένων, το δικαίωμα στην προστασία της ιδιωτικής ζωής και η ανάγκη της ελεύθερης συγκατάθεσης κατόπιν πληροφόρησης είναι, προφανώς, ουσιώδη. Η Επιτροπή θα εξετάσει αν, και σε ποιο βαθμό, κρίνεται αναγκαία η επικαιροποίηση και η συμπλήρωση της υπάρχουσας κοινοτικής νομοθεσίας σχετικά με την προστασία της ιδιωτικής ζωής. Προσωπικά, πιστεύω ότι ένα από τα σημεία που πρέπει να συζητηθούν προσεκτικά είναι το ζήτημα της χρήσης αυτών των δεδομένων από ασφαλιστικές εταιρείες, το οποίο άλλωστε μνημονεύεται ρητώς στο ψήφισμα.
<P>
Κατοχύρωση με δίπλωμα ευρεσιτεχνίας: θίγετε, επίσης και το πρόβλημα της κατοχύρωσης των προϊόντων της βιοτεχνολογίας. Πρόκειται για ένα ζήτημα ιδιαίτερης σημασίας που αγγίζει θεμελιώδεις έννοιες, αλλά έχει και πολλές, άκρως τεχνικές πτυχές. Όπως γνωρίζετε, η οδηγία σχετικά με αυτόν τον τομέα τελικά εγκρίθηκε από την Κοινότητα μετά δέκα χρόνια έντονων συζητήσεων, κυρίως στο Ευρωπαϊκό Κοινοβούλιο, και σήμερα έχει μεταφερθεί σε ορισμένο μόνο αριθμό εθνικών νομοθεσιών. Στο κλίμα του εντονότατου διεθνούς ανταγωνισμού, η οδηγία αυτή παρέχει στους ερευνητές και τους Ευρωπαίους βιομηχάνους ένα απαραίτητο κοινό πλαίσιο αναφοράς. Λαμβανομένης ωστόσο, υπόψη, της σημασίας της για την καινοτομία, αυτό που τελικά επείγει περισσότερο, είναι η καθιέρωση των προϋποθέσεων που θα της επιτρέψουν να εφαρμοστεί αποτελεσματικά. Σε αυτό το στάδιο, δεν προτιθέμεθα να τροποποιήσουμε την οδηγία, ούτε να επανεξετάσουμε το περιεχόμενό της, αλλά αναμφισβήτητα πρέπει να αποσαφηνίσουμε ορισμένες πτυχές της. Η οδηγία αυτή και οι συζητήσεις που προκαλεί φέρνουν στην επιφάνεια το είδος των σχέσεων που επιτακτικά πρέπει να καθιερωθούν μεταξύ της κοινωνίας με την ευρεία έννοια και της επιστήμης, μεταξύ της επιστημονικής κοινότητας και του νομοθέτη. Η επιστήμη προχωράει με γοργά βήματα, η πρόοδος των γνώσεων επιταχύνεται, ωστόσο, πρέπει να νομοθετούμε. Αυτό, όμως, το κάνουν με πλήρη συναίσθηση ευθύνης οι αρμόδιοι για τη λήψη πολιτικών αποφάσεων και οι εξουσιοδοτημένοι εκπρόσωποι του λαού. Οι αποφάσεις που λαμβάνονται πρέπει να εξετάζονται διαρκώς εν όψει της προόδου των γνώσεων, με ανοιχτό διάλογο μεταξύ ερευνητών, νομικών, πολιτικών ιθυνόντων και πολιτών. Πρόκειται αναπόφευκτα να αναπτυχθεί μια νομολογία. Όσο η νομολογία αυτή, όμως, δεν είναι δυνατόν να αναπτυχθεί μέσα σε "επιστημονικό κενό" , τόσο και η επιστήμη δεν μπορεί να αναπτυχθεί μέσα σε "νομικό κενό" .
<P>
Για να αποσαφηνίσουμε ορισμένες πτυχές αυτού του ζητήματος της κατοχύρωσης των προϊόντων της βιοτεχνολογίας με δίπλωμα ευρεσιτεχνίας και της εφαρμογής της οδηγίας, η ομάδα ανωτάτου επιπέδου που ασχολείται με τις επιστήμες και τις τεχνολογίες του έμβιου όντος, υπό την προεδρία του καθηγητή κ. Axel Kahn, προσκλήθηκε να εκφέρει γνώμη σχετικά με το θέμα. Πρόσφατα, δημοσιοποίησε μια σημαντικότατη δήλωση η οποία θα μεταφραστεί στην ετήσια έκθεση προς το Κοινοβούλιο και το Συμβούλιο, όπως προβλέπεται άλλωστε από την οδηγία. Κατ' αυτόν τον τρόπο, η ομάδα αυτή υπενθυμίζει ότι η κατοχύρωση των γονιδίων με δίπλωμα ευρεσιτεχνίας δεν εφαρμόζεται στα στοιχεία αυτά, όπως υπάρχουν στο φυσικό τους περιβάλλον, αλλά σε μόρια απομονωμένα από το ανθρώπινο σώμα, τα οποία χρησιμοποιούνται στο πλαίσιο μιας απολύτως καθορισμένης τεχνικής εφαρμογής. Υπογραμμίζει, επομένως, τον ανακριβή και απατηλό χαρακτήρα της έκφρασης "κατοχύρωση της ζωής με δίπλωμα ευρεσιτεχνίας" . Υπό το ίδιο πρίσμα, η ομάδα υπενθυμίζει ότι αυτό το δίπλωμα ευρεσιτεχνίας δεν έχει κατ' ουδένα τρόπο ως λειτουργία και συνέπεια να καταστήσει τον δικαιούχο του "ιδιοκτήτη" του προστατευόμενου αντικειμένου, αλλά να του δώσει το δικαίωμα αποκλειστικής εκμετάλλευσης του προϊόντος της εφεύρεσής του για μια ορισμένη χρονική περίοδο. Προειδοποιεί, επίσης, κατά των ενδεχόμενων αρνητικών συνεπειών ευρέων στρατηγικών λήψης διπλωμάτων ευρεσιτεχνίας σχετικά με την έρευνα και τις ιατρικές εφαρμογές της.
<P>
Τέλος, η ομάδα εφιστά την προσοχή στην ανάγκη ανάπτυξης μιας πραγματικής κουλτούρας της πνευματικής ιδιοκτησίας για τους ερευνητές, οι οποίοι είναι ελάχιστα εξοικειωμένοι με τέτοιου είδους πραγματικότητες. Προτείνει, επίσης, τη δρομολόγηση μιας διαδικασίας συλλογικής εκμάθησης και ανταλλαγής εμπειριών στον τομέα αυτόν, φέρνοντας κοντά την επιστημονική κοινότητα, τον νομικό κόσμο, τους πολιτικούς ιθύνοντες, τη βιομηχανία, τα μέσα και το κοινό.
<P>
Μέσα σε αυτό το κλίμα και προκειμένου να ετοιμαστεί η ετήσια έκθεση προς το Κοινοβούλιο και το Συμβούλιο σχετικά με την υλοποίηση της ευρωπαϊκής οδηγίας περί κατοχύρωσης με δίπλωμα ευρεσιτεχνίας βιοτεχνολογικών εφευρέσεων, η Επιτροπή σκέφτεται να συστήσει μια ομάδα ειδικών επιστημόνων και νομικών οι οποίοι θα μπορέσουν να αποσαφηνίσουν ορισμένα σημεία της. Την εποχή που εκπονήθηκε η οδηγία, οι θεραπευτικές προοπτικές που συνδέονται με τη χρησιμοποίηση των βλαστικών κυττάρων δεν είχαν επισημανθεί τόσο σαφώς όσο σήμερα. Παράλληλα, η Επιτροπή ζήτησε από την ευρωπαϊκή επιτροπή δεοντολογίας να γνωμοδοτήσει σχετικά με το συγκεκριμένο ζήτημα της κατοχύρωσης με δίπλωμα ευρεσιτεχνίας προϊόντων προερχόμενων από αυτή την τεχνική. Η γνωμοδότηση αυτή αναμένεται να δημοσιοποιηθεί πριν το τέλος του έτους.
<P>
Φτάνω στο τελευταίο σημείο που αναφέρθηκε: τα βλαστικά κύτταρα και τις έρευνες πάνω στο έμβρυο και την κλωνοποίηση. Όπως απέδειξε η συζήτηση, αυτό το ζήτημα της χρησιμοποίησης βλαστικών κυττάρων είναι ένα θέμα ιδιαιτέρως λεπτό. Η ανακοίνωση των ερευνητών αμερικανικής εταιρείας, στις αρχές της εβδομάδας, σχετικά με τα αποτελέσματα που επέτυχαν όσον αφορά τη θεραπευτική κλωνοποίηση επανέφερε στο προσκήνιο τα ερωτήματα που γεννά αυτή η τεχνολογία. Με ανάγκασε να υπενθυμίσω ότι η Επιτροπή αντιτίθεται σε κάθε μορφή έρευνας που προϋποθέτει τη δημιουργία ανθρώπινων εμβρύων αποκλειστικά για ερευνητικούς σκοπούς ή ενόψει της παραγωγής βλαστικών κυττάρων.
<P>
Πρώτα από όλα ωστόσο, υπενθυμίζω, εδώ ένα τυπικό σημείο: στον τομέα της βιοηθικής, η Κοινότητα δεν διαθέτει κανονιστικές αρμοδιότητες. Για λόγους, όμως, που συνδέονται, μεταξύ άλλων, με τον σεβασμό της ποικιλομορφίας της ευαισθητοποίησης και των πολιτισμών σε εθνικό επίπεδο, η ευθύνη για θέσπιση ρυθμίσεων στον συγκεκριμένο τομέα εμπίπτει σήμερα στην αρμοδιότητα των κρατών μελών. Στην ουσία, τα ερωτήματα που τίθενται αποτελούν αυτή την εποχή το αντικείμενο έντονης συζήτησης μεταξύ των κρατών μελών, εδώ στο Ευρωπαϊκό Κοινοβούλιο, και χαίρομαι για αυτό, στο Συμβούλιο της Ευρώπης, με το οποίο η Επιτροπή συνεργάζεται στενά, αλλά και σε διεθνές επίπεδο.
<P>
Αναφορικά με ορισμένες θεμελιώδεις αρχές, υπάρχει ομοφωνία. Η ανθρώπινη κλωνοποίηση για αναπαραγωγικούς σκοπούς καταδικάζεται, έτσι, παγκοσμίως. Για παράδειγμα, καταδικάζεται ρητώς στον Ευρωπαϊκό Χάρτη των Θεμελιωδών Δικαιωμάτων. Υπό αυτό το πρίσμα, η Επιτροπή στηρίζει ολοκληρωτικά τη γαλλο-γερμανική πρωτοβουλία η οποία αποσκοπεί στη θέσπιση μιας διεθνούς σύμβασης απαγόρευσης της ανθρώπινης κλωνοποίησης για αναπαραγωγικούς σκοπούς. Πέρα από το συγκεκριμένο ζήτημα, τα προβλήματα της χρησιμοποίησης βλαστικών κυττάρων εμβρυϊκής προέλευσης και της χρησιμοποίησης ανθρώπινων εμβρύων για ερευνητικούς σκοπούς αποτελούν, όπως γνωρίζετε, αντικείμενο εκτιμήσεων οι οποίες ποικίλουν σημαντικά ανάλογα με τις ευαισθησίες και τις πεποιθήσεις. Τα συναφή δεοντολογικά ζητήματα είναι πολύπλοκα, γιατί πρέπει να επιτύχουμε ισορροπία μεταξύ ορισμένων θεμελιωδών αρχών και των κινδύνων εκτροπών, αφενός, και του συμφέροντος των ασθενών και των πιθανοτήτων σημαντικής μείωσης του πόνου τους, αλλά και του πόνου των συγγενών τους, αφετέρου. Ο προσδιορισμός των ορίων δεν είναι, επομένως, ποτέ εύκολος και πρέπει να προσπαθήσουμε να βρούμε την ευρύτερα αποδεκτή ισόρροπη θέση. Κατά τη γνώμη μου, η θέση που συνίσταται στο να απαγορεύεται η δημιουργία ανθρώπινων εμβρύων, αλλά να επιτρέπεται, υπό αυστηρά ελεγχόμενες δεοντολογικές προϋποθέσεις και με σεβασμό προς τους εθνικούς νόμους, η χρησιμοποίηση ήδη υπαρχόντων εμβρύων, των λεγόμενων υπεράριθμων, πιο συγκεκριμένα για την παραγωγή βλαστικών κυττάρων, επιτυγχάνει αυτή την ισορροπία. Η θέση αυτή αντικατοπτρίζει τη γνώμη της ευρωπαϊκής επιτροπής δεοντολογίας, η οποία εκτιμά ότι η δημιουργία ανθρώπινων εμβρύων δια της μεταφοράς πυρήνων σωματικών κυττάρων για τις ανάγκες της έρευνας θα ήταν πρόωρη, δεδομένου του ευρέος ερευνητικού πεδίου που πρέπει να ανιχνευθεί με τη βοήθεια άλλων πηγών ανθρώπινων βλαστικών κυττάρων, κυρίως από ήδη υπάρχοντα ανθρώπινα έμβρυα, τα λεγόμενα υπεράριθμα.
<P>
Μπορούμε άραγε να αποκλείσουμε οριστικά ορισμένες πιθανότητες για έρευνα με τον κίνδυνο να στερηθούμε τα μέσα για την ανακούφιση από μεγάλο πόνο και να θέσουμε σε κίνδυνο την ευκαιρία της Ευρώπης να παραμείνει στην πρωτοπορία της γνώσης; Με τις γνώσεις που διαθέτουμε σήμερα πολλά ερωτήματα μένουν αναπάντητα, ακόμα κι αν πρόκειται για καθαρά επιστημονικά ζητήματα. Αυτός είναι ο λόγος για τον οποίο η Επιτροπή θα οργανώσει - και θέλω να ανανεώσω την πρόσκλησή μου προς όλους τους ενδιαφερόμενους βουλευτές - στις 18 και 19 Δεκεμβρίου, εδώ, στις Βρυξέλλες, διάσκεψη με θέμα: "Βλαστικά κύτταρα: θεραπείες για το μέλλον;" . Οι συζητήσεις θα πρέπει να αναφέρονται στις υποσχέσεις και τις προτεραιότητες της έρευνας πάνω στα βλαστικά κύτταρα, αλλά και στις δυσκολίες πάσης φύσεως με τις οποίες έρχεται αντιμέτωπη.
<P>
Ολοκληρώνω θίγοντας ένα τελευταίο σημείο που είναι η διακυβέρνηση και η δημόσια συζήτηση. Υπό αυτό το πρίσμα, δεν μπορώ παρά να συμφωνήσω με αυτή την έκθεση. Μπορώ να σας πω ότι το πρόγραμμα δράσης "επιστήμες και κοινωνία" το οποίο προετοιμάζουμε βαδίζει προς αυτή την κατεύθυνση. Αποσκοπεί στην ενθάρρυνση της δημόσιας συζήτησης για το εν λόγω ζήτημα. Είναι απαραίτητο η συζήτηση αυτή να καταστεί πιο ευρεία και όσο το δυνατόν περισσότερο δημόσια.
<P>
Συνοψίζοντας, κύριε Πρόεδρε, κυρίες και κύριοι του Κοινοβουλίου, όσον αφορά τα κρίσιμα για το μέλλον της ευρωπαϊκής κοινωνίας ζητήματα, χαίρομαι πολύ που διαπιστώνω ότι το Σώμα διαδραματίζει βασικό ρόλο σε έναν ποιοτικό διάλογο. Πράγματι, σε μια Ευρώπη της οποίας οι πολίτες μοιράζονται τις ίδιες θεμελιώδεις αξίες, αλλά των οποίων η γνώμη μπορεί να διαφέρει σε ορισμένα ζητήματα, η δημοκρατική αντιπαράθεση απόψεων πρέπει να διεξάγεται κατεξοχήν στους κόλπους του Ευρωπαϊκού Κοινοβουλίου. Η Επιτροπή επιθυμεί να συνεχίσει να συμμετέχει στις προσπάθειές σας στον συγκεκριμένο τομέα και θα συνεχίσει, υπό στενή συνεργασία μαζί σας, όπως και με τα κράτη μέλη, την απαραίτητη προσπάθεια πληροφόρησης, προβληματισμού και ανταλλαγής που συνεπάγεται μια υπεύθυνη επιστημονική και τεχνολογική πρόοδος.
<P>
(Η συνεδρίαση διακόπτεται στις 10.55 και επαναλαμβάνεται στις 11.05)

<CHAPTER ID=2>
Ψηφοφορίες
<SPEAKER ID=44 LANGUAGE="FR" NAME="Πρόταση κανονισμού του Συμβουλίου για την τροποποιηση του κανονισμού (ΕΚ) αριθ. 539/2001 για τον καθορισμό καταλόγου τρίτων χωρών των οποίων οι υπήκοοι υπόκεινται στην υποχρέωση έκδοσης θεώρησης για να περάσουν τα εξωτερικά σύνορα των κρατών μελών και κατάλογος αυτών των χωρών των οποίων οι υπήκοοι εξαιρούνται της υποχρέωσης αυτής [COM(2001) 570 - C5-0505/2001 - 2001/0231(CNS)] (Επιτροπή Ελευθεριών και Δικαιωμάτων των Πολιτών, Δικαιοσύνης και Εσωτερικών Υποθέσεων)">

<P>
(Το Σώμα εγκρίνει την πρόταση της Επιτροπής)
<P>
Σύσταση για δεύτερη ανάγνωση (A5-0382/2001), εξ ονόματος της Επιτροπής Περιβάλλοντος, Δημόσιας Υγείας και Προστασίας των Καταναλωτών, σχετικά με την κοινή θέση του Συμβουλίου ενόψει της έγκρισης οδηγίας του Ευρωπαϊκού Κοινοβουλίου και του Συμβουλίου για την 20ή τροποποίηση της οδηγίας 76/769/ΕΟΚ του Συμβουλίου σχετικά με τους περιορισμούς διάθεσης στην αγορά και χρήσεως μερικών επικινδύνων ουσιών και παρασκευασμάτων (Χλωριωμένες παραφίνες μικρής αλυσίδας) [9461/1/2001 - C5-0301/2001 - 2000/0104(COD)] (Εισηγητής: ο κ. Nisticς)
<P>
Busquin, Επιτροπή. (FR) Κυρία Πρόεδρε, η Επιτροπή εκφράζει την αντίθεσή της προς τις τροπολογίες 1, 2 και 3. Οι τροπολογίες 1 και 3 θα μπορούσαν να επεκτείνουν το προτεινόμενο πεδίο εφαρμογής, κάτι που δεν δικαιολογείται βάσει των υφισταμένων γνώσεων και μπορεί να υπονομεύσει τις επιστημονικές βάσεις της προτεινόμενης οδηγίας. Η τροπολογία 2 δεν μπορεί να γίνει αποδεκτή, γιατί αφορά ουσίες που δεν καλύπτονται από την προτεινόμενη οδηγία. Επιπλέον, η εν λόγω οδηγία είναι αντίθετη με το δικαίωμα πρωτοβουλίας της Επιτροπής. Συνεπώς, η Επιτροπή δεν μπορεί να υποστηρίξει τις τροπολογίες 1, 2 και 3.

<SPEAKER ID=45 NAME="Nisticς">
. (ΙΤ) Κυρία Πρόεδρε, συμμερίζομαι τη θέση που εξέφρασε ο Επίτροπος κ. Busquin, όμως η βούληση του Κοινοβουλίου είναι να περιορισθεί η διάθεση στην αγορά αυτών των ουσιών, που είναι δυνητικά επικίνδυνες για το περιβάλλον και για τον άνθρωπο. Οι τροπολογίες αριθ. 1 και 2, σχετικά με τις αιτιολογικές σκέψεις, αποτελούν επιθυμία και υπόδειξη του Κοινοβουλίου. Όσο για την τροπολογία αριθ. 3, είμαστε αντίθετοι.
<P>
(Η Πρόεδρος κηρύσσει εγκριθείσα την κοινή θέση όπως τροποποιήθηκε)
<P>
Έκθεση (A5-0404/2001) του κ. Miranda, εξ ονόματος της Επιτροπής Ανάπτυξης και Συνεργασίας, σχετικά με την πρόταση κανονισμού του Συμβουλίου που αφορά την εφαρμογή συστήματος γενικευμένων δασμολογικών προτιμήσεων για την περίοδο από την 1η Ιανουαρίου 2002 έως τις 31 Δεκεμβρίου 2004 [COM(2001) 293 - C5-0374/2001 - 2001/0131(CNS)]
<P>
(Το Σώμα εγκρίνει το νομοθετικό ψήφισμα)
<P>
Έκθεση (A5-0176/2001) του κ. Dell'Alba, εξ ονόματος της Επιτροπής Προϋπολογισμών, σχετικά με την πρόταση κανονισμού (ΕΟΚ, ΕΚΑΧ, Ευρατόμ) του Συμβουλίου σχετικά με τη θέσπιση του δημοσιονομικού κανονισμού που εφαρμόζεται στον γενικό προϋπολογισμό των Ευρωπαϊκών Κοινοτήτων [COM(2000) 461 - C5-0627/2000 - 2000/0203(CNS)]
<P>
(Το Σώμα εγκρίνει το νομοθετικό ψήφισμα)
<P>
Έκθεση (A5-0424/2001) του κ. Ferber, εξ ονόματος της Επιτροπής Προϋπολογισμών, σχετικά με τη συμπληρωματική κατάσταση προβλέψεων εσόδων και δαπανών του Ευρωπαϊκού Κοινοβουλίου για το οικονομικό έτος 2001 [2001/2243(BUD)]
<P>
(Το Σώμα εγκρίνει το ψήφισμα)
<P>
Έκθεση (A5-0348/2001) του κ. Bouwman, εξ ονόματος της Επιτροπής Απασχόλησης και Κοινωνικών Υποθέσεων, σχετικά με την πρόταση οδηγίας του Ευρωπαϊκού Κοινοβουλίου και του Συμβουλίου που αφορά την τροποποίηση της οδηγίας 80/987/ΕΟΚ του Συμβουλίου, περί προσεγγίσεως των νομοθεσιών των κρατών μελών σχετικά με την προστασία των μισθωτών σε περίπτωση αφερεγγυότητας του εργοδότη [COM(2000) 832 - C5-0017/2001 - 2001/0008(COD)]
<P>
(Το Σώμα εγκρίνει το νομοθετικό ψήφισμα)
<P>
Έκθεση (A5-0415/2001) της κ. Foster, εξ ονόματος της Επιτροπής Περιφερειακής Πολιτικής, Μεταφορών και Τουρισμού, σχετικά με την πρόταση κανονισμού του Ευρωπαϊκού Κοινοβουλίου και του Συμβουλίου για τη θέσπιση κοινών κανόνων στο πεδίο της ασφάλειας της πολιτικής αεροπορίας [COM(2001) 575 - C5-0481/2001 - 2001/0234(COD)]
<P>
Σχετικά με την τροπολογία 6

<SPEAKER ID=46 NAME="Foster">
. (ΕΝ) Θα ήθελα να προτείνω μια προφορική τροπολογία για το τελευταίο εδάφιο της τροπολογίας αριθ. 6, ώστε να διατυπωθεί ως εξής : "... Τα κράτη μέλη δέχονται να αναλάβουν δίκαιο ποσοστό του κόστους της ασφάλειας των αερομεταφορών επί τη βάσει του ότι οι απειλές κατά της ασφαλείας των αερομεταφορών αποτελούν εκδήλωση απειλής εναντίον του κράτους" .
<P>
(Εφόσον εγείρονται περισσότεροι από 12 βουλευτές, η τροπολογία δεν λαμβάνεται υπόψη) Σχετικά με την τροπολογία 20

<SPEAKER ID=47 LANGUAGE="NL" NAME="Wiersma">
Κύριε Πρόεδρε, προτείνουμε να αντικατασταθεί στην τροπολογία η φράση "αναπτύξει μηχανισμό για να αξιολογεί" με την φράση "θα αξιολογεί" και να προστεθούν οι λέξεις "μαζί με την ICAO και την ECAC" - πρόκειται για τις διεθνείς αεροπορικές οργανώσεις.
<P>
(Η Πρόεδρος διαπιστώνει ότι δεν υπάρχει αντίρρηση προκειμένου να ληφθεί υπόψη η προφορική τροπολογία) Σχετικά με την παράγραφο 3 του νομοθετικού ψηφίσματος

<SPEAKER ID=48 NAME="Foster">
. (ΕΝ) Υπάρχει μια προφορική τροπολογία, η οποία έχει ως εξής: "Επιφυλάσσεται του δικαιώματος να τροποποιήσει κατά τη δεύτερη ανάγνωση οποιοδήποτε παράρτημα του παρόντος κανονισμού εγκρίνει το Συμβούλιο στην κοινή θέση του, εφόσον το εν λόγω παράρτημα, όπως διαβιβάστηκε στο Συμβούλιο, δεν συμπεριληφθεί στην πρόταση της Επιτροπής προς το Ευρωπαϊκό Κοινοβούλιο."
<P>
(Η Πρόεδρος διαπιστώνει ότι δεν υπάρχει αντίρρηση προκειμένου να ληφθεί υπόψη η προφορική τροπολογία) (Το Σώμα εγκρίνει το νομοθετικό ψήφισμα)
<P>
Έκθεση (A5-0390/2001) της κ. Theato, εξ ονόματος της Επιτροπής Ελέγχου του Προϋπολογισμού, σχετικά με την πρόταση οδηγίας του Ευρωπαϊκού Κοινοβουλίου και του Συμβουλίου που αφορά την ποινική προστασία των οικονομικών συμφερόντων της Κοινότητας [COM(2001) 272 - C5-0225/2001 - 2001/0115(COD)]

<SPEAKER ID=49 NAME="Heaton-Harris">
Κυρία Πρόεδρε, τώρα που κάναμε όλες αυτές τις αλλαγές, είμαι βέβαιος πως οι υπηρεσίες σας θα σας πουν ότι το κείμενο έγινε μάλλον ασυνάρτητο από άποψη διατύπωσης, αλλά και προθέσεων. Δεδομένης της προετοιμασίας της Πράσινης Βίβλου της Επιτροπής για την ευρωπαϊκή εισαγγελική αρχή, της αντίστροφης μέτρησης έως τη διαξαγωγή της ΔΚΔ το 2004 και του ότι δεν ζητήθηκε η γνώμη ορισμένων επιτροπών του Σώματος, θα ήθελα να ζητήσω την αναπομπή της έκθεσης αυτής στην επιτροπή.

<SPEAKER ID=50 LANGUAGE="NL" NAME="Mulder">
Κύριε Πρόεδρε, συμφωνώ με τα επιχειρήματα του κ. Heaton-Harris. Πρόκειται για μία αμφιλεγόμενη έκθεση. Είναι σημαντικό να υπάρχει όσο το δυνατόν περισσότερη συναίνεση στο Κοινοβούλιο σχετικά με το εν λόγω ζήτημα και για τον λόγο αυτό θα πρότεινα να επιστραφεί η έκθεση προς συζήτηση στην Επιτροπή Προϋπολογισμών.

<SPEAKER ID=51 LANGUAGE="DE" NAME="Theato">
Κυρία Πρόεδρε, αυτό που μόλις είπε ο κ. Heaton-Harris είναι σωστό. Ο κ. Heaton-Harris αναφέρθηκε σε ένα σημείο που αφορά την ενδιάμεση λύση ενός εσωτερικού εισαγγελέα, ενώ πέρασαν οι άλλες τροπολογίες για την πρόταση οδηγίας. Θεωρώ ότι η αναπομπή δεν είναι οπωσδήποτε η κατάλληλη διαδικασία για να λύσουμε το πρόβλημα που προέκυψε από την ψηφοφορία. Δεν μπορώ να κρίνω ούτε βλέπω, βάσει των ψηφοφοριών στην επιτροπή, με ποιόν τρόπο θα μπορούσε τελικά να τροποποιηθεί η συγκεκριμένη έκθεση.

<SPEAKER ID=52 LANGUAGE="ES" NAME="Palacio Vallelersundi">
Κυρία Πρόεδρε, πράγματι, μετά το αποτέλεσμα της ψηφοφορίας υπάρχουν ορισμένες ασυνέπειες, αλλά πρόκειται για ασυνέπειες ήσσονος σημασίας. Βρισκόμαστε στην πρώτη ανάγνωση και αν, κάθε φορά που υπάρχουν ασυνέπειες αυτού του είδους, αναπέμπουμε την έκθεση στην επιτροπή, θα έπρεπε να αναπέμπουμε έναν σημαντικότατο αριθμό πρώτων αναγνώσεων.
<P>
Επιμένω, λοιπόν, ότι είναι εντελώς άσκοπο να αναπέμψουμε την έκθεση στην επιτροπή.
<P>
(Χειροκροτήματα)

<SPEAKER ID=53 LANGUAGE="NL" NAME="Mulder">
Μπορώ απλώς να επαναλάβω ξανά τα επιχειρήματά μου, κύριε Πρόεδρε: πρόκειται για ιδιαίτερα αμφιλεγόμενο ζήτημα και είναι σημαντικό να επικρατεί όσο το δυνατόν περισσότερη ομοφωνία στο Κοινοβούλιο σχετικά. Για τον λόγο αυτόν θα ήθελα να ζητήσω εξ ονόματος της ομάδας μου την αναπομπή της έκθεσης αυτής στην επιτροπή, προκειμένου να εξετάσουμε τα διάφορα σχετικά ζητήματα λεπτομερέστερα.
<P>
(Το Σώμα απορρίπτει το αίτημα αναπομπής στην επιτροπή)
<P>
(Το Σώμα εγκρίνει το νομοθετικό ψήφισμα)
<P>
Έκθεση (A5-0389/2001) της κ. Hautala, εξ ονόματος της Επιτροπής Περιβάλλοντος, Δημόσιας Υγείας και Προστασίας των Καταναλωτών, σχετικά με την πρόταση οδηγίας του Ευρωπαϊκού Κοινοβουλίου και του Συμβουλίου που αφορά την ποιότητα των καυσίμων βενζίνης και ντήζελ και την τροποποίηση της οδηγίας 98/70/ΕΚ [COM(2001) 241 - C5-0197/2001 - 2001/0107(COD)]
<P>
(Το Σώμα εγκρίνει το νομοθετικό ψήφισμα)
<P>
Πρόταση απόφασης του Ευρωπαϊκού Κοινοβουλίου και του Συμβουλίου αναφορικά με την συνεισφορά της Κοινότητας στο "Παγκόσμιο Ταμείο για την καταπολέμηση του ΗΙV/AIDS, της φυματίωσης και της ελονοσίας" [COM(2001) 612 - C5-0520/2001 - 2001/0251(COD)] (Επιτροπή Ανάπτυξης και Συνεργασίας)
<P>
Σχετικά με την τροπολογία 4

<SPEAKER ID=54 LANGUAGE="ES" NAME="Fernαndez Martνn">
Κυρία Πρόεδρε, θα μπορούσαμε να ψηφίσουμε για τις επτά τροπολογίες ως ομάδα, αλλά σχετικά με την τροπολογία 4 θα ήθελα να προτείνω μία προφορική τροπολογία.
<P>
Σύμφωνα με το ισπανικό κείμενο, η προφορική τροπολογία που προτείνεται αλλάζει μόνο τρεις λέξεις: στην πρώτη γραμμή, όπου λέει "η Κοινότητα θεσπίζει μία νομική βάση για τις μελλοντικές συνεισφορές" , θα έπρεπε να λέει "η Κοινότητα προτείνει μία νομική βάση για τις μελλοντικές συνεισφορές" και ούτω καθεξής μέχρι το τέλος.
<P>
Σύμφωνα με το ισπανικό κείμενο δεν είναι απαραίτητο να γίνουν μεγάλες τροποποιήσεις·αυτό που συμβαίνει είναι ότι το συμβιβαστικό κείμενο που διαπραγματευτήκαμε με το Συμβούλιο ήταν στην αγγλική γλώσσα και σε αυτή τη γλώσσα θα ήταν αναγκαίο να γίνουν δύο τροποποιήσεις: στην πρώτη γραμμή, είναι η ίδια τροποποίηση που επεσήμανα για τα ισπανικά, δηλαδή: «The Commission should propose», αντί για «The Community will establish», και στην τελευταία γραμμή πρέπει να λέει «on the three communicable diseases, including any further contributions to the Global Fund». Αυτές είναι οι δύο τροποποιήσεις που θα πρότεινα για το αγγλικό κείμενο.

<SPEAKER ID=55 NAME="Πρόεδρος">
Ευχαριστώ, κύριε Fernαndez Martνn. Εννοείται ότι θα φροντίσουμε για την ορθή εναρμόνιση όλων των γλωσσικών αποδόσεων.
<P>
(Η Πρόεδρος διαπιστώνει ότι δεν υπάρχει αντίρρηση στο να ληφθεί υπόψη η προφορική τροπολογία) (Το Σώμα εγκρίνει την πρόταση της Επιτροπής όπως τροποποιήθηκε)
<P>
Έκθεση (A5-0387/2001) του κ. Hughes Martin, εξ ονόματος της Επιτροπής Εξωτερικών Υποθέσεων, Δικαιωμάτων του Ανθρώπου, Κοινής Ασφάλειας και Αμυντικής Πολιτικής, αναφορικά με το νομοθετικό ψήφισμα του Κοινοβουλίου σχετικά με την υπογραφή ευρωμεσογειακής συμφωνίας σύνδεσης μεταξύ των Ευρωπαϊκών Κοινοτήτων και των κρατών μελών τους αφενός και της Αραβικής Δημοκρατίας της Αιγύπτου αφετέρου [8220/2001 - COM(2001) 184 - C5-0381/2001 - 2001/0092(AVC)]
<P>
(Το Σώμα εγκρίνει το νομοθετικό ψήφισμα)
<P>
Έκθεση (A5-0397/2001) του κ. Watson, εξ ονόματος της Επιτροπής Ελευθεριών και Δικαιωμάτων των Πολιτών, Δικαιοσύνης και Εσωτερικών Υποθέσεων, σχετικά με
<P>
1. πρόταση απόφασης πλαισίου του Συμβουλίου για την καταπολέμηση της τρομοκρατίας [COM(2001) 521 - C5-0452/2001 - 2001/0217(CNS)]2. πρόταση απόφασης πλαισίου του Συμβουλίου που αφορά το ευρωπαϊκό ένταλμα σύλληψης και τις διαδικασίες παράδοσης μεταξύ των κρατών μελών [COM(2001) 522 - C5-0453/2001 - 2001/0215(CNS)]
<P>
Σχετικά με την τροπολογία 119

<SPEAKER ID=56 LANGUAGE="ES" NAME="Terrσn i Cusν">
Κυρία Πρόεδρε, σε συμφωνία με τον εισηγητή, και πρόεδρο της Επιτροπής Ελευθεριών και Δικαιωμάτων των Πολιτών, Δικαιοσύνης και Εσωτερικών Υποθέσεων, κ. Watson, θα ήθελα να παρουσιάσω μία προφορική τροπολογία επ' αυτής της συμβιβαστικής τροπολογίας, η οποία θα προσέθετε μία πρώτη φράση. Στα αγγλικά έχει ως εξής:
<P>
(ΕΝ) "... Καλεί το Συμβούλιο να καταβάλει κάθε δυνατή προσπάθεια για την υλοποίηση της εντολής του Ευρωπαϊκού Συμβουλίου της 21ης Σεπτεμβρίου και της 19ης Οκτωβρίου να εγκριθεί ομόφωνα η παρούσα πρόταση και, σε περίπτωση που αυτό δεν καταστεί δυνατό, να εφαρμόσει το άρθρο 40 ..."
<P>
(Δεδομένου ότι εγείρονται περισσότεροι από δώδεκα βουλευτές, η προφορική τροπολογία δεν λαμβάνεται υπόψη)

<SPEAKER ID=57 LANGUAGE="ES" NAME="Terrσn i Cusν">
Κυρία Πρόεδρε, πραγματικά δεν καταλαβαίνω την απόρριψη που εκφράσθηκε από το Σώμα, αλλά φοβάμαι ότι θα ξαναζούσαμε την ίδια σκηνή και για αυτό το λόγο δεν παρουσιάζω αυτή την προφορική τροπολογία.
<P>
Θα προσπαθήσουμε να διευκρινίσουμε με τις αιτιολογήσεις ψήφου μας ότι η προσφυγή στο άρθρο 40 είναι μόνο ένας τρόπος να πούμε ότι θα απομονωθούν όσοι δεν θέλουν να συμμετάσχουν στη δέσμευση που ανέλαβε ήδη το Συμβούλιο στις 21 Σεπτεμβρίου και 19 Οκτωβρίου. Ευχαριστώ, κυρία Πρόεδρε.
<P>
(Χειροκροτήματα)

<SPEAKER ID=58 NAME="Πρόεδρος">
Βεβαίως, κυρία Terrσn i Cusν. Σας καταλαβαίνω απολύτως.
<P>
(Με διαδοχικές ψηφοφορίες, το Σώμα εγκρίνει τα δύο νομοθετικά ψηφίσματα)
<P>
Έκθεση (A5-0398/2001) του κ. Gebhardt, εξ ονόματος της Επιτροπής Ελευθεριών και Δικαιωμάτων των Πολιτών, Δικαιοσύνης και Εσωτερικών Υποθέσεων, σχετικά με σχέδιο απόφασης του Συμβουλίου για τη σύσταση της EUROJUST προκειμένου να ενισχυθεί η καταπολέμηση των σοβαρών μορφών οργανωμένου εγκλήματος
<P>
[12727/1/2001 - C5-0514/2001 - 2000/0817(CNS)]
<P>
(Το Σώμα εγκρίνει το νομοθετικό ψήφισμα)
<P>
Έκθεση (A5-0386/2001) του κ. Lagendijk, εξ ονόματος της Επιτροπής Εξωτερικών Υποθέσεων, Δικαιωμάτων του Ανθρώπου, Κοινής Ασφάλειας και Αμυντικής Πολιτικής, σχετικά με πρόταση κανονισμού του Συμβουλίου για την τροποποίηση του κανονισμού ΕΚ 2666/2000 του Συμβουλίου για την παροχή βοήθειας προς την Αλβανία, τη Βοσνία-Ερζεγοβίνη, την Κροατία, την Ομοσπονδιακή Δημοκρατία της Γιουγκοσλαβίας και την πρώην Γιουγκοσλαβική Δημοκρατία της Μακεδονίας, για την κατάργηση του κανονισμού (ΕΚ) αριθ. 1628/96 και για την τροποποίηση των κανονισμών (ΕΟΚ) αριθ. 3906/89 και (ΕΟΚ) αριθ. 1360/90, και των αποφάσεων 97/256/ΕΚ και 1999/311/ΕΚ, και του κανονισμού (ΕΚ) αριθ. 2667/2000 του Συμβουλίου σχετικά με την Ευρωπαϊκή Υπηρεσία για την Ανασυγκρότηση [COM(2001) 551 - C5-0477/2001 - 2001/0223(CNS)]
<P>
(Το Σώμα εγκρίνει το νομοθετικό ψήφισμα)
<P>
Έκθεση (A5-0385/2001) της κ. Fδrm, εξ ονόματος της Επιτροπής Προϋπολογισμών, σχετικά με την πρόταση και την τροποποιημένη πρόταση απόφασης του Συμβουλίου για την τροποποίηση της απόφασης 1999/733/ΕΚ του Συμβουλίου όσον αφορά την συμπληρωματική μακροοικονομική συνδρομή στην πρώην Γιουγκοσλαβική Δημοκρατία της Μακεδονίας [COM(2001) 519 - C5-0486/2001 + COM(2001) 613 - 2001/0213(CNS)]
<P>
(Το Σώμα εγκρίνει το νομοθετικό ψήφισμα)
<P>
Έκθεση (A5-0410/2001) της κ. Fδrm, εξ ονόματος της Επιτροπής Προϋπολογισμών, σχετικά με την πρόταση απόφασης του Συμβουλίου για την τροποποίηση της απόφασης 2001/549/EΚ της 16ης Ιουλίου 2001 σχετικά με τη χορήγηση μακροοικονομικής χρηματοδοτικής συνδρομής στην Ομοσπονδιακή Δημοκρατία της Γιουγκοσλαβίας [COM(2001) 618 - C5-0559/2001 - 2001/0258(CNS)]
<P>
(Το Σώμα εγκρίνει το νομοθετικό ψήφισμα)
<P>
Έκθεση (A5-0411/2001) της κ. Fδrm, εξ ονόματος της Επιτροπής Προϋπολογισμών, σχετικά με την πρόταση απόφασης του Συμβουλίου για την τροποποίησης της απόφασης 1999/325/ΕΚ του Συμβουλίου για τη χορήγηση μακροοικονομικής χρηματοδοτικής ενίσχυσης στη Βοσνία-Ερζεγοβίνη [COM(2001) 610 - C5-0558/2001 - 2001/0250(CNS)]
<P>
(Το Σώμα εγκρίνει το νομοθετικό ψήφισμα)
<P>
Κοινή πρόταση ψηφίσματος σχετικά με την προετοιμασία για το Ευρωπαϊκό Συμβούλιο του Laeken
<P>
Σχετικά με την παράγραφο 19

<SPEAKER ID=59 LANGUAGE="NL" NAME="Van Lancker">
Κύριε Πρόεδρε, η προφορική τροπολογία που θα ήθελα να προτείνω είχε ήδη γίνει δεκτή κατά τις διαπραγματεύσεις σχετικά με το συμβιβαστικό ψήφισμα, όμως δεν περιλήφθηκε τελικά στο κείμενο και για αυτό θα πρέπει να προστεθεί τώρα. Προτείνουμε μετά από τη φράση "Ευρωπαϊκό Συμβούλιο του Ελσίνκι" να προστεθούν οι λέξεις "και τα κριτήρια της Κοπεγχάγης" .
<P>
(Η Πρόεδρος διαπιστώνει ότι δεν υπάρχει αντίρρηση στο να ληφθεί υπόψη η προφορική τροπολογία) Σχετικά με την τροπολογία 20

<SPEAKER ID=60 LANGUAGE="NL" NAME="Van Lancker">
Κύριε Πρόεδρε, ζητώ συγνώμη, όμως η επικαιρότητα μας κάνει να υποβάλουμε μία προφορική τροπολογία. Θα θέλαμε να προστεθεί σε αυτή την παράγραφο η φράση "καλωσορίζει στο πλαίσιο αυτό την επικείμενη συνάντηση μεταξύ του Προέδρου της Κύπρου και του ηγέτη της τουρκικής κοινότητας" . Πιστεύω ότι η φράση αυτή συνάδει απολύτως με τις θέσεις που πάντοτε πρέσβευε το Κοινοβούλιο. Ελπίζω να μην έχουν αντίρρηση οι συνάδελφοι για την τροπολογία αυτή.
<P>
(Το Σώμα διαπιστώνει ότι δεν υπάρχει αντίρρηση στο να ληφθεί υπόψη η προφορική τροπολογία) Σχετικά με την παράγραφο 30

<SPEAKER ID=61 LANGUAGE="NL" NAME="Van Lancker">
Κύριε Πρόεδρε, πραγματικά, είναι η τελευταία φορά που σας ενοχλώ, και το κάνω για να ρωτήσω εάν οι συνάδελφοι θα είχαν αντίρρηση να προσθέσουμε στο σημείο αυτό τη φράση "υποστηρίζει την δημιουργία του Διεθνούς Ποινικού Δικαστηρίου και καλεί όλα τα κράτη να κυρώσουν το καταστατικό του" . Πιστεύω ότι και αυτό το σημείο αποτελεί πάγια θέση του Κοινοβουλίου, κατά της οποίας δεν θα εκφραστούν, ελπίζω, αντιρρήσεις.
<P>
(Η Πρόεδρος διαπιστώνει ότι δεν υπάρχει αντίρρηση στο να ληφθεί υπόψη η προφορική τροπολογία) (Το Σώμα εγκρίνει το ψήφισμα)
<P>
Έκθεση (A5-0368/2001) των κκ. Leinen και Mιndez de Vigo, εξ ονόματος της Επιτροπής Θεσμικών Θεμάτων, σχετικά με το Ευρωπαϊκό Συμβούλιο του Laeken και το μέλλον της Ένωσης (2001/2180(INI))
<P>
Σχετικά με τις τροπολογίες 10 και 23

<SPEAKER ID=62 LANGUAGE="FR" NAME="Dehousse">
Κυρία Πρόεδρε, μπορούμε να μάθουμε τον λόγο για τον οποίο η ριζικότερη τροπολογία, δηλαδή η τροπολογία 23, δεν τέθηκε πρώτη προς ψηφοφορία;

<SPEAKER ID=63 NAME="Πρόεδρος">
Είναι απόλυτα συμβατές. Θα τεθεί σε ψηφοφορία εντός ολίγου. Θα τεθούν σε ψηφοφορία και οι δύο. Ενσκήψαμε στο πρόβλημα και καταλήξαμε ότι είναι συμβατές.

<SPEAKER ID=64 NAME="Corbett">
Κυρία Πρόεδρε, θα ήθελα να αμφισβητήσω την απόφασή σας ότι οι δύο τροπολογίες είναι συμβατές μεταξύ τους. Είναι σαφές ότι αφορούν ακριβώς το ίδιο θέμα χρησιμοποιώντας σκόπιμα διαφορετική γλώσσα και νομίζω ότι, εφόσον εγκρίναμε την τροπολογία αριθ. 10, την οποία χαιρετίζω, η τροπολογία αριθ. 23 δεν είναι πλέον απαραίτητη.

<SPEAKER ID=65 NAME="Πρόεδρος">
Όχι, κύριε Corbett, δεν συμφωνώ με αυτή την εκτίμηση.

<SPEAKER ID=66 LANGUAGE="DE" NAME="Leinen">
. (DE) Κυρία Πρόεδρε, ουσιαστικά αυτό που ήθελα να πω τακτοποιήθηκε. Είχα ζητήσει τον λόγο πριν από την ψηφοφορία. Στην πράξη αυτό τακτοποιήθηκε με την έγκριση της τροπολογίας 10. Στο σημείο αυτό συμφωνώ με τον κ. Corbett, γιατί ζητήσαμε μία ικανοποιητική εκπροσώπηση των δύο φύλων, που μπορεί φυσικά να είναι και 50%-50%. Δεν είναι υποχρεωτικό να είναι δύο τρίτα από το ένα και μόνο ένα τρίτο από το άλλο φύλο. Λοιπόν, η τροπολογία που εγκρίναμε πηγαίνει μακρύτερα, επομένως αποφασίσαμε σωστά.

<SPEAKER ID=67 NAME="Πρόεδρος">
Το Σώμα, εν τη σοφία του, αποφάσισε να ακολουθήσει αυτή την κατεύθυνση.
<P>
Σχετικά με την τροπολογία 2

<SPEAKER ID=68 LANGUAGE="DE" NAME="Leinen">
Κυρία Πρόεδρε, αγαπητοί συνάδελφοι, ως εισηγητές, ζητούμε να διαγραφούν οι λέξεις "καταληκτική σύνοδος κορυφής τον Δεκέμβριο του 2003" και να γραφεί αντί για αυτό "εναρκτήρια σύνοδο κορυφής" . Το υπόλοιπο κείμενο να μείνει ως έχει. Τούτο έχει μία αντικειμενική αιτία. Είναι πολύ πιθανό να τελειώσει η Συνέλευση τον Ιούνιο του 2003 και, αν δεν θέλουμε να περάσουν περισσότεροι από τρεις μήνες μέχρι την έναρξη της διακυβερνητικής διάσκεψης, αυτό δεν μπορεί να γίνει τον Δεκέμβριο, αλλά μόνο μετά τις θερινές διακοπές. Για τον λόγο αυτόν πρέπει να γίνει τροποποίηση σύμφωνα με το πνεύμα των αιτούντων και να γραφεί ως εξής: "Η ολοκλήρωση των εργασιών της Συνέλευσης και η εναρκτήρια σύνοδος κορυφής της διακυβερνητικής διάσκεψης δεν πρέπει να απέχουν χρονικά περισσότερο από τρεις μήνες" . Αυτή είναι η προφορική τροπολογία.
<P>
(Η Πρόεδρος διαπιστώνει ότι δεν υπάρχει αντίρρηση στο να ληφθεί υπόψη η προφορική τροπολογία)
<P>
(Το Σώμα εγκρίνει το ψήφισμα)   
<P>
Έκθεση (A5-0399/2001) της κ. Kaufmann, εξ ονόματος της Επιτροπής Θεσμικών Θεμάτων, σχετικά με τη Λευκή Βίβλο της Επιτροπής για την Ευρωπαϊκή Διακυβέρνηση (COM(2001) 428 - C5-0454/2001 - 2001/2181(COS))

<SPEAKER ID=69 LANGUAGE="DE" NAME="Kaufmann">
 - (DE) Κυρία Πρόεδρε, σχετικά με την παράγραφο 18: πρόκειται απλώς για μία αντιμετάθεση. Ακολουθεί η τροπολογία 9 και θέλω να πω δυο λόγια σχετικά με αυτό. Πρώτον, η τροπολογία αυτή δεν είναι τροπολογία της Ομάδας, αλλά δική μου ως εισηγήτριας. Το ζητούμενο εδώ είναι η βελτίωση της λογικής δομής του κειμένου, καθώς και η εναρμόνιση ως προς το περιεχόμενο όσων αφορούν τις υπηρεσίες ρύθμισης. Χθες συζήτησα για αυτό με τις διάφορες Ομάδες και καταλήξαμε σε συμφωνία. Τούτο λοιπόν σημαίνει ότι η τροπολογία 9 αναφέρεται στην παράγραφο 19, και συγκεκριμένα στη διαγραφή του δεύτερου μέρους της παραγράφου. Ταυτόχρονα, η συντετμημένη αυτή παράγραφος πρέπει να παρεμβληθεί αμέσως μετά από τον τίτλο "Αυτόνομες υπηρεσίες ρύθμισης" πριν από την παράγραφο 16. Στην Πέμπτη σειρά της παραγράφου πρέπει να προστεθεί ύστερα η λέξη "μόνον" και το κείμενο τότε θα είναι: "· είναι μόνο δυνατόν να εγκριθεί, εάν·" .
<P>
Μια και έχω τώρα τον λόγο, θέλω να επισημάνω ότι στην παράγραφο 27 υπάρχει ένα μεταφραστικό λάθος στη σουηδική απόδοση. Αντί για "Οικονομική και Κοινωνική Επιτροπή" , το σωστό είναι "Επιτροπή των Περιφερειών" .

<SPEAKER ID=70 NAME="Πρόεδρος">
Μάλιστα, κυρία Kaufmann, μεριμνήσαμε ήδη για να διορθωθεί.
<P>
(Το Σώμα εγκρίνει το ψήφισμα)
<P>
Πρόταση ψηφίσματος (B5-0739/2001), του κ. Rocard, εξ ονόματος της Επιτροπής Απασχόλησης και Κοινωνικών Υποθέσεων, σχετικά με μια ευρωπαϊκή στρατηγική για την προώθηση της ποιότητας στην εργασία και την κοινωνική πολιτική
<P>
(Το Σώμα εγκρίνει το ψήφισμα)
<P>

<SPEAKER ID=71 LANGUAGE="ES" NAME="Barσn Crespo">
Κυρία Πρόεδρε, μόλις με ενημέρωσαν ότι ο γάλλος χωροφύλακας, ο οποίος πυροβολήθηκε χθες, μάλλον από τρομοκράτες της ΕΤΑ, απεβίωσε. Θέλω να εκφράσω εξ ονόματος της Ομάδας μου - και πιστεύω εξ ονόματος ολόκληρου του Σώματος - τη θλίψη και τα συλλυπητήρια μας για αυτό το νέο θύμα της αντιτρομοκρατικής πάλης στην Ευρώπη.

<SPEAKER ID=72 NAME="Πρόεδρος">
Κύριε Barσn Crespo, σας υπερευχαριστώ. Ο κ. Bayrou μόλις μου γνωστοποίησε αυτό το τρομερό νέο. Θα ήθελα να του δώσω αμέσως τον λόγο.

<SPEAKER ID=73 LANGUAGE="FR" NAME="Bayrou">
Κυρία Πρόεδρε, το γεγονός είναι ότι αυτός ο χωροφύλακας δολοφονήθηκε χθες το βράδυ στην περιοχή μου, στην πόλη όπου εκλέχθηκα, και η συγκίνηση είναι πολύ μεγάλη. Είναι η δεύτερη φορά μέσα σε μια εβδομάδα που οι Γάλλοι χωροφύλακες πλήττονται από τις σφαίρες τρομοκρατών οι οποίοι διασπούν τα οδοφράγματα της αστυνομίας. Θέλω απλώς να πω ότι, εδώ και πολύ καιρό, στο Σώμα, γνωρίζουμε ότι η τρομοκρατία δεν έχει σύνορα. Εδώ και πολύ καιρό, γνωρίζουμε στο Σώμα ότι ο,τιδήποτε συμβαίνει στους μεν θα συμβεί και στους δε. Νομίζω ότι αν το Ευρωπαϊκό Κοινοβούλιο μπορούσε, τηρώντας ενός λεπτού σιγή, να εκφράσει στην οικογένειά του και τους οικείους του, στη χωροφυλακή και στο σύνολο των Γάλλων και Ευρωπαίων που έχουν πληγεί από αυτή τη μάστιγα, την αλληλεγγύη του, το μήνυμα αυτό θα ήταν πολύ σημαντικό για όλους τους.

<SPEAKER ID=74 NAME="Πρόεδρος">
Κύριε Bayrou, σας ευχαριστώ. Συμφωνώ απόλυτα με την πρότασή σας και καλώ τους συναδέλφους μας να τηρήσουν ενός λεπτού σιγή. Ασφαλώς, θα αποστείλω στην οικογένεια αυτού του χωροφύλακα συλλυπητήρια εκ μέρους του Σώματος.
<P>
(Το Σώμα, όρθιο, και τηρεί ενός λεπτού σιγή)   
<P>
Έκθεση (A5-0393/2001) του κ. Bφsch, εξ ονόματος της Επιτροπής Ελέγχου του Προϋπολογισμού, σχετικά με την ετήσια έκθεση της Επιτροπής για την προστασία των οικονομικών συμφερόντων των Κοινοτήτων και την καταπολέμηση της απάτης [COM(2001) 255 - C5-0469/2001 - 2001/2186(COS)]και σχετικά με την ανακοίνωση της Επιτροπής για την προστασία των οικονομικών συμφερόντων των Κοινοτήτων και την καταπολέμηση της απάτης - Πρόγραμμα δράσης της Επιτροπής 2001-2003 [COM(2001) 254 - C5-0470/2001 - 2001/2186(COS)]
<P>
(Το Σώμα εγκρίνει το ψήφισμα)
<P>
Πρόταση ψηφίσματος (B5-0740/2001) του κ. Brok, εξ ονόματος της Επιτροπής Εξωτερικών Υποθέσεων, Δικαιωμάτων του Ανθρώπου, Κοινής Ασφάλειας και Αμυντικής Πολιτικής, σχετικά με την πρόταση Συμφωνίας σύνδεσης με την Αίγυπτο

<SPEAKER ID=75 LANGUAGE="DE" NAME="Sakellariou">
Κυρία Πρόεδρε, μετά την επεξεργασία της τροπολογίας σχετικά με την Αίγυπτο λάβαμε επιστολή του Προέδρου του αιγυπτιακού Κοινοβουλίου που θα ήταν καλύτερα να μην την είχαμε λάβει. Για τον λόγο αυτόν θέλω να υποβάλω προφορική τροπολογία με αίτημα να εισαχθεί μετά από την αιτιολογική σκέψη Ε το εξής:
<P>
"εκφράζοντας τη θλίψη του για ορισμένες παραγράφους της επιστολής του Προέδρου της Εθνοσυνέλευσης της Αραβικής Δημοκρατίας της Αιγύπτου σχετικά με το παρόν ψήφισμα"
<P>
Συζήτησα και με τον εισηγητή, ο οποίος συμφωνεί επίσης να υποβληθεί αυτή η τροπολογία.
<P>
(Η Πρόεδρος διαπιστώνει ότι δεν υπάρχει αντίρρηση στο να ληφθεί υπόψη η προφορική τροπολογία)

<SPEAKER ID=76 LANGUAGE="FR" NAME="Dupuis">
Κυρία Πρόεδρε, πιστεύω ότι θα χαιρόμασταν όλοι πάρα πολύ αν γνωρίζαμε το περιεχόμενο της επιστολής για την οποία μίλησε ο συνάδελφος κ. Σακελλαρίου. Αν οι αρμόδιες υπηρεσίες μπορούσαν να μας την μεταβιβάσουν θα μας έδινε πραγματικά μεγάλη χαρά.

<SPEAKER ID=77 NAME="Πρόεδρος">
Αναμφισβήτητα, αυτή η επιστολή δεν είναι εμπιστευτική.
<P>
(Το Κοινοβούλιο εγκρίνει το ψήφισμα)
<P>
Έκθεση (A5-0391/2001) του κ. Fiori, εξ ονόματος της Προσωρινής Επιτροπής Ανθρώπινης Γενετικής και Αλλων Νέων Τεχνολογιών της Σύγχρονης Ιατρικής, σχετικά με τις δεοντολογικές, νομικές, οικονομικές και κοινωνικές προεκτάσεις της ανθρώπινης γενετικής[2001/2097(INI)]
<P>
Σχετικά με την τροπολογία 126

<SPEAKER ID=78 LANGUAGE="FR" NAME="Flesch">
Κυρία Πρόεδρε, θέλω απλώς να επισημάνω ότι πρέπει να ζητήσουμε από τις υπηρεσίες να ελέγξουν τη γαλλική απόδοση αυτής της τροπολογίας. Όχι μόνο δεν είναι σύμφωνη με το πρωτότυπο, αλλά είναι σχεδόν ακατανόητη.

<SPEAKER ID=79 NAME="Πρόεδρος">
Αυτό είναι πολύ σοβαρό, κυρία Flesch. Θα επανορθώσουμε με πολύ μεγάλη προσοχή.
<P>
Σχετικά με την τροπολογία 51

<SPEAKER ID=80 NAME="McNally">
Θα ήθελα και εγώ, όπως η κ. Flesch, να διαμαρτυρηθώ για την ποιότητα των μεταφράσεων. Η αγγλική απόδοση αυτής της τροπολογίας είναι εντελώς διαφορετική από το γαλλικό πρωτότυπο και, σε μεγάλο βαθμό, ακατανόητη. Δεν θα ήθελα κανένας αγγλόφωνος που θα διαβάσει αυτή την τροπολογία να νομίσει, έστω και για μια στιγμή, ότι ψήφισα κάτι τέτοιο. Είμαι πρόθυμη να ψηφίσω τη γαλλική απόδοση και θα ήθελα να σας ζητήσω να ερευνήσετε την ποιότητα της μετάφρασης αυτής της έκθεσης.

<SPEAKER ID=81 NAME="Πρόεδρος">
Κυρία McNally, κατάλαβα πολύ καλά αυτό που επιθυμείτε. Νομίζω ότι όλοι έχουμε την ίδια επιθυμία. Θα δώσουμε μεγάλη προσοχή.
<P>
Σχετικά με την παράγραφο 95

<SPEAKER ID=82 NAME="Fiori">
. (ΙΤ) Κυρία Πρόεδρε, στο κείμενο που έχουμε στην κατοχή μας προτείνω να εισαγάγουμε μία προφορική τροπολογία, γιατί διαφορετικά δεν έχει κανένα νόημα, επειδή από τις διαγραφές λείπει η εισαγωγή. Η προφορική τροπολογία είναι η εξής: "θεωρεί ότι η σύσταση αυτού του Φόρουμ ..." και έπειτα συνεχίζει με τη μορφή που είναι γνωστή σε όλους τους συναδέλφους.
<P>
(Η Πρόεδρος διαπιστώνει ότι δεν υπάρχει αντίρρηση στο να ληφθούν υπόψη οι προφορικές τροπολογίες)
<P>
(Το Κοινοβούλιο απορρίπτει την πρόταση ψηφίσματος)   

<SPEAKER ID=83 NAME="Figueiredo">
(ΡΤ) Κυρία Πρόεδρε, πληροφορήθηκα από τα μέσα επικοινωνίας ότι η χιλιανή αστυνομία εισέβαλε στην έδρα του χιλιανού κομμουνιστικού κόμματος, συνέλαβε πολλά μέλη και κτύπησε την ίδια τη γενική γραμματέα. Αυτό συμβαίνει λίγες μέρες πριν από τις εκλογές που θα διεξαχθούν στις 16 Δεκεμβρίου και, σύμφωνα με τα μέσα επικοινωνίας η ίδια η χιλιανή κυβέρνηση εξέφρασε την κατάπληξή της για την κατάσταση αυτή. Σας ζητώ, κυρία Πρόεδρε, να προσπαθήσετε να διερευνήσετε την πραγματικότητα αυτής της κατάστασης και, εάν αληθεύει, να αποσταλεί διαμαρτυρία του Κοινοβουλίου. Διότι θεωρώ ανεπίτρεπτο να έχει συμβεί αυτό, και προσωπικά θα ήθελα να καταθέσω εδώ τη διαμαρτυρία μου.

<SPEAKER ID=84 NAME="Πρόεδρος">
Ασφαλώς, κυρία Figueiredo. Θα ελέγξουμε τις εν λόγω πληροφορίες.
<P>
ΑΙΤΙΟΛΟΓΗΣΕΙΣ ΨΗΦΟΥ
<P>
Έκθεση Dell'Alba (A5-0176/2001)

<SPEAKER ID=85 LANGUAGE="DE" NAME="Stauner">
Κυρία Πρόεδρε, καταψήφισα την πρόταση της Επιτροπής επειδή η Επιτροπή χρησιμοποιεί τη μεταρρύθμιση της δημοσιονομικής διαχείρισης, που είναι και κατά τη δική μου γνώμη απαραίτητη, ως πρόσχημα προκειμένου να αποδυναμώσει τις ελεγκτικές αρμοδιότητες του Ευρωπαϊκού Κοινοβουλίου. Η Συνθήκη ΕΚ προβλέπει ότι η Επιτροπή υποβάλλει όλες τις απαραίτητες πληροφορίες μετά από αίτηση του Κοινοβουλίου. Η Επιτροπή θέλει τώρα να θέσει όρους για το δικαίωμα ενημέρωσης στον δημοσιονομικό κανονισμό. Για παράδειγμα, μελλοντικά η Επιτροπή θέλει να εξετάζει αν η μεταβίβαση πληροφοριών στο Κοινοβούλιο παραβλάπτει τα συμφέροντα της Ένωσης. Με τον τρόπο αυτόν δημιουργείται η παράλογη κατάσταση να αποφασίζει ο ελεγχόμενος, δηλαδή η Επιτροπή, ποιες πληροφορίες θα υποβάλλει σε εκείνον που ασκεί τον έλεγχο, δηλαδή στο Κοινοβούλιο, και ποιες όχι. Με τον τρόπο αυτόν δεν αποδυναμώνεται μόνο το Κοινοβούλιο, αλλά και η ίδια η Επιτροπή. Μελλοντικά θα πρέπει να αντιμετωπίσει την κατηγορία ότι δεν διδάχθηκε τίποτα από το παρελθόν και ότι εξακολουθεί να αποφεύγει έναν αποτελεσματικό έλεγχο.
<P>
Έκθεση Bouwman (A5-0348/2001)

<SPEAKER ID=86 LANGUAGE="FR" NAME="Berthu">
. (FR) Το κείμενο που μόλις εξετάσαμε αποσκοπεί στην αναθεώρηση μιας οδηγίας του 1980 η οποία εγγυάται την προστασία των εργαζομένων σε περίπτωση αφερεγγυότητας του εργοδότη και, κυρίως, την πληρωμή των οφειλομένων αμοιβών για μια ελάχιστη περίοδο τριών μηνών. Η επικαιροποίηση αυτή ήταν αναγκαία, και την εγκρίναμε, προκειμένου να αποσαφηνίσουμε, για παράδειγμα, πώς αντιμετωπίζονται περιπτώσεις επιχειρήσεων με εγκαταστάσεις σε περισσότερες ευρωπαϊκές χώρες ή προκειμένου να προστατευτούν καλύτερα οι εργαζόμενοι με ημιαπασχόληση και οι κατ' οίκον εργαζόμενοι.
<P>
Δεν μπορούμε, ωστόσο, να δεχτούμε την πλειοδοσία τροπολογιών στην οποία επιδίδεται το Ευρωπαϊκό Κοινοβούλιο που, έχοντας τις καλύτερες προθέσεις, καταλήγει να πολλαπλασιάζει τις λεπτομερείς διατάξεις που πρόκειται να επιβληθούν στο σύνολο των χωρών μελών.
<P>
Είναι βέβαιο ότι θα είχε ενδιαφέρον να φανταστούμε όλες τις περιπτώσεις εργασιακών σχέσεων που δύνανται να ενώσουν έναν άνθρωπο με μια εταιρεία, να απαριθμήσουμε όλα τα είδη αμοιβών, αποζημιώσεων ή δευτερευουσών πριμοδοτήσεων, ή να καταγράψουμε όλες τις περιπτώσεις αφερεγγυότητας, επίσημης ή ανεπίσημης, αλλά νομίζουμε ότι οι διατάξεις αυτές πρέπει να αφεθούν στη νομοθεσία των κρατών μελών. Μπορεί, επίσης, να φανεί χρήσιμο να παραταθεί η περίοδος εγγύησης των αμοιβών·εναπόκειται, ωστόσο, στα κράτη μέλη να εκτιμήσουν, στο πλαίσιο των δικών τους κοινωνικών σχέσεων και των δικών τους προϋπολογισμών, αν αυτή η παράταση είναι χρήσιμη και εφικτή.
<P>
Έχουμε εδώ ένα συγκεκριμένο παράδειγμα που δείχνει καθαρά πώς μια οδηγία, η οποία θεωρητικά θα πρέπει να περιορίζεται στο να θέτει γενικούς στόχους, διατρέχει τον κίνδυνο να εκφυλιστεί κάτω από διάφορες πιέσεις για να καταλήξει σε ένα κείμενο πιεστικό και υπερβολικά λεπτομερές, το οποίο μπορεί να μην αρμόζει στην περίπτωση ορισμένων χωρών μελών.

<SPEAKER ID=87 NAME="Bushill-Matthews">
. (ΕΝ) Οι Συντηρητικοί Ευρωβουλευτές του ΗΒ βλέπουν με συμπάθεια το γενικό πνεύμα της έκθεσης Bouwman, αλλά καταψήφισαν τις τροπολογίες αριθ. 13 και 14, καθώς και ορισμένες άλλες τροπολογίες.
<P>
Οι τροπολογίες αυτές υπερβαίνουν κατά πολύ τους αρχικούς στόχους της Επιτροπής για τους οποίους υπέβαλε την εν λόγω πρόταση, ενώ από κανένα στοιχείο δεν προκύπτει ότι τα επίπεδα προστασίας που προβλέπει η ισχύουσα οδηγία είναι ανεπαρκή.
<P>
Η κατάργηση της δυνατότητας των κρατών μελών να καθορίζουν ανώτατα όρια για τις πληρωμές που πραγματοποιούνται από τον οργανισμό εγγύησης υπερβαίνει κατά πολύ το στόχο της θέσπισης ελαχίστων προδιαγραφών προστασίας για τη διασφάλιση των ευάλωτων εργαζομένων.
<P>
Η παράταση της ελάχιστης περιόδου που θεμελιώνει την πληρωμή των ανεξόφλητων πιστώσεων σε έξι μήνες αυξάνει επίσης σημαντικά τη δημόσια δαπάνη και υπερβαίνει κατά πολύ τους κοινωνικούς στόχους της οδηγίας.
<P>
Σημειώνουμε ότι τη θέση των Συντηρητικών υποστηρίζει και η κυβέρνηση του ΗΒ και ελπίζουμε ότι οι Εργατικοί βουλευτές θα δεχθούν και εν προκειμένω τις οδηγίες της κυβέρνησής τους. Ζήτησα να διεξαχθεί ψηφοφορία με ονομαστική κλήση για να είμαστε βέβαιοι για αυτό.

<SPEAKER ID=88 LANGUAGE="NL" NAME="Meijer">
. (NL) Καθώς η εργασία αποτελεί έναν σημαντικό παράγοντα κόστους για την παραγωγή αγαθών, και ακόμα περισσότερο για την παροχή υπηρεσιών, όλο και περισσότεροι εργοδότες προσπαθούν να μειώνουν τις μισθοδοτικές τους υποχρεώσεις. Υπάρχει και στις μέρες μας το φαινόμενο να προσπαθούν κακόπιστοι εργοδότες ή εργοδότες οι οποίοι αντιμετωπίζουν οικονομικές δυσκολίες να μην καταβάλλουν τα δεδουλευμένα. Οι εργαζόμενοι δεν λαμβάνουν έτσι τους μισθούς που δικαιούνται ή χρειάζεται να προσφύγουν στη δικαιοσύνη προκειμένου να πληρωθούν.
<P>
Η πρόταση της Ευρωπαϊκής Επιτροπής αποφεύγει να ορίσει την έννοια του εργοδότη, του εργαζομένου και του απαιτητέου μισθού. Πολύ σωστά προτείνει ο εισηγητής κ. Bouwman να καλύψει η ρύθμιση αυτή και μικρούς ανεξάρτητους εκτελεστές έργων, κατ' οίκον εργαζομένους και οικιακό προσωπικό, έτσι ώστε να μην υπάρχουν "παραθυράκια" στη νομοθεσία, εφόσον ένας κακόπιστος εργοδότης δεν καταβάλει στους εργαζομένους τα δεδουλευμένα.
<P>
Η δημιουργία εθνικών ταμείων εγγυήσεων καθίσταται υποχρεωτική και αυτά θα πρέπει να διακρίνονται από το επιχειρησιακό κεφάλαιο των εργοδοτών. Τα ταμεία αυτά θα πρέπει να καλύπτουν όλες τις μισθολογικές αξιώσεις των εργαζομένων - περιλαμβανομένων των υπερωριών, των επιδομάτων διακοπών και των πληρωμών σε περιπτώσεις απόλυσης -, ενώ δεν θα πρέπει να υπάρχει ανώτατο όριο για αυτές τις πληρωμές.
<P>
Πρόκειται για μία πολύ καλή πρόταση, με την οποία η Ευρωπαϊκή Ένωση θα μπορούσε επιτέλους να κάνει κάτι υπέρ των εργαζομένων. Τα τελευταία χρόνια οι περισσότερες προτάσεις εξυπηρετούσαν κυρίως τα συμφέροντα των εργοδοτών.
<P>
Έκθεση Foster (A5-0415/2001)

<SPEAKER ID=89 NAME="Fatuzzo">
Κυρία Πρόεδρε, ψήφισα υπέρ της έκθεσης της κ. Foster σχετικά με την ασφάλεια στους αερολιμένες. Υπογραμμίζω με χαρά ότι στο έγγραφο αυτό ζητούνται επιθεωρήσεις απρόοπτες, χωρίς προαναγγελία. Αυτό μου φαίνεται λογικό, αλλά πολύ σπάνιο μέχρι σήμερα, για αυτό και το εκτιμώ. Ωστόσο, είδα ότι για τις επιθεωρήσεις αυτές χορηγούνται μόνο 1,215 εκατ. ευρώ. Είναι ένα ποσό πολύ περιορισμένο και ανεπαρκές. Γιατί άραγε η κ. Foster δεν ζήτησε περισσότερα χρήματα για αυτές τις επιθεωρήσεις; Θα έλεγε κανείς ότι μάλλον ήθελε να κάνει οικονομίες στον προϋπολογισμό του Ευρωπαϊκού Κοινοβουλίου. Μου φαίνεται κάπως τσιγγούνα η κ. Foster, περισσότερο ίσως από τους Σκωτσέζους, περισσότερο ίσως και από τους Γενουάτες. Εγώ είμαι Γενουάτης και ζητώ και πιστεύω ότι θα ήταν καλό να χρησιμοποιηθούν περισσότερα χρήματα για αυτές τις επιθεωρήσεις στους αερολιμένες.

<SPEAKER ID=90 LANGUAGE="FR" NAME="Bordes και Cauquil">
. (FR) Κανείς δεν έχει αντίρρηση για την αύξηση της ασφάλειας στους αερολιμένες και μέσα στα αεροπλάνα. Το πρόβλημα, όμως, είναι, όπως αναφέρεται με ανησυχία στην αιτιολόγηση μιας τροπολογίας, ότι τα γεγονότα "της 11ης Σεπτεμβρίου στις Ηνωμένες Πολιτείες έδειξαν ότι η απελευθέρωση των αερολιμενικών υπηρεσιών (...) θα καταστήσει περισσότερο πολύπλοκη μια αυστηρή εφαρμογή μέτρων ασφαλείας" .
<P>
Η ιδιωτικοποίηση αυτών των υπηρεσιών και ό,τι αυτό συνεπάγεται σχετικά με το κυνήγι του κέρδους, της αποδοτικότητας και της υπερεκμετάλλευσης ενός εργατικού δυναμικού υπό καθεστώς προσωρινότητας, όλα αυτά δεν συμβαδίζουν με την ασφάλεια. Το να επιβάλλεται στις επιχειρήσεις πολιτικής αεροπορίας, και στις σημαντικότερες από αυτές, στις εταιρείες διαχείρισης των αερολιμένων και στις αεροπορικές εταιρείες, όχι μόνο να τηρούν τους αυστηρούς κανόνες ασφαλείας, αλλά και να βαρύνονται με το επιπλέον κόστος που συνεπάγονται, θα ήταν το λιγότερο που θα μπορούσε να γίνει. Αντ' αυτού, η εισηγήτρια καταλήγει ότι η δαπάνη πρέπει να βαρύνει τα κράτη. Είναι σαφές ότι, κατά την άποψή της, ακόμα κι αν τα ιδιωτικά συμφέροντα αποδειχτούν ανεύθυνα, ανίκανα να διασφαλίσουν μια ασφάλεια αντάξια του ονόματος αυτού, θα διατηρούσαν και πάλι το δικαίωμα του κέρδους... και, επιπλέον, της χορήγησης επιδοτήσεων από τα κράτη, δηλαδή από το κοινωνικό σύνολο!
<P>
Είναι σαν να κοροϊδεύουμε τον κόσμο. Για αυτό, παρόλο που υπερψηφίζουμε την ενίσχυση των μέτρων ασφαλείας στον τομέα των αερομεταφορών, καταγγέλλουμε αυτό το νέο πρόσχημα χορήγησης επιδοτήσεων στα ιδιωτικά συμφέροντα από το δημόσιο χρήμα. Καταψηφίζουμε, λοιπόν, την έκθεση αυτή.

<SPEAKER ID=91 NAME="Κόρακας">
. Η πρόταση για την ασφάλεια στις αερομεταφορές δεν αντιμετωπίζει τη λεγόμενη τρομοκρατία. Απλώς, η καταπολέμηση της τρομοκρατίας χρησιμοποιείται ως πρόσχημα για την δημιουργία μαζικής τρομοψύχωσης, που θα διευκολύνει την αποδοχή των αντιδημοκρατικών, αντιλαϊκών πολιτικών που προωθούνται.
<P>
Ταυτόχρονα, με το ίδιο πρόσχημα, παρουσιάζεται μια πρώτης τάξεως ευκαιρία για κερδοσκοπία, μέσω της προώθησης για υιοθέτηση ή επιβολή μέτρων "ασφαλείας" , με τη μορφή πανάκριβων εξοπλισμών ή υπηρεσιών, το τεράστιο κόστος των οποίων καλούνται να πληρώσουν οι χρήστες - επιβάτες, μέσα από τη μετακύλιση αυτού του κόστους σε αυτούς.
<P>
Επιπλέον, γίνεται προσπάθεια "διεθνοποίησης" και επιβολής της λήψης "αντιτρομοκρατικών μέτρων" σε όλες τις χώρες, που θα υπόκεινται σε ελέγχους από "επιθεωρητές" των οποίων η αποστολή είναι σκοπίμως ασαφής και όχι απόλυτα καθαρή. Δεν είναι καθόλου τυχαία η επιδίωξη παγκόσμιας ισχύος της πρότασης - με πρόσχημα τις διακρατικές συμφωνίες των κρατών μελών της Ε.Ε. με τα υπόλοιπα κράτη - αφού στόχος είναι ο όσο το δυνατό ευρύτερος έλεγχος και η μεγαλύτερη δυνατή συρρίκνωση των λαϊκών ελευθεριών.
<P>
Χαρακτηριστικό παράδειγμα ο νέος νόμος για την ασφάλεια των αεροπορικών συγκοινωνιών, που υπέγραψε στις 19 Νοέμβρη ο Πρόεδρος Μπους, σύμφωνα με τον οποίο οι ξένες αεροπορικές εταιρίες υποχρεούνται να υποβάλλουν αμέσως στις αρμόδιες αμερικανικές αρχές τα πλήρη στοιχεία των επιβατών τους που έχουν προορισμό τις ΗΠΑ. Οι ΗΠΑ ζητούν από τις αεροπορικές εταιρείες πολλών χωρών να υποβάλλουν προκαταβολικά καταλόγους στους οποίους να περιέχονται λεπτομερή στοιχεία για κάθε επιβάτη με πλήρες ονοματεπώνυμο, ημερομηνία και τόπο γέννησης, τον αριθμό διαβατηρίου και τον τόπο έκδοσής του, τον αριθμό της βίζας ή της πράσινης κάρτας και "όσες άλλες πληροφορίες θεωρούνται αναγκαίες" για την ανακάλυψη πιθανών τρομοκρατών. Παράλληλα, προειδοποιούν ότι, σε περίπτωση μη συμμόρφωσης, από την Πέμπτη 29 Νοέμβρη, οι επιβάτες αυτών των εταιριών κατά την άφιξή τους θα υποβάλλονται από τις αμερικανικές αρχές σε εξαιρετικά αυστηρούς ελέγχους και εξονυχιστικές έρευνες των αποσκευών τους, που μπορεί να διαρκέσουν πολλές ώρες.
<P>
Πρόκειται για μια πικρή γεύση "φακελώματος" , περιστολής και κατάργησης της ελεύθερης κυκλοφορίας των πολιτών και των δικαιωμάτων τους, κάτω από ένα κλίμα "τρομοψύχωσης", προκειμένου να εξυπηρετηθούν αλλότριες από την ασφάλεια επιδιώξεις. Γνώμη μας είναι ότι τα ήδη ισχύοντα μέτρα είναι υπεραρκετά και δεν χρειάζονται συμπληρωματικά.
<P>
Τα τρομοκρατικά φαινόμενα έχουν κοινωνικά αίτια και επομένως κοινωνική είναι η αντιμετώπιση τους. Η υιοθέτηση κάθε φορά αυστηρότερων μέτρων καταστολής, ουσιαστικά ατελέσφορων, είναι εκ του πονηρού και έχει άλλους από την καταπολέμηση της τρομοκρατίας στόχους.

<SPEAKER ID=92 NAME="Marques">
. (ΡΤ) Συγχαίρω την συνάδελφο κ. Foster για την εξαίρετη έκθεση που μας παρουσιάζει και την οποία υποστήριξα πλήρως. Πρόκειται για μία εργασία η οποία αποδεικνύει μεγάλη τεχνική γνώση όσον αφορά την προσέγγιση ενός θέματος ζωτικής σημασίας για το μέλλον της πολιτικής αεροπορίας και σχετικά με το οποίο θα ήθελα να υπογραμμίσω τα ακόλουθα σημεία:
<P>
πρέπει τα κράτη μέλη να συνεργαστούν για την υλοποίηση μίας ολοκληρωμένης πολιτικής χρηματοδότησης της ασφάλειας στις αερομεταφορές, η οποία θα πρέπει να αποτελεί πλήρη ευθύνη των κυβερνήσεων, στον βαθμό που οι απειλές σχετικά με τις αερομεταφορές αποτελούν απειλές για τα ίδια τα κράτη μέλη,
<P>
πρέπει να θεσπιστεί μία σειρά κοινών κανόνων στον τομέα της πολιτικής αεροπορίας, στο πλαίσιο των συμφωνιών που επιτεύχθηκαν στην Ευρωπαϊκή Διάσκεψη της Πολιτικής Αεροπορίας, προκειμένου να αυξηθεί η ασφάλεια στα αεροδρόμια της Ευρωπαϊκής Ένωσης.

<SPEAKER ID=93 LANGUAGE="NL" NAME="Meijer">
. (NL) Είχε σταματήσει η ανάπτυξη των αερομεταφορών ήδη πριν χρησιμοποιηθούν από τρομοκράτες αεροπλάνα γεμάτα ανυποψίαστους επιβάτες ως βλήματα για την καταστροφή ουρανοξυστών. Εξαιτίας του χρόνιου και έντονου ανταγωνισμού μεταξύ των γνωστών παλαιών εθνικών αερομεταφορέων και ριψοκίνδυνων νέων επιχειρήσεων δημιουργήθηκε υπερβάλλον δυναμικό, έτσι ώστε οι επιχειρήσεις δεν μπορούσαν πλέον να αντιμετωπίζουν δύσκολες περιόδους και αναγκάζονταν να επαιτούν κρατικές ενισχύσεις για να επιζήσουν.
<P>
Φαίνεται τώρα ότι το δίλημμα βρίσκεται μεταξύ μίας ψυχρής εξυγίανσης, κατά την οποία αρκετές αεροπορικές επιχειρήσεις θα κηρύξουν πτώχευση και θα προβούν σε μαζικές απολύσεις, και ενός ανταγωνισμού στις τιμές, επιδοτούμενου από τις κρατικές αρχές, ο οποίος θα πρέπει να διατηρήσει εν ζωή αυτό το υπερβάλλον δυναμικό. Εάν γίνει δεκτή η άποψη της κ. Foster, οι φορολογούμενοι θα αναγκαστούν να πληρώνουν για να καλύπτονται οι ζημίες των ιδιωτικοποιημένων επιχειρήσεων και να μπορούν να έχουν λόγο ιδιωτικές επιχειρήσεις στην κρατική πολιτική. Προτείνω μία λύση εντελώς διαφορετική από την ψυχρή εξυγίανση ή την παροχή επιδοτήσεων. Ο αλόγιστος και σπάταλος ανταγωνισμός θα πρέπει να αντικατασταθεί από τη συνεργασία και τη λήψη αποφάσεων μέσω ενός δικτύου βάσης το οποίο να είναι ανοικτό για σύνδεση με άλλες ηπείρους και εν ανάγκη και με τις περιφερειακές περιοχές εντός της Ευρώπης. Το κόστος για τις ασφαλίσεις, την ασφάλεια, τις διαφημιστικές εκστρατείες και για το φόρο στην κηροζίνη θα πρέπει να συνυπολογισθεί πλήρως στις τιμές των αεροπορικών εισιτηρίων, έτσι ώστε το αεροπλάνο να χάσει το ανταγωνιστικό του πλεονέκτημα απέναντι στον σιδηρόδρομο. Στο πλαίσιο αυτό, η μετεκπαίδευση και η εξασφάλιση των θέσεων απασχόλησης του προσωπικού των επιχειρήσεων αυτών θα μπορούν να χρηματοδοτούνται βραχυπρόθεσμα από αυτά τα νέα φορολογικά έσοδα, χωρίς εκ νέου παροχή επιδοτήσεων προς τις επιχειρήσεις.
<P>
Έκθεση Theato (A5-0390/2001)

<SPEAKER ID=94 NAME="Fatuzzo">
Κυρία Πρόεδρε, ξέρετε ότι ήρθα σε αυτό το Κοινοβούλιο με τις ψήφους των ιταλών συνταξιούχων, ως εκπρόσωπος του Κόμματος των Συνταξιούχων. Τώρα, όσον αφορά την έκθεση της κ. Theato σχετικά με τα οικονομικά συμφέροντα της Ευρωπαϊκής Κοινότητας, με συγχωρείτε, αλλά όταν διαβάζω τη λέξη "συμφέροντα" , σκέφτομαι τους τόκους που θα έπρεπε να δίνονται στους συνταξιούχους για την καθυστέρηση της καταβολής των συντάξεών τους, επειδή στα ιταλικά "τόκοι" και "συμφέροντα" είναι η ίδια λέξη. Έτσι, ψήφισα αυτόματα υπέρ αυτού του εγγράφου, βέβαια, αλλά σκέφθηκα επίσης: "Ίσως μια μέρα να καταφέρουμε να προστατεύσουμε τα συμφέροντα των συνταξιούχων, εξασφαλίζοντας την καταβολή τόκων για τις καθυστερήσεις που υπάρχουν σε όλη την Ευρώπη στην πληρωμή των συντάξεών τους!" .

<SPEAKER ID=95 NAME="Heaton-Harris">
Διαφωνώ με τον κ. Fatuzzo όσον αφορά την έκθεση Theato, διότι εμείς οι Βρετανοί Συντηρητικοί, που αποτελούμε την πτέρυγα των Ευρωπαίων Δημοκρατών του ΕΛΚ, είμασταν κάθετα αντίθετοι με την έκθεση Theato από την αρχή έως το τέλος. Πιστεύαμε ότι η αρχική έκθεση τροποποιήθηκε υπέρμετρα από την εισηγήτρια, η οποία ενσωμάτωσε την πρότασή της να οδηγήσει η ευρωπαϊκή εισαγγελική αρχή στο Corpus Juris. Αναφέρθηκε επανειλημμένα ότι, αρχικά, η ευρωπαϊκή εισαγγελική αρχή θα είναι απλώς το πρώτο βήμα για την προστασία των οικονομικών συμφερόντων της Κοινότητας, το οποίο θα οδηγήσει στη συνέχεια σε πολύ μεγαλύτερα πράγματα.
<P>
Κυρία Πρόεδρε, παρόλο που μου ζητήσατε να ομαδοποιήσω τις ψηφοφορίες με ονομαστική κλήση που ζητώ - με εξέπληξε ότι το ζητήσατε από εμένα για τη συγκεκριμένη αυτή έκθεση και όχι από κάποιον άλλο για την έκθεση Fiori. Θα παρατηρήσατε ίσως ότι οι Βρετανοί Συντηρητικοί μπόρεσαν πράγματι να πείσουν διάφορες αντιπροσωπείες στο Σώμα ώστε να επιτευχθεί πλειοψηφία κατά μερικών από τις προτάσεις. Εντούτοις, ολόκληρη η έκθεση, ως έχει, συνεχίζει να είναι απαράδεκτη.

<SPEAKER ID=96 NAME="Crowley">
Καταρχάς, θα ήθελα να πω ότι, παρόλο που ήμουν παρών κατά την ψηφοφορία για την έκθεση Theato, δεν συμμετείχα για τους ίδιους ακριβώς λόγους με τον κ. Heaton-Harris. Είναι εντελώς λάθος και απαράδεκτο να συμμετέχουμε σε ψηφοφορίες αυτού του είδους.
<P>
Όσον αφορά τώρα την έκθεση Watson: συμφωνούμε όλοι στην ανάγκη συνεργασίας και συντονισμού για την καταπολέμηση της τρομοκρατίας. Εντούτοις, θα ήθελα να αναφερθώ ειδικότερα στο ευρωπαϊκό ένταλμα συλλήψεως. Αντιπροσωπεύει σοβαρή παρέμβαση και αλλοίωση των εθνικών δικαστικών συστημάτων και των ποινικών δικονομιών των κρατών μελών.
<P>
Εκτός από το ότι ανατρέπει προστασίες των πολιτικών δικαιωμάτων οι οποίες είχαν παγιωθεί από την προηγούμενη νομολογία, ιδίως στη Βρετανία και στην Ιρλανδία, στο πλαίσιο του συστήματος του κοινοδικαίου, δεν λαμβάνει καθόλου υπόψη τα διαφορετικά νομικά συστήματα εντός των κρατών μελών. Επίσης, δεν λαμβάνει υπόψη τις εγγυήσεις για το δικαίωμα έφεσης και το δικαίωμα δικαστικού ελέγχου, τόσο στο στάδιο της εκτέλεσης όσο και στο στάδιο της έκδοσης του εντάλματος, αλλά ούτε και τα ατομικά δικαιώματα του ενδιαφερομένου. Τέλος, δεν θεσμοθετεί ένα μηχανισμό επίλυσης των δυσχερειών και των προβλημάτων που ανακύπτουν από την άρνηση κράτους μέλους να εκτελέσει το ένταλμα συλλήψεως πέραν των ειδικών τομέων που εξαιρεί.
<P>
Τέλος, αν αυτός ο νόμος ή η πρόταση είχε παρουσιαστεί σε οποιοδήποτε κράτος μέλος ή σε χώρα μη μέλος, το Κοινοβούλιο θα ήταν το πρώτο που θα εξέφραζε αντιρρήσεις και παράπονα. Εντούτοις, όταν ένα κράτος μέλος της ΕΕ επανεισάγει την κράτηση χωρίς δίκη και καταργεί το δικαίωμα δικαστικού ελέγχου, σιωπούμε και ανεχόμαστε αυτό το είδος μεταχείρισης που υπονομεύει τις πολιτικές ελευθερίες και αγνοεί πλήρως την Ευρωπαϊκή Σύμβαση Ανθρωπίνων Δικαιωμάτων. Αυτό είναι λάθος και απαράδεκτο. Παρόλο που ψήφισα υπέρ, το έκανα με έντονες και σοβαρές επιφυλάξεις.

<SPEAKER ID=97 LANGUAGE="SV" NAME="Andersson, Fδrm, Hedkvist Petersen, Hulthιn και Hans Karlsson">
. (SV) Αποφασίσαμε να απόσχουμε της ψηφοφορίας για την έκθεση σχετικά με την προστασία των συμφερόντων της Κοινότητας. Δεν είμαστε κατά της δημιουργίας κοινής εισαγγελικής αρχής για οικονομικά ζητήματα, όμως η έκθεση πηγαίνει πάρα πολύ μακριά και υπεισέρχεται σε λεπτομέρειες άσχετες σε αυτήν την περίοδο. Η εισηγήτρια προτείνει εξάλλου τη μετατροπή της οδηγίας της Επιτροπής σε κανονισμό, γεγονός που μας βρίσκει εντελώς αντίθετους.

<SPEAKER ID=98 LANGUAGE="DA" NAME="Bonde, Krarup, Okking και Sandbζk">
. (DA) Παρ' όλο που υποστηρίζουμε πλήρως τις πρωτοβουλίες για την καταπολέμηση της απάτης, επιλέξαμε να καταψηφίσουμε την έκθεση, δεδομένου ότι θεωρούμε ότι η σύσταση μιας ευρωπαϊκής εισαγγελικής αρχής για οικονομικές υποθέσεις δεν είναι η λύση που αρμόζει στο πρόβλημα.
<P>
Έκθεση Hautala (A5-0389/2001)

<SPEAKER ID=99 NAME="Goodwill">
Θα ήθελα να προβώ σε μια επεξήγηση ψήφου εξ ονόματος της ομάδας των Βρετανών Συντηρητικών, της πτέρυγας των Ευρωπαίων Δημοκρατών του ΕΛΚ, και να εξηγήσω γιατί αντιτιθέμεθα στην επέκταση του κανονισμού ώστε να καλύψει τους γεωργικούς ελκυστήρες.
<P>
Ο πρωταρχικός λόγος για αυτή την οδηγία δεν είναι ο περιορισμός της ίδιας της ατμοσφαιρικής ρύπανσης την οποία αναπνέουμε, αλλά η πραγματική μείωση των επιπτώσεων του διοξειδίου του θείου στα προηγμένα καταλυτικά συστήματα. Οι ελκυστήρες δεν φέρουν τέτοια συστήματα, συνεπώς είναι άσκοπο να επεκταθεί αυτός ο κανονισμός στους ελκυστήρες. Κάτι τέτοιο θα έχει ως αποτέλεσμα την παραγωγή περισσότερου διοξειδίου του άνθρακα στα διυλιστήρια, καθώς και την κατά 10% αύξηση της τιμής των καυσίμων για τους αγρότες. Έτσι, παρόλο που χαιρετίζουμε την έκθεση, όπως κατατέθηκε, δεν μπορούμε να υποστηρίξουμε τις τροπολογίες σχετικά με τους ελκυστήρες και συνεπώς, εφόσον οι τροπολογίες αυτές εγκρίθηκαν, καταψηφίσαμε την έκθεση συνολικά.
<P>
Ελπίζω ότι ο εισηγητής, η Επιτροπή και το Συμβούλιο θα λάβουν υπόψη το γεγονός ότι έλειπαν τουλάχιστον 70 ψήφοι για την ειδική πλειοψηφία που απαιτείται κατά τη δεύτερη ανάγνωση.

<SPEAKER ID=100 LANGUAGE="FR" NAME="Bordes και Cauquil">
. (FR) Προφανώς, ευνοούμε τη βελτίωση της ποιότητας της βενζίνης και του καυσίμου ντήζελ προκειμένου να προστατευθεί το περιβάλλον.
<P>
Για άλλη μια φορά, όμως, με αυτό το πρόσχημα, προτείνεται η επιχορήγηση όχι των καταναλωτών, αλλά των κατασκευαστών.
<P>
Όντας αντίθετοι προς κάθε μορφή επιχορήγησης της μεγάλης εργοδοσίας και, ιδιαίτερα, των ζάπλουτων ομίλων της αυτοκινητοβιομηχανίας και του πετρελαίου, δεν υπερψηφίσαμε την έκθεση αυτή.

<SPEAKER ID=101 LANGUAGE="FR" NAME="Souchet">
Για τη βελτίωση της ποιότητας του αέρα, στις αστικές περιοχές κυρίως, μπορούν να χρησιμοποιηθούν τρία διαφορετικά, αλλά συγκλίνοντα, μέσα: νομοθετικές διατάξεις σχετικές με την ποιότητα του αέρα, προδιαγραφές σχετικές με τις εκπομπές των οχημάτων και προδιαγραφές εφαρμοστέες στα καύσιμα.
<P>
Στον τρίτο αυτόν τομέα, εγκρίθηκαν διαδοχικές οδηγίες, που προβλέπουν τη σταδιακή κατάργηση της βενζίνης με μόλυβδο και την πιθανότητα προσφυγής των κρατών μελών σε φορολογικά κίνητρα για καθαρότερα καύσιμα. Ωστόσο, ένα σημείο είχε μείνει στο περιθώριο : οι προδιαγραφές των καυσίμων με μηδενική περιεκτικότητα σε θείο. Αυτό το σημείο θίγει η εν λόγω πρόταση οδηγίας, η οποία υποβάλλεται με μεγάλη καθυστέρηση. Όσο αντιτιθέμεθα σε μια ενιαία ευρωπαϊκή ρύθμιση της ποιότητας του αέρα, η οποία συνιστά τοπικό πρόβλημα, τόσο μας φαίνεται χρήσιμο να εναρμονίσουμε τις υποχρεωτικές προδιαγραφές των καυσίμων, από τη στιγμή που οι αγορές των διυλιστηρίων ξεπερνούν κατά πολύ τα σύνορα.
<P>
Αυτό το θέμα των προδιαγραφών για τα καύσιμα πρέπει να αποτελέσει το έναυσμα για την ενεργό εισαγωγή υποχρεωτικών προδιαγραφών που να ευνοούν τα βιολογικά καύσιμα. Πράγματι, τα καύσιμα που προέρχονται από τα γεωργικά μας προϊόντα δεν έχουν επιπτώσεις στο φαινόμενο του θερμοκηπίου, συμβάλλουν σημαντικά στην ενεργειακή αυτονομία της Ευρώπης και παρέχουν σημαντικότατη διέξοδο για ορισμένες από τις γεωργικές μας παραγωγές. Πρέπει να βαδίσουμε πολύ πιο ενεργητικά προς τις νομοθεσίες που ευνοούν την αντικατάσταση όλο και μεγαλύτερων ποσοτήτων ορυκτών καυσίμων στα καύσιμα των μηχανών.
<P>
Σύσταση Hugues Martin (A5-0387/2001)

<SPEAKER ID=102 NAME="Fatuzzo">
Την έκθεση του κ. Hugues Martin, που αφορά τις σχέσεις μεταξύ της Ευρωπαϊκής Ένωσης και της Αραβικής Δημοκρατίας της Αιγύπτου, την καταψήφισα, κυρία Πρόεδρε. Γιατί την καταψήφισα; Επειδή υπάρχουν ατομικά δικαιώματα για τα οποία στην Αίγυπτο δεν υπάρχει επαρκής σεβασμός. Τα δικαιώματα αυτά αφορούν όλους τους αιγύπτιους πολίτες, φυσικά, και θα πρέπει να απαιτήσουμε, πριν χορηγήσουμε χρήματα, να τηρούνται - και να ελέγχεται ότι τηρούνται - οι στοιχειώδεις κανόνες προστασίας των αιγύπτιων πολιτών οποιασδήποτε ηλικίας, είτε νέοι είναι είτε εργαζόμενοι είτε συνταξιούχοι.

<SPEAKER ID=103 NAME="Αλαβάνος">
. Με την ευκαιρία της ευρωμεσογειακής συμφωνίας με την Αίγυπτο, το Συμβούλιο πρέπει να δώσει ιδιαίτερο βάρος στην προστασία των κοινοτικών υπηκόων που έρχονται αντιμέτωποι με τα ελλείμματα ελευθεριών σε αυτή τη χώρα.
<P>
Ειδικότερα, χρειάζεται να παρέμβει το Συμβούλιο στην περίπτωση του τελευταίου έλληνα επιζώντος από τους τρεις καταδικασμένους πριν απο μια δεκαετία περίπου έλληνες ναυτικούς για την λαθρεμπορία ναρκωτικών. Ήδη δυο από αυτούς, παρά τη μικρή σχετικά ηλικία τους, υπέκυψαν κάτω από τις αφόρητες συνθήκες που επικρατούν στις αιγυπτιακές φυλακές.
<P>
Το Συμβούλιο πρέπει να παρέμβει για την διάσωση της ζωής του τελευταίου επιζώντος έλληνα ναυτικού που βρίσκεται στις αιγυπτιακές φυλακές, ο οποίος πρέπει να ολοκληρώσει τη ποινή του στις ελληνικές φυλακές.
<P>
Έχοντας υπόψη αυτό το θέμα ανθρωπίνων δικαιωμάτων, που σωστά έχει ευαισθητοποιήσει την ελληνική κοινωνία, ψήφισα αποχή στο ψήφισμα Martin Hugues.

<SPEAKER ID=104 LANGUAGE="ES" NAME="Carnero Gonzαlez">
. (ES) Ψήφισα κατά για να εκφράσω τη διαμαρτυρία μου για την ύπαρξη παραβιάσεων των ανθρωπίνων δικαιωμάτων στην Αίγυπτο εις βάρος διάφορων ομάδων για λόγους συνειδήσεως, πολιτικών πεποιθήσεων, πολιτιστικής προέλευσης, ή σεξουαλικών προτιμήσεων, όπως αποδεικνύουν τα πρόσφατα συμβάντα σε μία δίκη εναντίον δεκάδων ατόμων στο Κάιρο.

<SPEAKER ID=105 NAME="Cashman">
. (ΕΝ) Καταψήφισα την έκθεση, λόγω των συνεχιζόμενων παραβιάσεων των ανθρωπίνων δικαιωμάτων εις βάρος των ομοφυλοφίλων, των διανοουμένων και των θρησκευτικών μειονοτήτων.

<SPEAKER ID=106 LANGUAGE="SV" NAME="Sacrιdeus">
. (SV) Η αιγυπτιακή κυβέρνηση οφείλει να λάβει μέτρα προκειμένου να βελτιωθεί η κατάσταση των 8-10 εκατομμυρίων Kοπτών Xριστιανών της χώρας, οι οποίοι αποτελούν αντικείμενο διακριτικής μεταχείρισης στη νομοθεσία, την εργασία και την κοινωνία, αλλά και στην άσκηση της θρησκευτικής τους λατρείας.
<P>
Στις μέρες μας, οι Χριστιανοί Κόπτες αντιμετωπίζονται ως πολίτες δεύτερης κατηγορίας κατά τον διορισμό σε κρατικά αξιώματα. Δεν υπάρχει πλήρης θρησκευτική ελευθερία στην Αίγυπτο, καθώς ο νόμος περιορίζει τις δυνατότητες των Χριστιανών να επισκευάζουν ή να κατασκευάζουν νέες εκκλησίες. Θεωρούμε αναγκαίο να μπορούν να αντιμετωπίζονται με αμερόληπτο τρόπο από την δικαιοσύνη.

<SPEAKER ID=107 LANGUAGE="NL" NAME="Swiebel">
. (NL) Τα προβλήματα που αφορούν τα ανθρώπινα δικαιώματα στην Αίγυπτο, ιδιαίτερα το πρόσφατο κυνήγι μαγισσών κατά ομοφυλοφίλων και ο περιορισμός της ελευθερίας των γυναικών, καθιστούν αναγκαίο να τους δώσουμε ιδιαίτερη προσοχή στο πλαίσιο των σχέσεων Αιγύπτου - ΕΕ. Το Συμβούλιο και η Επιτροπή δεν κάνουν κάτι τέτοιο ή το κάνουν ανεπαρκώς. Για τον λόγο αυτόν καταψηφίζω την έκθεση.

<SPEAKER ID=108 LANGUAGE="FR" NAME="Vachetta">
Η συζήτηση για την ευρωμεσογειακή συμφωνία σύνδεσης μεταξύ της Ευρωπαϊκής Κοινότητας και της Αιγύπτου τονίζει με τραγικό τρόπο την αντίληψη της Ευρωπαϊκής Ένωσης σχετικά με την εξωτερική πολιτική. Σ' αυτό το είδος συμφωνίας, αυτό που πρωτεύει, είναι η καθιέρωση μιας ζώνης ελεύθερων συναλλαγών στη Μεσόγειο, με προτεραιότητα στην απελευθέρωση και στην αποξήλωση των δημόσιων υπηρεσιών. Δεν περιποιεί τιμή στα κράτη μέλη η διατήρηση εμπορικών σχέσεων με το αιγυπτιακό κράτος, το οποίο περιφρονεί τα ανθρώπινα δικαιώματα, την ελευθερία έκφρασης και συνείδησης, εφαρμόζει τη θανατική ποινή και δεν σέβεται την πολιτική πολυφωνία. Σήμερα, η φυλάκιση 52 Αιγυπτίων, με κατηγορία την ομοφυλοφιλία, θα πρέπει να αποτελέσει τη στιγμή για ριζικό επαναπροσανατολισμό των σχέσεών μας με την Αίγυπτο, αλλά και με άλλες χώρες με απολυταρχικές τάσεις. Αυτό που επείγει για μας, σήμερα, είναι να απαιτήσουμε από τον πρόεδρο Μουμπάρακ και την κυβέρνησή του την άμεση και άνευ όρων απελευθέρωση των 52 αυτών κρατουμένων. Το να μη συνεισφέρουμε στον οικονομικό πλουτισμό μιας μειονότητας που περιφρονεί τα ανθρώπινα δικαιώματα είναι σαν να τιμωρούμε το Αιγυπτιακό κράτος και την πολιτική του. Υπερψήφισα αυτή την έκθεση γιατί τονίζει ρητά αυτή την ανάγκη.
<P>
Έκθεση Watson (A5-0397/2001)

<SPEAKER ID=109 NAME="Fatuzzo">
Κυρία Πρόεδρε, την έκθεση Watson, που θεσπίζει το ευρωπαϊκό ένταλμα συλλήψεως, προσωπικά την υπερψήφισα, αν και ανησυχώ πολύ, γιατί σε αυτή την έκθεση ορίζεται ότι είναι δυνατή η πρόσβαση, από πλευράς των δικαστικών αρχών που έχουν αυτό το δικαίωμα, σε αυτό το ένταλμα συλλήψεως ακόμη και για αδικήματα που τιμωρούνται με ποινή τεσσάρων μηνών. Μετά την αποτρόπαιη επίθεση στους Δίδυμους Πύργους, που μας έκανε επιτέλους να προχωρήσουμε προς την υλοποίηση του ευρωπαϊκού εντάλματος συλλήψεως, το να βλέπουμε μετά το ένταλμα αυτό να χρησιμοποιείται για κλεφτοκοτάδες, ε λοιπόν, μου προξενεί κάποια θλίψη. Πιστεύω ότι θα πρέπει να χρησιμοποιούμε αυτό το ένταλμα συλλήψεως για πολύ σοβαρά αδικήματα και όχι μόνο για αδικήματα πολύ ήσσονα, όπου θα πρέπει να επικρατεί το εθνικό δίκαιο.

<SPEAKER ID=110 NAME="Borghezio">
Κυρία Πρόεδρε, το Ευρωπαϊκό Κοινοβούλιο πρέπει να παρέμβει και ενώπιον των κρατών μελών, για να προσαρμόσουν, εκτός από τις συγκεκριμένες νομοθεσίες, και τις λειτουργίες των οργανισμών που είναι αρμόδιοι για τις έρευνες. Η αποτελεσματικότητα και η αποδοτικότητα της δράσης πρόληψης, και καταπολέμησης της τρομοκρατίας εξαρτώνται, πράγματι, σε σημαντικό βαθμό από τον συντονισμό των οργανισμών αυτών και από τον εκσυγχρονισμό τους. Εμείς πιστεύουμε και διατυπώνουμε την πρόταση της δημιουργίας μιας ευρωπαϊκής σχολής πληροφοριών. Σήμερα λείπουν ακριβώς οι λειτουργίες σύνδεσης μεταξύ των διάφορων οργανισμών. Είχαμε πρόσφατα ένα λαμπρό παράδειγμα, με σοβαρές συνέπειες, αυτής της ανεπαρκούς σύνδεσης μεταξύ των δραστηριοτήτων συγκέντρωσης και αντιπαραβολής πληροφοριών των οργανισμών που δρουν στις ευρωπαϊκές χώρες. Πρόκειται για την περίπτωση - για την οποία από αυτήν την άποψη φέρουμε επίσης την ευθύνη εμείς οι Ευρωπαίοι - της βάρβαρης δολοφονίας του διοικητή Μασούντ από τα χέρια λαθρομεταναστών τυνησιακής υπηκοότητας, που κυκλοφορούσαν εντελώς ανενόχλητοι στην Ευρώπη με πλαστά διαβατήρια, κλεμένα στο Βέλγιο και στην Ολλανδία.

<SPEAKER ID=111 LANGUAGE="DA" NAME="Frahm">
Κυρία Πρόεδρε, θέλω να πω ότι υπάρχει μεγάλη αναντιστοιχία ανάμεσα σε αυτό που το Ευρωπαϊκό Κοινοβούλιο κανονικά υπερασπίζεται, ήτοι τη δημοκρατία, τα ανθρώπινα δικαιώματα και την ασφάλεια δικαίου, και αυτό που συμβαίνει σήμερα, δηλαδή την ψήφιση αυτής της έκθεσης του κ. Watson σχετικά με την καταπολέμηση της τρομοκρατίας, η οποία βασίζεται σε ένα ύφος εντελώς άσχετο με την ανάλυση που θα έπρεπε να είχε διεξαχθεί και τη δημόσια συζήτηση που θα έπρεπε να είχε προηγηθεί πριν από μια τέτοια έκθεση. Θα υπάρξουν ανυπολόγιστες συνέπειες για την ασφάλεια δικαίου στα κράτη μέλη και υπάρχουν πολλές ΜΚΟ που ήδη μας έχουν προειδοποιήσει σχετικά. Μας κάλεσαν να δρομολογήσουμε μια εκ βαθέων δημόσια συζήτηση και να διεξαγάγουμε μια εκ θεμελίων ανάλυση προτού την ψηφίσουμε. Θεωρώ ότι πολλοί από εμάς λάβαμε αποφάσεις οι οποίες συγκρούονται με τα εθνικά συντάγματά μας σε τομείς όπως η ελευθερία έκφρασης, η ελευθερία του συνεταιρίζεσθαι, η δημοκρατία και η ασφάλεια δικαίου.

<SPEAKER ID=112 NAME="Αλαβάνος">
. Η Ομάδα μου, της Ενωτικής Ευρωπαϊκής Αριστεράς, δεν στηρίζει την έκθεση της Επιτροπής Ελευθεριών και Δικαιωμάτων των Πολιτών σχετικά με το Ευρωπαϊκό Ένταλμα Σύλληψης.
<P>
Ασφαλώς η προώθηση της ενοποίησης, αλλά και η διεθνοποίηση των προκλήσεων όπως η τρομοκρατία ή τα ναρκωτικά επιβάλλουν τη δημιουργία ενός ενιαίου χώρου δικαίου, ο οποίος όμως πρέπει να στηρίζεται στην κατοχύρωση και τη διεύρυνση των δημοκρατικών δικαιωμάτων.
<P>
Η προώθηση όμως του ευρωπαϊκού εντάλματος σύλληψης, με τον εσπευσμένο και απερίσκεπτο τρόπο που γίνεται:
<P>
α) δεν εκφράζει την ωρίμανση ενδογενών διαδικασιών στην Ευρωπαϊκή Ένωση, αλλά τις πιέσεις των ΗΠΑ·
<P>
β) δεν περιορίζεται στις επείγουσες προκλήσεις της τρομοκρατίας, αλλά διευρύνεται σε ένα μεγάλο φάσμα ασύνδετων με αυτήν πράξεων·
<P>
γ) γίνεται χωρίς διαβούλευση με την κοινωνία των πολιτών, αλλά από διαδικασίες αυταρχικής επιβολής·
<P>
δ) περιορίζει ασφυκτικά το χώρο δικαίου των χωρών μελών.
<P>
Με αυτά τα δεδομένα παρουσιάζεται ανησυχητικά το ενδεχόμενο της δημιουργίας ενός αυταρχικού ευρωπαϊκού οικοδομήματος, με έντονα δημοκρατικά ελλείμματα.

<SPEAKER ID=113 NAME="Αλυσανδράκης">
. Εδώ και κάποιο διάστημα, και ιδιαίτερα τον τελευταίο χρόνο, η Ευρωπαϊκή Ένωση έχει μετατραπεί σε βιομηχανία παραγωγής νομοθετημάτων που φαλκιδεύουν τις δημοκρατικές ελευθερίες (Σύστημα Πληροφοριών Σένγκεν, διεύρυνση αρμοδιοτήτων EUROPOL, Ευρωεισαγγελέας, περιορισμοί στην είσοδο και κυκλοφορία μεταναστών). Είναι χαρακτηριστικό ότι λίγες μέρες μόλις πριν την 11η Σεπτέμβρη ψηφίστηκε έκθεση για την ανάληψη πρωτοβουλιών για την καταπολέμηση της τρομοκρατίας. Τώρα ζητείται η γνώμη του Ευρωκοινοβουλίου - γνώμη που ωστόσο καθόλου δε δεσμεύει το Συμβούλιο και την Επιτροπή - για τις 2 αποφάσεις πλαίσιο που αφορούν τη λεγόμενη τρομοκρατία και το ευρωπαϊκό ένταλμα σύλληψης. Δεν υπάρχει καμία αμφιβολία ότι τα αποτρόπαια γεγονότα της 11ης Σεπτέμβρη χρησιμοποιήθηκαν σαν πρόσχημα για να επιταχυνθεί η εφαρμογή πολιτικών αποφάσεων που έχουν παρθεί εδώ και πολύ καιρό. Οι φυσικοί και ηθικοί αυτουργοί των επιθέσεων έκαναν ένα μεγάλο δώρο στους Αμερικανούς και Ευρωπαίους ιμπεριαλιστές: τους έδωσαν την αφορμή να ξεκαθαρίσουν λογαριασμούς σε παγκόσμια κλίμακα και στο εσωτερικό.
<P>
Το ΚΚΕ, με αίσθημα ευθύνης απέναντι στις λαϊκές ελευθερίες και δικαιώματα και με την πικρή εμπειρία από την εφιαλτική ομοιότητα αρκετών από τις προτεινόμενες διατάξεις με νόμους που έστειλαν χιλιάδες έλληνες αγωνιστές στις φυλακές, στις εξορίες, ακόμα και στο εκτελεστικό απόσπασμα, έχει την υποχρέωση να αποκαλύψει τις πραγματικές προθέσεις των ιθυνόντων της Ε.Ε.
<P>
Πρέπει να σημειώσουμε ότι όλα τα λεγόμενα "τρομοκρατικά εγκλήματα" τιμωρούνται από την υπάρχουσα ποινική νομοθεσία όλων των κρατών. Ο πραγματικός στόχος είναι η τρομοκράτηση κάθε κινήματος πολιτικής αντίστασης και ανυπακοής, αλλά και των κομμάτων που αντιστρατεύονται και αντιδρούν δυναμικά σε πλευρές ή το σύνολο της πολιτικής της καπιταλιστικής παγκοσμιοποίησης. Συνήθεις μορφές κινητοποιήσεων, όπως συμβολικές καταλήψεις, ή αποτέλεσμα των κινητοποιήσεών, όπως η διαταραχή στην παροχή ρεύματος ή νερού όταν απεργούν οι αντίστοιχοι κλάδοι, μπορούν άνετα να θεωρηθούν τρομοκρατικά εγκλήματα. Οι απελπισμένοι από την ενωσιακή πολιτική βαμβακοπαραγωγοί που διαδηλώνουν με τα τρακτέρ στους εθνικούς δρόμους κινδυνεύουν να χαρακτηριστούν τρομοκράτες και να τιμωρηθούν με ποινή φυλάκισης το λιγότερο 5 ή και 10 χρόνια. Φτάσαμε στο σημείο να τιμωρείται ως τρομοκρατικό έγκλημα ακόμη και η έκφραση γνώμης.
<P>
Η αμφίβολης νομιμότητας απόφαση-πλαίσιο για το ευρωπαϊκό ένταλμα σύλληψης συνιστά πλήγμα στα κυριαρχικά δικαιώματα των κρατών μελών και βρίσκεται σε αντίθεση με τα άρθρα 5 παρ. 2, 6 και 7 του Ελληνικού Συντάγματος. Με την κατάργηση του διπλού αξιόποινου, τη δυνατότητα έκδοσης ημεδαπού σε άλλο κράτος, την παραπέρα δυνατότητα του κράτους στον οποίο παραδόθηκε ο κατηγορούμενος να τον εκδώσει (χωρίς την άδεια του κράτους που τον παρέδωσε) σε τρίτο κράτος που δεν είναι μέλος της Ε.Ε. (π.χ. Κούρδος παραδίνεται από την Ελλάδα στη Γερμανία, η οποία με τη σειρά της τον παραδίδει στην Τουρκία χωρίς να ρωτήσει την Ελλάδα), καταργούνται βασικές αρχές του ποινικού δικαίου. Καταργούνται επίσης ουσιαστικά δικονομικά δικαιώματα και ελευθερίες απολύτως απαραίτητες για την υπεράσπιση των διωκομένων.
<P>
Με τον τρομονόμο και το ευρωπαϊκό ένταλμα σύλληψης ολοκληρώνεται η δημιουργία ενός εφιαλτικού μηχανισμού καταστολής. Είναι φανερό ότι αυτοί που τον φτιάχνουν ξέρουν πολύ καλά ότι η αντιλαϊκή πολιτική τους, σε επίπεδο Ευρωπαϊκής Ένωσης αλλά και παγκόσμια, προκαλεί λαϊκές αντιδράσεις. Περιμένουν ότι αυτές οι αντιδράσεις ολοένα θα δυναμώνουν και φοβούνται το χείμαρρο της λαϊκής οργής. Αυτό που δεν ξέρουν ή, ίσως, αρνούνται να παραδεχτούν είναι ότι δεν υπάρχει καμία δύναμη που μπορεί να σταματήσει αυτό το χείμαρρο.
<P>
Οι τροπολογίες που έχουν κατατεθεί, στην καλύτερη περίπτωση προσπαθούν να βελτιώσουν ορισμένες προκλητικές θέσεις ή ελλείψεις των κειμένων, χωρίς να αλλάζουν καθόλου τη φύση τους. Εμείς δεν μπορούμε να μπούμε σε μια τέτοια λογική. Η μόνη τίμια στάση, η μόνη στάση που σέβεται τα συλλογικά και ατομικά δημοκρατικά δικαιώματα είναι η συνολική απόρριψη των δύο προτάσεων.
<P>
Για τους παραπάνω λόγους οι Ευρωβουλευτές του ΚΚΕ καταψηφίσαμε την έκθεση.

<SPEAKER ID=114 LANGUAGE="FR" NAME="Berthu">
. (FR) Οι προτάσεις της Επιτροπής που αποσκοπούν να δώσουν ενιαία μορφή στον ορισμό της τρομοκρατίας, να προσδιορίσουν μια ελάχιστη βάση κυρώσεων και να υλοποιήσουν ένα ευρωπαϊκό ένταλμα συλλήψεως, αντικαθιστώντας το παλαιό σύστημα της έκδοσης, δεν μας ικανοποιούν καθόλου. Πράγματι, πρόκειται για παλαιά φεντεραλιστικά σχέδια που ανασύρουμε από τα κουτιά εκμεταλλευόμενοι τις επιθέσεις της 11ης Σεπτεμβρίου, τα οποία, όμως, στην πραγματικότητα, δεν παρέχουν κανένα συγκεκριμένο και αποφασιστικό στοιχείο για την καταπολέμηση της τρομοκρατίας.
<P>
Η πρώτη πρόταση, σχετικά με τον ορισμό της τρομοκρατίας και τις κυρώσεις που επισύρει, ανακοινώθηκε με πομπώδη τρόπο, λες και η έλλειψη εναρμονισμένου ορισμού, στις χώρες της Ευρωπαϊκής Ένωσης, αποτελεί σήμερα επίφοβη ρωγμή, μέσα από την οποία θα ξεγλιστρήσουν οι τρομοκράτες. Τίποτα τέτοιο δεν συμβαίνει. Οι ορισμοί και οι ποινές μπορεί να ποικίλλουν από κράτος σε κράτος, αλλά πουθενά οι τρομοκράτες δεν δρουν ελεύθερα. Όλοι συμφωνούν επί της ουσίας, ακόμα και αν τα ονόματα διαφέρουν. Το προτεινόμενο κείμενο ικανοποιεί, επομένως, την εμμονή για ενοποίηση των ομοσπονδιακών, χωρίς ωστόσο να αλλάζει κάτι στο πεδίο.
<P>
Το ίδιο ισχύει και για τη δεύτερη πρόταση, σχετικά με το ευρωπαϊκό ένταλμα συλλήψεως. Η έκδοση, σήμερα, είναι αδιαμφισβήτητα μια μάλλον μακροχρόνια διαδικασία που προστατεύει, όμως, τα ατομικά δικαιώματα. Το ευρωπαϊκό ένταλμα συλλήψεως θα μπορούσε να είναι ταχύτερο, αλλά αυτό δεν είναι καν σίγουρο, αφού και σε αυτήν την περίπτωση πρέπει να παίρνουμε προφυλάξεις. Ζητάμε, ιδιαίτερα, η δικαστική αρχή της χώρας εκτέλεσης του εντάλματος να μην περιοριστεί σε έναν ρόλο τυπικής καταχώρησης του αιτήματος μεταφοράς, αλλά να προβλεφθούν μέτρα διαφύλαξης προκειμένου να διασφαλιστεί η προστασία των ελευθεριών. Η ρήτρα αυτή είναιαπολύτως απαραίτητη, πολύ περισσότερο που, με τον ρυθμό που ακολουθούν οι προσχωρήσεις, δεν γνωρίζουμε καν ποιες χώρες θα είναι μέλη της Ευρωπαϊκής Ένωσης σε δέκα ή είκοσι χρόνια.
<P>
Η διαδικασία θα έπρεπε να ήταν ακόμα πιο περιοριστική, από τη στιγμή που ζητείται από τη χώρα εκτέλεσης του εντάλματος να παραδώσει ημεδαπό. Στην περίπτωση αυτή, πιστεύουμε ότι η φυσιολογική διαδικασία θα έπρεπε να είναι η έκδοση με την παραδοσιακή της μορφή, και όχι το ευρωπαϊκό ένταλμα συλλήψεως.

<SPEAKER ID=115 LANGUAGE="NL" NAME="Blokland">
. (NL) Υποστηρίζω την παρούσα έκθεση και προτείνω μία απόφαση πλαίσιο σχετικά με την καταπολέμηση της τρομοκρατίας. Καθώς η τρομοκρατία έχει συχνά διασυνοριακό χαρακτήρα, τα ευρωπαϊκά κράτη θα πρέπει να συνεργασθούν μεταξύ τους.
<P>
Το ευρωπαϊκό ένταλμα σύλληψης πιστεύω ότι είναι υπερβολικό σε ένα σημείο. Πρόκειται για τον αρνητικό κατάλογο και την κατάργηση του διπλού αξιοποίνου που προτείνει η Επιτροπή. Καθώς τα κράτη μέλη δεν δείχνουν την στιγμή αυτή εξαιρετική προθυμία για την παράδοση εγκληματιών, ένα γενικό ένταλμα σύλληψης και η παράλληλη κατάργηση του διπλού αξιοποίνου θα αντιμετώπιζαν σημαντικά προβλήματα. Διάφορα κράτη μέλη, όπως οι Κάτω Χώρες, θα καταβάλλουν βέβαια κάθε δυνατή προσπάθεια προκειμένου να αποφεύγουν την παράδοση κατηγορουμένων π.χ. για ευθανασία ή έκτρωση.
<P>
Για τον λόγο αυτόν υποστήριξα τις τροπολογίες των συναδέλφων Niall Andrews και Brian Crowley. Προτείνω να υπάρχει θετικός κατάλογος. Η πρόταση αυτή συνάδει και με την θέση του Συμβουλίου.
<P>
Το ευρωπαϊκό ένταλμα σύλληψης θα ισχύει επομένως μόνο για αξιόποινες πράξεις οι οποίες περιλαμβάνονται σε αυτόν τον κατάλογο. Έχω κατά νου δηλαδή ένα ένταλμα σύλληψης το οποίο να ισχύει για αξιόποινες πράξεις, το αξιόποινο των οποίων έχει εναρμονισθεί ήδη σε ευρωπαϊκό επίπεδο, όπως π.χ. η τρομοκρατία. Εφόσον αποδειχθεί θετική η λειτουργία αυτού του εντάλματος σύλληψης, μπορεί να αυξάνεται διαρκώς ο αριθμός των αξιόποινων πράξεων που περιλαμβάνονται στο θετικό κατάλογο. Ίσως μπορέσει όντως στο μέλλον να υπάρξει ένας αρνητικός κατάλογος. Όμως είναι πολύ νωρίς τώρα για κάτι τέτοιο. Δεν θα πρέπει να λησμονούμε ότι το ποινικό δίκαιο των κρατών μελών επηρεάζεται σε μεγάλο βαθμό από τις εθνικές παραδόσεις τους. Οι διαφορές μεταξύ των κρατών μελών είναι τη στιγμή αυτή παρά πολύ μεγάλες.
<P>
Καθώς απορρίφθηκαν οι τροπολογίες των κ. Andrews και Crowley, δεν μπορούμε να υποστηρίξουμε το δεύτερο μέρος της έκθεσης του κ. Watson σχετικά με το ευρωπαϊκό ένταλμα σύλληψης. Δεν θεωρούμε ιδιαίτερα χρήσιμο να ψηφίσουμε υπέρ ενός αρνητικού καταλόγου, τη στιγμή μάλιστα που το Συμβούλιο έχει συμφωνήσει για έναν θετικό κατάλογο.

<SPEAKER ID=116 LANGUAGE="DA" NAME="Bonde, Krarup, Okking, Sandbζk">
. (DA) Στηρίζουμε τον αγώνα κατά της τρομοκρατίας και θέλουμε να υπερασπίσουμε τη βασική αρχή ότι ο πολιτικός αγώνας πρέπει να διεξάγεται με δημοκρατικά μέσα σε δημοκρατικά κράτη. Οι λόγοι που ψηφίζουμε κατά της έκθεσης Watson σχετικά με την καταπολέμηση της τρομοκρατίας και το κοινό ευρωπαϊκό ένταλμα συλλήψεως οφείλονται στα εξής:
<P>
1. Επιχειρείται να περάσουν οι προτάσεις από το Κοινοβούλιο και το Συμβούλιο με τη διαδικασία του κατεπείγοντος, η οποία αποκλείει τη δυνατότητα για δημόσια συζήτηση επί του θέματος και δεν παρέχει δυνατότητα να διεξαχθεί μια ενδελεχής ανάλυση των συνεπειών που θα προκύψουν για τα δημοκρατικά δικαιώματα και την ασφάλεια δικαίου.
<P>
2. Το κοινό ευρωπαϊκό ένταλμα συλλήψεως θα συνεπιφέρει εναρμόνιση των ποινικών πλαισίων από το παράθυρο. Αυτό είναι άκρως προβληματικό, δεδομένου ότι υπάρχουν ριζικά διαφορετικές νομικές παραδόσεις στα κράτη μέλη. Παρομοίως, η εναρμόνιση και η θέσπιση ενός κοινού ορισμού της τρομοκρατίας θα προσκρούσει στις πολύ διαφορετικές πολιτικές πραγματικότητες των κρατών μελών.
<P>
3. Αντιτιθέμεθα για λόγους αρχής στη θέσπιση της δυνατότητας ελάττωσης της ποινής για άτομα που συνεργάζονται ανώνυμα κατά το έργο διαλεύκανσης εγκλημάτων, διότι αυτό μπορεί εύκολα να συνεπιφέρει ψευδείς καταγγελίες ή περιπτώσεις ατιμωρησίας σε σοβαρά εγκλήματα.
<P>
4. Επιχειρείται οι υποβληθείσες προτάσεις να περάσουν με γοργούς ρυθμούς υπό την πίεση των γεγονότων της 11ης Σεπτεμβρίου. Όμως οι προτάσεις δεν αφορούν αυτού του είδους γεγονότα, τα οποία ήδη απαγορεύονται και μπορούν να διωχθούν ποινικά σε όλα τα κράτη μέλη. Οι προτάσεις αντιθέτως αφορούν την αποκαλούμενη ευρωπαϊκή τρομοκρατία, η οποία με τον πολύ χαλαρό ορισμό που περιέχουν οι προτάσεις, μπορεί να καλύψει τα πάντα από τις δολοφονίες πολιτών της ΕΤΑ ώς τις πράξεις και εκφράσεις μεμονωμένων ατόμων και νόμιμων πολιτικών οργανώσεων.

<SPEAKER ID=117 NAME="Coelho">
. (ΡΤ) Η Ευρώπη πρέπει να συνεργαστεί πιο αποτελεσματικά για την καταπολέμηση της τρομοκρατίας, τόσο στο εσωτερικό της όσο και σε διεθνή κλίμακα. Για μας, είναι σαφές ότι η τρομοκρατία αποτελεί μία από τις μεγαλύτερες απειλές κατά της δημοκρατίας, της ελεύθερης άσκησης των ανθρωπίνων δικαιωμάτων και της οικονομικής και κοινωνικής ανάπτυξης. Η τρομοκρατία δεν είναι πρόσφατο φαινόμενο, αν και παρατηρήθηκε τα τελευταία χρόνια μία αύξηση των τρομοκρατικών δραστηριοτήτων με μία σημαντική αλλαγή όσον αφορά το χαρακτήρα των τρομοκρατικών εγκλημάτων (γεγονός που δημιουργεί νέες απειλές) και με χρήση νέων και πολύ πιο σύγχρονων μέσων, με αποτέλεσμα οι πραγματικές ή ενδεχόμενες συνέπειες αυτών των επιθέσεων να είναι κάθε φορά πιο ολέθριες και θανατηφόρες.
<P>
Τα τρομακτικά γεγονότα της 11ης Σεπτεμβρίου απέδειξαν κατά οδυνηρό τρόπο την πραγματικότητα αυτή, καθώς επίσης και την επείγουσα ανάγκη αποτελεσματικής αντιμετώπισης της συγκεκριμένης μάστιγας. Καθίσταται επομένως ιδιαίτερα σημαντικό για τα κράτη μέλη να διαθέτουν αποτελεσματική ποινική νομοθεσία για την καταπολέμηση της τρομοκρατίας και να εγκριθούν μέτρα προκειμένου να ενισχυθεί η αστυνομική και δικαστική συνεργασία καθώς επίσης και η συνεργασία σε διεθνές επίπεδο.
<P>
Η πρώτη μεταξύ των πρωτοβουλιών αυτών προτείνει την έγκριση ενός κοινού ορισμού των τρομοκρατικών ενεργειών και τον καθορισμό των ποινών (που θα πρέπει να είναι αποτελεσματικές, ανάλογες και αποτρεπτικές), οι οποίες θα πρέπει να αντανακλούν σε όλα τα κράτη μέλη τη σοβαρότητα των πράξεων αυτών. Επί του παρόντος υπάρχουν μεγάλες διαφορές από το ένα κράτος μέλος στο άλλο, ενώ μόνο έξι κράτη μέλη διαθέτουν ειδική νομοθεσία για την τρομοκρατία (ένα από αυτά είναι η Πορτογαλία) και επομένως έχει βασική σημασία η εναρμόνιση σε αυτό το επίπεδο, ούτως ώστε να μην έχουν τη δυνατότητα οι τρομοκράτες να επωφελούνται από αυτές τις διαφορές νομικής μεταχείρισης που υπάρχουν μεταξύ κρατών ή να εκμεταλλεύονται ορισμένα νομοθετικά κενά που προκύπτουν από τα γεωγραφικά όρια των ερευνών. Η δεύτερη πρωτοβουλία βασίζεται στην αρχή της αμοιβαίας αναγνώρισης των δικαστικών αποφάσεων. Έχει ως στόχο να αντικαταστήσει τις παραδοσιακές διαδικασίες έκδοσης (διότι, καθώς η έκδοση αποτελεί μία χρονοβόρα και περίπλοκη διαδικασία, δεν ανταποκρίνεται πλέον σε έναν χώρο χωρίς σύνορα) με ένα απλό σύστημα έκδοσης των εγκληματιών με βάση ένα ευρωπαϊκό ένταλμα σύλληψης, όπου αυτό το ευρωπαϊκό ένταλμα σύλληψης θα εκδίδεται σε ένα κράτος μέλος και θα εκτελείται σε όλη την επικράτεια της Ένωσης. Θα πρέπει όμως πάντα, σε κάθε περίπτωση, να ανταποκρίνεται στις ανησυχίες των ευρωπαίων πολιτών όσον αφορά τη διασφάλιση των ατομικών δικαιωμάτων.
<P>
Η έγκριση των προτάσεων αυτών θα είναι, επομένως, η αναμφισβήτητη απόδειξη ότι τα κράτη μέλη είναι διατεθειμένα να ενισχύσουν τη συνεργασία τους σε όλα τα επίπεδα για την καταπολέμηση της τρομοκρατίας.

<SPEAKER ID=118 NAME="Figueiredo">
. (ΡΤ) Είναι δύσκολο να συνοψίσω σε μία τόσο σύντομη επεξήγηση ψήφου αυτό που θα έπρεπε να υπογραμμισθεί όσον αφορά τις επικίνδυνες αρνητικές πτυχές που εμπεριέχουν αυτές οι προτάσεις της απόφασης πλαισίου της Επιτροπής και τις οποίες, κατά τρόπο ακατανόητο, υποστηρίζει η πορτογαλική κυβέρνηση.
<P>
Με πρόφαση την καταπολέμησης της τρομοκρατίας, η Ευρωπαϊκή Επιτροπή υποβάλλει προτάσεις που ήδη έχει προετοιμάσει, με πρωτοβουλία του Επιτρόπου κ. Antσnio Vitorino, ο οποίος, ξεπερνώντας κατά πολύ την αναγκαία συνεργασία μεταξύ των κρατών, επιχειρεί να προχωρήσει στην υπερεθνική διάσταση των κεντρικών πτυχών της δικαιοσύνης. Η έννοια της "τρομοκρατίας" που προτείνει η Επιτροπή επιτρέπει την "ποινικοποίηση" της δράσης εκείνων που αγωνίζονται για την εθνική ελευθερία και την κοινωνική αλλαγή, τους αγώνες και τις δράσεις των εργαζομένων και των πληθυσμών, με σαφείς συνέπειες για την πλήρη διασφάλιση των δημοκρατικών δικαιωμάτων και θεμελιωδών ελευθεριών. Η πρόταση για το "ευρωπαϊκό ένταλμα σύλληψης" , που έχει ως στόχο την κατάργηση της αρχής της διπλής ποινικοποίησης - αν και περιορισμένη - είναι ένας αυθεντικός "δούρειος ίππος" , σε μία στρατηγική η οποία θα αναπτύσσεται όλο και περισσότερο και την οποία θα δικαιολογούν οι "αναγκαιότητες" των μέσων που θα έχουν δημιουργηθεί προηγουμένως.
<P>
H έκθεση, παρά το γεγονός ότι τροποποιεί ορισμένες αρνητικές απόψεις των προτάσεων της Επιτροπής, εντάσσεται στην ίδια λογική. Για τον λόγο αυτόν την καταψήφισα.

<SPEAKER ID=119 NAME="Gorostiaga Atxalandabaso">
. (ΕΝ) Καταψήφισα την έκθεση, διότι δεν μνημονεύει όλες τις μορφές τρομοκρατίας. Αγνοεί παντελώς τις διάφορες εκφάνσεις της κρατικής τρομοκρατίας.
<P>
Όλοι γνωρίζουμε τους διάφορους τύπους τρομοκρατίας που χρησιμοποιεί η ισπανική κυβέρνηση από το 1975 μέχρι σήμερα. Αυτή η άρνηση να μνημονευθεί η κρατική τρομοκρατία, έστω και στις γενικές σκέψεις της έκθεσης, είναι λυπηρή.
<P>
Όλοι γνωρίζουμε άριστα, επίσης, ότι η αντιτρομοκρατική νομοθεσία όπως αυτή που προτείνεται με αυτόν τον τρόπο δεν εγγυάται δίκαιη δίκη σε ολόκληρη την ΕΕ. Έχουμε υπόψη μας ότι το τρέχον έτος 2001, η ισπανική κυβέρνηση χορήγησε χάρη σε βασανιστές, απελευθέρωσε υψηλόβαθμα στελέχη που είχαν ήδη καταδικαστεί διότι διεξήγαν "βρώμικο πόλεμο" και ανέχεται τα βασανιστήρια με τον πλέον αχαρακτήριστο τρόπο μέχρι αυτήν τη στιγμή.
<P>
Το Ευρωπαϊκό Κοινοβούλιο έκλεισε τα μάτια. Θα το μετανιώσουμε όλοι, διότι η πραγματικότητα αυτή δεν είναι πλέον εσωτερική υπόθεση ενός κράτους μέλους.

<SPEAKER ID=120 LANGUAGE="DE" NAME="Hager">
. (DE) Εμείς οι φιλελεύθεροι δεν μπορούμε να εγκρίνουμε την τροπολογία 34, επειδή η άμεση παραπομπή στον χάρτη των θεμελιωδών δικαιωμάτων, ο οποίος δεν έχει ακόμη νομική ισχύ, δεν είναι νομικά έγκυρη.
<P>
Σχετικά με το "ευρωπαϊκό ένταλμα σύλληψης" , προτιμούμε έναν θετικό κατάλογο και όχι τον αρνητικό κατάλογο που περιλαμβάνει η έκθεση, διότι έτσι δεν θίγεται η αρχή της νομιμότητας ως πυλώνας του ποινικού δικαίου.

<SPEAKER ID=121 NAME="Kirkhope">
 - (ΕΝ) Οι Βρετανοί Συντηρητικοί ψηφίσαμε υπέρ της έκθεσης Watson για να υπογραμμίσουμε τη συνεχιζόμενη διαρκή υποστήριξή μας στον πόλεμο κατά της τρομοκρατίας και για να επιβεβαιώσουμε ότι είμαστε αποφασισμένοι να διασφαλίσουμε ότι η Ευρωπαϊκή Ένωση παρουσιάζει ενιαίο μέτωπο εναντίον εκείνων που προσπαθούν να υπονομεύσουν τις αξίες μας και τον τρόπο ζωής μας.
<P>
Εντούτοις, διατηρούμε ορισμένες επιφυλάξεις σχετικά με κάποιες λεπτομέρειες αυτού του μέτρου. Ανησυχούμε ιδίως διότι, περιλαμβάνοντας περίπου 22 αδικήματα στο πεδίο εφαρμογής του εντάλματος συλλήψεως, το μέτρο αυτό προχωρεί περισσότερο από όσο είναι αναγκαίο για την αντιμετώπιση της άμεσης τρομοκρατικής απειλής.

<SPEAKER ID=122 NAME="Maaten, van der Laan">
. (NL) Οι ομάδες μας δεν είναι ικανοποιημένες με την πρόταση του Επιτρόπου κ. Vitorino σχετικά με το ευρωπαϊκό ένταλμα σύλληψης. Οι τροπολογίες που υιοθέτησε το Ευρωπαϊκό Κοινοβούλιο (έκθεση Watson) αποτελούν όμως σαφή βελτίωση σε σχέση με την πρόταση της Επιτροπής. Το σημαντικότερο ζήτημα για εμάς, δηλαδή η προστασία του φιλελευθέρου ολλανδικού ποινικού δικαίου μέσω της διευκρίνησης ότι το ευρωπαϊκό ένταλμα σύλληψης θα ισχύει αποκλειστικά για ένα περιορισμένο κατάλογο των λεγόμενων "ευρωεγκλημάτων" , δεν έχει ωστόσο επιλυθεί ακόμα.
<P>
Είμαστε υπέρ ενός ευρωπαϊκού εντάλματος σύλληψης, προκειμένου να μπορέσουμε να αντιμετωπίσουμε ακόμα αποτελεσματικότερα την τρομοκρατία και το οργανωμένο έγκλημα, όμως αποκλειστικά υπό τους εξής όρους: πρώτον, ότι οι συλλήψεις στην Ευρώπη θα πραγματοποιούνται αποκλειστικά στην βάση ενός θετικού καταλόγου "ευρωεγκλημάτων" και, δεύτερον, ότι ο κατάλογος των "ευρωεγκλημάτων" θα περιορίζεται σε σοβαρά αδικήματα, τα οποία είναι αξιόποινα σε όλα τα ευρωπαϊκά κράτη, όπως για παράδειγμα η δολοφονία.
<P>
Με κανέναν τρόπο δεν θα πρέπει το ευρωπαϊκό ένταλμα σύλληψης να ανατρέψει τη νομική πρακτική των Κάτω Χωρών στον τομέα των εκτρώσεων, της ευθανασίας και των ναρκωτικών.
<P>
Από ό,τι καταλαβαίνουμε από τις λίγες πληροφορίες που λάβαμε από το Συμβούλιο Υπουργών, το Συμβούλιο συζητά τη στιγμή αυτή έναν θετικό κατάλογο, ο οποίος φαίνεται ότι για την ώρα περιλαμβάνει τουλάχιστον 27 ευρέως οριζόμενα "ευρωεγκλήματα" . Το Συμβούλιο συζητά δηλαδή τώρα μία πρόταση ουσιαστικά διαφορετική από αυτήν της Επιτροπής. Καθώς το Κοινοβούλιο συζητά τη στιγμή αυτήν την αρχική πρόταση της Επιτροπής, μένει πίσω από τις εξελίξεις. Επιπλέον, φαίνεται ότι η ολλανδική κυβέρνηση τη στιγμή αυτή, μέσω του Συμβουλίου, μπορεί να αντιμετωπίσει πολλά από τα προβλήματα που έχουμε αποτελεσματικότερα από ό,τι εμείς μέσω του Κοινοβουλίου.
<P>
Το ζήτημα αυτό καταδεικνύει για άλλη μία φορά το έλλειμμα δημοκρατίας της ΕΕ: είναι μεν δυνατόν θεωρητικά να πραγματοποιεί ελέγχους η ολλανδική Κάτω Βουλή καθώς το Συμβούλιο αποφασίζει με ομοφωνία, όμως στην πράξη κάτι τέτοιο είναι δύσκολο, εξαιτίας της αδιαφάνειας του Συμβουλίου και της καθυστέρησης που παρατηρείται στη διάθεση των εγγράφων. Η σπουδή με την οποία συζητάται αυτό το ευαίσθητο ζήτημα επιδεινώνει ακόμα περισσότερο το πρόβλημα.
<P>
Για όλους αυτούς τους λόγους οι ομάδες μας θα υπερψηφίσουν τις τροπολογίες για την έκθεση Watson, διότι αυτές αποτελούν σαφή βελτίωση σε σχέση με την πρόταση της Επιτροπής, όμως θα απόσχουμε από την ψηφοφορία σχετικά με το νομοθετικό ψήφισμα.

<SPEAKER ID=123 LANGUAGE="SV" NAME="Malmstrφm, Paulsen και Olle Schmidt">
. (SV) Η καταπολέμηση της τρομοκρατίας είναι, και πολύ σωστά, ζήτημα άμεσης προτεραιότητας για την ΕΕ.Η καταπολέμηση της τρομοκρατίας δεν θα πρέπει ωστόσο να γίνεται σε βάρος της νομικής ασφάλειας.
<P>
Μας προξενεί ανησυχία το γεγονός ότι οι κυβερνήσεις της ΕΕ επιδιώκουν άρον άρον να εναρμονίσουν τη νομοθεσία των κρατών μελών σχετικά με την καταπολέμηση της τρομοκρατίας. Διαφορετικές νομικές παραδόσεις συγχωνεύονται εν μία νυκτί. Δημιουργείται έτσι ο κίνδυνος να υπονομευθεί η νομική ασφάλεια. Αυτό αφορά ιδιαίτερα την πρόταση της Επιτροπής για τον ορισμό της έννοιας της τρομοκρατίας. Θεωρούμε ότι ο ορισμός αυτός είναι υπερβολικά ευρύς και δίνει περιθώρια σε πάρα πολλές και διαφορετικές ερμηνείες. Ατομα που για πολιτικούς λόγους διαμαρτύρονται κατά του κρατούντος κοινωνικού συστήματος και χρησιμοποιούν παράνομα μέσα θα μπορούσαν εύκολα να εμπίπτουν στον προτεινόμενο ορισμό. Φυσικά δεν είναι λογικό να υπερβάλουμε τόσο ώστε να χαρακτηρίζουμε τρομοκράτες όσους διαμαρτύρονται κατά ενός κοινωνικού συστήματος το οποίο θεωρούν άδικο.
<P>
Απαιτούνται περισσότερο συγκεκριμένοι ορισμοί από αυτούς που έχουν υποβληθεί μέχρι τώρα σχετικά με το τι αποτελεί τρομοκρατία. Οι περισσότερο συγκεκριμένες τροπολογίες του Κοινοβουλίου για το ζήτημα αυτό είναι επομένως ευπρόσδεκτες. Το Ευρωπαϊκό Κοινοβούλιο και τα εθνικά κοινοβούλια θα πρέπει να μπορέσουν να διαδραματίσουν ουσιαστικό ρόλο πριν λάβει την τελική απόφαση το Συμβούλιο.

<SPEAKER ID=124 LANGUAGE="NL" NAME="Manders">
. (NL) Κυρία Πρόεδρε, καταψήφισα την έκθεση Watson για τους εξής λόγους:
<P>
Υποστηρίζω τα μέτρα κατά της τρομοκρατίας ανεπιφύλακτα και συνειδητοποιώ τη δυνατότητα και την ανάγκη στενής συνεργασίας μεταξύ των κρατών μελών της ΕΕ στον τομέα αυτόν. Το ευρωπαϊκό ένταλμα σύλληψης μπορεί να συμβάλει σημαντικά στην αποτελεσματικότητα της καταπολέμησης της τρομοκρατίας στην επικράτεια της Ευρώπης.
<P>
Θεωρώ χρήσιμο το ευρωπαϊκό ένταλμα σύλληψης. Ωστόσο το ζήτημα αυτό θα πρέπει να μελετηθεί και να σταθμιστεί ενδελεχέστερα, έτσι ώστε να μην αποβεί εις βάρος άλλων σημαντικών ζητημάτων. Το παρόν σχέδιο δεν προσφέρει επαρκείς εγγυήσεις προς τον σκοπό αυτόν και μπορεί να θέσει σε κίνδυνο τη φιλελεύθερη πολιτική των Κάτω Χωρών σε ζητήματα ποινικού δικαίου.
<P>
Προκειμένου να βρεθεί συμβιβαστική λύση, προσπάθησα να υποβάλω μέσω του εισηγητή τροπολογία με την οποία επιβάλλεται ο εξής όρος για το ευρωπαϊκό ένταλμα σύλληψης: μπορεί να εκδίδεται ευρωπαϊκό ένταλμα σύλληψης αποκλειστικά για αδικήματα τα οποία διαπράχθηκαν στο έδαφος του εκζητούντος κράτους.
<P>
Η τροπολογία αυτή απορρίφθηκε ωστόσο στην ομάδα εργασίας από τους σοσιαλιστές.
<P>
Καταψήφισα την πρόταση και διότι το Συμβούλιο αναμένεται να υιοθετήσει ένα διαφορετικό σχέδιο.
<P>
Είμαι λοιπόν υπέρ των μέτρων για την καταπολέμηση της τρομοκρατίας και υπέρ του ευρωπαϊκού εντάλματος σύλληψης, όχι όμως εις βάρος της φιλελεύθερης πολιτικής των Κάτω Χωρών σε ζητήματα ποινικού δικαίου.

<SPEAKER ID=125 LANGUAGE="NL" NAME="Meijer">
. (NL) Επικρατεί έντονη σύγχυση σχετικά με το φαινόμενο της τρομοκρατίας. Οι περισσότεροι τρομοκράτες δεν επιλέγουν οι ίδιοι να γίνουν τρομοκράτες, όμως αισθάνονται ότι αναγκάζονται, εξαιτίας της έλλειψης κατανόησης εκ μέρους των πολιτικών ηγετών στον αντιπολιτευτικό ρόλο τους και στις αντίθετες απόψεις τους, να καταφύγουν ως έσχατο μέσον σε ακραία και απαράδεκτα μέσα. Ορισμένοι σεβάσμιοι σήμερα ηγέτες, όπως οι ηγέτες του Ισραήλ, της Παλαιστίνης, της Νότιας Αφρικής και πολλών πρώην αποικιών, ξεκίνησαν την πολιτική τους σταδιοδρομία ως τρομοκράτες.
<P>
Η τρομοκρατία δεν μπορεί να καταπολεμηθεί μέσω της ακόμα μεγαλύτερης έλλειψης κατανόησης και καχυποψίας, αλλά μέσω της φροντίδας, προκειμένου να επιλυθούν γρήγορα και ειρηνικά τα προβλήματα που επικαλούνται οι τρομοκράτες. Οι πολιτικοί, οι οποίοι διαβλέπουν παντού τον κίνδυνο της τρομοκρατίας, αντιμετωπίζουν τον κίνδυνο να δημιουργήσουν ένα αστυνομοκρατούμενο κράτος, χωρίς ουσιαστικές ελευθερίες και δημοκρατικά δικαιώματα. Με τον τρόπο αυτό επικρατεί ακόμα περισσότερη πόλωση στο πολιτικό κλίμα, γεγονός που προσφέρει με τη σειρά του πρόσφορο έδαφος για την τρομοκρατία. Ο σεβασμός προς τον νόμο μειώνεται, εφόσον οι πολίτες νιώθουν ότι δεν προστατεύονται πλέον από αυθαίρετες συλλήψεις, παρατεταμένες προφυλακίσεις και αμφιλεγόμενες παραδόσεις προς άλλα κράτη. Το ίδιο ισχύει επίσης εφόσον εκφοβίζονται μέλη της αντιπολίτευσης τα οποία δεν είναι τρομοκράτες ή εφόσον μπορούν να φυλακιστούν πολίτες για πράξεις οι οποίες δεν είναι αξιόποινες στη χώρα τους.
<P>
Εφόσον δεν υπάρχουν επαρκείς εγγυήσεις για την πρόληψη τέτοιων φαινομένων, θεωρώ αντιπαραγωγική μία ευρωπαϊκή ρύθμιση και δεν πιστεύω ότι αυτή μπορεί να συμβάλει στην ουσιαστική καταπολέμηση της τρομοκρατίας.

<SPEAKER ID=126 NAME="Napoletano">
. (ΙΤ) Το Σώμα ενέκρινε μια τροπολογία συμβιβασμού σχετικά με τα νομοθετικά ψηφίσματα που αφορούν την έκθεση Watson για την καταπολέμηση της τρομοκρατίας και για το ευρωπαϊκό ένταλμα σύλληψης.
<P>
Και οι δύο τροπολογίες καλούσαν το Συμβούλιο να εφαρμόσει το άρθρο 40 της Συνθήκης για την Ένωση σε περίπτωση που δεν μπορέσει να επιτευχθεί ομοφωνία ή σε περίπτωση που η ομοφωνία επιφέρει σημαντική εξασθένιση της πρότασης.
<P>
Δυστυχώς, ένας μικρός αριθμός βουλευτών - μεταξύ των οποίων και οι ιταλοί συνάδελφοι της ΑΝ - εμπόδισαν να τεθεί σε ψηφοφορία μια προφορική τροπολογία που υποστηριζόταν από τον ίδιο τον εισηγητή, μια τροπολογία που, αν εγκρινόταν, θα αποσαφήνιζε καλύτερα την πολιτική βούληση του Κοινοβουλίου. Πράγματι, η προτροπή προς το Συμβούλιο να ψηφίσει σύμφωνα με το άρθρο 40 πρέπει να θεωρηθεί ως έσχατη επιλογή. Όλοι μας ευχόμαστε να μπορέσει το Συμβούλιο να βρει την ομοφωνία προς την κατεύθυνση των δεσμεύσεων που ανελήφθησαν από κοινού στη Γάνδη και υποστηρίχθηκαν τόσο ξεκάθαρα από το Ευρωπαϊκό Κοινοβούλιο με τη σημερινή του ψήφο.
<P>
Εμείς από την πλευρά μας, ως ιταλοί βουλευτές, θα αγωνιστούμε ακόμα, για να αλλάξει η κυβέρνησή μας τη θέση της και να δεχτεί να επεκτείνει τη διαδικασία ευρωπαϊκής σύλληψης σε όλα τα αδικήματα που προβλέπονται από την πρόταση της Ευρωπαϊκής Επιτροπής και να απορρίψει τη διαδικασία της έκδοσης, η οποία θα συνιστούσε κατάφωρη παραβίαση του πνεύματος και του γράμματος των δεσμεύσεων που ανελήφθησαν ομόφωνα και πανηγυρικά στη Γάνδη και στις Βρυξέλλες υπό τη συναισθηματική επήρεια της τραγωδίας της επίθεσης στους Δίδυμους Πύργους.
<P>
Εύχομαι, λοιπόν, καμία χώρα να μην εξασθενίσει σήμερα τη δέσμευσή της στην καταπολέμηση της τρομοκρατίας και δεν θέλω να είναι ακριβώς η δική μου, που πάντα συνέβαλλε στις προόδους της Ένωσης, αυτή που θα βρεθεί απομονωμένη.
<P>
Οι αποφάσεις αυτές είναι όλες στο χέρι της ιταλικής κυβέρνησης, αν μη τι άλλο επειδή θα ήταν απαράδεκτο να μπορέσει το βέτο της να θέσει σε κίνδυνο μια ολόκληρη πολιτική. Για αυτό και είναι σκόπιμη η αναφορά στο άρθρο 40 της Συνθήκης.

<SPEAKER ID=127 LANGUAGE="FR" NAME="Vachetta">
. (FR) Με την ψηφοφορία αυτή μας ζητείται σήμερα να χαρακτηρίσουμε πράξεις τρομοκρατίας αυτές που για μας είναι πράξεις αλληλεγγύης, πράξεις δικαιοσύνης. Για παράδειγμα, "η παρεμπόδιση ή η διακοπή στην παροχή ύδατος, ηλεκτρικού ρεύματος ή κάθε άλλης βασικής πηγής" . Αυτές οι πράξεις είναι γενικά ενέργειες εργαζομένων που οργανώνονται για να υπερασπιστούν τους όρους εργασίας τους, τις θέσεις εργασίας τους ή ακόμα και τα μέσα εργασίας τους, απέναντι στις ιδιωτικοποιήσεις που τους απειλούν. Πρόκειται για εργαζόμενους, όχι για Μπιν Λάντεν!
<P>
Η ουσία της πρότασης είναι να τιμωρείται ως τρομοκρατική ενέργεια ο,τιδήποτε αποσκοπεί στο να "απειλήσει ή να πλήξει ή να καταστρέψει τις πολιτικές, οικονομικές ή κοινωνικές δομές ενός κράτους" , δηλαδή κάθε αμφισβήτηση της αδικίας και της καθεστηκυίας τάξης: η κατάληψη του ΟΑΕΔ ή των γραφείων ευρέσεως εργασίας από ανέργους, για παράδειγμα, ή η κατάληψη άδειων σπιτιών από άστεγους ή ακόμη οι ευρωπαϊκές διαδηλώσεις εναντίον οργανισμών, όπως το ΔΝΤ, ο ΠΟΕ, η Διεθνής Τράπεζα.
<P>
Αυτός ο μηχανισμός τείνει κυρίως στην ποινικοποίηση του κοινωνικού κινήματος, αμφισβητώντας κάποια στοιχειώδη δικαιώματα.
<P>
Για τον λόγο αυτόν, καταψήφισα την έκθεση αυτή, που μας μετατρέπει σε τρομοκράτες.

<SPEAKER ID=128 LANGUAGE="NL" NAME="Van den Berg">
. (NL) Μετά την 11η Σεπτεμβρίου, ο Επίτροπος Vitorino δικαίως επέσπευσε την εφαρμογή των προηγούμενων συμφωνιών του Tampere, προκειμένου να επιτευχθεί αποτελεσματικότερη συνεργασία στον τομέα της καταπολέμησης της τρομοκρατίας και της αστυνομικής και δικαστικής συνεργασίας. Για τον λόγο αυτόν υποστηρίζουμε ανεπιφύλακτα την πρόταση σχετικά με την καταπολέμηση της τρομοκρατίας.
<P>
Επίσης, είμαστε υπέρ του ευρωπαϊκού εντάλματος σύλληψης. Ωστόσο δεν συμφωνούμε με την προσέγγιση που ακολουθεί η παρούσα πρόταση - τον αρνητικό κατάλογο - και θεωρούμε αυτήν την προσέγγιση ήδη ξεπερασμένη, διότι τη στιγμή αυτή το Συμβούλιο πολύ σωστά εξετάζει τη δυνατότητα ενός θετικού καταλόγου. Αυτό ακριβώς ζητούμε και περιμένουμε να λάβει εφέτος κιόλας σχετική απόφαση το Συμβούλιο.
<P>
Τα γεγονότα της 11ης Σεπτεμβρίου μας αναγκάζουν όντως να δράσουμε με ταχύτητα. Για το λόγο αυτό - και παρά τις ουσιαστικές αντιρρήσεις που έχουμε κατά του αρνητικού καταλόγου - δεν θα καταψηφίσουμε την πρόταση, αλλά θα απέχουμε της ψηφοφορίας, ελπίζοντας να προτείνουν η Ευρωπαϊκή Επιτροπή και το Συμβούλιο, εφέτος κιόλας, έναν συγκεκριμένο θετικό κατάλογο, ο οποίος να δώσει συγκεκριμένη μορφή μέσα στο 2001 στο ευρωπαϊκό ένταλμα σύλληψης.
<P>
Στο πλαίσιο αυτό περιμένουμε να γίνουν δεκτές οι βελτιώσεις, τις οποίες πρότεινε μεταξύ άλλων η αντιπροσωπεία μας του PvdA, σχετικά με τα αποδεικτικά στοιχεία, το δικαίωμα στην παρουσία συνηγόρου, περισσότερες δυνατότητες ακρόασης των υπόπτων και την αρχή του "ου δις δικάζειν (ne bis in idem)" .

<SPEAKER ID=129 LANGUAGE="NL" NAME="Van Lancker">
. (NL) Οι Βέλγοι βουλευτές της Ομάδας του ΕΣΚ απείχαν κατά την ψηφοφορία σχετικά με το ευρωπαϊκό ένταλμα σύλληψης.
<P>
Υποστηρίζουν τις προσπάθειες του Ευρωπαϊκού Κοινοβουλίου, προκειμένου να συμβάλουν στην ανάπτυξη του νομοθετικού πλαισίου για την καταπολέμηση της τρομοκρατίας.
<P>
Το ευρωπαϊκό ένταλμα σύλληψης αποτελεί ένα χρήσιμο μέσον, όμως οι Βέλγοι βουλευτές της Ομάδας του ΕΣΚ δεν συμφωνούν με τη γενική ισχύ του ευρωπαϊκού εντάλματος σύλληψης για αξιόποινες πράξεις οι οποίες τιμωρούνται με ποινή μεγαλύτερης του ενός έτους. Υποστηρίζουν την προσέγγιση του Συμβουλίου με τον θετικό κατάλογο, όπως ισχύει για το ένταλμα της Europol.
<P>
Έκθεση Gebhardt (A5-0398/2001)

<SPEAKER ID=130 NAME="Fatuzzo">
Κυρία Πρόεδρε, ψήφισα υπέρ της έκθεσης της κ. Gebhardt. Είμαι φυσικά υπέρ της καταπολέμησης κάθε αδικίας και αυτά που συμβαίνουν με το οργανωμένο έγκλημα είναι σοβαρή αδικία. Οι πολίτες πρέπει να προστατεύονται από ευρωπαίους δικαστές και ελπίζουμε σύντομα να υπάρχουν πραγματικά ευρωπαίοι δικαστές. Για να υπάρξουν, είναι απαραίτητο, όμως, να υπάρχει ένας ευρωπαϊκός ποινικός κώδικας, κυρία Πρόεδρε, όπως έχω ήδη ζητήσει επανειλημμένα. Και στην προκειμένη περίσταση επιμένω να υπάρξει ένας ευρωπαϊκός ποινικός και ένας ευρωπαϊκός δικονομικός κώδικας, διαφορετικά είναι ανώφελο να έχουμε ευρωπαίους δικαστές.

<SPEAKER ID=131 NAME="Αλυσανδράκης">
. Για δεύτερη φορά μέσα σε έξι μήνες έρχεται για συζήτηση στην Ολομέλεια του Ευρωπαϊκού Κοινοβουλίου έκθεση σχετική με τη σύσταση της EUROJUST. Έρχεται μάλιστα την ίδια μέρα που συζητείται ο Ευρωτρομονόμος και το Ευρωπαϊκό αΈνταλμα Σύλληψης. Η EUROJUST είναι ένας θεσμός που θα αποτελείται από έναν εκπρόσωπο από κάθε χώρα (εισαγγελέα, δικαστή ή αξιωματούχο της αστυνομίας) που θα έχει ευρύτατες και ανεξέλεγκτες αρμοδιότητες στην ανάκριση και την άσκηση ποινικής δίωξης. Θα έχει την εξουσία να διατάσσει, στην ουσία, τις αρχές οποιουδήποτε κράτους να ξεκινήσουν έρευνα ή να ασκήσουν ποινική δίωξη, ακόμη και να μετέχει η ίδια στις έρευνες, μέσω της σύστασης κοινών ομάδων δράσης. Το κράτος μέλος πρέπει να συμμορφώνεται προς τις υποδείξεις της, σε διαφορετική περίπτωση έχει υποχρέωση να αιτιολογεί ειδικά την άρνησή του.
<P>
Στην προηγούμενη συζήτηση, το επιχείρημα για την ανάγκη ίδρυσης της EUROJUST ήταν η καταπολέμηση της διασυνοριακής εγκληματικότητας, δηλαδή η αντιμετώπιση εγκλημάτων για τα οποία θα μπορούσε να υπάρξει σύγκρουση αρμοδιότητας μεταξύ δύο τουλάχιστον χωρών. Τώρα φαίνεται ότι οι ιθύνοντες της Ε.Ε. κρίνουν ότι δεν τους χρειάζονται προσχήματα. Στο νέο κείμενο, η νέα αυτή υπερ-αρχή θα μπορεί να παρεμβαίνει ακόμη κι αν το έγκλημα αφορά μία και μόνο χώρα. Φυσικά, μεταξύ των εγκλημάτων που θα ανήκουν στην αρμοδιότητα της EUROJUST είναι και η λεγόμενη τρομοκρατία.
<P>
Η EUROJUST στην επιτέλεση του ευαγούς έργου της θα συνεπικουρείται από 4 διαφορετικές βάσεις δεδομένων με ευαίσθητα προσωπικά δεδομένα : το ποινικό μητρώο που τηρείται σε κάθε κράτος για τους πολίτες του, το σύστημα πληροφοριών Σένγκεν, το ευρωπαϊκό δικαστικό δίκτυο και το αρχείο της EUROPOL. Ο μακροσκελής κατάλογος των προσωπικών δεδομένων περιλαμβάνει στοιχεία που αφορούν "φυλετική ή εθνοτική καταγωγή, πολιτικά φρονήματα, θρησκευτικές ή φιλοσοφικές πεποιθήσεις ή συμμετοχή σε συνδικαλιστικές οργανώσεις, καθώς και δεδομένα σχετικά με την υγεία και τη σεξουαλική ζωή" . Στην ουσία πρόκειται για τη νομιμοποίηση του φακελώματος μέσω ενός παρα-δικαστικού ευρωπαϊκού σώματος.
<P>
Αναμφίβολα, πρόκειται για έναν υπερσυγκεντρωτικό και αυταρχικό θεσμό, που καταργεί κάθε έννοια εθνικής κυριαρχίας. Αποτελεί επίσης πλήγμα στην περίφημη λειτουργική ανεξαρτησία της Δικαιοσύνης, για την οποία τόσο περηφανευόταν η αστική δημοκρατία. Δεν πρέπει να υπάρχει καμία αυταπάτη ότι ο στόχος όλου αυτού του νομικού οπλοστασίου δεν είναι κυρίως η πάταξη του κοινού ποινικού εγκλήματος. Μαζί με τον τρομονόμο, το ευρωπαϊκό ένταλμα σύλληψης και τον επερχόμενο ευρωεισαγγελέα επιχειρείται η δημιουργία ενός υπερεθνικού κατασταλτικού μηχανισμού που θα χρησιμοποιηθεί εναντίον των δημοκρατικών ελευθεριών και ειδικά εναντίον του λαϊκού κινήματος, όταν αυτό αντιστρατεύεται τις κυρίαρχες πολιτικο-οικονομικές επιλογές.
<P>
Για τους παραπάνω λόγους, οι Ευρωβουλευτές του ΚΚΕ καταψηφίσαμε την έκθεση.

<SPEAKER ID=132 LANGUAGE="NL" NAME="Blokland">
. (NL) Η δημιουργία της Eurojust - η οποία επιτρέπει τη συνεργασία μεταξύ των δικαστικών υπαλλήλων των διαφόρων κρατών μελών - μου φαίνεται θετική απόφαση.
<P>
Παρόλο που τα καθήκοντά της φαίνεται να περιορίζονται εκ πρώτης όψεως στον συντονισμό και στην παροχή συνδρομής, η Eurojust μπορεί να ζητά τη διεξαγωγή ερευνών και την άσκηση διώξεων.
<P>
Αυτό που με ανησυχεί είναι να μην εξελιχθεί με τον καιρό η Eurojust σε μία Ευρωπαϊκή Εισαγγελία. Διευκρινίζω ότι αναφέρομαι εδώ σε μία Γενική Ευρωπαϊκή Εισαγγελία ο διορισμός ενός Ευρωπαίου Εισαγγελέα υπεύθυνου για οικονομικά ζητήματα θα μπορούσε να είναι χρήσιμος και αναγκαίος. Έτσι θα μπορούσε να εξασφαλίζονται ικανοποιητικά τα οικονομικά συμφέροντα της Κοινότητας. Αναφέρομαι εδώ σε μία Ευρωπαϊκή Εισαγγελία με περιορισμένα καθήκοντα.
<P>
Η εναρμόνιση του ποινικού δικαίου σε επίπεδο Ευρωπαϊκής Ένωσης αποτελεί αναμφίβολα τη στιγμή αυτή ανεπιθύμητη και ανέφικτη πρόταση. Το εθνικό ποινικό δίκαιο συνδέεται στενά με την εθνική κυριαρχία των κρατών μελών και θα πρέπει να εγγράφεται σε ένα δημοκρατικό σύστημα δικαίου με επαρκείς δυνατότητες ελέγχου. Για τον λόγο αυτόν δεν είμαι υπέρμαχος της δημιουργίας μίας Ευρωπαϊκής Εισαγγελίας. Επιπλέον, μόνο μία εθνική εισαγγελική αρχή θα μπορεί να λαμβάνει δεόντως υπόψη τις πολιτιστικές πτυχές του εθνικού ποινικού δικαίου. Η απόφαση για την άσκηση μίας δίωξης θα πρέπει επίσης να λαμβάνεται από τα επιμέρους κράτη μέλη.
<P>
Ο Ολλανδός υπουργός δικαιοσύνης, ο κύριος Korthals, διαβεβαίωσε το Ευρωπαϊκό Κοινοβούλιο ότι η Eurojust δεν θα εξελιχθεί σε Ευρωπαϊκή Εισαγγελία. Εάν θελήσουμε κάποτε να δημιουργήσουμε μία Ευρωπαϊκή Εισαγγελία, αυτό δεν θα γίνει μέσω της Eurojust. Με την επιφύλαξη αυτή, η Ομάδα της Χριστιανικής Ένωσης (SGP) αποφάσισε να υπερψηφίσει την παρούσα πρόταση.

<SPEAKER ID=133 NAME="Coelho">
. (ΡΤ) Υπερψήφισα την πρόταση αυτή διότι εντάσσεται σε ένα συνεκτικό σύνολο μέτρων που μπορούν και πρέπει να συμβάλουν ώστε η Ευρώπη να μπορεί να συνεργάζεται κατά πιο αποτελεσματικό τρόπο στον αγώνα κατά της τρομοκρατίας, τόσο στο εσωτερικό της όσο και σε διεθνή κλίμακα.
<P>
Στην ίδια αυτή συνεδρίαση αξιολογήσαμε θετικά τις πρωτοβουλίες όσον αφορά την έγκριση ενός κοινού ορισμού των τρομοκρατικών ενεργειών και των ποινών, καθώς επίσης και την αντικατάσταση των παραδοσιακών διαδικασιών έκδοσης από ένα απλό σύστημα έκδοσης των εγκληματιών, βασισμένο στο ευρωπαϊκό ένταλμα σύλληψης.
<P>
Η πρόταση σχετικά με τη Eurojust έχει ως στόχο να βελτιώσει αποτελεσματικά τη συνεργασία μεταξύ των δικαστικών αρχών των κρατών μελών (διασφαλίζοντας την εγγύηση των θεμελιωδών δικαιωμάτων), διότι η καταπολέμηση της τρομοκρατίας, καθώς επίσης και όλων των μορφών εγκλήματος, θα πραγματοποιηθεί μόνο μέσω της ενίσχυσης της συνεργασίας των δικαστικών καθώς και των αστυνομικών αρχών (με ειδική έμφαση στο ρόλο που πρέπει να εκπληρώσει η Europol). Πρόκειται για ένα σημαντικό και φιλόδοξο σχέδιο, διότι το έγκλημα δεν γνωρίζει σύνορα. Με τον τρόπο αυτό, είναι σημαντικό να προωθηθεί η δικαστική συνεργασία, καθώς επίσης και η ανταλλαγή πληροφοριών μεταξύ των κρατών μελών. Οι πολίτες της Ευρωπαϊκής Ένωσης έχουν δικαίωμα να απαιτήσουν από την Ένωση να αντιμετωπίσει αποτελεσματικά το πρόβλημα των αυξημένων εγκληματικών απειλών κατά της ελευθερίας και των δικαιωμάτων τους. Για να πραγματοποιηθεί αυτό πρέπει να υιοθετηθεί μία νέα στρατηγική που συνίσταται στο συντονισμό όλων των προσπαθειών με σκοπό την καταπολέμηση και πρόληψη του εγκλήματος στο σύνολο της επικράτειας των κρατών μελών.
<P>
Έκθεση Lagendijk (A5-0386/2001)

<SPEAKER ID=134 NAME="Fatuzzo">
Κυρία Πρόεδρε, με την έκθεσή του, ο κ. Lagendijk παρουσίασε μια αίτηση ενισχύσεων υπέρ της πΓΔΜ. Είναι ασφαλώς θετικό το γεγονός ότι η Ευρωπαϊκή Ένωση δίνει ένα χέρι βοηθείας στην πρώην Γιουγκοσλαβική Δημοκρατία της Μακεδονίας στην κατεστραμμένη κατάσταση στην οποία βρίσκεται, ιδίως αφότου κατακλύστηκε, στο εσωτερικό της, από εμφύλιες συγκρούσεις. Ζητώ, όμως, και επιμένω και θα με ευχαριστούσε να δίνονταν αυτές οι ενισχύσεις σε όλα τα κράτη της Κεντροανατολικής Ευρώπης, τα οποία έχουν ανάγκη από οικονομική ενίσχυση, ύστερα από πάνω από πενήντα χρόνια κομουνιστικής δικτατορίας.
<P>
Έκθεση Fδrm (A5-0385/2001)

<SPEAKER ID=135 LANGUAGE="NL" NAME="Meijer">
 - (NL) Διαπιστώνω ότι κατά το τελευταίο διάστημα άρχισαν να συμβαίνουν αυτά που είχα προβλέψει τη 15η Μαρτίου και την 3η Μαΐου. Μπορείτε να τα διαβάσετε και στα πρακτικά. Είχα αναφέρει τότε ότι η δέσμευση για την παροχή πρόωρης βοήθειας προς την κυβέρνηση της Μακεδονίας, ο χαρακτηρισμός απελπισμένων Αλβανών ως τρομοκρατών και η διάθεση πόρων δεν θα συνέβαλλαν στην εξεύρεση λύσεων και στην επίτευξη ειρήνης και συμφιλίωσης, αλλά θα ενίσχυαν την βία στη χώρα αυτή.
<P>
Ένα μέρος του πληθυσμού και της κυβέρνησης της Μακεδονίας οραματιζόταν μία Μακεδονία χωρίς Αλβανούς ή, έστω, με απολύτως αφομοιωμένους πολίτες αλβανικής καταγωγής. Αυτό το τμήμα του πληθυσμού επεδίωκε την αγορά όπλων με πόρους που διέθετε η Ευρωπαϊκή Ένωση υπέρ των ειρηνευτικών προσπαθειών. Ελπίζω η τροποποίηση του συντάγματος να θέσει τέλος στην ιδέα ότι εντός των συνόρων της χώρας αυτής υπάρχει χώρος για έναν μόνο λαό και για μία μόνο γλώσσα και ότι όλα τα προβλήματα μπορούν να επιλυθούν αγνοώντας, ή ακόμη και καταδιώκοντας, την Αλβανική μειονότητα.
<P>
Εάν αντιστραφούν οι ρόλοι στο μέλλον, εφόσον οι Αλβανοί καταστούν η μεγαλύτερη πληθυσμιακή ομάδα, ελπίζω ότι θα επιδείξουμε τότε περισσότερη κατανόηση για τα αιτήματα της μακεδονικής μειονότητας από όση δείχνουμε τώρα για τους Αλβανούς. Εφόσον οι ενισχύσεις της Ένωσης χρησιμοποιούνται πλέον υπέρ της ειρήνης, της συμφιλίωσης και της ανασυγκρότησης, θα μπορούσα να συμφωνήσω με όλη μου την καρδιά.
<P>
Έκθεση Fδrm (A5-0410/2001)

<SPEAKER ID=136 LANGUAGE="NL" NAME="Meijer">
.- (NL) Οι τρεις περιοχές οι οποίες συνέχισαν να χρησιμοποιούν το παλαιό όνομα της χώρας μετά την εξαφάνιση της πρώην Γιουγκοσλαβίας από το χάρτη της Ευρώπης, δεν λειτουργούν πλέον ούτε καν ως χαλαρή ομοσπονδία. Ακόμη και η παράδοση του πρώην Προέδρου της χώρας στο Δικαστήριο της Χάγης, αποδείχτηκε ότι είχε αποφασισθεί αποκλειστικά από την κυβέρνηση εκείνου του τμήματος της ομοσπονδίας στο οποίο αυτός βρισκόταν.
<P>
Το Μαυροβούνιο δεν υπόκειται πλέον, εδώ και αρκετά χρόνια, στον τελωνειακό έλεγχο της Γιουγκοσλαβίας, ενώ το γερμανικό μάρκο, το οποίο είναι το επίσημο νόμισμα, θα αντικατασταθεί σύντομα από το ευρώ. Το Κοσσυφοπέδιο έχει αποσχισθεί δια της βίας από την ομοσπονδία, με την ενίσχυση των ξένων δυνάμεων, και η συντριπτική πλειονότητα των κατοίκων του επιθυμεί να παραμείνει η κατάσταση ως έχει. Ποτέ δεν θα δεχθεί την επιστροφή στην παλαιότερη κατάσταση, σε ένα κράτος το οποίο ήδη πριν από οκτώ χρόνια δεν αναγνώριζε.
<P>
Σήμερα η Γιουγκοσλαβία, στην πράξη, υφίσταται μόνο στο μυαλό πολιτικών και υπαλλήλων στο εξωτερικό της χώρας αυτής. Ως φίλος και γνώστης της πρώην Ομοσπονδιακής Γιουγκοσλαβίας λυπούμαι για την κατάσταση αυτή, δέχομαι όμως την πραγματικότητα την οποία επέλεξε ο ίδιος ο λαός της χώρας. Τώρα που εξαφανίστηκε και το τελευταίο κράτος με το όνομα Γιουγκοσλαβία, δεν αντιτίθεμαι πλέον στην παροχή χρηματοοικονομικής ενίσχυσης με στόχο την ανασυγκρότηση και την καταπολέμηση της φτώχειας προς τις τρεις ξεχωριστές περιοχές. Η βοήθεια αυτή θα μπορούσε επίσης να αποσκοπεί, έστω και παρά τη θέληση τους, στη ξεχωριστή ένταξη κάθε μίας στην Ευρωπαϊκή Ένωση.
<P>
Έκθεση Fδrm (A5-0411/2001)

<SPEAKER ID=137 LANGUAGE="NL" NAME="Meijer">
.- (NL) H πρώην τουρκική επαρχία της Βοσνίας-Ερζεγοβίνης δεν έχει εθνική υπόσταση. Τα σύνορά της εξαλείφθηκαν μάλιστα απολύτως μέσω της αναδιοργάνωσης των ορίων των επαρχιών από το παλαιό Βασίλειο της Γιουγκοσλαβίας το 1929, μέσω του διαχωρισμού σε μία σερβική και μία κροατική περιοχή με την συμφωνία του Sporazum του 1939 και μέσω της απόδοσης της επαρχίας το 1941 στην Κροατία, η οποία αποτελούσε δορυφόρο των ναζί.
<P>
Ο κύριος λόγος για τον οποίο το απελευθερωτικό κίνημα υπό την ηγεσία του Τίτο αποφάσισε το 1945 να δημιουργήσει τελικά μεταξύ της Σερβίας και της Κροατίας την Ομοσπονδιακή Δημοκρατία της Βοσνίας-Ερζεγοβίνης ήταν ότι θεωρούσε την περιοχή αυτή ένα χωνευτήρι, εντός του οποίου θα μπορούσε να δημιουργηθεί ένας σερβοκροατικός λαός. Στόχος ήταν να συγχωνευτούν κάποτε, η Σερβία, η Κροατία, η Βοσνία και το Μαυροβούνιο σε μία μεγάλη σερβοκροατική ομοσπονδιακή δημοκρατία, η οποία θα διαδραμάτιζε εντός της ομόσπονδης Γιουγκοσλαβίας τον ίδιο δεσπόζοντα ρόλο όπως η Ρωσία εντός της Σοβιετικής Ένωσης. Η Βοσνία-Ερζεγοβίνη δεν μπόρεσε να διαδραματίσει τον ρόλο του χωνευτηρίου. Όπως ακριβώς στην παλαιά Γιουγκοσλαβία, η πλειονότητα του πληθυσμού της αποτελείται σήμερα από Σέρβους και Κροάτες, οι οποίοι θεωρούν πατρίδες τους τις νέες όμορες χώρες, τη Σερβία ή την Κροατία, από τις οποίες πιστεύουν ότι αδίκως αποκόπηκαν.
<P>
Μου δίνεται η εντύπωση ότι εξακολουθούμε να αγνοούμε σε μεγάλο βαθμό το γεγονός αυτό, παρά την ομοσπονδιοποίηση της Βοσνίας η οποία συμφωνήθηκε στο Dayton. Χρειάζεται οικονομική υποστήριξη, όμως χωρίς τον όρο να ενισχυθούν τα κοινά διοικητικά όργανα. Εάν η ΕΕ χρηματοδοτούσε στο Βέλγιο τη μεταφορά αρμοδιοτήτων από τη Φλάνδρα και τη Βαλωνία προς την ομοσπονδιακή κυβέρνηση, θα είχε να αντιμετωπίσει θύελλα αντιδράσεων.
<P>
Έκθεση Lagendijk (A5-0386/2001) και
<P>
Εκθέσεις Fδrm (A5-0385, 0410, 0411/2001)

<SPEAKER ID=138 LANGUAGE="FR" NAME="Bordes και Cauquil">
. (FR) Καταψηφίσαμε τις εκθέσεις αυτές που δεν συνιστούν άλλο από οικονομική έκφραση της πολιτικής των μεγάλων ιμπεριαλιστικών δυνάμεων σε αυτήν την περιοχή του κόσμου. Αυτή η υποτιθέμενη "βοήθεια" προς τα Βαλκάνια, προορίζεται στην ουσία για την "ενίσχυση του ισοζυγίου πληρωμών και για ελάφρυνση σχετικά με εξωτερικές δημοσιονομικές δυσχέρειες" των χωρών αυτών, έτσι όπως περιγράφεται σε μια από τις εκθέσεις Fδrm (πΓΔΜ).
<P>
Οι μεγάλες δυνάμεις φέρουν μείζονα ευθύνη για τη διάλυση της πρώην Γιουγκοσλαβίας. Είναι ένοχες για τους βομβαρδισμούς που δεν έπληξαν μόνο τις περιοχές στόχους, αλλά και τις γειτονικές περιοχές, έστω και μόνο ωθώντας στην εξορία ένα μέρος του πληθυσμού του Κοσσυφοπεδίου. Η διπλωματία της κυμαινόμενης γεωμετρικής προόδου, που υποστηρίζει πότε τους μεν και πότε τους δε, στοιχηματίζοντας πάνω στις εθνικές αντιθέσεις και μάλιστα υποδαυλίζοντάς τις, δεν κομίζει ειρήνη στην περιοχή, αλλά σπέρνει πόλεμο.
<P>
Η ψήφος μας κατά των εκθέσεων αυτών εκφράζει την αντίθεσή μας προς τη συνολική πολιτική των ιμπεριαλιστικών δυνάμεων στα Βαλκάνια, καθώς και προς τις επεμβάσεις τους.

<SPEAKER ID=139 NAME="Fatuzzo">
Από το έγγραφο για το μέλλον της Ευρωπαϊκής Ένωσης σε σχέση με το Συμβούλιο του Λάκεν δεν είμαι ικανοποιημένος, κυρία Πρόεδρε, παρότι το υπερψήφισα, γιατί δεν αναφέρει ότι η Ευρωπαϊκή Ένωση, στο μέλλον, πρέπει να έχει αρμοδιότητα να νομοθετεί για τα ευρωπαϊκά συνταξιοδοτικά συστήματα. Και τα δεκαπέντε κράτη μέλη, συν τα άλλα δώδεκα που έχουν ζητήσει να μπουν στην Ευρωπαϊκή Ένωση, έχουν συνταξιοδοτικά συστήματα με έλλειμμα. Δεν στάθηκαν ικανά, τα εθνικά κράτη, να διαχειριστούν τα ταμεία τους. Τι καλύτερη απόδειξη ότι μόνο η Ευρωπαϊκή Ένωση θα μπορέσει να λύσει τα προβλήματα των εργαζομένων, που παραδίδουν τα χρήματά τους στα εθνικά κράτη και έπειτα δεν τα ξαναβρίσκουν πια, όταν φθάσουν στα γεράματα; Ίσως - ελπίζω, είμαι βέβαιος - η Ευρωπαϊκή Ένωση να ξέρει να διαχειριστεί καλύτερα τα συνταξοδοτικά ταμεία των ευρωπαίων πολιτών.

<SPEAKER ID=140 NAME="Crowley">
Όσον αφορά την παρούσα έκθεση για το μέλλον της Ευρωπαϊκής Ένωσης, και ιδίως το Συμβούλιο του Λάκεν, υπάρχουν ορισμένα σημεία τα οποία θα μπορούσα να υποστηρίξω, καθώς επιθυμούμε να χαράξουμε ένα νέο και πιο δυναμικό μέλλον για την Ευρωπαϊκή Ένωση. Εντούτοις, η κατάθεση και η αποδοχή προτάσεων οι οποίες σχεδόν συμφωνούν με ένα σύνταγμα για το μέλλον της Ευρώπης, με βάση την υπόθεση εργασίας ότι κάτι τέτοιο θα συμβεί οπωσδήποτε, χωρίς να λάβουμε υπόψη, ή να διεξαγάγουμε διαβουλεύσεις με τους πολίτες, είναι απαράδεκτη. Αναφέρθηκε επίσης το δημοκρατικό έλλειμμα και η ανάγκη στενής συνύφανσης όλων των τμημάτων του κοινωνικού ιστού.
<P>
Με μια συνέλευση, καταλήγουμε στην επιλογή λίγων μη κυβερνητικών οργανώσεων που υποτίθεται ότι εκπροσωπούν την πλειονότητα των πολιτών της Ευρωπαϊκής Ένωσης. Εντούτοις, όταν έλθει η ώρα της υλοποίησης όσων προκύψουν από αυτήν τη συνέλευση, πόσες χώρες θα διεξαγάγουν δημοψήφισμα ώστε να επιτρέψουν στους πολίτες να επικυρώσουν το μέλλον που επιθυμούν; Αυτός είναι ο λόγος για τον οποίο απείχα από την ψηφοφορία για αυτήν τη συγκεκριμένη έκθεση.

<SPEAKER ID=141 LANGUAGE="FR" NAME="Dehousse">
Σχετικά με το ψήφισμα για το μέλλον της Ένωσης, οι λόγοι, για τους οποίους δεν μπόρεσα να εκφράσω θετική ψήφο είναι πολυάριθμοι και από αυτούς αναφέρομαι εδώ σε δύο. Πρώτον, το Κοινοβούλιο όφειλε να πάψει να επιδεικνύει υπερβολική ατολμία, αποφεύγοντας μια κατά μέτωπο προσέγγιση των κρίσιμων ζητημάτων που αφορούν το μέλλον της ευρωπαϊκής οικοδόμησης και περιοριζόμενο απλώς στην παροχή κάποιων, εντελώς καλλωπιστικών εξάλλου, υποδείξεων προς όσους πρόκειται στην πραγματικότητα να εκπληρώσουν τα δικά μας καθήκοντα. Και ακόμη, το Κοινοβούλιο προκαλεί βλάβη στον εαυτό του, δείχνοντας προτίμηση στην κοινοβουλευτική εμπειρία του μελλοντικού προέδρου της συνταγματικής συνέλευσης, εις βάρος μιας εκτελεστικής αρμοδιότητας, ενώ η Επιτροπή, και ιδιαίτερα ο Επίτροπος Barnier, δικαίως υπενθυμίζει με κάθε ευκαιρία ότι η εμπιστοσύνη των κυβερνήσεων στο πρόσωπο του προέδρου της συνταγματικής συνέλευσης θα αποτελέσει αποφασιστικό στοιχείο για την προσδοκώμενη επιτυχία της τελευταίας.

<SPEAKER ID=142 LANGUAGE="FR" NAME="Berthu">
. (FR) Το Ευρωπαϊκό Κοινοβούλιο, προκειμένου να γνωμοδοτήσει για την προετοιμασία της προσεχούς Διακυβερνητικής Διάσκεψης, μόλις ενέκρινε ένα πολύ περίεργο ψήφισμα. Δεν μπαίνει καν στον κόπο να αναφέρει τα τέσσερα θέματα, που σύμφωνα με το Συμβούλιο της Νίκαιας, πρέπει να χρησιμεύσουν ως βάση για τη μελλοντική συζήτηση (κατανομή αρμοδιοτήτων, απλούστευση, Χάρτης των θεμελιωδών δικαιωμάτων, ρόλος των εθνικών κοινοβουλίων), αλλά επιδίδεται σε μια μακροσκελή απαρίθμηση των παραδοσιακών απαιτήσεων των φεντεραλιστών σε όλους τους τομείς. Ως επιστέγασμα όλων αυτών προβάλλει το αίτημα ενός "συντάγματος για την Ένωση" , λέξη που δεν εμφανίζεται στα συμπεράσματα της Νίκαιας, αλλά που, εντούτοις, κατά τη γνώμη του Σώματος θα έπρεπε να συνιστά τον "στόχο" της ΔΚΔ.
<P>
Το Ευρωπαϊκό Κοινοβούλιο θα έπραττε καλύτερα να εγκύψει σοβαρά στην ανάλυση της δήλωσης αριθ. 23 του Συμβουλίου της Νίκαιας, που δεν αναφέρει τον στόχο ενός Ευρωπαϊκού συντάγματος, αλλά τον στόχο μιας βελτίωσης "της δημοκρατικής νομιμότητας και της διαφάνειας της Ένωσης" , πράγμα που μας φαίνεται πολύ διαφορετικό, και μάλιστα ακριβώς αντίθετο. Στην πραγματικότητα, το σύνταγμα θα συνεπαγόταν την εγκαθίδρυση μιας ανώτατης υπερεθνικής εξουσίας, ακόμη και για θεμελιώδη ζητήματα, η οποία θα απομάκρυνε ακόμη περισσότερο την Ευρώπη από τους λαούς της και θα αποδυνάμωνε ακόμη περισσότερο τη δημοκρατική της νομιμότητα.
<P>
Μήπως το Συμβούλιο της Νίκαιας έκλινε προς κάποιον άλλο στόχο όταν, ανάμεσα στα τέσσερα θέματα που προέκρινε για την ημερήσια διάταξη της μελλοντικής ΔΚΔ, ανέφερε τον "ρόλο των εθνικών κοινοβουλίων μέσα στο ευρωπαϊκό οικοδόμημα" ; Αυτό το "μέσα" δείχνει ωραιότατα ότι είναι επείγουσα πλέον η επανεισαγωγή των εθνικών Κοινοβουλίων "στο εσωτερικό" των μηχανισμών των ευρωπαϊκών αποφάσεων, προκειμένου να αποκατασταθούν έτσι οι δεσμοί με τους λαούς.
<P>
Όμως, το Κοινοβούλιο βρίσκεται πολύ μακριά από αυτή την ουσιαστική συζήτηση, εφόσον στο ψήφισμά του δεν αναφέρει ούτε λέξη για αυτό. Το Συμβούλιο του Laeken, βέβαια, μπορεί, πάντα, εφόσον το θελήσει, να αιθεροβατεί και αυτό και να ίπταται στα νέφη του φεντεραλισμού, όμως εμείς του συνιστούμε, αν θέλει να ανταποκριθεί στα αληθινά προβλήματα της Ευρώπης, να ακολουθήσει μάλλον τον προσανατολισμό ο οποίος εγκαινιάστηκε από το Συμβούλιο της Νίκαιας.

<SPEAKER ID=143 LANGUAGE="FR" NAME="Bordes και Cauquil">
. (FR) Λέγεται ότι αυτή η σύνοδος κορυφής πρέπει να προβεί σε "απολογισμό των τελευταίων μηνών και να προετοιμάσει το μέλλον" . Για τους εργαζόμενους της Ευρωπαϊκής Ένωσης, ο απολογισμός συνίσταται σε δεκάδες χιλιάδες απολύσεις στη Moulinex, στη Sabena, στην ΑΟΜ, στη Danone, σε συναφείς με την πληροφορική επιχειρήσεις και στη δική σας τη δήθεν νέα οικονομία, όπου πραγματοποιούνται περισσότερες απολύσεις από ό,τι προσλήψεις. Ο απολογισμός για τα λαϊκά στρώματα είναι ένα δυσβάσταχτο επίπεδο ανεργίας, είναι η αύξηση της αβεβαιότητας και της φτώχειας, του αναλφαβητισμού και της έλλειψης περίθαλψης.
<P>
Όταν οι εισηγητές εκφράζουν την ευχή να ληφθεί υπόψη "η πολιτική, οικονομική και κοινωνική πρόοδος, η ασφάλεια και η ευημερία των πολιτών" από την "εγκαθίδρυση ενός οικονομικού και νομισματικού συστήματος ισορροπημένου μέσω της εδραίωσης μιας πολιτικής, οικονομικής και κοινωνικής συνοχής, (...) μέσω της ενίσχυσης της πολιτικής απασχόλησης" , δεν κάνουν τίποτα άλλο από το να επαναλαμβάνουν κούφια λόγια που χρησιμοποιούνται από όσους δεν γνωρίζουν τι σημαίνει φόβος της ανεργίας και αβεβαιότητα για το αύριο.
<P>
Κατά τα λοιπά, η σύσταση μιας συνταγματικής συνέλευσης επιφορτισμένης με την προετοιμασία του μέλλοντος της Ευρώπης και με την αναθεώρηση των Συνθηκών, καθώς και το όνομα και μόνο του ατόμου το οποίο, στη Γαλλία, προαλείφεται για την προεδρία της, του Ζισκάρ ντ' Εστέν, δείχνει ως ποιο βαθμό η συνταγματική αυτή συνέλευση θα είναι απομακρυσμένη από τα συμφέροντα των εργαζομένων και των λαών του μόχθου της Ευρώπης.
<P>
Εμείς καταψηφίσαμε την πρόταση.

<SPEAKER ID=144 NAME="Figueiredo">
. (ΡΤ) Η έκθεση εντάσσεται στη στρατηγική εκείνων που προσβλέπουν στην επόμενη Διακυβερνητική Διάσκεψη ως ένα ακόμη ποιοτικό και σημαντικό βήμα προς τη φεντεραλιστική ολοκλήρωση της ΕΕ, υπό την κυριαρχία των μεγάλων δυνάμεων, που υποχρεωτικά θα θέσει σε κίνδυνο την κυριαρχία χωρών όπως η Πορτογαλία. Υποστηρίζει την επιτάχυνση της προετοιμασίας μίας νέας Συνθήκης που θα εμβαθύνει τη φεντεραλιστική ολοκλήρωση, "παραγνωρίζοντας" τα διδάγματα και τα πολιτικά συμπεράσματα στα οποία οδήγησε η απόρριψη της Συνθήκης της Νίκαιας από τον λαό της Ιρλανδίας.
<P>
Μεταξύ αναρίθμητων άλλων πτυχών που επικρίνω, υποστηρίζει τη δημιουργία μίας "συνέλευσης" - την οποία ορισμένοι θεωρούν ως "συντακτική συνέλευση" - που διαγράφεται ως όργανο από το οποίο θα εξαρτηθεί η άσκηση της αποκλειστικής αρμοδιότητας των κυβερνήσεων και των εθνικών κοινοβουλίων όσον αφορά την αναθεώρηση των Συνθηκών, ενώ όσον αφορά τη σύνθεσή της διασφαλίζεται μόνο η συμμετοχή των μεγάλων εθνικών κομμάτων, γεγονός που περιορίζει τη συμμετοχή κομμάτων με διαφορετικές πολιτικές θέσεις σχετικά με την Ευρώπη, και θέτει σε αμφισβήτηση την πολυφωνία και την αυθεντικά ανεξάρτητη και δημοκρατική συμμετοχή των εθνικών κοινοβουλίων.
<P>
Για το λόγο αυτό η ψήφος μου είναι αρνητική.

<SPEAKER ID=145 NAME="Hyland">
. (ΕΝ) Θα ήθελα να γραφεί στα πρακτικά ότι καταψήφισα ορισμένες από τις προτάσεις που περιέχονται στην έκθεση Leinen και Mendez de Vigo για τη σύνοδο κορυφής του Λάκεν.
<P>
Θα ήθελα να υπογραμμίσω το γεγονός ότι καταψήφισα την παράγραφο 4(δ) με την οποία ζητείται "η κατάργηση του διαχωρισμού μεταξύ των υποχρεωτικών και των μη υποχρεωτικών δαπανών" . Πρόκειται για άλλο ένα ανοίκειο πλήγμα κατά της ΚΓΠ, η οποία μας έχει εξυπηρετήσει πολύ μέχρι σήμερα. Δεν πιστεύω ότι μια τέτοια κίνηση είναι συμφέρουσα για το μέλλον της Ένωσης. Η ΚΓΠ αποτελεί τον ακρογωνιαίο λίθο στον οποίο στηρίχθηκε η οικοδόμηση της Κοινότητας. Συνεχίζει να αντιπροσωπεύει σιγουριά σε ένα δυσχερές οικονομικό κλίμα.
<P>
Λόγω της έγκρισης του προαναφερθέντος κειμένου και άλλων προτάσεων, απείχα από την τελική ψηφοφορία. Λυπάμαι βαθειά, διότι 430 βουλευτές του Σώματος ψήφισαν εναντίον αυτής της θεμελιώδους πολιτικής, της ΚΓΠ, όπως υπογράμμισα ενωρίτερα.
<P>
Η Ευρωπαϊκή Ένωση απετέλεσε κατά το παρελθόν ανάχωμα κατά της ύφεσης. Προσέφερε τεράστια πλεονεκτήματα στη χώρα μου, την Ιρλανδία και γνωρίζω ότι θα συνεχίσει να αποτελεί στο μέλλον φάρο για τους πολίτες της Ευρώπης. Αλλά δεν πρέπει να αποξηλώσουμε τις χρήσιμες δομές και να αφήσουμε τους αγρότες μας και τις οικογένειές τους μόνους.

<SPEAKER ID=146 NAME="Κόρακας">
. Είναι προφανές ότι τα σχέδια για το μέλλον της Ε.Ε. διαπνέονται από την πρόθεση ακόμη μεγαλύτερης εξυπηρέτησης των συμφερόντων του μεγάλου κεφαλαίου, και εδραίωσης της ιμπεριαλιστικής νέας τάξης. Προωθείται παραπέρα μια άκρατη νεοφιλελεύθερη πολιτική, με όλα όσα αυτή συνεπάγεται για τους λαούς. Επιβάλλεται κατά συνέπεια η μεγαλύτερη, μαζικότερη και δυναμικότερη ανάπτυξη των αντιδράσεων των εργαζομένων και γενικότερα των λαών μας, για να ανακοπεί η προώθηση αυτής της πολιτικής, για ριζική αλλαγή πορείας.
<P>
Η προοπτική στρατιωτικοποίησης της Ευρώπης, συρρίκνωσης της εθνικής ανεξαρτησίας και της λαϊκής κυριαρχίας, ουσιαστικού περιορισμού των κοινωνικών και δημοκρατικών δικαιωμάτων των πολιτών, ολομέτωπης επίθεσης στο εργατικό κίνημα και στο βιοτικό επίπεδο των εργαζομένων, παραμένει ο κεντρικός στόχος της νέας μεταρρύθμισης που επιδιώκεται από το Ευρωπαϊκό Συμβούλιο του Λάακεν και αργότερα από τη Διακυβερνητική Διάσκεψη.
<P>
Η ευρεία συμμετοχή εθνικών και ευρωπαϊκών φορέων και οργάνων που προτείνεται δεν αντιστρέφει, δεν ανατρέπει αυτή τη πολιτική, αλλά εξασφαλίζει συνενόχους στην υλοποίησή της. Η συμμετοχή όλων αυτών των φορέων δεν αλλάζει την ουσία της συζήτησης, ούτε δίνει ουσιαστική δυνατότητα παρέμβασης, αφού εκτός των άλλων δεν θα έχει αποφασιστικό χαρακτήρα, αλλά απλώς συμβουλευτικό. Δίνει από την άλλη την ευκαιρία στις κυρίαρχες δυνάμεις να προχωρήσουν σε παραπέρα εφαρμογή των σχεδίων τους με νομιμοφάνεια και δημοκρατική επίφαση. Καταβάλλεται μια προσπάθεια άμβλυνσης της αναμενόμενης λαϊκής αντίδρασης, που υπήρξε στις προηγούμενες αναθεωρήσεις των Συνθηκών, στο Μάαστριχτ, το Αμστερνταμ και τη Νίκαια. Γι' αυτό δοκιμάζεται και πάλι η ίδια μέθοδος που χρησιμοποιήθηκε και για την λεγόμενη "Χάρτα των δικαιωμάτων".
<P>
Τα αποτελέσματα όμως αυτής της μεθόδου δοκιμάστηκαν στη πράξη και απέδειξαν ότι η ευρύτερη συμμετοχή όχι μόνο δεν οδήγησε στη κατοχύρωση και διεύρυνση των ατομικών και κοινωνικών δικαιωμάτων, σύμφωνα με τις σύγχρονες ανάγκες, αλλά αντίθετα τα δικαιώματα αυτά συρρικνώθηκαν σύμφωνα με τις επιταγές του μεγάλου κεφαλαίου, προκαλώντας έντονες λαϊκές αντιδράσεις.
<P>
Οι εργαζόμενοι αγωνίζονται και θα συνεχίσουν να αγωνίζονται για να περιορίσουν τις αρνητικές επιπτώσεις αυτών των σχεδίων και αποφάσεων και σε αυτό τον αγώνα τους θα αξιοποιήσουν όλες τις δυνατότητες που υπάρχουν. Όμως, δεν ξεγελιούνται ούτε αποπροσανατολίζονται, ο αγώνας τους γίνεται όλο και πιο έντονος και η αντεπίθεσή τους όλο και πιο ουσιαστική και δυναμική για μια άλλη Ευρώπη, για άλλους, λαϊκούς θεσμούς, που θα εξυπηρετούν τα δικά τους συμφέροντα, την ειρήνη και τη συνεργασία, στη βάση του αμοιβαίου οφέλους, τον πραγματικό και όχι κατ' επίφαση σεβασμό όλων των ατομικών και συλλογικών τους δικαιωμάτων.

<SPEAKER ID=147 LANGUAGE="NL" NAME="Meijer">
.- (NL) Εάν θεωρούμε την Ευρωπαϊκή Ένωση υπερκράτος και όχι μία ένωση η οποία βασίζεται στη συνεργασία μεταξύ ελευθέρων λαών, οι οποίοι επιθυμούν να αντιμετωπίσουν από κοινού τα διασυνοριακά τους προβλήματα, θα πρέπει να διαπιστώσουμε ότι το υπερκράτος αυτό χαρακτηρίζεται από σημαντικό έλλειμμα δημοκρατίας. Λαμβάνονται πάρα πολλές αποφάσεις στο παρασκήνιο, μέσω μυστικών διαβουλεύσεων μεταξύ των ιθυνόντων των κρατών που έχει καταβροχθίσει η ένωση. Εάν κάποιος ηγέτης συμφωνήσει σε μία απόφαση η οποία είναι αντίθετη προς τις επιθυμίες του κοινοβουλίου της χώρας του, μπορεί πάντοτε να κατηγορήσει τα άλλα κράτη μέλη για τις αποφάσεις αυτές.
<P>
Το υπερκράτος αυτό διαθέτει μεν ένα άμεσα εκλεγμένο Κοινοβούλιο, το οποίο μπορεί να συζητά οιοδήποτε ζήτημα, όμως το Κοινοβούλιο αυτό, αντίθετα από τα εθνικά κοινοβούλια, δεν διαθέτει δικαίωμα πρωτοβουλίας, ούτε και τον τελευταίο λόγο σχετικά με ζητήματα νομοθεσίας, προϋπολογισμού και δημιουργίας συμμαχιών. Μπορεί να εκφράζει αντιρρήσεις κατά νομοθετικών προτάσεων της Ευρωπαϊκής Επιτροπής, μόνο εφόσον υπάρχουν περισσότερες θετικές ψήφοι από αποχές, απουσίες και αρνητικές ψήφους συνολικά.
<P>
Χάρη σε αυτό το έλλειμμα δημοκρατίας, μεγάλες επιχειρήσεις διαθέτουν πολύ περισσότερη επιρροή από όση διαθέτουν οι επιμέρους πολίτες ή οι οργανώσεις τους σε μία κανονική δημοκρατία. Σωστά ζητούν και οι δύο εισηγητές περισσότερη δημοκρατία. Συγχρόνως όμως ζητούν να συνεχιστεί και η μακρόχρονη εξέλιξη προς την κατεύθυνση περισσότερης εναρμόνισης και περισσότερου συγκεντρωτισμού. Οι πολίτες της ΕΕ δεν έχουν να κερδίσουν τίποτα από την αύξηση της ισχύος του τεράστιου διοικητικού μηχανισμού της ΕΕ, στον οποίο δύσκολα έχουν επιρροή. Για τον λόγο αυτόν, το κόμμα μου, το Socialistische Partij van Nederland, απορρίπτει αυτό το μέρος των προτάσεων.

<SPEAKER ID=148 LANGUAGE="FR" NAME="Poos">
. (FR) Δικαίως η έκθεση Leinen - Mendez de Vigo έλαβε μαζική υποστήριξη εκ μέρους της ολομέλειας.
<P>
Προτείνοντας μια πιο δημοκρατική, πιο διαφανή και πιο αποτελεσματική μέθοδο για τη μεταρρύθμιση της Συνθήκης, το ψήφισμα του Ευρωπαϊκού Κοινοβουλίου επιχειρεί πράγματι να επανορθώσει ένα δεδομένο που επιβεβαιώνεται από όλες τις δημοσκοπήσεις: την αδιαφορία των πολιτών απέναντι στην οικοδόμηση της Ευρώπης.
<P>
Πρέπει να ελπίσουμε ότι η σύνοδος κορυφής του Laeken θα επιτύχει, μέσω της εντολής για την συνταγματική συνέλευση, τη δημιουργία των απαραίτητων όρων για ένα πιο λογικό και ισορροπημένο θεσμικό σχέδιο.
<P>
Οι πολίτες θα αναγνωρίσουν πάλι τον εαυτό τους στο ευρωπαϊκό σχέδιο, αν οι συμμετέχοντες στη σύνοδο κορυφής επιτύχουν να τους παρουσιάσουν πολιτικούς στόχους για τους οποίους είναι χρήσιμο και απαραίτητο να μάχονται.
<P>
Για την υλοποίησή τους, δεν είναι διόλου απαραίτητη η δημιουργία νέων θεσμών. Αρκεί να βελτιωθούν και να λειτουργήσουν καλύτερα αυτοί που ήδη υπάρχουν.

<SPEAKER ID=149 LANGUAGE="DE" NAME="Schleicher">
. (DE) Επικροτώ την καλή εργασία του εισηγητή και για τον λόγο αυτόν ενέκρινα την έκθεση. Όμως διαμαρτύρομαι για το γεγονός ότι είναι η δεύτερη φορά που εμφανίζεται πρόβλημα στο ζήτημα αυτό σε σχέση με τις έννοιες "σύνταγμα" και "συνταγματική συνθήκη" .
<P>
Κατά την ψηφοφορία στην Ολομέλεια για την έκθεση Mιndez de Vigo/Seguro σχετικά με τη Συνθήκη της Νίκαιας και το μέλλον της Ένωσης της 31ης Μαΐου 2001 έπρεπε να έχει υποβληθεί επίσημη διόρθωση των πρακτικών με το σωστό κείμενο "συνταγματική συνθήκη" .
<P>
Το ίδιο πρόβλημα εμφανίσθηκε στην Επιτροπή Συνταγματικών Υποθέσεων κατά την ψηφοφορία για την έκθεση Leinen/Mιndez de Vigo σχετικά με το Ευρωπαϊκό Συμβούλιο του Λάκεν και το μέλλον της Ευρωπαϊκής Ένωσης στις 22 Οκτωβρίου 2001 στο Στρασβούργο, εξαιτίας διαφορών ως προς τα έγγραφα τα σχετικά με την ψηφοφορία - οι συμβιβαστικές τροπολογίες υπήρχαν μόνο στα αγγλικά και γαλλικά - και παρά την παρέμβασή μου δεν κατέστη δυνατόν να λυθεί εκ των υστέρων μέσω γλωσσικής διόρθωσης.
<P>
Παρακαλώ το Προεδρείο του Κοινοβουλίου να εξετάσει την εν λόγω διαδικασία.
<P>
Έκθεση Kaufmann (A5-0399/2001)

<SPEAKER ID=150 NAME="Fatuzzo">
Κυρία Πρόεδρε, ψήφισα επίσης υπέρ της έκθεσης της κ. Sylvia-Yvonne Kaufmann για την ευρωπαϊκή διακυβέρνηση, η οποία, στη σελίδα 13, στο σημείο 21, τελευταία γραμμή, λέει ότι είναι επιθυμητό να δημοσιεύονται οι επεξηγήσεις ψήφου των μελών του Ευρωπαϊκού Συμβουλίου όταν ψηφίζουν τις αποφάσεις τους, επεξηγήσεις οι οποίες επί του παρόντος δεν δημοσιεύονται. Υπογραμμίζω με ικανοποίηση ότι το Ευρωπαϊκό Κοινοβούλιο, αντίθετα, όχι μόνο το προβλέπει και το επιτρέπει, αλλά και είναι περήφανο που επιτρέπει στους δικούς του βουλευτές να εκφράζουν τις αιτιολογήσεις ψήφου τους. Καθώς στους βουλευτές αυτούς ανήκω και εγώ, συμφωνώ να γίνεται γνωστό και στο Ευρωπαϊκό Συμβούλιο γιατί οι ευρωπαίοι υπουργοί ψήφισαν με τον άλφα ή τον βήτα τρόπο.

<SPEAKER ID=151 LANGUAGE="FR" NAME="Dehousse">
Σχετικά με τη Λευκή Βίβλο για την Ευρωπαϊκή Διακυβέρνηση, ψήφισα χωρίς δισταγμό υπέρ της έκθεσης της κυρίας Kaufmann, γιατί επανορθώνει κατά τρόπο χρήσιμο μέρος των σφαλμάτων και των ανακολουθιών του κειμένου της Επιτροπής. Παραμένει, ωστόσο, λυπηρό το γεγονός ότι το Κοινοβούλιο δεν εκφράζει ισχυρότερη βούληση για ορισμένα σημεία που πραγματεύεται άστοχα αυτό το κείμενο, κυρίως για τον ρόλο μας στη διεργασία των διαβουλεύσεων με την Κοινωνία των Πολιτών, όπως και για την αναγκαιότητα μιας άμεσης και ξεχωριστής διαπραγμάτευσης με τις περιφερειακές αρχές, από τη μια, και τις αρχές τοπικής αυτοδιοίκησης, από την άλλη.

<SPEAKER ID=152 LANGUAGE="FR" NAME="Berthu">
. (FR) Στις 4 Σεπτεμβρίου φέτος, είχα ήδη την ευκαιρία να εκφράσω ενώπιον του Σώματος και του Προέδρου κ. Πρόντι, μια πρώτη αντίδραση για την Λευκή Βίβλο της Επιτροπής σχετικά με την Ευρωπαϊκή Διακυβέρνηση. Είχα δηλώσει τότε ότι μου φαινόταν πως λείπει από το κείμενο η έγνοια για τη δημοκρατική εμβάθυνση, μέσα στο σαφώς διατεταγμένο πλαίσιο της αντιπροσωπευτικής δημοκρατίας. Οι συζητήσεις που ακολούθησαν επιβεβαίωσαν από κάθε πλευρά αυτή την κριτική τοποθέτηση. Πρέπει να ειπωθεί ότι ο τίτλος της έκθεσης, ευρωπαϊκή "διακυβέρνηση" , με μια λέξη ασαφή σε κάθε σχεδόν γλώσσα της Ευρωπαϊκής Ένωσης, συνέβαλε στην αύξηση των παρεξηγήσεων. Ίσως, όμως, αυτό να έγινε ηθελημένα, για να θολώσει το τοπίο. Γιατί όσο περισσότερο κανείς σκέφτεται, τόσο λιγότερο αθώα φαντάζει αυτή η Λευκή Βίβλος.
<P>
Σε αυτή διακρίνω μία περίπτωση έλλειψης συνοχής, μία παράληψη και μία περίπτωση παρερμηνείας.
<P>
Η έλλειψη συνοχής βρίσκεται στην αρχή που σύμφωνα με τη Λευκή Βίβλο (τίτλος IV, σελ. 37), ενέπνευσε τους συντάκτες της: "για ενσωμάτωση των λαών της Ευρώπης με αυστηρό σεβασμό για τις εθνικές ταυτότητες" . Αυτό είναι το ίδιο αντιφατικό με την "ομοσπονδία των εθνικών κρατών" του Ζακ Ντελόρ, οικείος του οποίου είναι, εξάλλου, και ο κύριος συντάκτης της Λευκής Βίβλου.
<P>
Μέσα στην επακόλουθη σύγχυση, πέφτει στην παγίδα και ο κύριος άξονας της διεργασίας λήψης αποφάσεων σε ευρωπαϊκό επίπεδο: το εθνικό κράτος. Οι προτάσεις της έκθεσης αποσκοπούν πράγματι στο (σελ. 38) "να δομήσουν τη σχέση μεταξύ Ευρωπαϊκής Ένωσης και κοινωνίας των πολιτών" , να αναπτύξουν αλληλεπιδράσεις με τους "περιφερειακούς και τοπικούς παράγοντες" , να ενισχύσουν την εμπιστοσύνη του κοινού στη χρησιμοποίηση εμπειρογνωμόνων, κλπ... Όλες αυτές οι δράσεις έχουν σαν αποτέλεσμα την παράκαμψη των εθνικών κρατών, που εξαφανίζονται από το οπτικό πεδίο της έκθεσης, ενώ θα έπρεπε να συνιστούν ένα σημείο υποχρεωτικής διέλευσης.
<P>
Τέλος, όπως είπα στις 4 Σεπτεμβρίου, η Λευκή Βίβλος φαίνεται να πιστεύει ότι η "Διακυβέρνηση" μπορεί να λειτουργήσει αγνοώντας την αντιπροσωπευτική δημοκρατία. Η έκθεση Kaufmann που ψηφίστηκε από το Σώμα, επανορθώνει σαφώς αυτή την παρερμηνεία και τη συγχαίρουμε για αυτό, παραλείπει όμως να διευκρινίσει ότι η αντιπροσωπευτική δημοκρατία φαλκιδεύεται με τη σειρά της, και μάλιστα εκφυλίζεται, εφόσον η εθνική δημοκρατία δεν κατέχει σε αυτήν την πρώτη θέση.

<SPEAKER ID=153 LANGUAGE="DA" NAME="Okking και Sandbζk">
. (DA) - Το Κίνημα του Ιουνίου και η Λαϊκή Κίνηση κατά της ΕΟΚ-Ένωσης απείχε από την ψηφοφορία επί της έκθεσης Kaufmann διότι, παρ' όλο που η έκθεση περιέχει πολλά πολύ θετικά στοιχεία, το Κίνημα του Ιουνίου δεν μπορεί να ψηφίσει υπέρ μίας έκθεσης που προτείνει προσπάθειες υπέρ του φεντεραλισμού όπως η συγκεκριμένη.
<P>
Έκθεση Bφsch (A5-0393/2001)

<SPEAKER ID=154 NAME="Fatuzzo">
Κυρία Πρόεδρε, ψήφισα επίσης υπέρ της έκθεσης Bφsch σχετικά με την προστασία των οικονομικών συμφερόντων της Κοινότητας και την καταπολέμηση της απάτης. Ξέρετε, κυρία Πρόεδρε, ότι τα ηλικιωμένα άτομα και οι συνταξιούχοι πέφτουν θύματα απάτης περισσότερο από όλους. Αν στην Ευρωπαϊκή Ένωση, στη διαχείριση των χρημάτων της Ευρώπης, υπάρχουν έτσι τόσα χρήματα που εξαφανίζονται - υπάρχει δυστυχώς ένα ποσό 2 028 εκατομμυρίων ευρώ που χάθηκε λόγω απάτης κατά το 2000 - αυτοί που θίγονται περισσότερο από αυτό το γεγονός είναι ασφαλώς τα ανίσχυρα άτομα της Ευρωπαϊκής Ένωσης. Καλώ, επομένως, την Επιτροπή να παρουσιάσει προτάσεις για τη χρήση περισσότερων χρημάτων για την ανακάλυψη των απατών πριν διαπραχθούν.

<SPEAKER ID=155 NAME="Heaton-Harris">
Συμφωνώ με τα τελευταία σχόλια του κ. Crowley.
<P>
Οι Βρετανοί Συντηρητικοί, οι οποίοι αποτελούν την πτέρυγα των Ευρωπαίων Δημοκρατών της ομάδας ΕΛΚ-ΕΔ, καταψήφισαν την έκθεση Bφsch συνολικά διότι, για άλλη μια φορά, γίνεται μνεία της ευρωπαϊκής εισαγγελικής αρχής και σχολιάζεται ρητώς η μεταβίβαση σε αυτήν περισσότερο εκτεταμένων εξουσιών όταν ιδρυθεί, οδηγώντας έτσι σε Corpus Juris.
<P>
Είναι πράγματι αξιοθαύμαστο ότι το Σώμα, το οποίο αγωνιά για την πρόοδο του ευρωπαϊκού σχεδίου, δεν δείχνει καμμία φροντίδα για το νομικό σύστημα που προσπαθεί να δημιουργήσει προς όφελος των λαών της Ευρωπαϊκής Ένωσης. Η ευρωπαϊκή εισαγγελική αρχή γεννά πολλά προβλήματα, μεταξύ των οποίων σημαντική θέση κατέχουν όσα ανέφερε ήδη ο κ. Crowley σε άλλη αγόρευση, διότι τα νομικά συστήματα της Βρετανίας και της Ιρλανδίας είναι εντελώς διαφορετικά από εκείνα της ηπειρωτικής Ευρώπης.
<P>
Για άλλη μια φορά, οι Βρετανοί Συντηρητικοί καταψήφισαν με μεγάλη ευχαρίστηση άλλη μια έκθεση.

<SPEAKER ID=156 LANGUAGE="NL" NAME="Meijer">
.- (NL) Η ΕΕ βρίσκεται μακριά από τους πολίτες της εξαιτίας του γιγαντισμού της, ο οποίος την καθιστά πρόσφορο έδαφος για τη δημιουργία προνομίων και παράκαμψης της νομοθεσίας από μία ολιγάριθμη άρχουσα τάξη και το περιβάλλον αυτής. Αυτή η άρχουσα τάξη θεωρεί ότι βρίσκεται υπεράνω του νόμου, ο οποίος ωστόσο ισχύει για τους υπόλοιπους.
<P>
Αποδεικνύεται χρήσιμο σε ύποπτες και παρασιτικές επιχειρήσεις να διατηρούν καλές σχέσεις με μέλη της Ευρωπαϊκής Επιτροπής και με ανώτατους διοικητικούς υπαλλήλους. Το 1999 ο Επίτροπος κ. Paul van Buitenen περιέγραψε την κατάσταση αυτή στο βιβλίο του "Strijd voor Europa (Ο Αγώνας για την Ευρώπη)" . Αλλά και η περιττή επιδαψίλευση πόρων από τα διάφορα ταμεία αποτελεί ανοιχτή πρόσκληση για καταχρήσεις και αδιαφάνεια. Κάθε κυβέρνηση και κάθε ομάδα άσκησης πιέσεων προσπαθεί έτσι διαρκώς να εξασφαλίζει για τον εαυτό της όλο και περισσότερες επιδοτήσεις και όλο και περισσότερη ελευθερία για τη διάθεσή τους. Δεν μπορούμε να αλλάξουμε αυτήν την κατάσταση υιοθετώντας όλο και περισσότερο γραφειοκρατικές διαδικασίες και διατάξεις.
<P>
Τα ταμεία θα πρέπει να έχουν ως στόχο την αλληλεγγύη με τους οικονομικά ασθενέστερους και την ανακατανομή υπέρ των πτωχότερων περιφερειών και όχι την άσκηση κηδεμονίας ή την πραγματοποίηση έργων βιτρίνας. Τα προβλήματα μπορούν να αντιμετωπίζονται καλύτερα με χρηματοδότηση των εθνικών κυβερνήσεων, χωρίς ουδεμία ανάμιξη υπαλλήλων από τις Βρυξέλες. Συμφωνώ με την κριτική που απευθύνει ο εισηγητής κ. Βosch προς την Ευρωπαϊκή Επιτροπή σχετικά με την αποτελμάτωση των ερευνών για την απάτη και τον νεποτισμό, καθώς και για την πολύ περιορισμένη αποτελεσματικότητα της OLAF.

<SPEAKER ID=157 NAME="Turchi">
. (ΙΤ) Η καταπολέμηση της απάτης που πλήττει τα οικονομικά συμφέροντα της Κοινότητας πρέπει για προφανείς λόγους να αποτελεί μία από τις προτεραιότητες της δραστηριότητας της Ευρωπαϊκής Επιτροπής.
<P>
Η Ομάδα ΕΕΕ δεν μπορεί παρά να χαρεί για τα καλά αποτελέσματα που πέτυχε η OLAF κατά τη διάρκεια του 2000 και ελπίζει αυτή η δραστηριότητα να μπορέσει μάλιστα να αποφέρει ακόμη πιο σημαντικούς καρπούς κατά τα επόμενα χρόνια. Το ζητούν οι ευρωπαίοι πολίτες, τα ίδια τα κράτη μέλη και, φυσικά, το σύνολο - είναι θεμιτό να υποθέσουμε - των μελών του Κοινοβουλίου.
<P>
Η Ομάδα ΕΕΕ και ειδικότερα η ιταλική αντιπροσωπεία αδυνατούν, όμως, να δώσουν τη θετική τους ψήφο στο ψήφισμα Bφsch, παρότι προφανώς συμμερίζονται ένα μέρος των περιεχομένων, εκείνο που εκφράζει την πολιτική βούληση για καλύτερη καταπολέμηση της απάτης.
<P>
Συγκεκριμένα είμαστε σθεναρά αντίθετοι στην εισαγωγή στο ψήφισμα των παραγράφων 32 και 35, οι οποίες αποτελούν απαράδεκτη εκδήλωση ανάμιξης στις εσωτερικές υποθέσεις μίας από τις χώρες μέλη. Πράγματι, το να "επισημαίνει τις πρόσφατες τροποποιήσεις που επέφερε η Ιταλία στη νομοθεσία της" - παράγραφος 32 - και να "ζητεί από την ιταλική κυβέρνηση να πάψει να εμποδίζει τη χορήγηση άδειας σε ιταλούς εισαγγελείς που επιθυμούν να ασκήσουν ανώτερα διοικητικά καθήκοντα στην OLAF" - παράγραφος 35 - αποτελούν τυπικά και ουσιαστικά απαράδεκτες κριτικές, εφόσον αφορούν κυρίαρχες εξουσίες ενός κράτους μέλους, οι οποίες ασκούνται με πλήρη σεβασμό όλων των δημοκρατικών κανόνων.
<P>
Εκφράζουμε, λοιπόν, σθεναρά τη λύπη μας για την εισαγωγή αυτών των δύο παραγράφων στο ψήφισμα, πράγμα που αποτελεί επικίνδυνο προηγούμενο στις σχέσεις μεταξύ του Ευρωπαϊκού Κοινοβουλίου και των κρατών μελών, σχέσεις που πρέπει πάντα να διέπονται από αμοιβαίο σεβασμό των θέσεων, ακόμα και όταν αυτές διαφέρουν.
<P>
Συμφωνία σύνδεσης με την Αίγυπτο (B5-0740/2001)

<SPEAKER ID=158 LANGUAGE="NL" NAME="Van den Bos και van der Laan">
.- (NL) Η Αίγυπτος εγγυάται την προστασία των ανθρωπίνων δικαιωμάτων μόνο στα λόγια, όπως είδαμε με απόλυτη σαφήνεια για άλλη μια φορά κατά τους προηγούμενους μήνες με τη φοβερή περίπτωση των 52 ομοφυλοφίλων ανδρών, οι οποίοι συνελήφθηκαν και φυλακίσθηκαν εξαιτίας των σεξουαλικών τους προτιμήσεων.
<P>
Παρά τις ερωτήσεις που υποβάλαμε, η Ευρωπαϊκή Επιτροπή δεν έθεσε το ζήτημα αυτό στην ημερήσια διάταξη κατά την πρόσφατη Συνάντηση Κορυφής με τον Μουμπάρακ. Φαίνεται ότι τα ανθρώπινα δικαιώματα τίθενται στο περιθώριο εφόσον διακυβεύονται στρατιωτικά ή οικονομικά συμφέροντα.
<P>
Ούτως εχόντων των πραγμάτων, δεν θεωρούμε σωστό να επιβραβεύσουμε την Αίγυπτο για την απαράδεκτη συμπεριφορά της και για τον λόγο αυτό ψηφίσαμε κατά.
<P>
Έκθεση Fiori (A5-0391/2001)

<SPEAKER ID=159 NAME="Fatuzzo">
Κυρία Πρόεδρε, όσον αφορά την έκθεση του κ. Fiori, ψήφισα κατά. Γιατί ψήφισα κατά, κυρία Πρόεδρε; Είμαι υπέρ της επιστημονικής έρευνας, αλλά ανησυχώ. Γιατί ανησυχώ; Ανησυχώ μήπως, με την τροποποίηση των ανθρώπινων γονιδίων, αύριο δεν υπάρχει πια στη ζωή του ανθρώπου κάτι πολύ σημαντικό. Τι είναι το πιο σημαντικό από όλα στη ζωή των ανθρώπων; Ο έρωτας, κυρία Πρόεδρε! Και αν αύριο έχουμε ανθρώπινα όντα που δεν είναι ικανά να ερωτεύονται, με όλες τις μορφές με τις οποίες εκφράζεται ο έρωτας; Τι μελλοντική ζωή θα έχουν τα παιδιά μας και τα παιδιά των παιδιών μας; Για αυτό είμαι αντίθετος σε οποιονδήποτε τύπο χειρισμού της προέλευσης της ζωής του ανθρώπου.

<SPEAKER ID=160 NAME="Borghezio">
Κύριε Πρόεδρε, το εκπληκτικό αποτέλεσμα της ψηφοφορίας για την έκθεση Fiori μπορεί να ερμηνευθεί ποικιλοτρόπως. Ένα πράγμα είναι βέβαιο: το αποτέλεσμα αυτό καταδεικνύει ότι το Κοινοβούλιο θεωρεί πως επ' αυτού του πολύ λεπτού ζητήματος χρειάζεται ακόμα πολύ βαθύς προβληματισμός. Επωφελούμαι της ευκαιρίας για να επαναλάβω την ξεκάθαρη θέση του Συνδέσμου Βορρά-Παδανίας: είμαστε και θα είμαστε πάντα εναντίον κάθε υπόθεσης περί κλωνοποίησης του ανθρώπου. Η συλλογιστική βάση της θέσης μας έγκειται στην πεποίθηση ότι το έμβρυο που έχει μόλις δημιουργηθεί είναι ανθρώπινη ζωή ήδη από τη σύλληψη και ότι κάθε επέμβαση στο έμβρυο συνεπάγεται τον θάνατό της. Υπάρχουν εναλλακτικές μέθοδοι έρευνας, ηθικά αποδεκτές και συνάμα έγκυρες σε επιστημονικό επίπεδο, όπως η έρευνα σε βλαστικά κύτταρα, που είναι παρόντα και στο ήδη γεννημένο άτομο. Ζητάμε, επομένως, στην προκειμένη περίπτωση, επενδύσεις για έρευνα και πειραματισμό σε βλαστικά κύτταρα που έχουν ληφθεί από ήδη γεννημένα υποκείμενα.

<SPEAKER ID=161 LANGUAGE="DE" NAME="Posselt">
Κύριε Πρόεδρε, το Σώμα σήμερα δεν φάνηκε αντάξιο της εξαίρετης έκθεσης της Επιτροπής Aνθρώπινης Γενετικής. Καθοδηγούμενη από μία ανίερη συμμαχία σοσιαλιστών και φιλελευθέρων, μία πλειοψηφία του Σώματος παραμόρφωσε μία έκθεση τόσο, ώστε τελικά σχεδόν όλοι υποχρεωθήκαμε να την καταψηφίσουμε, προκειμένου να παραμείνει άθικτο το εξαίρετο συμπέρασμα της έκθεσης της Επιτροπής για την ανθρώπινη γενετική, δηλαδή το πρωτότυπο κείμενο της έκθεσης Fiori, ως φωτοδότης για την προστασία της ζωής στην Ευρώπη. Αισθάνομαι υπερήφανος για το γεγονός ότι η συγκεκριμένη επιτροπή εκπόνησε μετά από εργασία σχεδόν ενός έτους αυτήν τη θαυμάσια έκθεση που θα παραμείνει το αποτέλεσμα της εργασίας μίας επιτροπής αποτελούμενης από πραγματικούς ειδήμονες. Απομένει στο Σώμα να μάθει να αντιμετωπίζει με σεβασμό τη συγκεκριμένη έκθεση. Απευθύνω έκκληση στους πολίτες και τις ευρωπαϊκές οργανώσεις για την προστασία των ανθρωπίνων δικαιωμάτων, οι οποίες επιτέλους δραστηριοποιούνται όσο και οι οργανώσεις για την προστασία των ζώων, να εξετάσουν επακριβώς τη συμπεριφορά των συναδέλφων κατά την ψηφοφορία στο Σώμα και να αρχίσουν διάλογο με εμάς, προκειμένου το Σώμα να διατηρήσει την γραμμή που είχε υιοθετήσει μετά την έκθεση Gergo της δεκαετίας του 80, δηλαδή να υπερασπίζεται τη ζωή, την ανθρώπινη ζωή για τους ανθρώπους. Ο άνθρωπος αξίζει την πλήρη προστασία μας από τη σύλληψη μέχρι τον θάνατο, χωρίς καμιά σχετικοποίηση!

<SPEAKER ID=162 NAME="Cappato">
Κύριε Πρόεδρε, σε σχέση με την έκθεση Fiori το Κοινοβούλιο αποποιήθηκε των ευθυνών του ως νομοθετικής Συνέλευσης, επειδή αξίωσε, στη μεγάλη πλειοψηφία του, να αναλάβει ευθύνες ηθικής και δεοντολογικής αρχής. Αυτή είναι η αιτία, η ρίζα της αποτυχίας αυτής της επιτροπής για τη γενετική. Μένει ευτυχώς η έκθεση Caudron, η οποία τουλάχιστον μας λέει ότι η Ευρωπαϊκή Ένωση θα μπορέσει να χρηματοδοτήσει επίσης τα προγράμματα που αφορούν τα βλαστικά κύτταρα των υπεράριθμων εμβρύων. Τουλάχιστον θα έχουμε την εγγύηση ότι δεν είμαστε υποχρεωμένοι από την Ευρωπαϊκή Ένωση ή από τις υποδείξεις της Ευρωπαϊκής Ένωσης να πετάμε στα σκουπίδια κύτταρα που θα μπορούσαν να δώσουν ζωή και υγεία σε εκατομμύρια ανθρώπους. Τα υπόλοιπα, τώρα, είναι ευθύνη των εθνικών νομοθεσιών. Ελπίζουμε ότι μερικές θα μπορέσουν να είναι σοφότερες από άλλες, λιγότερο ευλαβείς σε κληρικές γραφειοκρατίες που προσπαθούν να επιβάλουν τη δική τους δεοντολογία και τη δική τους ηθική σε όλους τους πολίτες και όχι μόνο σε εκείνους που ακολουθούν αυτές τις θρησκευτικές πρακτικές.

<SPEAKER ID=163 LANGUAGE="NL" NAME="Oomen-Ruijten">
Κύριε Πρόεδρε, λυπούμαι πολύ και θεωρώ ότι το Κοινοβούλιο έχασε μία ευκαιρία μη υιοθετώντας αυτήν την έκθεση.
<P>
Πού οφείλεται η απόρριψη αυτή, κύριε Πρόεδρε Οφείλεται στο γεγονός ότι ακολουθήθηκε λανθασμένη τακτική κατά τη συζήτηση της έκθεσης κατά τις πρώτες δύο φάσεις είχαμε μία μάλλον φιλελεύθερη έκθεση - κατά τη γνώμη μου μάλιστα υπερβολικά φιλελεύθερη-, ενώ στη συνέχεια πραγματοποιήθηκε μία πολύ περιοριστική τελική ψηφοφορία.
<P>
Γιατί είναι αρνητικό το γεγονός ότι δεν διαθέτουμε έκθεση Είναι αρνητικό διότι έτσι δεν θα υπάρχει κανένας περιορισμός για τη βιομηχανία δεν κάναμε καμία συμφωνία μεταξύ μας σχετικά με την απολύτως απαραίτητη τροποποίηση μίας νομοθεσίας σχετικά με τα διπλώματα ευρεσιτεχνίας η οποία περιορίζει τις δυνατότητες των ανθρώπων να αντιμετωπίζουν τις διάφορες ασθένειες. Ούτε εξάλλου συμφωνήσαμε οτιδήποτε σχετικά με τις δοκιμές στον τομέα της γενετικής δεν συμφωνήσαμε καν εάν κατά τη σύναψη μίας ασφάλισης στις ευρωπαϊκές χώρες θα μπορούν να απαιτούνται τέτοιες εξετάσεις.
<P>
Κύριε Πρόεδρε, χάσαμε μία ευκαιρία. Ακολουθήσαμε λανθασμένη τακτική και πιστεύω ότι δεν προσφέραμε υπηρεσία στους εαυτούς μας, και σίγουρα ούτε και στους πολίτες της Ευρώπης, με το αποτέλεσμα αυτής της ενδεκάμηνης συζήτησης.

<SPEAKER ID=164 LANGUAGE="FR" NAME="Dehousse">
Σχετικά με την έκθεση του κ. Fiori και το ψήφισμα που προήλθε από αυτήν την έκθεση, αλλά επίσης και πολύ ευρύτερα, σχετικά με τις εργασίες της προσωρινής επιτροπής για τα προβλήματα της ανθρώπινης γενετικής, δεν μπορούσα παρά να εκφράσω την αρνητική μου ψήφο λόγω των σημαντικών αντιφάσεων που εγγράφονται ή παραμένουν στο ψήφισμα, όμως η ψήφος αυτή, το υπογραμμίζω, αποτελεί αδικία προς τις εργασίες της επιτροπής, της οποίας προήδρευσε εξαιρετικά ο συνάδελφός μας, κ. Goebbels.
<P>
Συμμερίζομαι τα συναισθήματα που, πολύ σωστά, εξέφρασε η συνάδελφός μας κ. Oomen-Ruijten, και επιθυμώ να προσθέσω ακόμη ότι η συνολικά αρνητική ψήφος του Σώματος, αν και προφανώς ανακουφίζει όλες τις συνειδήσεις, αφήνει πάντως άθικτα τα σημαντικά προβλήματα που οδήγησαν στη σύσταση της επιτροπής και που διογκώθηκαν ακόμη περισσότερο μετά τη σύστασή της, όπως κατέδειξαν και τα συμβάντα του περασμένου Σαββατοκύριακου.

<SPEAKER ID=165 LANGUAGE="FR" NAME="Berthu">
. (FR) Η έκθεση Fiori για τις δεολοντικές, νομικές, οικονομικές και κοινωνικές επιπτώσεις της ανθρώπινης γενετικής ήταν μια καλή έκθεση, για την οποία εξάλλου μόχθησε πολύ η συνάδελφός μας κ. Elizabeth Montfort. Δυστυχώς, η έκθεση αυτή παραμορφώθηκε από τροπολογίες που προήλθαν κυρίως από την αριστερά, με στόχο να αρθούν οι ηθικοί φραγμοί σχετικά με τη γενετική έρευνα. Αντιταχθήκαμε, λοιπόν, σε αυτό το παραμορφωμένο κείμενο και, τέλος, ανατρέποντας την κατάσταση την τελευταία στιγμή, το Ευρωπαϊκό Κοινοβούλιο την απέρριψε, προς μεγάλη μας ικανοποίηση.
<P>
Είναι ενδιαφέρον να αναρωτηθεί κανείς ποια συμπεράσματα πρέπει να εξαχθούν, κυρίως σχετικά με την ψηφοφορία κατά την προηγούμενη σύνοδο, επί του άρθρου 3 του προγράμματος πλαισίου για την έρευνα 2002-2006, που παρουσιάστηκε με την έκθεση Caudron, και που έπρεπε να αποφασίζει με ποιους όρους η Ευρωπαϊκή Ένωση θα χρηματοδοτούσε την έρευνα της γενετικής. Ψηφίστηκε τότε, πριν από την έκθεση Fiori, μια αρκετά σκοτεινή και μη ικανοποιητική τροπολογία που φαινόταν να επιτρέπει τη χρηματοδότηση της έρευνας επί της θεραπευτικής κλωνοποίησης και της έρευνας επί εμβρυϊκών βλαστικών κυττάρων.
<P>
Όμως, αυτή η τροπολογία που εισήχθη σήμερα στην έκθεση Fiori για να την παραμορφώσει, έπεσε κι αυτή τελικά θύμα της μαζικής απόρριψης εκ μέρους του Σώματος. Εφόσον το ίδιο κείμενο εγκρίθηκε στην προηγούμενη σύνοδο για να απορριφθεί κατόπιν στην παρούσα, το λιγότερο που μπορεί να ειπωθεί είναι ότι η κατάσταση παραμένει ασαφής.
<P>
Κατά τη γνώμη μας, πρέπει να παραμείνουμε πιστοί στην παραδοσιακή θέση του Ευρωπαϊκού Κοινοβουλίου, που αρνείται τη θεραπευτική κλωνοποίηση και την έρευνα σε έμβρυα, εν ονόματι μιας ορθής αντίληψης για την ανθρώπινη αξιοπρέπεια.

<SPEAKER ID=166 LANGUAGE="FR" NAME="Bordes και Cauquil">
. (FR) Καταψηφίσαμε αυτή την έκθεση, η οποία, ακόμα και τροποποιημένη, είναι απαράδεκτη. Το σοβαρότερο δεν είναι ότι περιέχει χονδροειδή επιστημονικά σφάλματα. Κυρίως, αποπνέει, απ' άκρου εις άκρο, ένα σκοταδιστικό πνεύμα απέναντι στην επιστήμη και στις εφαρμογές της. Μπορούν ορισμένες έρευνες να καταλήξουν σε παρεκτροπές; Αναμφίβολα ναι, ιδίως σε μια κοινωνία όπου η εφαρμογή τους γίνεται από ιδιωτικές επιχειρήσεις με στόχο το κέρδος. Αλλά γιατί να θέλουμε να απαγορεύσουμε κάποιες από αυτές που έχουν σχέση με τη γενετική έρευνα; γιατί η βούληση μας να στερήσουμε τη χρηματοδότηση του δημόσιου τομέα από κάποιους ερευνητές, οι εργασίες των οποίων - όπως θα δείξει το μέλλον - μπορεί να αποδειχθούν αποφασιστικές για τη βελτίωση της ζωής αναρίθμητων ανθρώπινων όντων;
<P>
Ψηφίσαμε υπέρ κάποιων καλών προθέσεων του κειμένου, όταν αυτές δεν περιορίζονταν μόνο σε πλατωνικές ιδέες, κυρίως αναφορικά με την προστασία των εργαζομένων, των αναπήρων, ατόμων που πάσχουν από σπάνιες νόσους. Όμως, αποδοκιμάζουμε στο σύνολό του το ύφος του κειμένου, που διακρίνεται από μια εκκλησιαστική έμπνευση και μισογυνισμό. Αντικρούουμε ό,τι αντιστρατεύεται το δικαίωμα των γυναικών να διαθέτουν οι ίδιες το σώμα τους και να επιλέγουν ή όχι τη διακοπή μιας εγκυμοσύνης. Όσο για τα διπλώματα ευρεσιτεχνίας, όχι μόνο είμαστε απολύτως αντίθετες σε κάθε ιδέα ευρεσιτεχνιακής κατοχύρωσης του έμβιου όντος, αλλά και αντίθετες στην εξίσου απεχθή ευρεσιτεχνιακή κατοχύρωση ιατρικών προϊόντων που κρατούν μακρυά από την ιατρική περίθαλψη εκατομμύρια ανθρωπίνων όντων πολύ φτωχών για να πληρώσουν. Γενικότερα, είμαστε αντίθετες σε κάθε είδους δίπλωμα ευρεσιτεχνίας που δεν αποσκοπεί στην προστασία του εφευρέτη, αλλά στη διασφάλιση μονοπωλιακών κερδών για τους καπιταλιστικούς ομίλους που τα εμπορευματοποιούν.
<P>
Δεν πρέπει να τεθούν φραγμοί στην έρευνα, αλλά να τεθεί τέρμα στην οικονομία του κέρδους. Με εμπιστοσύνη στην ικανότητα της ανθρωπότητας να χαλιναγωγήσει κάποια μέρα την οικονομία της και την κοινωνική της ζωή, απελευθερωμένη από τα δεσμά της ατομικής ιδιοκτησίας, διαδηλώνουμε την εμπιστοσύνη μας στις εργασίες των ερευνητών και στη συνεισφορά που θα μπορούσε να έχει η επιστήμη σε μια κοινωνία απαλλαγμένη από την εκμετάλλευση, από τη βασιλεία του κεφαλαίου και το σκοταδισμό.

<SPEAKER ID=167 LANGUAGE="FR" NAME="de La Perriere">
- (FR) Η εξέταση της έκθεσης Fiori και του σχετικού ψηφίσματος χαρακτηρίζεται από μια βίαιη αντιπαράθεση ανάμεσα σε όσους προωθούν τη χρησιμοποίηση της ζωής και του εμβρύου ως μέσου και οργάνου, και στους υπερασπιστές της ανθρώπινης φύσης του και της ακεραιότητάς του.
<P>
Αυτή η ταραχώδης συζήτηση πραγματοποιήθηκε κατά το μεγαλύτερο μέρος με φόντο μια σύγχυση αξιών, που επιβεβαιώνει τον ιστορικά εύθραυστο χαρακτήρα των ερεισμάτων του ουμανιστικού και χριστιανικού μας πολιτισμού απέναντι στις συνδυασμένες επιθέσεις της επιστημολογίας και του υλισμού.
<P>
Αυτή η σύγχυση των αξιών στην Ευρώπη και στους κόλπους των κρατών μελών δεν επέτρεψε μέχρι τώρα καμιά δυνατότητα ορισμού του καθεστώτος του εμβρύου, πράγμα για το οποίο λυπούμαι.
<P>
Τη στιγμή που η επιστήμη μας αποδεικνύει ότι η χρήση ενήλικων βλαστικών κυττάρων καθιστά τη συζήτηση για τα εμβρυϊκά κύτταρα άνευ αντικειμένου, το ρεύμα της επιστημολογικής σκέψης επιμένει να επιδιώκει την παραβίαση του "άβατου της ζωής" , προωθώντας τη χρησιμοποίηση του ανθρωπίνου εμβρύου ως μέσου και οργάνου. Αυτή είναι και η απόδειξη ότι οι υπερασπιστές του ανθρώπινου χαρακτήρα της ζωής σε όλα της τα στάδια εξέλιξης έρχονται αντιμέτωποι με μια πραγματική ιδεολογία, όχι μόνο απάνθρωπη, αλλά και περιβεβλημένη με ένα ψεύτικο μανδύα ουμανισμού και ρεαλισμού.

<SPEAKER ID=168 LANGUAGE="FR" NAME="Grossetκte">
. (FR) Υπερψήφισα την έκθεση.
<P>
Λυπούμαι εντονότατα για την απόρριψη, στην ολομέλεια, της έκθεσης Fiori σχετικά με τις "δεοντολογικές, νομικές, οικονομικές και κοινωνικές επιπτώσεις της ανθρώπινης γενετικής" .
<P>
Η συναφής με την ανθρώπινη γενετική προβληματική δεν πρέπει να προσεγγίζεται συναισθηματικά και περιοριστικά. Ωστόσο, αυτό είναι, όπως φαίνεται, που οδήγησε την πλειοψηφία των ευρωπαίων βουλευτών σε μια αρνητική ετυμηγορία για το ισορροπημένο αυτό κείμενο.
<P>
Αυτή η ψηφοφορία σηματοδοτεί μια άνευ προηγουμένου ανάσχεση όσον αφορά την ευρωπαϊκή έρευνα. Η Ένωση θα παρουσιάσει έτσι μια αξιοσημείωτη καθυστέρηση έναντι των διεθνών της εταίρων και θα αφήσει αιωρούμενα ένα πλήθος ερωτηματικά.
<P>
Εν όψει των μεγάλων θεμελιωδών αρχών και οικουμενικών αξιών που υπερασπιζόμαστε, το Ευρωπαϊκό Κοινοβούλιο είχε τη δυνατότητα να αποκλείσει εντελώς τους κινδύνους της ευγονικής, όπως και την αναπαραγωγική κλωνοποίηση, θέτοντας παράλληλα κάποιος πάγιους νομικούς φραγμούς για να πλαισιώσει ό,τι είναι δυνατό και αποδεκτό στην γενετική έρευνα.
<P>
Το Ευρωπαϊκό Κοινοβούλιο μη παίρνοντας καμία θέση πάνω σε αυτό το πολύ επείγον ζήτημα, επέδειξε έλλειψη θάρρους. Αυτή η κατάσταση μοιάζει ακόμη πιο λυπηρή, τη στιγμή που γνωρίζουμε ότι πολυάριθμοι ασθενείς αναμένουν την ανάπτυξη νέων θεραπειών που αντιπροσωπεύουν μια ευκαιρία για πολλούς από αυτούς.

<SPEAKER ID=169 LANGUAGE="DE" NAME="Lulling">
.- (DE) Ενέκρινα την οδηγία του 1998 για τη νομική προστασία των βιοτεχνολογικών εφευρέσεων, που τη θεώρησα εντάξει μολονότι ασφαλώς μπορεί να βελτιωθεί, όπως άλλωστε τα περισσότερα κείμενα για τα οποία ψηφίζουμε εδώ. Είναι ωστόσο απαραίτητη, γιατί δεν μπορούμε να έχουμε ένα τέτοιο νομικό κενό στην Ευρωπαϊκή Ένωση, αν θέλουμε να διατηρήσουμε την ανταγωνιστικότητά μας στη διεθνή έρευνα, πράγμα που ασφαλώς δεν θα συμβεί αν δεν μεριμνήσουμε για τη νομική προστασία των βιοτεχνολογικών εφευρέσεων και δεν αφήσουμε περιθώριο στην έρευνα.
<P>
Ωστόσο, το περιθώριο αυτό δεν μπορεί να έχει ως αποτέλεσμα την κατάργηση των ηθικών ορίων.
<P>
Εν όψει της ελπίδας για θεραπεία που τρέφουν άνθρωποι, οι οποίοι σήμερα πάσχουν από μία μέχρι στιγμής ανίατη ασθένεια, είμαι της άποψης ότι και η Εκκλησία πρέπει να είναι ανοιχτή ως προς την θέσπιση και εφαρμογή νέων θεραπευτικών μεθόδων για ανθρώπους που πάσχουν από βαρύτατες ασθένειες.
<P>
Η έρευνα σε ήδη υπάρχοντα βλαστικά κύτταρα και η προώθησή της (πράγμα που ευνοεί και ο Πρόεδρος Μπους στις ΗΠΑ) θα πρέπει να επιτρέπεται σε ολόκληρη την Ευρώπη στο πλαίσιο της βασικής έρευνας. Βέβαια, προτεραιότητα πρέπει να δοθεί στην έρευνα επί ενηλικιωμένων και εμβρυϊκών βλαστικών κυττάρων.
<P>
Η χρησιμοποίηση βλαστικών κυττάρων για θεραπευτικούς σκοπούς προελαύνει ως δυνάμει επαναστατική νέα μέθοδος θεραπείας ασθενειών και τραυματισμών. Στόχος της συγκεκριμένης θεραπείας είναι η ανάπτυξη διαφοροποιημένων κυττάρων ή ιστών με σκοπό τη μεταμόσχευση σε ασθενείς που πάσχουν από νόσους όπως ο διαβήτης, η νόσος του Alzheimer, η νόσος του Parkinson, το έμφραγμα κλπ, δηλαδή ασθένειες για τις οποίες δεν υπάρχει σήμερα αποτελεσματική θεραπεία ή αγωγή.
<P>
Οπωσδήποτε, για μένα είναι σαφές ότι πρέπει να πρόκειται μόνο για βλαστικές αλυσίδες που ήδη υπάρχουν και μπορούν να καλλιεργηθούν και να πολλαπλασιασθούν. Κατά την άποψή μου, τα όρια υποσκάπτονται στην περίπτωση που παράγονται εμπρόθετα έμβρυα για ερευνητικούς σκοπούς. Τούτο πρέπει να απαγορευθεί.

<SPEAKER ID=170 NAME="McNally">
. (ΕΝ) Η έκθεση Fiori, έστω και στην τροποποιημένη μορφή της, δημιουργεί σύγχυση και δεν προσφέρει καμία βοήθεια στη συζήτηση για την έρευνα σχετικά με τα βλαστικά κύτταρα και τα υπόλοιπα ζητήματα που γεννούν οι εξελίξεις στην ιατρική έρευνα. Οι αποφάσεις αυτού του είδους θα πρέπει να εμπίπτουν κατά το μεγαλύτερο μέρος στην αρμοδιότητα των κρατών μελών και το Ευρωπαϊκό Κοινοβούλιο πρέπει να σέβεται την επικουρικότητα. Το ΗΒ, για παράδειγμα, ορθώς διαξήγαγε συζήτηση στο εσωτερικό της χώρας για την έρευνα σχετικά με τα βλαστικά κύτταρα και κατέληξε στο συμπέρασμα ότι ένα ερευνητικό πρόγραμμα που υπόκειται σε αυστηρές ρυθμίσεις μπορεί ενδεχομένως να είναι επωφελές για όσους πάσχουν από νόσους που προξενούν σοβαρές αναπηρίες και πόνο. Το ΗΒ μετέφερε επιτυχώς στην εσωτερική του νομοθεσία την οδηγία για τα δικαιώματα ευρεσιτεχνίας, όπως θα έπρεπε να είχαν κάνει όλα τα κράτη μέλη, ενώ η διαφορά μεταξύ εφευρέσεων και ανακαλύψεων είναι απολύτως κατανοητή. Δεν είναι σκόπιμο να γίνει καμμία αναθεώρηση ή προσπάθεια αλλαγής της οδηγίας. Για τους λόγους αυτούς, οι βουλευτές του Εργατικού κόμματος στο Ευρωπαϊκό Κοινοβούλιο καταψήφισαν την έκθεση Fiori.

<SPEAKER ID=171 LANGUAGE="FR" NAME="Montfort">
- (FR) Η έκθεση Fiori σηματοδοτεί μια ιστορικής σημασίας απόπειρα στην Ευρωπαϊκή Ένωση να επιβληθεί η υιοθέτηση μιας κοινής θέσης, σχετικά με αυτό που συνιστά τη θεμελιώδη βάση των πολιτισμών: τον ορισμό, δηλαδή της ανθρώπινης προσωπικότητας και της αξιοπρέπειάς της.
<P>
Υπήρξαμε μάρτυρες ενός σθεναρού αγώνα μεταξύ των υπερασπιστών της ακέραιας και μη διαπραγματεύσιμης αξιοπρέπειας της ανθρώπινης προσωπικότητας, μεταξύ των οποίων και εγώ, και όσων προωθούν μια επιστημονικοφανή ιδεολογία ανάμεικτη με στοιχεία υλισμού.
<P>
Με την απόρριψη αυτής της έκθεσης με 400 ψήφους κατά και 37 υπέρ, το Κοινοβούλιο προέβη μόνο του σε μια προφανή και αναντίρρητη κατάδειξη των ορίων του ευρωπαϊκού κοινοβουλευτισμού.
<P>
Οι βουλευτές αρνήθηκαν στο σύνολό τους κάθε συμβιβαστική λύση, γεγονός που συνιστά μια νίκη της φιλοσοφίας πάνω στην λογική των πολιτικών, πράγμα για το οποίο χαίρομαι.
<P>
Αυτή είναι η απόδειξη ότι το Ευρωπαϊκό Κοινοβούλιο, που νοείται ως το "δημοκρατικό όργανο" της ΕΕ, δεν διαθέτει τη θεσμική νομιμότητα, ούτε την πολιτική ικανότητα να επιβάλει μια κοινή θέση πάνω σε αυτό που θεμελιώνει τη "φύση της ανθρώπινης προσωπικότητας" και την αξιοπρέπειά της.
<P>
Με αυτήν την ψηφοφορία, το Ευρωπαϊκό Κοινοβούλιο απέδειξε ότι μόνο τα κράτη μέλη μπορούν να αποτελέσουν το κατάλληλο πλαίσιο για τη διαπραγμάτευση αυτών των ουσιαστικών θεμάτων, με σεβασμό στην πολιτιστική και πνευματική παράδοση που θεμελιώνει τον πολιτισμό μας.

<SPEAKER ID=172 NAME="Moreira da Silva">
 γραπτώς. (ΡΤ) Υποστηρίζω, σε ευρωπαϊκό επίπεδο, την απαγόρευση της δημιουργίας ανθρωπίνων εμβρύων με κλωνοποίηση (για θεραπευτικούς και για αναπαραγωγικούς σκοπούς) για δύο λόγους:
<P>
1) δεν μπορούμε να σταματήσουμε να αγωνιζόμαστε για την εμφάνιση τεχνικών που συνεπάγονται πλεονεκτήματα όσον αφορά το χειρισμό ανθρωπίνων εμβρύων χωρίς όμως να προκύπτουν ηθικά εμπόδια. Θα ήταν λάθος ο νομοθέτης, επιθυμώντας να δώσει το πράσινο φως στην τεχνική αυτή, να παραιτείται από την υποχρέωσή του να νομοθετεί κατά τρόπο ισχυρό, για πολλά χρόνια (γεγονός ακόμη πιο απαραίτητο σε έναν τομέα με τόσο ταχεία εξέλιξη), υποδεικνύοντας, στους επιστήμονες και τη βιομηχανία ότι πρέπει να επιλέξουν την ανάπτυξη τεχνικών, ορισμένες από τις οποίες είναι ελάχιστα αναπτυγμένες σήμερα και πολύ δαπανηρές (όπως ο χειρισμός ενηλίκων κυττάρων), αλλά σχετικά με τις οποίες υπάρχει ακόμη ένα ευρύ πεδίο έρευνας.
<P>
2) η δημιουργία εμβρύων μέσω μεταφοράς του πυρήνα κυττάρων θα διευκολύνει την κλωνοποίηση για αναπαραγωγικούς σκοπούς (η οποία θεωρείται κατά γενική ομολογία παράλογη). Για τον λόγο αυτόν εξάλλου το αγγλικό Συνταγματικό Δικαστήριο απέρριψε την εβδομάδα αυτή τη νομοθεσία που επέτρεπε τη θεραπευτική κλωνοποίηση.
<P>
Ωστόσο, η απαγόρευση αυτή πρέπει να δεχθεί τρεις εξαιρέσεις (με αυστηρό έλεγχο και ρυθμίσεις):
<P>
πρέπει να επιτραπεί η έρευνα σε υπεράριθμα έμβρυα (που δημιουργήθηκαν για σκοπούς γονιμοποίησης in vitro και των οποίων η εμφύτευση στους γεννήτορες δεν ήταν δυνατή και για τον λόγο αυτόν καταψύχθηκαν, με προορισμό την καταστροφή τους)
<P>
πρέπει να επιτραπεί η έρευνα σχετικά με τις 64 σειρές κυττάρων που ήδη υπάρχουν,
<P>
πρέπει να επιτραπεί η έρευνα σε γόνιμα εμβρυϊκά κύτταρα που προέρχονται από αποβολές ή αμβλώσεις οι οποίες γίνονται για θεραπευτικούς λόγους.

<SPEAKER ID=173 LANGUAGE="FR" NAME="Patrie">
. (FR) Καταψήφισα το ψήφισμα που περιέχει αυτή την έκθεση, έτσι όπως τροποποιήθηκε, το ίδιο όπως οι συνάδελφοί μου της γαλλικής σοσιαλιστικής αντιπροσωπείας και της κοινοβουλευτικής ομάδας του Ευρωπαϊκού Σοσιαλιστικού Κόμματος, γιατί διαπίστωσα ότι το Ευρωπαϊκό Κοινοβούλιο δεν πέτυχε να καταλήξει σε μια λογική και συναινετική θέση σχετικά με θεμελιώδη ηθικά και νομικά θέματα της ανθρώπινης γενετικής, πράγμα για το οποίο πράγματι λυπούμαι.
<P>
Πιστεύω, εξάλλου, ότι το κείμενο που παρελήφθη δεν είναι συνεκτικό και σε πολλά σημεία του είναι αντιφατικό, για παράδειγμα, σχετικά με τη χρηματοδότηση της έρευνας για τα εμβρυϊκά βλαστικά κύτταρα ή σχετικά με τη χρησιμοποίηση των υπεράριθμων εμβρύων.
<P>
Αυτή η αρνητική ψήφος αντιπροσωπεύει την ανικανότητα του εισηγητή και της προσωρινής επιτροπής να φέρουν αυτή τη δύσκολη βέβαια συζήτηση εις αίσιον πέρας. Η έλλειψη γνωμοδότησης εκ μέρους του Σώματος είναι περισσότερο επιζήμια, εφόσον συμβαίνει την ώρα που ορισμένα κράτη μέλη πρέπει να μεταφέρουν στην εθνική τους νομοθεσία την οδηγία για την ευρεσιτεχνιακή κατοχύρωση του έμβιου όντος και επομένως να τροποποιήσουν τη σχετική νομοθεσία τους.
<P>
Θέλησα να προσφέρω υποστήριξη στην ελευθερία της έρευνας, ιδιαίτερα στη γενετική έρευνα σε βλαστικά κύτταρα υπεράριθμων εμβρύων και, ακόμη και αν αυτός ο τύπος της έρευνας συνεπάγεται αβεβαιότητες και κινδύνους, θα ήταν πολύ σημαντικό να υπήρχε μια νομοθετική ρύθμιση και μια κοινοτική χρηματοδότηση, προκειμένου να μην αφεθεί το μονοπώλιο, σε αυτόν τον τομέα, μόνο στην ιδιωτική έρευνα.

<SPEAKER ID=174 NAME="Sacrιdeus">
 - Η έκθεση Fiori λαμβάνει θέση σχετικά με πολλά και δύσκολα ζητήματα που αφορούν τη ανθρώπινη γενετική, μεταξύ άλλων και για τις ηθικές αρχές που θα πρέπει να ισχύουν στον τομέα αυτόν.
<P>
Ως Χριστιανοδημοκράτης θεωρώ ότι η κοινωνία μας χρειάζεται ηθικά πλαίσια. Η ουσιαστικότερη από αυτές τις πτυχές είναι ο σεβασμός στην ανθρώπινη αξία. Όσο ευγενής και να είναι ο σκοπός, δεν δικαιολογεί τη χρησιμοποίηση ανθρώπων ως μέσον.
<P>
Η κλωνοποίηση είναι επομένως αδικαιολόγητη σε κάθε μορφή της, είτε επιλέξει κανείς να την αποκαλεί θεραπευτική, είτε αναπαραγωγική. Είναι αδύνατο να υπάρξει ένας τέτοιος διαχωρισμός, καθώς η θεραπευτική κλωνοποίηση δεν είναι τίποτα άλλο από την αρχή της αναπαραγωγικής κλωνοποίησης, εφόσον αποφασίσει κανείς ευθύς εξαρχής να καταστρέψει το έμβρυο, το οποίο αποτελεί καρπό της μεταφοράς του πυρήνα ενός κυττάρου. Στο έμβρυο περιλαμβάνονται ήδη όλα τα στοιχεία που απαιτούνται για τη δημιουργία ενός ανθρώπινου όντως. Μέχρι τη γέννηση, αλλά και αργότερα, δεν μετατρεπόμαστε σε ανθρώπους, αλλά είμαστε άνθρωποι.
<P>
Η έρευνα κατά την οποία χρησιμοποιούνται βλαστικά κύτταρα εμβρύων είναι ιδιαίτερα αμφιλεγόμενη από ηθικής απόψεως και απαγορεύεται μάλιστα σε τέσσερα κράτη μέλη (τη Γερμανία, την Αυστρία, την Ιρλανδία και την Πορτογαλία). Δεν συμβαίνει αυτό με την έρευνα σε ενήλικα βλαστικά κύτταρα. Για τον λόγο αυτόν πιστεύω ότι θα πρέπει να δοθεί προτεραιότητα στην έρευνα η οποία χρησιμοποιεί ενήλικα βλαστικά κύτταρα, ενώ δεν θα πρέπει να διατεθούν πόροι από το πρόγραμμα πλαίσιο για την έρευνα η οποία χρησιμοποιεί τα πολύ αμφιλεγόμενα από ηθικής άποψης βλαστικά κύτταρα εμβρύων. Στο πλαίσιο της αρχής της επικουρικότητας δεν αποκλείεται να αποφασίσουν ορισμένες εθνικές κυβερνήσεις να υποστηρίξουν αυτήν την μορφή έρευνας.
<P>
Έτσι και αλλιώς οι πόροι του προγράμματος πλαισίου είναι περιορισμένοι. Χρειάζεται να θέσουμε τις προτεραιότητές μας. Για τον λόγον αυτό δεν θα πρέπει να υποστηρίζουμε μία μορφή έρευνας η οποία είναι τόσο αμφιλεγόμενη από ηθικής άποψης όσο και αντίθετη με τη νομοθεσία αρκετών κρατών μελών. Για τον λόγο αυτόν αποφάσισα να υπερψηφίσω την έκθεση η οποία είχε υποβληθεί πριν από τη συζήτηση στην ολομέλεια, όπως ακριβώς έκανα και με την έκθεση του κ. Caudron για το 6ο πρόγραμμα πλαίσιο.

<SPEAKER ID=175 LANGUAGE="FR" NAME="Souchet">
. (FR) Υπάρχουν θεμελιώδη διακυβεύματα όπου και η έννοια απλώς ενός κάποιου συμβιβασμού είναι ανάρμοστη και που μας θέτουν ενώπιον κάποιων ριζικών επιλογών. Το ίδιο συμβαίνει με την ανθρώπινη γενετική, η οποία διακυβεύει την αδιαπραγμάτευτη αξιοπρέπεια του ανθρώπου.
<P>
Οι διαχωριστικές γραμμές που διατρέχουν αυτό το Κοινοβούλιο εμφανίστηκαν σαφώς, επ' ευκαιρία της ψηφοφορίας για την έκθεση Fiori. Υπάρχει μια φιλελεύθερη-ελευθεριάζουσα γραμμή που χρησιμοποιεί τη σημαία της ελευθερίας της έρευνας ως μέσον και επικαλείται μια υποτιθέμενη αναγκαιότητα να μην αποστασιοποιηθούμε από τις ΗΠΑ και να αξιώσουμε τη χρηματοδότηση από την ΕΕ της έρευνας για τα εμβρυϊκά βλαστικά κύτταρα και τα υπεράριθμα έμβρυα, ανοίγοντας έτσι το δρόμο για τη μεταχείριση ως πράγματος ( "res" ) και για την εμπορευματοποίηση της ανθρώπινης ζωής εν τη γενέσει της, στο εξαιρετικά εύθραυστο εμβρυακό της στάδιο, με την ανάπτυξη αληθινών εργοστασίων εμβρύων, όπου θα μπορούσαν να δημιουργούνται ανθρώπινα έμβρυα με μόνο σκοπό τη θανάτωσή τους και την καλλιέργεια των κυττάρων τους.
<P>
Η λεγόμενη συμβιβαστική γραμμή φαίνεται ιδιαίτερα υποκριτική και συνιστά ένα συγκαλυμμένο τρόπο προκειμένου να επιτραπεί η θεραπευτική κλωνοποίηση. Είναι αυτή που αποδέχεται τη χρηματοδότηση της έρευνας για κυτταρικές γενεές που προήλθαν από εμβρυϊκά βλαστικά κύτταρα, πράγμα που προϋποθέτει την καταστροφή των εμβρύων και επιτρέπει πράγματι τη θεραπευτική κλωνοποίηση, εφόσον οι κυτταρικές γενεές δεν έχουν την ίδια γενετική κληρονομιά με αυτήν του λήπτη που πάσχει από ανίατη νόσο.
<P>
Η τρίτη θέση, αυτή που εμείς υποστηρίζουμε και που υπερασπίστηκε με πεποίθηση και ικανότητα η Elizabeth Montfort, συνίσταται στην άρνηση κάθε εξαίρεσης σχετικά με τον σεβασμό της αξιοπρέπειας του ανθρώπινου όντος, σε όποιο στάδιο ανάπτυξης και αν βρίσκεται. Ζητούμε τη διατήρηση απαγόρευσης της κλωνοποίησης και αρνούμεθα την ψευδή διάκριση μεταξύ αναπαραγωγικής και θεραπευτικής κλωνοποίησης, εφόσον πρόκειται για την ίδια ακριβώς διαδικασία. Ζητούμε την απαγόρευση της έρευνας σε εμβρυϊκά βλαστικά κύτταρα και υπεράριθμα έμβρυα και αιτούμεθα ενισχυμένη στήριξη των ερευνώνσχετικά με ενήλικα βλαστικά κύτταρα, οι θεραπευτικές εφαρμογές των οποίων υπόσχονται πάρα πολλά.

<SPEAKER ID=176 LANGUAGE="FR" NAME="Thomas-Mauro">
. (FR) Η έκθεση Fiori φανερώνει την απόπειρα ορισμένων βουλευτών να επανεισαγάγουν στην ευρωπαϊκή πολιτική σκέψη μια υποτιθέμενη ιεράρχηση, όσον αφορά την αξιοπρέπεια του ατόμου.
<P>
Κατά τη γνώμη μου, και με αυτό προσυπογράφω την πολιτιστική και πνευματική ευρωπαϊκή παράδοση, καμία ιεράρχηση δεν είναι αποδεκτή, όσον αφορά την αξιοπρέπεια του ατόμου.
<P>
Ανεξάρτητα αν πρόκειται για άτομα ασθενή, ανάπηρα, στην αρχή ή στο τέλος της ζωής τους, κάθε ανθρώπινο ον χαίρει της ίδιας αξιοπρέπειας. Κατηγορηματικά αντιτίθεμαι, επίσης, σε κάθε απόπειρα καθυπόταξης μιας μερίδας της ανθρωπότητας στο υποτιθέμενο όφελος της άλλης.
<P>
Είναι στοιχείο μεγαλείου του ανθρώπου η αναζήτηση του καλού του εις το ακέραιο και η επιστημονική έρευνα συμβάλλει, αλλά οφείλει και να προσαρμόζεται σε αυτό.
<P>
Η φιλοσοφία και η ιστορία μάς διδάσκουν ότι κάθε συμβιβασμός σχετικά με τον σεβασμό της ανθρώπινης προσωπικότητας οδηγεί αναπόφευκτα στην απάρνησή της.
<P>
Τέλος, με το πολιτικό θάρρος και τη διαυγή οπτική για το τι συνιστά την αξιοπρέπεια και το μεγαλείο της ανθρώπινης προσωπικότητας, καθίσταται δυνατή, εις το διηνεκές, η διατήρηση ενός γνήσιου ανθρωπιστικού πολιτισμού και προόδου.

<SPEAKER ID=177 NAME="Πρόεδρος">
Οι αιτιολογήσεις ψήφου τελείωσαν.

<CHAPTER ID=3>
Διακοπή της συνόδου
<SPEAKER ID=178 NAME="Πρόεδρος">
Κηρύσσω την διακοπή της συνόδου του Ευρωπαϊκού Κοινοβουλίου.
<P>
(Η συνεδρίαση λήγει στις 14.13.)

