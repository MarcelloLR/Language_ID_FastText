<CHAPTER ID=0>

<SPEAKER ID=1 NAME="Πρόεδρος">
Πληροφορηθήκαμε ότι μία νέα τρομοκρατική ενέργεια έλαβε χώρα στην Ισπανία: ένας αστυνομικός δολοφονήθηκε εχθές στο Μπιλμπάο. Θα ήθελα να διαδηλώσω, εξ ονόματος όλων, την καταδίκη του Ευρωπαϊκού Κοινοβουλίου και να εκφράσω την αλληλεγγύη μας προς την οικογένεια του θύματος και όλο τον ισπανικό λαό. Αυτή τη στιγμή η σκέψη μας είναι μαζί με όλους εκείνους που με κίνδυνο της ζωής τους αγωνίζονται για μία πολιτισμένη συμβίωση και θα είμαστε συνεπείς με όλες τις αποφάσεις που έχουμε λάβει σχετικά με την καταπολέμηση της τρομοκρατίας, κάθε φορά που θα πλήττεται η νομιμότητα, στην Ισπανία ή σε οποιαδήποτε άλλη χώρα.
<P>
(Χειροκροτήματα)

<CHAPTER ID=1>
Έγκριση των συνοπτικών πρακτικών
<SPEAKER ID=2 NAME="Πρόεδρος">
Τα συνοπτικά πρακτικά έχουν διανεμηθεί.
<P>
Υπάρχουν παρατηρήσεις;

<SPEAKER ID=3 LANGUAGE="EN" NAME="McMahon">
Κύριε Πρόεδρε, θα αναφερθώ στον κατάλογο των ερωτήσεων που τέθηκαν και συγκεκριμένα στη σελίδα 14 των συνοπτικών πρακτικών. Υπέβαλα μία ερώτηση σχετικά με το χρόνο εργασίας που απευθύνεται ειδικά στον Επίτροπο κ. Kinnock. Η ερώτησή μου εμφανίζεται πολύ πιο κάτω με τον αριθμό 100 και δεν περιλαμβάνεται στις ερωτήσεις που απευθύνονται στον Επίτροπο κ. Kinnock. Η εξήγηση μπορεί να είναι απλή και να πρόκειται για μία μικρή παραδρομή ή ένα λάθος της διοίκησης. Ωστόσο, καθότι ο κ. Smith και η κ. Oddy έθεσαν επίσης ευαίσθητα ερωτήματα σχετικά με τη μεταφορά πυρηνικών αποβλήτων, τα οποία επίσης μετατέθηκαν σε άλλο σημείο, αρχίζω να υποψιάζομαι ότι κάποιες σκοτεινές δυνάμεις παραποιούν την ημερήσια διάταξη. Ζητώ τη διαβεβαίωσή σας ότι τούτο δεν ισχύει και ζητώ τη βοήθειά σας για τη διευθέτηση του θέματος.

<SPEAKER ID=4 NAME="Πρόεδρος">
Κύριε McMahon, δεν έχω καμία πληροφορία σχετικά με σκοτεινές δυνάμεις που παραποιούν την εργασία μας. Ελπίζω φυσικά ότι δεν υπάρχουν τέτοιες δυνάμεις και ελπίζω το σφάλμα που υποδείξατε να διορθωθεί.

<SPEAKER ID=5 LANGUAGE="EN" NAME="Smith">
Κύριε Πρόεδρε, θα ήθελα απλώς να επιβεβαιώσω τα λεγόμενα του κ. McMahon. Η ερώτησή μου πράγματι αφορά τη μεταφορά πυρηνικών αποβλήτων. Δεν γνωρίζω εάν το θέμα που με αφορά καλύπτεται από τα περί σκοτεινών δυνάμεων, αλλά θα ήθελα να ερευνηθεί η υπόθεση.

<SPEAKER ID=6 NAME="Πρόεδρος">
Μπορώ να σας απαντήσω ότι δεν αποφασίζουμε εμείς ποιος επίτροπος απαντά στις ερωτήσεις: αποφασίζει η Επιτροπή αλλά, επαναλαμβάνω, εάν υπήρξε κάποιο σφάλμα, θα διορθωθεί από την άποψη της σύνταξης του κειμένου.

<SPEAKER ID=7 LANGUAGE="EN" NAME="Ahern">
Κύριε Πρόεδρε, οι ίδιες σκοτεινές δυνάμεις δεν έδρασαν στην περίπτωση της ερώτησής μου. Η ερώτησή μου επί του ιδίου θέματος πράγματι εμφανίζεται μεταξύ αυτών που απευθύνονται στον κ. Kinnock. Υπάρχει λοιπόν κάτι περίεργο στο όλο θέμα: μήπως σεξισμός;

<SPEAKER ID=8 NAME="Πρόεδρος">
Σας ευχαριστώ, κυρία Ahern. Θα μεταβιβάσω τις παρατηρήσεις στην Επιτροπή για να ληφθούν τα κατάλληλα μέτρα.
<P>
(Το Σώμα εγκρίνει τα συνοπτικά πρακτικά)

<CHAPTER ID=2>
Απόφαση κατεπείγοντος
<SPEAKER ID=9 LANGUAGE="DE" NAME="Lange">
Kύριε Πρόεδρε, αγαπητοί κυρίες και κύριοι συνάδελφοι, θα ήθελα να μιλήσω κατά του κατεπείγοντος. Kατ' αρχήν, επί μήνες γίνονται διαβουλεύσεις για το θέμα στο Συμβούλιο, χωρίς να λαμβάνονται υπόψη αυτά που αποφασίσαμε. Δεύτερον, το Συμβούλιο, με νοοτροπία αφεντικού, αλλάζει το πρόγραμμα όπως του αρέσει και, τρίτον, καλεί, στη συνέχεια, τη νομική υπηρεσία να διευκρινίσει διαδικαστικά θέματα. H νομική υπηρεσία είπε στο Συμβούλιο το εξής: Προσέξτε! Kαλύτερα να ζητήσετε εκ νέου τη γνωμοδότηση του Kοινοβουλίου, εφόσον κάνατε τέτοιες ριζικές αλλαγές. Δεν γίνεται αλλιώς. Nομίζω πως επί του θέματος θα πρέπει να γνωμοδοτήσει και πάλι ριζικά η αρμόδια επιτροπή.
<P>
(Το Σώμα απορρίπτει την αίτηση κατεπείγοντος)

<SPEAKER ID=10 LANGUAGE="EN" NAME="Green">
Κύριε Πρόεδρε, σας παρακαλώ να υποβάλετε αναφορά στις υπηρεσίες. Στη σημερινή έκδοση του εγγράφου «Νέα της Συνόδου» που αναφέρεται στη χθεσινή εναρκτήρια συνεδρίαση δημιουργούνται απολύτως εσφαλμένες εντυπώσεις. Είναι απολύτως εσφαλμένα όσα αναφέρονται σχετικά με το τι συνέβη χθες στο θέμα της μεταβολης του χρόνου ψηφοφορίας για την πρόταση μομφής λόγω του ζητήματος της ΣΕΒ. Αναφέρεται ότι η Pauline Green, βουλευτής του PSE εκλεγόμενη στην περιφέρεια Βόρειου Λονδίνου, ζήτησε από το σώμα την αναβολή της ψηφοφορίας επί της πρότασης ψηφίσματος που προβλέπεται για την Τετάρτη στις 12.00. Τούτο είναι απολύτως εσφαλμένο. Δεν έπραξα τίποτα παρόμοιο. Το δημοσίευμα είναι παραπλανητικό για τα μέσα ενημέρωσης και τον κόσμο. Εκ μέρους της ομάδας μου παρακαλώ να αποσυρθεί άμεσα το έγγραφο αυτό.

<SPEAKER ID=11 NAME="Πρόεδρος">
Σας ευχαριστώ, κυρία Green. Η παρέμβασή σας αποτελεί έγκυρη εξήγηση: φυσικά δεν έχει τίποτε να κάνει με τα συνοπτικά πρακτικά, σημειώνουμε όμως την παρατήρησή σας.

<CHAPTER ID=3>
Συστήματα κοινωνικής ασφάλισης
<SPEAKER ID=12 NAME="Πρόεδρος">
Η ημερήσια διάταξη προβλέπει τη συζήτηση της έκθεσης της κ. Oomen-Ruijten, εξ ονόματος της Επιτροπής Απασχόλησης και Κοινωνικών Υποθέσεων (Α4-0018/97), σχετικά μετην πρόταση κανονισμού του Συμβουλίου που τροποποιεί υπέρ των εργαζομένων σε ανεργία τον κανονισμό (ΕΟΚ) αριθ. 1408/71 περί εφαρμογής των συστημάτων κοινωνικής ασφαλίσεως στους μισθωτούς, στους μη μισθωτούς και στα μέλη των οικογενειών τους που διακινούνται εντός της Κοινότητας, και τον κανονισμό (ΕΟΚ) αριθ. 574/72 περί του τρόπου εφαρμογής του κανονισμού (ΕΟΚ) αριθ. 1408/71 (COM(95)0734 - C4-116-96/0004(CNS)).

<SPEAKER ID=13 NAME="Oomen-Ruijten">
Πρόεδρε, η πρόταση που υποβάλλεται από την Ευρωπαϊκή Επιτροπή έχει ως στόχο να επιστρέψει σε ανθρώπους οι οποίοι είναι άνεργοι να αναζητήσουν εργασία σε ένα άλλο κράτος μέλος για μια περίοδο μεγαλύτερη των τριών μηνών που επιτρέπεται σήμερα, χωρίς να χάσουν το δικαίωμα επιδόματος ανεργίας που κατέχουν. Η Επιτροπή είχε υποβάλει την πρόταση αυτή ήδη το 1980 με πρόθεση την ελεύθερη κυκλοφορία των εργαζομένων και τη βελτιστοποίηση των πιθανοτήτων που είχαν να ανεύρουν απασχόληση. Η πρόταση αυτή τότε απέτυχε. Σήμερα όμως, όπως νομίζω, υπάρχουν ορισμένες πιθανότητες να αποβεί επιτυχής.
<P>
Πρόεδρε, οι προϋποθέσεις που επιτρέπουν τη διατήρηση του δικαιώματος σε επίδομα ανεργίας είναι πολύ αυστηρές. Πρέπει κανείς να θέλει πραγματικά και όχι να κάνει απλώς ότι αναζητεί απασχόληση σε μία όμορφη και ηλιόλουστη χώρα. Πρέπει κανείς να δεχθεί να κάνει θυσίες, επειδή η αναζήτηση εργασίας σε ένα άλλο κράτος μέλος σημαίνει ότι επιλέγει το κατώτατο επίδομα ανεργίας και για το συντομότερο χρονικό διάστημα. Κατ'αυτό τον τρόπο καταβάλλεται μία προσπάθεια να αποφευχθεί η αθέμιτη χρήση του δικαιώματος. Βοήθεια προσφέρεται μόνο στα άτομα που προσπαθούν πραγματικά να ανεύρουν απασχόληση. Η Επιτροπή Κοινωνικών Υποθέσεων και η υποφαινόμενη υποστηρίζουν απόλυτα τις προτάσεις σχετικά με το ύψος και τη διάρκεια του επιδόματος καθώς και την υποχρέωση να είναι κανείς εγγεγραμμένος στα μητρώα ανέργων και να αναζητεί ενεργώς απασχόληση.
<P>
Πρόεδρε, έχω δύο μικρά προβλήματα τα οποία εξέφρασα σε τροπολογίες που έχω καταθέσει. Τι πρέπει να κάνουμε με κάποιον ο οποίος είναι άνεργος και εκπαιδεύεται; Θα έχει το άτομο αυτό τα ίδια δικαιώματα σε περίπτωση που είναι εγγεγραμμένο σε ένα άλλο κράτος μέλος; Μία από τις τροπολογίες που κατέθεσα αφορά το σημείο αυτό.
<P>
Πρόεδρε, έρχομαι τώρα στους μεθοριακούς εργαζόμενους. Και αυτοί οι εργαζόμενοι έχουν πλέον ελευθερία επιλογής; ενώ προηγουμένως ίσχυε για αυτούς η νομοθεσία της χώρας διαμονής, σήμερα μπορούν να επιλέξουν και για τις ρυθμίσεις που ισχύουν στη χώρα απασχόλησης. Αυτό είναι θετικό και είχε άλλωστε προταθεί από το Κοινοβούλιο μέσω της Επιτροπής Κοινωνικών Υποθέσεων και της υποφαινόμενης το 1995.
<P>
Πρόεδρε, συμβαίνει κάτι παράξενο. Σε ένα κράτος μέλος, στο οποίο παρεμπιπτόντως, απασχολούνται πάρα πολλοί μεθοριακοί εργαζόμενοι - πρόκειται για το Λουξεμβούργο - υπάρχει η ελευθερία επιλογής, αλλά για το κράτος διαμονής που είναι το Βέλγιο. Πιστεύω ότι πρόκειται για μία πρόταση η οποία δεν αδικεί μεν τους μεθοριακούς εργαζόμενους, επειδή αυτοί δεν θίγονται κατ'οιονδήποτε τρόπο, είναι όμως παράξενο να συμβαίνει αυτό στο σύστημα και κρίνω απαράδεκτο ένα σύστημα το οποίο επιτρέπει ολοένα και περισσότερες εξαιρέσεις. Την άποψη της εισηγήτριας συμμερίζεται και η Επιτροπή Κοινωνικών Υποθέσεων. Πρόεδρε, για το λόγο αυτό κατέθεσα μία τροπολογία σύμφωνα με την οποία, δεδομένου ότι οι αρχές του Λουξεμβούργου πρέπει από τη μία στιγμή στην άλλη να αντιμετωπίσουν πάρα πολύ σημαντικές δαπάνες, η μεταβατική ρύθμιση που έχει συμφωνηθεί θα ισχύει το πολύ για μία πενταετία, ενώ παράλληλα θα ήθελα να πω το εξής στους συνάδελφους από το Λουξεμβούργο: θα πρέπει να λάβετε υπόψη σας ότι όσοι μεθοριακοί εργαζόμενοι καταστούν άνεργοι στη χώρα σας έχουν καταβάλει σ'αυτή κοινωνικές εισφορές. Πρόεδρε, αυτός είναι και ο λόγος που κατέθεσα μία τροπολογία αναφορικά με αυτό το σημείο.
<P>
Θα ήθελα να εκμεταλλευτώ την ευκαιρία για να γνωστοποιήσω μέσω του κ. Flynn στον Επίτροπο ότι το Κοινοβούλιο εκτίμησε και εκτιμά ιδιαιτέρως τη συνεργασία που υπήρξε με τους υπαλλήλους σας και ιδιαιτέρως τους αμέσως ενδιαφερόμενους με αντικείμενο αυτόν τον πάρα πολύ δύσκολο φάκελο σχετικά με τον κανονισμό 1408/71. Γι'αυτό θα ήθελα από τη θέση μου να ευχαριστήσω για άλλη μία φορά τον κ. Rob Cornelissen και να του ευχηθώ κάθε επιτυχία στη νέα του δουλειά. Γνωρίζουμε ότι ο κ. Verschuren, ο οποίος κάθεται από την άλλη πλευρά δίπλα σας, θα παρακολουθήσει με το ίδιο ενδιαφέρον αυτόν τον δύσκολο φάκελο. Από την άποψη αυτή, κ. Πρόεδρε, θα ήθελα μέσω του Επιτρόπου και των συνεργατών του να συγχαρώ και αυτόν.
<P>
Πρόεδρε, επιτρέψτε μου να ολοκληρώσω με μία παρατήρηση. Τον τελευταίο καιρό αντιμετωπίζουμε στα πλαίσια του συντονιστικού κανονισμού 1408/71 ολοένα και περισσότερα προβλήματα, επειδή το ένα μετά το άλλο το κράτος μέλος καταβάλλει προσπάθειες να μεταθέσει μέσω περικοπών το θέμα που συντονίζει ο κανονισμός 1408/71, που είναι συγκεκριμένα η κοινωνική ασφάλιση, στο χώρο της φορολογίας, η οποία είναι ασυντόνιστη. Θα ήθελα λοιπόν μέσω του κ. Flynn να ζητήσω να δοθεί προσοχή στο γεγονός αυτό και να εξεταστούν οι περιπτώσεις που ο κανονισμός 1408/71 οδηγεί πραγματικά στο συντονισμό του κοινωνικού και του φορολογικού τομέα όσον αφορά τους μεθοριακούς εργαζόμενους, χωρίς να περιοριστούν οι δυνατότητες επιλογής που διαθέτουμε. Πρόσφατα, μετά από πρωτοβουλία των κοινωνικών εταίρων, το πανεπιστήμιο του Μάαστριχτ εκπόνησε μία έκθεση στην οποία τάσσεται υπέρ της μίας επιλογής. Ας προσπαθήσουμε και εμείς να βοηθήσουμε κάπως την κατάσταση. Αυτό είναι το μήνυμα που θα ήθελα να απευθύνω, επειδή πιστεύω ότι την προσεχή περίοδο θα κληθούμε να αντιμετωπίσουμε ένα σωρό προβλήματα που αφορούν τους μεθοριακούς εργαζόμενους, οι οποίοι πιστοποιούν καθημερινά την ύπαρξη της Ευρώπης.

<SPEAKER ID=14 LANGUAGE="ES" NAME="Imaz San Miguel">
Κύριε Πρόεδρε, θα ήθελα να ξεκινήσω συγχαίροντας την εισηγήτρια, κ. Oomen-Ruijten, για την εξαίρετη έκθεσή της, όχι αποκλειστικά και μόνο για την αξιολόγηση της πρότασης της Επιτροπής την οποία πρόκειται να συζητήσουμε σήμερα, αλλά βασικά για τη διορατικότητά της. Διότι ορισμένες πτυχές, όπως εκείνη που σχετίζεται με τα δικαιώματα παροχών ανεργίας των διαμεθοριακών εργαζομένων, αναφέρονταν ήδη από την ίδια εισηγήτρια στην έκθεση που παρουσίασε και η οποία εγκρίθηκε από την Επιτροπή Κοινωνικών Υποθέσεων στις 15 Μαΐου 1995.
<P>
Διότι, ως τώρα, οι εργαζόμενοι που βρίσκονταν σε κατάσταση πλήρους ανεργίας στο Κράτος μέλος όπου είχαν μια απασχόληση αλλά διέμεναν πάντοτε σε άλλο Κράτος μέλος αντιμετώπιζαν πρόβλημα σχετικά με τον καθορισμό των δικαιωμάτων τους. Η λύση που επιλεγόταν ποίκιλλε ανάλογα με την κατηγορία του εργαζομένου. Ενώ οι διαμεθοριακοί εργαζόμενοι υπάγονταν αυτόματα στη νομοθεσία του Κράτους διαμονής, οι άλλες κατηγορίες εργαζομένων -και ιδιαίτερα οι εποχιακοί εργαζόμενοι- είχαν τη δυνατότητα να επιλέξουν το καθεστώς του ενός ή του άλλου Κράτους μέλους. Και αυτό συνεπαγόταν σημαντικές διακρίσεις για τους εργαζομένους που έπρεπε να περνούν κάθε πρωί κάποια σύνορα -σε πολλές περιπτώσεις μια απλή τεχνητή διαχωριστική γραμμή- για να πάνε να εργαστούν σε γειτονικό τόπο. Αφενός, οι εργαζόμενοι αυτοί έρχονταν αντιμέτωποι με τις κανονιστικές διατάξεις δύο διαφορετικών χωρών: με εκείνες της χώρας όπου εργάζονταν και με εκείνες της χώρας όπου διέμεναν. Και αφετέρου, πρέπει να επισημάνουμε ότι αυτός ο φραγμός συνεπάγεται μια σημαντική τροχοπέδη για την πραγματική υλοποίηση της εσωτερικής αγοράς, και πιο συγκεκριμένα, για το δικαίωμα της ελεύθερης κυκλοφορίας των εργαζομένων.
<P>
Κατ' αυτήν την έννοια, η πρόταση της Επιτροπής προσφέρει τη δυνατότητα επιλογής μεταξύ των παροχών ανεργίας του Κράτους όπου εργάζονταν και του Κράτους όπου διαμένουν, και για τους διαμεθοριακούς εργαζομένους επίσης. Κατ' αυτήν την έννοια, οφείλω να αξιολογήσω την πρόταση ως πολύ θετική, εφόσον συνεπάγεται μια σημαντική βελτίωση της κατάστασης αυτής της κοινωνικής ομάδας. Είναι βέβαιο ότι απομένουν να διευθετηθούν ορισμένες πτυχές για τους εργαζομένους αυτούς -όπως για παράδειγμα εκείνες που αναφέρονται σε παροχή ιατροφαρμακευτικής περίθαλψης των συγγενών τους- ώστε να ολοκληρωθεί αυτός ο βασικός πυλώνας της εσωτερικής αγοράς που είναι η ελεύθερη κυκλοφορία. Είναι όμως επίσης βέβαιο -και θα πρέπει να το πούμε- ότι αποτελεί μια πρόοδο για πολλούς εργαζομένους της Ευρωπαϊκής Ένωσης, και ανήκει σε εσάς η τιμή, κυρία Oomen-Ruijten, ότι αγωνιστήκατε υπέρ αυτής.
<P>
Επιπλέον, η έκθεση αυτή αναφέρεται και σε κάποιες άλλες σημαντικές πτυχές σχετικά με τη μετακίνηση των προσώπων που λαμβάνουν κάποιες παροχές ανεργίας. Προτείνεται ένα σύστημα σύμφωνα με το οποίο ένας άνεργος που λαμβάνει επίδομα ανεργίας και επιθυμεί να μετακινηθεί προκειμένου να αναζητήσει μια θέση απασχόλησης -ή σε ορισμένες περιπτώσεις για να ακολουθήσει τον/την σύζυγό του- θα επωφελείται της δυνατότητας, για τους τρεις πρώτους μήνες, να διατηρεί το δικαίωμά του στο επίδομα δυνάμει της αρμόδιας νομοθεσίας -δηλαδή, του Κράτους της τελευταίας του απασχόλησης. Το επίδομα αυτό θα καταβάλλεται από το φορέα του Κράτους μέλους όπου ο άνεργος αναζητά μια θέση απασχόλησης, για λογαριασμό του φορέα του αρμόδιου Κράτους. Και μετά από τους τρεις μήνες -αν παραταθεί η περίοδος αναζήτησης- ο άνεργος θα έχει επίσης τη δυνατότητα να παραμείνει στο Κράτος όπου αναζητά μια θέση απασχόλησης διατηρώντας το επίδομά του, με ορισμένους περιορισμούς όσον αφορά τη διάρκεια και το ποσόν.
<P>
Ολοκληρώνω, κύριε Πρόεδρε, συγχαίροντας την εισηγήτρια και υπογραμμίζοντας ότι η παρούσα έκθεση συνεπάγεται μια σημαντική πρόοδο υπέρ των δικαιωμάτων των εργαζομένων -υπέρ της κινητικότητας των εργαζομένων της Ευρωπαϊκής Ένωσης- καθώς και υπέρ της υλοποίησης της ενιαίας αγοράς.

<SPEAKER ID=15 LANGUAGE="FR" NAME="Pompidou">
Κύριε Πρόεδρε, αγαπητοί συνάδελφοι, παρεμβαίνω εξ' ονόματος της κυρίας Hermagne, όπως μόλις σας επισημάνθηκε.
<P>
Ο κανονισμός που εξετάζουμε σήμερα εγγυάται τον αποτελεσματικό χαρακτήρα της ελεύθερης κυκλοφορίας των εργαζομένων εντός της Ευρωπαϊκής Ενωσης, εξασφαλίζοντας τη συνοχή των κοινωνικών παροχών και την εφαρμογή συστημάτων κοινωνικής ασφάλισης. Ομως σήμερα, το κείμενο αυτό αποδεικνύεται ανεπαρκές, εφόσον η ανεργία έχει αποτελέσει μια αναπόφευκτη πραγματικότητα.
<P>
Ετσι, σήμερα περισσότερο από ποτέ, είναι απαραίτητο να επιτρέψουμε σε εκείνους που το επιθυμούν, να αναζητήσουν μια απασχόληση σε ένα άλλο κράτος μέλος και να εμπλουτίσουν την εμπειρία τους, θέτοντας στην υπηρεσία τους τα μέσα για μια απλούστευση των διαδικασιών και για μια προστασία των συνθηκών ζωής και εργασίας. Ο Πρόεδρος Chirac έχει αναφερθεί πολλές φορές στη σημασία αυτής της δυναμικής, προτρέποντας τους νέους να διευρύνουν το πεδίο τους στην αναζήτηση εργασίας και να γίνουν παραδείγματα επαγγελματικής και γεωγραφικής κινητικότητας.
<P>
Επίσης, πρέπει να τους δοθούν τα μέσα γι' αυτήν την κινητικότητα, έτσι ώστε να μην αποθαρρυνθούν όσον αφορά την επιθυμία τους να βρουν τη θέση τους στη μεγάλη αγορά της ευρωπαϊκής απασχόλησης. Για το λόγο αυτό, θεωρώ ότι η τροποποίηση του κανονισμού υπέρ των ανέργων αποτελεί αναγκαιότητα. Το θέμα έγκειται στο να τους επιτρέψουμε την αναζήτηση απασχόλησης σε κάποιο άλλο κράτος μέλος, χωρίς ωστόσο να χάσουν τα δικαιώματά τους στα επιδόματα ανεργίας, με περιορισμένη βέβαια διάρκεια τριών μηνών. Το άτομο που αναζητεί απασχόληση σε ένα άλλο κράτος μέλος πρέπει να μπορεί να επωφελείται ανεμπόδιστα από τις κοινωνικές παροχές σε είδος και, κατά βάση, από την πρόσβαση στις διάφορες μορφές μέριμνας. Ετσι, θα ενισχύσουμε ταυτόχρονα το ευρωπαϊκό κοινωνικό πρότυπο και την ανταγωνιστικότητα της ευρωπαϊκής οικονομίας, η οποία θα βασίζεται σε έναν ενεργό και ικανό πληθυσμό.
<P>
Θα ήθελα να ευχαριστήσω τον εισηγητή για την πρότασή του και, εξ ονόματος της ομάδας του Ευρωπαϊκού Λαϊκού Κόμματος, υποστηρίζω πλήρως την έκθεση αυτή.
<P>
Θα ήθελα να προσθέσω, ως εισηγητής γνωμοδότησης για την Πράσινη Βίβλο με τον τίτλο «Τα εμπόδια στην διεθνική κινητικότητα» που παρουσίασε η Επίτροπος κυρία Cresson, ότι -όπως το θέτει η κυρία Hermagneθεωρώ εξίσου επείγουσα την διεύρυνση του πεδίου εφαρμογής αυτού του κανονισμού στους φοιτητές, οι οποίοι προετοιμάζουν το μέλλον της Ευρώπης σπουδάζοντας στο εξωτερικό σε ένα από τα κράτη μέλη. Εναπόκειται σε μας να τους δώσουμε τα κλειδιά της ελπίδας, αποκαθιστώντας τις συνθήκες για μια ακμάζουσα και πιο ανθρώπινη Ευρώπη.

<SPEAKER ID=16 LANGUAGE="NL" NAME="Boogerd-Quaak">
Πρόεδρε, πιστεύω ότι η κ. Oomen-Ruijten περιέγραψε με έξοχο τρόπο τη νομική άποψη της ρύθμισης και τα θέματα που σχετίζονται με αυτή. Για το λόγο αυτό θα περιοριστώ στην παρέμβασή μου σε ορισμένα θέματα στα οποία πιστεύω ότι πρέπει να δοθεί προσοχή από την Επιτροπή και ιδιαιτέρως από το Συμβούλιο. Προκειμένου να στεφθούν με επιτυχία οι εν λόγω τροποποιήσεις των οδηγιών, θα πρέπει να υπάρχει μία καλή συνεργασία μεταξύ των οργανισμών απασχολήσεως εργατικού δυναμικού και των φορέων παροχής επιδομάτων. Στο παρελθόν είχα προσωπική εμπειρία με τη συνεργασία των οργανισμών απασχολήσεως εργατικού δυναμικού διαφόρων κρατών μελών. Η περίπτωση αφορούσε τη συνεργασία μεταξύ Ολλανδίας και Βελγίου. Μπορώ να σας διαβεβαιώσω ότι δεν είναι εύκολο να συνεργαστούν οι οργανισμοί αυτοί με τον ενδεδειγμένο τρόπο, πράγμα το οποίο διαπιστώνεται εάν κοιτάξουμε απλώς την έλλειψη δυνατότητας ανταλλαγής δεδομένων, επειδή, για παράδειγμα, τα ηλεκτρονικά συστήματα καταχώρησης δεν είναι συμβατά. Κύριε Flynn, θα ήθελα να ζητήσω να τοποθετηθεί το σημείο αυτό στην ημερήσια διάταξη του Συμβουλίου, δεδομένου ότι τα κράτη μέλη δεν λαμβάνουν υπόψη το γεγονός ότι στις μεθοριακές περιοχές αυτό το είδος συνεργασίας συνεπάγεται πρόσθετες δαπάνες και οι αντίστοιχες υπηρεσίες αντιμετωπίζουν μεγάλες δυσκολίες να ανεύρουν τους απαραίτητους πόρους.
<P>
Παράλληλα, ελπίζω, και γι'αυτό θα ήθελα να παραπέμψω στην έκθεση της Επιτροπής Νομικών Θεμάτων, ότι η εν λόγω τροποποίηση της οδηγίας θα συμβάλει στην επίλυση προβλημάτων που εκκρεμούν, για παράδειγμα, όσον αφορά τη μη καταβολή συνταξιοδοτικών δικαιωμάτων ούτε από το ένα, ούτε από το άλλο κράτος μέλος, όπως συνέβη στην περίπτωση της Ολλανδίας και του Βελγίου. Υποστηρίζω με θέρμη την έκκληση της κ. Oomen-Ruijten σχετικά με τη φορολογία. Θα έλεγα δε ότι οι εθνικές νομοθεσίες θα πρέπει να επιτρέπουν έναν εκ των προτέρων έλεγχο, πριν ρυθμιστεί νομοθετικά το θέμα της μεθοριακής απασχόλησης.

<SPEAKER ID=17 LANGUAGE="DE" NAME="Wolf">
Κύριε Πρόεδρε, αγαπητοί κυρίες και κύριοι συνάδελφοι, ενώ η έκθεση φαίνεται να είναι τεχνικής φύσεως, στην πραγματικότητα είναι άκρως πολιτική, και θα ήθελα να ευχαριστήσω και την κ. Oomen-Ruijten για το ότι κάνει ένα βήμα προς τη σωστή κατεύθυνση. Mέχρι τώρα, τα μεθοριακά καθεστώτα αποτελούσαν μια τεράστια μαύρη τρύπα στο κοινωνικό μας σύστημα; Eυρώπη εδώ σημαίνει, για την εξαρτημένη εργασία, ότι παρακάμπτονται τα μέχρι τώρα εθνικά κοινωνικά συστήματα. H κ. Oomen-Ruijten προτείνει - κι εμείς το στηρίζουμε -, ξεκινώντας κανείς από εδώ να καταλήξει τουλάχιστον στο καθεστώς του μέγιστου κοινού διαιρέτη. Aυτό είναι πολύ σημαντικό. Bεβαίως έχουμε την άποψη ότι, για να έχει κανείς πράγματι την απαίτηση μιας διασυνοριακής και απεριόριστης κινητικότητας, θα πρέπει να προχωρήσει πολύ πιο πέρα από το μοντέλο αυτό και να φθάσει στο μοντέλο του ελάχιστου κοινού πολλαπλάσιου, να ισχύουν δηλαδή οι πιο ευνοϊκές διατάξεις και των δύο πλευρών. Aυτό μπορεί να χρηματοδοτηθεί, και θα έκανε πιο ελκυστική τη διασυνοριακή αναζήτηση εργασίας. Γι' αυτό και καταθέσαμε μια τροπολογία. Έχουμε την άποψη ότι, ειδικά οι μεθοριακές περιοχές, - κι αυτή θα ήταν η ερώτησή μου προς τον Eπίτροπο Flynn - θα πρέπει να γίνουν συνδετήρια και μεταβατικά κατώφλια, για τους εργαζομένους με σχέση εξαρτημένης εργασίας. H Eυρώπη θα πρέπει να γίνει χώρος μεγαλύτερης κοινωνικής δικαιοσύνης και εξασφαλισμένης κοινωνικής αλληλεγγύης, και δεν επιτρέπεται να παραμείνει μια μαύρη τρύπα, όπου θα εξαφανίζονται τα υφιστάμενα συστήματα κοινωνικής ασφάλισης.

<SPEAKER ID=18 NAME="Flynn">
Κύριε Πρόεδρε, η Επιτροπή χαιρετίζει τη θετική στάση του Ευρωπαϊκού Κοινοβουλίου στη συγκεκριμένη πρόταση. Το Κοινοβούλιο συμμερίζεται την άποψη της Επιτροπής ότι οι άνεργοι πρέπει να μπορούν να παραμένουν περισσότερο από τρεις μήνες, όπως προβλέπεται σήμερα, σε άλλο κράτος μέλος αναζητώντας εργασία χωρίς να χάνουν τα δικαιώματά τους στο επίδομα ανεργίας. Προσυπογράψατε επίσης την πρόταση να χορηγηθεί στους μεθοριακούς εργαζόμενους που καθίστανται άνεργοι το δικαίωμα να επιλέγουν μεταξύ του καθεστώτος παροχής επιδομάτων του κράτους μέλους κατοικίας τους και του κράτους μέλους όπου εργάστηκαν για τελευταία φορά.
<P>
Η κ. Oomen-Ruijten συνέταξε μία πολύ καλή έκθεση, για την οποία την ευχαριστώ. Προτείνει τρεις πολύ χρήσιμες τροπολογίες. Η πρώτη από αυτές είναι σύμφωνη με το Πράσινο Βιβλίο της Επιτροπής για τα εμπόδια στη διακρατική κινητικότητα στους τομείς της εκπαίδευσης, της κατάρτισης και της έρευνας. Ο κ. Pompidou έκανε επίσης ειδική αναφορά στο εν λόγω ζήτημα. Η δεύτερη τροπολογία αποσκοπεί στη διαγραφή της εξαίρεσης που προβλέπεται για το Βέλγιο, γεγονός που θεωρώ δικαιολογημένο λόγω της πολύ στενής ερμηνείας στην οποία προέβη το Δικαστήριο στο πλαίσιο της υπόθεσης Spataro τον περασμένο Ιούνιο. Τρίτον, η δεκαετής μεταβατική περίοδος κατά την οποία θα επιστρέφεται στο Λουξεμβούργο από τα όμορα κράτη ένα μέρος των επιδομάτων ανεργίας μπορεί πράγματι να μειωθεί σε πέντε έτη.
<P>
Η τροπολογία που υπέβαλαν ο κ. Schφrling και ο κ. Wolf θα ανέτρεπε την ισορροπία της πρότασης της Επιτροπής και για το λόγο αυτόν δεν μπορούμε να την δεχθούμε. Έτσι η Επιτροπή είναι διατεθειμένη να προωθήσει μία τροποποιημένη πρόταση που θα περιλαμβάνει τις τροπολογίες που πρότεινε η εισηγήτρια κ. Oomen-Ruijten. Θα ήθελα επίσης να την ευχαριστήσω ειλικρινά για τα καλά της λόγια για τις υπηρεσίες και το προσωπικό της Επιτροπής, τα οποία θα τους διαβιβάσω μετά χαράς.

<SPEAKER ID=19 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί σήμερα, στις 12 το μεσημέρι.

<CHAPTER ID=4>
Κοινωνική προστασία
<SPEAKER ID=20 NAME="Πρόεδρος">
Η ημερήσια διάταξη προβλέπει την έκθεση της κ. Weiller, εξ ονόματος της Επιτροπής Απασχόλησης και Κοινωνικών Υποθέσεων (Α4-0016/97), σχετικά με την έκθεση της Επιτροπής για την κοινωνική προστασία στην Ευρωπαϊκή Ένωση (1995) και την ανακοίνωση της Επιτροπής για το μέλλον της κοινωνικής προστασίας ως πλαισίου για έναν ευρωπαϊκό διάλογο (COM(95)0457 - C4-0518 και C4-0524/95).

<SPEAKER ID=21 NAME="Weiler">
Kύριε Πρόεδρε, αγαπητοί κυρίες και κύριοι συνάδελφοι, χαίρομαι που προχωρούμε σήμερα σ' ένα θέμα που, εδώ και καιρό, θα έπρεπε να βρίσκεται στην ημερήσια διάταξη της Eυρώπης, και χαίρομαι για το ότι η Eπιτροπή μάς υπέβαλε για συζήτηση ένα πολύ χρήσιμο έγγραφο. Kάναμε, στην αρμόδια επιτροπή, διεξοδική συζήτηση για τα θέματα αυτά, με ειδικούς, με μη κυβερνητικές οργανώσεις, και χαίρομαι, ακόμη, για το ότι οι προεδρίες της Iρλανδίας, και τώρα και της Oλλανδίας, εκμεταλλεύθηκαν την ευκαιρία να διοργανώσουν, μαζί μας, ειδικές διασκέψεις.
<P>
Eυχαριστώ και όλες τις κυρίες και τους κυρίους συναδέλφους για την εποικοδομητική τους συνεργασία στην έκθεσή μου, και παρακαλώ να δείξετε κατανόηση για το ότι δεν μπόρεσα να λάβω υπόψη όλες τις τροπολογίες. Mερικές δεν μπόρεσα να τις λάβω υπόψη, επειδή θα άλλαζαν την ξεκάθαρη γραμμή της έκθεσής μου, και μάλιστα εν μέρει, επειδή κινούνταν έντονα προς την κατεύθυνση ιδιωτικοποίησης του κοινωνικού συστήματος. Aπό την άλλη μεριά, συμπαθώ βέβαια πολύ τις τροπολογίες 27, 28 και 29, αλλά δεν έχουν καμιά σχέση με την έκθεσή μου και υπάγονται, ουσιαστικά, σ' ένα άλλο σύμπλεγμα.
<P>
Tο τελευταίο εξάμηνο, ήμασταν κατά βάσιν σύμφωνοι, σ' όλη τη συζήτηση, για το ότι το ευρωπαϊκό κοινωνικό μοντέλο είναι θετικός παράγοντας έδρας για την Eυρώπη και ότι, από κοινού, χρειαζόμαστε μια μεταρρύθμιση του συστήματος, όχι όμως μείωση. Mεταρρύθμιση δε σημαίνει εναρμόνιση, για να το πω αμέσως ξεκάθαρα. Kαι στο μέλλον θα εξακολουθήσουν να αποφασίζουν τα εθνικά κοινοβούλια για τη διαμόρφωση των συστημάτων κοινωνικής ασφάλισης. Aλλά παρόλα αυτά είναι αναγκαίο να επεμβαίνει εδώ εντονότερα το Eυρωπαϊκό Kοινοβούλιο και τα όργανά μας, και να δεσμεύεται περισσότερο απ' ότι παλιότερα.
<P>
Kαλούμαστε λ.χ. να δράσουμε σε επειγόντως αναγκαίες οδηγίες, που εξασφαλίζουν την ελεύθερη κυκλοφορία των εργαζομένων. Kαλούμαστε να δράσουμε σε μια κοινωνική διαμόρφωση, σε μια παρακολούθηση των νέων οργανώσεων εργασίας στην Eυρώπη, λ.χ. των άτυπων μορφών απασχόλησης, όχι μόνο της μερικής, αλλά κι ενός ευρέος φάσματος των παραλλαγών όλων των άτυπων μορφών εργασίας, που υπάρχουν στο μεταξύ στην Eυρώπη. Kαλούμαστε ακόμη, - κι αυτό είναι το βασικό σημείο - να δράσουμε για την καταπολέμηση της ανεργίας, από κοινού με το περιφερειακό και εθνικό επίπεδο, επειδή όλοι γνωρίζουμε ότι η κύρια αιτία των χρηματοδοτικών προβλημάτων των συστημάτων κοινωνικής ασφάλισης είναι η ανεργία. Aυτός είναι και ο λόγος για τον οποίο ζητήσαμε, στην αναθεωρημένη συνθήκη, κι ένα κεφάλαιο για την απασχόληση.
<P>
Ένα βασικό αίτημα της αρμόδιας επιτροπής είναι να κάνουμε τα συστήματα πιο φιλικά προς την εργασία, που σημαίνει να ανακουφίσουμε τον παράγοντα «εργασία» και να αξιοποιήσουμε καινούριους χρηματοδοτικούς πόρους. Tα κράτη μέλη θα μπορούσαν, θα όφειλαν μάλιστα, να εκμεταλλευτούν τη δυνατότητα ενός οικολογικού αναπροσανατολισμού, μιας οικολογικής μεταρρύθμισης της φορολογίας. Eμείς το προτείνουμε. Tα κράτη μέλη θα αποφασίσουν αν θα σχεδιάσουν αυτόν το νέο πόρο ή όχι.
<P>
Eπεξεργασθήκαμε απαντήσεις και προτάσεις λύσεων στα προβλήματα της Eυρώπης, που, σ' όλα τα κράτη μέλη, σ' όλα τα βιομηχανικά κράτη, είναι παρόμοια. Aυτά είναι λ.χ. η γήρανση του πληθυσμού στην Eυρώπη, το δίκαιο αίτημα των γυναικών για επαγγελματική απασχόληση και, όπως ήδη είπα, οι καινούριες μορφές οργάνωσης εργασίας και ευελιξίας της. Tη συζήτηση αυτή θέλουμε να την κάνουμε με την Eπιτροπή, το Συμβούλιο, τους κοινοτικούς εταίρους, τις MKO και τις οργανώσεις πρόνοιας στα κράτη μέλη.
<P>
Aγαπητοί κυρίες και κύριοι συνάδελφοι, στην έκθεσή μου ανέφερα μια δέσμη προτεινόμενων μέτρων. Θα χαιρόμουν αν μπορούσατε να συμφωνήσετε μ' αυτά, αν μπορούσατε να τα υποστηρίξετε, ώστε να υποχρεωθούμε να δουλέψουμε περαιτέρω πάνω στο θέμα αυτό, ώστε να θέλουμε να δουλέψουμε περαιτέρω πάνω στο θέμα αυτό, ώστε να χρειαστούμε ένα είδος θεσμικού οργάνου, για να βρούμε λύσεις από κοινού και να κάνουμε τη συζήτηση. Γι' αυτό και σας παρακαλώ να στηρίξετε την έκθεσή μου.

<SPEAKER ID=22 NAME="Melkert">
Κύριε Πρόεδρε, σας ευχαριστώ για την ευκαιρία που μου προσφέρετε να ομιλήσω στο Κοινοβούλιο σχετικά με αυτό το σημαντικό θέμα που περιλαμβάνεται σήμερα στην ημερήσια διάταξη.
<P>
Θα ήθελα κατ'αρχάς να συγχαρώ την κ. Weiler και την Επιτροπή για την έκθεση που εκπονήθηκε, το περιεχόμενο της οποίας έχει ύψιστη σημασία για τη μελλοντική εξέλιξη της Ευρωπαϊκής Ένωσης. Η έκθεση αυτή εμφανίζεται σε μια στιγμή που η Ευρωπαϊκή Ένωση και τα κράτη μέλη της πρέπει να προετοιμαστούν για μία νέα ποιοτική φάση της κοινωνικοοικονομικής τους εξέλιξης, ιδιαιτέρως από την έναρξη της ΟΝΕ. Τη στιγμή εκείνη θα είναι απολύτως απαραίτητο να δοθεί μία νέα μορφή και ένα νέο περιεχόμενο στη συμπληρωματική σχέση που υφίσταται μεταξύ της οικονομικής και της νομισματικής ολοκλήρωσης, αφενός, και του συντονισμού της κοινωνικής και της οικονομικής πολιτικής των κρατών μελών, αφετέρου. Αυτό δεν μπορεί να γίνει παρά μόνο στα πλαίσια ενός διαλόγου μεταξύ των κυβερνήσεων και του Ευρωπαϊκού Κοινοβουλίου. Μια σημαντική προσπάθεια προς την κατεύθυνση αυτή αποτελεί και η έκθεση της κ. Weiler.
<P>
Στους στόχους της Ευρωπαϊκής Ένωσης που περιλαμβάνονται στη συνθήκη αναφέρεται ήδη σαφώς ότι η διατήρηση ενός υψηλού επιπέδου απασχόλησης και κοινωνικής προστασίας αποτελεί ένα από τα βασικά καθήκοντα της Ένωσης. Ταυτόχρονα όμως πρέπει να διαπιστώσουμε από κοινού ότι η υλοποίηση των στόχων αυτών δεν έχει καν αρχίσει. Αυτό μάλιστα παρά το ιδιαίτερα σημαντικό έργο που έχει επιτελεσθεί τα τελευταία χρόνια, στα πλαίσια του οποίου σημαντικό ρόλο διαδραμάτισε και η Ευρωπαϊκή Επιτροπή. Ευρισκόμαστε μόλις στην παραμονή αυτής της νέας φάσης και έχει μεγάλη σημασία να προχωρήσουμε ακόμη περισσότερο.
<P>
Ιδιαίτερα επίκαιρο για την περαιτέρω ανάπτυξη των ιδεών μας στο σημείο αυτό είναι το Λευκό Βιβλίο για την ανάπτυξη, την απασχόληση και την ανταγωνιστικότητα, το Λευκό Βιβλίο Delors. Παρ'όλο που έχουν περάσει ορισμένα χρόνια από την έκδοσή του, δεν θα πρέπει να κάνουμε το λάθος να κρατήσουμε την έκθεση αυτή στο συρτάρι του ιστορικού μας αρχείου επειδή στην ουσία μόλις που έχουμε αρχίσει να ασχολούμεθα με ορισμένα από τα κύρια θέματά του, την ανάπτυξη των οποίων θα πρέπει να εκλάβουμε ως βασική μας αποστολή. Για το λόγο αυτό, η ολλανδική Προεδρία θεώρησε ότι είναι σημαντικό να συζητηθούν περαιτέρω το προσεχές εξάμηνο ορισμένα θέματα τα οποία αποτελούν άμεση απόρροια του Λευκού Βιβλίου. Αυτό έγινε σε μία Διάσκεψη που πραγματοποιήθηκε τέλη Ιανουαρίου στο Αμστερνταμ με θέμα «Κοινωνική πολιτική και οικονομικές επιδόσεις», όπου καταβλήθηκε μία προσπάθεια να εξεταστεί η κοινωνική πολιτική όχι μόνο από την άποψη της θεμιτότητας αλλά και ως παραγωγικός συντελεστής για την προώθηση της ανάπτυξης, της απασχόλησης και της ευημερίας στην Ευρωπαϊκή Ένωση, προκειμένου να υπάρξει μία καλύτερη σύνθεση της κοινωνικής πολιτικής με τις οικονομικές επιδόσεις.
<P>
Σε συνδυασμό με την ιδιαίτερα σημαντική συμβολή του Επιτρόπου Flynn και της Γενικής Διεύθυνσής του στη Διάσκεψη, πιστεύω ότι μπορώ να πω ότι προσφέραμε και εμείς τη συμβολή μας στη συζήτηση η οποία άρχισε στο Σώμα με την υποβολή της έκθεσης της κ. Weiler. Κατά τη διάρκεια της Προεδρίας μας επιθυμούμε να καταβάλουμε προσπάθειες να προχωρήσουμε ακόμη περισσότερο με την περαιτέρω επεξεργασία δύο θεμάτων κατά την ανεπίσημη συνεδρίαση που θα πραγματοποιήσει τον προσεχή Μάρτιο στο Ρόττερνταμ το Συμβούλιο Κοινωνικών Υποθέσεων. Η υπόθεση αφορά κατ'αρχάς τους δείκτες της πολιτικής απασχόλησης, οι οποίοι θα πρέπει τα προσεχή έτη να επιτρέψουν στα κράτη μέλη να αποπειραθούν με τη χρήση της συγκριτικής μεθόδου να αντλήσουν τα κατάλληλα συμπεράσματα από τις καλύτερες εμπειρίες των άλλων. Αυτό θα έχει καταλυτικές επιδράσεις για το συντονισμό της πολιτικής σε επίπεδο Ευρωπαϊκής Ένωσης. Κατ'αυτόν τον τρόπο θα μπορέσουμε επίσης να επιταχύνουμε και τη σύγκλιση της πολιτικής που εφαρμόζεται στο χώρο της απασχόλησης και της αγοράς εργασίας, η οποία αποτελεί απαραίτητο συμπλήρωμα της οικονομικής και νομισματικής ολοκλήρωσης.
<P>
Ένα δεύτερο θέμα το οποίο θα απασχολήσει το ανεπίσημο Συμβούλιο αφορά την ανάγκη που υφίσταται σε όλα σχεδόν τα κράτη μέλη να μειωθεί το κόστος εργασίας, προκειμένου να διευκολυνθεί η επανένταξη στην αγορά εργασίας των ατόμων με ιδιαίτερα χαμηλή κατάρτιση. Διότι ορθώς διαπιστώνεται από την Επιτροπή, στην έκθεση σχετικά με την οικονομική κατάσταση στην Ευρωπαϊκή Ένωση, ότι η υποκατάσταση της εργασίας από το κεφάλαιο και το χαμηλό επίπεδο επενδύσεων στην Ευρωπαϊκή Ένωση είναι οι σημαντικότερες αιτίες της αρνητικής εξέλιξης της απασχόλησης που σημειώθηκε τα τελευταία χρόνια και που πρέπει οπωσδήποτε να αντιστραφεί. Αυτοί είναι οι δύο βασικοί άξονες κατά μήκος των οποίων θα επιχειρήσουμε να προσφέρουμε τη συμβολή μας και θεωρώ την ενέργεια αυτή μία παράλληλη προσπάθεια με τα όσα προτείνονται στην έκθεση Weiler, προκειμένου να βελτιωθεί η ποιότητα της ευρωπαϊκής πολιτικής όσον αφορά την ενίσχυση των προϋποθέσεων για την περαιτέρω προώθηση της ανάπτυξης και της απασχόλησης.
<P>
Αναφερόμενος στις προϋποθέσεις της ανάπτυξης και της απασχόλησης, τις προϋποθέσεις για την επίτευξη της κοινωνικής συνοχής, θα ήθελα να αναφερθώ εν συντομία σε ορισμένα ιδιαίτερα σημεία, στα οποία θα πρέπει κατά τη γνώμη μου να δοθεί προτεραιότητα στα πλαίσια της περαιτέρω εξέλιξης της πολιτικής και της συζήτησης που διεξάγεται με το Κοινοβούλιο.
<P>
Το θέμα αφορά κατ'αρχάς τις προϋποθέσεις για την αύξηση της ευελιξίας της αγοράς εργασίας. Είναι δεδομένο ότι η ακαμψία της αγοράς εργασίας παρεμποδίζει την ανάπτυξη της απασχόλησης και ότι πρέπει να υπάρξουν προσαρμογές. Είναι όμως επίσης δεδομένο ότι οι προσαρμογές αυτές δεν μπορεί να είναι μονόπλευρες, αλλά αμοιβαίες, με τη συμμετοχή τόσο των εργοδοτών όσο και των εργαζομένων. Αυτός είναι και ο λόγος για τον οποίο αναφέρθηκε στα πλαίσια της συζήτησης που πραγματοποιήθηκε στη Διάσκεψη του Αμστερνταμ το θέμα της ευελιξίας και της ασφάλειας. Πρόκειται για μια ευελιξία η οποία απαιτείται από τους εργαζόμενους, έτσι ώστε αυτοί να είναι διαθέσιμοι στην αγορά εργασίας με έναν τρόπο ο οποίος προωθεί την ανάπτυξη της οικονομίας. Από την άλλη πλευρά όμως, δεν πρέπει να λησμονείται και η βελτίωση της κοινωνικής ασφάλειας, της συνταξιοδοτικής ασφάλισης, πράγμα που σημαίνει ότι πρέπει να συμβάλουν και οι εργοδότες στη δημιουργία κινήτρων, πράξη η οποία είναι απαραίτητη προκειμένου να πληρωθεί η δεύτερη προϋπόθεση την οποία θα ήθελα να αναφέρω και που είναι η αύξηση της παραγωγικότητας της εργασίας. Στο μέλλον, η παραγωγικότητα της εργασίας θα εξαρτάται ολοένα και περισσότερο από την εκπαίδευση, από τη βελτίωση των δυνατοτήτων εκπαίδευσης και λήψης αδειών, αλλά και από την οργανωμένη συμμετοχή των εργαζομένων στα πλαίσια μίας πολιτικής ενημέρωσης και διαβούλευσης που θα εφαρμόζεται στις επιχειρήσεις. Ευτυχώς, όσον αφορά αυτό το τελευταίο σημείο, ελπίζω ότι κατά τη διάρκεια της παρούσας Προεδρίας θα σημειωθεί μια κάποια πρόοδος στον τομέα της ενημέρωσης και της διαβούλευσης των εργαζομένων. Αυτό το λέω έχοντας υπόψη την έκθεση της Κοινωνικής Επιτροπής επί του θέματος αυτού, ενώ ελπίζω ότι σύντομα θα παρουσιαστούν και τα αποτελέσματα της ομάδας εργασίας που λειτουργεί υπό την ηγεσία του κ. Davignon, η οποία εκλήθη από την Επιτροπή και το Συμβούλιο να ασχοληθεί με το θέμα.
<P>
Η τρίτη προϋπόθεση για την προαγωγή της ανάπτυξης και της απασχόλησης την οποία θα ήθελα να κατονομάσω αφορά την αύξηση της κοινωνικής σταθερότητας, η οποία μπορεί να επιτευχθεί με διαφόρους τρόπους, και ιδιαιτέρως τη βελτίωση και τη διατήρηση της ισορροπίας των εργασιακών σχέσεων. Από την άποψη αυτή, ιδιαίτερα σημαντικός είναι ο κοινωνικός διάλογος ο οποίος πρέπει να διεξαχθεί με τη συμμετοχή των εργοδοτών και των εργαζομένων. Ελπίζω δε ότι το Συμβούλιο Κοινωνικών Υποθέσεων θα κατορθώσει να σημειώσει πρόοδο όσον αφορά τον εκσυγχρονισμό του κοινωνικού διαλόγου σε επίπεδο Ευρωπαϊκής Ένωσης. Είναι απαραίτητο να βελτιωθεί κατά πολύ η συμμετοχή των ανέργων προκειμένου να αξιοποιηθούν όλες οι δεξιότητές τους, πράγμα το οποίο ισχύει επίσης και για τους αλλόχθονες και τις γυναίκες. Είναι απαραίτητο να αυξηθούν οι προσπάθειες για την καταπολέμηση της φτώχειας, προκειμένου να υπάρξει αύξηση της συμμετοχής και της σταθερότητας στην κοινωνία μας.
<P>
Οι προϋποθέσεις αυτές πρέπει να δημιουργηθούν ανεξάρτητα από το επίπεδο ευημερίας του κάθε κράτους μέλους. Πρόκειται για ορισμένα προβλήματα τα οποία αντιμετωπίζουν όλα τα κράτη μέλη. Από την άποψη αυτή, μία σημαντική αποστολή της Ένωσης είναι να λειτουργήσει καταλυτικά προκειμένου να επιτύχει ένα κάποιο συντονισμό και να καταρτίσει ένα πρόγραμμα κατανομής της εργασίας και του πλούτου με μια μέθοδο η οποία δεν στηρίζεται αποκλειστικά στους όρους που υπαγορεύει η αγορά.
<P>
Προκειμένου να επεξεργαστούμε περισσότερο τη μεσοπρόθεσμη στρατηγική μας, ανάγκη η οποία είχε επισημανθεί και στο Λευκό Βιβλίο του Delors, επιθυμούμε ως Συμβούλιο να συνεχίσουμε τη συζήτηση στο Ρόττερνταμ, ενώ θα εξετάσουμε ποιο ρόλο μπορεί να διαδραματίσει η Επιτροπή, η οποία κατά την άποψή μου μπορεί να αποτελέσει την κινητήρια δύναμη που θα βοηθήσει στην εμβάθυνση της θεματικής αυτής και στη συγκέντρωση των εμπειριών των κρατών μελών κατά τέτοιο τρόπο ώστε να επιτραπεί η εξαγωγή κοινών συμπερασμάτων, η οποία - όπως ελπίζει η Προεδρία - θα στηριχθεί στην παράγραφο για την απασχόληση που θα συμπεριληφθεί στη Συνθήκη, θέμα το οποίο εξετάζεται στο πλαίσιο της Διακυβερνητικής Διάσκεψης. Κατ'αυτό τον τρόπο μπορεί να δημιουργηθεί μια βάση συντονισμού, στην οποία θα πρέπει να στηριχθεί η συμπληρωματικότητα που δεν είναι μόνο σκόπιμη, αλλά και αναπόφευκτη από τη στιγμή της καθιέρωσης της ΟΝΕ. Κατ'αυτό τον τρόπο θα καταστεί σαφές ότι είναι απαραίτητο να υπάρξει μία διασύνδεση της οικονομικής και νομισματικής ολοκλήρωσης με τη βελτίωση της απασχόλησης, καθώς επίσης και ότι η καθιέρωση ενός ισχυρού και διεθνώς ανταγωνιστικού σταθερού ενιαίου νομίσματος δεν είναι δυνατή εάν δεν συνοδεύεται από μία πραγματική οικονομική σύγκλιση, από μία σύγκλιση των αγορών εργασίας στην επικράτεια των κρατών μελών.
<P>
(Χειροκροτήματα)

<SPEAKER ID=23 NAME="Flynn">
Κύριε Πρόεδρε, κατ'αρχάς θα ήθελα να ευχαριστήσω την κ. Weiler για την έκθεσή της, καθώς και τον Υπουργό κ. Melkert για την παρουσίαση των θέσεων της ολλανδικής προεδρίας επί των ζητημάτων που άπτονται της παρούσας έκθεσης. Όλοι μας ξεκινούμε από κοινή αφετηρία στη συζήτηση αυτή και συμφωνούμε ότι η κοινωνική προστασία αποτελεί τον ακρογωνιαίο λίθο του ευρωπαϊκού κοινωνικού μοντέλου. Τούτο διατυπώνεται με απόλυτη σαφήνεια από την κ. Weiler.
<P>
Ωστόσο, η πρόκληση που αντιμετωπίζουμε σήμερα είναι πώς να εκσυγχρονίσουμε τα ευρωπαϊκά συστήματα κοινωνικής προστασίας και πώς να τα προσαρμόσουμε σε μία νέα κατάσταση σε έναν ταχέως μεταβαλλόμενο κόσμο χωρίς να παραιτηθούμε από τις θεμελιώδεις αξίες της αλληλεγγύης και της συνοχής. Πρόκειται πράγματι για ένα δύσκολο και περίπλοκο πρόβλημα, η λύση στο οποίο δεν θα προκύψει εν μία νυκτί ούτε ως εκ θαύματος. Λόγω της περιπλοκότητας και αβεβαιότητας του θέματος, πρότεινα στο τέλος του 1995 την ανάληψη μίας νέας πρωτοβουλίας στον τομέα της κοινωνικής προστασίας, την οποία αποκάλεσα πλαίσιο για μία ευρωπαϊκή συζήτηση σχετικά με το μέλλον της κοινωνικής προστασίας.
<P>
Η αρχή στην οποία βασίζεται η πρωτοβουλία αυτή είναι ότι κάθε κράτος μέλος πρέπει να βρει τις δικές του λύσεις που θα ανταποκρίνονται στο ιδιαίτερο σύστημά του. Ταυτόχρονα βασικός παράγοντας της επιτυχίας είναι η δυνατότητα να διδασκόμαστε ο ένας από τον άλλο και να αντιδρούμε γρήγορα. Η Ευρωπαϊκή Ένωση μπορεί να διαδραματίσει πολύτιμο ρόλο ενεργώντας ως καταλύτης στη διαδικασία αυτή, στην αποκόμιση διδαγμάτων και στην προσαρμογή. Είμαι ευγνώμων στο Ευρωπαϊκό Κοινοβούλιο για τη συμβολή του στη συζήτηση αυτή. Είμαι ευτυχής που αντιδράσατε τόσο θετικά. Η σημερινή συζήτηση μας υπενθυμίζει δύο πράγματα: πρώτον, το μέλλον της κοινωνικής προστασίας είναι ένα περίπλοκο ζήτημα και δεύτερον, η συζήτηση είναι ζωτικής σημασίας και δεν μπορούμε να την αποφύγουμε με την τακτική του στρουθοκαμηλισμού.
<P>
Στο πλαίσιο της ευρωπαϊκής συζήτησης για το μέλλον της κοινωνικής προστασίας, στην ανακοίνωση της Επιτροπής εξετάζονται πολλές από τις κοινές προκλήσεις που αντιμετωπίζουμε: πώς να καταστήσουμε την κοινωνική προστασία περισσότερο φιλική προς την απασχόληση, πώς να βελτιώσουμε τη χρηματοδότηση των συστημάτων μας κοινωνικής προτασίας και πώς να αντιμετωπίσουμε τη γήρανση των ευρωπαϊκών κοινωνιών, ιδιαίτερα όσον αφορά τις συντάξεις γήρατος. Τέλος, πώς να διαχειριστούμε καλύτερα τα συστήματα υγειονομικής περίθαλψης. Υπάρχει μία ακόμη μεγάλη πρόκληση με σαφώς ευρωπαϊκή διάσταση: πώς να συμβιβάσουμε την πλήρη εφαρμογή της εσωτερικής αγοράς με την πλειάδα των διαφόρων εθνικών συστημάτων και πώς να συμφιλιώσουμε την ποικιλότητα αυτή τόσο με την ελευθερία μετακίνησης των προσώπων εντός της Ένωσης, όσο και με την ελευθερία παροχής υπηρεσιών.
<P>
Θεωρώ ότι μία ζωηρή συζήτηση είναι γόνιμη και ευπρόσδεκτη, διότι αντιλαμβάνομαι τον πλούτο των εμπειριών, πολιτισμών και απόψεων που υπάρχει στην Ένωση, που είναι ένα από τα πιο ισχυρά σημεία της Ένωσης, το οποίο και αντανακλάται στη συζήτηση. Ο πλούτος και η ποικιλία σε τελευταία ανάλυση δεν είναι πηγή προβλημάτων, αλλά πηγή καινοτόμων λύσεων στα προβλήματα. Το ερώτημα λοιπόν που πρέπει να τεθεί - όπως επισημαίνει και η κ. Weiler - είναι σε ποια κατεύθυνση πρέπει να κινηθούμε ξεκινώντας από αυτή τη βάση. Ας μη λησμονούμε ότι έχουμε την πλήρη στήριξη των κρατών μελών στην προσπάθεια αυτή. Όλα τα κράτη μέλη συμφωνούν ότι τα ανεπτυγμένα συστήματα κοινωνικής προστασίας είναι σημαντικά, αξίζει να διατηρηθούν και να προωθηθούν περαιτέρω. Αναγνωρίζουν όμως επίσης ότι για τη διατήρηση των συστημάτων αυτών είναι απαραίτητη η μεταρρύθμισή τους και ένας από τους σημαντικότερους λόγους γι'αυτό είναι το πλήθος των μεταβολών που έχουν επέλθει από τη στιγμή της σύστασής τους.
<P>
Το 1992 το Συμβούλιο σε μία σύσταση σχετικά με την κοινωνική προστασία υπογράμμισε τους κοινούς στόχους που κατά την εκτίμησή του θα έπρεπε να είναι καθοριστικοί κατά τη μεταρρύθμιση των εθνικών συστημάτων. Στην έκθεση Weiler, ειδικότερα δε στο σημείο V της αιτιολογικής έκθεσης, αναφέρεται ότι ο σημερινός μας στόχος πρέπει να είναι να συνεχισθεί η συζήτηση αυτή, γεγονός με το οποίο συμφωνώ. Δεν αρκεί όμως απλώς να συνεχιστεί. Πρέπει να δεχθούμε ότι είναι αναγκαίο να εξελιχθεί, να προχωρήσει στο επόμενο βήμα. Αυτός είναι ο λόγος για τον οποίο είμαι τόσο ευτυχής που ο κ. Melkert μας παρουσίασε σήμερα τις απόψεις του σχετικά με την πρόοδο της συζήτησης αυτής κατά την ολλανδική προεδρία. Ορθά ανέφερε ότι μόλις τον προηγούμενο μήνα στο Αμστερνταμ στη διάσκεψη που διοργάνωσε ο κ. Melkert εκ μέρους της ολλανδικής προεδρίας σχετικά με την κοινωνική πολιτική και την οικονομική απόδοση, ανακοίνωσα ότι η Επιτροπή πρόκειται σύντομα να παρουσιάσει ανακοίνωση σχετικά με τη βελτίωση των συστημάτων κοινωνικής προστασίας στην Ένωση. Στην ανακοίνωση αυτή θα επιχειρείται η σκιαγράφηση του επόμενου σταδίου της διαδικασίας αυτής.
<P>
Η ανακοίνωση αυτή θα έχει δύο στόχους: να χαράξει την κατεύθυνση στην οποία πρέπει να γίνει ο εκσυγχρονισμός και, δεύτερον, να υποβάλει ορισμένες συγκεκριμένες προτάσεις στήριξης σε ευρωπαϊκό επίπεδο. Σε όλα αυτά τα θέματα πρέπει να ελιχθούμε για να βρούμε ορισμένες πρακτικές και εφικτές λύσεις.
<P>
Κατά την υποβολή της ανακοίνωσης θα επιδιώξουμε να λάβουμε προσεκτικά υπόψη τη μέχρι σήμερα συνεισφορά του Κοινοβουλίου στη συζήτηση, όπως παρατίθεται στην έκθεση της κ. Weiler. Η σημερινή συζήτηση έδειξε ότι πρόκειται για ζήτημα ιδιαίτερης σημασίας για όλα τα θεσμικά όργανα και κυρίως για το Κοινοβούλιο. Θα ήθελα να τονίσω ότι χαιρετίζω το ενεργό ενδιαφέρον που εκδηλώθηκε στη σημερινή συζήτηση. Ελπίζω ότι μπορούμε βα βασιστούμε στην πλήρη στήριξη του Κοινοβουλίου στα επόμενα στάδια της διαδικασίας. Πιστεύω ότι η συζήτηση αυτή είναι μία από τις σημαντικότερες συζητήσεις της εποχής μας.

<SPEAKER ID=24 LANGUAGE="NL" NAME="Van Velzen, Wim">
Πρόεδρε, κατ'αρχάς θα ήθελα να καλωσορίσω τον Ολλανδό Υπουργό εκ μέρους του Σώματος, στο οποίο πριν από αρκετό καιρό παραλίγο να συμμετάσχει ως μέλος. Όμως, η επιτροπή που ασχολείτο με τη θέση υποψηφιότητας έκρινε τότε ότι ήταν πολύ νέος και ότι έπρεπε να αποκτήσει περισσότερη πείρα σε εθνικό επίπεδο, πράγμα το οποίο προφανώς συνέβη.
<P>
Κατά τη γνώμη μου, ένα από τα πιο ευχάριστα σημεία της Διάσκεψης σχετικά με την κυβερνητική πολιτική και τις οικονομικές επιδόσεις είναι ότι η κοινωνική πολιτική βγήκε για πρώτη φορά από τη μειονεκτική θέση στην οποία είχε περιέλθει, ότι όλοι οι ομιλητές δεν επιχείρησαν να υπερασπιστούν τον εαυτό τους απέναντι σε επιθέσεις από τη δεξιά πλευρά, αλλά απέδειξαν, έχοντας εμπιστοσύνη στον εαυτό τους, τη σημασία που έχει η κοινωνική πολιτική για την οικονομία αλλά και καθεαυτή. Από πολλές μελέτες που έχουν διεξαχθεί για λογαριασμό της Επιτροπής προκύπτει σαφώς ότι ένα δίκαιο σύστημα κοινωνικής ασφάλισης και η επίτευξη ικανοποιητικών οικονομικών επιδόσεων δεν έχουν μία αντιθετική σχέση, αλλά αλληλοσυμπληρώνονται. Η καλή κοινωνική προστασία δεν είναι το κερασάκι που στολίζει την τούρτα, αλλά αποτελεί ένα από τα βασικά συστατικά αυτής. Κατ'αυτό τον τρόπο θα ήθελα να προβώ σε μία σοβαρή παρατήρηση όσον αφορά τη μέθοδο την οποία εφαρμόζει μέχρι σήμερα η Ευρωπαϊκή Ένωση για την έναρξη και την εκτέλεση μεγάλων προγραμμάτων. Είτε πρόκειται για την ενιαία αγορά, την ΟΝΕ, την κοινωνία των πληροφοριών είτε τη διεύρυνση της Ευρωπαϊκής Ένωσης, η κοινωνική διάσταση καταλαμβάνει πάντα θέση ουραγού. Γι'αυτό και δεν είναι παράξενο που στα κράτη μέλη και, επιτέλους, στην Ολλανδία διεξάγεται μια σοβαρή συζήτηση με αντικείμενο το ερώτημα κατά πόσο θα ήταν σκόπιμο να προωθηθεί περαιτέρω η ΟΝΕ. Για να καταλαβαινόμαστε, είμαι υπέρ της ΟΝΕ και υπέρ του Συμφώνου Σταθερότητας. Ωστόσο, πρέπει να είναι σαφές ότι η κοινωνική πρόοδος και η απασχόληση αποτελούν τους στόχους και η νομισματική πολιτική το μέσο για την υλοποίηση των στόχων αυτών.
<P>
Θεωρώ ιδιαίτερη σημαντική τη συζήτηση που διεξάγουμε σήμερα, με βάση την έξοχη έκθεση της Barbara Weiler, σχετικά με το μέλλον της κοινωνικής προστασίας στην Ευρώπη. Πρέπει όμως να συνειδητοποιήσουμε ότι το μέλλον οικοδομείται σήμερα. Αυτό σημαίνει ότι πρέπει να μεταρρυθμιστούν τα συστήματα κοινωνικής προστασίας που διαθέτουμε, γιατί διαφορετικά η μελλοντική τους χρηματοδότηση θα είναι αδύνατη. Η μεταρρύθμιση είναι επίσης απαραίτητη επειδή τα συστήματα αυτά δεν είναι σήμερα επαρκώς προσανατολισμένα προς την απασχόληση, πράγμα που σημαίνει ότι πρέπει να αναζητηθεί και μία ισορροπία μεταξύ ευελιξίας και ασφάλειας. Αυτό όμως σημαίνει ότι πρέπει να ασκηθεί μία οικονομική πολιτική η οποία δεν θα είναι κατά κύριο λόγο προσανατολισμένη στην πλήρωση των κριτηρίων της ΟΝΕ, αλλά στη δημιουργία απασχόλησης.
<P>
Για να εξισορροπηθεί η μονόπλευρη νομισματική πολιτική πρέπει να τεθούν κοινωνικοί στόχοι και να θεσπιστούν κοινωνικά μέτρα στην Ευρώπη. Αυτό ήταν ένα από τα συμπεράσματα της Διάσκεψης του Αμστερνταμ. Γι'αυτό το λόγο πρέπει απαραιτήτως να συμπεριληφθεί στη Συνθήκη ένα κεφάλαιο για την απασχόληση. Γι'αυτό το λόγο πρέπει επίσης να βελτιωθεί το κοινωνικό πρωτόκολλο και να υπογραφεί από όλα τα κράτη μέλη της Ευρωπαϊκής Ένωσης. Ένα σημαντικό μέρος των απαραίτητων μεταρρυθμίσεων που πρέπει να υποστεί το σύστημα κοινωνικής προστασίας θα πρέπει να παραμείνει στα χέρια των εθνικών και τοπικών αρχών. Ωστόσο, μία Ευρώπη που ολοκληρώνεται ολοένα και περισσότερο και διαθέτει μια ενιαία αγορά περιορίζει σε διαρκώς αυξανόμενο βαθμό το εθνικό συμφέρον. Στο εξής η κοινωνική συνοχή στα άλλα κράτη μέλη θα μας ενδιαφέρει όλους. Ένα από τα δυσκολότερα θέματα της συζήτησης που έλαβε χώρα στην Κοινωνική Επιτροπή με αντικείμενο την έκθεση αυτή αφορούσε τη σύγκλιση. Επικρατεί ιδιαίτερη αναταραχή, κυρίως στην Αγγλία, με αντικείμενο το ερώτημα εάν η σύγκλιση, ακόμα και σαν λέξη, πρέπει να αναφέρεται στις συνθήκες. Το γεγονός αυτό με ξενίζει ιδιαιτέρως. Στο άρθρο 17 της Συνθήκης, την οποία έχει υπογράψει και το Ηνωμένο Βασίλειο, αναφέρεται σαφέστατα ότι η ενιαία αγορά προωθεί την εναρμόνιση των κοινωνικών συστημάτων και ότι είναι απαραίτητο να προαχθεί η ελεύθερη κυκλοφορία και να καταπολεμηθεί ο αθέμιτος ανταγωνισμός. Το ίδιο αναφέρεται επίσης σε μία σύσταση του 1992, μία δήλωση με την οποία υποστηρίζεται η σταδιακή σύγκλιση με βάση τα ίδια επιχειρήματα. Η ειρωνεία είναι ότι η δήλωση αυτή εγκρίθηκε επί αγγλικής Προεδρίας και φέρει την υπογραφή ενός από τους μεγαλύτερους ευρωσκεπτικιστές των Torries. Ελπίζω ότι το γεγονός αυτό θα έχει ως αποτέλεσμα να σταματήσουν οι Αγγλοι στην αυριανή τους ψηφοφορία να δημιουργούν προσκόμματα με αφορμή το θέμα αυτό.
<P>
Πρόεδρε, πιστεύω ότι αρκούν τα όσα ανάφερα. Κατά τη γνώμη μου, η μεταρρύθμιση των διαφόρων συστημάτων είναι απαραίτητη. Το σημαντικότερο στοιχείο της συζήτησης είναι με ποιο τρόπο και σε ποιο βαθμό θα είμαστε σε θέση να κερδίσουμε τη συναίνεση των ευρωπαίων πολιτών για το εγχείρημα αυτό.

<SPEAKER ID=25 NAME="Χατζηδάκης">
Κύριε Πρόεδρε, δεν υπάρχει καμμία αμφιβολία ότι όλοι σ'αυτήν την αίθουσα θέλουμε υψηλό επίπεδο κοινωνικής προστασίας σ'όλη την Ευρώπη και, εάν είναι δυνατό, να έχουμε και εναρμόνιση των συστημάτων κοινωνικής προστασίας συν τω χρόνω. Αυτό, άλλωστε, θα αποτελούσε απαίτηση και της φιλοσοφίας της ενιαίας αγοράς.
<P>
Ωστόσο, δεν πρέπει να ξεχνάμε ορισμένες βασικές παραμέτρους:
<P>
Πρώτη παράμετρος είναι ότι υπάρχουν μεγάλες διαφορές στα συστήματα κοινωνικής προστασίας στα κράτη μέλη: διαφορές οργάνωσης των συστημάτων κοινωνικής προστασίας, διαφορές χρηματοδότησης της κοινωνικής προστασίας (π.χ. στη Γερμανία, στην Γαλλία και στο Βέλγιο τα έσοδα προέρχονται κυρίως από την εργοδοσία, ενώ στις Σκανδιναβικές Χώρες επικρατούν οι φόροι) και διαφορές στο επίπεδο της κοινωνικής προστασίας. Στις Σκανδιναβικές Χώρες η συνολική δαπάνη για την κοινωνική προστασία υπερβαίνει το 30 % του ακαθάριστου εθνικού προϊόντος ενώ, αντίθετα, στην Πορτογαλία είναι μόνο 18 % και στην Ελλάδα 16, 5 % του ΑΕΠ.-Η δεύτερη παράμετρος -την οποία δεν πρέπει να ξεχνάμε, όταν συζητάμε για την κοινωνική προστασίαείναι ότι υπάρχουν πάρα πολλά προβλήματα στα συστήματα κοινωνικής προστασίας έτσι όπως λειτουργούν σήμερα. Προβλήματα που δημιουργούνται, μεταξύ άλλων, από την αυξανόμενη ανεργία η οποία δημιουργεί απαίτηση για διάθεση επιπλέον πόρων στα συστήματα κοινωνικής προστασίας, την αύξουσα εισροή γυναικών στην αγορά εργασίας, την αύξηση του μέσου όρου ζωής -που και αυτή με τη σειρά της δημιουργεί ένα πρόβλημα στο ασφαλιστικό σύστημα, καθώς λιγότεροι εργαζόμενοι στηρίζουν όλο και περισσότερους συνταξιούχους: ενώ το 1995 για τη στήριξη κάθε συνταξιοδοτούμενου ατόμου απαιτούντο 4, 5 άτομα εργάσιμης ηλικίας, σε 30 χρόνια θα αντιστοιχούν λιγότερο από 3 άτομα- και, βεβαίως, κάποια δομικά προβλήματα των συστημάτων κοινωνικής προστασίας, τα οποία έχουν παρουσιασθεί τα τελευταία χρόνια.-Τρίτη παράμετρος είναι το γεγονός ότι ενώ το 1970 οι δαπάνες κοινωνικής προστασίας έφθαναν το 19 % του ΑΕΠ σ'ολόκληρη την 'Ενωση, το 1993 η αναλογία ανήλθε στο 28 % του ΑΕΠ. Εξέλιξη κατ'αρχήν θετική, αλλά που θα πρέπει κανείς να συνδυάσει με τις επιπτώσεις της στο επίπεδο της ανταγωνιστικότητας, καθώς έχουμε μια παγκοσμοποιημένη οικονομία.'Αρα, ασφαλώς υψηλού επιπέδου κοινωνική προστασία, ασφαλώς προσπάθεια για εναρμόνιση, αλλά δεν πρέπει να ξεχνάμε ορισμένα βασικά ζητήματα που σχετίζονται με την κοινωνική προστασία, όπως είναι:
<P>
Πρώτον, το θέμα της ανταγωνιστικότητας της οικονομίας, εφόσον χωρίς ανταγωνιστική ευρωπαϊκή οικονομία θα καταρρεύσει μακροπρόθεσμα και το σύστημα της κοινωνικής προστασίας.-Δεύτερον, η αρχή της ανταποδοτικότητας (»correlativitι») η οποία πρέπει να είναι μία από τις βασικές αρχές των συστημάτων κοινωνικής προστασίας.-Τρίτον, δεν θα πρέπει να αντιμετωπίζουμε αρνητικά το ρόλο της ιδιωτικής ασφάλισης, δηλαδή των συμπληρωματικών αποταμιεύσεων, στα συστήματα κοινωνικής προστασίας, χωρίς ασφαλώς την κατάργηση της δημόσιας ασφάλισης. Να μελετήσουμε τις επιπτώσεις, χωρίς να βιαστούμε να καταδικάσουμε τη συμμετοχή του ιδιωτικού τομέα στην ασφάλιση τοποθετούμενοι δογματικά στο ζήτημα. Ταυτόχρονα, ασφαλώς, θα πρέπει να ενισχύσουμε τις ενεργητικές πολιτικές απασχόλησης και να ενθαρρύνουμε τις ευέλικτες μορφές εργασίας, ούτως ώστε να κτυπήσουμε το πρόβλημα της ανεργίας.Σ'αυτά τα συμπεράσματα βασίζονται και οι τροπολογίες που έχω καταθέσει εκ μέρους του Ευρωπαϊκού Λαϊκού Κόμματος. Η κυρία Weiler έχει εργασθεί πραγματικά εδώ και πάρα πολύ καιρό γι'αυτή την έκθεση η οποία τεχνικά είναι άρτια, πολιτικά όμως, εμείς από την μεριά μας έχουμε κάποιες διαφωνίες, στις οποίες και αναφέρθηκα.

<SPEAKER ID=26 LANGUAGE="FR" NAME="Hermange">
Κύριε Πρόεδρε, τα συστήματα κοινωνικής προστασίας αντιμετωπίζουν σήμερα πολλές προκλήσεις: πρόκληση δημογραφική λόγω γήρανσης του πληθυσμού, πρόκληση οικονομική λόγω ανεργίας και πρόκληση κοινωνική, κάτι που δεν είναι το πιο ασήμαντο αφού οφείλουμε να διαφυλάξουμε την έννοια της αλληλεγγύης στην Ευρώπη.
<P>
Απέναντι σε αυτές τις προκλήσεις, η Ευρώπη μας δεν μπορεί πια να αρκείται απλά και μόνο στο να διευθετεί το παρόν δημιουργώντας κανόνες, προκειμένου να περιορίσει τα εμπόδια της ελεύθερης κυκλοφορίας, αλλά οφείλει να αναλάβει σήμερα τις ευθύνες της. Τα ερωτήματα που προκύπτουν για το μέλλον της κοινωνικής προστασίας είναι θεμελιώδη για τους συμπολίτες μας. Είναι ορατά για τους συμπολίτες μας οι οποίοι ελπίζουν σε μια πιο προσιτή Ευρώπη και οι οποίοι, μόνο μέσω του κοινωνικού της χαρακτήρα, θα κατανοήσουν καλύτερα τα προβλήματα της Ευρώπης.
<P>
Είναι απαραίτητο λοιπόν να ανοίξουμε σήμερα, σε ευρωπαϊκό επίπεδο, τη συζήτηση για το μέλλον της κοινωνικής προστασίας συγκρίνοντας τις εμπειρίες, έτσι ώστε η ανταλλαγή απόψεων με στόχο τον εμπλουτισμό του προβληματισμού να επιτρέψει, αν όχι τη σύγκλιση σε πρώτη φάση, τουλάχιστον ένα συντονισμό των προσπαθειών με σεβασμό στα διάφορα εθνικά πολιτιστικά στοιχεία.
<P>
Ωστόσο, πιστεύω ότι οι μεταρρυθμίσεις στα συστήματα κοινωνικής ασφάλισης σίγουρα δεν πρέπει να είναι στερεότυπες και να υπόκεινται σε μια προσαρμογή των κοινωνικών μας συστημάτων στις νέες συνθήκες εργασίας, κυρίως σε ό, τι αφορά την ευελιξία και την κινητικότητα, όπως άλλωστε αναφέρθηκε και από πολλούς συναδέλφους.
<P>
Τέλος, θα προσθέσω ότι αυτή η έννοια της αλληλεγγύης συμβαδίζει με μια πιο προσωπική συμμετοχή, μια λήψη ευθυνών εκ μέρους των πολιτών. Εξάλλου, η προστασία της οικογένειας θα πρέπει, λόγω κοινωνιολογικών και οικονομικών μεταβολών, να ενισχυθεί. Αυτός είναι και ο λόγος για τον οποίον προβληματίζομαι σχετικά με την πρόταση του εισηγητή, η οποία, λαμβάνοντας υπόψη τις αλλαγές που έχουν επέλθει στη δομή της οικογένειας, προτείνει αυτόνομα συστήματα για τους άνδρες και τις γυναίκες. Πιστεύω ότι αυτή η αυτονομοποίηση των συστημάτων κοινωνικής προστασίας θα είναι στην πραγματικότητα μάλλον ολέθρια για την εναρμόνιση των κοινωνιών μας και για την αρμονική τους ανάπτυξη.

<SPEAKER ID=27 LANGUAGE="NL" NAME="Boogerd-Quaak">
Κύριε Πρόεδρε, θα ήθελα και εγώ να ευχαριστήσω τον ολλανδό Υπουργό για την παρουσία του και να χρησιμοποιήσω την ευκαιρία που μου προσφέρεται για να αναφερθώ σε ένα θέμα το οποίο μου προξενεί ιδιαίτερες ανησυχίες. Αναφέρομαι στο δημοκρατικό έλλειμμα όσον αφορά την κοινωνική ασφάλιση και την απασχόληση. Ο Υπουργός ανέφερε ότι επιθυμεί να διεξάγει διάλογο με το Κοινοβούλιο και το πιστεύω. Πολύ θετικές θεωρώ επίσης τις προτάσεις του σχετικά με τη σύγκλιση της κοινωνικής πολιτικής στην αγορά εργασίας και στο χώρο της απασχόλησης και τη θέσπιση δεικτών για την πολιτική απασχόλησης. Ποιες εγγυήσεις διαθέτει όμως το Κοινοβούλιο ότι μετά την ολλανδική Προεδρία η προσπάθεια αυτή δεν πρόκειται να εγκαταληφθεί και ότι το ίδιο το Κοινοβούλιο δεν θα παραμερισθεί; Στο μεσοδιάστημα, το τραίνο συνεχίζει την πορεία του και, όπως συνέβη στο Έσσεν για πρώτη φορά, θα γίνουν τα πρώτα βήματα για την ανανέωση και την αλλαγή της αγοράς εργασίας. Θα ήθελα να επιστήσω την προσοχή των συναδέλφων και του Σώματος στο γεγονός ότι, όπως υπέδειξε και ο κ. Van Velzen, σε περίπτωση που τα κράτη μέλη δεν επιτύχουν τη σύγκλιση θα αντιμετωπίσουν τεράστια προβλήματα όσον αφορά ορισμένα θέματα όπως η ΟΝΕ και το Σύμφωνο Σταθερότητας και υπάρχει περίπτωση οι εργατικές αναταραχές που θα ξεσπάσουν να καταστήσουν σαφές ότι το ευρωπαϊκό οικοδόμημα είναι πολύ λιγότερο συμπαγές απ'ό, τι φαίνεται αυτή τη στιγμή. Γι'αυτό και θα ήθελα να καλέσω τον Υπουργό να μεριμνήσει ώστε, κατά τη διάρκεια της ολλανδικής Προεδρίας, να συνεχιστεί ο διάλογος μεταξύ του Κοινοβουλίου και του Συμβουλίου.
<P>
Συνάδελφοι, το θέμα είναι εάν έχουμε την πρόθεση να συντηρήσουμε ή να ανανεώσουμε και πιστεύω ότι με την έκθεση Weiler γίνονται ορισμένα θετικά βήματα. Από την άλλη πλευρά όμως, πιστεύω ότι πρέπει να έχουμε το θάρρος να ανανεώσουμε λίγο τα πράγματα. Οι προτάσεις μου, τόσο στην Κοινωνική Επιτροπή όσο και στις τροπολογίες που έχουν κατατεθεί, δεν αφορούν τόσο το ερώτημα αν έχουμε την πρόθεση να καταργήσουμε ορισμένα πράγματα, αλλά εάν έχουμε τη διάθεση να εισάγουμε νεωτερισμούς. Σκέφτομαι το θέμα των συντάξεων και είμαι της γνώμης ότι δεν θα πρέπει να διστάσουμε να αντικαταστήσουμε το σύστημα ισοσκελισμού σε ετήσια βάση με ένα σύστημα κεφαλαιουχικής κάλυψης. Αυτά είναι τα ερωτήματα που μας απασχολούν στην προκειμένη περίπτωση και γι'αυτό θα ήθελα να καλέσω την κ. Weiler να εξετάσει για άλλη μία φορά με σοβαρότητα τις τροπολογίες που καταθέσαμε προκειμένου να μπορέσει η πολιτική μας παράταξη να υποστηρίξει την έκθεση, η οποία περιλαμβάνει ορισμένα πολύ θετικά στοιχεία.

<SPEAKER ID=28 NAME="Ojala">
 Αξιότιμε κύριε Πρόεδρε, όταν ομιλούμε για το μέλλον της κοινωνικής προστασίας στην Ευρώπη, ομιλούμε, στην ουσία, για το μέλλον ολοκλήρου της Ευρώπης. Κατά τη γνώμη μου στην έκθεση της Μπάρμπαρα Βάιλερ υπογραμμίζεται ιδιαιτέρως εύστοχα η ανάγκη, αφ΄ενός, για ανανέωση των διαφόρων συστημάτων κοινωνικής προστασίας, προκειμένου να ανταποκρίνονται αυτά καλύτερα στις απαιτήσεις του διαρκώς μεταβαλλομένου επαγγελματικού τομέα και, αφ' ετέρου, για εύρεση νέων πηγών χρηματοδότησης για την κοινωνική προστασία προκειμένου να διασφαλισθεί ότι αυτή θα κειμένεται σε υψηλά επίπεδα και στο μέλλον.
<P>
Η έκθεση Βάιλερ μας προτρέπει να θέσουμε κοινούς ελάχιστους στόχους όσον αφορά την κοινωνική προστασία στην ΕΕ. Συμφωνώ απόλυτα με την άποψη αυτή. Η επίλυση του προβλήματος δεν είναι, παρ' όλα αυτά, εύκολη για μας, τους κατοίκους του Βορρά, για τους λόγους που ανέφερε, μεταξύ άλλων, και ο κύριος Χατζιδάκης. Φοβούμεθα ότι οι ελάχιστοι στόχοι μπορούν εύκολα να μετατραπούν σε μέγιστους. Γι' αυτό και πρέπει οπωσδήποτε, νε επιτραπεί η υπέρβαση των κοινών ελάχιστων στόχων με αποφάσεις σε εθνικό επίπεδο. Συμφωνώ, επίσης, με την άποψη η οποία διατυπώνεται στην έκθεση ότι η κοινωνική πολιτική της ΕΕ έχει την ανάγκη ισχυρότερου νομικού υποβάθρου. Το Κοινωνικό Πρωτόκολλο πρέπει να συμπεριληφθεί στην Συνθήκη, ενώ η εφαρμογή του θα πρέπει να διέπεται από αποφάσεις οι οποίες θα λαμβάνονται με ειδική πλειοψηφία.
<P>
Θα ήθελα να υπογραμμίσω ότι όταν ομιλούμε για χρηματοδότηση της κοινωνικής προστασίας, δεν εννοούμε, σε αντίθεση με άλλους, μια δαπάνη χωρίς αντίκρυσμα. Τα ωφέλη για την κοινωνία, υπερβαίνουν, κατά πολύ, τα ποσά τα οποία δαπανώνται για την κοινωνική προστασία. Το ίδιο ισχύει και για τις επιχειρήσεις. Ως γνωστόν οι εργαζόμενοι οι οποίοι αισθάνονται ασφαλείς από κοινωνική άποψη είναι αποδοτικότεροι, για την επιχείρηση που τους έχει προσλάβει διότι μπορούν, απερίσπαστοι από καθημερινούς προβληματισμούς, να αφιερώνονται ολοσχερώς στην εργασία τους. Είναι προτιμότερο από ανθρωπιστική άποψη και πιο συμφέρον από οικονομική άποψη να στεκόμεθα ευθύς εξαρχής στο πλευρό των πολιτών όταν αυτοί αρχίζουν να αντιμετωπίζουν προβλήματα. Δεν πρέπει να λησμονούμε ότι ορισμένες προβληματικές καταστάσεις, όταν οξυνθούν, οδηγούν σε κοινωνικό αποκλεισμό και συμβάλουν στην αύξηση της εγκληματικότητας. Όπου δαπανώνται μικρότερα ποσά για την κοινωνική προστασία, καταβάλλονται πολλαπλάσια ποσά για την συντήρηση των φυλακών και για την διατήρηση ισχυρών αστυνομικών δυνάμεων. Εάν επιθυμούμε πραγματικά να εξασφαλίσουμε στους ευρωπαίους πολίτες ικανοποιητικό επίπεδο ασφάλειας, δεν χρειάζεται να αυξήσουμε τις εξουσίες των αστυνομικών δυνάμεων αλλά να βελτιώσουμε το επίπεδο της κοινωνικής ασφάλειας και των κοινωνικών υπηρεσιών.

<SPEAKER ID=29 NAME="Schφrling">
(SV ) Κύριε Πρόεδρε, λέγεται ότι με το φάκελο της Επιτροπής που είναι το υπόβαθρο της έκθεσης Weiler από την Επιτροπή Aπασχόλησης και Kοινωνικών Υποθέσεων για το μέλλον της κοινωνικής ασφάλειας, ήθελαν να δημιουργήσουν ένα πλαίσιο συζήτησης και να θίξουνβασικά σημεία προς συζήτηση και κοινές διαβουλεύσεις. Θέλω να συγχαρώ την κα Weiler διότι, κατά την άποψή μου, είναι πολύ σαφής στο μήνυμά της ενόψη αυτής της συζήτησης. Η ερμηνεία μου είναι ότι αν δεν επιτευχθεί σε μια κοινωνία να κατανείμουμε τους πόρους ώστε να οδηγηθούμε σε κοινωνική ασφάλεια και κοινωνική αλληλεγγύη, αλλά αντιθέτως οδηγηθούμε σε αυξημένες αντιθέσεις και κοινωνικό αποκλεισμό, τότε έχουμε αποτύχει σ&#x02BC;αυτήν την κοινωνία. Η κοινωνική αλληλεγγύη αποτελεί όντως μια βασική προϋπόθεση των σύγχρονων και δημοκρατικά διαμορφωμένων κοινωνιών. είναι σημαντικό να το θυμόμαστε αυτό στη συζήτηση.
<P>
Συμφωνώ επίσης απολύτως με την γνωμοδότηση της Επιτροπής Οικονομικής Πολιτικής και με τα επιχειρήματα εκεί ότι υπάρχει λόγος βαθειάς ανησυχίας για το μέλλον της κοινωνικής ασφάλειας στην Ευρώπη. Διότι σήμερα επικεντρώνεται ένα πολύ μεγάλο μέρος των μέτρων της ΕΕ στην τόνωση των δυνάμεων της αγοράς και του ανταγωνισμού. Οι δραστικές περικοπές των δημοσίων δαπανών, τα κριτήρια σύγκλισης για την ΟΝΕ, τα σύμφωνα σταθεροποίησης και η υψηλή ανεργία δημιουργούν κοινωνική αναστάτωση και κοινωνικό αποκλεισμό. Είναι μια επικίνδυνη κατάσταση αν πρέπει πάση θυσία να αυξηθεί η οικονομική ανάπτυξη και ο ανταγωνισμός, αλλά εις βάρος όμως των συστημάτων κοινωνικής ασφάλειας. Γι΄αυτό θεωρώ ότι η τροπολογία μας αριθμ. 9 είναι ιδιαίτερα σημαντική, όπου επισημαίνουμε ότι οι περιορισμοί που γίνονται στα επιδόματα ανεργίας και στα κοινωνικά επιδόματα στοχεύουν στην μείωση του μισθολογικού επιπέδου. Δεν πρέπει με κανέναν τρόπο να οδηγηθούν να πέσουν κάτω από το τωρινό ελάχιστο επίπεδο διαβίωσης. Το ίδιο ισχύει για τα επιδόματα των συστημάτων κοινωνικής πρόνοιας.
<P>
Περαιτέρω εννοώ ότι η κοινωνική ασφάλεια θα πρέπει να εμπεριέχεται πρωτίστως σε συλλογικές κοινωνικές ασφαλίσεις, δηλ. μια προστασία που την διαχειρίζεται το κράτος και ένα σύστημα που βασίζεται σε συλλογικές συμφωνίες μεταξύ εργοδοτών και εργαζομένων. Τα συστήματα κοινωνικής ασφάλειας στην ΕΕ είναι πολύ διαφορετικά όσον αφορά την δομή και το επίπεδο. Ως εκ τούτου θεωρώ ότι η εναρμόνιση δεν είναι ούτε δυνατή ούτε επιθυμητή. Υπάρχει μια διατύπωση για την εναρμόνιση στην έκθεση η οποία σύμφωνα με την κα Weiler είναι ένα μεταφραστικό λάθος. Αλλά αν κοιτάξει κανείς κανείς καλύτερα το άρθρο 19, τότε πραγματικά δεν μπορώ να υποστηρίξω αυτό το άρθρο, διότι εκεί εννοείται ότι η εξήγηση υπ&#x02BC;αριθμ. 23 θα πρέπει να συμπεριληφθεί στην συνθήκη, και παραπέμπει στο άρθρο 117, το οποίο θέλει ακριβώς να προωθήσει την εναρμόνιση των κοινωνικών συστημάτων. Νομίζω αντίθετα ότι απαιτείται ένας συντονισμός και κάποιοι ελάχιστοι κανόνες για την κοινωνική προστασία και συμφωνίες μεταξύ των κρατών μελών επ&#x02BC;αυτού, για να αποφύγουμε τον κοινωνικό αποκλεισμό και για να διαφυλάξουμε τα δικαιώματα των εργαζομένων καθώς και την ελεύθερη διακίνηση των ατόμων.
<P>
Σημαντικό επίσης στην έκθεση είναι το αίτημα ρύθμισης των άτυπων μορφών εργασίας καθώς και η τροπολογία μας περί χρηματοδότησης των κοινωνικών συστημάτων. Πρέπει δε να ειδωθεί όντως με σοβαρότητα η φορολογική αντιστροφή δηλ. να μετακινηθεί το φορολογικό βάρος από την εργασία σε φόρο σχετιζόμενο με το περιβάλλον, π.χ. φόρος διοξειδίου του άνθρακα.

<SPEAKER ID=30 LANGUAGE="NL" NAME="Vandemeulebroucke">
Κύριε Πρόεδρε, η έκθεση Weiler είναι εξαιρετικά σημαντική και εμφανίζεται κατά τη γνώμη μου στην κατάλληλη στιγμή. Όταν συζητάμε με απλούς πολίτες ακούω πολύ συχνά να αναφέρονται σε μία αυξανόμενη διπολικότητα; ένα διαχωρισμό μεταξύ, αφενός, του ελεύθερου εμπορίου και, αφετέρου, της κοινωνικής υπευθυνότητας. Επικρατεί η άποψη και παρατίθενται ορισμένα παραδείγματα ότι η ελεύθερη αγορά χωρίς σύνορα απομακρύνεται ολοένα και περισσότερο από τα στοιχειώδη κοινωνικά της καθήκοντα. Το φαινόμενο της μετατόπισης επιχειρήσεων εμφανίζεται ολοένα και συχνότερα στην Ευρωπαϊκή Ένωση, πράγμα που σημαίνει ότι προτιμώνται οι τεχνολογικές μέθοδοι παραγωγής σε βάρος της εργασίας και ότι εμφανίζονται ολοένα και περισσότερες προβληματικές καταστάσεις με τους μεθοριακούς εργαζόμενους. Και στα ίδια τα κράτη μέλη υπάρχουν ορισμένες ανισότητες οι οποίες επιδεινώνονται διαρκώς, όπως το χάσμα μεταξύ των εργαζομένων και των ανέργων, μεταξύ των νέων και αυτών που δικαιούνται να συνταξιοδοτηθούν. Γι'αυτό και χρειάζεται να δοθεί στα πράγματα ένα νέο κοινωνικό περιεχόμενο προκειμένου να γεφυρωθεί το χάσμα μεταξύ της κοινωνικής προστασίας και του ρόλου που θα πρέπει να διαδραματίζει πραγματικά η οικονομία. Αυτός είναι και ο λόγος που είμαι της γνώμης ότι η έκθεση Weiler εμφανίζεται στην κατάλληλη στιγμή.
<P>
Η εισηγήτρια προτείνει ορθώς ένα κοινωνικό πρότυπο το οποίο είναι αξιόλογο και θεωρεί τα σημαντικά κεκτημένα ως θεμέλιο της κοινωνίας μας. Ωστόσο, πρέπει να γνωρίζουμε ορισμένα φαινόμενα που παρουσιάστηκαν πρόσφατα στα περισσότερα κράτη μέλη. Δημιουργήθηκαν σοβαρές χρηματοδοτικές δυσχέρειες, ενώ τα περισσότερα από τα συστήματα κοινωνικής προστασίας που διαθέτουμε ανταποκρίνονται σε παρωχημένες κοινωνικές διαρθρώσεις. Λέγοντάς το αυτό εννοώ ότι πριν από 40 έως 50 χρόνια ήταν ορθό να χρηματοδοτείται η κοινωνική προστασία από εισφορές της εργασίας. Επρόκειτο για μια περίοδο πλήρους απασχόλησης. Η αναζήτηση άλλων πηγών χρηματοδότησης ήταν τότε αδιανόητη. Η κοινωνία όμως άλλαξε; η υψηλή ανεργία, η πτώση της γεννητικότητας, η αλλαγή των οικογενειακών διαρθρώσεων έχουν ως αποτέλεσμα να υπάρχουν ολοένα και λιγότερα άτομα τα οποία μπορούν κατά κάποιο τρόπο να υποστηρίξουν το σύστημα. Από την άλλη πλευρά, η υποχρέωση της χρηματοδότησης του συστήματος κοινωνικής προστασίας μέσω της φορολόγησης της εργασίας, η επιβάρυνση της εργασίας, είναι υπερβολικά υψηλή. Στη χώρα μου, για παράδειγμα, η διαφορά μεταξύ των ακαθάριστων και των καθαρών απολαβών ενός εργαζόμενου είναι πάρα πολύ υψηλή και προσλαμβάνει σχεδόν σουρεαλιστικές διαστάσεις. Πρόκειται για καταστάσεις οι οποίες υπονομεύουν την απασχόληση και δημιουργούν ένα φαύλο κύκλο που σε τελευταία ανάλυση υπονομεύει τα θεμέλια των συστημάτων κοινωνικής προστασίας. Μία από τις βασικές παραγράφους της έκθεσης Weiler είναι η παράγραφος 9, η οποία αφορά τις εναλλακτικές μεθόδους χρηματοδότησης. Από την άποψη αυτή η πρόταση είναι πάρα πολύ ορθή και ιδιαίτερα χρήσιμη.
<P>
Κύριε Πρόεδρε, όσον αφορά την κατάσταση αυτή θα ήθελα να επιστήσω την προσοχή σε ένα ακόμη σημείο. Οι συζητήσεις σχετικά με την ΟΝΕ επικεντρώνονται κυρίως στις φορολογικές της πτυχές και πάρα πολύ λίγο στις κοινωνικές. Δεν πιστεύετε ότι είναι καιρός να ασχοληθούμε συγκεκριμένα με το θέμα αυτό, με αφορμή το τυπικό και έξοχο παράδειγμα που προσφέρει η έκθεση Weiler;

<SPEAKER ID=31 LANGUAGE="DA" NAME="Lis Jensen">
Κύριε Πρόεδρε, όταν διάβασα την έκθεση της κ. Barbara Weiler, μου ήρθε στο μυαλό ένα δανικό τραγούδι, που λέει περίπου τα εξής:
<P>
(η ομιλίτρια τραγουδά) »Κορίτσι προχώρα προσεκτικά, διότι η σκηνή είναι κατηφορική».
<P>
Το έκανα επειδή το να κάνει κάποιος προσεκτικά βήματα στον τομέα της κοινωνικής πολιτικής είναι ακριβώς κάτι που για μένα, ως δανίδα, είναι ιδιαίτερα σημαντικό να επισημάνω. Η κοινωνική πολιτική είναι, όπως άλλωστε προαναφέρθηκε, ένα πολύ λεπτό θέμα στις σκανδιναβικές χώρες. Συμφωνώ με τον κ. Χατζιδάκη ως προς το ότι είναι σημαντικό να υπάρχει υψηλό επίπεδο προστασίας στην Ευρώπη και στην Ευρωπαϊκή Ένωση. Διαφωνώ όμως ως προς το ότι πρέπει να εναρμονιστούν οι κοινωνικές νομοθεσίες. Κρίνω ότι είναι σημαντικό να προσέχει κανείς όταν προτείνει, μεταξύ άλλων, στην έκθεση να πραγματοποιηθεί ένας βαθμιαίος συντονισμός των συστημάτων κοινωνικής προστασίας. Πρέπει επίσης να είναι κανείς προσεκτικός με την κατάρτιση ελάχιστων προτύπων, διότι ο φινλανδός συνάδελφός μου έχει σε μεγάλο βαθμό δίκαιο όταν αναφέρει ότι υπάρχουν πάρα πολλοί λόγοι για να φοβάται κανείς ότι οι ελάχιστοι κανόνες θα γίνουν ανώτατοι κανόνες. Αυτό συνέβη μεταξύ άλλων στη Δανία όσον αφορά το εργασιακό περιβάλλον, όπου οι θαυμάσιοι κανόνες που ίσχυαν στη χώρα αυτή για το θέμα αυτό, έγιναν με το χρόνο πολύ χειρότεροι για λόγους που έχουν σχέση με την ανταγωνιστικότητα. Κρίνω ότι συντρέχουν πάρα πολλοί λόγοι για να φοβάται κανείς ότι ένας συντονισμός για λόγους ανταγωνιστικότητας θα υποβαθμίσει τα συστήματα κοινωνικής προστασίας. Νομίζω επίσης ότι είναι μια πολύ άστοχη ιδέα να εισαχθούν συστήματα ασφάλισης σε κοινοτικό επίπεδο μέσω ψηφοφορίας με ειδική πλειοψηφία.
<P>
Κρίνω επίσης ότι γίνεται κατά ένα τρόπο κατάχρηση της ελεύθερης κυκλοφορίας των εργαζομένων για να παραχωρηθούν στην Ευρωπαϊκή Ένωση περισσότερες νομοθετικές αρμοδιότητες από ό, τι έχει τη στιγμή αυτή. Κρίνω ότι είναι υπερβολικό να πιστεύει κανείς ότι οι πολίτες της Ευρωπαϊκής Ένωσης επιθυμούν τη μετακίνησή τους από το ένα κράτος μέλος στο άλλο. Ωστόσο, από την πείρα μου ως κοινωνικής λειτουργού γνωρίζω ότι είναι πολύ δύσκολο για ένα μεμονωμένο άτομο, και μάλιστα σε περίπτωση που έχει οικογένεια, να μαζέψει τα πράγματά του και να μετακινηθεί από μια χώρα σε μια άλλη, όπου η νοοτροπία μπορεί να είναι πολύ διαφορετική. Θα ήθελα να ζητήσω την ιδιαίτερα προσεκτική εξέταση του θέματος, ακόμη και στα πλαίσια της Διακυβερνητικής Διάσκεψης, και την επίδειξη προσοχής.

<SPEAKER ID=32 NAME="Πρόεδρος">
Έχετε ωραία φωνή, κυρία βουλευτή, αλλά φέρατε σε δύσκολη θέση πολλούς διερμηνείς που δεν μπόρεσαν να αρθούν στο ύψος των περιστάσεων.

<SPEAKER ID=33 LANGUAGE="FR" NAME="Lang Carl">
Κύριε Πρόεδρε, συγχωρείστε με που λαμβάνω το λόγο και που δεν μπορώ να «τραγουδήσω» όπως ο συνάδελφος μας, έχω όμως να πω λίγα λόγια.
<P>
Μπορούμε να είμαστε ευτυχείς για τις συνεχείς επιβεβαιώσεις της Ευρωπαϊκής Επιτροπής και για την έκθεση της κυρίας Weiler σχετικά με την ανάγκη διατήρησης ενός ευρωπαΙκού προτύπου κοινωνικής προστασίας, απαραίτητο εργαλείο για την κοινωνική ειρήνη.
<P>
Θεωρώ ωστόσο αναγκαίο να επιστήσουμε την προσοχή της Ευρωπαϊκής Επιτροπής ενάντια σε κάθε τάση ισοπέδωσης της βάσης των συστημάτων κοινωνικής προστασίας που διαθέτουμε, εξ' ονόματος μιας υποτιθέμενης ευρωπαϊκής εναρμόνισης. Λόγω του ειδικού χαρακτήρα των κοινωνικών παραδόσεων και της κοινωνικής ιστορίας καθενός από τα κράτη μέλη, θα πρέπει να αποκαταστήσουμε, προφυλάσσοντάς τα παράλληλα, τα πιο εξελιγμένα εθνικά συστήματα και να αναπτύξουμε τα υπόλοιπα.
<P>
Πραγματικά, μόνο σε εθνικό πλαίσιο και με ευθύνη του κάθε κράτους μέλους πρέπει να εκδηλώνεται, με σαφή τρόπο, η βούληση διαφύλαξης και ανάπτυξης ενός συστήματος κοινωνικής προστασίας το οποίο να εγγυάται για όλους εξασφάλιση στην ασθένεια, στην ανεργία, στις συντάξεις, αλλά και ενός συστήματος το οποίο θα εξασφαλίζει την προώθηση και την υποστήριξη της οικογένειας.
<P>
Ο βολονταρισμός και η παρέμβαση του κάθε κράτους μέλους για την υποστήριξη των οικογενειών, κυρίως μέσω του γονικού μισθού, θα πρέπει να αποτελέσουν μια κινητήρια δύναμη της γεννητικότητας, αν δεν θέλουμε να καταρρεύσουν τα συστήματα συνταξιοδότησης που διαθέτουμε κάτω από το βάρος της γήρανσης των πληθυσμών μας. Η εφαρμογή μιας μεγαλόπνοης πολιτικής της οικογένειας στα κράτη μέλη της Ευρώπης αποτελεί επείγουσα και ζωτική κοινωνική ανάγκη.
<P>
Επιπλέον, κάθε πολιτική εθνικού διαχωρισμού των συστημάτων κοινωνικής οργάνωσης θα οδηγούσε τους πολίτες σε μια λογική αγοράς ή σε μια αυστηρή λογική ιδιωτικής ασφάλισης, δύο πράγματα με εντελώς αντικοινωνικό χαρακτήρα. Κάθε κράτος μέλος, σε εθνικό επίπεδο, οφείλει να είναι αξιόπιστο και υπεύθυνο όσον αφορά την κοινωνική προστασία και να επιβεβαιώνει την κοινωνική του κλίση.
<P>
Θα ήθελα επίσης να πω στους συναδέλφους μας ότι, αν θέλουν να διατηρήσουν τα αποδοτικά πρότυπα κοινωνικής προστασίας, θα πρέπει η Ευρώπη να απαρνηθεί την οικονομική πολιτική που ακολουθεί, με έντονα τα στοιχεία της υπερ-ελευθέρωσης, των ελεύθερων συναλλαγών και της παγκοσμιοποίησης, η οποία είναι η κύρια αιτία για την ανεργία στην Ευρώπη.
<P>
Το άνοιγμα των συνόρων μας στον διεθνή ανταγωνισμό είναι αντιδιαμετρικά αντίθετο με τη διατήρηση των συστημάτων κοινωνικής προστασίας, ενώ η απουσία κοινωνικών ρητρών από την παγκόσμια οργάνωση του εμπορίου είναι εγληματική για τις οικονομίες μας και για τα ευρωπαϊκά κοινωνικά μας συστήματα. Κρίνεται άμεσα αναγκαία η εκ νέου καθιέρωση τελωνειακών δασμών που θα είχε άμεσο αντίκτυπο στις οικογενειακές και κοινωνικές πολιτικές, η καθιέρωση ενός κοινωνικού ΦΠΑ στα εισαγόμενα προϊόντα με στόχο τη μείωση των οικονομικών ανισορροπιών, οι οποίες προκύπτουν από τη διαφορά των κοινωνικών δαπανών και ο επαναπροσδιορισμός κανόνων συναλλαγής, εξαιτίας των οποίων είμαστε σήμερα περισσότερο θύματα παρά ευνοούμενοι. Χωρίς αυτά, κύριε Πρόεδρε, η καλή θέληση και τα καλά κοινωνικά αισθήματα που προβλήθηκαν σήμερα από πολλούς, θα παρασυρθούν από τα καταστρεπτικά αποτελέσματα του παγκόσμιου οικονομικού ανταγωνισμού.

<SPEAKER ID=34 NAME="Θεωνάς">
Κύριε Πρόεδρε, τα τελευταία χρόνια τα προβλήματα των συστημάτων κοινωνικής προστασίας έχουν οξυνθεί επικίνδυνα. Οι πολιτικές περιορισμού των δημοσίων δαπανών, η γενίκευση του φαινομένου της μετεγκατάστασης επιχειρήσεων εκτός της Ευρωπαϊκής 'Ενωσης, η τοποθέτηση κεφαλαίων σε βραχυπρόθεσμες μη παραγωγικές επενδύσεις και σε κερδοσκοπικές χρηματιστηριακές δραστηριότητες έχουν οδηγήσει σε πρωτοφανή επίπεδα ανεργίας στην Ευρωπαϊκή 'Ενωση.
<P>
Τα φαινόμενα αποκλεισμού και φτώχειας τείνουν να περιλάβουν όλο και πιο πλατειές κατηγορίες πληθυσμού. Οι προοπτικές δείχνουν ενίσχυση αυτών των τάσεων. Η αρνητική εξέλιξη των συστημάτων κοινωνικής προστασίας πρέπει να μας ανησυχήσει έντονα για λόγους κοινωνικούς αλλά και οικονομικούς. Καμμία ανάπτυξη δεν μπορεί να στηριχθεί στην εξαθλίωση του εργατικού δυναμικού και στην διάλυση του συστήματος κοινωνικής προστασίας. Χρειάζεται, κύριε Πρόεδρε, να ανησυχήσουμε και να μετρήσουμε τον κίνδυνο πλήρους κατάρρευσης του συστήματος κοινωνικής προστασίας από μία αδόκιμη μετάβαση των πηγών χρηματοδότησης από τις εισφορές επί της εργασίας σε εναλλακτικές φορολογικές λύσεις, ιδιαίτερα κάτω από το καθεστώς έντονων δημοσιονομικών πιέσεων που προκαλεί η ΟΝΕ σε όλα τα κράτη μέλη.
<P>
Είναι, νομίζω, απόλυτη ανάγκη η Επιτροπή να προχωρήσει σε επείγουσα μελέτη των εξελίξεων σε ό, τι αφορά τη σχέση εργαζομένων-συνταξιούχων που εξελίσσεται έντονα αρνητικά, με απρόβλεπτες κοινωνικές συνέπειες; να μελετηθεί επίσης η εξέλιξη της παραγωγής, της απασχόλησης και του χρόνου εργασίας τα επόμενα χρόνια και οι συνέπειες που θα έχουν αυτές οι εξελίξεις στο σύστημα κοινωνικής προστασίας; να αναδειχθούν οι συνέπειες της ΟΝΕ και των περιοριστικών πολιτικών που τις συνοδεύουν στο επίπεδο της κοινωνικής προστασίας και στην χρηματοδότηση των συστημάτων κοινωνικής ασφάλισης, υγείας και παιδείας; να κατανοήσουμε ότι η ανάθεση των πάντων στην αγορά εγκυμονεί τεράστιους κινδύνους για την κοινωνική συνοχή, γιατί ποτέ στο παρελθόν η αγορά δεν δημιούργησε από μόνη της ούτε την πλήρη απασχόληση ούτε την κοινωνική προστασία και τους κοινωνικούς θεσμούς.
<P>
Είναι καιρός να δούμε αυτήν την αλήθεια και να ανησυχήσουμε, προς το συμφέρον των ευρωπαϊκών λαών.

<SPEAKER ID=35 LANGUAGE="ES" NAME="Cabezσn Alonso">
Κύριε Πρόεδρε, η μεγάλη συνεισφορά της αποκαλούμενης «συντηρητικής επανάστασης», της οποίας ηγήθηκαν κάποτε η Μάργκαρετ Θάτσερ και ο Ρόναλντ Ρήγκαν, υπήρξε η απόπειρα εξάρθρωσης του Κράτους Πρόνοιας. Ευτυχώς, δεν κέρδισαν τη μάχη, δεν είμαι όμως τόσο αφελής ώστε να πιστεύω ότι εκείνες οι απόπειρες εξάρθρωσης όλων όσων συνεπάγεται η δημόσια κοινωνική προστασία ανήκουν σε μια παρωχημένη ιστορία. Η επιχειρηματολογία της ενιαίας σκέψης, που φαίνεται σήμερα να κατακλύζει και να μολύνει τα πάντα, επιμένει να περιορίσει την πραγματικότητα στην αγορά, την απορύθμιση και τον ατομικισμό, αρνούμενη στο δημόσιο, στην πολιτική και στο Κράτος κάθε αξία για τη διάρθρωση της κοινωνίας. Η νέα επιχειρηματολογία αυτής της ενιαίας σκέψης εξάλειψε τα πλέον έρποντα στοιχεία του παρελθόντος, εξακολουθεί όμως να υπερασπίζεται το επείγον και την αναγκαιότητα της εξάρθρωσης όλων όσων διαρθρώνουν το Κράτος Πρόνοιας, με τη δικαιολογία του μη βιώσιμου χαρακτήρα του. Αναμφισβήτητα, η θέση της είναι ότι αυτοί θα διαχειρίζονται εκείνο που σήμερα διαχειρίζονται οι δημόσιες αρχές.
<P>
Όμως, γιατί είναι βιώσιμος ο ατομικισμός και δεν είναι η αλληλεγγύη; Γιατί να είναι πιο βιώσιμο ένα ιδιωτικό Ταμείο συντάξεων από μια δημόσια κοινωνική ασφάλιση; Πριν από χρόνια, στη δική μου χώρα, την Ισπανία, όταν φιλοδοξούσαμε να προσχωρήσουμε σε αυτό το κοινό σχέδιο της ευρωπαϊκής οικοδόμησης, το φιλοδοξούσαμε διότι η Ευρώπη ισοδυναμούσε με ελευθερίες, αλλά επίσης διότι αποτελούσε το σημείο αναφοράς μιας κοινωνίας που είχε ασπαστεί τις αρχές του Κράτους Πρόνοιας· διότι το ευρωπαϊκό κοινωνικό πρότυπο υπήρξε αυτό που διάρθρωσε τις κοινωνίες μας σε δύσκολες στιγμές, θεσμοθετώντας τα κοινωνικά δικαιώματα των πολιτών.
<P>
Η φορολογική κρίση του Κράτους δεν μπορεί να καταλήξει στην εξάρθρωση αυτού που χρησίμευσε στη διάρθρωση των κοινωνιών μας, ούτε καν στον περιορισμό του: θα ήταν καλύτερα να γίνεται λόγος για μεταρρυθμίσεις, για διορθώσεις, για εκσυγχρονισμούς, ώστε να εφαρμόζονται τα δικαιώματα σε όσους πραγματικά τα χρειάζονται. Το να επενδύσουμε στη μεταρρύθμιση, τη διόρθωση και τον εκσυγχρονισμό είναι ο καλύτερος τρόπος για να θωρακίσουμε το Κράτος Πρόνοιας απέναντι στους επιτιμητές του. Και ο καλύτερος τρόπος επίσης να μην είναι κανείς συντηρητικός, είναι να αντιμετωπίζει με θάρρος την πραγματικότητα.
<P>
Η κοινή Ευρώπη που υπερασπίζουμε εμείς οι σοσιαλδημοκράτες έχει τις ρίζες της στην προάσπιση των ανθρωπίνων δικαιωμάτων, στην πλουραλιστική δημοκρατία και στην κοινωνική προστασία. Μπροστά στις προκλήσεις που αντιμετωπίζουμε, και αντιμετωπίζει και αυτή η έκθεση, μια καλή έκθεση, -την κοινωνική προστασία, κάτι τόσο στενά συνδεδεμένο με την απασχόληση- δεν μπορούμε να ενεργούμε με δειλία ή τηρώντας αμυντική στάση. Ένα καλό επίπεδο απασχόλησης σταθεροποιεί τις προοπτικές της δημόσιας κοινωνικής προστασίας. Η υπεράσπιση της ελαστικότητας και της ασφάλισης αποτελεί δέσμευση, όπως δέσμευση αποτελεί και η πρόοδος προς την κοινωνική σύγκλιση, καθώς και το να καταβληθούν γι' αυτήν οι ίδιες προσπάθειες που καταβάλλονται και για την επίτευξη της οικονομικής σύγκλισης.
<P>
Μακάρι αυτή η έκθεση -μια καλή έκθεση, επαναλαμβάνω- και αυτή η συζήτηση να χρησιμεύσουν ώστε να συνεχιστεί η οικοδόμηση, να συνεχιστεί η πρόοδος, και όχι για την κατάρρευση, αν και γι' αυτό θα πρέπει να εξακολουθήσουμε να πιστεύουμε στην πολιτική, στο δημόσιο, στο ρόλο του Κράτους, στις ιδέες και τις αξίες.

<SPEAKER ID=36 LANGUAGE="ES" NAME="Hernαndez Mollar">
Κύριε Πρόεδρε, πιστεύω ότι δεν είναι υπερβολικό να πούμε ότι τα επίπεδα προστασίας που υπάρχουν σήμερα στην Ευρωπαϊκή Ένωση είναι, με μεγάλη διαφορά, τα υψηλότερα του κόσμου. Όλοι μας θα πρέπει να αισθανόμαστε υπερήφανοι που ανήκουμε στην πιο αλληλέγγυη κοινωνία που υπάρχει σήμερα. Για να διατηρήσουμε όμως ένα τόσο πολύτιμο επίτευγμα πρέπει προφανώς να αυξήσουμε τα επίπεδα της απασχόλησης. Μόνο στο μέτρο που θα σταθούμε ικανοί να επωφεληθούμε από μια ευρωπαϊκή οικονομία ισχυρή, ανταγωνιστική και δημιουργό θέσεων απασχόλησης θα σταθούμε επίσης ικανοί να διατηρήσουμε το σύστημα κοινωνικής προστασίας μας. Όλα τα άλλα είναι κενά λόγια και καθαρή δημαγωγία.
<P>
Τα τελευταία χρόνια υψώθηκαν πολλές φωνές κατηγορώντας το ευρωπαϊκό σύστημα κοινωνικής προστασίας ως υπεύθυνο για την απώλεια ανταγωνιστικότητας της ευρωπαϊκής βιομηχανίας. Επρόκειτο για τη δημιουργία μιας διχοτόμησης -για μένα εντελώς ανύπαρκτης- μεταξύ της κοινωνικής προστασίας και της ανταγωνιστικότητας των οικονομιών. Ο συλλογισμός εκείνων που υποστήριξαν την εν λόγω διχοτόμηση ήταν ο εξής: Καθώς η οικονομία είναι ολοένα και πιο ανοιχτή και παγκοσμιοποιημένη, ένα προϊόν κατασκευασμένο στην Ευρώπη εμπεριέχει ένα επιπλέον κόστος που δεν έχει ένα προϊόν κατασκευασμένο στην Ασία, για παράδειγμα. Κατά συνέπεια, τα ασιατικά προϊόντα ανταγωνίζονται τα ευρωπαϊκά με κάποιο πλεονέκτημα. Ενώπιον αυτών των κατηγοριών είναι δυνατό να υπάρχουν δύο θέσεις: Η πρώτη θα ήταν να υποστηριχθεί η εξάρθρωση της κοινωνικής προστασίας, και η δεύτερη να αναζητηθούν λύσεις για τη μακροπρόθεσμη επιβίωσή της. Προσωπικά δηλώνω ριζικά υπέρ αυτής της τελευταίας. Είναι βέβαιο ότι η φορολογία επί της εργασίας που υπάρχει στις χώρες της Ευρωπαϊκής Ένωσης συνεπάγεται κάποια δυσκολία για την επίτευξη ενός βαθμού ανταγωνιστικότητας που να μας επιτρέπει να διατηρήσουμε το μερίδιό μας επί της αγοράς ανταγωνιζόμενοι άλλες χώρες. Όλοι γνωρίζουμε όμως ότι υπάρχουν και άλλοι παράγοντες ανταγωνιστικότητας εκτός από την τιμή: η ποιότητα, ο σχεδιασμός, η καινοτομία...
<P>
Η Ευρώπη οφείλει να αναζητήσει πρόσθετες φόρμουλες ανταγωνιστικότητας, εκτός από την τιμή. Εν τω μεταξύ, αξιότιμοι κύριοι βουλευτές, δεν μας απομένει άλλη λύση από το να συνεχίσουμε να εργαζόμαστε για την αύξηση της ανταγωνιστικότητας της ευρωπαϊκής οικονομίας, ώστε να καταστεί δυνατή η βιωσιμότητα του συστήματος. Οφείλουμε να προχωρήσουμε στην απορύθμιση αγορών, στον τομέα της ενέργειας, των τηλεπικοινωνιών· οφείλουμε να αυξήσουμε την κατάρτιση του εργατικού μας δυναμικού· οφείλουμε να επενδύσουμε περισσότερο στην έρευνα και την ανάπτυξη και οφείλουμε να επιτύχουμε μια μεγαλύτερη εμπλοκή του ιδιωτικού τομέα σε αυτού του είδους τις επενδύσεις. Οφείλουμε επίσης να επιδιώξουμε μια Νομισματική Ένωση με τον μεγαλύτερο δυνατό αριθμό χωρών, ώστε το μεγαλύτερο δυνατό μέρος της ευρωπαϊκής οικονομίας να επωφεληθεί από το μακροοικονομικό περιβάλλον πρώτης ποιότητας που θα συνεπάγεται η εν λόγω Ένωση.
<P>
Όσον αφορά τώρα την έκθεση της Επιτροπής την οποία συζητούμε εδώ, θα ήθελα να εκφράσω τη σχετική ικανοποίησή μου, θεωρώντας τη ως μια καλή αφετηρία για αυτό που πρέπει να είναι μια συζήτηση σε βάθος -μια σοβαρή και ακριβής συζήτηση- σχετικά με το μέλλον της κοινωνικής προστασίας. Και να εκφράσω επίσης την απογοήτευσή μου που δεν μπορούμε να υποστηρίξουμε την έκθεση της Επιτροπής Κοινωνικών Υποθέσεων αυτού του Κοινοβουλίου, διότι δεν μπορούμε, την σήμερον ημέραν, να αποδεχθούμε μια έκθεση που φιλοδοξεί να μεταφέρει την ευθύνη της χρηματοδότησης των Κρατών μελών στην Ευρωπαϊκή Ένωση. Αυτό σημαίνει «να αρχίζεις το σπίτι από τη σκεπή». Προηγουμένως θα έπρεπε να σημειωθεί μεγάλη πρόοδος στην εναρμόνιση, στην εξομοίωση των παροχών, και όλα αυτά ως συνέπεια ιδιαίτερα της ελεύθερης κυκλοφορίας και της ελεύθερης παροχής υπηρεσιών.
<P>
Εξάλλου, και ολοκληρώνω, κύριε Πρόεδρε, υπάρχουν περιθωριοποιημένοι τομείς της κοινωνίας με σωματικούς ή πνευματικούς περιορισμούς που αναζητούν απασχόληση και δεν βρίσκουν. Και ωστόσο, όσοι έχουν απασχόληση, μερικές φορές επιζητούν να αποφύγουν τη δουλειά μέσω των κοινωνικών παροχών, σε βάρος της προσπάθειας των άλλων -όπως συμβαίνει για παράδειγμα με τη χρήση και την κατάχρηση ορισμένων επιδομάτων αναπηρίας. Είναι απαραίτητο να καταπολεμηθεί η απάτη σε μόνιμη βάση, να βελτιωθούν οι πόροι και να ανταλλάσσονται επίσης σε μόνιμη βάση ιδέες, εμπειρίες και προτάσεις μεταξύ όλων των κοινωνικών εταίρων.

<SPEAKER ID=37 LANGUAGE="IT" NAME="Podestΰ">
Κύριε Πρόεδρε, τα θέματα που αντιμετωπίζει η έκθεση Weiler είναι πολυσύνθετα διότι την εξέλιξη της δημογραφικής πραγματικότητας στην Ευρωπαϊκή Ένωση χαρακτηρίζει η γενικευμένη γήρανση, η μείωση της γεννητικότητας και -ας μην το ξεχνάμε- η καθυστερημένη ένταξη των νέων στον κόσμο της εργασίας.
<P>
Όλοι αυτοί οι παράγοντες συνεπάγονται, αναπόφευκτα, την κρίση του σημερινού συστήματος κοινωνικής προστασίας, που οξύνεται ακόμη περισσότερο από την παγκοσμιοποίηση της αγοράς και, επομένως, την ανάγκη μεγαλύτερης ανταγωνιστικότητας των επιχειρήσεων και ολοκλήρου του ευρωπαϊκού οικονομικού και παραγωγικού συστήματος. Συνέπεια αυτής της διαπίστωσης θα πρέπει να είναι μία μεγαλύτερη ευελιξία των ρυθμίσεων που αφορούν την εργασία και όχι βεβαίως η επιβολή αυξημένων φόρων. Δεν τίθεται σε αμφισβήτηση η αρχή της αλληλεγγύης -αντίθετα εμείς τονίζουμε ιδιαίτερα τη σημασία της προστασίας της οικογένειας- αλλά το σημερινό σύστημα κοινωνικής προστασίας που δεν είναι πλέον σε θέση να συνεχίσει με αυτό τον τρόπο: είναι υπερβολικά δαπανηρό και λίγο αποτελεσματικό.
<P>
Γι αυτό το λόγο πιστεύουμε ότι θα πρέπει να ενθαρρύνουμε τους πολίτες να συνάπτουν ιδιωτικές επικουρικές ασφάλειες, συμπληρωματικές ασφάλειες, ώστε να δρομολογηθεί ανταγωνισμός, και στο πεδίο της κοινωνικής προστασίας, μεταξύ ιδιωτικών και δημοσίων συστημάτων με στόχο την αύξηση της γενικής αποτελεσματικότητας του συστήματος, ώστε να ληφθούν επίσης υπόψη και νέες μορφές εργασίας, νέες μορφές ιδιότυπης εργασίας: το Συμβούλιο κρατάει στα συρτάρια του εδώ και χρόνια αυτό το φάκελο αλλά εμείς πιστεύουμε ότι θα πρέπει σύντομα να φτάσουμε σε συγκεκριμένα αποτελέσματα.
<P>
Η έκθεση αποτελεί μία καλή βάση μελέτης. Επειδή, όμως, δεν έγιναν αποδεκτές ορισμένες προτάσεις μας που θεωρούμε θεμελιώδεις, δεν μπορούμε να την υπερψηφίσουμε, αν και παρουσιάζει σημεία εξαιρετικής ποιότητας.
<P>
Θα ήθελα, τέλος, να υπογραμμίσω ένα τελευταίο θέμα που συμπεριλαμβάνεται στην τροπολογία αριθ. 29, όπου λέγεται ότι είναι ανάγκη στις πολυμερείς συμφωνίες να εντάσσονται περιβαλλοντικές και κοινωνικές ρήτρες βάσει του προτύπου μιας διεθνούς οργάνωσης της εργασίας. Αυτό το σημείο θα το υποστηρίξουμε.

<SPEAKER ID=38 NAME="Lindqvist">
(SV ). Κύριε Πρόεδρε, ένα ασφαλές κοινωνικό σύστημα ευημερίας είναι σημαντικό σε μια δημοκρατία. πρωτίστως είναι ευθύνη των κρατών μελών. Η ΕΕ μπορεί να συμβάλει στον συντονισμό και την συνεργασία. Οι ελάχιστοι κανόνες μπορεί να είναι ένας τρόπος, αλλά υπάρχουν και κίνδυνοι επίσης - μπορεί να γίνουν μέγιστοι κανόνες. Σ&#x02BC;αυτόν τον τομέα η ΕΕ πρέπει πρωτίστως να συντονίζει και οι αποφάσεις πρέπει, όπως εγώ το βλέπω, να παίρνονται με ομοφωνία για να μην τροποποιηθούν τα συστήματα κοινωνικής ασφάλειας που υπάρχουν στα κράτη μέλη προς το χειρότερο, κάτι που μπορεί να διακυβευτεί.
<P>
Η σημερινή κοινωνία θέτει το αίτημα αλλαγών. Το επίπεδο της γνώσης μεταβάλλεται διαρκώς. Πρέπει να επιτευχθεί ένα σύστημα και πρότυπα που καθιστούν την συνεχή εκπαίδευση ένα ζήτημα εφ&#x02BC;όρου ζωής αντί να σημαίνει, όπως γίνεται σήμερα, κάτι που γίνεται τα πρώτα 7-10 χρόνια. Πρέπει να έχουμε μια ενεργητική πολιτική για την αγορά εργασίας, όπου η διαρκής εκπαίδευση και η εκπαίδευση εμπεριέχονται σαν ένα βήμα προς την τελειοποίηση καθ&#x02BC;όλη την διάρκεια της ζωής. Όλες οι μορφές κοινωνικού αποκλεισμού πρέπει να καταπολεμηθούν.
<P>
Η έκθεση Weiler είναι πολύ θετική σε πολλές πτυχές. Πρέπει να δημιουργηθούν διάφορα συστήματα ασφάλειας και πρέπει να παρεμποδιστούν τα διαφορετικά επίπεδα. Πρέπει να υπάρχει μια εγγύηση βασικής σύνταξης σ&#x02BC;όλα τα κράτη μέλη, αλλά θα πρέπει επίσης να μπορεί να επεκταθεί με προσωπικές ασφάλειες. Μια πολύ σημαντική πρόταση είναι η αλλαγή της χρηματοδότησης των συστημάτων ασφαλείας δια της φορολογικής αντιστροφής, με μειωμένο φόρο επί της εργασίας και αυξημένο φόρο επί των περιβαλλοντικών πόρων και της ενέργειας.

<SPEAKER ID=39 LANGUAGE="PT" NAME="Ribeiro">
Κύριε Πρόεδρε, η έκθεση της συναδέλφου κ. Weiler, την οποία συγχαίρω για την εξαίρετη εργασία που πραγματοποίησε, αξίζει την υποστήριξή μας και πρέπει να λάβει την προσοχή όλων μας.
<P>
Αλλά το γεγονός είναι ότι είμαστε τόσο απασχολημένοι με άλλα πράγματα, με άλλες επιδώξεις που εμφανίζονται ως εθνικές ενώ είναι διεθνείς, που απομένει ελάχιστη προσοχή για αυτά τα ζητήματα της κοινωνικής προστασίας στην Ευρώπη και του μέλλοντός της στο πλαίσιο που θα έπρεπε να προκαλέσει μία ευρωπαϊκή συζήτηση.
<P>
Οι δύο ανακοινώσεις της Επιτροπής, βάση αυτής της έκθεσης, παρέχουν υλικό για τη συζήτηση αυτή, και η πρόταση ψηφίσματος που το Κοινοβούλιο αυτό θα πρέπει να μετατρέψει σε ψήφισμά του τις αξιοποιεί μέσα από την έκθεση της συναδέλφου Weiler. 'Οχι λιγότερο σημαντική, το αντίθετο μάλιστα, είναι η αιτιολογική έκθεση που συνοδεύει την πρόταση αυτή και που προσφέρει υλικό για πολύ προβληματισμό και πολλή συζήτηση.
<P>
Εξάλλου, κάθε θέση η οποία θεμελιώνεται στο άρθρο 2 της Συνθήκης της Ρώμης, που το Μάαστριχτ δεν το τροποποίησε, και που καθορίζει γενικούς στόχους της συνεργασίας κρατών μελών, και στο άρθρο 117, που το Μάαστριχτ επίσης δεν κατάφερε να εξαλείψει, και που επιβάλλει σαφώς μία αρχή πολιτικού προσανατολισμού, φαίνεται σχεδόν παράξενη ξένη ενώ είναι όλο και πιο απαραίτητη. Η αρχή της τάσης για κοινωνική εξίσωση με πρόοδο αντιπροσωπεύει, ή θα έπρεπε να αντιπροσωπεύει, τον ακρογωνιαίο και φιλοσοφικό λίθο της οικοδόμησης μίας Ευρώπης που είναι μωσαϊκό διαφόρων εθνικών καταστάσεων και προϊόν συνεργασίας και αλληλεγγύης μεταξύ και υπέρ των λαών.
<P>
Εκφράζουμε την ικανοποίησή μας για το γεγονός ότι η Barbara Weiler υπογραμμίζει αυτή τη νομική βάση και κυρίως τον προοδευτικό χαρακτήρα μίας δυναμικής η οποία, όπως φαίνεται, έχει εκφυλιστεί διότι γίνεται λόγος μόνο για τεχνικο-ονομαστικές εναρμονίσεις και αντιπαρατίθενται αποκλίσεις ή συγκλίσεις αρνητικές σε κοινωνικό επίπεδο. 'Οπως είναι προφανές, η συζήτηση αυτή δεν είναι δυνατό να εξαντλείται στην εξέταση μίας έκθεσης, ούτε θα έπρεπε να εξαντλείται σε αυτή. Είναι όμως ήδη θετικό να μπορούμε να υπενθυμίζουμε πόσο απαραίτητα και επείγοντα είναι τα θέματα αυτά.
<P>
Ως μοναδική ειδική παρατήρηση την οποία μου επιτρέπει ο χρόνος, θα εφιστούσα μόνο την προσοχή στο σημείο 21 της πρότασης, ως θέμα για τη συζήτηση που πρέπει να παραμείνει ανοικτή όσον αφορά την εξέλιξη της απασχόλησης, του χρόνου εργασίας και του ελεύθερου χρόνου. Προϊόν ενός σημείου της γνωμοδότησης της Επιτροπής Οικονομικής Πολιτικής, του συναδέλφου κ. Θεωνά, το χρησιμοποιώ για να υπογραμμίσω ότι αυτό που πρέπει να αρχίσει να θεωρείται ως κεντρικό ζήτημα σε οποιαδήποτε συζήτηση της κοινωνικής πτυχής είναι η οργάνωση του χρόνου ζωής των ανδρών και των γυναικών, συναρμόζοντας αυτό που είναι χρόνος εργασίας και ήδη δυνατός χρόνος ψυχαγωγίας, και που δεν μπορεί να είναι χρόνος ανεργίας διότι μπορεί να είναι, και πρέπει να είναι, χρόνος ζωής.

<SPEAKER ID=40 LANGUAGE="FR" NAME="Sainjon">
Κύριε Πρόεδρε, σήμερα, η πρωτοτυπία της Ευρώπης σε σχέση με τις Ηνωμένες Πολιτείες, την Ιαπωνία, αλλά και άλλες χώρες, έγκειται στην ύπαρξη ενός κοινωνικού προτύπου που όμοιό του δεν υπάρχει στον κόσμο.
<P>
Τί νόημα έχει, πράγματι, να είναι μόλις 6 % το ποσοστό ανεργίας στις Ηνωμένες Πολιτείες, αν 40 περίπου εκατομύρια Αμερικανοί στερούνται κάθε κοινωνικής κάλυψης; Ας μην ξεχνάμε ότι το ευρωπαϊκό κοινωνικό πρότυπο σφυρηλατήθηκε από την Ιστορία, από τον ανθρώπινο πόνο, από τους αγώνες που, με την βιομηχανική επανάσταση στα τέλη του 18ου αιώνα, γίνονταν μέσα στα ορυχεία, στα εργαστήρια, οπουδήποτε οι άνδρες, οι γυναίκες και τα παιδιά υφίσταντο εκμετάλλευση. Ας μην ξεχνάμε ποτέ την συχνά άνιση μάχη που χρειάστηκε να δώσουν τα συνδικάτα.
<P>
Και σήμερα, ακούμε συχνά, εδώ κι εκεί, ότι το σύστημα αυττό είναι απαρχαιωμένο, πεπαλαιωμένο, χωρίς συνοχή, πολύ ακριβό... Είναι σκανδαλώδες! Κάποιοι εύχονται ακόμα και την κατάρρευσή του...
<P>
Μη χρησιμοποιούμε την δικαιολογία της ευρωπαϊκής οικοδόμησης και της κοινωνικής εναρμόνισης προκειμένου να υποστηρίξουμε την υποτίμηση των κεκτημένων. Είναι ίσως πολύ νωρίς για μια πλήρη εναρμόνιση στους τομείς της κοινωνικής προστασίας, των συντάξεων, της πολιτικής για την οικογένεια και την υγεία. Δεν είναι όμως νωρίς για να συντονίσουμε τις προσπάθειες όλων και να ξεκινήσουμε γνήσιες και πραγματικά προοδευτικές μεταρρυθμίσεις.
<P>
Ελπίζουμε από δω και στο εξής σε έναν σωστό κοινωνικό κώδικα. Υφίσταται βέβαια, ωστόσο δεν τηρείται. Η βρετανική κυβέρνηση απορρίπτει τον Κοινωνικό Χάρτη, όπως άλλωστε και το κοινωνικό πρωτόκολλο του Μάαστριχτ. Ο κ. Μέητζορ θέλησε να απορρίψει έναν ορισμένο αριθμό οδηγιών, παρά τις διαμαρτυρίες του Ευρωπαϊκού Δικαστηρίου του Λουξεμβούργου. Ποιός ο λόγος να χτιστεί ένα σπίτι για δεκαπέντε, αν ένας από τους αρχιτέκτονες διαφωνεί με το σχέδιο των θεμελίων; Εύχομαι μέσα από την καρδιά μου, οι πολιτικές αλλαγές να συμβούν σύντομα στην Μεγάλη Βρετανία προκειμένου να ξεκαθαριστεί η κατάσταση σε μια χώρα όπου η αβεβαιότητα μεγαλώνει, όπου οι δείκτες της ανεργίας υποτιμήθηκαν σκόπιμα, με τις ευχές του Υπουργού Εργασίας. Το ψέμα θα καταλήξει άραγε σε δόγμα της κυβέρνησης στη Μεγάλη Βρετανία;
<P>
Διακρίνω τρεις σημαντικές προκλήσεις όσον αφορά τον εκσυγχρονισμό και την εναρμόνιση των συστημάτων της κοινωνικής μας προστασίας. Η πρώτη και βασική, είναι η ανεργία: 20 εκατομύρια άνεργοι, 50 εκατομύρια στο περιθώριο! Οι κοινωνικές μας δαπάνες θα πάρουν φωτιά. Πρέπει να χτυπήσουμε τη ρίζα του κακού, να χαράξουμε μια πραγματική ευρωπαϊκή πολιτική οικονομικής ώθησης και ανάπτυξης για την απασχόληση. Το ίδιο ισχύει και για τα συστήματα συνταξιοδότησης: διαπιστώνουμε ότι δεν θα υπάρχουν αρκετοί νέοι για να χρηματοδοτήσουν τις συντάξεις το 2005, ενώ ταυτόχρονα δημιουργούμε συνταξιοδοτικά ταμεία ή άλλους χρηματοδοτικούς μηχανισμούς, χωρίς να προβληματιζόμαστε σχετικά με την ευρωπαϊκή πολιτική για την οικογένεια, η οποία διασπάται λόγω του υπάρχοντος ατομικισμού.
<P>
Δεύτερη πρόκληση: το ενιαίο νόμισμα. Οταν τα κράτη μέλη θα διαθέτουν το euro, όταν δηλαδή θα έχουν τις ίδιες τιμές συναλλάγματος και τα ίδια επιτόκια, θα έχουν στη διάθεσή τους δύο μόνο όπλα για την προσέλκυση επενδύσεων: το φορολογικό όπλο και το κοινωνικό όπλο. Και στις δυο περιπτώσεις, αν δεν προσέξουμε, θα καταλήξουμε σε ισοπέδωση.
<P>
Τρίτη πρόκληση: η χρηματοδότηση των συστημάτων κοινωνικής προστασία που στηρίζεται πολύ στα έσοδα από την εργασία. Πιστεύω ότι πρέπει να γίνει μια κατανομή των προσπαθειών και να δημιουργηθεί επιτέλους ένα σύστημα φορολογικής χρηματοδότησης κεφαλαίων.

<SPEAKER ID=41 LANGUAGE="FR" NAME="Berthu">
Κύριε Πρόεδρε, τα κοινωνικά συστήματα των διαφόρων χωρών της Ευρώπης θα μπορέσουν άραγε στο μέλλον να διατηρήσουν την ποικιλομορφία τους; Η έκθεση της Ευρωπαϊκής Επιτροπής του 1995 για την κοινωνική προστασία διστάζει να απαντήσει ξεκάθαρα σε αυτό το ερώτημα.
<P>
Ολοι, ασφαλώς, θα συμφωνήσουν στο ότι πρέπει να προωθήσουμε τη συζήτηση και την ανταλλαγή εμπειριών σε ευρωπαϊκό επίπεδο, κάτι που θα οδηγήσει αβίαστα σε μια ορισμένη προσέγγιση των νομοθεσιών. Ωστόσο το ερώτημα που θέτει η Ευρωπαϊκή Επιτροπή δεν είναι ακριβώς αυτό. Στην πραγματικότητα αναρωτιέται, με συγκαλυμένο τρόπο, αν, σε μια οικονομία που εκείνη θεωρεί ολοκληρωμένη, μπορούν αύριο να αντιστοιχούν κοινωνικά, επίσης ολοκληρωμένα, συστήματα.
<P>
Από την πλευρά μας, θεωρούμε λογικότερο να προβλέψουμε τη διατήρηση της ποικιλομορφίας, προκειμένου να διαφυλάξουμε το δικαίωμα κάθε χώρας να κυβερνά με τρόπο που να ανταποκρίνεται στις ανάγκες των πολιτών του. Ωστόσο, η ποικιλομορφία αυτή θα πρέπει, προφανώς, αφενός να οριστεί σε ένα πλαίσιο μόνιμης ανταλλαγής απόψεων και εμπειριών σε ευρωπαϊκό επίπεδο, αφετέρου να διαφυλάξει την ελεύθερη κυκλοφορία των εργαζομένων μέσω συστημάτων μεταφοράς, από τη μια χώρα στην άλλη, συγκεντρωμένων κοινωνικών δικαιωμάτων.
<P>
Η Επιτροπή δεν φαίνεται, όμως, εντελώς ικανοποιημένη από αυτήν την απάντηση, λόγω του ότι παραπέμπει σε άλλα ζητήματα. Καταρχήν -και επαναλαμβάνω κατά λέξη- «οι διεθνικές επιχειρήσεις, οι οποίες γίνονται όλο και περισσότερες, πρόκειται να αντιμετωπίσουν συνεχώς αυξανόμενες δυσκολίες όσον αφορά στον καθορισμό των μισθών σε διαφορετικές χώρες και στις μεταθέσεις προσωπικού από τη μια χώρα στην άλλη». Η δική μας άποψη είναι ότι το επιχείρημα αυτό αντικατοπτρίζει μια σύλληψη της έννοιας της Ευρώπης την οποίαν εμείς δεν συμμεριζόμαστε. Δεν είναι αποφασιστικό και δεν πρέπει να οδηγήσει στη συστηματική υποστήριξη των ελευθεριών εθνικής διαχείρισης.
<P>
Δεύτερον, η Ευρωπαϊκή Επιτροπή ανησυχεί για τις στρεβλώσεις ανταγωνισμού που μπορεί να επιφέρει η ποικιλομορφία των κοινωνικών συστημάτων, εφόσον οι χώρες όπου η κοινωνική προστασία είναι γενναιόδωρη, κινδυνεύουν να δουν τις επιχειρήσεις τους να πλήττονται. Είναι ένα πραγματικό ερώτημα, ωστόσο μας εκπλήσσει το γεγονός ότι η Επιτροπή την θέτει σε ευρωπαϊκό επίπεδο και δεν το θίγει εκεί όπου είναι εκατό φορές πιο έντονο, στο επίπεδο των παγκόσμιων εμπορικών σχέσεων. Σε αυτό ακριβώς το πεδίο θα μπορούσε η Ευρωπαϊκή Επιτροπή να προσφέρει το πιο χρήσιμο έργο.

<SPEAKER ID=42 LANGUAGE="IT" NAME="Bellerι">
Κύριε Πρόεδρε, κύριε επίτροπε Flynn, κύριε ολλανδέ υπουργέ, η πρόσκληση της Επιτροπής Απασχόλησης και Κοινωνικών Υποθέσεων για την έγκριση ενός σχεδίου ψηφίσματος που αφορά τα δύο έγγραφα που έχει παρουσιάσει η Επιτροπή και ειδικότερα την ανακοίνωση σχετικά με το μέλλον της κοινωνικής προστασίας και την έκθεση για την κοινωνική προστασία στην Ευρώπη, παρότρυνε την εισηγήτρια, Barbara Weiler, την οποία συγχαίρω για την εργασία της, να διευκρινίσει τον όρο «κοινωνική προστασία», ο οποίος δεν θα πρέπει να γίνεται αντιληπτός μόνο ως κοινωνική ασφάλιση, δηλαδή που αφορά μόνο τις εξασφαλίσεις τις οποίες παρέχουν τα συλλογικά συστήματα ασφάλειας, αλλά και ως κοινωνική προστασία που παρέχεται από την κυβέρνηση και που περιλαμβάνει επίσης τις ρυθμίσεις που προκύπτουν από τις συλλογικές διαπραγματεύσεις και τα ιδιωτικά συστήματα ασφάλισης.
<P>
Μου φαίνονται ιδιαίτερα σημαντικές δύο αντιλήψεις περί του θέματος. Πρώτο, είναι ανάγκη να διευκρινισθεί ο ρόλος της Ευρωπαϊκής Ένωσης στο πεδίο της κοινωνικής προστασίας, που θα πρέπει να είναι πιο ενεργός και να προβλέπει δράσεις που θα οργανώνονται από κοινού με τα κράτη μέλη, και να υποστηρίζει τη σταδιακή σύγκλιση των συστημάτων κοινωνικής προστασίας στα εν λόγω κράτη καθορίζοντας μία σειρά ελαχίστων κοινών κριτηρίων για να αποφευχθεί η βαθμιαία διάβρωση της κοινωνικής προστασίας από τον ανταγωνισμό. Δεύτερο, παρ' όλο που μου είναι δύσκολο σε δύο λεπτά να είμαι πιο εξαντλητικός, τονίζω ότι θα πρέπει να εξευρεθεί μία συμφωνία, τόσο με την Επιτροπή όσο και με την εισηγήτρια, σχετικά με την ανάγκη προσαρμογής των συστημάτων κοινωνικής προστασίας με τις νέες προϋποθέσεις της αγοράς της εργασίας. Αξίζει να υπενθυμίσουμε την τάση μείωσης των εισφορών σε βάρος των εργοδοτών και των εργαζομένων, κυρίως των χαμηλοτέρων εισοδημάτων, και συνεπώς με χαμηλότερες αμοιβές.
<P>
Η ενίσχυση του συνταξιοδοτικού συστήματος μέσω επικουρικών ασφαλίσεων θα πρέπει να ενθαρρυνθεί και να διαφοροποιηθεί ενώ συγχρόνως θα πρέπει να μειωθεί περαιτέρω ο αριθμός των ατόμων που είναι θύματα του κοινωνικού αποκλεισμού και να εξασφαλισθεί ένα κατάλληλο επίπεδο ζωής σε όλους τους πολίτες, οι οποίοι σε κάθε περίπτωση θα πρέπει να αισθάνονται ότι οι ανάγκες τους καλύπτονται και να αντιμετωπίζουν γαλήνια το μέλλον.
<P>
Τα εθνικά κοινοβούλια θα πρέπει να συζητούν περισσότερο για την κοινωνική ασφάλεια, ενώ βεβαίως είναι αυτονόητο ότι χρειάζεται και η παροχή κινήτρων ώστε να παραμένει υψηλό το επίπεδο της απασχόλησης. Όπου υπάρχει ανεργία, καλό είναι να το γνωρίζουμε, δεν μπορεί να υπάρχει κοινωνική ασφάλεια. Μας το λένε τα σχεδόν 20 εκατ. ανέργων στην Ευρώπη.

<SPEAKER ID=43 LANGUAGE="NL" NAME="Van Lancker">
Πρόεδρε, άκουσα με ιδιαίτερη ικανοποίηση τον Υπουργό Melkert να αναφέρει ότι θεωρεί σημαντική τη διεξαγωγή συζήτησης με το Ευρωπαϊκό Κοινοβούλιο σχετικά με το θέμα της κοινωνικής προστασίας. Το λέω αυτό, συνάδελφοι, επειδή πρέπει να ομολογήσω ότι εκπλήσσομαι κάθε φορά παρατηρώντας τις ιδιαίτερα αλλεργικές αντιδράσεις ορισμένων συναδέλφων όταν συζητάμε για το θέμα της ανάληψης κοινοτικής δράσης στον τομέα αυτό. Πιστεύω, παρεμπιπτόντως, ότι ο Wim Van Velzen είχε απόλυτο δίκιο όταν αναφερόταν στις συστάσεις του 1992. Προφανώς, την εποχή εκείνη μπορούσε ακόμη να διεξαχθεί μία συζήτηση σχετικά με τη σύγκλιση και τη χρηματοδότηση σε ευρωπαϊκό επίπεδο. Σήμερα, η λέξη «σύγκλιση» είναι σχεδόν απαγορευμένη, τη στιγμή που μπορεί κάλλιστα να αναληφθεί κοινή δράση σε ευρωπαϊκό επίπεδο χωρίς να θιγούν οι ιστορικές διαφορές μεταξύ των διαφόρων συστημάτων κοινωνικής προστασίας. Στα τρία λεπτά που έχω στη διάθεσή μου θα ήθελα να θέσω υπόψη των συναδέλφων ορισμένα θέματα. Είναι αλήθεια ότι επικρατεί ολοένα και περισσότερο η άποψη ότι πρέπει να μειωθούν οι επιβαρύνσεις της εργασίας, ιδιαιτέρως όσον αφορά τις θέσεις χαμηλής κατάρτισης. Καλώς, άψογα. Πολύ λιγότερη συμφωνία σε ευρωπαϊκό επίπεδο υπάρχει όμως σχετικά με την αναχρηματοδότηση του συστήματος. Αντίθετα, γίνεται αναφορά στο «καθάρισμα» των συστημάτων, στην επιλεκτική χορήγηση επιδομάτων, στην ιδιωτικοποίηση ορισμένων κινδύνων. Στους υπέρμαχους ενός παρόμοιου είδους εκσυγχρονισμού θα ήθελα να πω τα εξής: στο Βέλγιο πραγματοποιήθηκε μια ιδιαίτερα ενδιαφέρουσα μελέτη, με εντολή του ΟΟΣΑ, με αντικείμενο τη σχέση μεταξύ φτώχειας, αγοράς εργασίας και κοινωνικής προστασίας. Θα ήθελα να παραθέσω δύο συμπεράσματα της έκθεσης αυτής. Κατά πρώτον, υπάρχει μία ιδιαίτερα έντονη σχέση μεταξύ του όγκου των δαπανών κοινωνικής προστασίας και της φτώχειας. Αυτό σημαίνει, συνάδελφοι, ότι η αποτελεσματική κοινωνική προστασία κοστίζει. Εξάλλου, η επιλεκτικότητα είναι σαφώς περιορισμένη. Κατά δεύτερον, δεν υπάρχει άμεση σχέση μεταξύ του ύψους της ανεργίας και του βαθμού φτώχειας. Υπάρχει άμεση σχέση μεταξύ χαμηλών επιδομάτων, χαμηλών μισθών και φτώχειας. Αυτό δεν σημαίνει συνεπώς ότι δεν πρέπει να μειωθεί η ανεργία, αντίθετα μάλιστα, είμαι υπέρ της ενεργοποιητικής δράσης των παροχών. Το συμπέρασμα είναι όμως ότι πρέπει να πετάξουμε οριστικά στο καλάθι των αχρήστων το αμερικανικό πρότυπο.
<P>
Τάσσομαι υπέρ μιας ευρωπαϊκής στρατηγικής σύγκλισης, η οποία συνεκτιμά πλήρως την επικουρικότητα και περιλαμβάνει τουλάχιστον τις ακόλουθες δράσεις: κατά πρώτον, άμεση λήψη μέτρων για τη χρηματοδότηση της κοινωνικής προστασίας. Θα ήθελα να ενθαρρύνω την ολλανδική Προεδρία να προωθήσει όσο μπορεί περισσότερο αυτόν τον εξαιρετικά σημαντικό φάκελο; έχουν ήδη υποβληθεί προτάσεις. Κατά δεύτερον, η Ευρώπη πρέπει να ασχοληθεί με τα κοινωνικά δικαιώματα και ένα από αυτά αφορά το δικαίωμα σε ένα κατώτατο εισόδημα. Ατομα τα οποία διαθέτουν λιγότερο από το 50 % του μέσου εισοδήματος των συμπολιτών τους πρέπει να θεωρούνται φτωχά. Κατ'αυτό τον τρόπο γίνεται σαφές το κατώτατο όριο που θέτουμε. Κατά τρίτον, η Ευρωπαϊκή Ένωση δαπανά κατά μέσο όρο το 28 % του ακαθάριστου εγχώριου προϊόντος της για να καλύψει τις δαπάνες κοινωνικής προστασίας. Υπάρχουν όμως μεγάλες διαφορές. Για ποιο λόγο δεν αρχίζουμε με την εξέταση του ενδεχομένου της ανάπτυξης ενός ευρωπαϊκού κοινωνικού συστήματος παροτρύνοντας τα κράτη μέλη να διαθέσουν ένα ορισμένο ποσοστό του εισοδήματός τους για την κοινωνική προστασία; Ελπίζω ότι η συζήτηση που διεξάγεται με αφορμή την ανακοίνωση της Επιτροπής θα αποτελέσει το έναυσμα για την ανάληψη αποτελεσματικής δράσης εκ μέρους της Ευρωπαϊκής Ένωσης.

<SPEAKER ID=44 LANGUAGE="DE" NAME="Schiedermeier">
Kύριε Πρόεδρε, αξιότιμοι κυρίες και κύριοι συνάδελφοι, η ανακοίνωση της Eπιτροπής για το μέλλον της κοινωνικής προστασίας και η έκθεσή της, για την κοινωνική προστασία στην Eυρώπη το 1995, αποτελούν τη βάση του ψηφίσματος που συνέταξε η συνάδελφος Weiler. Έχω τη γνώμη πως η κοινωνική ειρήνη είναι πολύτιμο αγαθό. H Nότια Kορέα έπρεπε να το διδαχθεί αυτό, πληρώνοντας ακριβά τις τελευταίες εβδομάδες. Γι' αυτό και δε θα 'πρεπε να το θέτουμε σε κίνδυνο τόσο εύκολα.
<P>
Tα προβλήματα που δημιουργήθηκαν στα διάφορα συστήματα κοινωνικής ασφάλισης της Eυρώπης, λόγω της αυξανόμενης ανεργίας και του αυξανόμενου ποσοστού των ηλικιωμένων, θα πρέπει απλούστατα να αντιμετωπιστούν. Eίναι σημαντική μια συζήτηση σε ευρωπαϊκό επίπεδο. Ωστόσο, οι ομιλίες και οι συζητήσεις είναι το ελάχιστο. Xρειάζονται έργα. Oι μεταρρυθμίσεις είναι αναπόφευκτες. Δεν θα πρέπει, όμως, να εννοούνται μόνο σαν περικοπές και τομές στο κοινωνικό δίκτυο.
<P>
H βελτίωση των δυνατοτήτων απασχόλησης, ιδιαίτερα για τις γυναίκες, δε σημείωσε μεγάλη επιτυχία μέχρι τώρα στην EE, παρά τις διακηρύξεις, για να το πω πολύ προσεκτικά. H εναρμόνιση των συνθηκών εργασίας και διαβίωσης, σύμφωνα με το άρθρο 117 της Συνθήκης, θα πρέπει να προωθηθεί με την πρόοδο. Kι εδώ, δυστυχώς, δεν έχουμε προχωρήσει ακόμη πολύ.
<P>
Πολλά προβλήματα πρέπει να λυθούν. Mεταξύ αυτών περιλαμβάνεται η ποικιλία των συστημάτων και η ελεύθερη κυκλοφορία. H συνάδελφος Ria Oomen Ruijten υπέβαλε σήμερα, για το θέμα αυτό, μια έκθεση. Δυστυχώς, το Συμβούλιο δεν παρευρισκόταν ακόμη, εδώ. Kύριε Yπουργέ, ίσως θα μπορούσατε ακόμη να πάρετε θέση σ' αυτή την έκθεση. Θα μας ενδιέφερε πάρα πολύ.
<P>
Στη συνέχεια, όσον αφορά τη μείωση της συμπληρωματικής μισθολογικής επιβάρυνσης. Παροχές που δεν έχουν καμιά σχέση με την ασφάλιση, επιβαρύνουν τις μικρομεσαίες επιχειρήσεις που απασχολούν πολύ προσωπικό και φυσικά τις εισφορές των εργαζομένων. Eδώ θα πρέπει να γίνει κάτι.
<P>
Eυελιξία στο ωράριο εργασίας; Nαι, αλλά όχι έτσι, ώστε να επωφελείται μόνο ο εργοδότης, ενώ οι οικογένειες και οι ανάγκες των εργαζομένων να μη λαμβάνονται υπόψη. Aν θα ισχύει ευελιξία, τότε θα πρέπει να λαμβάνονται υπόψη τα συμφέροντα και των δύο μερών.
<P>
H κοινωνική εταιρική σχέση που την ζει κανείς, μπορεί, κατά τη γνώμη μου, να λύσει πολλά προβλήματα. Δε γίνεται όμως με την share-holder value νοοτροπία των εργοδοτών, όταν δε σκέπτονται τίποτε άλλο παρά μόνο το κέρδος τους. Oύτε γίνεται με τα συνδικάτα να σκέπτονται μόνο τους εργαζόμενους, και όχι και τους ανέργους. Tο μέλλον της κοινωνικής προστασίας έχει μεγάλη σημασία για την Eυρωπαϊκή Ένωση. Θα πρέπει επιτέλους να συμπεριληφθεί στη Συνθήκη το κοινωνικό πρωτόκολλο. O συντονισμός των συστημάτων κοινωνικής προστασίας, σε ευρωπαϊκό επίπεδο, δε θα είναι απλός.
<P>
Λέω συντονισμό, μια και η εναρμόνιση δε θα μπορέσει να επιτευχθεί τόσο γρήγορα, αφού τα συστήματα αυτά έχουν αναπτυχθεί μέσα σε διάστημα εκατό χρόνων και πλέον. Oι επιδράσεις της παγκοσμιοποίησης δυσχεραίνουν επιπλέον την κατάσταση. Tο κοινωνικό ντάμπινγκ, με την παιδική και την αναγκαστική εργασία, θα πρέπει να αποκλείεται μελλοντικά, με ανάλογες ρήτρες στις εμπορικές συμφωνίες, και δεν επιτρέπεται να το ανεχόμαστε σαν κάτι το συνηθισμένο. H Σιγκαπούρη ήταν ένα μικρό βήμα προς τη σωστή κατεύθυνση, αλλά, δυστυχώς, ήταν ένα μικρό μόνο βήμα.
<P>
H εισηγήτρια επιτέλεσε πολύ μεγάλο έργο με τη δουλειά της. H απόφαση της Oμάδας του Eυρωπαϊκού Λαϊκού Kόμματος να υπερψηφίσει την έκθεση αυτή, εξαρτάται από την έγκριση ορισμένων τροπολογιών. Σε περίπτωση που δεν μπορέσει να επιτευχθεί μια προσέγγιση στα σημεία αυτά, θα ήμασταν υποχρεωμένοι, δυστυχώς, να την απορρίψουμε, πράγμα που θα ήταν ιδιαίτερα λυπηρό για μένα.

<SPEAKER ID=45 LANGUAGE="NL" NAME="Vanhecke">
Πρόεδρε, πίσω από τις πομπώδεις διατυπώσεις του ψηφίσματος αυτού και κυρίως των εγγράφων της Επιτροπής που αποτελούν τη βάση του, κρύβεται στην ουσία η προφανής επιθυμία της κοινοτικοποίησης του συνολικού τομέα της κοινωνικής προστασίας. Παρεμπιπτόντως, αυτό συμβαίνει σε συμφωνία με τα όνειρα του πρώην Προέδρου της Επιτροπής κ. Delors. Ως Φλαμανδός ο οποίος κατέχει τα πράγματα θα έλεγα ότι αυτό είναι μία κακή ιδέα. Όντως, στη χώρα μου η συζήτηση σχετικά με το διαχωρισμό της κοινωνικής προστασίας αποτελεί ένα από τα σημαντικότερα σημεία της πολιτικής ημερήσιας διάταξης. Αυτό σημαίνει συγκεκριμένα ότι οι δύο λαοί, οι Φλαμανδοί και οι Βαλλόνοι, μπορούν να διαχειρίζονται με καλύτερο τρόπο από ό, τι το ομοσπονδιακό κράτος τα συστήματα κοινωνικής προστασίας που διαθέτουν. Συνεπώς, στη χώρα μας μπορέσαμε να διαπιστώσουμε με πειραματικό τρόπο ότι οι Φλαμανδοί και οι Βαλλόνοι δίνουν ένα διαφορετικό περιεχόμενο και μια διαφορετική μορφή στην οργανωμένη αλληλεγγύη, θέτουν διαφορετικές προτεραιότητες και παρουσιάζουν μια σημαντική διαφορά νοοτροπίας όσον αφορά τη χρήση και τη χρηματοδότηση της κοινωνικής προστασίας. Τα προβλήματα που εμφανίζονται με κάπως δραματική μορφή στο κοινό σύστημα κοινωνικής προστασίας του Βελγίου, με το οποίο σχετίζονται σε τελευταία ανάλυση μόνο δύο λαοί που διαθέτουν ένα συγκρίσιμο επίπεδο ευημερίας, θα επιδεινωθούν με ρυθμό αριθμητικής προόδου σε περίπτωση που η κοινωνική προστασία οργανωθεί σε ολοένα και μεγαλύτερο βαθμό σε ευρωπαϊκή κλίμακα.
<P>
Εν ολίγοις, ο καλύτερος τρόπος για να οργανωθεί ένα σύστημα πραγματικής κοινωνικής προστασίας είναι σύμφωνα με την αρχή της επικουρικότητας και στο επίπεδο των κατ'ιδίαν κρατών μελών και λαών. Αυτό δεν έχει καμία σχέση με εγωιστικά συναισθήματα και δεν αποκλείει σε καμία περίπτωση άλλες μορφές αλληλεγγύης μεταξύ των λαών.
<P>
Στην ουσία πρέπει ακόμη να πω ότι η πραγματική και σε προχωρημένο βαθμό εναρμόνιση των διαφόρων συστημάτων κοινωνικής προστασίας στην Ευρώπη κατά τη διάρκεια των τελευταίων δεκαετιών προωθήθηκε χωρίς την ευρωπαϊκή γραφειοκρατία και χωρίς ευρωπαϊκή κηδεμονία. Συνεπώς, σε αντίθεση με αυτό που πιστεύουν προφανώς ορισμένοι, δεν συζητάμε τίποτα νέο σήμερα.
<P>
Τέλος, πρέπει να έχουμε το θάρρος να πούμε ότι το οικονομικό πρότυπο που μας επιβάλλεται με τη Συνθήκη του Μάαστριχτ οδηγεί σε πολλές χώρες στην κατάργηση κοινωνικών δικαιωμάτων, πράγμα που αποτελεί ένα μάθημα που πρέπει σήμερα να λάβουμε σοβαρά υπόψη μας.

<SPEAKER ID=46 LANGUAGE="SV" NAME="Andersson">
Κύριε Πρόεδρε, θέλω να αρχίσω ευχαριστώντας την κ. Weiler για μια θαυμάσια έκθεση. Η μεγάλη πρόκληση είναι να είμαστε σε θέση να συνδυάσουμε ανάπτυξη και απασχόληση με την ταυτόχρονη διατήρηση και ει δυνατόν ανάπτυξη των υπαρχόντων κοινωνικών συστημάτων. Μερικές φορές τίθεται το ερώτημα: Υπάρχει όντως ένα ευρωπαϊκό κοινωνικό μοντέλο; Έχουμε τρία, τέσσερα διαφορετικά κοινωνικά μοντέλα στην Ευρώπη. Αληθεύει ότι υπάρχουν διαφορές που βασίζονται σε ιστορικές παραδόσεις, αλλά υπάρχουν επίσης ομοιότητες, σημαντικές ομοιότητες. Πρωτίστως όλα τα κοινωνικά συστήματα βασίζονται στην αλληλεγγύη, αλληλεγγύη μ&#x02BC;αυτούς που είναι ασθενείς, μ&#x02BC;αυτούς που πλήττονται από την ανεργία ή εργατικά ατυχήματα και επίσης αλληλεγγύη με τους ηλικιωμένους και τις οικογένειες με μικρά παιδιά.
<P>
Εκτός αυτού υπάρχει - και αυτό είναι που κάνει αυτήν την συζήτηση ενδιαφέρουσα - μια σειρά προβληματικών τομέων ή προκλήσεων για το μέλλον. Η μεγαλύτερη πρόκληση είναι φυσικά η ανεργία η οποία επηρρεάζει τις δαπάνες και τα έσοδα των συστημάτων. Νομίζω ότι θα πρέπει να δημιουργηθεί ένα κοινωνικό σύστημα που αντιστρατεύεται τον κοινωνικό αποκλεισμό, και που διευκολύνει στον μέγιστο δυνατό βαθμό την κινητικότητα. Δεν συμμερίζομαι την άποψη που διατύπωσαν κάποιοι εδώ στην συζήτηση ότι πρέπει να αποφευχθούν οι ελάχιστοι κανόνες. Νομίζω ότι η στρατηγική με τους ελάχιστους κανόνες και την δυνατότητα να έχουμε ένα καλύτερο κοινωνικό επίπεδο είναι μια απολύτως θαυμάσια στρατηγική για τον κοινωνικό τομέα. Εκτός αυτού νομίζω ότι είναι σημαντικό να λαμβάνονται οι αποφάσεις για μεγάλα τμήματα αυτού του τομέα με ενισχυμένη πλειοψηφία. Αυτό το βλέπουμε, πέραν των άλλων, εκ της ιστορικής εξέλιξης. έχουμε μια χώρα η οποία στον κοινωνικό τομέα είναι τροχοπέδη διαρκώς και παρεμποδίζει την κοινωνική εξέλιξη και στις άλλες χώρες επίσης.
<P>
Η άλλη πρόκληση είναι η δημογραφική εξέλιξη. Αυτό μπορεί να ειδωθεί σαν ένα πρόβλημα, αλλά επίσης σαν μια δυνατότητα. Έχουμε περισσότερους ηλικιωμένους στην Ευρώπη, αλλά αυτό σημαίνει επίσης δυνατότητα δημιουργίας νέων θέσεων εργασίας.
<P>
Αυτό συνδυάζεται επίσης με την τρίτη πρόκληση, δηλ. την είσοδο των γυναικών στην αγορά εργασίας, την δυνατότητα για γυναίκες και άνδρες να μπορούν να συνδυάζουν την βιοποριστική ζωή με την ιδιότητα του γονέα, κάτι που επίσης συνεπάγεται ότι πρέπει να επεκτείνουμε την μέριμνα για τους ηλικιωμένους και τα παιδιά.
<P>
Ένας προηγούμενος ομιλητής είπε ότι στην έκθεση Weiler γίνεται λόγος για την εναρμόνιση της χρηματοδότησης. Αυτό δεν είναι σωστό. Αντίθετα η κα Weiler επισημαίνει μερικές διαφορετικές δυνατότητες χρηματοδότησης. Έχω ήδη αναφέρει την σημαντικότερη, συγκεκριμένα ότι πρέπει να μειώσουμε την ανεργία για να μειώσουμε τις δαπάνες και να αυξήσουμε την απασχόληση και να αποφέρουμε περισσότερα έσοδα για να μπορούμε να χρηματοδοτήσουμε τα συστήματα. Αλλά αυτό αφορά επίσης την μείωση του χρόνου εργασίας και την φορολογική αντιστροφή, που υποστηρίζω ένθερμα.
<P>
Μερικοί λένε ότι η ΟΝΕ είναι ένα εμπόδιο σ&#x02BC;αυτό το έργο. Δεν το νομίζω αυτό. Φυσικά δεν υποστηρίζω την οικονομική πολιτική πλήρως. νομίζω ότι περιείχε πολύ από λιτότητα και λίγο από μέτρα τόνωσης της ανάπτυξης. Αλλά μακροπρόθεσμα ο ισορροπημένος προϋπολογισμός είναι καλός και για τα κοινωνικά συστήματα επίσης.
<P>
Τέλος κύριε Πρόεδρε: αυτή η συζήτηση είναι σημαντική. Δεν θέλω ένα κοινωνικό σύστημα που περιέχει είτε βασική προστασία είτε βασική ασφάλεια, αλλά ένα σύστημα που περιέχει και βασική προστασία και βασική ασφάλεια, και ένα σύστημα το οποίο έχει χρηματοδοτηθεί όσο το δυνατόν περισσότερο στην βάση της αλληλεγγύης, ώστε να ελαχιστοποιηθεί η ανάγκη ιδιωτικών λύσεων.

<SPEAKER ID=47 LANGUAGE="ES" NAME="Gonzαlez Αlvarez">
Κύριε Πρόεδρε, κύριε Επίτροπε, πιστεύω ότι η μεγάλη συμμετοχή βουλευτών μαρτυρεί τη σημασία της συζήτησης αυτής και τον πρόσφορο χαρακτήρα της. Λίγες είναι οι φορές που τόσοι βουλευτές παρεμβαίνουν σχετικά με ένα θέμα που μας απασχολεί, δηλαδή το μέλλον της κοινωνικής πρόνοιας στην Ευρώπη, όπου, όπως δήλωσαν και άλλοι συνάδελφοι, υπάρχουν πολλά κοινά στοιχεία, εφόσον συνηθίζεται να υπάρχει σε όλα τα Κράτη μια ασφάλιση κοινωνική, συλλογική και δημόσια, και συνηθίζεται να υπάρχει ένα κατώτατο όριο διαβίωσης για τους πολίτες εκείνους που το χρειάζονται περισσότερο.
<P>
Και εμείς θεωρούμε ότι αυτό βρίσκεται σε κίνδυνο, διότι η πραγματικότητα, που είναι σκληρή, λέει ότι υπάρχει τάση προς την ιδιωτικοποίηση ορισμένων πτυχών αυτής της κοινωνικής πρόνοιας· ότι υπάρχει τάση προς την ανεργία, την ανασφαλή εργασία, τον πολλαπλασιασμό των μονογονεϊκών οικογενειών όπου κεφαλή της οικογένειας είναι μια γυναίκα και επίσης, εξαιτίας της ανταγωνιστικότητας, προς τη μετεγκατάσταση των επιχειρήσεων και τη συνεχή αλλαγή κεφαλαίων με προθέσεις μάλλον κερδοσκοπικές παρά παραγωγικές.
<P>
Κατά συνέπεια, αυτή είναι η σκληρή πραγματικότητα· και είναι μια σκληρή πραγματικότητα την οποία πρέπει να αντιμετωπίσει η Ευρωπαϊκή Ένωση.
<P>
Γι' αυτό, εμείς συμμεριζόμαστε την ανησυχία των διαφόρων εισηγητών λόγω του ότι τα οικονομικά κριτήρια και τα κριτήρια της αγοράς βρίσκονται υπεράνω, έχουν προτεραιότητα απέναντι στα κοινωνικά κριτήρια. Πιστεύουμε ότι πρέπει να γίνει στροφή και ότι η κοινωνική συνοχή πρέπει να αποτελεί τη βασική μας μέριμνα.
<P>
Κατά συνέπεια, εμείς πιστεύουμε ότι πρέπει να υπάρξουν ενεργοί πολιτικές απασχόλησης -η απασχόληση είναι βασική προκειμένου να αντιμετωπιστεί το κόστος-, πρέπει να υπάρχουν κάποια κατώτατα εισοδήματα για τα άτομα εκείνα που τα χρειάζονται, πρέπει να διατηρηθεί το δημόσιο στην κοινωνική ασφάλιση, είναι απαραίτητο ένα ευρωπαϊκό Παρατηρητήριο ώστε να εξακριβώνεται αν η φτώχεια και ο κοινωνικός αποκλεισμός μειώνονται ή αυξάνονται, και πιστεύουμε ότι είναι απαραίτητη η συνεργασία μεταξύ των Κρατών και με τις μη κυβερνητικές οργανώσεις που εργάζονται σε αυτό το πεδίο.

<SPEAKER ID=48 LANGUAGE="IT" NAME="Ghilardotti">
Κύριε Πρόεδρε, οι δύο ανακοινώσεις της Επιτροπής και η έκθεση της κ. Weiler με παρακινούν να εκφράσω τις σκέψεις μου σχετικά με δύο θεμελιώδη στοιχεία που όπως πιστεύω αποτελούν τη βάση των εκτιμήσεών μας: το πρώτο είναι η δημογραφική εξέλιξη, που οφείλεται και στις κοινωνικές κατακτήσεις και στην επιτυχία τους. το δεύτερο αφορά τις αλλαγές της δομής και των μεθόδων εργασίας, χάρη και στην επανάσταση της πληροφορικής που εφαρμόζεται στην παραγωγή αλλά και εξαιτίας των διαδικασιών παγκοσμιοποίησης.
<P>
Τα δύο αυτά θεμελιώδη στοιχεία έχουν προκαλέσει, κατά τη γνώμη μου, την κρίση του κοινωνικού κράτους και την ανάγκη παρέμβασής μας στο θέμα αυτό. Η κρίση του κοινωνικού κράτους δεν αφορά μόνο τη κρίση των δημοσίων λογαριασμών, αντίθετα, πιστεύω ότι έγκειται στο άλλο πρόσωπο του κοινωνικού κράτους, που ήταν το υψηλό ποσοστό απασχόλησης: η ανεργία είναι συνεπώς η κυρία αιτία της κρίσης. Η ανάπτυξη, βεβαίως, είναι μία από τις απαντήσεις αλλά δεν είναι η αποκλειστική απάντηση: είναι αναγκαία αλλά από μόνη της δεν αρκεί, διότι στις σημερινές συνθήκες δεν εξασφαλίζει αυτομάτως την ανάκαμψη της απασχόλησης. Στο σημείο αυτό πρέπει, συνεπώς, να παρέμβει το κράτος, σε εθνικό επίπεδο και σε ευρωπαϊκό επίπεδο.
<P>
Το πρώτο καθήκον μας είναι, κατά τη γνώμη μου, να αντιμετωπίσουμε ρεαλιστικά τα νέα προβλήματα και να μη φοβόμαστε τις ίδιες τις ιδέες μας: σκέπτομαι τις άτολμες προτάσεις που ακούω σε αυτή την Αίθουσα, που ακούω στην Ευρωπαϊκή Ένωση, σχετικά και με τη μείωση των ωραρίων και τις πολιτικές του προγραμματισμού του χρόνου, θέματα που, αντιθέτως, θα μπορούσαν να μας είναι χρήσιμα για να μετατρέψουμε δεσμεύσεις και δυσκαμψίες σε περισσότερες ελεύθερες επιλογές και περισσότερες δυνατότητες προσωπικών επιλογών.
<P>
Χρειάζεται, συνεπώς, να μπουν στο λεξιλόγιό μας νέες λέξεις, που να χρησιμοποιούνται με τρόπο που να τις συνδέει οργανικά με ένα σχέδιο θετικής κοινωνικής αλλαγής: όπως ήδη έχω αναφέρει, μείωση του ωραρίου, πολιτική των θεμάτων, ευελιξία. Πρέπει να ξέρουμε ότι η ευελιξία δεν είναι ανώδυνη και ότι συνεπάγεται κάποιο κόστος και ότι οι δημόσιες οικονομικές παρεμβάσεις, όταν ελέγχονται σωστά και αυστηρά και έχουν σαν στόχο την προώθηση των παραγωγικών μετατροπών του ανθρώπινου δυναμικού, εξακολουθούν να είναι βασικής σημασίας. Εάν λοιπόν οι αναφορές μας εξακολουθούν να είναι η κοινωνική δικαιοσύνη, η ισότητα, η δημοκρατία, χρειάζεται να επαναπροσδιορίσουμε ένα welfare για να διευκολύνουμε το πέρασμα των ανδρών και γυναικών από τη μία δραστηριότητα στην άλλη, από τη μία εργασία στην άλλη, από τον ένα τόπο στον άλλο, από τη μία ηλικία στην άλλη. Και ακριβώς στο σημείο αυτό παρεμβαίνει η Ευρώπη και η αποστολή της, που δεν αρνείται την αποστολή των κρατών, είναι σημαντική.
<P>
Επομένως, η αντίληψη ότι αρκούν λιτότητα προϋπολογισμού και νομισματική σταθερότητα για να μπορέσουμε να κρατηθούμε στον κόσμο της οικονομίας πιστεύω ότι είναι χωρίς νόημα. Το ενιαίο νόμισμα και η συμφωνία σταθερότητας ως χειροπέδες, χωρίς μία ανάλογη συμφωνία για την ανάπτυξη, δεν προωθούν την Ευρώπη: χωρίς μία συμφωνία ανάπτυξης και χωρίς την κοινωνική Ευρώπη, η Ευρώπη δεν μπορεί να σταθεί στα πόδια της. Μεταξύ των πραγμάτων, εξάλλου, που αξίζουν μεγαλύτερες προσπάθειες είναι και η εκ νέου μελέτη της ιδέας της Ευρώπης για να επαναδιατυπώσουμε -ανανεώνοντας το βεβαίωςτο κοινωνικό της πρότυπο, τα στοιχεία της κοινωνικής συνοχής της, της προστασίας και αξιοποίησης των προσώπων και των ανθρώπινων πόρων, που θα μπορούσαν να σηματοδοτήσουν μία νέα, θετική ευρωπαϊκή ταυτότητα.

<SPEAKER ID=49 LANGUAGE="EN" NAME="Morris">
Φαίνεται ότι στην πολιτική έχει γίνει του συρμού τελευταία η άποψη ότι δεν έχουμε τη δυνατότητα να διατηρήσουμε το ευρωπαϊκό κοινωνικό μοντέλο κοινωνικής προστασίας.
<P>
Η Barbara Weiler δηλώνει σαφώς και ορθά κατά τη γνώμη μου ότι δεν έχουμε τη δυνατότητα να μην διατηρήσουμε το σύστημα αυτό και ότι δεν θα πρέπει καν να το επιδιώκουμε. Θα ήταν σφάλμα από ηθική άποψη να καταργήσουμε ή να περιορίσουμε την αρωγή που προσφέρουμε στους ανθρώπους που για οποιοδήποτε λόγο τη χρειάζονται, είτε αυτός ο λόγος είναι η ηλικία, η αναπηρία, η υγεία ή η ανεργία. Ο μόνος τρόπος για να ενεργήσουμε επαρκώς, αποτελεσματικά και ανθρώπινα είναι να παράσχουμε την αρωγή αυτή μέσω του κρατικού κορβανά και των δημόσιων θεσμών. Η ανάθεση του έργου αυτού στον ιδιωτικό τομέα θα είναι λιγότερο αποτελεσματική ως προς την ικανοποίηση των αναγκών των ανθρώπων αυτών, αλλά και αναποτελεσματική από καθαρά οικονομική άποψη - είναι πιο δαπανηρή.
<P>
Η εγκατάλειψη του μοντέλου της κοινωνικής προστασίας που υπάρχει στην Ευρώπη, εκτός από ηθικό σφάλμα, θα ήταν και ένα πελώριο λάθος από πρακτική άποψη. Η κοινωνική αλληλεγγύη δεν είναι μόνο θέμα αλτρουισμού: είναι θέμα διασφάλισης της ομαλής λειτουργίας και της σταδιακής προόδου των κοινωνιών μας.
<P>
Όπως αναφέρει η εισηγήτρια: »τα συστήματα κοινωνικής προστασίας συμβάλλουν στην επίτευξη κοινωνικής συναίνεσης, η οποία αποτελεί σημαντική προϋπόθεση για τη βιώσιμη οικονομική ανάπτυξη». Επικροτώ ένθερμα την έκκληση της έκθεσης της κ. Weiler η Ευρωπαϊκή Ένωση όχι απλώς να συζητήσει το θέμα, αλλά να λάβει μέτρα ώστε να διασφαλίσει ότι τα κράτη μέλη θα τηρήσουν τη δέσμευσή τους για υψηλού επιπέδου κοινωνική προστασία και ότι θα συμβάλουν στη σύγκλιση των συστημάτων κοινωνικής προστασίας ώστε να αποφευχθεί η διάβρωσή τους από τον επιβλαβή ανταγωνισμό στην εσωτερική αγορά. Πρέπει να φροντίσουμε να καταστήσουμε τα συστήματά μας περισσότερο φιλικά προς την απασχόληση και να προσπαθήσουμε αν άρουμε τους φραγμούς που εμποδίζουν τη μεταπήδηση από τα επιδόματα στην εργασία.
<P>
Το σημαντικότερο σημείο της έκθεσης Weiler - και εδώ εστιάζεται το αληθινό πρόβλημα, ο αληθινός λόγος για τον οποίο οι δαπάνες της κοινωνικής ασφάλισης είναι τόσο υψηλές - είναι ότι αντιμετωπίζουμε ένα τόσο υψηλό ποσοστό ανεργίας ανδρών και γυναικών, ώστε η πραγματική πρόκληση για όλους μας στην Ευρωπαϊκή Ένωση είναι να δημιουργήσουμε μία Ευρώπη όπου θα υπάρχει πλήρης απασχόληση. Η εισηγήτρια το γνωρίζει αυτό πολύ καλά και γνωρίζει επίσης ότι το θέμα δεν είναι να τιμωρηθούν τα θύματα των αποτυχιών της κοινωνίας διότι αυξάνονται οι δαπάνες των κοινωνικών επιδομάτων, αλλά να αντιμετωπισθεί το πραγματικό πρόβλημα, που είναι να υπάρχει εργασία για όλους.

<SPEAKER ID=50 LANGUAGE="FR" NAME="Rocard">
Κύριε Πρόεδρε, κύριε Υπουργέ, κύριε Επίτροπε, θα ήθελα να ξεκινήσω εκφράζοντας την απόλυτα σύμφωνη γνώμη μου με την εξαιρετική έκθεση της φίλης μου, κυρίας Barbara Weiler και με την έκθεση της Ευρωπαϊκής Επιτροπής. Θα τις υπερψηφίσω.
<P>
Δεδομένου του ελάχιστου χρόνου που έχω στη διάθεσή μου, θα θίξω ένα μόνο σημείο, πολύ περιορισμένο, πολύ συγκεκριμένο, αλλά πρωταρχικής σημασίας, πιστεύω. Στην παράγραφο 11 της έκθεσης της κυρίας Weiler αναφέρεται: »Το Ευρωπαϊκό Κοινοβούλιο εφιστά την προσοχή ενάντια στην ιδιωτικοποίηση των κοινωνικών κινδύνων, κυρίως στον τομέα της υγείας».
<P>
Θα ήθελα να επιστήσω την προσοχή σας, κύριε Επίτροπε, στο ότι υφίσταται, πράγματι, ένας μεγάλος κίνδυνος για την κοινωνική μας προστασία στο σύνολό της, ο οποίος έγκειται στο ότι δεν είμαστε προσεκτικοί σχετικά με μια παράμετρο που, με την συγκάλυψη της οικονομίας, της καλύτερης διαχείρισης, της ευθύνης του χρήστη -όλες αξιόλογες δικαιολογίες- οδηγεί έναν όλο και μεγαλύτερο αριθμό κρατών μελών στη μείωση της κάλυψης της υγείας και στην μεταβίβαση των κινδύνων από συστήματα υποχρεωτικά σε συστήματα συμπληρωματικά. Ετσι, τα συμπληρωματικά συστήματα καταλαμβάνουν όλο και μεγαλύτερο μέρος, όπως συμβαίνει σε ορισμένους τομείς: οφθαλμιατρική, οδοντιατρική και σε ορισμένες χώρες και τη βασική ιατρική μέριμνα, έτσι ώστε η χρέωση επιβαρύνεται σημαντικά.
<P>
Ετσι, τα προαιρετικά συμπληρωματικά συστήματα, κύριε Επίτροπε, αντίθετα με τα υποχρεωτικά συστήματα, δεν υπόκεινται σε κανέναν κανόνα. Λειτουργούν σύμφωνα με τον νόμο της αγοράς, του κερδοσκοπικού εμπορίου. Ο κίνδυνος είναι η εξαφάνιση, από αυτόν τον τομέα, οργανισμών που βασίζονται στην αλληλεγγύη, στην μη περιθωριοποίηση, στην αμοιβαιότητα, προς όφελος εταιρειών οι οποίες ευδοκιμούν σε μια αγορά που διευρύνεται, αλλά οι οποίες στηρίζονται στην επιλογή των κινδύνων, στην περιθωριοποίηση και στον ατομικισμό.
<P>
Θυμηθείτε, κύριε Επίτροπε, την τραγική εμπειρία των αμερικάνικων Blue Cross , που τόσο άνθησαν πριν από μισό αιώνα και που τώρα δεν υπάρχουν πια. Αυτό μας απαντά στο ερώτημα του τί συνέβη στο αμερικάνικο σύστημα υγείας.
<P>
Αυτό που ζητώ από εσάς, κύριε Επίτροπε -και έθεσα το ζήτημα και στις αρχές της Επιτροπής Κοινωνικών Υποθέσεων, προκειμένου να προσαναστολιστούμε προς αυτήν την κατεύθυνση- είναι να υποβληθεί γενικά ο τομέας της ασφάλισης-υγείας σε κανόνες αλληλεγγύης, μη πεθωριοποίησης και μη επιλογής των κινδύνων, καθώς και να μην μπορούν οι χειριστές του να αντλούν κέρδος από οποιαδήποτε ασθένεια. Πρέπει να αποφευχθεί η σύγκρουση μεταξύ ασφαλισμένων και μετόχων των εταιρειών. Η υγεία, ένας τομέας γενικού ενδιαφέροντος, δεν μπορεί να αντιμετωπιστεί ως κερδοσκοπική αγορά. Αυτό ισχύει για τα συστήματα συμπληρωματικού χαρακτήρα.
<P>
Σας ζητώ να συνεδριάσει η Ευρωπαϊκή Επιτροπή σχετικά με το θέμα αυτό και να ανοίξει τη συζήτηση για τα υποχρεωτικά και συμπληρωματικά συστήματα υγείας, πάντα σε σχέση με το γενικό καλό.

<SPEAKER ID=51 NAME="Melkert">
Κύριε Πρόεδρε, άκουσα με μεγάλο ενδιαφέρον τη συζήτηση που πραγματοποιήθηκε, η οποία αποδεικνύει οπωσδήποτε ότι έχει διευρυνθεί το έρεισμα της συζήτησης σχετικά με την κοινωνική προστασία στα κράτη μέλη και το συντονισμό σε επίπεδο Ευρωπαϊκής Ένωσης. Επιτρέψτε μου να προβώ σε ορισμένες πάρα πολύ σύντομες παρατηρήσεις σε σχέση με αυτά που αναφέρθηκαν από τα αξιότιμα μέλη του Σώματος.
<P>
Μου προξενεί εντύπωση το γεγονός ότι στη συζήτηση αυτή με αντικείμενο το έρεισμα της κοινωνικής προστασίας προβάλεται συχνά ο ισχυρισμός ότι υπάρχουν αντιθέσεις οι οποίες στην ουσία δεν θα έπρεπε να υπάρχουν. Συμφωνώντας με τον κ. Van Velzen, θα έλεγα ότι είναι δεδομένο ότι όλοι ενδιαφέρονται για την κοινωνική συνοχή, για τη βελτίωση του επιπέδου της, άποψη η οποία δεν είναι κατ'ανάγκη αντίθετη με την αποδοχή των υφιστάμενων διαφορών μεταξύ των συστημάτων, οι οποίες ενδέχεται να διατηρηθούν ακόμη και στο μέλλον. Η πολιτική που θα ασκηθεί τα προσεχή έτη θα πρέπει να στηρίζεται όχι στη διαφορά των συστημάτων αλλά στα κοινά τους σημεία.
<P>
Η υποτιθέμενη αντίθεση μεταξύ της οικονομικής ανεξαρτησίας και της υποστήριξης οικογενειών στην κατάσταση που ευρίσκονται δεν ισχύει απαραιτήτως σε περίπτωση που δοθεί προτεραιότητα στη διεύρυνση των δυνατοτήτων ατομικής ελευθερίας επιλογής για τις γυναίκες και τους άνδρες στην αγορά εργασίας και στο χώρο των ευθυνών που έχουν αναλάβει στα πλαίσια της οικογένειας; οι υπαινιγμοί περί αντιθέσεων στην περίπτωση αυτή οδηγούν γρήγορα σε άσκοπες αντιπαραθέσεις.
<P>
Κατά τρίτον, η υποτιθέμενη αντίφαση μεταξύ ατομικών και συλλογικών συστημάτων κοινωνικής προστασίας και συνταξιοδότησης δεν ισχύει απαραιτήτως. Όπως ορθώς αναφέρθηκε από τον κ. Rocard, είναι αλήθεια ότι, σε περίπτωση που δεν έχει καθιερωθεί νομοθετικά η υποχρέωση της αποδοχής, η είσοδος ιδιωτικών ασφαλιστών στην αγορά κοινωνικής προστασίας και συντάξεων ενδέχεται να δημιουργήσει κινδύνους, οι οποίοι σε τελευταία ανάλυση θα μπορούσαν ακόμη και να υπονομεύσουν τα θεμέλια της κοινωνικής προστασίας. Θα μπορούσε όμως κανείς να σκεφθεί διάφορους συνδυασμούς, οι οποίοι άλλωστε δοκιμάζονται στα κράτη μέλη, συμπεριλαμβανομένης και της χώρας μου, όπου τα συλλογικά συστήματα συμβαδίζουν με τα ιδιωτικά. Αξίζει τον κόπο να διερευνηθούν οι δυνατότητες που υπάρχουν, υπό τον όρο ότι ο νομοθέτης έχει θεσπίσει ορισμένες βασικές προϋποθέσεις.
<P>
Θα ήθελα να απευθύνω μία προειδοποίηση σχετικά με μία αντίφαση μεταξύ αυτών που αποκαλούνται άτυπες μορφές απασχόλησης και των μορφών απασχόλησης όπως τις γνωρίζουμε συνήθως, δηλαδή της πλήρους απασχόλησης ως βάσης για τη λειτουργία της αγοράς εργασίας. Δεν αληθεύει ότι ο όρος «άτυπες μορφές απασχόλησης» είναι σε ολοένα και μεγαλύτερο βαθμό αντίθετος προς την πραγματικότητα της αγοράς εργασίας, όπου γίνεται ολοένα και περισσότερο αποδεκτό ότι πρέπει να υπάρξει μία δίκαιη κατανομή της εργασίας μεταξύ ανδρών και γυναικών; Οι σημερινές άτυπες μορφές απασχόλησης ενδέχεται να είναι οι αυριανές τυπικές μορφές απασχόλησης. Στα πλαίσια της περαιτέρω εξέλιξης της συζήτησης, θα ήταν καλά η Επιτροπή να επιληφθεί του θέματος.
<P>
Ολοκληρώνοντας θα ήθελα να διαπιστώσω ότι, όταν αναφερόμαστε σήμερα σε ένα ευρωπαϊκό κοινωνικό πρότυπο, δεν είμαστε σε θέση να διαγράψουμε το γενικό περίγραμμα αυτού. Γνωρίζουμε όμως τι πρέπει να κάνουμε έτσι ώστε αύριο, μετά από πέντε ή δέκα χρόνια, να παρουσιάσουμε τον πυρήνα ενός ισορροπημένου συστήματος. Αναφέρομαι στην ισορροπία μεταξύ των δικαιωμάτων και των υποχρεώσεων των εργοδοτών και των εργαζομένων, μεταξύ της ευελιξίας και της ασφάλειας, θεσμοθετημένες σχέσεις εμπιστοσύνης με τους κοινωνικούς εταίρους και μεταξύ αυτών ως χαρακτηριστικό ενός ευρωπαϊκού συστήματος, το οποίο θα είναι και το σύστημα που θα εκλάβουν ως βάση τα κράτη μέλη - δεδομένου ότι είναι αναπόφευκτο ότι θα υπάρξει μία σύγκλιση των πολιτικών στους χώρους της απασχόλησης και της αγοράς εργασίας. Από την άποψη αυτή, η έκθεση της κ. Weiler συνέβαλε σημαντικά στη συζήτηση που διεξάγεται και επιτρέψτε μου να παρατηρήσω ότι θα είχε εξαιρετική σημασία να εγκριθεί από το Κοινοβούλιο, επειδή έχει εξαιρετική σημασία οι υποτιθέμενες αντιθέσεις να γεφυρώνονται με βάση επιχειρήματα, ενώ παράλληλα πρέπει να απευθύνουμε το πολιτικό μήνυμα που θεωρείται ιδιαίτερα σημαντικό τόσο από το Συμβούλιο, όσο και από την Επιτροπή. Κατ'αυτό τον τρόπο θα μπορούσε να δικαιωθεί το διορατικό έργο που πραγματοποίησε ο Jacques Delors στο Λευκό Βιβλίο πριν από μερικά χρόνια, στο οποίο υποδεικνύεται ο δρόμος για την προώθηση της συνοχής και της εμπιστοσύνης στα πλαίσια της συνεργασίας, που θα αποτελέσει τη βάση της Ευρώπης του αύριο.

<SPEAKER ID=52 NAME="Πρόεδρος">
Ευχαριστώ πολύ, κύριε Υπουργέ.
<P>
Πρέπει να πληροφορήσω το Σώμα ότι, για τεχνικούς λόγους, δεν κατέστη δυνατό να μεταφρασθούν, να τυπωθούν και να διανεμηθούν όλες οι τροπολογίες στην έκθεση αυτή σε όλες τις γλώσσες.
<P>
Η συζήτηση έληξε.
<P>
Η ψηφοφορία θα διεξαχθεί αύριο, στις 12.00.

<CHAPTER ID=5>
Ενδειξη των τιμών των προϊόντων
<SPEAKER ID=53 NAME="Πρόεδρος">
Η ημερήσια διάταξη προβλέπει τη συζήτηση της σύστασης για δεύτερη ανάγνωση (Α4-0015/97), εξ ονόματος της Επιτροπής Περιβάλλοντος, Δημόσιας Υγείας και Προστασίας των Καταναλωτών, σχετικά με την κοινή θέση του Συμβουλίου για την έγκριση μίας οδηγίας του Ευρωπαϊκού Κοινοβουλίου και του Συμβουλίου περί προστασίας των καταναλωτών όσον αφορά την ένδειξη της τιμής των προϊόντων που προσφέρονται στους καταναλωτές (C4-0530/96-95/0148(COD)) (Εισηγήτρια: κ. Oomen-Ruijten).

<SPEAKER ID=54 NAME="Oomen-Ruijten">
Πρόεδρε, κυρίες και κύριοι, η πρόταση οδηγίας σχετικά με την ένδειξη των τιμών των προϊόντων που προσφέρονται στους καταναλωτές έχει μία ιδιαίτερα μακρά προϊστορία. Εδώ και πολλά χρόνια, ήδη από το 1979, καταβάλλονται προσπάθειες με διάφορες οδηγίες να θεσπιστεί μία ρύθμιση για την ένδειξη των τιμών των προϊόντων. Η ρύθμιση αυτή ήταν περίπλοκη και προέκυψε δε ότι δεν ήταν αποδοτική. Επρόκειτο για ένα σύστημα υποχρεωτικών και μη υποχρεωτικών καταλόγων οι οποίοι καθορίζονταν σε ευρωπαϊκό και εθνικό επίπεδο. Εξαιρέσεις μπορούσαν να υπάρξουν σε ευρωπαϊκό και σε εθνικό επίπεδο. Το αποτέλεσμα ήταν να προκληθεί ένα συνονθύλευμα διαφορετικών ενδείξεων και να μην μπορεί ο καταναλωτής να συγκρίνει τις τιμές, πράγμα το οποίο αποτελούσε σε τελευταία ανάλυση και τον απώτερο στόχο.
<P>
Όταν η Επιτροπή πρότεινε την παράταση της ισχύος του συστήματος, το Δεκέμβριο του 1994, έξι μόλις μήνες μετά την πάροδο της μεταβατικής περιόδου, το Κοινοβούλιο δεν μπορούσε να συμφωνήσει με την πρότασή της. Τότε, καλέσαμε την Επιτροπή να υποβάλει νέα πρόταση. Μία πρόταση με ένα απλό, σαφές σύστημα που θα ίσχυε κατ'αρχήν για όλα τα προϊόντα; ένα σύστημα το οποίο θα διευκόλυνε τον καταναλωτή να συγκρίνει τις τιμές και να επιλέξει.
<P>
Στη νέα πρόταση της Επιτροπής, του Απριλίου 1995, ελήφθησαν υπόψη οι συστάσεις του Κοινοβουλίου, γεγονός για το οποίο θα ήθελα να ευχαριστήσω την Επιτροπή. Η πρόταση προβλέπει την υποχρεωτική ένδειξη των τιμών πώλησης και, σε περίπτωση που πρέπει, την τιμή για κάθε συγκεκριμένη ποσότητα. Λέω σε περίπτωση που πρέπει, επειδή γίνονται εξαιρέσεις σε περίπτωση που η τελευταία ένδειξη δεν προσφέρει σαφείς πληροφορίες στον καταναλωτή λόγω του είδους ή του προορισμού του προϊόντος.
<P>
Ένα άλλο σημείο, Πρόεδρε, το οποίο θα ήθελα να διευκρινίσω αφορά τη συζήτηση σχετικά με τον οίνο, το ουίσκυ, κλπ. Στην παρούσα έκθεση περιλαμβάνεται μία σαφής τροπολογία σχετικά με τους ορισμούς, σύμφωνα με την οποία δεν χρειάζεται να αναγράφεται η τιμή ανά λίτρο στην περίπτωση ποσοτήτων οι οποίες χρησιμοποιούνται συνήθως στα κράτη μέλη, όπως για παράδειγμα η φιάλη των 3/4 για το κρασί. Λόγω αυτού έχουν διαγραφεί και ορισμένες διατάξεις από το κείμενο του Συμβουλίου, επειδή είναι περιττές ή επειδή ενδέχεται να προξενήσουν σύγχυση.
<P>
Παρεμπιπτόντως, σε ορισμένους τομείς δεν επιβάλλεται η ένδειξη της τιμής ανά συγκεκριμένη ποσότητα και στο σημείο αυτό η εισηγήτρια προχωρεί περισσότερο από ό, τι το Συμβούλιο με αποτέλεσμα να αποκλείονται από την οδηγία, εκτός άλλων, οι χώροι αναψυχής και διασκεδάσεως, τα νοσοκομεία, οι περιστασιακές πωλήσεις, τα αυτόματα μηχανήματα πώλησης, τα κυλικεία αθλητικών εγκαταστάσεων κλπ.
<P>
Πρόεδρε, σχετικά με την ένδειξη των τιμών επικρατεί μεγάλη σύγχυση. Λέγεται ότι στην έκθεση δεν λαμβάνονται υπόψη οι μικρές επιχειρήσεις. Θα ήθελα να διαψεύσω την άποψη αυτή. Στην έκθεση λαμβάνεται όντως υπόψη το μπακάλικο της γειτονιάς. Για τα καταστήματα αυτά - και αυτό το λέω στους Βρετανούς συναδέλφους - προβλέπεται κατ'αρχάς μία μεταβατική περίοδος έξι ετών. Και εφόσον αυτό δεν θα έχει ακόμη συμβεί, η ένδειξη των τιμών δεν χρειάζεται, όπως στην περίπτωση των μεγάλων επιχειρήσεων, να βρίσκεται επάνω στο προϊόν; όχι, οι μικροκαταστηματάρχες λαμβάνουν από τους χονδρεμπόρους έναν κατάλογο τον οποίο θα πρέπει να αναρτούν κάπου στο μαγαζί τους, έτσι ώστε να μπορούν οι πελάτες να διαβάζουν τις τιμές. Συνεπώς, δεν μπορεί να γίνει λόγος επιβάρυνσης των μικρών καταστημάτων.
<P>
Στη συνέχεια, υπάρχει το ερώτημα, το οποίο τίθεται κυρίως από τους Βρετανούς: ποιοι είναι οι μικροί καταστηματάρχες. Στο σημείο αυτό δώσαμε στα κράτη μέλη τη δυνατότητα να προσδιορίσουν, μέσω μιας τροπολογίας που καταθέσαμε, ποια καταστήματα είναι «μικρά» και ποια είναι «μεγάλα» και ποιες εξαιρέσεις πρέπει να υπάρξουν. Θα ήθελα να καλέσω τους συναδέλφους να εξετάσουν για άλλη μία φορά με προσοχή τις τροπολογίες 23 και 24, δεδομένου ότι οι τροπολογίες αυτές δεν δυσκολεύουν αλλά διευκολύνουν την κατάσταση για τους μικροκαταστηματάρχες.
<P>
Πρόεδρε, υπάρχουν ορισμένες ανησυχίες και σχετικά με το Εύρο. Ειπώθηκε από ορισμένες συναδέλφους ότι, εάν καθιερωθεί η υποχρεωτική ένδειξη των τιμών, θα δημιουργηθεί μία κατάσταση σύμφωνα με την οποία, εκτός από την τιμή ανά συγκεκριμένη ποσότητα, την τιμή πώλησης του προϊόντος, θα αναγράφονται στο προϊόν κατά τη διάρκεια της μεταβατικής περιόδου δύο επιπλέον τιμές. Σ'αυτές θα πρέπει να προστεθούν άλλες δύο τιμές στην περίπτωση προσφορών. Επί του σημείου αυτού υιοθέτησα την πρόταση της Οικονομικής και Κοινωνικής Επιτροπής σύμφωνα με την οποία επιτρέπεται η αναφορά το πολύ τριών τιμών. Αυτό ισχύει και για τις μεγάλες επιχειρήσεις. Δεύτερον: θα ήθελα να παροτρύνω τους συναδέλφους να διαβάσουν όλη την έκθεση, οπότε θα διαπιστώσουν ότι, όταν θα καθιερωθεί το Εύρο, δεν θα έχει λήξει ακόμη η μεταβατική περίοδος. Η μεταβατική περίοδος διαρκεί έξι έτη. Η οδηγία πρέπει να ενσωματωθεί στη νομοθεσία των κρατών μελών, πράξη η οποία θα διαρκέσει περί τα δύο χρόνια, πράγμα που σημαίνει ότι χρειάζεται να παρέλθει περίοδος οκτώ ετών, δηλαδή θα φθάσουμε στο 2005, όταν θα έχει ήδη καθιερωθεί το Εύρο, πράγμα που ελπίζω.
<P>
Πρόεδρε, για όλα τα προβλήματα υπάρχουν απαντήσεις. Οι απαντήσεις μπορούν να ευρεθούν αν κοιτάξουμε καλά την οδηγία. Πρόεδρε, η υποφαινόμενη και τα μέλη της επιτροπής ακολουθήσαμε τη μέθοδο της Οικονομικής και Κοινωνικής Επιτροπής, η οποία υιοθέτησε ομόφωνα μία γνωμοδότηση που συμφωνεί με την άποψη που υιοθετεί το Κοινοβούλιο στις τροπολογίες. Όπου ήταν απαραίτητο, ή υπήρχε η δυνατότητα να ελαστικοποιηθούν οι διατάξεις, το έκανα. Ελπίζω συνεπώς, ότι οι τροπολογίες θα τύχουν της υποστήριξης του Σώματος.

<SPEAKER ID=55 LANGUAGE="EN" NAME="Whitehead">
Κύριε Πρόεδρε, είναι ευχαρίστησή μου να συγχαρώ για άλλη μία φορά την κ. Oomen-Ruijten για τον αγώνα της υπέρ των συμφερόντων των καταναλωτών και την επισταμένη εργασία της για τις τροπολογίες που παρουσιάζουμε κατά τη δεύτερη ανάγνωση.
<P>
Κατ'αρχάς θέλω να δηλώσω εξ ονόματος της ομάδας μου ότι στηρίζουμε όλες τις τροπολογίες που υποβλήθηκαν στην Επιτροπή Περιβάλλοντος, Δημόσιας Υγείας και Προστασίας των Καταναλωτών. Θα στηρίξουμε επίσης, μετά από σκέψη, την Τροπολογία 24 εξ ονόματος της κ. Oomen-Ruijten και της ομάδας της. Θέλω να εξηγήσω για ποιο λόγο στηρίζουμε την πρόταση στο παρόν στάδιο.
<P>
Ο λόγος δεν είναι ότι δεν έχουμε ενδοιασμούς σχετικά με το προτεινόμενο νομοθετικό μέτρο ή με τις επιβαρύνσεις που πράγματι συνεπάγεται για τους επιχειρηματίες, ορισμένοι από τους οποίους θα θιγούν από αυτό. Η κ. Oomen-Ruijten αναφέρθηκε ήδη στην κατάσταση των μικρών καταστηματαρχών στο Ηνωμένο Βασίλειο, θέμα στο οποία θα επανέλθω. Αλλά η βασική αρχή στην οποία στηρίζεται η πρόταση, όπως διαμορφώθηκε μετά τις τροπολογίες, οι οποίες ελπίζω ότι θα ψηφισθούν από το Κοινοβούλιο, είναι να δοθεί στους καταναλωτές η δυνατότητα να συγκρίνουν τις τιμές γρήγορα και εύκολα, να μην παραπλανώνται από τη συσκευασία και να είναι σε θέση να κρίνουν κατά πόσον η τιμή του προϊόντος ανταποκρίνεται στην αξία του.
<P>
Τα ανωτέρω είναι απολύτως απαραίτητα. Η οδηγία μπορεί να τα πραγματοποιήσει και ελπίζω ότι έτσι θα γίνει. Αλλά πρέπει ταυτόχρονα να διατυπωθούν στην οδηγία οι ανησυχίες που έχουν εκφρασθεί, όχι μόνο στη χώρα μου, αλλά και σε άλλα κράτη μέλη.
<P>
Μία από αυτές τις ανησυχίες αφορά τον ορισμό της μοναδιαίας τιμής και τον τρόπο με τον οποίο μπορεί να αντιστοιχεί όχι μόνο στο χιλιόγραμμο, στο λίτρο, στο μέτρο κ.ο.κ., αλλά και στην ποσοτική μονάδα που χρησιμοποιείται ευρέως στο εκάστοτε κράτος μέλος. Με χαρά μου μπορώ να πω ότι πιστεύω πως το βρετανικό καρβέλι και άλλα είδη που αγαπούμε στην πατρίδα μου μπορούν να φέρουν τις σωστές ενδείξεις, όσον αφορά την αναγραφή της τιμής.
<P>
Το Κοινοβούλιο διατύπωσε επίσης την άποψη ότι πρέπει να εξαιρεθούν ορισμένα προϊόντα, για τα οποία δεν έχει νόημα η επιμονή στην αναγραφή της μοναδιαίας τιμής, όπως τα έπιπλα και άλλα παρόμοια είδη. Μία τροπολογία προστατεύει επίσης, όπως με χαρά μου διαπιστώνω, εκείνους που πωλούν προϊόντα όπου η τελική τιμή δεν συμπίπτει με τη μοναδιαία τιμή. Αυτό πρέπει να το γνωρίζουν οι καταναλωτές, ιδιαίτερα όσον αφορά τις κατ'οίκον πωλήσεις και τους πωλητές που διαθέτουν προϊόντα από πόρτα σε πόρτα, όπως τους πωλητές καλλυντικών κ.ο.κ.
<P>
Το τελευταίο σημείο που θα θίξω αφορά τη θέση των μικρών καταστημάτων έναντι της εφαρμογής της οδηγίας. Είναι σωστό να προβλεφθεί η καθυστέρηση της εφαρμογής της οδηγίας κατά μία εξαετία, να γίνει ενδελεχής επανεξέτασή της πριν παρέλθει το διάστημα αυτό και όλα τα κράτη μέλη να συνεργαστούν με τις αρμόδιες επαγγελματικές οργανώσεις ώστε να διασφαλιστεί η επαρκής και έγκαιρη ενημέρωση των μικρών εμπόρων λιανικής πώλησης σχετικά με τις προβλεπόμενες διατάξεις, ιδιαίτερα όσον αφορά την αναγραφή των σχετικών στοιχείων στο ράφι όπου βρίσκονται τα αντίστοιχα προϊόντα. Το σημείο αυτό υπάρχουν εν δυνάμει προβλήματα, αλλά και σημαντικό όφελος για τον καταναλωτή.

<SPEAKER ID=56 LANGUAGE="EN" NAME="Jackson">
Κύριε Πρόεδρε, άκουσα με μεγάλο ενδιαφέρον όσα ανέφερε ο κ. Whitehead υπέρ των τροπολογιών της εισηγήτριας και ασφαλώς δεν θα τον αφήσουμε να τα ξεχάσει.
<P>
Η εξέταση της εν λόγω οδηγίας από το Ευρωπαϊκό Κοινοβούλιο παρουσιάζει μεγάλες δυσκολίες. Ασφαλώς η οδηγία εμφανίζεται ως κάτι θετικό. Εκ πρώτης όψεως η πρόταση παροχής περισσότερων πληροφοριών στους καταναλωτές είναι θετική, όμως πιστεύω ότι το θέμα δεν έχει μελετηθεί σωστά από την Ευρωπαϊκή Επιτροπή και στην πραγματικότητα είναι πιθανό, όπως ανέφερε ο κ. Whitehead διατυπώνοντας τους ενδοιασμούς του, ότι εν τέλει θα υπάρχουν λιγότερα καταστήματα από τα οποία θα μπορεί ο καταναλωτής να πραγματοποιήσει τις αγορές του, καθότι τα μικρά καταστήματα ενδέχεται να κλείσουν λόγω της εφαρμογής της οδηγίας.
<P>
Θα ήθελα να επιστήσω την προσοχή σας σε ορισμένες τροποποιήσεις που κατά τη γνώμη μου παρουσιάζουν προβλήματα. Τη γνώμη αυτή συμμερίζονται και οι υπόλοιποι βρετανοί βουλευτές.
<P>
Πράγματι η τροπολογία 5 είναι πολύ περίεργη. Η τροπολογία αυτή συνεπάγεται ότι τα κράτη μέλη δεν θα μπορούν να απαλλάσσουν από την υποχρέωση αναγραφής της μοναδιαίας τιμής τα έργα τέχνης και τις αντίκες. Δεν αντιλαμβάνομαι πώς μπορεί να εφαρμοστεί η αναγραφή της μοναδιαίας τιμής στις αντίκες. Με την καλύτερη δυνατή προαίρεση, τι μπορεί να σημαίνει τούτο; Ότι όταν πωλούνται, φερ'ειπείν, καρέκλες Chippendale αναγράφεται η τιμή ανά πόδι;
<P>
Καίρια σημασία έχει η τροπολογία 7, όπου η έκθεση επιδιώκει να καταργήσει την απαλλαγή για τις μικρές επιχειρήσεις. Ακουσα όσα ανέφερε σχετικά η εισηγήτρια περί μεταβατικής περιόδου, αλλά πιστεύω ότι κατά την περίοδο των έξι αυτών ετών απλώς ορισμένοι ιδιοκτήτες μικρών καταστημάτων θα αποφασίσουν να εγκαταλείψουν τη δραστηριότητά τους και να εργαστούν στη Honda - στη δική μου περιφέρεια - διότι δεν θα αξίζει τον κόπο να εξακολουθήσουν να αγωνίζονται με τις πρόσθετες επιβαρύνσεις που συνεπάγεται η οδηγία.
<P>
Σημειώνω όσα ανέφερε η εισηγήτρια σχετικά με τις τροπολογίες 23 και 24 για τη δυνατότητα σύνταξης καταλόγων με τα προϊόντα και τις μοναδιαίες τιμές. Δεν πιστεύω ότι η μέθοδος αυτή θα είναι αποτελεσματική, δεδομένου ότι ακόμη και ορισμένα μικρά καταστήματα πωλούν πάρα πολλά είδη.
<P>
Η τροπολογία 10 αφορά το θέμα της περιόδου ενός έτους μέχρι την οποία η Επιτροπή θα αναθεωρήσει την οδηγία. Θεωρώ εντελώς άστοχη την αναθεώρηση της οδηγίας ένα έτος πριν από την εφαρμογή της. Τι θα γίνει εάν η Επιτροπή διαπιστώσει ότι πράγματι τα μικρά καταστήματα αντιμετωπίζουν επιβαρύνσεις από άποψη κόστους; Έχει ήδη ανατεθεί η εκπόνηση μελέτης επί του θέματος. Τι θα γίνει στην περίπτωση αυτή; Εκτιμώ ότι το κείμενο της Επιτροπής είναι πολύ καλύτερο από αυτό που προτείνεται στην έκθεση.
<P>
Συμφωνώ ότι η τροπολογία 13 περιέχει καλές και εύστοχες εξαιρέσεις, αλλά η τροπολογία 18 είναι επίσης χρήσιμη με την έννοια ότι εφιστά την προσοχή στο πρόβλημα που ανέφερα με τις καρέκλες Chippendale. Εάν είναι άσκοπη και πράγματι χωρίς νόημα η αναγραφή των τιμών σε ορισμένες κατηγορίες προϊόντων, τότε γιατί να μην εγκριθεί ως έχει το αρχικό κείμενο της Επιτροπής που περιλαμβάνεται στην έβδομη αιτιολογική σκέψη;
<P>
Συνοψίζοντας, φοβούμαι πως η παρούσα οδηγία δεν με βρίσκει σύμφωνο. Είμαι πάντοτε υπέρ της παροχής περισσότερων πληροφοριών στους καταναλωτές, αλλά φοβούμαι, όπως ανέφερα, ότι κατά πάσα πιθανότητα οι πρόσθετες κανονιστικές επιβαρύνσεις που συνεπάγεται θα οδηγήσουν απλώς στο κλείσιμο των μικρών καταστημάτων και θα θίξουν τα συμφέροντα των καταναλωτών.

<SPEAKER ID=57 LANGUAGE="IT" NAME="Garosci">
Κύριε Πρόεδρε, η οδηγία που έξετάζουμε και η εισηγήτριά της, την οποία και ευχαριστούμε για τη μεγάλη εργασία της, έχουν θέσει δύο στόχους. Ο πρώτος είναι η προστασία των καταναλωτών και ο δεύτερος η διοικητική απλοποίηση των ρυθμιστικών κανόνων. Πράγματι, η πολιτική της προστασίας των καταναλωτών δεν διαθέτει σήμερα διαφανείς κανόνες σχετικά με την ενημέρωση επί των τιμών, ειδικότερα όσον αφορά την ένδειξη της μοναδιαίας τιμής για τα προϊόντα που διατίθενται στο εμπόριο ήδη συσκευασμένα και των οποίων ο καταναλωτής δεν μπορεί να συγκρίνει την τιμή με εκείνη αναλόγων προϊόντων. Ο δεύτερος μεγάλος στόχος, στον οποίο θα αφιερώσω λίγο περισσότερο χρόνο, είναι η απλοποίηση των ισχυόντων ρυθμιστικών κανόνων.
<P>
Όσον αφορά την απλοποίηση, εντάσσεται στο πλαίσιο της διαδικασίας της επικουρικότητας και γι αυτό το λόγο απόκειται στα κράτη να άποφασίσουν τι ακριβώς σημαίνει «μικρή επιχείρηση λιανικής πώλησης». Μπορούμε να υποθέσουμε δύο συστήματα: εκείνο με τη μορφή του σελφ-σέρβις ή με την παραδοσιακή μορφή και εκείνο που θα βασίζεται στην έκταση της επιφάνειας. Φυσικά, όμως, ένα κατάστημα 100 τετραγωνικών μέτρων στην Ελλάδα δεν είναι το ίδιο με ένα κατάστημα 100 τετραγωνικών μέτρων στη Γερμανία και συνεπώς θα πρέπει τα κράτη μέλη να μπορούν να καθορίζουν τι σημαίνει «μικρή επιχείρηση λιανικής πώλησης».
<P>
Τέλος, θα ήθελα με κάποια ανησυχία να υπογραμμίσω μία τελευταία πλευρά, την ανάγκη δηλαδή ενίσχυσης τών μικρών επιχειρήσεων διάθεσης προϊόντων λιανικής πώλησης, ώστε να μην επιβαρύνονται με ένα τεχνικό κόστος που στο τέλος θα έχει αντίκτυπο στην τελική τιμή των προϊόντων. Αυτές τις ημέρες η Επιτροπή έχει, πολύ σωστά, δρομολογήσει ένα διαγωνισμό για την πρόταση ενός συστήματος κωδικοποίησης και ανάγνωσης των προϊόντων. Ελπίζουμε αυτό το σύστημα ανάγνωσης να είναι το πλησιέστερο στην αγορά για να αποφευχθεί η δημιουργία δυσλειτουργιών και ανισοτήτων από την οποιαδήποτε τεχνολογική ένταξη, ανισοτήτων και δυσλειτουργιών μεταξύ των μικρών και των μεγάλων επιχειρήσεων, και για να μπορέσει το εμπορικό σύστημα λιανικής πώλησης να ανταποκριθεί στις ανάγκες μιας αγοράς που αλλάζει.

<SPEAKER ID=58 LANGUAGE="DA" NAME="Riis-Jψrgensen">
Κύριε Πρόεδρε, θα ήθελα να ευχαριστήσω την εισηγήτρια για το έργο της με την οδηγία αυτή. Κρίνω ότι είναι σημαντικό να τονιστεί ότι πρέπει να προσπαθήσουμε να συμβιβάσουμε δύο αντίθετα άκρα. Το ένα είναι οι καταναλωτές και το άλλο οι επιχειρήσεις. Ορισμένοι ομιλητές από διάφορες Ομάδες έχουν ήδη επισημάνει το πρόβλημα αυτό. Η Φιλελεύθερη Ομάδα θεωρεί ιδιαίτερα σημαντικό να είναι οι καταναλωτές σε θέση να αξιοποιήσουν την εσωτερική αγορά και να συγκρίνουν τις τιμές. Συνεπώς, συμφωνούμε με την οδηγία και υποστηρίζουμε επίσης τις τροπολογίες της επιτροπής. Η Ομάδα μας τάσσεται επίσης υπέρ της τροπολογίας 24.
<P>
Συνεπώς, θα ήθελα να επιστήσω την προσοχή της Επιτροπής σε δύο θέματα. Το ένα είναι ότι υπάρχουν καταστάσεις που δεν αναφέρονται στην οδηγία, αλλά οι οποίες είναι, κατά τη γνώμη μου, σημαντικές. Υπάρχουν και άλλα θέματα που πρέπει να ληφθούν υπόψη εκτός από τους καταναλωτές, π.χ. το θέμα της πρόληψης της εγκληματικότητας. Εννοώ εν προκειμένω ότι, π.χ., για τα χρυσοχοεία μπορεί να είναι προβληματική η ένδειξη των τιμών στις βιτρίνες, επειδή αυτό θα μπορούσε να παρακινήσει ορισμένα άτομα να σπάνε τις βιτρίνες και να κλέβουν τα εκτεθειμένα διαμάντια, χρυσά αντικείμενα και πολύτιμους λίθους. Εάν υπάρχει ένδειξη των τιμών, θα παίρνει κανείς φυσικά μόνο τα ακριβότερα αντικείμενα. Πρόκειται για σημαντικό θέμα και θα ήθελα να ακούσω την άποψη της Επιτροπής σχετικά με τον τρόπο που μπορούμε να επιλύσουμε το πρόβλημα αυτό.
<P>
Το άλλο θέμα είναι ο τρόπος ένδειξης των τιμών, δηλαδή το θέμα της αναγραφής των τιμών ή της ένδειξης των τιμών . Η αναγραφή των τιμών είναι μια κακή από τεχνολογική άποψη λύση, εάν πρέπει να αναγράφεται η τιμή για καθένα αγαθό, ενώ η αναγραφή της τιμής μπορεί να γίνει σε ένα ράφι καταστήματος ή σε άλλα μέρη. Είναι σημαντικό να δημιουργηθεί ένα σύστημα που να μην αποκλείει την τεχνολογική εξέλιξη στο λιανικό εμπόριο. Όλοι όσοι βρίσκονται στην αίθουσα αυτή έχουν περάσει από το αεροδρόμιο των Βρυξελλών, όπου υπάρχει μια ευφυής και κατατοπιστική αναγραφή τιμών σε ένα display . Πρέπει να φροντίσουμε ώστε η οδηγία αυτή να καταστεί δυνατή την τεχνολογική ανάπτυξη στο λιανικό εμπόριο, τόσο για τις μεγάλες όσο και για τις μικρές επιχειρήσεις.

<SPEAKER ID=59 LANGUAGE="NL" NAME="Blokland">
Πρόεδρε, το Κοινοβούλιο ενέκρινε σε πρώτη ανάγνωση ορισμένες τροπολογίες από τις οποίες η Επιτροπή υιοθέτησε μερικές στην τροποποιημένη της πρόταση. Εξακολουθούν τώρα να υπάρχουν ορισμένες τροπολογίες τις οποίες η Επιτροπή για κάποιο λόγο δεν θέλει να αποδεχθεί.
<P>
Γνωρίζουμε όλοι πόσο λεπτό είναι το θέμα αυτό για τις μικρομεσαίες επιχειρήσεις. Σε τελευταία ανάλυση, αυτές είναι οι επιχειρήσεις που θα πρέπει να εφαρμόσουν τις διατάξεις. Κατά τη γνώμη μας, η εισηγήτρια υποβάλλει ορισμένες καλές και πρακτικές προτάσεις σχετικά με την ένδειξη των τιμών των προϊόντων. Ιδιαίτερη πρακτική είναι κατά την άποψή μου η τροπολογία 15, σχετικά με την αναγραφή τριών το πολύ τιμών μετά την καθιέρωση του Εύρο. Δεν πρέπει να δημιουργηθεί σύγχυση στους καταναλωτές με την αναγραφή πάρα πολλών τιμών στα προϊόντα. Αδυνατώ να κατανοήσω για ποιο λόγο η Επιτροπή δεν ενέκρινε την τροπολογία αυτή. Ίσως να μπορεί η ίδια να προσφέρει μία εξήγηση.
<P>
Περαιτέρω, πιστεύω ότι πρέπει να υπάρξει μία σαφής διάκριση μεταξύ τροφίμων και άλλων προϊόντων. Προσωπικά δεν πιστεύω ότι θα ήταν λάθος αν η ρύθμιση ίσχυε μόνο για τα τρόφιμα. Όντως, ο καταναλωτής επωφελείται περισσότερο με την ένδειξη της τιμής ανά μονάδα στις καθημερινές του αγορές. Στην περίπτωση των άλλων προϊόντων υπάρχουν διάφορες ποιοτικές διαφορές οι οποίες διαδραματίζουν κάποιο ρόλο, με αποτέλεσμα να δυσχεραίνεται ούτως ή άλλως η σύγκριση. Πολύ φοβούμαι ότι για τα άλλα προϊόντα το σύστημα της Επιτροπής θα επιφέρει σημαντικές διοικητικές επιβαρύνσεις, πράγμα το οποίο με κάνει να διερωτώμαι ποια είναι σε τελευταία ανάλυση τα πλεονεκτήματα για τον καταναλωτή. Εξαιρετικά αμφιλεγόμενη είναι κατά τη γνώμη μου η διαδικασία που προτείνεται από την Επιτροπή στο νέο άρθρο 6, σύμφωνα με την οποία τα νέα κράτη μέλη πρέπει να καταρτίσουν καταλόγους με βάση την κοινοτική ονοματολογία. Πρόκειται για χιλιάδες διαφορετικά προϊόντα. Κατά την άποψή μου το πρόβλημα μπορεί να επιλυθεί σε εθελούσια βάση. Ευτυχώς, το άρθρο 7 προσφέρει τη δυνατότητα της απαλλαγής ορισμένων προϊόντων. Στην προσπάθειά μας να προστατεύσουμε τον καταναλωτή θα μπορούσαμε να καταλήξουμε σε υπερβολές. Στην περίπτωση αυτή, τα πλεονεκτήματα μετατρέπονται σε μειονεκτήματα.
<P>
Αυτού ειπωθέντος, θα ήθελα να δηλώσω ότι συμφωνώ με το περιεχόμενο της έκθεσης.

<SPEAKER ID=60 LANGUAGE="EN" NAME="Fitzsimons">
Κύριε Πρόεδρε, θα ήθελα και εγώ να συγχαρώ την κ. Oomen-Ruijten για την έκθεσή της. Είναι μία εξαιρετική έκθεση και συντάσσομαι με την έκκληση προς την Επίτροπο κ. Bonino να πραγματοποιηθεί ενημερωτική εκστρατεία με αντικείμενο ειδικά τα προβλήματα της καθιέρωσης της χρησιμοποίησης του ευρώ από τους καταναλωτές μετά το 2002.
<P>
Είναι πολύ σημαντικό να γνωρίζουν οι καταναλωτές εκ των προτέρων τι σημαίνει πραγματικά η αλλαγή του νομίσματος και ποια θα είναι η πραγματική αξία του ευρώ σε σύγκριση με την ιρλανδική λίρα. Ένα από τα θέματα που πρέπει να τεθούν στην εκστρατεία ενημέρωσης των καταναλωτών πρέπει να αφορά, όπως έχει ήδη αναφέρει η εισηγήτρια, την καθιέρωση της διπλής αναγραφής των τιμών στα καταστήματα και τα σούπερ μάρκετ σε ευρώ και ιρλανδικές λίρες. Ως μέλος της Επιτροπής Περιβάλλοντος, Δημόσιας Υγεία και Προστασίας των Καταναλωτών στήριξα αυτήν τη σύσταση.
<P>
Το χρονοδιάγραμμα για την οικονομική και νομισματική ένωση έχει καθορισθεί και, όπως όλοι γνωρίζουμε, οι χώρες που θα μετάσχουν πρώτες στην ΟΝΕ θα επιλεγούν το 1998 βάσει των οικονομικών στατιστικών του 1997. Είμαι στην ευχάριστη θέση να δηλώσω ότι η Ιρλανδία βρίσκεται πολύ μπροστά από την άποψη αυτή. Βεβαίως, η εξέλιξη αυτή ξεκίνησε πριν από δέκα περίπου χρόνια από τον πρώην Επίτροπο κ. Ray McSharry, με την ιδιότητά του ως Υπουργού Οικονομικών της Ιρλανδίας. Κατά σύμπτωση στο έργο του συνέδραμε ο σημερινός Επίτροπος κ. Padraig Flynn, ο οποίος την εποχή εκείνη ήταν μέλος του Υπουργικού Συμβουλίου της Ιρλανδίας. Κατ'αυτόν τον τρόπο η Ιρλανδία απέκτησε την οικονομική ευρωστία που έχει σήμερα, ώστε να πληροί τα κριτήρια σύγκλισης της ΟΝΕ. Στη συνέχεια οι κεντρικές τράπεζες των χωρών αυτών θα συγκλίνουν υπό την αιγίδα της Ευρωπαϊκής Κεντρικής Τράπεζας το 1999. Το 2002 τα κέρματα και τραπεζογραμμάτια σε ευρώ θα γίνουν πραγματικότητα και ελπίζουμε ότι θα γεμίσουν τις τσέπες των ευρωπαίων πολιτών.
<P>
Ωστόσο, δεν πρέπει να επαναλάβουμε τα ίδια λάθη που διαπράχθηκαν κατά την καθιέρωση του δεκαδικού συστήματος στην Ιρλανδία το 1992. Πολλοί άνθρωποι, ιδιαίτερα δε ηλικιωμένοι, βρέθηκαν σε σύγχυση ως προς την αξία των νέων ιρλανδικών κερμάτων και τραπεζογραμματίων την εποχή εκείνη και εξαπατήθηκαν από αδίστακτους εμπόρους. Πρέπει να διδαχθούμε από τα λάθη μας σχετικά με την καθιέρωση του δεκαδικού συστήματος και να φροντίσουμε να μην επαναληφθούν όταν καθιερωθεί το ενιαίο ευρωπαϊκό νόμισμα.
<P>
Είμαι πεπεισμένος ότι οι ιρλανδικές και ευρωπαϊκές ενώσεις καταναλωτών θα στηρίξουν την πρόταση αυτή και ότι η ΟΝΕ θα γίνει πραγματικότητα στο εγγύς μέλλον παρά τους ενδοιασμούς ορισμένων μελών της Ένωσης. Πρέπει όλοι να συνειδητοποιήσουμε το γεγονός αυτό και διευκολύνουμε κατά το δυνατό τη διαδικασία αυτή.

<SPEAKER ID=61 NAME="Oomen-Ruijten">
Πρόεδρε, πιστεύω ότι πρέπει να κάνω ακόμη μία παρατήρηση απέναντι στην Επιτροπή και τους συναδέλφους. Θα ήθελα κατ'αρχάς να πω ότι πιστεύω ότι θα ήταν καλό να αποσυρθεί η τροπολογία 24, της υποφαινόμενης, προς όφελος της τροπολογίας αριθ. 23, του κ. Garosci, στην οποία περιγράφεται με σαφήνεια για άλλη μία φορά η ιδιαίτερη θέση των μικρών επιχειρήσεων.
<P>
Κατά δεύτερον, θα ήθελα να αναφέρω ότι υπάρχει ένα λάθος στην τροπολογία 15 όσον αφορά το Εύρο. Στην τροπολογία αυτή αναφέρεται ότι θα πρέπει να αναγράφονται τρεις τιμές. Στην αιτιολογική έκθεση αναφέρεται ότι θα μπορούν να αναγράφονται τρεις τιμές. Θα ήθελα συνεπώς να αντικαταστήσω στο κείμενο της τροπολογίας 15 τη λέξη πρέπει με τη λέξη μπορεί .
<P>
Έρχομαι τώρα στο θέμα του κατά πόσο θα πρέπει να αναγράφεται η τιμή ανά μονάδα στην περίπτωση προϊόντων που δεν αποτελούν τρόφιμα. Συμφωνώ με τη σχετική παρατήρηση των συναδέλφων. Θα ήθελα δε να παραπέμψω στην τροπολογία αριθ. 18, στην οποία αναφέρεται ότι δεν έχει νόημα να συγκρίνονται ορισμένα ήδη, όπως για παράδειγμα στην περίπτωση εκποίησης, στην περίπτωση που πωλούνται καρφιά, κλπ. Στην περίπτωση αυτή δεν είναι απαραίτητο να αναγράφεται η βασική ποσότητα.
<P>
Τέλος, μία ακόμη παρατήρηση. Θα ήθελα να παρακαλέσω την κ. Jackson να εξετάσει για άλλη μία φορά το σύνολο της οδηγίας και τις επιπτώσεις της. Αυτό που κάνει είναι να παίρνει ορισμένα αποσπάσματα από την αιτιολογική έκθεση, τα οποία παρεμπιπτόντως καλύπτονται στα άρθρα. Έχω την εντύπωση ότι, αν το κάνει αυτό πριν από τις 12.30, θα μπορέσει με όλη της την ησυχία να ψηφίσει με το υπόλοιπο μέρος της πολιτικής ομάδας.

<SPEAKER ID=62 LANGUAGE="DA" NAME="Riis-Jψrgensen">
Κύριε Πρόεδρε, έχω μια ερώτηση για την κ. Oοmen-Ruijten. Δεν είμαι βέβαιη κατά πόσο η τροπολογία 24 αποσύρθηκε. Είναι η τροπολογία 23 για την οποία πρέπει να ψηφίσουμε; Τί εννοεί το αγγλικό κείμενο που έχω μπροστά μου: Member States shall specify which shall retail businesses shall be permitted to defer application of this Directive ? Ποιά είναι τα κριτήρια που πρέπει να επιλέξουμε; Πρέπει κάθε κράτος μέλος να ορίσει κριτήρια; Νομίζω ότι ο κ. Garosci επεσήμανε πολύ σωστά ότι 1000 m2 στην Ελλάδα είναι ένα πράγμα και 1000 m2 στη Γερμανία κάτι άλλο. Με ποιό τρόπο μπορεί να εξασφαλιστούν ισότιμοι όροι ανταγωνισμού και με ποιό τρόπο μπορεί να εξασφαλιστεί ταυτόχρονα η αρχή της επικουρικότητας; Θα ήθελα να μου δοθεί μια απάντηση.

<SPEAKER ID=63 NAME="Oomen-Ruijten">
Είναι αλήθεια ότι θα ήθελα να αφήσω τα κράτη μέλη ελεύθερα να προσδιορίσουν τις εξαιρέσεις στον κανόνα. Είναι αλήθεια, κυρία μου, ότι δώσατε ένα καλό παράδειγμα. Σε μία πόλη της Ελλάδας με πάρα πολλές μικρές επιχειρήσεις η κατάσταση είναι εντελώς διαφορετική από ό, τι, για παράδειγμα, στην Ολλανδία. Πρόθεσή μου είναι να επιτρέψω στα κράτη μέλη να προσδιορίσουν ποιες επιχειρήσεις θεωρούν μικρές και ποιες θεωρούν μεγάλες.

<SPEAKER ID=65 NAME="Oomen-Ruijten">
Επιτρέψτε μου να κάνω άλλη μία παρατήρηση: μίλησα με τους υπαλλήλους της Επιτροπής σχετικά με την τροπολογία 9, 15η αιτιολογική σκέψη και το άρθρο για το Εύρο. Αυτό που θέλει η Επιτροπή Περιβάλλοντος είναι το εξής: όταν θα καθιερωθεί το Εύρο δεν θα πρέπει να δημιουργηθεί ένα σύστημα σύμφωνα με το οποίο θα αναγράφονται δύο, τέσσερεις, ή έξι τιμές, αλλά το πολύ τρεις. Εξέτασα ένα κείμενο της Επιτροπής προκειμένου να διαπιστώσω εάν η απαίτηση αυτή θα μπορούσε να καταστεί πιο ελαστική. Η συνέπεια της απραξίας την οποία συνιστά η Επιτροπή είναι ότι στο μέλλον θα αναγράφονται έξι τιμές, πράγμα το οποίο δεν θέλω σε καμία περίπτωση. Σας καλώ για άλλη μία φορά να εξετάσετε το θέμα με τη νομική υπηρεσία σας. Εξέτασα καλά την υπόθεση αυτή και οι απόψεις μας συμπίπτουν. Ωστόσο, οι επιπτώσεις της μη έγκρισης είναι διαφορετικές από αυτές που θα θέλαμε.
<P>
Έρχομαι τώρα στην τροπολογία αριθ. 25. Ως εισηγήτρια ήμουν αντίθετη προς αυτήν. Οι τροπολογίες 23 και 24 διευκολύνουν τη συμμετοχή των μικρών επιχειρήσεων στο σύστημα. Γι'αυτό και θα ήθελα να επιστήσω την προσοχή του Σώματος σ'αυτές.

<SPEAKER ID=66 NAME="Flynn">
Δεν έχω κανένα ουσιαστικό πρόβλημα κατ'αρχήν με όσα αναφέρει η κ. Oomen-Ruijten. Πιστεύουμε όμως ότι θα ήταν προτιμότερο να εξετάσουμε όσα θίγει σε ευρύτερο πλαίσιο και λίγο αργότερα, όταν θα πραγματευθούμε το ζήτημα των «ins» και «pre-ins» και το όλο θέμα του γενικού πλαισίου της διαδικασίας. Αυτό είναι το μοναδικό μας πρόβλημα και θα σας παρακαλούσα να λάβετε υπόψη ότι θα ήταν ίσως καλύτερο να εξετάσουμε το θέμα λίγο αργότερα.

<SPEAKER ID=67 NAME="Πρόεδρος">
Ευχαριστώ πολύ, κύριε Επίτροπε.
<P>
Η συζήτηση έληξε.
<P>
Η ψηφοφορία θα διεξαχθεί σήμερα, στις 12.00.
<P>
(Η συνεδρίαση διακόπτεται για πέντε λεπτά εν αναμονή της ώρας των ψηφοφοριών)

<CHAPTER ID=6>
Ψηφοφορίες
<SPEAKER ID=68 NAME="Santini">
Κυρία Πρόεδρε, επιθυμώ να κάνω μόνο μερικές υποδείξεις στους συναδέλφους ώστε να αποφευχθούν ορισμένες παρεξηγήσεις που σημειώθηκαν κατά την προηγούμενη ψηφοφορία. Ψηφίζουμε σήμερα -και καλώ να ψηφίσουμε μόνο γι αυτές- τρεις τροπολογίες που υπήρξαν αντικείμενο διαπραγματεύσεων, ενός συμβιβασμού του εισηγητή με την Επιτροπή. Κάπιοι συνάδελφοι μπορεί να έχουν ακόμη τις δέκα προηγούμενες τροπολογίες, που έχουν ήδη υπερψηφισθεί και εγκριθεί κατά την προηγούμενη σύνοδο.
<P>
Σας ζητώ συνεπώς, κυρία Πρόεδρε, να θέσετε σε ψηφοφορία αποκλειστικά τις τρεις τελευταίες τροπολογίες, όλες μαζί, διότι έχουν επιπλέον εγκριθεί με μεγάλη πλειοψηφία από την Επιτροπή Γεωργίας.

<SPEAKER ID=69 NAME="Πρόεδρος">
Αυτό ακριβώς σκόπευα να κάνω.
<P>
(Το Σώμα εγκρίνει την πρόταση ψηφίσματος νομοθετικού περιεχομένου)

<SPEAKER ID=70 NAME="Πρόεδρος">
Θα ήθελα να συγχαρώ ιδιαιτέρως την κ. Matikainen-Kallstrom, γιατί νομίζω ότι είναι η πρώτη έκθεση που παρουσιάζει στο Σώμα μας. Δεχθείτε τα θερμά μου συγχαρητήρια.
<P>
(Χειροκροτήματα)

<SPEAKER ID=71 NAME="Podestΰ">
Κυρία Πρόεδρε, η τροπολογία που αφορά το εδάφιο στ είναι αρκετά απλή: πρόκειται μόνο για την ενημέρωση στοιχείων που αφορούν την ανεργία και την ένταξη πιο πρόσφατων δεδομένων. Στο εδάφιο στ, στη σελίδα 5, μετά το «επί του ποσοστού ανεργίας» διαβάζουμε: »το οποίο φθάνει το 21, 3 % στο Νότο της Ιταλίας, έναντι του 7, 1 % των βορείων ζωνών και του 10, 2 % των κεντρικών ζωνών της χώρας, με έναν εθνικό μέσο όρο που φθάνει το 12, 2 % (στοιχεία ISTAT, Δεκέμβριος 1996) έναντι του 10, 8 % που αποτελεί τον κοινοτικό μέσο όρο (στοιχεία EUROSTAT, Σεπτέμβριος 1996)».

<SPEAKER ID=72 NAME="Πρόεδρος">
Οπως καταλάβατε, λοιπόν, είναι ταυτόχρονα αρκετά απλή αλλά και αρκετά σύνθετη. Πράγματι, πρόκειται απλά για την ενημέρωση των ποσοστών ανεργίας, αλλά δεδομένων των επτά ή οκτώ ετών που έχουν παρέλθει, τα πράγματα γίνονται αρκετά περίπλοκα.

<SPEAKER ID=73 LANGUAGE="DE" NAME="Schroedter">
Yπάρχουν ορισμένα προβλήματα στις μεταφράσεις και γι' αυτό παρακαλώ να ξεκινήσουμε από την αρχική έκδοση και να γίνει έλεγχος πάλι, ιδιαίτερα στη γερμανική έκδοση.

<SPEAKER ID=74 NAME="Πρόεδρος">
Αν κατάλαβα καλά, διαφωνείτε με την προφορική τροπολογία.

<SPEAKER ID=75 LANGUAGE="DE" NAME="Schroedter">
Aυτό αφορά τη γραπτή έκδοση. Στην ψηφοφορία θα 'πρεπε να ισχύει η αρχική έκδοση, επειδή οι μεταφράσεις δεν είναι πάντα απόλυτα σωστές, ιδιαίτερα στα γερμανικά. Στο αυθεντικό κείμενο είναι απόλυτα σαφές, αλλά όχι στη γερμανική έκδοση.

<SPEAKER ID=76 NAME="Πρόεδρος">
Για να συνοψίσουμε, εάν το Σώμα, το οποίο σκοπεύω να ρωτήσω, δεν διαφωνήσει με τον συνυπολογισμό αυτής της προφορικής τροπολογίας, επιθυμείτε την επαλήθευση των αριθμών έτσι ώστε, δεδομένης και της αρχικής εκδοχής, να συμφωνούν τα πάντα.

<SPEAKER ID=77 LANGUAGE="EN" NAME="McCarthy">
Κυρία Πρόεδρε, πιστεύω ότι είναι έργο του Κοινοβουλίου να συντάσσει ενημερωμένες εκθέσεις, αλλά θα επέμενα επίσης οι στατιστικές να ελέγχονται όχι μόνο βάσει εθνικών ή περιφερειακών δεικτών, αλλά βάσει των στοιχείων της Eurostat, ώστε να διασφαλιστεί ότι διαθέτουμε τα πιο πρόσφατα, ενημερωμένα στοιχεία και όχι τα στοιχεία που ορισμένοι βουλευτές επιθυμούν να αναγραφούν ούτως ώστε να παρουσιάζεται χειρότερη η κατάσταση του θέματος που προωθούν από την άποψη των πόρων των διαρθρωτικών ταμείων που διατίθενται.

<SPEAKER ID=78 NAME="Πρόεδρος">
Κυρία McCarthy, μπορώ να σας διαβεβαιώσω αυτή τη στιγμή ότι όντως πρόκειται για τα δεδομένα της Eurostat, τα οποία περιέχονται στην προφορική αυτή τροπολογία.
<P>
Το Σώμα συμφωνεί με την κατάθεση της προφορικής τροπολογίας) -σχετικά με την παράγραφο 4
<SPEAKER ID=79 NAME="Podestΰ">
Κυρία Πρόεδρε, ζήτησα το λόγο μόνο για να πω ότι στην παράγραφο 4 είχε προβλεφθεί, στις τελευταίες σειρές, η επαλήθευση ορισμένων στοιχείων που θα μπορούσαν να γίνουν στις 31 Δεκεμβρίου 1996. Η επαλήθευση έγινε και συνεπώς προτείνω να απαληφθεί όλο το κείμενο που ακολουθεί το «για τις ασθενέστερες περιοχές της Ιταλίας» της ιταλικής έκδοσης. Η τελευταία συνεπώς φράση της παραγράφου 4 εκπίπτει.

<SPEAKER ID=80 NAME="Πρόεδρος">
Αρα, κ. Podesta, προτείνετε την αφαίρεση του τέλους της παραγράφου 4, από το σημείο όπου αναφέρατε το κείμενο στα ιταλικά. Ερωτώ το Σώμα.
<P>
(Το Σώμα συμφωνεί με την κατάθεση της προφορικής τροπολογίας) - σχετικά με την τροπολογία 7
<SPEAKER ID=81 NAME="Podestΰ">
Κυρία Πρόεδρε, είχα ζητήσει από τον κ. Dell'Alba, που υπογράφει την τροπολογία, να την αποσύρει, εκτός από την τελευταία φράση «καλεί την κυβέρνηση να αποδώσει μεγαλύτερη προσοχή σε αυτό το πρόβλημα». Αυτή η τελευταία φράση θα πρέπει να προστεθεί στο αρχικό κείμενο.

<SPEAKER ID=82 NAME="Πρόεδρος">
Με άλλα λόγια, θα θέλατε η ομάδα ΕΡΣ να προβεί σε προφορική τροπολογία της τροπολογίας της. Σε αυτήν την περίπτωση, απευθύνομαι στον κ. Dell'Alba.

<SPEAKER ID=83 LANGUAGE="IT" NAME="Dell'Alba">
Κυρία Πρόεδρε, μετά την παρέμβαση του εισηγητή, θα σας ζητούσα να θέσετε σε ψηφοφορία το πρώτο τμήμα, με το οποίο ο εισηγητής σαφώς δεν συμφωνεί, και κατόπιν να ψηφίσουμε το υπόλοιπο τμήμα της φράσης.

<SPEAKER ID=84 LANGUAGE="EN" NAME="McCarthy">
Κυρία Πρόεδρε, η ομάδα μου δεν διαθέτει αντίγραφο της εν λόγω τροπολογίας, η οποία εξάλλου δεν υπάρχει στο κείμενο των τροπολογιών που έχουν κατατεθεί. Για το λόγο αυτόν πιστεύω ότι δεν μπορούμε να ψηφίσουμε επ'αυτής.

<SPEAKER ID=85 NAME="Πρόεδρος">
Πραγματικά, όπως βλέπετε, φοβάμαι ότι όλο αυτό είναι λίγο περίπλοκο.
<P>
Λοιπόν, υπάρχουν δύο λύσεις. Η ο κ. Dell'Alba θα δεχτεί την προφορική τροπολογία, θα δεχτεί, δηλαδή, να περιοριστεί η τροπολογία του στο τέλος της φράσης, όπως την πρότεινε ο κ. Podesta και στην περίπτωση αυτή θα δω αν το Σώμα αποδέχεται την προφορική τροπολογία, ή θα διατηρήσει την τροπολογία του ως έχει και θα την θέσω σε ψηφοφορία ως έχει.
<P>
Κύριε Dell'Alba, τί λέτε;

<SPEAKER ID=86 LANGUAGE="FR" NAME="Dell'Alba">
Αποδέχομαι την προφορική τροπολογία.

<SPEAKER ID=87 NAME="Podestΰ">
Κυρία Πρόεδρε, θα ήθελα μόνο να διευκρινίσω ότι παραμένει αμετάβλητο όλο το αρχικό κείμενο και ότι προστίθεται μόνο η φράση που διαβάσαμε πριν από λίγο.

<SPEAKER ID=88 NAME="Πρόεδρος">
Η διατύπωση της εν λόγω φράσης είναι λοιπόν: »καλεί την κυβέρνηση να εξετάσει με μεγαλύτερη προσοχή το θέμα».

<SPEAKER ID=89 LANGUAGE="IT" NAME="Napoletano">
Κυρία Πρόεδρε, θα ήθελα να μας επαναλαμβάνατε το νόημα της τροπολογίας, διότι πρόκειται να ψηφίσουμε ένα κείμενο και θα πρέπει να έχουμε επίγνωση του τι ακριβώς εγκρίνουμε. Θέλετε, σας παρακαλώ, να επαναλάβετε σε ποια παράγραφο και σε ποια τροπολογία προστίθεται αυτή η φράση.

<SPEAKER ID=90 NAME="Πρόεδρος">
Εχω την εντύπωση ότι η κατάσταση είναι πράγματι πολύ περίπλοκη.
<P>
Θα θέσω λοιπόν σε ψηφοφορία την τροπολογία όπως προτάθηκε από την ομάδα ΕΡΣ και όπως διατηρήθηκε στη συνέχεια. Πιστεύω ότι έτσι είναι πολύ πιο απλό, διαφορετικά θα καταλήξουμε σε μεγάλη σύγχυση.

<SPEAKER ID=91 LANGUAGE="EN" NAME="McCarthy">
Κυρία Πρόεδρε, είμαστε αντίθετοι σε αυτό. Στην πραγματικότητα, η τροπολογία δεν κατατέθηκε και δεν κυκλοφόρησε. Κατά τα φαινόμενα δεν κατατέθηκε εμπρόθεσμα και αναμένω μία πολύ σαφή εξήγηση. Ως εκ τούτου, βάσει των ανωτέρω δεν επιθυμούμε να τεθεί σε ψηφοφορία και θα την καταψηφίσουμε.

<SPEAKER ID=92 NAME="Πρόεδρος">
Κυρία McCarthy, η τροπολογία έχει σαφώς κατατεθεί. Εχω την τροπολογία 7 της ομάδας της Ευρωπαϊκής Ριζοσπαστικής Συμμαχίας η οποία έχει κατατεθεί με σωστή διαδικασία. Ο κ. Podesta είχε ζητήσει από την ομάδα αυτή να την αποσύρει. Αυτό δεν έγινε, ωστόσο η τροπολογία όντως κατατέθηκε.
<P>
(Το Σώμα εγκρίνει την πρόταση ψηφίσματος)

<SPEAKER ID=93 LANGUAGE="DE" NAME="Schroedter">
Kυρία εισηγήτρια, κι εδώ χρειάζεται να γίνει αναθεώρηση των μεταφράσεων. Στα γερμανικά, έχουμε, εν μέρει, ένα τελείως διαφορετικό αποτέλεσμα. Γι' αυτό και είναι σημαντικό να επανεξετάσουμε και πάλι το αρχικό κείμενο, καθώς και την τροπολογία που αναφέρεται στη στήριξη της χρηματοδότησης της εκπαίδευσης των συνοδευτικών επιτροπών. Eπειδή είναι μια ιδιαίτερα σημαντική τροπολογία, που είναι απαραίτητη στη έκθεση, παρακαλώ να επανεξεταστεί και πάλι και να τύχει της υποστήριξης του Σώματος.

<SPEAKER ID=94 NAME="Πρόεδρος">
Σας ευχαριστώ, κυρία Schroedter, που το επισημάνατε. Είναι προφανές ότι οποιαδήποτε παραποίηση της έννοιας σε μια τόσο σημαντική τροπολογία, σε οποιαδήποτε τροπολογία άλλωστε, θα είχε σοβαρότατες συνέπειες και γι' αυτό θα το ελέγξουμε πολύ προσεκτικά.
<P>
(Το Σώμα εγκρίνει την πρόταση ψηφίσματος)

<SPEAKER ID=95 NAME="Caudron">
Κύριε Πρόεδρε, αγαπητοί συνάδελφοι, η έκθεση της κ. Oomen-Ruijten θέτει, μεταξύ άλλων, το πρόβλημα των εργαζομένων σε παραμεθόριες περιοχές, η κατάσταση των οποίων, μπορώ να πω -ως εκλεγμένος εκπρόσωπος από το Βόρειο τμήμα της Γαλλίας, δηλ. παραμεθόριο περιοχή- ότι έχει μάλλον επιδεινωθεί τα τελευταία χρόνια.
<P>
Οσο η ευρωπαϊκή ολοκλήρωση προχωρά, τόσο περισσότερο εξαφανίζονται -θεωρητικά- τα σύνορα, τόσο περισσότερο τα εθνικά, αν όχι εθνικιστικά, αντανακλαστικά δυσχεραίνουν και επιδεινώνουν τη ζωή των εργαζομένων στις παραμεθόριες περιοχές. Είναι ανυπόφορο! Χρειάζεται λοιπόν να παρέμβει η Ευρωπαϊκή Επιτροπή στα κράτη μέλη και να προτείνει η Ευρωπαϊκή Ενωση κανόνες, σύμφωνους προς τις αρχές μας και τις συνθήκες μας.
<P>
Είναι εξάλλου «αρκετά αξιοπρόσεκτο» το γεγονός ότι οι «πρώτοι Ευρωπαίοι», οι οποίοι ήταν εργαζόμενοι σε παραμεθόριες περιοχές, αισθάνονται συχνά, σήμερα, την ευρωπαϊκή οικοδόμηση σαν οπισθοδρόμηση, όσον αφορά την κατάστασή τους. Από αυτήν την άποψη, η έκθεση της κ. Oomen-Ruijten είναι σωστά προσανατολισμένη και τη συγχαίρω γι' αυτό, θέλει όμως πολλή δουλειά ακόμα.

<SPEAKER ID=96 NAME="Kirsten Jensen, Blak, Sindal και Iversen">
Οι δανοί σοσιαλδημοκράτες ψήφισαν σήμερα υπέρ της έκθεσης του Ευρωπαϊκού Κοινοβουλίου για την πρόταση της Επιτροπής σχετικά με παράταση της τρίμηνης περιόδου κατά την οποία ένας άνεργος, που ταξιδεύει σε ένα άλλο κράτος μέλος της ΕΕ εκτός της πατρίδας του, διατηρεί το δικαίωμα λήψης επιδόματος ανεργίας.
<P>
Οι δανοί σοσιαλοδημοκράτες τάσσονται υπέρ της παράτασης της ισχύουσας τριμηνιαίας περιόδου, κατά την οποία ο άνεργος έχει δικαίωμα να αναζητήσει εργασία σε άλλο κράτος μέλος. Ωστόσο, υπάρχουν ορισμένα σημεία της πρότασης τα οποία επιθυμούμε να διασαφηνιστούν περαιτέρω, ώστε να μην επιδεινώνεται η κατάσταση των ανέργων μετά την παρέλευση της τρίμηνης αυτής περιόδου. Πρόκειται για τη διαχείριση και τον έλεγχο των επιδομάτων ανεργίας· σύμφωνα με την πρόταση, το κράτος μέλος στο οποίο οι άνεργοι αναζητούν εργασία είναι εκείνο το οποίο είναι υποχρεωμένο να ελέγχει τους ανέργους.
<P>
Σύσταση για τη δεύτερη ανάγνωση Oomen-Ruijten (A4-0015/97)
<SPEAKER ID=97 NAME="Dνez de Rivera Icaza">
Οι δύο γενικές κατευθυντήριες γραμμές αυτού του σχεδίου σύστασης, κατά τη δεύτερη ανάγνωση, είναι: Πρώτον, η προστασία των καταναλωτών, με την εξασφάλιση μιας κατάλληλης πληροφόρησης σχετικά με τις τιμές των προϊόντων, και δεύτερον, η απλοποίηση της τιμής μέσω της διπλής ένδειξης, αφενός της τιμής πώλησης, και αφετέρου της τιμής ανά μονάδα μέτρησης. Αυτή είναι η καταλληλότερη μορφή, και συνεπώς η απλούστερη για την πληροφόρηση των καταναλωτών, εφόσον κατ' αυτόν τον τρόπο θα μπορούν να συγκρίνουν τις τιμές των προϊόντων που θέλουν να αποκτήσουν.
<P>
Η ένδειξη της τιμής ανά μονάδα μέτρησης θα αποδειχθεί χρήσιμη για τους καταναλωτές, διότι αυτό θα τους επιτρέψει να πραγματοποιούν μια αξιολόγηση μεταξύ προϊόντων που πωλούνται σε διαφορετικές ποσότητες.
<P>
Το νέο αυτό σύστημα, που αντικαθιστά το προηγούμενο σύστημα όπου η τιμή αναγράφεται στη συσκευασία χωρίς ένδειξη της τιμής της μονάδας μέτρησης, θα παρέχει καλύτερη πληροφόρηση στον καταναλωτή και θα αυξήσει την ικανότητά του να επιλέγει και να συγκρίνει.
<P>
Γι' αυτό και η ψήφος μου θα είναι θετική.

<SPEAKER ID=98 NAME="Gahrton, Holm, Lindholm και Schφrling">
 - (SV) Επιλέξαμε να στηρίξουμε την έκθεση, αν και η θέση μας είναι ότι δεν αφορά την ΕΕ αυτό το ζήτημα, καθώς θεωρούμε ότι η προστασία του καταναλωτή σε σχέση με την αναγραφή των τιμών στα προϊόντα που προσφέρονται στους καταναλωτές γίνεται καλύτερα σε εθνικό επίπεδο. Επιλέξαμε όμως να υποστηρίξουμε αυτό που είναι καλύτερο από την οπτική του καταναλωτή και γι&#x02BC;αυτό στηρίζουμε την έκθεση.
<P>
Δεν μπορούμε να υποστηρίξουμε τις τροπολογίες που αφορούν το κοινό νόμισμα, διότι δεν υποστηρίζουμε την ιδέα ενός κοινού νομίσματος και ούτε πιστεύουμε ότι θα πραγματοποιηθεί. Λαμβάνοντας υπόψη τους καταναλωτές δεν πιστεύουμε επίσης ότι θα είναι εύκολο γι&#x02BC;αυτούς να συγκρατούν όλες τις διαφορετικές τιμές που θα αναγράφονται τότε.
<P>
Εκθεση Santini (A4-0337/96)
<SPEAKER ID=99 LANGUAGE="FR" NAME="Martinez">
Κυρία Πρόεδρε, τελειώνουμε, ελπίζω, με την έκθεση του κ. Santini, αυτό το φυλλάδιο σχετικά με τη μπανάνα.
<P>
Θυμίζω σύντομα ότι λίγο παραπάνω από 800.000 τόννοι μπανάνες μας έρχονται από την Γουαδελούπη, από τη Μαρτινίκα, από τη Μαδέιρα κλπ., αλλά και από παλιές ευρωπαϊκές κτήσεις -αν μου επιτρέπετε την διατύπωση- στην Αφρική ή αλλού, ενώ δύο εκατομύρια τόννοι μας έρχονται από την Κεντρική Αμερική.
<P>
Οι Ηνωμένες Πολιτείες -δεν γνωρίζουμε ιδιαίτερα για ποιο λόγο, εφόσον δεν τις παράγουν- θέλοντας να προστατεύσουν την επωνυμία Chiquita, αποφάσισαν ότι δύο εκατομύρια τόννοι μπανάνες, με 75 ECU τον τόννο μόνο για τελωνειακούς δασμούς αντί 825 ECU τον τόννο, δεν τους αρκούσαν. Πήραν 2.200.000 τόννους, μετά 2.300.000 τόννους και τώρα ζητάνε 2.500.000 τόννους. Οι Γερμανοί συνάδελφοί μας και ακριβέστερα η Γερμανία υποστήριξαν πολύ τη θέση της Chiquita, ίσως γιατί όλα τα γερμανικά πολιτικά κόμματα υποβοηθούνταν οικονομικά από την πολυεθνική Chiquita. Είναι κοινό μυστικό.
<P>
Τέλος, χάρη στον κ. Santini, καταλήξαμε σε μια θέση όχι ενδιάμεση, αλλά σε μια θέση ταπεινή. Θεωρώ αυτήν την έκθεση συμπτωματική. Είναι η μόνιμη υποταγή της ευρωπαϊκής οικοδόμησης στις επιθυμίες των Ηνωμένων Πολιτειών.

<SPEAKER ID=100 NAME="Andersson, Hulthιn, Theorin, Waidelich και Wibe">
 - (SV) Η αύξηση των τελωνειακών ποσοστώσεων είναι απολύτως προς συμφέρον των Σουηδών καταναλωτών. Επιθυμούμε ένα περισσότερο ελεύθερο εμπόριο μπανάνας στην παγκόσμια αγορά. Ο στόχος μας είναι να μπορούν οι Σουηδοί καταναλωτές να έχουν μια δυνατότητα επιλογής όταν ψωνίζουν μπανάνες. Θα πρέπει να είναι δυνατόν να τους προσφερθούν μπανάνες της καλύτερης ποιότητας στην χαμηλότερη δυνατή τιμή. Ελπίζουμε βεβαίως ότι οι καταναλωτές, αν το επιθυμούν, θα μπορούν να διαλέξουν μπανάνες οι οποίες έχουν παραχθεί με το καλύτερο, από οικολογικής και κοινωνικής άποψης, τρόπο.
<P>
Υπάρχει κάθε λόγος να διαμαρτυρηθούμε εναντίον της υπάρχουσας κοινής οργάνωσης της αγοράς για μπανάνες της ΕΕ.

<SPEAKER ID=101 NAME="Eriksson, Sjφstedt και Svensson">
Αντιτιθέμεθα στην υπάρχουσα εμπορική πολιτική της ΕΕ όσον αφορά την εισαγωγή μπανανών. Η υπάρχουσα πολιτική είναι γραφειοκρατική, αδικεί πολλές χώρες κυρίως στην Λατινική Αμερική και οδηγεί σε υψηλότερες τιμές για τους καταναλωτές. Ως εκ τούτου δεν μπορούμε να ψηφίσουμε υπέρ προτάσεων που δεν θέλουν να μεταρρυθμίσουν το υπάρχον σύστημα.
<P>
Υποστηρίζουμε τις προτάσεις που θέλουν να ευνοήσουν την εισαγωγή των λεγόμενων fair trade μπανανών, που έχουν καλλιεργηθεί υπό οικολογικά και κοινωνικά καθορισμένες προϋποθέσεις. Θεωρούμε όμως ότι η συμβιβαστική τροπολογία (αριθμ. 16) είναι ένα πολύ ασθενές στήριγμα της εισαγωγής των fair trade μπανανών.
<P>
Ως εκ τούτου επιλέξαμε να απέχουμε της ψηφοφορίας για την έκθεση Santini.

<SPEAKER ID=102 NAME="Lindqvist">
Εμείς οι καταναλωτές θα πρέπει να μπορούμε να αγοράσουμε όποιες μπανάνες θέλουμε, και δεν μπορούν να γίνουν αποδεκτές κάποιες ποσοστώσεις ή άλλοι περιορισμοί όσον αφορά το σε ποιές μπανάνες θα δοθεί προτεραιότητα.

<SPEAKER ID=103 NAME="Souchet">
Η ομάδα των ανεξάρτητων της Ευρώπης των Εθνών εκφράζει την αντίθεσή της με την έγκριση των τροπολογιών της Επιτροπής Γεωργίας και Ανάπτυξης της Υπαίθρου, υποστήριξε όμως την τελική πρόταση ψηφίσματος που περιέχεται στην έκθεση του κ. Santini.
<P>
Η ομάδα μας θεωρεί όντως ότι η εν λόγω πρόταση ψηφίσματος διαφυλάττει την ουσία της δομής της εμπορικής προτίμησης που υφίσταται για τις χώρες παραγωγής μπανάνας της ΑΚΕ, ενώ οι τροπολογίες της Επιτροπής Γεωργίας περιέχουν διατάξεις που αντιβαίνουν στα συμφέροντα των χωρών αυτών.
<P>
Απέναντι στην ανεξέλεγκτη παγκοσμιοποίηση των εμπορικών ρευμάτων, το κείμενο αυτό έχει το πλεονέκτημα ότι διασφαλίζει στη δική μας πολιτική συνεργασίας, ένα βασικό και αποτελεσματικό μέσο: τις δασμολογικές ποσοστώσεις. Πράγματι, εδώ και πολλά χρόνια, αναπτύσσεται μια στρατηγική η οποία στοχεύει να υπερκεράσει τους παραδοσιακούς μας συνέταιρους προς όφελος των πολυεθνικών.
<P>
Δεν πρόκειται για σύγκρουση οικονομικών συμφερόντων. Πρόκειται για την υπεράσπιση ενός κατοχυρωμένου τρόπου συνεργασίας για την ανάπτυξη. Πρόκειται για την προστασία των παραγωγών, οι οποίοι επέλεξαν να δουλεύουν σεβόμενοι κάποιους κοινωνικούς κανόνες, πιο ευγενείς από πολλούς άλλους. Χαίρομαι που οι προσπάθειες ορισμένων παραδειγματικών παραγωγών επισημαίνονται στην έκθεση του κ. Santini.
<P>
Η ομάδα μας τίθεται, για λόγους αρχής, κατά της δυνατότητας μεταβίβασης ποσοστών ΑΚΕ σε άλλους παραγωγούς. Είμαστε ακόμα περισσότερο αντίθετοι γιατί ο ορισμός «ειδικές συνθήκες», ο οποίος αμφισβητεί τον ευρωπαϊκό εφοδιασμό σε μπανάνες από τις χώρες της ΑΚΕ, δεν μπορεί να αποτελέσει τη σωστή βάση πάνω στην οποία θα στηριχτεί μια μακρόχρονη σχέση συνεργασίας.
<P>
Αντίθετα, πρόκειται για ένα σοβαρό πλήγμα στο σύστημα προτιμήσεων που δημιουργήθηκε προς όφελος οικονομιών μεταξύ των φτωχότερων του κόσμου. Για να λειτουργήσει αυτό το σύστημα αποτελεσματικά, πρέπει να στηρίζεται στην προβλεψιμότητα και στην εμπιστοσύνη και όχι στην μόνιμη αμφιβολία.
<P>
Εκθεση Matikainen-Kallstrom (A4-0041/97)
<SPEAKER ID=104 NAME="Gahrton, Holm, Lindholm και Schφrling">
 - (SV) Η βάση αυτής της Συνθήκης για τον Χάρτη Ενέργειας είναι θετική και στην πρόταση υπάρχουν πολλές καλές προτάσεις και απόψεις τις οποίες υποστηρίζουμε.
<P>
Δυστυχώς, τα περισσότερα από τα θέματα αυτής της έκθεσης αναιρούνται, εφόσον δεν έχουν συνεκτιμηθεί οι περιβαλλοντικές διατάξεις, παρά μόνον κατέληξαν σ&#x02BC;ένα συνειμμένο πρωτόκολλο. Εκτός αυτού οι διατάξεις δεν είναι δεσμευτικές, που σημαίνει ότι δεν μπορεί να υπάρξει ισχύς και βοήθεια για να μεταβληθεί το ενεργειακό σύστημα προς ένα οικολογικά βιώσιμο σύστημα. Δυστυχώς η εμπειρία είναι ότι όταν πρόκειται για μη δεσμευτικές περιβαλλοντικές διατάξεις οι αποφάσεις δεν υλοποιούνται. Εκτός αυτού εντός της ΕΕ υπάρχει ένας μεγάλος αριθμός παραδειγμάτων από χώρες που ούτε καν τήρησαν τις δεσμευτικές αποφάσεις για το περιβάλλον που εγκρίθηκαν. Το υπόβαθρο λοιπόν δεν είναι ιδιαίτερα καλό και θα επιθυμούσαμε η Συνθήκη για τον Χάρτη Ενέργειαςνα περιείχε δεσμευτικές περιβαλλοντικές διατάξεις.
<P>
Εκθεση Podestΰ (A4-0405/96)
<SPEAKER ID=105 LANGUAGE="IT" NAME="Dell'Alba">
Κυρία Πρόεδρε, επιθυμώ να κάνω την ακόλουθη επεξήγηση ψήφου σχετικά με την έκθεση του κ. Podestΰ κυρίως για να τον ευχαριστήσω και να τον συγχαρώ για την εργασία που επετέλεσε, γι αυτή τη σημαντική για την ακρίβειά της μελέτη εκ μέρους του Ευρωπαϊκού Κοινοβουλίου της διαχείρισης των Διαρθρωτικών Ταμείων στην Ιταλία, αλλά και για να εκδηλώσω τη δυσαρέσκεια που αισθανόμαστε οι εκλεγμένοι βουλευτές στο Ευρωπαϊκό Κοινοβούλιο για τον τρόπο με τον οποίο η χώρα μας διαχειρίζεται τα Διαρθρωτικά Ταμεία. Όπως είναι γνωστό, στις 22 Ιανουαρίου έλαβε χώρα μία σημαντική συνάντηση μεταξύ του υπουργού Ciampi και της επιτρόπου, κ. Wulf-Mathies, όπου διαπιστώθηκε ότι η καθυστέρηση που έχει συσσωρευτεί από την πλευρά της Ιταλίας ξεπέρασε το 1, 5 εκατ. Ecu μέχρι τα τέλη του 1996, ποσό που διαμοιράζεται εξίσου μεταξύ των διαφόρων Ταμείων.
<P>
Σε μία περίοδο λιτότητας του προϋπολογισμού, σε μία περίοδο κατά την οποία η Ιταλία και η κυβέρνησή της ζητούν θυσίες από τους πολίτες για την είσοδο στην Ευρώπη, το γεγονός ότι μία από τις χώρες ιδρυτές της Κοινότητας αντιμετωπίζει σοβαρές διαρθρωτικές δυσκολίες, για να μην πω ότι είναι ανίκανη να διαχειρισθεί τα Διαρθρωτικά Ταμεία -με αποτέλεσμα να αναγκάζεται συνεχώς να ζητά παρατάσεις, εξαιρέσεις και η εθνική κυβέρνηση να παρεμβαίνει για να καλύψει τις περιφερειακές ανεπάρκειες- είναι απολύτως απαράδεκτο. Θα ευχόμουν να υιοθετούσε πιο κριτική στάση το Ευρωπαϊκό Κοινοβούλιο, να πίεζε περισσότερο την κυβέρνηση, όχι βέβαια για να επέμβει στις εσωτερικές υποθέσεις αλλά απλά για να ζητήσει μία σωστότερη λειτουργία των θεσμικών οργάνων.
<P>
Ειδικότερα, θεωρούμε ότι σήμερα ο Φορέας Συντονισμού αποτελεί ένα ακατάλληλο μέσο, ότι χρειάζεται ένα πιο δεσμευτικό θεσμικό όργανο, με μεγαλύτερες εξουσίες. Μόνο με αυτό τον τρόπο θα μπορέσουμε να καλύψουμε την καθυστέρηση και να πετύχουμε το στόχο της διαχείρισης των Διαρθρωτικών Ταμείων με μεγαλύτερη συνείδηδη και συνέπεια μεταξύ δαπανών και αναληφθεισών υποχρεώσεων. Με αυτή την ευχή η ομάδα μου υπερψήφισε το σχέδιο ψηφίσματος διατυπώνοντας και τους λόγους για τους οποίους διαχωρίζει τη θέση της και παρακινώντας την ιταλική κυβέρνηση να βελτιώσει τη δράση της όσον αφορά τη διαχείριση των Διαρθρωτικών Ταμείων.

<SPEAKER ID=106 NAME="Wibe">
 - (SV) Χωρίς να αμφισβητώ επ&#x02BC;ουδενί τρόπω την αντικειμενικότητα του εισηγητή, θεωρώ σε επίπεδο αρχών, αμφίβολο το να προέρχεται ο εισηγητής του Κοινοβουλίου από την ίδια χώρα, η ενίσχυση προς την οποίαν θα αξιολογηθεί. Για λόγους αρχής το Κοινοβούλιο πρέπει πάντοτε να επιδιώκει να ορίζει έναν εισηγητή ο οποίος δεν έχει επ&#x02BC;ουδενί τρόπο κάποιο συμφέρον στο προς επεξεργασίαν ζήτημα.
<P>
Εκθεση Botz (A4-0002/97)
<SPEAKER ID=107 NAME="Wibe">
 - (SV) Χωρίς να αμφισβητώ επ&#x02BC;ουδενί τρόπω την αντικειμενικότητα του εισηγητή, θεωρώ σε επίπεδο αρχών, αμφίβολο το να προέρχεται ο εισηγητής του Κοινοβουλίου από την ίδια χώρα, η ενίσχυση προς την οποίαν θα αξιολογηθεί. Για λόγους αρχής το Κοινοβούλιο πρέπει πάντοτε να επιδιώκει να ορίζει έναν εισηγητή ο οποίος δεν έχει κάποιο συμφέρον στο προς επεξεργασίαν ζήτημα.

<SPEAKER ID=108 NAME="Πρόεδρος">
Ετσι ολοκληρώνεται η ώρα των ψηφοφοριών.
<P>
(Η συνεδρίαση διακοπείσα στις 12.45 επαναλαμβάνεται στις 15.00)

<CHAPTER ID=7>
ΣΕΒ
<SPEAKER ID=109 NAME="Πρόεδρος">
Η ημερήσια διάταξη προβλέπει την κοινή συζήτηση επί:
<P>
της έκθεσης (Α4-0020/97) του κ. Medina Ortega, εξ ονόματος της Εξεταστικής Επιτροπής για τη ΣΕΒ, σχετικά με τους ισχυρισμούς για παραβιάσεις ή κακή διαχείριση κατά την εφαρμογή του κοινοτικού Δικαίου σχετικά με τη ΣΕΒ·-των εξής προφορικών ερωτήσεων προς την Επιτροπή: -Β4-0004/97 του κ. de Villiers, εξ ονόματος της Ομάδας των Ανεξαρτήτων για την Ευρώπη των Εθνών, σχετικά με την Εξεταστική Επιτροπή για τη ΣΕΒ - κίνδυνος μετάδοσης της ΣΕΒ μέσω ορισμένων φαρμακευτικών προϊόντων·-Β4-0006/97 των κ.κ. Martens και Bφge, εξ ονόματος της Ομάδας του Ευρωπαϊκού Λαϊκού Κόμματος, σχετικά με την έκθεση της Εξεταστικής Επιτροπής για τη ΣΕΒ όσον αφορά τους ισχυρισμούς για παραβιάσεις του κοινοτικού Δικαίου και/ή δυσλειτουργίες στην εφαρμογή του στην περίπτωση της ΣΕΒ·-Β4-0007/97 της κ. Green, εξ ονόματος της Ομάδας του Ευρωπαϊκού Σοσιαλιστικού Κόμματος, σχετικά με την Εξεταστική Επιτροπή για τη ΣΕΒ·-Β4-0008/97 της κ. Barthet-Mayer και του κ. dell'Alba, εξ ονόματος της Ομάδας της Ευρωπαϊκής Ριζοσπαστικής Συμμαχίας, σχετικά με την έκθεση της Εξεταστικής Επιτροπής για τη ΣΕΒ·-Β4-0009/97 του κ. Graefe zu Baringdorf, εξ ονόματος της Ομάδας των Πρασίνων στο Ευρωπαϊκό Κοινοβούλιο, σχετικά με την έκθεση της Εξεταστικής Επιτροπής για τη ΣΕΒ·-Β4-0010/97 των κ.κ. Santini, Rosado Fernandes, Pasty και Azzolini, εξ ονόματος της Ομάδας Ένωση για την Ευρώπη, σχετικά με τις συστάσεις όσον αφορά τη ΣΕΒ·-Β4-0011/97 του κ. Kofoed, εξ ονόματος της Ομάδας του Ευρωπαϊκού Κόμματος των Φιλελευθέρων, Δημοκρατών και Μεταρρυθμιστών, σχετικά με τα συμπεράσματα της Εξεταστικής Επιτροπής για τη ΣΕΒ·-της πρότασης μομφής (Β4-0056/97) κατά της Ευρωπαϊκής Επιτροπής για τη στάση της στη διαχείριση της κρίσης της ΣΕΒ.
<SPEAKER ID=110 NAME="Medina Ortega">
Κύριε Πρόεδρε, η δυνατότητα σύστασης εξεταστικών επιτροπών περιελήφθη στη Συνθήκη του Μάαστριχτ του 1992 και αναπτύχθηκε στη συνέχεια από μια διοργανική απόφαση του 1995. Ως τώρα, το Ευρωπαϊκό Κοινοβούλιο συνέστησε δύο εξεταστικές επιτροπές: μία για την απάτη στην κοινοτική διαμετακόμιση και μία άλλη για την κρίση της σπογγώδους εγκεφαλοπάθειας των βοοειδών. Λόγω συνθηκών του χρονοδιαγράμματος, η επιτροπή για την σπογγώδη εγκεφαλοπάθεια των βοοειδών ολοκλήρωσε την εργασία της πριν από την προηγούμενη, γι' αυτό και μου αντιστοιχεί η τιμή να είμαι ο πρώτος εισηγητής που παρεμβαίνει σε αυτό το Κοινοβούλιο εξ ονόματος μιας εξεταστικής επιτροπής.
<P>
Η Εξεταστική Επιτροπή εργάστηκε με χρονικούς περιορισμούς, εφόσον η κρίση της σπογγώδους εγκεφαλοπάθειας των βοοειδών υπήρξε μια κρίση που είχε μεγάλο αντίκτυπο στην ευρωπαϊκή κοινή γνώμη, και σημειώθηκε κοινωνικός συναγερμός που μεταφέρθηκε σε αυτό το Κοινοβούλιο, ο οποίος στην πραγματικότητα μεταφερόταν από καιρό, και έκανε το Ευρωπαϊκό Κοινοβούλιο να αποφασίσει, το περασμένο καλοκαίρι, να συστήσει αυτήν την Εξεταστική Επιτροπή.
<P>
Η επιτροπή συστάθηκε για μια περιορισμένη χρονική περίοδο, η οποία καθορίστηκε αρχικά σε τρεις μήνες. Η αρχική αυτή προθεσμία υπήρξε ανεπαρκής· επιτεύχθηκε μια εκ των υστέρων παράταση, και εν κατακλείδι, η επιτροπή ολοκλήρωσε την εργασία της στις 6 Φεβρουαρίου, μετά από μια μαραθώνια συνεδρίαση όπου εξετάσαμε 250 τροπολογίες. Η πραγματική εργασία διήρκεσε περίπου πέντε μήνες και, όπως κάθε εργασία σε περιορισμένο χρόνο, έχει πιθανώς τις δυσκολίες της. Ελπίζω ότι οι αξιότιμοι κύριοι βουλευτές, κατά την ανάγνωση των εγγράφων, θα εντοπίσουν τις ελλείψεις που μπορεί να παρουσιάζει αυτή η έκθεση ώστε να μπορέσουν να εκτιμηθούν και να διορθωθούν κατά τη δημοσίευσή της.
<P>
Η έκθεση, όπως γνωρίζουν τα μέλη του Σώματος, περιλαμβάνει ένα πρώτο μέρος, το μέρος Α, όπου περιέχονται οι προτάσεις και η ειδική έκθεση της επιτροπής και συνοδεύεται από μια σειρά παραρτήματα όπου περιέχονται οι μειοψηφούσες απόψεις, οι ακροάσεις και ορισμένα συμπληρωματικά έγγραφα. Εν κατακλείδι όμως, στη διάρκεια του χρόνου που εργαστήκαμε, λάβαμε αρκετά κιλά εγγράφων από την Επιτροπή, από το Συμβούλιο, από κυβερνητικούς φορείς και από εθνικούς και διεθνείς επιστημονικούς οργανισμούς. Επίσης, στη διάρκεια αυτού του χρόνου, πραγματοποιήσαμε μια σειρά ακροάσεων πολύ λεπτομερών, είχαμε το προνόμιο να ακούσουμε τον Προεδρεύοντα του Συμβουλίου και τον Πρόεδρο της Επιτροπής, είχαμε το προνόμιο να ακούσουμε αρκετούς Επιτρόπους της σημερινής Επιτροπής και της προηγούμενης Επιτροπής, και κυρίως, είχαμε το προνόμιο να δεχτούμε επιφανείς επιστήμονες οι οποίοι έκαναν τον κόπο να έρθουν στις Βρυξέλλες και να εμφανιστούν ενώπιόν μας ανιδιοτελώς και παρέχοντάς μας την πλήρη συνεργασία τους. Πιστεύω ότι η εργασία μας κατά τις συνεδριάσεις ακρόασης, των οποίων προήδρευσε αποτελεσματικά ο κ. Bφge, υπήρξε μια εργασία πολύτιμη, που μπορεί να αποβεί χρήσιμη σε όσους επιθυμούν να την εξετάσουν.
<P>
Αυτήν τη στιγμή, η Εξεταστική Επιτροπή υποβάλλει στο Κοινοβούλιο την έκθεσή της, δηλαδή το μέρος Α της έκθεσης όπου περιλαμβάνονται τα αποτελέσματα της έρευνας, οι συστάσεις για το μέλλον και οι μειοψηφούσες απόψεις.
<P>
Οι μειοψηφούσες απόψεις είναι επτά και δεν πρόκειται να επεκταθώ σε αυτές διότι θα εξηγηθούν από τους συντάκτες τους, θα ήθελα όμως να επισημάνω ότι η ίδια η έκθεση εγκρίθηκε ομόφωνα από τα παρόντα μέλη κατά την ψηφοφορία, στις 6 Φεβρουαρίου. Συνεπώς, όποια και να είναι τα ελαττώματα, αυτά γίνονται βεβαίως αποδεκτά από τον εισηγητή, αλλά τα συμμερίζονται κατά κανόνα και όλα τα μέλη της Εξεταστικής Επιτροπής.
<P>
Το πρόβλημα είναι ότι η Εξεταστική Επιτροπή αυτή καθεαυτή είχε μεν μια κάποια σχετικά ευρεία εντολή, εφόσον η εντολή αναφερόταν στον εντοπισμό οποιασδήποτε περίπτωσης δυσλειτουργίας ή κακής διαχείρισης -συγκεκριμένα, σε ισχυρισμούς για παραβίαση ή κακή διαχείριση κατά την εφαρμογή του κοινοτικού Δικαίου όσον αφορά τη σπογγώδη εγκεφαλοπάθεια των βοοειδών-, με έναν περιορισμό όμως πολύ σημαντικό, που είναι η δικαιοδοσία των εθνικών και κοινοτικών δικαστηρίων, δηλαδή η Εξεταστική Επιτροπή δεν μπορούσε να αποτελέσει δικαστήριο -γι' αυτό διαθέτουμε τα κοινοτικά θεσμικά όργανα, αλλά υπάρχουν επιπλέον και εθνικές αρμοδιότητες, εθνικά θεσμικά όργανα στα οποία μπορεί κανείς να προσφύγει.
<P>
Συνεπώς, ξεκινώντας από αυτήν τη βάση, η μέριμνα της Εξεταστικής Επιτροπής ήταν να εντοπίσει την ευθύνη των θεσμικών οργάνων, και κάνοντάς το, διαπιστώσαμε ότι με την κανονική δομή της Ευρωπαϊκής Ένωσης, όπου υπάρχει μια ευθύνη που μοιράζονται τα Κράτη και τα κοινά θεσμικά όργανα, έπρεπε να επικεντρωθούμε κατ' αρχήν στην κρατική ευθύνη, και συγκεκριμένα στην ευθύνη της βρετανικής Κυβέρνησης. Χωρίς αμφιβολία, το πρόβλημα της σπογγώδους εγκεφαλοπάθειας των βοοειδών είναι ένα πρόβλημα που έχει τις καταβολές του σε ορισμένες ενέργειες της βρετανικής Κυβέρνησης, οι οποίες προξένησαν τεράστιες ζημίες, πιθανώς ανεπιθύμητες, απροσδόκητες, οι οποίες έγιναν όμως.
<P>
Το σημείο εκκίνησης βρίσκεται στην εφαρμογή μιας μεθόδου κατασκευής αλεύρων με βάση το κρέας και τα υπολείμματα οστών των ζώων, της επονομαζόμενης διαδικασίας Carver Greenfield. Σε σχέση με αυτήν τη διαδικασία, όπως μας εξήγησαν κάποιοι από τους επιστήμονες, η βρετανική Κυβέρνηση, σε κάποια συγκεκριμένη στιγμή, θέσπισε κάποια μέτρα που ελαστικοποιούσαν τη διαδικασία κατασκευής αυτών των αλεύρων, έτσι ώστε δεν ερχόταν πλήρως σε πέρας η αποστείρωση. Ορισμένα από τα μέλη της επιτροπής επισκεφθήκαμε το Ηνωμένο Βασίλειο και τις εν λόγω εγκαταστάσεις, και εν κατακλείδι, αυτό που συνέβη εκεί είναι ότι τα υπολείμματα των ζώων, από τα οποία πολλά ήταν ίσως μολυσμένα και από άλλη ασθένεια, χρησιμοποιούνταν για την παρασκευή ζωοτροφών και στη συνέχεια τοποθετούνταν στην τροφική αλυσίδα χωρίς κανενός είδους έλεγχο.
<P>
Υπάρχει μια ολόκληρη σειρά προβλημάτων έλλειψης εξακρίβωσης. Για παράδειγμα, πήγαμε σε κτηνοτροφικές εκμεταλλεύσεις, και εκεί υπήρχαν κάποιοι σάκοι με την τροφή των ζώων όπου δεν αναγραφόταν διόλου η προέλευση του προϊόντος. Δεν υπήρχε τρόπος να ξέρουμε πώς είχαν φθάσει εκεί και αυτό εξηγεί ακριβώς τη μορφή, τη συμπεριφορά, την ανάπτυξη της ασθένειας, η οποία εμφανίζεται σε μεμονωμένες περιπτώσεις, σε κτηνοτροφικές εκμεταλλεύσεις που βρίσκονται πολύ απομακρυσμένες οι μεν από τις δε.
<P>
Εν κατακλείδι, το πρόβλημα αυτό μπορούσε ίσως να έχει προσεγγιστεί σε μια συγκεκριμένη στιγμή με την αποτελεσματική συνεργασία των κοινοτικών θεσμικών οργάνων, δηλαδή μετά το 89, όταν υπήρχαν ήδη οι πρώτες επιστημονικές αποδείξεις σε γερμανικά και γαλλικά εργαστήρια, μεταξύ άλλων -και μάλιστα, κυρίως, σε αγγλικά εργαστήρια-, ότι μπορεί να υπάρχουν συνέπειες για την ανθρώπινη υγεία. Πιστεύω ότι αν εκείνη τη στιγμή η βρετανική Κυβέρνηση είχε προσφέρει τη συνεργασία της στα κοινοτικά θεσμικά όργανα και τα κοινοτικά θεσμικά όργανα είχαν ενεργήσει σε συμφωνία με τη βρετανική Κυβέρνηση, θα έλεγα ότι, μεταξύ 89 και 90, θα μπορούσε να είχε αντιμετωπιστεί το πρόβλημα και είναι πιθανό αυτήν τη στιγμή να βρισκόταν καθ' οδόν προς επίλυση.
<P>
Εδώ όμως έρχεται μια δεύτερη στιγμή, όταν η βρετανική Κυβέρνηση προσπαθεί με όλα τα μέσα να μην ερευνηθεί η εγκεφαλοπάθεια στην Αγγλία. Συγκεκριμένα, μεταξύ 1990 και 1994, πραγματοποιήθηκαν 37 κτηνιατρικοί έλεγχοι στο Ηνωμένο βασίλειο από πλευράς υπαλλήλων της Επιτροπής, και σε κανέναν από αυτούς τους κτηνιατρικούς ελέγχους δεν μελετάται το θέμα των επιπτώσεων της σπογγώδους εγκεφαλοπάθειας των βοοειδών, κάτι που μας κάνει να πιστεύουμε ότι υπήρχε εσκεμμένη βούληση από πλευράς της βρετανικής Κυβέρνησης και αδυναμία από πλευράς της Επιτροπής για να μην έρθουν σε πέρας αυτοί οι κτηνιατρικοί έλεγχοι. Παραδόξως, σε κάποια έγγραφα σχετικά με εκείνη την περίοδο βρίσκουμε, για παράδειγμα, πολύ λεπτομερείς επιθεωρήσεις στην Ελλάδα σχετικά με τον αφθώδη πυρετό και άλλα παρόμοια, στην πραγματικότητα όμως η μεγάλη επιδημία που άρχιζε να μας ανησυχεί στην Αγγλία, η εγκεφαλοπάθεια, δεν ερευνάται από κοινοτικής πλευράς.
<P>
Δεν θέλω όμως να επεκταθώ διότι, εν κατακλείδι, δεν έχω πολύ χρόνο και θέλω να αναφερθώ στη δεύτερη δέσμη αρμοδιοτήτων: στο Συμβούλιο. Το Συμβούλιο είναι ένα θεσμικό όργανο που αποτελείται από εκπροσώπους των Κυβερνήσεων των Κρατών μελών, το οποίο ενεργεί ως νομοθετική εξουσία, αλλά που ενεργεί επίσης και ως εκτελεστική εξουσία, και αυτή είναι η μεγάλη ανωμαλία.
<P>
Μία από τις αρχές των συνταγμάτων μας είναι η αρχή του διαχωρισμού των εξουσιών.
<P>
Για να είναι κανείς μέλος της Ευρωπαϊκής Κοινότητας πρέπει να σέβεται την αρχή της Ευρωπαϊκής Κοινότητας, αλλά η Ευρωπαϊκή Κοινότητα δεν σέβεται την αρχή του διαχωρισμού των εξουσιών, και έφτασε μάλιστα να λεχθεί ότι αν η Ευρωπαϊκή Κοινότητα ζητούσε να προσχωρήσει στην Ευρωπαϊκή Κοινότητα, δεν θα μπορούσε να γίνει αποδεκτή διότι δεν σέβεται την αρχή του διαχωρισμού των εξουσιών. Και εδώ βρισκόμαστε μπροστά σε ένα από τα σοβαρά προβλήματα: Το Συμβούλιο, που είναι το νομοθετικό όργανο, μεταβιβάζει ορισμένες εκτελεστικές αρμοδιότητες στην Επιτροπή, αλλά κρατά τη βασική εξουσία. Είναι σαν να είχε δανείσει μια μπάλα στην Επιτροπή, αλλά η μπάλα να ήταν δεμένη με ένα σπάγκο, έτσι ώστε, μετά από κάθε πάσα, η Επιτροπή να πρέπει να γυρίσει τη μπάλα στο Συμβούλιο, και συνεπεία αυτού, οι αποφάσεις που λαμβάνονται από το Συμβούλιο, και είναι εκτελεστικού χαρακτήρα, να αντικρούονται από τη λειτουργία κάποιων επιτροπών που αποτελούνται από εκπροσώπους των Κυβερνήσεων των Κρατών μελών, και στη συγκεκριμένη περίπτωση της Μόνιμης Κτηνιατρικής Επιτροπής. Και κατά την ψηφοφορία γίνεται εξισορρόπηση των ψήφων, δηλαδή η ψήφος καθεμιάς από τις Κυβερνήσεις δεν καθορίζεται ανάλογα με τους επιστημονικούς λόγους, αλλά ανάλογα με την πολιτική βούληση και την πολιτική βαρύτητα κάθε Κυβέρνησης. Δηλαδή, στην περίπτωση μιας ασθένειας, η βρετανική Κυβέρνηση έχει περισσότερο δίκιο από την ελληνική Κυβέρνηση ή την πορτογαλική Κυβέρνηση.
<P>
Πιστεύω ότι αυτό είναι ένα σύστημα εντελώς απαράδεκτο, είναι ένα σύστημα που αντιβαίνει στις συνταγματικές αρχές καθενός εκ των Κρατών μελών μας, και θα ήταν επίσης απαράδεκτο, κατά το πέρας της Διακυβερνητικής Διάσκεψης, να διατηρηθούν αυτές οι εκτελεστικές αρμοδιότητες στο Συμβούλιο.
<P>
Και φθάνουμε στην τρίτη δέσμη ευθυνών, που αναφέρεται στην Ευρωπαϊκή Επιτροπή. Εμείς, από πλευράς του Κοινοβουλίου, κατηγορούμε την Επιτροπή για αδυναμία. Δηλαδή, η Εξεταστική Επιτροπή θεωρεί ότι σε μια δεδομένη στιγμή η εκτελεστική Επιτροπή δεν θέσπισε τα μέτρα που έπρεπε να έχει θεσπίσει. Όταν σε μια συγκεκριμένη στιγμή ορισμένες Κυβερνήσεις επιχειρούν να εφαρμόσουν το άρθρο 36 ώστε να περιοριστούν οι εισαγωγές των προϊόντων με προέλευση το Ηνωμένο Βασίλειο, η Επιτροπή παρεμβαίνει, και μάλιστα απειλεί να φέρει τα Κράτη στο Δικαστήριο -κάτι που θεωρούμε πολύ σωστό, το σωστό-, αλλά το δεύτερο μέρος είναι ότι η Επιτροπή θα έπρεπε να έχει ενεργήσει εναντίον της εν λόγω Κυβέρνησης και να της έχει επιβάλει την τήρηση των κανονισμών.
<P>
Σε κάποια δεδομένη στιγμή, ρώτησα τον τότε αρμόδιο Επίτροπο, ειδικά, αν είχε ζητήσει γνωμοδοτήσεις από τις νομικές υπηρεσίες της Επιτροπής και η απάντηση που μου έδωσε ήταν ότι, εκείνη τη στιγμή, η Επιτροπή δεν είχε επαρκή πολιτική εξουσία ώστε να έρθει αντιμέτωπη με το Συμβούλιο.
<P>
Στην πολιτική, κύριε Πρόεδρε, πρέπει κανείς να δρα. Είναι μια δραστηριότητα πολύ πιο δύσκολη από όσο φαίνεται και όταν υπάρχει κάποιου είδους εξουσία, ή βάση ή δικαίωμα, πιστεύω ότι το θεσμικό όργανο πρέπει να την ασκεί. Σε εκείνη τη συγκεκριμένη στιγμή, και για έναν ορισμένο χρόνο στη συνέχεια, η Επιτροπή επέδειξε τρομερή αδυναμία. Δεν θα ήθελα να επεκταθώ σε όλες τις πτυχές της ευθύνης της Επιτροπής, θα ήθελα όμως να επισημάνω ότι το 1996, ως συνέπεια της απειλής της βρετανικής Κυβέρνησης να χρησιμοποιήσει βέτο σε όλη τη διαδικασία συνταγματικής ανάπτυξης, υπήρξε και πάλι αδυναμία από πλευράς του Συμβουλίου, και από πλευράς της Επιτροπής. Σε σημείο που υπάρχει μια απόφαση -η απόφαση σχετικά με την άρση του αποκλεισμού στις ζελατίνες- η οποία, ως φαίνεται, ελήφθη με βάση μια ανεπαρκή προκαταρκτική έκθεση η οποία διεψεύσθη από άλλη μεταγενέστερη έκθεση όπου επισημαινόταν ότι η ζελατίνη αποτελούσε πράγματι έναν ενδεχόμενο κίνδυνο -η άρση του αποκλεισμού στις ζελατίνες μπορούσε να συνεπάγεται κίνδυνο για την ανθρώπινη υγεία.
<P>
Εν κατακλείδι, λόγω αφενός της άρνησης της βρετανικής Κυβέρνησης να αποδεχτεί την κοινοτική παρέμβαση, και αφετέρου της συγκέντρωσης εξουσιών από πλευράς του Συμβουλίου και της αδυναμίας της Επιτροπής απέναντι στο Συμβούλιο και απέναντι στις Κυβερνήσεις, βρισκόμαστε μπροστά σε μια κρίση που στοίχισε, από όσο έγινε γνωστό, 165.000 άρρωστες αγελάδες -εκτός αυτού όμως, υπάρχουν ως φαίνεται μισό εκατομμύριο ακόμη μολυσμένες αγελάδες στην Αγγλία-, 23 κτηνοτρόφους που αυτοκτόνησαν στην Αγγλία, ως φαίνεται 15 άτομα που μολύνθηκαν από μια παραλλαγή της νόσου Creutzfeld-Jakob -η οποία αποδίδεται στην ασθένεια αυτή των αγελάδων- και την κατάρρευση της αγοράς του κρέατος: Νομίζω ότι είναι ο Επίτροπος Fischler εκείνος που είπε ότι αυτή ήταν η μεγαλύτερη καταστροφή την οποία χρειάστηκε να αντιμετωπίσει η Ευρωπαϊκή Κοινότητα.
<P>
Η Εξεταστική Επιτροπή, λόγω της φύσεώς της, θα μπορούσε να έχει περιοριστεί στη διαπίστωση αυτών των στοιχείων παραβίασης ή κακής διαχείρισης, θεωρήσαμε όμως πρόσφορο, με βάση την εμπειρία μας και τα όσα είχαμε μάθει, να διατυπώσουμε κάποιου είδους συστάσεις.
<P>
Οι συστάσεις μας είναι πολύ διαφορετικής φύσεως, μία όμως από αυτές, βεβαίως, βαίνει προς την κατεύθυνση μιας μεγαλύτερης διαφάνειας σε ολόκληρο τον τομέα αυτόν. Οι πολίτες της Κοινότητας αυτήν τη στιγμή αισθάνονται φόβο μπροστά στην ανάπτυξη κάποιων μυστηριωδών θεσμικών οργάνων που συνεδριάζουν στις Βρυξέλλες και όπου υπάρχουν πιθανώς κάποιες ομάδες πίεσης οι οποίες ενεργούν, και δεν έχουν τη βεβαιότητα ότι τα τρόφιμα που καταναλώνουν, τα προϊόντα που παίρνουν, από υγειονομικής άποψης, προσφέρουν επαρκή ασφάλεια.
<P>
Συνεπώς, αυτήν τη στιγμή, οι πολίτες της Κοινότητας ζητούν διαφάνεια και ζητούν να γνωρίζουν. Προτείνουμε μια σειρά μέτρων τα οποία αποσκοπούν στο να επιτευχθεί να γνωρίζουν καλά την κατάσταση αυτής της κρίσης και αυτού που θα συμβεί στο μέλλον.
<P>
Υπάρχει και μια άλλη σειρά μέτρων που προτείνει η Εξεταστική Επιτροπή, και αποσκοπούν στον έλεγχο όλων των υγειονομικών θεμάτων. Αυτήν τη στιγμή, η ίδια η δομή της Επιτροπής, η δομή του συστήματος επιτροπών, επιστημονικών ή άλλου είδους, είναι μια δομή που δεν είναι πρόσφορη για την προστασία της υγείας. Έτσι όπως έχει αναπτυχθεί η Κοινότητα, με την έμφαση που έχει δοθεί στις οικονομικές βασικά πτυχές της, λησμονήθηκε ο βασικός σκοπός της οικονομικής δραστηριότητας, που είναι η προστασία του ατόμου, και το άτομο να μπορεί να αναπτύξει τις ικανότητές του. Αν συνεχίσουμε σε αυτήν την κατεύθυνση της υπαγωγής των πάντων στα οικονομικά συμφέροντα συγκεκριμένων επιχειρηματικών τομέων, καταδικάζουμε, εν κατακλείδι, την ίδια την Κοινή Αγορά, δηλαδή, τελικά, ζημιώνεται το σύνολο των πολιτών.
<P>
Γι' αυτό, τα συμπεράσματα της Εξεταστικής Επιτροπής βασίζονται, επί του παρόντος, στην ανάπτυξη μιας άμεσης συνεργασίας μεταξύ της Επιτροπής και του Κοινοβουλίου -ακόμη και μέσω της δημιουργίας ενός κοινού οργάνου- ώστε να μπορέσουν κατά τους επόμενους μήνες να μελετήσουν -Κοινοβούλιο και Επιτροπή από κοινού- όλα εκείνα τα μέτρα που θα αποσκοπούν στην ενίσχυση της εμπιστοσύνης των πολιτών, στην προστασία της υγείας των πολιτών και σε μια καλύτερη λειτουργία των κοινοτικών θεσμικών οργάνων.
<P>
Πιστεύω ότι με αυτό, κύριε Πρόεδρε, το Κοινοβούλιο προσφέρει σημαντική συνεισφορά στην ανάπτυξη των θεσμικών οργάνων και στην ευημερία των πολιτών της Ευρωπαϊκής Ένωσης.

<SPEAKER ID=111 NAME="Bφge">
Κύριε Πρόεδρε, κυρίες και κύριοι, η Eξεταστική αυτή Eπιτροπή βρισκόταν επί έξι μήνες στα ίχνη της τρέλας, κυριολεκτικά. Θα ήθελα, ως πρόεδρος της επιτροπής αυτής, να ευχαριστήσω θερμά κατ' αρχήν τον εισηγητή μας, συνάδελφο Medina Ortega, για τον κόπο που κατέβαλε για την εκπόνηση της έκθεσης. Θα ήθελα επίσης να ευχαριστήσω και όλους τους συναδέλφους για τη δέσμευση που ανέλαβαν, και ιδιαίτερα τη γραμματεία της επιτροπής μας, που λειτουργεί πολύ αποτελεσματικά.
<P>
(Xειροκροτήματα) Aγαπητοί κυρίες και κύριοι συνάδελφοι, ήταν μια καινούρια εμπειρία για όλους μας και το θέμα ήταν, ασφαλώς, να δοκιμάσουμε και ορισμένα, όχι πολύ ξεκάθαρα, πεδία της διοργανικής συμφωνίας, όσον αφορά τα δικαιώματα μιας εξεταστικής επιτροπής. Σύμφωνα με την εντολή που μας έδωσε η ολομέλεια και με βάση τη συμφωνία αυτή, της 19.4.1995, την οποία δεσμεύθηκαν να τηρήσουν όλα τα όργανα, προσπαθήσαμε να βρούμε την αλήθεια και να αποδώσουμε ευθύνες για αμελή και ανοίκεια συμπεριφορά. Παρά τα περιορισμένα δικαιώματα της Eξεταστικής Eπιτροπής, υπάρχει πληθώρα γεγονότων και αποδεικτικών στοιχείων, που καθιστούν φανερά δύο πράγματα.
<P>
Πρώτον: Tο Kοινοβούλιό μας είναι σε θέση να κάνει χρήση, οποτεδήποτε, του δικαιώματος μιας εξεταστικής επιτροπής, ως μέσου ελέγχου, και να το λάβει υπόψη και σε άλλες περιπτώσεις. Aυτό αποτελεί σαφή προειδοποίηση προς όλους, και ίσως αυτό και μόνο να βοηθήσει περαιτέρω. Tο Eυρωπαϊκό Kοινοβούλιο έχει αναλάβει ευθύνες έναντι του πολίτη, και μόνον του πολίτη. Mόνο με την αδιάλειπτη διαλεύκανση, με την διαπίστωση των ευθυνών και με την απόδοση των αναγκαίων πολιτικών ευθυνών, είναι δυνατόν να καταφέρουμε να αποκαταστήσουμε την πληγείσα εμπιστοσύνη των πολιτών.
<P>
Δεύτερον: Θέλουμε να θέσουμε τέρμα, μια για πάντα, σ' αυτή την ιστορία τρέλας της ΣEB και να φροντίσουμε να μην ξανασυμβεί κάτι τέτοιο. Σ' αυτό φυσικά περιλαμβάνεται το να βάλουμε στο επίκεντρο των προσπαθειών μας μια γεωργία που θα βασίζεται στη διάρκεια και σε μια κατά το δυνατόν φυσική για τα ζώα παραγωγή. Eδώ υπάρχει κοινό συμφέρον τόσο των καταναλωτών όσο και των γεωργών. Xρειαζόμαστε και την ανάληψη μιας υποχρέωσης εκ μέρους της Eπιτροπής, του Συμβουλίου και του Kοινοβουλίου, ώστε να παρθούν κατάλληλα προληπτικά μέτρα, με ανάλογες πρωτοβουλίες και νομοθετικές προτάσεις, λαμβάνοντας υπόψη και τη δημοσιονομική πολιτική.
<P>
Oι λεπτομέρειες αυτού του φοβερού και περίεργου μίγματος αδιαφορίας, κακοδιαχείρισης και κακής εκτίμησης, τεκμηριώνονται πολύ καλά στην έκθεση, με πολλά παραδείγματα. Φυσικά, από την άλλη μεριά είναι σαφές ότι σφάλματα και παραλείψεις του παρελθόντος, της περιόδου 89/90, θα πρέπει κανείς να τα αξιολογήσει διαφορετικά - υπό το πρίσμα και των νέων επιστημονικών στοιχείων, μετά το Mάρτιο του 96, τα οποία δεν υπήρχαν προηγουμένως. Aλλά αυτό δεν απαλλάσσει την πολιτική από την ευθύνη να βάζει στο επίκεντρο των προσπαθειών της την προληπτική προστασία του καταναλωτή. Tότε υπήρχαν ελλείμματα. Έγιναν σοβαρά επιστημονικά λάθη στην καταπολέμηση της ΣEB. Πολλά από τα μέτρα που αποφασίστηκαν και εφαρμόστηκαν το 1996, ήλθαν με μερικά χρόνια καθυστέρηση, και τεχνικά λάθη του παρελθόντος δυσχεραίνουν μέχρι σήμερα την καταπολέμηση, όχι μόνο στο Hνωμένο Bασίλειο. Yπήρξε ανικανότητα και έλλειψη ενδιαφέροντος να βάλουμε την προστασία των καταναλωτών στο επίκεντρο της εσωτερικής αγοράς. Eπικροτώ ιδιαίτερα την απόφαση του Eυρωπαϊκού Δικαστηρίου στις 12.7.96, όπου ορίσθηκε μια νέα ποιότητα στη νομολογία της εσωτερικής αγοράς, όσον αφορά την πολιτική υγείας και την πολιτική για τους καταναλωτές.
<P>
Όσον αφορά τις παραλείψεις, υπήρξε μικτή ευθύνη; κατά πρώτο λόγο, του Hνωμένου Bασιλείου και, κατά δεύτερο, της πρώην Eπιτροπής. Aλλά και το Συμβούλιο δε διακρίθηκε, σ' όλες τις φάσεις της διαδικασίας, με ιδιαίτερες δραστηριότητες, αν και συνεχώς υπήρξαν πρωτοβουλίες διαφόρων μεμονωμένων κρατών μελών. Φυσικά, γνωρίζουμε, Πρόεδρε κύριε Σαντέρ, ότι η Eπιτροπή μπορεί, σε πολλούς τομείς, να είναι τόσο καλή, όσο της το επιτρέπουν ορισμένα κράτη μέλη.
<P>
Πρόεδρε κύριε Σαντέρ, στη συζήτηση του Iουλίου σάς είπα: »Παρακαλώ, μην καλύπτετε σφάλματα του παρελθόντος». Nομίζω πως η ευθύνη της παρούσας Eπιτροπής επικεντρώνεται σε δύο σημεία. Kαι μ' αυτό εννοώ, κατ' αρχήν, τη συζήτηση φάντασμα για τη ζελατίνη. Aκόμη και αν δεν υπέστη κανένας, ενδεχομένως, ζημιά από την απόφαση αυτή κι απ' αυτό το πέρα-δώθε, πιστεύετε πραγματικά ότι ο πολίτης μπορεί να κατανοήσει τέτοιες σκηνοθεσίες και να τις χαρακτηρίσει ως αξιόπιστη πολιτική;
<P>
Δεύτερον: Kατά την άποψή μου, στην αξιολόγηση έδρασε σε βάρος σας κάπως το ότι πρώην υπεύθυνοι υπηρεσιών επιφορτίσθηκαν, κατά κάποιο τρόπο, και με το να φροντίζουν και να απαντούν στις ερωτήσεις και στις δραστηριότητες της Eξεταστικής Eπιτροπής. Aυτό ήταν λάθος στρατηγικής.
<P>
(Xειροκροτήματα) Tο να παρουσιάσετε, στο τέλος των ανακρίσεων, αυτό το φρικτό δελτίο τύπου της 6ης Δεκεμβρίου, σαν να μην υπήρξε καν αυτή η Eξεταστική Eπιτροπή, το θεώρησα προσβολή.
<P>
(Xειροκροτήματα) Eδώ περιλαμβάνεται, δυστυχώς, και το ότι στο τέλος της διαδικασίας δε μας δόθηκαν έγκαιρα και μέσα στις προθεσμίες όλα τα έγγραφα που ζητήσαμε, σχετικά με τη συνεδρίαση της Eπιστημονικής Yποεπιτροπής για τη ΣEB στις 8 Iανουαρίου 1997, αλλά μόνον επιλεκτικά. Πήραμε τα έγγραφα αυτά, στη συνέχεια, μετά από διαβεβαίωση του Eπιτρόπου κ. Fischler, αργά το απόγευμα της Παρασκευής, αλλά για πρώτη φορά μέσα στα επτάμισι χρόνια που ανήκω στο Kοινοβούλιο, η μεταλλική μου βαλίτσα δεν έφθασε στο Στρασβούργο. Γι' αυτό και δεν μπόρεσα να το ελέγξω ακόμη.
<P>
Nομίζω, Eπίτροπε κύριε Fischler και Πρόεδρε κύριε Σαντέρ, πως σ' αυτό το θέμα σάς συμβούλευσαν άσχημα. O πολίτης βρίσκεται σε σύγχυση και αμηχανία, και μάς λέει το εξής: Aν αυτό είναι Eυρώπη, τότε, ενόψει των προκλήσεων που έχουμε να αντιμετωπίσουμε όλοι, έχω μεγάλες αμφιβολίες. Γι' αυτό εκλάβετε τις συστάσεις της Eξεταστικής Eπιτροπής και σαν ευκαιρία να αντιστρέψετε τα πράγματα προς το καλύτερο. Όποιος βλέπει και παραδέχεται τα λάθη, και εξ αυτών βγάζει συμπεράσματα, είναι ισχυρός και ενεργεί υπεύθυνα, όχι όμως κι εκείνος που ελαχιστοποιεί συζητήσεις και περιφρονεί αιτήματα και απόψεις μειοψηφιών.
<P>
Bάσει της σύστασης αυτής της Eξεταστικής Eπιτροπής, Eπιτροπή και Kοινοβούλιο μπορούν και πάλι να γίνουν φυσικοί σύμμαχοι. Προς τούτο έγιναν πολύ σαφείς και αυστηρές συστάσεις εκ μέρους της Eξεταστικής Eπιτροπής, όσον αφορά το θέμα της αναδιοργάνωσης, το θέμα της ευθύνης, συμπεριλαμβανομένων και των πειθαρχικών μέτρων, καθώς και το θέμα μιας κοινής διάσκεψης, προκειμένου να λυθεί μια για πάντα το πρόβλημα των ζωικών αλεύρων και το θέμα της νομικής βάσης, Πρόεδρε κύριε Σαντέρ. Πάντα, όπου η Eπιτροπή έχει περιθώρια ερμηνείας, θα πρέπει, ήδη και πριν από τη Διακυβερνητική Διάσκεψη, να λαμβάνει περισσότερο απ' ότι μέχρι τώρα υπόψη το Kοινοβούλιο στον ορισμό της νομικής βάσης.
<P>
(Xειροκροτήματα) Kατά τα άλλα, το γεγονός ότι δεν προσήλθε ο βρετανός Yπουργός Γεωργίας Hogg, αποτελεί προσβολή όχι μόνον έναντι του Kοινοβουλίου, αλλά και έναντι όλων των ευρωπαίων πολιτών.
<P>
(Xειροκροτήματα) Θα πρέπει επίσης να ξεκαθαριστεί ότι αυτό αποτελεί παραβίαση και της διοργανικής συμφωνίας που υπέγραψαν όλοι.
<P>
Ένα πιο ενεργητικό διάβημα από την αρχή, θα περιόριζε τη ζημιά της εθνικής οικονομίας και θα ήταν πολύ φθηνότερο από τη συζήτηση ελαχιστοποίησης που, σε τελική ανάλυση, αποδείχθηκε μια πρόωρα εκραγείσα βόμβα.
<P>
Στο μεταξύ υπάρχει ένα κείμενο ψηφίσματος, που στηρίζεται από μια πληθώρα πολιτικών ομάδων. Δείτε κι αυτό το κείμενο ψηφίσματος, Πρόεδρε κύριε Σαντέρ, για το οποίο θα ψηφίσουμε αύριο, σαν μια πρόσκληση και μια ευκαιρία για να στρέψετε τα πράγματα προς το καλύτερο. Tο Kοινοβούλιο θα πρέπει να ελέγχει και να παρακολουθεί την εξέλιξη των πραγμάτων, και τη στιγμή που όλα θα βαίνουν καλώς, θα έχετε και πάλι την εμπιστοσύνη μας. Aν βεβαίως δε γίνουν αρκετά πράγματα και διαπιστώσουμε σοβαρά ελλείμματα, τότε τους επόμενους μήνες θα πρέπει να γίνει πολύ σοβαρή συζήτηση και να υπάρξουν πολύ σοβαρές πρωτοβουλίες, συμπεριλαμβανομένου και του ερωτήματος για εφαρμογή του άρθρου 144 της Συνθήκης. Aυτό το χρωστάμε στους ευρωπαίους πολίτες, ως εκπρόσωποι των συμφερόντων τους.

<SPEAKER ID=112 LANGUAGE="FR" NAME="Lalumiθre">
Κύριε Πρόεδρε, με την άδειά σας, παρεμβαίνω σχετικά με την διάταξη των εργασιών.
<P>
Υπάρχει κάποιος λόγος για τον οποίον το Συμβούλιο δεν καταδέχτηκε να παρίσταται σε αυτήν την τόσο σημαντική συζήτηση, σήμερα το απόγευμα;
<P>
Σε πολιτικό επίπεδο, το Συμβούλιο είναι απόν. Η Επιτροπή σαφώς και εκπροσωπείται και την ευχαριστώ. Το Συμβούλιο μοιάζει να είναι αδιάφορο.
<P>
(Χειροκροτήματα)

<SPEAKER ID=113 NAME="Πρόεδρος">
Το μόνο που μπορώ να πω, κυρία μου, είναι ότι η συγκεκριμένη προεδρία επικοινώνησε με το Συμβούλιο, το οποίο εκτίμησε ότι δεν ήταν σε θέση ή δεν θεώρησε σκόπιμο να παρίσταται σήμερα.
<P>
Αυτό μόνο γνωρίζω και αυτό μόνο μπορώ να σας ανακοινώσω.
<P>
Αξιότιμοι κύριοι βουλευτές, εξετάζουμε ένα θέμα εξαιρετικά σημαντικό. Ό, τι έχετε να πείτε στο Συμβούλιο θα το πείτε με τις κατάλληλες διαδικασίες, και αυτό μπορεί να το πράξει ο καθένας. Δεν πρόκειται όμως να αλλάξουμε την κατεύθυνση αυτής της συζήτησης για να υπεισέλθουμε σε ένα ζήτημα το οποίο, όσο σημαντικό και αν είναι, είναι ένα ζήτημα δευτερεύον σε σχέση με την παρούσα συζήτηση.
<P>
Το λόγο έχει ο κ. Happart, πρώτος υπογράψας της πρότασης μομφής.

<SPEAKER ID=114 LANGUAGE="FR" NAME="Happart">
Κύριε Πρόεδρε, δανειζόμαστε τα λόγια μιας δήλωσης του Τσώρτσιλ την οποίαν είχε κάνει πριν τον πόλεμο: »Εχετε να επιλέξετε μεταξύ ατιμίας και πολέμου». Κύριε Santer, έχετε να επιλέξετε μεταξύ ατιμίας και παραίτησης και δεν είναι ποτέ αργά. Είναι όμως καιρός.
<P>
Στο όνομα του θεσμού που εκπροσωπούμε, στο όνομα της ιδέας της δημοκρατίας που αποδίδω στην Ευρώπη που οικοδομούμε, θα σας ζητήσω να πάψετε να μας εξευτελίζετε, προσπαθώντας να δικαιολογήσετε το αδικαιολόγητο. Αντιλαμβάνεστε ότι χτίζετε την Ευρώπη χωρίς τον πολίτη, χτίζετε την Ευρώπη για το χρήμα, ενάντια στον πολίτη; Καταπνίγετε στη γέννησή της την Ευρώπη των παιδιών μας και όλα αυτά γιατί αρνείστε να αναλάβετε τις ευθύνες σας, την πολιτική ευθύνη -και είναι σημαντική- του φακέλου του ΣΕΒ.
<P>
Με αυτή τη στάση, κλονίζετε ακόμα περισσότερο την εμπιστοσύνη του πολίτη. Θα έπρεπε να είστε, κύριε Santer, το όπλο που θα πυροδοτήσει μια αληθινή Ευρώπη φτιαγμένη για τους πολίτες και για το μέλλον. Αντίθετα, διαπιστώνετε όπως όλοι, διαβάζοντας την έκθεση -τί λέω, το κατηγορητήριο- του κ. Medina Ortega κατά των υπηρεσιών της Επιτροπής, κατά των δυσλειτουργιών της Επιτροπής και των διαδοχικών βρετανικών κυβερνήσεων, ότι η ευθύνη απαιτεί ριζική και άμεση επιβολή κύρωσης, δηλαδή την παραίτηση της Επιτροπής σας.
<P>
Θα με αντικρούσετε -και έχω συνηθίσει- λέγοντας μου ότι δεν είναι η κατάλληλη στιγμή, ότι υπάρχουν άλλα πράγματα που πρέπει να γίνουν και ότι πρέπει να δώσουμε στην Επιτροπή μια ευκαιρία αποκατάστασης. Κύριε Santer, διαφωνώ με αυτά τα επιχειρήματα, γιατί οι πράξεις και τα σοβαρά λάθη της Επιτροπής σε αυτόν τον φάκελο αξίζουν κυρώσεως. Επιβάλλεται η ύπαρξη πολιτικής ευθύνης! Βέβαια, θα πρέπει εξίσου να προσφύγουμε στις απαραίτητες διοικητικές διατάξεις απέναντι στους υπαλήλους οι οποίοι, υπό της δικής σας αρμοδιότητας, υπό της αρμοδιότητας του συνόλου της Επιτροπής, προέβησαν σε πράξεις οι οποίες εξέθεσαν σε σοβαρό κίνδυνο εκατοντάδες ή μάλλον εκατομύρια ανθρώπινες ζωές.
<P>
Ζούμε σε μια εποχή -είναι φαίνεται σημάδι των καιρών- όπου πρέπει να κάνουμε οικονομίες. Πρέπει να είμαστε αποδοτικοί, πρέπει να είμαστε ανταγωνιστικοί, αλλά σε σχέση με ποιον, σε σχέση με τί; Μα βέβαια, σε σχέση με τα ανεξέλεγκτα κέρδη του μονεταρισμού και της δημοσιονομίας. Επιτρέποντας σε ορισμένες επιχειρήσεις, κυρίως βρετανικές, να εξαπατήσουν και να μειώσουν έτσι το κόστος παραγωγής του βοδινού κρέατος, δημιουργήσαμε μια κατάσταση η οποία σήμερα, δέκα χρόνια μετά, στοιχίζει πολλές, πάρα πολλές ανθρώπινες ζωές και δισεκατομύρια ECU στην Κοινότητα.
<P>
Κύριε Santer, η τρόπος με τον οποίον η Επιτροπή, η δική σας Επιτροπή, μεταχειρίζεται το Ευρωπαϊκό Κοινοβούλιο, είναι απρεπής. Πράγματι, την ίδια στιγμή που έμπαινε σε ενέργεια η επιτροπή έρευνας -πόσο χρήσιμη και διαφωτιστική αποδείχτηκε με την έκθεση Ortega- δεχόσασταν την ανεξέλεγκτη εισαγωγή καλαμποκιού transgenique. Η Επιτροπή σας βρίσκεται σε διαδικασία αποδοχής της παραγωγής και διάδοσης στην ευρωπαϊκή αγορά νέων φαρμακευτικών προϊόντων, για την αθωότητα των οποίων δεν είμαστε καθόλου σίγουροι, βραχυπρόθεσμα και μεσοπρόθεσμα.
<P>
Σταματείστε πια να μας λέτε ότι πρέπει να επιλέξουμε μεταξύ τεχνολογικής εξέλιξης, ανάπτυξης, εκσυγχρονισμού και μιας στασιμότητας που θα είχε σαν συνέπεια την οπισθοχώρηση των ευρωπαϊκών κοινωνιών μας. Σε τί χρησιμεύει να είμαστε σύγχρονοι, να κερδίζουμε χρήματα, αν αυτό γίνεται σε βάρος της ανθρώπινης υγείας ή του μέλλοντος του περιβάλλοντος στο οποίο θα ζήσουν τα παιδιά μας και τα εγγόνια μας;
<P>
Κύριε Santer, δεν ξέρω αν είστε πατέρας ή παππούς -κάτι που σας το εύχομαι- αλλά σας ζητώ να αναλογιστείτε, πέρα από συμφέροντα καθαρά εμπορικά, τί πλανήτη ετοιμάζουμε για να κληροδοτήσουμε στα παιδιά μας. Δεν νομίζετε ότι ήρθε ο καιρός να φανούμε γενναίοι, να τολμήσουμε να κάνουμε στροφή 180ο , έτσι ώστε να δώσουμε τα πρωτεία στον άνθρωπο και στο μέλλον του και όχι σε ορισμένα οικονομικά και νομισματικά συμφέροντα;
<P>
Οσον αφορά την έρευνα, αν είχε ληφθεί κάποια απόφαση για τη χρηματοδότησή της από την κοινότητα και για τον προσανατολισμό της προς το γενικό καλό, παρά προς την αύξηση του κέρδους, οι πολίτες της Ευρώπης και του πλανήτη θα σας ήταν αιώνια ευγνώμονες.
<P>
Κύριε Santer, ξέρω ότι για σας, πολύ περισσότερο απ' ό, τι για τους παρατηρητές ή άλλους εταίρους, η επιλογή που σας ζητώ, του να αποχωρήσετε, είναι δύσκολη.
<P>
Οι συνάδελφοι του Ευρωπαϊκού Κοινοβουλίου θα κληθούν αύριο να αποφασίσουν επί μιας πρότασης ψηφίσματος η οποία προέκυψε από την έκθεση της επιτροπής έρευνας. Αν η πρόταση αυτή είναι σαφής και διασφαλίζει το μέλλον, θα την υπερψηφίσω γιατί θα αποτελέσει την συγγραφή υποχρεώσεων, τη βάση της κυβερνητικής δήλωσης της Επιτροπής που θα σας διαδεχθεί.
<P>
Την Πέμπτη, θα ζητήσω σε καθεμία και καθένα από τους συναδέλφους μου στο Ευρωπαϊκό Κοινοβούλιο να φανταστεί, πέρα από κομματικούς διαχωρισμούς ή τα συμφέροντά τους, όποια κι αν είναι αυτά, ότι αύριο, σε ένα χρόνο, σε πέντε χρόνια, σε δέκα χρόνια ίσως, η κόρη τους ή ο γιος τους πλήττεται από αυτή τη φοβερή ασθένεια που ονομάζουμε Κρόιτσφελντ-Γιάκομπ. Πώς θα ψήφιζαν, στην περίπτωση αυτή; Για μένα, η επιλογή έχει γίνει. Συλλέγοντας τις υπογραφές και καταθέτοντας αυτήν την πρόταση μομφής, θεωρώ ότι ανταποκρίνομαι στο ρόλο του ευρωβουλευτή και υπηρετώ το καθήκον μου. Κάποιοι ίσως μιλήσουν για δημαγωγία. Δεν είμαι δημαγωγός! Υπερασπίζομαι απλά την υγεία και το μέλλον των συμπολιτών μας. Σήμερα, πρέπει να μιλάει η συνείδηση και όχι κάποια κομματικά ή εθνικά αίτια.
<P>
Κύριε Santer, έχετε να επιλέξετε μεταξύ της ατιμίας, αν παραμείνετε, και της εντιμότητας, αν παραιτηθείτε!
<P>
Σας ζητώ για την Ευρώπη και τους πολίτες της να παραιτηθείτε. Φύγετε, έχετε ακόμα καιρό!
<P>
(Χειροκροτήματα)

<SPEAKER ID=115 LANGUAGE="EN" NAME="Santer">
Κύριε Πρόεδρε, κυρίες, κύριοι βουλευτές, κατά τη διάρκεια αυτής της συνεδρίασης θα αποφανθείτε επί της έκθεσης της εξεταστικής επιτροπής ΣΕΒ. Πρόκειται για μια έκθεση αυστηρή για όλα τα ενδιαφερόμενα μέρη, συμπεριλαμβανομένης και της Επιτροπής, στην οποία αναφέρεται ένας συγκεκριμένος αριθμός μέτρων με σκοπό την εξεύρεση λύσεων για τις ελλείψεις και τις πασιφανείς δυσλειτουργίες και τίθενται ερωτήματα σχετικά με το μέλλον. Δεν πρόκειται να επαναλάβω ενώπιόν σας το ιστορικό της υπόθεσης ΣΕΒ, ούτε θα σχολιάσω λεπτομερώς την έκθεση που κατάρτισε η επιτροπή σας υπό την καθοδήγηση του κ. Bφge και χάρη στην εις βάθος εργασία του εισηγητή κ. Medina Ortega.
<P>
Ως πρόεδρος της Ευρωπαϊκής Επιτροπής θα ήθελα εδώ να αναλάβω την ευθύνη του Σώματος και να εκφράσω τη γνώμη μου για το πως έχουν τα πράγματα. Θα επικεντρωθώ κυρίως στο ρόλο της Επιτροπής. Αυτονόητο είναι, ωστόσο, το ότι το Κοινοβούλιο αυτό δε μπορεί να αγνοήσει τη θέση που πήρε κάθε θεσμός και κυρίως τα κράτη μέλη, ο καθένας, στο πλαίσιο των αρμοδιοτήτων του, φέρει μερίδιο της ευθύνης. Δεν πρόκειται όμως να επιρρίψω σφάλματα δικά μου σε άλλους.
<P>
Η εξεταστική επιτροπή έθιξε έναν συγκεκριμένο αριθμό ερωτημάτων στα οποία θα προσπαθήσω να απαντήσω. Ευνόησε η Επιτροπή την αγορά εις βάρος της υγείας; Αν το κρίνουμε ξεκινώντας από τα τωρινά δεδομένα, η στάση που τηρήσαμε τότε μπορεί να υποβληθεί σε κριτικές. Πρέπει επίσης να αναγνωρίσουμε ότι το ερώτημα δεν ετίθετο στη σωστή του βάση: είτε στην αγορά, είτε στην υγεία. Δεν οφείλαμε να δώσουμε μεγαλύτερη προσοχή σε ορισμένες μεμονωμένες προειδοποιήσεις που αντιτίθεντο στην επιστημονική γνώμη της πλειοψηφίας σύμφωνα με την οποία κάποια συνέπεια για την ανθρώπινη υγεία ήταν ιδιαίτερα απρόβλεπτη; Εκείνη την εποχή, φυσικά. Διαπιστώνω επίσης πως ένας ορισμένος αριθμός μέτρων, τόσο σε εθνικό όσο και σε κοινοτικό επίπεδο, για την αποφυγή κάθε κινδύνου για την υγεία πάρθηκαν από το 1989-1990. Στο πλαίσιο αυτό, θα προσέθετα ότι πολλές προτάσεις της Επιτροπής με σκοπό την ενίσχυση του πυλώνα υγεία της εσωτερικής αγοράς δεν καρποφόρησαν. Δεν το θέλησαν τα Κράτη μέλη. Όσον αφορά την Επιτροπή, διαπιστώνω ότι ποτέ δεν απομακρύνθηκε απ΄τις επιστημονικές συστάσεις. Πολλές φορές προχώρησε και πιο πέρα προκειμένου ν΄αποφύγει κάθε κίνδυνο για την ανθρώπινη υγεία.
<P>
Δεύτερο ερώτημα: μήπως η Επιτροπή απέκρυψε πληροφορίες, με άλλα λόγια, παραπληροφόρησε; Δεν μπορώ να ερμηνεύσω κάποιες δηλώσεις ορισμένων, διαπιστώνω όμως πως το ζήτημα ΣΕΒ αποτέλεσε αντικείμενο δυο μεγάλων επιστημονικών διασκέψεων στις οποίες η Επιτροπή έπαιξε καταλυτικό ρόλο και των οποίων τα αποτελέσματα έγιναν ευρέως γνωστά. Η μόνιμη κτηνιατρική επιτροπή, στην οποία συγκεντρώθηκαν εκπρόσωποι των Κράτων μελών ασχολήθηκε με το πρόβλημα σε καμιά εξηνταριά συνεδριάσεις.
<P>
Όπως κι εσείς, θα επιθυμούσα να είχαν διεξαχθεί περισσότερες έρευνες και κυρίως να υπήρχαν κάποια αποτελέσματα αυτών των ερευνών. Ακόμη και σήμερα, οι επιστήμονες αντιμέτωποι με την πολυπλοκότητα της ασθένειας ΣΕΒ δεν είναι σε θέση ακόμη να μας παρέχουν κάτι το σίγουρο. Αν όμως σημειώθηκε κάποια πρόοδος, εάν σήμερα έχουμε επίγνωση των κινδύνων που συνεπάγεται η ΣΕΒ για τον άνθρωπο, είναι χάρη σε ορισμένες έρευνες που συγχρηματοδοτήθηκαν απ΄την Κοινότητα. Αυτονόητο είναι ότι υπό το φως των γνώσεων που έχουμε σήμερα, πρέπει να δώσουμε νέα διάσταση στην έρευνα. Σ΄αυτήν την κατεύθυνση, η Επιτροπή έκανε προτάσεις. Είναι ανάγκη η διαδικασία συμβιβασμού να πετύχει, στο περιθώριο του ερχόμενου Συμβουλίου «&#x02BC;έρευνα&#x02BC;&#x02BC;. Πρέπει το ερευνητικό πρόγραμμα για τις μεταδιδόμενες σπογγώδεις εγκεφαλοπάθειες να διαθέσει τα κατάλληλα χρηματοοικονομικά μέσα.
<P>
Τρίτο ερώτημα: η Επιτροπή διαχειρίστηκε σωστά ή όχι το φάκελλο; Ομολογώ ότι η λειτουργία των υπηρεσιών παρουσίασε ελλείψεις συμπεριλαμβανομένων κι εκείνων υπό την παρούσα Επιτροπή και συμφωνώντας με τον εισηγητή λυπάμαι για την έλλειψη συγκεκριμένων ελέγχων σχετικά με τη ΣΕΒ μεταξύ των ετών 1990 και 1994 όποιοι κι αν είναι οι λόγοι που επικαλέσθηκαν για το θέμα. Έκπληξη μου προκάλεσε κι ο τρόπος με τον οποίο έγινε η διαχείρηση των επιστημονικών επιτροπών: απουσία διαφάνειας, συντονισμού, έλλειψη αυστηρότητας. Είναι επιτακτική ανάγκη -η έκθεσή σας το έδειξε- να επανεξετάσουμε τόσο την οργάνωση και τη λειτουργία των υπηρεσιών όσο και το σύστημα -γενικότερα- προετοιμασίας και λήψης αποφάσεων. Η εργασία σας μας προσφέρει την ευκαιρία να το κάνουμε σε βάθος.
<P>
Τέταρτο ερώτημα: η Επιτροπή υπέκυψε στις πολιτικές πιέσεις του Ηνωμένου Βασιλείου; Οφείλω να απαντήσω ξεκάθαρα στο ερώτημα αυτό, γιατί η απόφαση αυτής της Επιτροπής να προβλεφθεί μια υποθετική άρση του εμπάργκο ζελατίνας παρουσιάστηκε υπ΄αυτό το πρίσμα. Εδώ, όπως και στην περίπτωση πολλών φακέλλων υπήρξε βέβαια πολιτικό διάβημα από μέρους μιας κυβέρνησης, κάτι που είναι απόλυτα φυσιολογικό. Ο βρετανός πρωθυπουργός, κρίνοντας την απόφασή μας για εμπάργκο αδικαιολόγητη, έκανε τα πάντα για να την αμφισβητήσει και μάλιστα ενώπιον του Δικαστηρίου. Δεν έπαψε να ζητά την άρση του εμπάργκο. Η απάντησή μου υπήρξε ευγενική, όπως όφειλε να είναι, αλλά αυστηρή δεν ήταν. Η δράση μας προήλθε απ΄την προσέγγιση την οποία πάντα ακολουθώ, να στηρίζουμε, δηλαδή, τις αποφάσεις μας στις καλύτερες επιστημονικές γνώσεις που διαθέτουμε. Η ίδια αυτή προσέγγιση βρίσκεται εξάλλου στη βάση της συμφωνίας -πλαισίου της Φλωρεντίας που υιοθετήθηκε από κοινού σε επίπεδο αρχηγών κρατών και κυβερνήσεων.
<P>
Επικρίνετε τον τρόπο με τον οποίο πραγματοποιήθηκε η επιστημονική έρευνα. Δέχομαι την κριτική αυτή όπως ανέφερα και παραπάνω. Όμως, άλλο είναι να λέμε ότι πήραμε ρίσκα για την υγεία των πολιτών προκειμένου να αρέσουμε στον κ. Major. Κάτι τέτοιο είναι ψευδές. Μέχρι σήμερα, το εμπάργκο παραμένει ολοκληρωτικό και η Επιτροπή δεν παραχώρησε καμία έγκριση εξαγωγής ζελατίνας βρετανικής προέλευσης. Με τα σημερινά επιστημονικά δεδομένα δεν είναι έτοιμη να το κάνει.
<P>
Τελευταίο ερώτημα: η Επιτροπή κωλυσιέργησε απέναντι στις εργασίες της εξεταστικής επιτροπής; Κύριε Πρόεδρε, φέρω βαρέως την κατηγορία αυτή, γιατί ποτέ δεν άφησα την παραμικρή αμφιβολία της επιθυμίας μου να δω τους επιτρόπους και τις υπηρεσίες να συνεργάζονται απόλυτα κι έντιμα με την εξεταστική επιτροπή. Πώς θα μπορούσε να είναι διαφορετικά, σε ένα δημοκρατικό πολίτευμα; Διαβιβάσαμε όλα τα απαιτούμενα έγγραφα, χιλιάδες σελίδων. Ορισμένα υπομνήματα δημοσιεύθηκαν και στον τύπο προτού να λάβει γνώση τους η εξεταστική επιτροπή. Ομολογώ πως είναι λυπηρό, υπάρχει όμως πραγματικά λόγος να δημιουργούμε θέμα στην Επιτροπή με μια διαδικασία προθέσεως; Δεν αρνηθήκαμε τίποτα. Υπήρχε πρόσβαση σε όλα, ακόμη και σε άκρως εμπιστευτικά εσωτερικά έγγραφα, τα οποία ο πρόεδρος της εξεταστικής επιτροπής μπόρεσε να συμβουλευτεί επί τόπου.
<P>
Διαβάζω στην έκθεση της εξεταστικής επιτροπής πως κάνοντας αναφορά στο άρθρο 3.3 της διαθεσμικής συμφωνίας η Επιτροπή παραβιάζει το πνεύμα αυτής της συμφωνίας. Κι όμως, διαπιστώνω ότι το άρθρο 3.3 αποτελεί μέρος της διαθεσμικής συνεργασίας κι επιβάλλεται από την ίδια. Αυτό ακριβώς το άρθρο διέπει τις προσαγωγές υπαλλήλων ενώπιον της εξεταστικής επιτροπής. Προβλέπει κυρίως -και το αναφέρω- ότι: »&#x02BC;οι εν λόγω υπάλληλοι ή παράγοντες εκφράζονται εξ ονόματος και υπό τις οδηγίες της κυβέρνησης ή του φορέα στον οποίο ανήκουν&#x02BC;&#x02BC;. Μπορώ όμως να σας διαβεβαιώσω πως κανένας υπάλληλος που έχει προσαχθεί δεν έλαβε οδηγίες απ΄την Επιτροπή για τις απαντήσεις τις οποίες θα έδινε. Κρατώ στα χέρια μου επιστολή του επιτρόπου Franz Fischler, με ημερομηνία 30 Σεπτεμβρίου 1996, που απευθύνεται στο γενικό διευθυντή, κ. Legras, καθώς και στον διευθυντή κ. Mansito και αναφέρει τα εξής, σας το διαβάζω:
<P>
Εξ όσων γνωρίζω έχετε κληθεί να καταθέσετε στην Εξεταστική Επιτροπή για τη ΣΕΒ αυτή την εβδομάδα. Όπως γνωρίζετε, κατά την άποψη της Επιτροπής - και κατά τη δική μου άποψη - οι καταθέσεις υπαλλήλων της Επιτροπής επί του θέματος πρέπει να ειλικρινείς και πλήρεις και μην προσπαθούν να μειώσουν τη σημασία τυχόν σφαλμάτων της Επιτροπής κατά την υπό εξέταση περίοδο και των λόγων που υπαγόρευσαν τις ενέργειές της.
<P>
(FR) Κύριε Πρόεδρε, προτού στραφώ προς το μέλλον, θα ήθελα ν΄απαντήσω σε προφορική ερώτηση που απευθύνεται καθαρά στην εφαρμογή από μέρους της φαρμακοβιομηχανίας, μέτρων πρόληψης σχετικά με την ΣΕΒ. Ο τομέας αυτός εφαρμόζει, απ΄το 1991, πολύ αυστηρά μέτρα. Όσον αφορά την Επιτροπή, αφού φρόντισε να απαγορεύσει την εισαγωγή στην αγορά της Ένωσης καλλυντικών προϊόντων τα οποία περιέχουν ζωικούς ιστούς και παρουσιάζουν υψηλό κίνδυνο μόλυνσης, μελετά επίσης τη δυνατότητα μιας τέτοιας απαγόρευσης για τα φάρμακα. Είναι σαφές πως τα αποτελέσματα της συνεδρίασης που πραγματοποιήθηκε στον Οργανισμό φαρμάκων στο Λονδίνο θα δημοσιευθούν. Κύριε Πρόεδρε, κυρίες και κύριοι, θα ήθελα τώρα να επικεντρωθώ στα συγκεκριμένα διδάγματα που αποκομίζω από όλη αυτήν την υπόθεση και τα οποία, ελπίζω, θα ανταποκριθούν στις συστάσεις σας για το μέλλον. Τα μέτρα που θα παρθούν για το συμφέρον των πολιτών και καταναλωτών πρέπει να βελτιώνουν τις αδυναμίες που διαπιστώθηκαν στην έκθεσή σας. Οι αδυναμίες αυτές τοποθετούνται στους εξής τομείς: διοικητικής διάρθρωσης, συστημάτων επιστημονικής γνωμοδότησης, μηχανισμών λήψης αποφάσεων, τρόπων ελέγχου και νόμιμων κοινοτικών βάσεων. Η Επιτροπή θα κινηθεί προς όλες αυτές τις κατευθύνσεις, είτε άμεσα, είτε μέσω προτάσεων στις αρμόδιες αρχές. Εννοεί επίσης να θέσει πιο θεμελιώδη ερωτήματα σχετικά με τις πολιτικές προτεραιότητας της Ευρωπαϊκής Ένωσης και τη φύση της ΚΓΠ.
<P>
Η Επιτροπή έχει ήδη αρχίσει να ενεργοποιείται, λαμβάνοντας την περασμένη εβδομάδα μια πρώτη σειρά μέτρων. Μια ομάδα επιτρόπων για την υγιεινή διατροφή των ανθρώπων, με προεδρεύοντα εμένα τον ίδιο, θα εξασφαλίζει εφεξής την αναγκαία πολιτική ώθηση και θα συντονίζει όλες τις δράσεις της Επιτροπής σ΄αυτούς τους τομείς. Επιπλέον, προχωρήσαμε σε βαθιά άρθρωση των υπηρεσιών που έχουν να κάνουν με την ανθρώπινη υγεία, κι αυτό σύμφωνα με τρείς αρχές. Πρώτον, το διαχωρισμό μεταξύ των νομοθετικών ευθυνών κι εκείνων που εμπίπτουν στο πεδίο της επιστημονικής γνωμοδότησης. Δεύτερον, το διαχωρισμό μεταξύ των νομοθετικών ευθυνών και των ευθυνών ελέγχου και τρίτον, την ενίσχυση της διαφάνειας και της διάδοσης λεπτομερών πληροφοριών για τη διαδικασία αποφάσεων και την εφαρμογή ελέγχου.
<P>
Από «δω και στο εξής, το σύνολο των αρμοδίων επιστημονικών επιτροπών θα υπάγονται στη δικαιοδοσία της μεταρρυθμισμένης Γενικής Διεύθυνσης XXIV, η οποία θα σχολείται επομένως και με την υγεία των καταναλωτών. Θα διοικούνται από μία επιστημονική επιτροπή πολλών γνωστικών αντικειμένων η οποία θα χρησιμεύσει ως επιτροπή διεύθυνσης. Η διατύπωση επιστημονικών γνωμοδοτήσεων και η επεξεργασία της νομοθεσίας θα είναι καθαρά διαχωρισμένες. Μια «&#x02BC;τοπική οργάνωση αξιολόγησης των κινδύνων για τη δημόσια υγεία κι ελέγχου των ειδών διατροφής&#x02BC;&#x02BC; άμεσα συνδεδεμένη με τον καινούργιο διευθυντή της ΓΔ XXIV θα επιτρέπει στην αρμόδια επίτροπο, κα. Bonino, να δρα με ταχύτητα.
<P>
Αυτονόητο είναι πως ο ρόλος αυτής δεν θα περιοριστεί στο να διαβιβάζει στους συναδέλφους γεωργίας και βιομηχανίας τις επιστημονικές γνωμοδοτήσεις θα συνεργάζεται μαζί τους για την επεξεργασία της νομοθεσίας που θα στηρίζεται σ΄αυτές τις επιστημονικές γνωμοδοτήσεις.
<P>
Ζήτησα απ΄την κ. Bonino να παρουσιάσει εντός των προσεχών εβδομάδων τις μεταρρυθμίσεις που θα ισχύσουν αμέσως μετά απ΄αυτή την διοικητική αναδιάρθρωση, η οποία αποτελεί το πρώτο, μόνο βήμα. Οι μεταρρυθμίσεις θα διαπνέονται απ΄τις ακόλουθες αρχές: αυστηρή επιλογή των καλύτερων επιστημόνων οι οποίοι θα διαθέτουν τις απαραίτητες εγγυήσεις ανεξαρτησίας ενοποίηση των έργων των ξεχωριστών επιτροπών ευρεία διάδοση των γνωμοδοτήσεων των επιστημονικών επιτροπών, μέσα απ΄ τη δημιουργία βάσης δεδομένων στην οποία θα έχει πρόσβαση το κοινό μέσω Internet συνυπολογισμός και διάδοση των ελαχίστων επιστημονικών γνωμοδοτήσεων.
<P>
Η κ. Bonino θα έρθει σε επαφή επειγόντως με το Ευρωπαϊκό Κοινοβούλιο για να θίξει σ΄εσάς όλα αυτά τα ερωτήματα προτού τελειοποιήσει αυτές τις προτάσεις.
<P>
Όσον αφορά τον έλεγχο, αποφασίσαμε, ακριβώς σ΄αυτό το σημείο, να διαχωριστεί από τις υπηρεσίες που είναι υπεύθυνες για την επεξεργασία της νομοθεσίας. Γι΄αυτόν ακριβώς το λόγο η Υπηρεσία επιθεώρησης με έδρα την Ιρλανδία θα συνδεθεί με την ΓΔ XXIV. Είμαι της γνώμης πως ένας αυτόνομος Οργανισμός, όπως τον προτείνει η Επιτροπή, είναι η καλύτερη λύση, και καλώ το Συμβούλιο να επανεξετάσει την παρούσα αρνητική στάση του.
<P>
Εν πάση περιπτώσει, οφείλω να επιμείνω σε ένα σημείο. Όποια κι αν είναι η μελλοντική διάρθρωση που θ΄αναδειχτεί, η Ένωση θα πρέπει να παρέχει τα μέσα και το απαραίτητο δυναμικό για να πραγματοποιηθεί ο κατάλληλος έλεγχος. Η Επιτροπή θα κάνει τις απαραίτητες ενέργειες σε ό, τι εμπίπτει στην αρμοδιότητά της, όμως κι εκείνη θα έχει ανάγκη ενίσχυσης απ΄τις χρηματοδοτικές αρχές, από εσάς τους ίδιους δηλαδή, όταν θα προτείνει συμπληρωματικό διορθωτικό προϋπολογισμό.
<P>
Είναι προφανές κυρίες και κύριοι πως η διοικητική αναδιάρθρωση θα έχει αντίκτυπο και στο απασχολούμενο προσωπικό. Θα γίνει νέος καταμερισμός εργασιών, θα υπάρξουν μεταβολές. Αυτή τη στιγμή, η Επιτροπή εξετάζει εις βάθος τους διαθέσιμους πόρους και θα δώσει ιδιαίτερη προσοχή στην ποιότητα των υπαλλήλων που είναι αποσπασμένοι στην ΓΔ XXIV. Στο πλαίσιο αυτό, θα ήθελα να προσθέσω πως αν τελικά θεσπιστούν κυρώσεις για τέτοιες συμπεριφορές θα εφαρμόζονται οι προβλεπόμενες από το θεσμικό πλαίσιο των δημοσίων υπαλλήλων διαδικασίες. Πάντως, θα πρέπει να αναφέρω σ΄αυτό το σημείο μια φράση από την έκθεση του κ. Mattei, βουλευτή της Γαλλικής Εθνοσυνέλευσης, μια φράση η οποία μου έκανε εντύπωση: »&#x02BC;Οι δυσλειτουργίες αποδίδονται λιγότερο στο ανθρώπινο δυναμικό παρά στο αμφιλεγόμενο σύστημα το οποίο δεν μπορεί να αναλαμβάνει όλες τις συνέπειες σε θέματα δημόσιας υγείας της ενιαίας ευρωπαϊκής αγοράς&#x02BC;&#x02BC;.
<P>
Πιστεύω πως θα πρέπει να σκεφτούμε καλά τη φράση αυτή και να δουλέψουμε πάνω σε έναν βαθύτερο προβληματισμό για πιο ριζικές μεταρρυθμίσεις, για μια πραγματική επανάσταση στον τρόπο προσέγγισης της διατροφής και της γεωργίας. Ένας βαθύτερος προβληματισμός για το μέλλον της ΚΓΠ επιβάλλεται ολοφάνερα.
<P>
Τελικά μπορούμε να βεβαιώσουμε με τη λογική ότι η ΣΕΒ αποτελεί ατυχές συμβάν που προκάλεσε η φύση; Μήπως μάλλον πρόκειται για παρενέργεια ενός μοντέλου αγροτικής παραγωγής που κινεί την παραγωγικότητα με κάθε τίμημα; Ακολουθώντας τη λογική του ελαχίστου κόστους, δίχως σεβασμό των θεμελιωδών νόμων της φύσης, δεν οδηγούμαστε, τελικά, σε κόστος πολύ μεγαλύτερο για την κοινωνία; Θα βρισκόμασταν στο σημείο που βρισκόμαστε σήμερα, αν είχαμε σεβαστεί τους κανόνες της κοινής λογικής που υπαγορεύουν πως τα μηρυκαστικά δεν είναι ούτε σαρκοφάγα, ούτε κανίβαλοι;
<P>
(Χειροκροτήματα ) Αυτό εξάλλου, με οδηγεί, κυρίες και κύριοι, να χαιρετίσω την ιδέα για μια επιστημονική διάσκεψη για τα ζωικά άλευρα που θα διοργανώσουν από κοινού η Επιτροπή και το Ευρωπαϊκό Κοινοβούλιο. Η Επιτροπή εργάζεται από τώρα πάνω σε μια μεταρρύθμιση του PAC την οποία και θα παρουσιάσει μετά το τέλος της διακυβερνητικής διάσκεψης, στο πλαίσιο του επικείμενου οικονομικού πακέτου κι ενόψει της διεύρυνσης. Η μεταρρύθμιση αυτή θ΄απορρέει απ΄την ιδέα ότι η γεωργία μας θα πρέπει να προσανατολίζεται περισσότερο προς την ποιότητα, το περιβάλλον, την καλύτερη ζωή των ζώων, την επιστροφή σε παραγωγές πιο φυσικές, και την απλοποίηση των κοινοτικών νόμων.
<P>
Κάτι τέτοιο δεν είναι αυτονόητο για καθένα από τα κράτη μέλη. Όλοι μας θα έχουμε ανάγκη ζήλου κι αποφασιστικότητας, δεν μπορούμε όμως να μείνουμε εκεί, διότι οι απαντήσεις στα ερωτήματα που προέκυψαν, και τα οποία είναι ουσιαστικά, κοινωνικά ερωτήματα, ξεπερνούν το πλαίσιο της γεωργίας. Ερχόμαστε αντιμέτωποι και θα συνεχίσουμε ολοένα και πιό πολύ με επιλογές δύσκολες που αφορούν σε νέα προϊόντα, νέες τεχνολογίες, όπως, λόγου χάρη, στον τομέα της βιοτεχνολογίας.
<P>
Τίθεμαι υπέρ της βαθμιαίας εφαρμογής μιας ουσιαστικής πολιτικής για τη διατροφή η οποία θα δίνει πρωταρχική σημασία στην προστασία και την υγεία των καταναλωτών. Στο πλαίσιο αυτό είμαι υπέρ της υποχρεωτικής και συστηματικής επικόλλησης ετικέτας και πιστεύω εξάλλου πως θα πρέπει να προβλεφθεί η δημιουργία ενός ανεξάρτητου οργανισμού που θα ανταποκρίνεται στις συγκεκριμένες ανάγκες της Κοινότητας και που θα εμπνέεται από τις θετικές πλευρές του αμερικανικού Οργανισμού Τροφίμων και Φαρμάκων. Ο σεβασμός της αρχής της επικουρικότητας απέναντι στην οποία είμαστε όλοι δεσμευμένοι δεν πρέπει να εκληφθεί ως πρόφαση για να εμποδιστεί η ανάδειξη ενός αξιόπιστου ευρωπαϊκού συστήματος προστασίας της υγιεινής, απαραίτητης απόρροιας της εσωτερικής αγοράς.
<P>
Την εποχή αυτή, παρατηρούμε όλο και πιό συχνά ότι οι μηχανισμοί λήψης αποφάσεων δεν βρίσκονται απαραίτητα στο ύψος της καταπληκτικής επιστημονικής εξέλιξης. Οι απαντήσεις στα δύσκολα αυτά ερωτήματα που περιλαμβάνουν ταυτόχρονα ηθικές, επιστημονικές, κοινωνικές και οικονομικές πλευρές, πρέπει ν΄απορρέουν απ΄όλες τις συνισταμένες της κοινωνίας. Στο πλαίσιο αυτό, προτείνω να οργανώσουμε μαζί με το Ευρωπαϊκό Κοινοβούλιο μια μεγάλη διεπιστημονική διάσκεψη με θέμα τη διατροφή και την υγεία.
<P>
Μ΄αυτή την προοπτική, πρέπει επειγόντως να παρέχουμε στην Ένωση τα απαραίτητα μέσα δράσης. Δύο κατά τη γνώμη μου είναι οι επιταγές ως προς αυτό το ζήτημα. Πρώτ΄απ΄όλα, να παρακινήσουμε το Κοινοβούλιο να συμμετάσχει περισσότερο στο μέλλον στη διαδικασία λήψης αποφάσεων. Στο πλαίσιο της παρούσας συνθήκης και σύμφωνα με τη λογική που επικράτησε στην εσωτερική αναδιάρθρωση της Επιτροπής, θα ευνοήσουμε μελλοντικά την προσφυγή στο παρόν άρθρο 100Α για τις προτάσεις που έχουν ως βασικό αντικείμενο ζητήματα κτηνιατρικής και φυτοϋγιεινής.
<P>
Όμως, θα προσπαθήσουμε κυρίως να πείσουμε τα Κράτη μέλη, στους κόλπους της διακυβερνητικής διάσκεψης, να ψηφίσουν την πρότασή μας, η οποία εξάλλου συμπίπτει με τη δική σας, να θέσουν όλες τις νομοθετικές αποφάσεις κάτω απ΄τη διαδικασία της συναπόφασης. Και περιμένω απ΄τα Κράτη μέλη να έχουν το θάρρος να εφαρμόσουν αυτή την αρχή και για την ΚΓΠ.
<P>
(Χειροκροτήματα ) Κύριε Πρόεδρε, η δεύτερη επιταγή συνίσταται στο να προσδώσουμε στην Κοινότητα ουσιαστική αρμοδιότητα σχετικά με την υγεία. Η Επιτροπή, κατέθεσε χθες στη διακυβερνητική διάσκεψη, συγκεκριμένη πρόταση του αναθεωρημένου κατ΄ουσίαν άρθρου 129. Η πρόταση αυτή προβλέπει τρεις σημαντικές βελτιώσεις: πρώτον, βελτίωση της διαδικασίας συντονισμού των πολιτικών που ακολουθούν τα κράτη μέλη δεύτερον, την πιθανότητα να προβούμε σε κοινοτικό επίπεδο στις απαραίτητες εναρμονίσεις που αφορούν την ανθρώπινη υγεία.
<P>
Πιστεύω, κύριε Πρόεδρε, κυρίες, κύριοι, ότι έφτασε η στιγμή να οικοδομήσουμε την υγεία στην Ευρώπη.
<P>
Κύριε Πρόεδρε, θα ήθελα να κλείσω με τα εξής: η κρίση της ΣΕΒ είναι μια από τις χειρότερες κρίσεις που αντιμετώπισα σε όλη τη διάρκεια της μακράς πολιτικής μου καριέρας. Ανέφερα, κατά τη διάρκεια της ακρόασής μου ενώπιον της εξεταστικής επιτροπής ότι αποτελεί, από πολλές απόψεις, για μένα κι ελπίζω και για έναν αρκετά μεγάλο αριθμό από εσάς, ένα μάθημα μετριοφροσύνης, ένα μάθημα ταπεινότητας.
<P>
Κατανοώ την ταραχή που αυτή έχει ξεσηκώσει. Διαπράχθηκαν λάθη, ακόμη κι από πλευράς της Επιτροπής. Πρέπει να το ομολογήσουμε, πρέπει όμως και να τηρούμε τις αναλογίες. Πρέπει, κυρίως, όλοι μας να πάρουμε μάθημα απ΄την κρίση αυτή και να παρουσιάσουμε μεταρρυθμίσεις που θα καταστήσουν την Ένωσή μας πιο δημοκρατική και πιο ασφαλή. Όλα τα μέλη της Επιτροπής είναι αποφασισμένα να συνεισφέρουν σ΄αυτήν για το συμφέρον της Ευρώπης, για το συμφέρον των πολιτών της.
<P>
(Χειροκροτήματα )
<SPEAKER ID=116 LANGUAGE="EN" NAME="Green">
Κύριε Πρόεδρε, η Σοσιαλιστική Ομάδα χαιρετίζει και προσυπογράφει την έκθεση και τις συστάσεις της Εξεταστικής Επιτροπής για την ΣΕΒ. Σήμερα το Ευρωπαϊκό Κοινοβούλιο αποδεικνύει ότι αντιμετωπίζουμε πολύ σοβαρά το ρόλο μας όσον αφορά την παρακολούθηση και τον έλεγχο των μη αιρετών θεσμικών οργάνων της Ευρωπαϊκής Ένωσης. Είναι η πρώτη φορά που εφαρμόζονται στην πράξη οι αρμοδιότητες που μας παραχωρεί η Συνθήκη του Μάαστριχτ για τη διερεύνηση κατηγοριών παραβίασης ή κακής διαχείρισης από μία εξεταστική επιτροπή. Η ομάδα μου επιθυμεί να συγχαρεί τους συναδέλφους μας που συμμετείχαν στην εξεταστική επιτροπή. Εργάστηκαν σκληρά για να εντοπίσουν και να αποκαλύψουν την τραγική σειρά γεγονότων που έπληξαν ανεπανόρθωτα των κλάδο βοείου κρέατος σε ολόκληρη την Ευρώπη, κατέστρεψαν τη ζωή τόσων αγροτών, αγροτικών εργατών και εργαζομένων στο συναφή κλάδο των τροφίμων και, το χειρότερο από όλα, οδήγησαν σε εκφυλιστικές ασθένειες και στο θάνατο τόσων συμπολιτών μας, ενώ έθεσαν σε κίνδυνο πολλούς άλλους.
<P>
Θα ήθελα να καταστήσω σαφές ότι πρωταρχικό μέλημα για την ομάδα μου ήταν ανέκαθεν η υγεία των πολιτών της Ευρωπαϊκής Ένωσης.
<P>
Η εργασία της εξεταστικής επιτροπής απέδειξε περίτρανα ότι υπεύθυνη για την κρίση της ΣΕΒ είναι αναμφίβολα η σημερινή βρετανική κυβέρνηση.
<P>
(Χειροκροτήματα) Η μονολιθική, τυφλή, ιδεολογική της προσήλωση στην κατάργηση των ρυθμιστικών παρεμβάσεων οδήγησε σε σειρά ολέθριων αποφάσεων που εξέθρεψαν την ανάπτυξη της ΣΕΒ.
<P>
(Χειροκροτήματα) Η ομάδα μου υποστηρίζει επί μακρόν ότι η απλή προσήλωση στην κατάργηση των ρυθμιστικών παρεμβάσεων είναι εξίσου παρωχημένη και επίνδυνη αντίληψη με την απλή προσήλωση στην ύπαρξη ρυθμιστικών παρεμβάσεων. Αυτό που χρειάζεται είναι κατάλληλες ρυθμιστικές παρεμβάσεις: οι ρυθμιστικές παρεμβάσεις για την προστασία της υγείας του κοινού και οι ρυθμιστικές παρεμβάσεις για την ασφάλεια των κατανωλωτών είναι, κατά την άποψή μας, απαραίτητες στην ενιαία αγορά.
<P>
Η τραγωδία της ΣΕΒ είναι ένα θλιβερό και δραματικό παράδειγμα των συνεπειών που προκύπτουν όταν η υγεία του κοινού και η ασφάλεια των καταναλωτών θυσιάζονται στο βωμό του επιχειρηματικού συμφέροντος και της μεγιστοποίησης των κερδών.
<P>
(Χειροκροτήματα) Η βρετανική κυβέρνηση είναι υπεύθυνη όχι μόνο για τις επιπτώσεις της ΣΕΒ στη Βρετανία, αλλά και διότι, λόγω της κακής αντιμετώπισης της κρίσης, αντί να περιορίσει τη ΣΕΒ στη Βρετανία, επέτρεψε να συνεχίσουν τα μολυσμένα τρόφιμα ζωικής προέλευσης και οι μολυσμένοι μόσχοι να διατίθενται στην αγορά και να εισέρχονται στις τροφικές αλυσίδες της υπόλοιπης Ευρώπης. Αυτό ήταν πράγματι αμέλεια του χειρίστου είδους. Είμαι βέβαιη ότι κάθε Βρετανός που σέβεται τον εαυτό του γνωρίζει ότι εάν παίζονταν παρόμοια παιχνίδια με την υγεία και την ασφάλειά του από οποιαδήποτε άλλη κυβέρνηση της Ευρωπαϊκής Ένωσης δεν θα επέδειχνε καμία επιείκεια. Τα βρετανικά λαϊκά μέσα ενημέρωσης καλά θα έκαναν να προβληματιστούν επ'αυτού πριν αναμοχλεύσουν περισσότερο την ξενοφοβία επί του θέματος.
<P>
(Χειροκροτήματα) Η διάσωση χθες το βράδυ του βρετανού Υπουργού Γεωργίας, κ. Douglas Hogg, από πρόταση άρσης εμπιστοσύνης στη Βουλή των Κοινοτήτων χάρη σε μία άθλια πολιτική συναλλαγή με το Ενωτικό Κόμμα του Ulster πραγματικά ξεπερνά κάθε φαντασία. Εάν, όπως μας διαβεβαιώνουν, τα βοοειδή της Βορείου Ιρλανδίας και ορισμένα άλλα κοπάδια στη Βρετανία δεν έχουν μολυνθεί όσο άλλα βοοειδή στη Βρετανία, γιατί δεν είχε ανακοινωθεί αυτό μήνες πριν, ώστε να προστατευθούν οι βορειοιρλανδοί αγρότες από τις καταστροφικές οικονομικές συνέπειες των τελευταίων μηνών; Γιατί η βρετανική κυβέρνηση συμφωνεί στην εφαρμογή των λεγόμενων ειδικών μέτρων μόνον όταν αντιμετωπίζει πρόταση άρσης εμπιστοσύνης στη Βουλή των Κοινοτήτων; Αυτή η κυνική, καιροσκοπική συμπεριφορά καταστρέφει την εμπιστούνη στη Βρετανία και την υπόλοιπη Ευρώπη και αποδεικνύει ότι η βρετανική κυβέρνηση δεν τηρεί στην κορυφή των προτεραιοτήτων της την υγεία και την ασφάλεια των καταναλωτών - για να μην αναφερθούμε στην κοινή οικονομική λογική.
<P>
Ο κ. Douglas Hogg, ο δύσμοιρος Υπουργός Γεωργίας, αρνήθηκε να προσέλθει και να καταθέσει στην εξεταστική επιτροπή, παρά το γεγονός ότι όλες οι κυβερνήσεις της Ένωσης -συμπεριλαμβανομένης της βρετανικής κυβέρνησης- δεσμεύθηκαν ότι θα στηρίξουν το έργο της εξεταστικής επιτροπής του Κοινοβουλίου. Χθες το βράδυ στη Βουλή των Κοινοτήτων ο κ. Hogg δήλωσε ότι η κατάθεσή του ενώπιόν μας θα σήμαινε παραίτηση από την εθνική βρετανική κυριαρχία. Είναι από εκείνους που υποστηρίζουν ότι η εθνική κυριαρχία σε μία δημοκρατία περιορίζεται στο Κοινοβούλιο. Εγώ είμαι από εκείνους που πιστεύουν ότι η εθνική κυριαρχία βρίσκεται στα χέρια του λαού.
<P>
(Χειροκροτήματα) Ωστόσο, το Συμβούλιο δεν μπορεί να κρυφθεί από τα πυρά της κριτικής στο εν λόγω θέμα. Υπέκυψε στην πίεση της βρετανικής κυβέρνησης. Απονεύρωσε τις προτάσεις της Επιτροπής στο Συμβούλιο Γεωργίας και γενικά χρησιμοποίησε τη λέσχη της ελίτ του Συμβουλίου για να προστατεύσει εθνικά συμφέροντα και όχι τα συμφέροντα του λαού της Ένωσης. Ενισχύσει την άποψη της ομάδας μου ότι το Συμβούλιο, όταν ενεργεί ως συλλογικό σώμα, κρύβεται πίσω από τη δημοκρατική νομιμότητα των μελών του και δρα στο σύνολό του κρυφίως και κατά τρόπο απαράδεκτο.
<P>
Απευθυνόμενη στον Πρόεδρο της Επιτροπής, θα ήθελα να πω ότι η καταστροφή αυτή εγκυμονείτο από καιρό. Η Ευρωπαϊκή Επιτροπή φέρει ευθύνη: είχε λάβει την προειδοποίηση ότι οι δομές της και ο τρόπος λήψης αποφάσεων στον τομέα της ασφάλειας των ειδών διατροφής και της δημόσιας υγείας πάσχουν σοβαρά. Ήδη από το 1989 στην έκθεση Raftery το Κοινοβούλιο δήλωνε: »Εάν επιθυμούμε μία γνήσια ενιαία αγορά για τα τρόφιμα, τότε πρέπει να συστήσουμε έναν γνήσιο, ανεξάρτητο, ισχυρό και ανοιχτό κανονιστικό φορέα που θα θέτει τα συμφέρονται των καταναλωτών επάνω από τα συμφέροντα των παραγωγών, των μεταποιητών, των διανομέων και του επισιτιστικού κλάδου».
<P>
Επιπλέον, στην έκθεσή μου του Μαρτίου 1992 σχετικά με τη μεταρρύθμιση της Επιστημονικής Επιτροπής Τροφίμων, το Κοινοβούλιο δήλωνε: »Η διαδικασία δημιουργίας μίας ικανοποιητικής επιστημονικής βάσης για θέματα σχετικά με την ασφάλεια των τροφίμων θα κριθεί από τους ευρωπαίους καταναλωτές ανάλογα με το βαθμό ανεξαρτησίας, διαφάνειας και αποτελεσματικότητάς της». Στην έκθεση αυτή το Κοινοβούλιο ζητούσε τη δημιουργία μίας αυτοτελούς μονάδας στην Ευρωπαϊκή Επιτροπή αρμόδιας για τα τρόφιμα, η οποία θα λειτουργούσε υπό την αιγίδα της υπηρεσίας που είναι υπεύθυνη για την πολιτική για τους καταναλωτές, μία κοινή πολιτική στον τομέα των τροφίμων, μία ανεξάρτητη επιστημονική επιτροπή για τα είδη διατροφής, κατάλληλη εκπροσώπηση των καταναλωτών στην επιτροπή αυτή, διαφάνεια στο διορισμό των μελών της επιτροπής και δέουσα συνεκτίμηση του δημόσιου συμφέροντος στους τομείς των τροφίμων και της ασφάλειας των καταναλωτών. Τι άλλο θα μπορούσε να κάνει το Κοινοβούλιο για να καταδείξει ότι ο τρόπος λήψης αποφάσεων στο θέμα της ασφάλειας των τροφίμων χρειάζεται αναμόρφωση; Η αλληλουχία χαοτικής λήψης αποφάσεων, ανευθυνότητας και τάσης προς υπεκφυγή που επέδειξε η Επιτροπή και οι αξιωματούχοι της σε όλη τη διάρκεια του θέματος της ΣΕΒ έπληξε την Επιτροπή και την άφησε εκτεθειμένη στην κριτική. Έτσι, δυστυχώς, χρειάστηκε μία κρίση αυτού του μεγέθους για να δημιουργηθούν οι προϋποθέσεις για την αλλαγή.
<P>
Κατά τα λεγόμενα του Προέδρου της Επιτροπής, θα πραγματοποιηθούν αλλαγές, δήλωση την οποία χαιρετίζουμε. Δεν μας αρκούν όμως οι υποσχέσεις. Για το λόγο αυτόν είμαστε αποφασισμένοι να ολοκληρώσουμε αυτή τη συζήτηση με τη δέσμευση ότι θα παρακολουθήσουμε στενά σε ποιες ενέργειες θα προβεί η Επιτροπή για να εκπληρώσει τις υποσχέσεις που έδωσε σήμερα ο Πρόεδρός της. Εάν οι μεταρρυθμίσεις δεν είναι γνήσιες, εάν δεν είναι οι ενδεδειγμένες ή εάν δεν πραγματοποιηθούν αρκετά γρήγορα ώστε να ικανοποιηθούν οι συστάσεις της εξεταστικής επιτροπής, η ομάδα μου θα συνταχθεί με άλλες ομάδες για την υποβολή πρότασης μομφής κατά της Επιτροπής σε εύθετο χρόνο πριν ή κατά τη διάρκεια του Νοεμβρίου του τρέχοντος έτους.
<P>
Τέλος, η ομάδα μου δεν θα στηρίξει την πρόταση μομφής κατά της Επιτροπής που θα τεθεί σε ψηφοφορία σήμερα στο Κοινοβούλιο. Πιστεύουμε ότι δεν αποτελεί αποτελεσματική στρατηγική η ψήφιση πρότασης μομφής κατά της Επιτροπής, προτού της δοθεί η ευκαιρία να βάλει σε τάξη τα του οίκου της. Αυτό που μας ενδιαφέρει είναι μία σοβαρή προσπάθεια μεταρρύθμισης προς όφελος της δημόσιας υγείας. Επιπλέον, πιστεύουμε ότι η ψήφιση πρότασης μομφής κατά το παρόν στάδιο θα οδηγούσε απλώς σε θεσμική κρίση που θα διαρκούσε επί μήνες και δεν θα προσέφερε τίποτε στην υπόθεση της προάσπισης της δημόσιας υγείας και της προστασίας των καταναλωτών σε ευρωπαϊκό επίπεδο.
<P>
(Χειροκροτήματα) Ορισμένοι πιστεύουν ότι η δημοσιότητα και το χάος που θα συνόδευε την αποπομπή της Επιτροπής θα συνέβαλλε κατά κάποιον τρόπο στην εξυγίανση του συστήματος. Η ομάδα μου δεν είναι αυτής της άποψης. Το γεγονός ότι ο Πρόεδρος της Επιτροπής προσήλθε σήμερα στο Κοινοβούλιο για να παρουσιάσει μία δέσμη μεταρρυθμίσεων που, αν πραγματοποιηθούν, θα συμβάλουν στην εξυγίανση του συστήματος, αποτελεί δικαίωση για όσους εργάστηκαν σκληρά στην εξεταστική επιτροπή και δείχνει τα αποτελέσματα που μπορεί να επιτύχει το Κοινοβούλιο, εάν ασκήσει με σοβαρότητα τις εξουσίες που διαθέτει.
<P>
Η εξεταστική επιτροπή εντόπισε τα κακώς κείμενα και τις μεταρρυθμίσεις που είναι απαραίτητες για να πάψουν να υφίστανται. Τώρα η πολιτική ευθύνη του Κοινοβουλίου είναι να φροντίσει για την πραγματοποίηση αυτών των μεταρρυθμίσεων, το οποίο και θα πράξουμε.
<P>
(Ζωηρά χειροκροτήματα)
<SPEAKER ID=117 LANGUAGE="NL" NAME="Martens">
Κατ'αρχάς θα ήθελα να συγχαρώ τον Πρόεδρο της Εξεταστικής Επιτροπής, κ. Bφge, τον εισηγητή, κ. Medina, και όλα τα μέλη. Η πολιτική μας ομάδα θα εγκρίνει τα συμπέρασματα της έκθεσης. Εντύπωση προκαλεί η περιγραφή της κακοδιαχείρισης στο απώγειο της κρίσης των τρελών αγελάδων. Ήταν η περίοδος 1990-1994. Το 1990 είχε ήδη αποδειχθεί επιστημονικά ότι ο ιός μπορούσε να μεταδοθεί από ένα ζώο σε ένα άλλο. Η διαπίστωση αυτή θα πρέπει να είχε οδηγήσει σε επιτάχυνση των επιστημονικών μελετών. Από το 1990 και μετά το αποτέλεσμα των μελετών ήταν πενιχρό. Μεταξύ 1990 και 1994 σταμάτησαν στο Ηνωμένο Βασίλειο οι κτηνιατρικές επιθεωρήσεις για την BSE. Σύμφωνα με την έκθεση Medina, η τότε Επιτροπή επιχείρησε να αποκρύψει την αλήθεια και να καταστήσει υπεύθυνο το Κοινοβούλιο για την παύση των ελέγχων, ενώ η απόφαση αυτή ελήφθη από την ίδια την Επιτροπή, η οποία υπέκυψε σε βρετανικές πιέσεις. Την ίδια περίοδο, η αντίστοιχη κοινοτική νομοθεσία είχε ακινητοποιηθεί με μία εξαίρεση που ήταν ο κανονισμός για τα έμβρυα.
<P>
Μεταξύ 1990 και 1994 και αρχίζω από το έκτακτο Συμβούλιο της 6ης και 7ης Ιουνίου 1990 σχετικά με την πρώτη κρίση της BSE, δηλαδή σε περίοδο 4 χρόνων, το θέμα αυτό δεν συζητήθηκε ούτε μία φορά στο Συμβούλιο. Δεν πρέπει να λησμονείται ότι την περίοδο αυτή 75 % των περιπτώσεων που εμφανίστηκε η ασθένεια διαπιστώθηκαν στο Ηνωμένο Βασίλειο. Η Γαλλία και η Γερμανία μελετούσαν τα μέσα του '90 την επιβολή περιορισμού των εισαγωγών βρετανικού βόειου κρέατος, αλλά ο Επίτροπος MacSharry απειλούσε να προσφύγει στο Δικαστήριο της Ευρωπαϊκής Ένωσης. Σύμφωνα με την έκθεση Medina, υπάρχουν γραπτές αποδείξεις ότι η τότε Επιτροπή εφήρμοζε μια πολιτική παραπληροφόρησης, όχι μόνο έναντι της κοινής γνώμης, αλλά και έναντι των κοινοτικών οργάνων. Είναι αλήθεια ότι αν διακοπεί η ροή πληροφοριών και η Επιτροπή δεν εκτελεί τα καθήκοντά της και δεν προτείνει νομοθετικά μέτρα, ακινητοποιείται και το Συμβούλιο. Σύμφωνα με την έκθεση Medina, την κύρια ευθύνη για την κρίση της BSE φέρει η κυβέρνηση του Ηνωμένου Βασιλείου. Στην έκθεση διαπιστώνεται έξι φορές ότι οι διαδοχικές κυβερνήσεις παραβίασαν το άρθρο 5 της Συνθήκης και αρνήθηκαν να τηρήσουν τους κανόνες της πιστής και διαφανούς συνεργασίας. Γνωρίζετε ότι το άρθρο 5 της Συνθήκης αφορά την εφαρμογή των κοινοτικών διατάξεων. Όμως, το Συμβούλιο είναι συνυπεύθυνο για την παθητικότητα και τις καθυστερήσεις που εμφανίστηκαν στην καταπολέμηση της επιδημίας στο Ηνωμένο Βασίλειο, τις λανθασμένες αποφάσεις και τον κακό συντονισμό της προσπάθειας για την προστασία της δημόσιας υγείας καθώς και για την παραπληροφόρηση του κοινού.
<P>
Σύμφωνα με την έκθεση της Εξεταστικής Επιτροπής, είναι αναμφισβήτητο ότι η προηγούμενη Επιτροπή, την περίοδο 1990-1994, την εποχή της κακής διαχείρισης που εμφανίστηκε στο απώγειο της κρίσης της BSE, υπέκυψε σε σοβαρά λάθη και αβλεψίες και ότι την πολιτική ευθύνη της κατάστασης φέρουν οι Επίτροποι MacSharry και Steichen.
<P>
(Χειροκροτήματα) Πιστεύουμε ότι ο Επίτροπος Fischler πρέπει να εκμεταλλευθεί τη συζήτηση που διεξάγεται για να δώσει μία απάντηση για τα δύο σφάλματα τα οποία του καταλογίζονται στην έκθεση Medina. Όπως όμως αποφάσισε η Εξεταστική Επιτροπή, οι πολιτικές επιπτώσεις συνίστανται στην αναγκαιότητα λήψης διαρθρωτικών, πολιτικών και προσωπικών αποφάσεων προκειμένου να διορθωθούν οι σοβαρές παραλήψεις και τα λάθη του παρελθόντος. Αυτή είναι, σύμφωνα με την έκθεση Medina, η ευθύνη που φέρει σήμερα η Ευρωπαϊκή Επιτροπή, δεδομένου ότι οι επιδιώξεις της Εξεταστικής Επιτροπής εξυπηρετούνται καλύτερα κατ'αυτό τον τρόπο παρά με την αλλαγή της σύνθεσης της Επιτροπής. Συνεπώς, η πολιτική μας ομάδα θα ήθελε να εκφράσει την εμπιστοσύνη της προς την Ευρωπαϊκή Επιτροπή όσον αφορά την υλοποίηση αυτών των μεταρρυθμίσεων. Η Επιτροπή πρέπει να ενεργήσει επειγόντως για να αποκαταστήσει την αξιοπιστία της Ευρωπαϊκής Ένωσης δίνοντας προτεραιότητα στη δημόσια υγεία και στην προστασία των καταναλωτών πάνω από τα καθαρά οικονομικά συμφέροντα.
<P>
Συνάδελφοι, ποιος ήταν αυτός ο δρ. Faust που, ενάντια σε μία παράδοση αιώνων, σκέφθηκε να ταΐσει τα ζώα με αλεύρι από κρέας και οστά; Πώς μπόρεσε κανείς να επιτρέψει τους πειραματισμούς με την τροφή των θηλαζόντων ζώων; Είναι απόλυτα διαπιστωμένο ότι η Επιτροπή διαθέτει μία σαφή νομική βάση να αναλάβει δράση για την άσκηση των καθηκόντων της, στο χώρο της δημόσιας υγείας, με βάση το άρθρο 129 και στο χώρο της προτασίας των καταναλωτών, με βάση το άρθρο 129 Α. Εδώ εντοπίζεται και μία σημαντική αποστολή για τη Διακυβερνητική Διάσκεψη. Η Επιτροπή πρέπει παρά πολύ σύντομα να υποβάλει προτάσεις για τη δημιουργία μίας ανεξάρτητης επιτροπής «προστασίας της δημόσιας υγείας». Πρέπει να προωθηθεί η καθιέρωση του δικαιώματος συναπόφασης σε γεωργικά θέματα. Πρέπει να απαγορευθεί γενικώς η τροφή των μηρυκαστικών με αλεύρι από οστά και κρέας καθώς και με υπολείμματα αρρώστων ζώων.
<P>
Κύριε Πρόεδρε της Επιτροπής, πρέπει να ληφθούν πειθαρχικά μέτρα κατά υπαλλήλων οι οποίοι δεν ασκούν τα καθήκοντά τους με τον ενδεδειγμένο τρόπο. Οι υπεύθυνοι πρέπει να τιμωρηθούν για τα λάθη τους. Οι πολίτες της Ένωσης δεν πρόκειται να δείξουν κατανόηση σε περίπτωση μη επιβολής κυρώσεων. Όλα αυτά έχουν ως αποτέλεσμα να είμαστε αντίθετοι προς την πρόταση μομφής. Επιβεβαιώνουμε ότι έχουμε εμπιστοσύνη στην Επιτροπή για την υλοποίηση των μεταρρυθμίσεων αυτών, ωστόσο, σε περίπτωση που αυτό δεν συμβεί εντός εύλογου χρονικού διαστήματος και οπωσδήποτε μέχρι το Νοέμβριο του τρέχοντος έτους, θα υποχρεωθούμε να άρουμε την εμπιστοσύνη μας προς την Επιτροπή.
<P>
Κύριε Πρόεδρε της Επιτροπής, έχουμε διεξάγει από κοινού τις διαπραγματεύσεις του Μάαστριχτ για τη νέα Συνθήκη της Ευρωπαϊκής Ένωσης. Τότε είχαμε διαπιστώσει ήδη ατέλειες. Αποδεχθήκαμε ένα συμβιβασμό τον οποίο θέλαμε να βελτιώσουμε στην προσεχή Διακυβερνητική Διάσκεψη. Σήμερα έχουμε φθάσει σε μία κατάσταση που πολλοί από τους συμπολίτες μας έχουν χάσει την εμπιστοσύνη τους σ'αυτά που κάνουμε σε ευρωπαϊκό επίπεδο. Τα κοινωνικά προβλήματα, τα προβλήματα που αντιμετωπίζουν οι πολίτες όταν πλήττονται από ανεργία και δεν διακρίνουν καμία μελλοντική προοπτική για τα παιδιά τους; τα προβλήματα που αντιμετωπίζουν όταν πλήττονται από τη διεθνή εγκληματικότητα, τη μαφία, τα ναρκωτικά; τα προβλήματα που αντιμετώπισαν και που εξέθεσαν σε κίνδυνο την υγεία τους, όλα αυτά πρέπει να οδηγήσουν αυτούς που φέρουν την ευθύνη στην Ευρωπαϊκή Ένωση για την κατάρτιση μίας νέας Συνθήκης στο συμπέρασμα ότι, όσο σημαντικό και αν είναι αυτό, δεν πρέπει να αλλάξουν μόνο οι διαδικασίες λήψης αποφάσεων, αλλά πρέπει να καταβληθεί μία προσπάθεια διείσδυσης στην καρδιά των προβλημάτων, στο επίκεντρο των κοινωνικών προβλημάτων που αντιμετωπίζουν εκατομμύρια συμπολιτών μας, στους φόβους που αντιμετωπίζουν. Πρέπει να δοθεί μία απάντηση σχετικά με το τι πράττουμε για την κατάσταση αυτή. Ελπίζω ότι αυτή η τραγωδία έχει επιφέρει τη συνείδηση αυτή σε εκείνους που θα αναλάβουν την ευθύνη να προσδώσουν και πάλι στην Ευρωπαϊκή Ένωση ένα ελπιδοφόρο και ανθρώπινο πρόσωπο.
<P>
(Χειροκροτήματα)
<SPEAKER ID=118 LANGUAGE="FR" NAME="Pasty">
Κύριε Πρόεδρε, αγαπητοί συνάδελφοι, επιθυμώ να εκφράσω κι εγώ με τη σειρά μου, εξ ονόματος της ομάδας Ένωση για την Ευρώπη, τα θερμά μου συγχαρητήρια στον εισηγητή της εξεταστικής επιτροπής για τη ΣΕΒ, κ. Medina Ortega, στον πρόεδρό της κ. Boge και σε όλα τα μέλη αυτής της επιτροπής για την εξαιρετικής ποιότητας εργασία τους, παρά τα πολυάριθμα κι απαράδεκτα εμπόδια που δυσχέραναν την ολοκλήρωση της αποστολής τους.
<P>
Η έκθεση που παρουσιάστηκε ενώπιόν μας σήμερα είναι τεκμηριωμένη, ακριβής κι αντικειμενική και δε στέκεται στη διαπίστωση των σοβαρών δυσλειτουργιών των ευρωπαϊκών θεσμών, αλλά προσπαθεί, κατά τρόπο ιδιαίτερα υπεύθυνο, να προτείνει λύσεις θεραπείας αποφεύγοντας έτσι τη συνέχιση απαράδεκτων σφαλμάτων. Θα πω μάλιστα, ότι τα μέλη της εξεταστικής επιτροπής έπραξαν ακόμη περισσότερα. Έχοντας ακούσει τον πρόεδρο, κ. Santer, έχω την αίσθηση πως επιτέλεσαν ένα θαύμα: η Επιτροπή είχε τυφλωθεί και ξαφνικά αρχίζει και βλέπει καθαρά το τί συμβαίνει στις υπηρεσίες της.
<P>
Δεν απομένει παρά η συντριπτική διαπίστωση της εξεταστικής επιτροπής για τη λειτουργία των ευρωπαϊκών θεσμών στο σύνολό τους. Το ξεσκέπασμα τέτοιων δυσλειτουργιών δικαιολογεί την έλλειψη εμπιστοσύνης που διαπιστώνεται σήμερα απέναντι στους ευρωπαϊκούς θεσμούς εκ μέρους των συμπολιτών μας. Η πλήρης και αποφασιστική απουσία διαφάνειας στη διαχείριση των ευρωπαϊκών υποθέσεων δεν επιτρέπει πλέον στα όργανα δημοκρατικού ελέγχου, όπως ο θεσμός του κοινοβουλίου ή ο τύπος να ασκούν την αποστολή τους καθημερινά.
<P>
Η αδιαφάνεια που είναι συνέπεια αυτής της έλλειψης διαφάνειας, επιτρέπει, αντίθετα, την επικράτηση εθνικών ή ιδιωτικών συμφερόντων επάνω στο κοινοτικό και γενικό συμφέρον. Τα συμφέροντα αυτά έχουν τελικά, κυριολεκτικά εγκατασταθεί σε ορισμένες υπηρεσίες της Επιτροπής, ή ακόμη και σ΄αυτές τις απίθανες συμβουλευτικές, επιστημονικές επιτροπές μεταβλητού σχήματος σύμφωνα με τα προσωπικά τους συμφέροντα που υπερασπίζονται εκεί.
<P>
Ακόμη σημαντικότερο, η διαπίστωση της εξεταστικής επιτροπής αφήνει να διαφανεί μια ουσιαστική αδιαφορία των πολιτικών οργάνων όπως η Επιτροπή και κατά κάποιο τρόπο το Συμβούλιο απέναντι στις ευθύνες τους. Ως προς το Συμβούλιο, πρόκειται για αντιπροσωπείες αρχών που έχουν παραχωρηθεί defacto στις επιτροπές διαχείρισης, οι οποίες δεν έχουν καμιά πολιτική νομιμότητα κι ως προς την Επιτροπή, έχει να κάνει με την αδυναμία της ν΄αντισταθεί στις πολιτικές πιέσεις ορισμένων Κρατών μελών.
<P>
Κατά συνέπεια, κανείς κτηνιατρικός έλεγχος δεν πραγματοποιήθηκε απ΄την Επιτροπή μεταξύ των ετών 1990 και 1994 επάνω στα μέτρα που πάρθηκαν απ΄το Ηνωμένο Βασίλειο κατά της επιζωοτίας της ΣΕΒ, με μοναδικό λόγο το ότι κάτι τέτοιο θα δυσαρεστούσε τις αρχές της χώρας αυτής.
<P>
Τέλος, το πόρισμα αφήνει να διαφανεί ότι στην εφαρμογή των κοινοτικών πολιτικών υπάρχουν γκρίζες ζώνες όπου η αρμοδιότητα δράσης δεν ορίζεται σωστά. Πράγμα που τέλος οδηγεί κάθε θεσμό να μεταβιβάζει την ευθύνη δράσης σε κάποιον άλλο θεσμό, ή στα Κράτη μέλη, με τελική συνέπεια την απόλυτη ανεπάρκεια των θεσμών.
<P>
Εάν επιθυμούμε να αποκαταστήσουμε την εμπιστοσύνη των ευρωπαίων πολιτών στους θεσμούς της Ένωσης, επείγει ν΄αντιδράσουμε. Και θα πρέπει να το κάνουμε τιμωρώντας πολιτικά, με άμεση ψηφοφορία μομφής την παρούσα Επιτροπή -που φέρει φυσικά μερίδιο της ευθύνης για τις διαπιστωμένες δυσλειτουργίες, πολύ μικρότερο όμως απ΄τις βρετανικές αρχές, ή την προηγούμενη Επιτροπή, της οποίας θα επιθυμούσαμε ο πρόεδρος να είχε γίνει κατανοητός απ΄την εξεταστική επιτροπή.
<P>
(Χειροκροτήματα ) Προσωπικά πιστεύω πως αν επιθυμούμε να είμαστε αποτελεσματικοί πρέπει να υποχρεώσουμε την παρούσα Επιτροπή να λάβει κατεπειγόντως τα μέτρα που πρότεινε η εξεταστική επιτροπή τα οποία είναι αρμοδιότητά της. Πρόκειται πάνω απ΄όλα για την αποκατάσταση της διαφάνειας στη διαμόρφωση των αποφάσεων, πράγμα που αποτελεί θεμέλιο κάθε δημοκρατικής δραστηριότητας. Αν η Επιτροπή δεν το κάνει εντός μιας λογικής χρονικής προθεσμίας, τότε θα πρέπει -και χωρίς ευαισθησία- να την επικρίνουμε. Πρέπει να σκεφτούμε τις προτάσεις αναδιάρθρωσης των υπηρεσιών και τις διαδικασίες γνωμοδότησης και επιθεώρησης που παρουσιάζονται από τον πρόεδρο Santer ως ένδειξη καλής θέλησης η οποία θα πρέπει να επιβεβαιωθεί.
<P>
Επιπλέον, μου φαίνεται ότι η έκθεση της εξεταστικής επιτροπής θα έπρεπε να διαβιβαστεί στη διακυβερνητική διάσκεψη ώστε οι αντιπρόσωποι των Κρατών μελών να εξάγουν όλα τα συμπεράσματα που αφορούν στη διάρθρωση και λειτουργία των ευρωπαϊκών θεσμών.
<P>
Δεν θα άρμοζε, σε τομείς τόσο ευαίσθητους όπως η δημόσια υγεία και -μεθαύριο- η ασφάλεια των ατόμων, να αποφασιζόταν η κοινοτικοποίηση του τρίτου πυλώνα, να διευκρινιστεί δίχως την παραμικρή αμφιβολία το ποιός κάνει τί, ώστε να καταργηθούν οι γκρίζες ζώνες που χρησιμεύουν ως άλλοθι για να μην δραστηριοποιούμαστε όταν επιβάλλεται;
<P>
Είναι λογικό να μεταβιβάζουμε αρμοδιότητες χωρίς να εξασφαλίζουμε προηγουμένως πως οι αρμόδιοι αυτών των μεταβιβάσεων είναι σε θέση να τις αναλάβουν; Μπορούμε να εγγυηθούμε ότι μια Επιτροπή με τριάντα μέλη, με προοπτική τις μελλοντικές διευρύνσεις, θα είναι σε θέση να λειτουργεί σύμφωνα με τις αρχές της συλλογικότητας και της ανεξαρτησίας απέναντι στα Κράτη μέλη που έχουν υπογράψει τη Συνθήκη;
<P>
Οι απαντήσεις στα ερωτήματα αυτά είναι που θα κρίνουν τις κυβερνήσεις των Κρατών μελών τα οποία στο προσεχές μέλλον θα έρθουν αντιμέτωπα με τις εθνικές εκλογές και τους ευρωβουλευτές που θα είναι υποψήφιοι στις εκλογές του 1999.
<P>
Ας μάθουμε να χρησιμοποιούμε προς όφελός μας, αγαπητοί μου συνάδελφοι, τους μήνες που έρχονται για να δώσουμε θετικές απαντήσεις στην αγωνία των συμπολιτών μας, της οποίας η κρίση της ΣΕΒ αποτελεί τρομερή απόδειξη.
<P>
(Χειροκροτήματα )
<SPEAKER ID=119 LANGUAGE="DA" NAME="Kofoed">
Κυρία Πρόεδρε, η έκθεση της εξεταστικής επιτροπής έχει τώρα υποβληθεί και πρέπει να δούμε ποιές συνέπειες θα έχει. Ακούσαμε ήδη την άποψη του Προέδρου της Επιτροπής κ. Santer, στην οποία θα επανέλθω.
<P>
Το 1986 η ασθένεια ΣΕΒ ήταν τελείως άγνωστη. Κανένας δεν ήξερε πολλά γι' αυτήν, αλλά επικρατούσε η άποψη ότι ήταν παρόμοια με την τρεμώδη νόσο των προβάτων και ότι, κατά συνέπεια, δεν ήταν μεταδοτική και δεν μπορούσε να μεταδοθεί στους ανθρώπους. Αυτό πιστευόταν αρχικά. Όμως, στις 20 Μαρτίου 1996 η βρετανική κυβέρνηση παραδέχτηκε ότι δεν μπορεί να αποκλειστεί το ενδεχόμενο μετάδοσης της νόσου στους ανθρώπους. Ταυτόχρονα είχε εμφανιστεί ένα νέο είδος της ασθένειας Creutzfeldt Jakob, που έπλητε κυρίως άτομα νεαρής ηλικίας. Οι πληροφορίες αυτές δημιούργησαν πανικό στους καταναλωτές και η αγορά βοείου κρέατος κατέρρευσε. Είναι σαφές ότι οι καταναλωτές άρχισαν να ανησυχούν ιδιαίτερα, εφόσον η ασθένεια αυτή, εάν ήταν δυνατόν να μεταδοθεί, εκδηλωνόταν μετά από 3-7 χρόνια. Η διαχείριση του θέματος από την Επιτροπή ήταν διστακτική και το Κοινοβούλιο δεν ήταν ικανοποιημένο. Για το λόγο αυτό, επελέγη η προσωρινή λύση της σύστασης μιας εξεταστικής επιτροπής για να διαπιστωθεί κατά πόσο η νέα αυτή επιτροπή θα μπορούσε να χρησιμοποιηθεί, σύμφωνα με τη Συνθήκη, για να διασαφηνίσει τα προβλήματα που θεωρούνταν στην Επιτροπή ως άλυτα.
<P>
Εξ ονόματος της Ομάδας των Φιλελευθέρων θα ήθελα να αναφέρω ότι η επιτροπή έφερε σε πέρας το καθήκον της. Ασκησε δριμύτατη, αλλά δικαιολογημένη, κριτική στην Επιτροπή, για την οποία μπορεί κανείς να διαβάσει περισσότερα στην έκθεση. Ασκησε επίσης έντονη κριτική κατά της βρετανικής κυβέρνησης. Είναι τελείως ακατανόητο το γεγονός ότι η βρετανική κυβέρνηση, που στην αρχή έλαβε σωστές αποφάσεις, άφησε να περάσουν 5 χρόνια έως ότου να τις εφαρμόσει. Αυτός είναι ο λόγος για τον οποίο η ασθένεια ΣΕΒ έλαβε τις διαστάσεις που γνωρίζουμε και μεταδόθηκε στη Γαλλία, την Ελβετία και την Πορτογαλία. Δεν είμαστε όμως εμείς που πρέπει να ανατρέψουμε τη βρετανική κυβέρνηση, πρέπει να το κάνουν άλλοι.
<P>
Εξακολουθεί να τίθεται το ερώτημα του τρόπου προστασίας των καταναλωτών. Μπορώ να αναφέρω ότι η πρότασή μας για διαχωρισμό του ελέγχου από τους καταναλωτές και του κτηνιατρικού ελέγχου είναι μια σωστή λύση. Ωστόσο, θα ήθελα να επισημάνω ότι δεν είναι τόσο εύκολο να εφαρμοστεί, επειδή το θέμα αφορά άμεσα την αρχή της επικουρικότητας και τα εθνικά κράτη συνηθίζουν να την υπερασπίζουν σθεναρά. Ωστόσο, τάσσομαι υπέρ της σύστασης ενός υπερεθνικού οργάνου που να είναι σε θέση να ελέγχει τις εθνικές αρχές και να τις καθοδηγεί σχετικά με τα προβλήματα.
<P>
Τέλος, υπάρχει το θέμα της εμπιστοσύνης και της μη εμπιστοσύνης. Το Κοινοβούλιο έχει δείξει ότι είναι σε θέση να ελέγχει την Επιτροπή. Έχει επίσης το δικαίωμα να απαλλάξει την Επιτροπή των καθηκόντων της, εάν κρίνει ότι δεν ενεργεί σωστά. Οι εργασίες της επιτροπής δείχνουν ότι υποβάλαμε στην Επιτροπή ορισμένες προτάσεις, τις οποίες υποθέτουμε ότι θα εξετάσει και θα προωθήσει βάσει των αρχών που προτείναμε. Διαπιστώνουμε τώρα ότι η Επιτροπή είναι πρόθυμη να προχωρήσει περισσότερο από όσο νομίζαμε. Θα φανεί πριν από το φθινόπωρο πόσο μακριά μπορεί να προχωρήσει στην πράξη. Διαφορετικά, διαθέτουμε το «όπλο» του άρθρου 144, σύμφωνα με το οποίο μπορούμε να υποβάλλουμε πρόταση μομφής οποτεδήποτε μετά τις θερινές διακοπές, εάν η Επιτροπή δεν ανταποκριθεί στις προτάσεις και τις επιθυμίες που έχουμε διατυπώσει. Επισημαίνω λοιπόν ότι το Κοινοβούλιο έχει ουσιαστικές εξουσίες, τις οποίες χρησιμοποιεί, αλλά πρέπει να τις χρησιμοποιεί συνετά. Δεν πρέπει να γίνεται κατάχρηση της μεγάλης εξουσίας που διαθέτουμε. Πρέπει να την χρησιμοποιούμε με σύνεση και νομίζω ότι αυτό θα γίνει το φθινόπωρο, σε περίπτωση που η Επιτροπή δεν εκπληρώσει τις υποσχέσεις της.

<SPEAKER ID=120 LANGUAGE="ES" NAME="Puerta">
Κυρία Πρόεδρε, οι βουλευτές της Ομάδας μας προσυπογράψαμε την πρόταση μομφής αφού λάβαμε γνώση των συμπερασμάτων της Εξεταστικής Επιτροπής. Μπορώ όμως να σας διαβεβαιώσω, κυρία Πρόεδρε, -και διαβεβαιώ και την ίδια την Ευρωπαϊκή Επιτροπή- ότι δεν υπήρξε κανένα a priori σχετικά με αυτήν την πρόταση μομφής. Η έκθεση Medina καθιστά σαφείς τις σοβαρές πολιτικές και διοικητικές ευθύνες οι οποίες βαρύνουν κατ' αρχήν τη βρετανική Κυβέρνηση, με την ανοχή του Συμβουλίου, αλλά και την Ευρωπαϊκή Επιτροπή, τόσο επί Ντελόρ, όσο και κατά την παρούσα Προεδρία του κ. Σαντέρ.
<P>
Η έκθεση δεν αφήνει περιθώρια αμφιβολίας. Η διαχείριση της Ευρωπαϊκής Επιτροπής υπήρξε καταστροφική κατά τη διευθέτηση του σοβαρού προβλήματος των «τρελών αγελάδων», που μεταβλήθηκε σε μια κρίση με ανυπολόγιστες υγειονομικές, κοινωνικές και οικονομικές συνέπειες. Η Ευρωπαϊκή Επιτροπή καθίσταται υπεύθυνη διότι απέδωσε μεγαλύτερη σημασία σε οικονομικά και πολιτικά συμφέροντα παρά στη διαφύλαξη της υγείας των ατόμων και στην προστασία τους ως καταναλωτών. Η προηγούμενη Επιτροπή δεν διασφάλισε τους κτηνιατρικούς ελέγχους, και είναι ευρέως γνωστό ότι δεν έφερε σε πέρας τις κατάλληλες επιθεωρήσεις στο Ηνωμένο Βασίλειο από τον Μάιο του 1990 ως τον Ιούνιο του 1994.
<P>
Όσον αφορά τη σημερινή Επιτροπή, υπάρχει η απαράδεκτη άρση του αποκλεισμού στις ζελατίνες και η στάση απόκρυψης της αλήθειας ή της μεταφοράς στο Ευρωπαϊκό Κοινοβούλιο της δικής της ευθύνης όταν αποφασίστηκε η διεξαγωγή έρευνας. Είναι ιδιαίτερα σοβαρό ότι η κακή διαχείριση της Ευρωπαϊκής Επιτροπής επέτρεψε κάποιες επιπτώσεις επί της ανθρώπινης υγείας, επί της κτηνοτροφίας και επί του κοινοτικού προϋπολογισμού οι οποίες, κατά ένα μεγάλο μέρος, δεν μπορούν πλέον να εξαλειφθούν.
<P>
Για όλους αυτούς τους λόγους, εκπληρώνουμε την πολύ επίπονη υποχρέωση να υποβάλουμε πρόταση μομφής. Το Ευρωπαϊκό Κοινοβούλιο οφείλει να εκπληρώνει το καθήκον του και να ασκεί τις αρμοδιότητες ελέγχου που του παρέχει η Συνθήκη. Τη βρετανική Κυβέρνηση την ελέγχει η Βουλή των Κοινοτήτων. Η Ευρωπαϊκή Επιτροπή είναι υπόλογη ενώπιον αυτού του Κοινοβουλίου, σχετικά με το οποίο έχουμε ζητήσει τόσες φορές να αυξηθούν οι αρμοδιότητές του, ενώ δεν καταφέρνουμε να ασκούμε αυτές που ήδη διαθέτουμε.
<P>
Από τα συμπεράσματα της Εξεταστικής Επιτροπής συνάγεται η επιτακτική ανάγκη της πρότασης μομφής, με την οποία ζητούνται ευθύνες για ό, τι δεν έγινε και για ό, τι κακώς έγινε επί επτά έτη διαχείρισης, σύμφωνα με τις αρχές της συνέχειας και του χαρακτήρα Σώματος της Ευρωπαϊκής Επιτροπής, αν και οι ενέργειες των διαδοχικών αρμόδιων για τη Γεωργία Επιτρόπων είναι ειδικές και σοβαρότερες.
<P>
Σήμερα, πρέπει να επικρίνουμε πολιτικώς γεγονότα που συνέβησαν στο παρελθόν, στο πρόσφατο παρελθόν, πριν προβούμε σε συστάσεις για το μέλλον ή υποδεχθούμε τόσο ευνοϊκά την ομιλία του κ. Σαντέρ, η οποία φάνηκε μάλλον σαν μια αισιόδοξη ομιλία ανάληψης καθηκόντων.
<P>
Σεβόμενοι μεν τις καλές προθέσεις εκείνων που αναμιγνύουν παρελθόν και μέλλον στα ψηφίσματά τους και ανακοινώνουν πιθανές προτάσεις μομφής σε μερικούς μήνες από τώρα -λέγεται το Νοέμβριο- διαφωνούμε πλήρως με τη μέθοδό τους, που δεν ανταποκρίνεται στη βασική υποχρέωση ελέγχου του Ευρωπαϊκού Κοινοβουλίου και στην προτεραιότητα μιας πρότασης μομφής χωρίς όρους και χωρίς παρεμβάσεις.
<P>
Στη δημοκρατία αποφασίζουν οι πλειοψηφίες, αλλά οι μειοψηφίες μπορεί επίσης να έχουν δίκιο. Σήμερα, το δίκιο μας δεν βασίζεται μόνο σε σωστές κοινοβουλευτικές διαδικασίες ούτε στις απαράβατες υποχρεώσεις αυτού του Κοινοβουλίου. Κυρία Πρόεδρε, το δίκιο μας πρέπει να βασίζεται, πάνω από συγκυριακά κίνητρα και κομματικές πειθαρχίες, στη θέση μας ως βουλευτών ή, και αυτό σημαίνει το ίδιο, ως εκπροσώπων και υπερασπιστών της υγείας και των συμφερόντων των Ευρωπαίων πολιτών που μας εξέλεξαν.
<P>
Θα ήθελα να ολοκληρώσω με μια κλασική φράση: »Φίλοι του Πλάτωνος, αλλά περισσότερο φίλοι της αλήθειας». Το Ευρωπαϊκό Κοινοβούλιο πρέπει να είναι φίλος της Επιτροπής, αλλά περισσότερο φίλος της αλήθειας και των Ευρωπαίων πολιτών.

<SPEAKER ID=121 LANGUAGE="DE" NAME="Graefe zu Baringdorf">
Κυρία Πρόεδρε, κυρίες και κύριοι, αγαπητοί κυρίες και κύριοι συνάδελφοι, η Eξεταστική Eπιτροπή έκανε τη δουλειά της. Θα ήθελα να ευχαριστήσω σαφώς τον πρόεδρό της Reiner Bφge και τον εισηγητή κ. Medina για την καλή δουλειά που έκαναν. Στην Eξεταστική Eπιτροπή το κλίμα ήταν πολύ καλό. Δουλέψαμε με όλες μας τις δυνάμεις για να φέρουμε στο φως την αλήθεια, κι αυτό εκφράζει η έκθεση που υποβάλαμε.
<P>
Όταν αρχίσαμε τη δουλειά, μείναμε άφωνοι σχεδόν, μπροστά σ' αυτό που αντιμετωπίσαμε. Kύριε Σαντέρ, λέτε ότι δεν μπορούσε κανείς να γνωρίζει τότε, πόσο επικίνδυνη ήταν η ασθένεια της ΣEB. Aν δεν το γνώριζε, τότε δε θα 'πρεπε να πάρει μέτρα, αλλά να πει: Δε γνωρίζω ή εκτιμώ το θέμα διαφορετικά. Kάτι τέτοιο, όμως, δεν έγινε. Πήρε μέτρα; μόνο που τα μέτρα αυτά δεν εφαρμόσθηκαν. Περιφρόνησε την απαγόρευση χορήγησης ζωικών αλεύρων στα ζώα.
<P>
Tι συνέβη; Mέχρι το 1995, χορηγούνταν ζωικά άλευρα στα ζώα. Θα πρέπει να υποθέσει κανείς ότι όλες οι τρελές αγελάδες ξαναεισήλθαν στο κύκλωμα «ζωοτροφές-εκτροφή ζώων». 700.000, ένα εκατομμύριο, ενάμισι εκατομμύριο - δε γνωρίζουμε - ζώα ύποπτα για ΣEB εισήλθαν στην ανθρώπινη διατροφή. Mας είπε κάποιος: Δεν είχαμε τη δύναμη να κάνουμε ελέγχους.
<P>
Tελικά αποδείχθηκε ότι μεταξύ 1990 και 1994 διενεργήθηκαν 37 επιθεωρήσεις στη Mεγάλη Bρετανία; μόνο που η ΣEB είχε διαγραφεί από τον κατάλογο των ελέγχων. Aυτό σημαίνει ότι στη Mεγάλη Bρετανία γινόταν έλεγχος της ποιότητας του κρέατος, αλλά όχι πια για ΣEB. Kάποιος, προφανώς στην Eπιτροπή, από απροσεξία έχασε συνειδητά μια εξεταστική έκθεση του 1990, που αποκαλύπτει τις σκανδαλώδεις καταστάσεις στα σφαγεία της Mεγάλης Bρετανίας; αυτή δεν έφθασε στην πολιτική ηγεσία. Mέχρι σήμερα δεν μπορέσαμε να βρούμε πού κόλλησε.
<P>
Προσπάθησαν να δυσφημίσουν επιστήμονες, να γελοιοποιήσουν ψηφίσματα μειοψηφιών και να χρησιμοποιήσουν τον ΠOE. Δεν χρειάζεται να τα απαριθμήσω όλα αναλυτικά. Γνωρίζετε τη έκθεση της Eξεταστικής Eπιτροπής; είναι απίστευτο, οπωσδήποτε. Όλα αυτά δικαιολογούν μια πρόταση δυσπιστίας κατά της Eπιτροπής.
<P>
Όταν λοιπόν λέμε ότι δε θέλουμε να κάνουμε αυτή την πρόταση δυσπιστίας τώρα, αυτό κύριε Σαντέρ έχει κάποια σχέση με το ότι γνωρίζουμε πως είστε μάστορας στις εξαγγελίες. Eκφωνήσατε σήμερα μια λαμπρή ομιλία και είναι κάπως δύσκολο, ύστερα απ' αυτή την ομιλία, να σας στείλουμε στο σπίτι σας. Ωστόσο, το μήνυμα το ακούμε καλά, μονάχα που μας λείπει η πίστη. Δε θέλουμε λόγια; θέλουμε έργα. Γι' αυτό και η αντιπαράθεση στην Eξεταστική Eπιτροπή, γι' αυτή την πρόταση δυσπιστίας, ήταν κάπως μακρά και έντονη. Πρότεινα, μετά, την πρόταση δυσπιστίας με αναστολή.
<P>
Yποθέταμε πως θα λέγατε σήμερα το εξής: Aυτό δε μας ενδιαφέρει. Oπότε θα υποβάλαμε τώρα την πρόταση δυσπιστίας; οι ψήφοι υπάρχουν. Έχουμε συγκεντρώσει ήδη το απαραίτητο ένα δέκατο των υπογραφών. Γνωρίζαμε πολύ καλά ότι θα τα εξαγγέλνατε όλα αυτά. Λοιπόν, σας δίνουμε ένα χρόνο αναστολή και μετά θα δούμε ποιο από τα αιτήματα αυτά θα έχει εκπληρωθεί. Σήμερα τα διαπραγματευθήκατε, και θα πρέπει να πω πως μένω έκπληκτος από την πειστικότητα αλλά και την αποφασιστικότητα με την οποία εξαγγέλλετε μεταρρυθμίσεις. Aν γίνουν, τότε δε θα υπάρξει η πρόταση δυσπιστίας το Δεκέμβριο; είναι σαφές. Aν δε γίνουν, τότε θα προχωρήσουμε σ' αυτή την ψηφοφορία για την πρόταση δυσπιστίας.
<P>
Kύριε Σαντέρ, μην αυταπατάστε. Δεν μπορείτε, όπως στο παρελθόν, να παίρνετε μόνο τα καλά από το Kοινοβούλιο, να κάνετε αυτό που σας αρέσει, κι αυτό που δε σας αρέσει να το βάζετε στο αρχείο. Tο Kοινοβούλιό μας, μ' αυτή την Eξεταστική Eπιτροπή, απόκτησε καινούρια αυτοπεποίθηση. Mετά τη ΣEB, τίποτε στην Eυρώπη δεν είναι όπως ήταν. Θα μιλάμε κι εμείς σε θέματα υγείας, θα μιλάμε σε θέματα διατροφής, καθώς και σε θέματα γεωργίας. Δεν θα επιτρέψουμε πλέον, μια αλαζονεία της διοίκησης, που εξακολουθεί ακόμη να υπάρχει και της οποίας εσείς τώρα προΐστασθε πολιτικά, η παρούσα Eπιτροπή δηλαδή, να νομίζει ότι δε χρειάζεται να λαμβάνει καθόλου υπόψη τις προτάσεις και τις πρωτοβουλίες του Eυρωπαϊκού Kοινοβουλίου. Aν είχαν εφαρμοστεί οι προτάσεις του Eυρωπαϊκού Kοινοβουλίου και την εποχή της κορύφωσης του θέματος των τρελών αγελάδων είχαμε το δικαίωμα της συναπόφασης, τότε δε θα είχαμε την κρίση αυτή σ' αυτές τις διαστάσεις. Kατά πάσαν πιθανότητα, δε θα έπρεπε να έλθουμε σε τέτοια αντιπαράθεση με τις συνέπειες που, ενδεχομένως, να προκύψουν.
<P>
Γι' αυτό και λέω το εξής: Tο κύριο θέμα είναι να εκμεταλλευτούμε την κρίση αυτή για να προχωρήσουμε προς τα εμπρός, για να δώσουμε στο Kοινοβούλιο τα δικαιώματα που χρειάζεται ώστε να διενεργεί το νομοθετικό έλεγχο της διοίκησης και να ωθεί την Eπιτροπή προς το σωστό δρόμο. Kύριε Σαντέρ, είμαι ιδιαίτερα ευγνώμων που είπατε ότι θα πρέπει, κατά βάσιν, να προχωρήσουμε σε μια αλλαγή της αγροτικής πολιτικής. Aυτά ήταν ανέκαθεν τα αιτήματά μας. Aν ακολουθήσουμε αυτό το δρόμο, τότε δε θα ζήσουμε άλλη κρίση, αλλά θα κάνουμε καλό στους κατοίκους της Eυρώπης, θα κάνουμε το καθήκον μας και θα αναλάβουμε τις πολιτικές μας ευθύνες.

<SPEAKER ID=122 LANGUAGE="FR" NAME="Lalumiθre">
Κυρία Πρόεδρε, κύριε Πρόεδρε της Επιτροπής, μόλις το Κοινοβούλιό μας, παρά τις σθεναρές αντιστάσεις, διόρισε εξεταστική για την υπόθεση επιτροπή, δεν πίστευα πως τα γεγονότα που θ΄αποκαλύπτονταν θα ήταν τόσο σοβαρά. Η τελική έκθεση, που συνιστά έργο εξαιρετικό, είναι συντριπτική. Και παρατηρώ πως τα λόγια που ειπώθηκαν στην αρχή αυτού του απογεύματος είναι υπερβολικά αυστηρά.
<P>
Τί μπορούμε να κάνουμε λοιπόν; Τα λόγια δεν πρέπει να συνοδεύονται κι από πράξεις; Τί μπορεί να αποφασίσει το Κοινοβούλιο υπ΄αυτές τις συνθήκες που αφορούν την ανθρώπινη υγεία και οι οποίες δείχνουν σε τί ανωμαλίες μπορεί να καταλήξει ένα οικονομικό σύστημα το οποίο ευνοεί το κέρδος εις βάρος κάθε άλλης αξίας; Επιπλέον, ίσως αντιδρώ έντονα σ΄αυτές τις ανωμαλίες, επειδή κατά το διάστημα που υπηρέτησα υπουργός Κατανάλωσης της χώρας μου, μεταξύ των ετών 1981 και 1984, η θητεία μου σημαδεύτηκε από ανάλογες τραγωδίες με τις σημερινές, μικρότερης όμως σοβαρότητας.
<P>
Θα επιθυμούσαμε να τιμωρήσουμε τους κύριους υπεύθυνους, οι οποίοι είναι -όπως αποδεικνύει η έκθεσητο Συμβούλιο κι ορισμένες κυβερνήσεις στις πρώτες θέσεις των οποίων συγκαταλέγεται κι η βρετανική κυβέρνηση. Όμως, η συνθήκη δεν μας δίνει δυστυχώς κανένα μέσο επιβολής τιμωρίας σε κυβερνήσεις Κρατών μελών. Δεν έχουμε περαιτέρω αρμοδιότητα για να κινήσουμε αστικές ή ποινικές αγωγές κατά των πιθανολογούμενων ενόχων. Μονάχα τα θύματα ή οι οικογένειές τους μπορούν να το κάνουν.
<P>
Όμως διαθέτουμε ένα πολιτικό μέσο, την πρόταση μομφής κατά της Επιτροπής, από τη στιγμή που η έκθεση καταδεικνύει πως ακόμη κι αυτή η ίδια έχει διαπράξει σοβαρά λάθη. Το πανίσχυρο και θεαματικό αυτό όπλο προκαλεί φόβο. Μπορούμε επομένως να στραφούμε προς μια πρόταση μομφής υπό όρους ή με αναστολή. Βέβαια, εγκρίνω τις συστάσεις που το Κοινοβούλιο ετοιμάζεται να διατυπώσει για να βελτιώσει τη λειτουργία της Επιτροπής. Επιτρέψτε μου όμως να πω πως η διατύπωση της πρότασης υπό όρους δεν αποτελεί τη χρυσή τομή. Από τη μια, διότι το Ευρωπαϊκό Κοινοβούλιο θα προωθήσει τις συστάσεις του μέχρι του σημείου να αναμιγνύεται στις αρμοδιότητες της Επιτροπής αφήνοντας να πλανάται η βαριά απειλή της μομφής. Κι από την άλλη, διότι μπορούμε να φοβούμαστε ότι πολλοί οπαδοί αυτής της λύσης φροντίζουν, στην πραγματικότητα, να μην ψηφίζουν ποτέ υπέρ της μομφής. Επιπλέον, η μομφή υπό όρους αφορά μονάχα τη μελλοντική συμπεριφορά της Επιτροπής και όχι τα παρελθόντα γεγονότα. Κι όμως, η έκθεση φωτίζει καθαρά τα λάθη του παρελθόντος, συμπεριλαμβανομένης και της αναμφισβήτητης κακής οργάνωσης των υπηρεσιών. Εξάλλου, οι μεταρρυθμίσεις για τις οποίες εσείς ο ίδιος εισηγηθήκατε, Κύριε Πρόεδρε της Επιτροπής, και οι οποίες κατευθύνονται προς τη σωστή κατεύθυνση, προς όφελος του αρμόδιου για την κατανάλωση επιτρόπου, δείχνουν καθαρά, εν αντιθέσει, σε ποιό σημείο ακριβώς υπήρχε καλή οργάνωση των ελέγχων. Η έκθεση καταδεικνύει επίσης το σάλο που προκλήθηκε στους κόλπους της Επιτροπής απ΄αυτήν την κουλτούρα, απ΄αυτές τις ιδέες που έχουν ως αρχή τους την παραγωγικότητα και οι οποίες στηρίζονται στη μια και μόνη αγορά, βάζοντας στο περιθώριο την προστασία της υγείας των καταναλωτών.
<P>
Τελικά, κύριε Πρόεδρε της Επιτροπής, λόγω του ότι επιθυμούμε ισχυρούς Ευρωπαϊκούς θεσμούς, επιθυμούμε οι θεσμοί αυτοί να είναι πολιτικά υπεύθυνοι. Και τα δυο αυτά είναι αλληλένδετα μεταξύ τους.
<P>
Κύριε Πρόεδρε, οι ομολογίες σας, οι υποσχέσεις σας για μεταρρύθμιση, οι δεσμεύσεις σας, δεν αρκούν. Εκείνο που χρειάζεται είναι μια πιό ισχυρή πολιτική πράξη για να εξορκίσουμε τα λάθη του παρελθόντος. Για εμάς, η Επιτροπή δεν αποτελεί όργανο τόσο εύθραυστο που κινδυνεύει να σπάσει σε μια πολιτική κρίση. Αντίθετα, γνωρίζουμε πως η δύναμη, η πίστη στην κοινή γνώμη, η εμπιστοσύνη είναι στοιχεία πολύ πιο σημαντικά απ΄όσο ο θεσμός αναγνωρίζει τα λάθη του και αναλαμβάνει απόλυτα τις ευθύνες του, συμπεριλαμβανομένων κι εκείνων της προηγούμενης περιόδου κατά την οποία ανέλαβε καθήκοντα η νέα ομάδα. Φυσικά, η ανάγκη αυτή ανάληψης ευθυνών ισχύει και για το Κοινοβούλιό μας, το οποίο θα έπρεπε, στην υπόθεση αυτή, να υπερψηφίσει τη μομφή, πράγμα που αν δεν εφαρμόσει, θα φανεί πως αντιφάσκει.

<SPEAKER ID=123 LANGUAGE="EN" NAME="Nicholson">
Κυρία Πρόεδρε, αρχικά δεν πίστευα σε καμία περίπτωση ότι χρειάζεται να συσταθεί μία εξεταστική επιτροπή. Δυστυχώς, από όσα άκουσα σήμερα αποδείχθηκε το αντίθετο. Ακουσα τη συζήτηση και οι χειρότεροι φόβοι μου επιβεβαιώθηκαν.
<P>
Κανείς δεν μένει αλώβητος από το πρόβλημα που συζητούμε, ούτε η κυβέρηση του Ηνωμένου Βασιλείου και ασφαλώς ούτε ο κ. Hogg - δεν θα τον υπερασπιζόμουν σε καμία περίπτωση -, αλλά ούτε και η Επιτροπή ή το Συμβούλιο. Ασφαλώς και διαπράχθηκαν σφάλματα. Πρέπει να διδαχθούμε από αυτά και να φροντίσουμε να μην συμβούν ποτέ ξανά. Δεν βοηθούμε κανέναν - και ασφαλώς όχι τους καταναλωτές ή τους αγρότες - υποδαυλίζοντας περαιτέρω την κατάσταση και προβαίνοντας σε εξωφρενικές δηλώσεις που δεν μπορούν να αποδειχθούν και αποσκοπούν απλώς στην προβολή τους από τον τύπο.
<P>
Το πλεονέκτημα της ύστερης γνώσης είναι κάτι καταπληκτικό. Μπορούμε όλοι σήμερα να κάνουμε τους ειδικούς επί παντός και να μην σφάλλουμε σε τίποτα. Συμφωνώ με τον πρόεδρο της επιτροπής ότι η ΣΕΒ πρέπει να τελειώσει μια για πάντα. Η ΣΕΒ πρέπει να εκριζωθεί, αλλά αυτό θα χρειαστεί χρόνο. Πρόσφατα παρουσιάστηκαν κρούσματα σε άλλες χώρες.
<P>
Θα ήθελα να επισημάνω ένα ζήτημα στον κ. Santer, διότι μας δήλωσε σήμερα -και πιστεύω ότι είναι σημαντική αυτή η δήλωση- ότι επιθυμεί καλύτερο περιβάλλον και υψηλότερες προδιαγραφές όσον αφορά τον έλεγχο των τροφίμων. Συμφωνώ με όλα αυτά, αλλά μπορεί να διασφαλίσει ότι τα τρόφιμα που εισάγονται στην Ευρωπαϊκή Ένωση θα πληρούν τις ίδιες υψηλές προδιαγραφές; Θα διασφαλίσει επίσης ότι οι αγρότες της Ευρωπαϊκής Ένωσης δεν θα έχουν δεμένα τα χέρια τους, τη στιγμή που οι αγρότες σε άλλα μέρη μπορούν να παράγουν προϊόντα που δεν επιτρέπεται σε εμάς να τα παράγουμε κατά τον ίδιο τρόπο; Εάν επιθυμούμε υψηλές προδιαγραφές πρέπει να διασφαλίσουμε ότι θα ισχύουν παγκοσμίως και έναντι των πάντων.
<P>
Ήταν επίσης ατυχής η ενέργεια της κ. Green που θέλησε να κομματικοποιήσει την πολύ σημαντική αυτή συζήτηση. Χαίρομαι που αναγνώρισε την ύπαρξη υψηλών προδιαγραφών στη Βόρειο Ιρλανδία. Χαίρομαι για τη δήλωσή της ότι οι αγρότες αντιμετωπίστηκαν άδικα, διότι δεν έπρεπε κατ'αρχάς να τους επιβληθεί η απαγόρευση. Δεν έχω καμία αμφιβολία ότι αυτό θα αναστατώσει πολύ τον Επίτροπο κ. Fischler. Δεν πρόκειται να ασκήσω μικροπολιτική, αλλά είμαι βέβαιος ότι η κ. Green δεν θα αρνηθεί το δικαίωμα σε κανένα μικρό πολιτικό κόμμα σε οποιοδήποτε μέρος του κόσμου να επιτύχει το καλύτερο για το λαό, δεν είναι έτσι κ. Green;
<P>
Θα πρότεινα επίσης στην κ. Green να εξετάσει ξανά τους αριθμούς, διότι οι αριθμοί που είδα σήμερα το πρωί δείχνουν ότι ο κ. Blair έχασε με 13 ψήφους. Υπάρχουν εννέα βουλευτές του Ενωτικού Κόμματος του Ulster στη Βουλή των Κοινοτήτων και ίσως ο κ. Blair θα έπρεπε να είχε βγάλει έξω όλους τους δικούς του ως μέλη του Εργατικού Κόμματος, εάν ήθελε να κερδίσει.
<P>
Θα ήθελα, τέλος, να θυμίσω στην κ. Green ότι ορισμένοι παλαιοί ηγέτες του κόμματός της ήταν επίσης πολύ γενναιόδωροι στο κόμμα μου όταν επεδίωξαν διαβουλεύσεις μαζί μας. Δεν έχω καμία αμφιβολία ότι, ευκαιρίας δοθείσης, θα επανέλθουν κάποτε στο μέλλον. Κυρία Πρόεδρε, σας ευχαριστώ πολύ για την υπομονή σας και θα ήθελα να καταστήσω απολύτως σαφές ότι σε καμία περίπτωση δεν θα στηρίξω την πρόταση μομφής κατά της Επιτροπής.

<SPEAKER ID=124 LANGUAGE="FR" NAME="Martinez">
 Κυρία Πρόεδρε, μετά το θάνατο 167.000 βοοειδών -πραγματική εκατόμβη- τη μόλυνση 800.000 βοοειδών που πέρασαν στις τροφικές αλυσίδες, τις πάνω από είκοσι αυτοκτονίες κτηνοτρόφων, τον θάνατο είκοσι περίπου νέων αγοριών και κοριτσιών, ο οποίος προήλθε από παράλυση του εγκεφάλου, έπειτα από έξι μήνες ερευνών και δύο ώρες συζητήσεων, εκείνο που προκύπτει είναι ο φαρισαϊσμός που ξεχειλίζει από παντού. Η μόνη ίσως εξήγηση είναι ο μεσσιανισμός που κρύβεται πίσω απ΄όλα αυτά.
<P>
Τί διαπιστώνουμε; Πρώτ΄απ΄όλα έναν φαρισαϊσμό, μια γενικευμένη υποκρισία! Με την υποκρισία της πολιτικής ευθύνης στην κορυφή γιατί εν πάσει περιπτώσει κάποιος πρέπει να έχει παράγει αυτά τα άλευρα! Δεν μπορεί να ήρθαν ουρανοκατέβατα, όπως μας έλεγε ο εκπρόσωπος της βρετανικής κυβέρνησης. Κι αυτός ο κάποιος είναι οι αδελφοί από το Mulder στη Μεγ. Βρετανία. Για το θέμα αυτό δεν κάνει κανείς καμιά κουβέντα, εκτός ίσως απ΄τον κ. Medina Ortega που λέει κάπου πως έχει αμφιβολίες. Κάποιος, ή κάποιοι εισήγαγαν τα άλευρα αυτά στη Γαλλία! Και σ΄αυτή την περίπτωση, θα μπορούσαμε να τους είχαμε ανακαλύψει από τα τελωνειακά έγγραφα. Γνωρίζαμε άλλωστε τα ονόματα: Caillot, Glon, ποτέ όμως δεν τα αναφέρουμε.
<P>
Η βρετανική κυβέρνηση άφησε απόλυτα ελεύθερη την οικονομική δραστηριότητα. Αφησε απόλυτα ελεύθερες τις εξαγωγές. Αφησε απόλυτα ελεύθερη τη μόλυνση! Και η χορήγηση των αποζημιώσεων θα γίνει με βάση την αλληλεγγύη και σε καμία περίπτωση με βάση την ευθύνη οι βρετανοί, ωσάν τις αθώες περιστερές, δεν πρόκειται να πληρώσουν, ούτε καν για τη διεθνή ευθύνη που οι ίδιοι φέρουν. Δεν μπορούν να ισχυρίζονται πως νίπτουν τας χείρας τους έχοντας πράξει τόσα για τα οποία φέρουν την ευθύνη.
<P>
Φαρισαϊσμός, όσον αφορά την πολιτική ευθύνη. Σας την παραχωρώ κύριε Santer, δεν είστε εντελώς μόνος σας. Δόξα τω Θεώ, έχετε και συνενόχους, αφού ούτε εσείς ούτε και το Συμβούλιο των υπουργών έκανε τίποτα! Και το Ευρωπαϊκό Κοινοβούλιο, τί έκανε; Ο κ. Happart είχε προειδοποιήσει, είχε κρούσει τον κώδωνα του κινδύνου με ερωτήσεις προς το Σώμα! Εγώ ο ίδιος στις 11 Σεπτεμβρίου 1990, εδώ, στον ίδιο χώρο, έλεγα στον κ. MacSharry ότι υπήρχε κίνδυνος ζωονόσου, πως η εστία μόλυνσης θα έφευγε απ΄τη Μεγ. Βρεατανία με κατεύθυνση την Ευρώπη, πως έπρεπε να ληφθούν προληπτικά μέτρα! Το Κοινοβούλιο γνώριζε. Ο κ. Vasco Garcia είχε συντάξει έκθεση, μα το Κοινοβούλιο δεν είπε τίποτα, δεν έκανε τίποτα! Από άλλης απόψεως, για έξι χρόνια, ο τύπος δεν έκανε καμία κίνηση. Το υπόμνημα Castille που δημοσίευσε η Liberation το 1996 είχε εμφανιστεί από το 1990 στο περιοδικό των καταναλωτών Que Choisir. Τελικά όμως, τί ήταν αυτό που όλοι είχαν να αποσιωπήσουν; Τί ήταν αυτό που έκρυβαν; Γιατί κ. Bonino επικράτησε οmerta όπως θα έλεγαν οι Ιταλοί;
<P>
Ε, λοιπόν, η εξήγηση είναι ο μεσσιανισμός! Στο ευρω-σκοταδιστικό δόγμα, στο δόγμα των μοναχών ευρωφεντεραλιστών, είναι όπως στους Μάρτυρες του Ιεχωβά. Οι έφηβοι πεθαίνουν από το σύνδρομο CreutzfeldtJakob, εμείς όμως κρατάμε το στόμα μας κλειστό! Το ίδιο κάναμε και τότε, απ΄το 1990 έως το 1994, γιατό ο Μεσσίας, η ενιαία αγορά, η συνθήκη του Μάαστριχτ φαινόταν στον ορίζοντα. Αν όμως η Γαλλική κοινή γνώμη γνώριζε το 1992 πως οι αγελάδες έτρωγαν πρόβατα κι ότι εκείνοι έτρωγαν μολυσμένες αγελάδες, ο πρόεδρος της Γαλλικής Δημοκρατίας θα έτρεχε να κλαψουρίσει στην προστάτιδά του, η συνθήκη του Μάαστριχτ δεν θα περνούσε ποτέ από δημοψήφισμα στις 20 Σεπτεμβρίου του 1992!
<P>
Ιδού λοιπόν τί ήταν αυτά που προστατεύαμε. Σήμερα, όμως, τί είναι αυτό που προστατεύουμε; Κύριε Martens σας άκουσα, έχετε ένα απίθανο χάρισμα, στην υπηρεσία τίνος όμως; Μας είπατε πως για μια ακόμα φορά έπρεπε να σωπάσουμε γιατί τη φορά αυτή εκείνο που διακυβεύεται είναι το ενιαίο νόμισμα. Αφήσαμε λοιπόν απόλυτα ελεύθερη τη μόλυνση εν ονόματι της ενιαίας αγοράς, εν ονόματι της συνθήκης του Μάαστριχτ και συνεχίζουμε τώρα εν ονόματι του ενιαίου νομίσματος!
<P>
Ο κ. Santer ένιψε τας χείρας του, αυτός όμως είναι που βούτηξε τα χέρια του στο αίμα των βοοειδών της Βρετανίας. Κι έφτασε σέρνοντας τα πόδια του. Μας ζήτησε με σεμνότητα συγγνώμη, εντάξει, υπάρχει όμως και η υπόθεση του γενετικά τροποποιημένου αραβοσίτου. Τότε, ξεχάσατε να νίψετε τας χείρας σας. Η συμφορά δεν ωφέλησε σε τίποτα. Συνεχίζουμε να διαπράττουμε τα ίδια σφάλματα. Η πρόταση μομφής ήταν το ελάχιστο απ΄όσα έγιναν.
<P>
Αγαπητοί μου συνάδελφοι, εκείνο που διακυβεύεται αυτή τη στιγμή είναι η αξιοπιστία, η νομιμότητα του Ευρωπαϊκού Κοινοβουλίου. Εάν δεν θέλετε να το καταλάβετε, θα προκαλέσετε εσείς οι ίδιοι, όπως όλοι οι μοναχοί, τη δική σας συμφορά.

<SPEAKER ID=125 NAME="Πρόεδρος">
Έχω λάβει οκτώ προτάσεις ψηφίσματος σύμφωνα με το άρθρο 40, παράγραφος 5 του Κανονισμού.

<SPEAKER ID=126 LANGUAGE="FR" NAME="Fayot">
Κυρία Πρόεδρε, κύριε Πρόεδρε της Επιτροπής, στις 16 Ιουλίου 1996 ο κ. Santer οδηγήθηκε, κατόπιν απαίτησης του Ευρωπαϊκού Κοινοβουλίου να κάνει μια δήλωση εξ ονόματος της Επιτροπής, με αφορμή την υπόθεση της ΣΕΒ. Επιχείρησε να κατευνάσει τα πνεύματα ενώ βρισκόμασταν ενώπιον της ίδιας της έκφρασης μιας βαθύτερης βούλησης παραπληροφόρησης και αδιαφάνειας εκ μέρους των υπηρεσιών της Επιτροπής, είτε επί προηγουμένων επιτρόπων, είτε επί του σημερινού.
<P>
Μπορούμε βέβαια ν΄αναγνωρίσουμε στον κ. Santer το ότι δήλωσε σθεναρά πως η ανθρώπινη υγεία ήταν η απόλυτη επιταγή. Στην πραγματικότητα έπρεπε να περιμένουμε τη σχολαστική έρευνα του Κοινοβουλίου για να αναγκάσουμε την Επιτροπή να αντιδράσει. Δήλωσε λοιπόν ο κ. Santer, όπως δηλώνει και τώρα, τη βούλησή του να ασχοληθεί προσωπικά με την υπόθεση αυτή. Του εύχομαι από καρδιάς να το πετύχει, δεν πρέπει όμως να κρύβουμε τη βαθύτερη δυσπιστία που έχει καταλάβει το Κοινοβούλιο, όπως και την κοινή γνώμη, όσον αφορά τη δυνατότητα της Επιτροπής να στρέψει το ρεύμα προς την αντίθετη κατεύθυνση.
<P>
Η εν λόγω έκθεση αποκαλύπτει μια διαχείρηση κυριολεκτικά εξωφρενική από πλευράς των κυριοτέρων παραγόντων της εσωτερικής αγοράς: της βρετανικής κυβέρνησης, της Επιτροπής, αλλά και του Συμβουλίου. Η ανάγνωσή της θα πρέπει να συνιστάται ευρέως ως εγχειριδίου αγωγής του πολίτη για τους μελλοντικούς ευρωπαίους πολίτες. Καταδεικνύει, πράγματι, κατά τρόπο εντυπωσιακό, ότι η ευρεία εσωτερική αγορά, της οποίας πλέξαμε το εγκώμιο, μπορεί να δώσει αφορμή για χειρότερες παρεκκλίσεις εάν η αγορά αποτελεί το μοναδικό ρυθμιστικό μηχανισμό και αν δεν εφαρμόζονται οι ρυθμίσεις που αφορούν στην υγεία ή στην προστασία του καταναλωτή.
<P>
Επιτρέψτε μου να εξαγάγω τέσσερα συμπεράσματα από την έκθεση και την έρευνα αυτή. Πρώτον, η ύπαρξη και μόνο αυτού του εγγράφου αποτελεί αναπόφευκτο στοιχείο τόσο για την Επιτροπή, όσο και για το Συμβούλιο και την κυβέρνηση του Ηνωμένου Βασιλείου. Πρέπει να πούμε και να επαναλάβουμε στην κοινή γνώμη ότι το δικαίωμα έρευνας του Ευρωπαϊκού Κοινοβουλίου και ο τρόπος με τον οποίο ασκήθηκε αυτό, αποτελούν αιχμές της Ευρωπαϊκής δημοκρατίας. Είναι η απόδειξη πως η διαφάνεια μπορεί να επιβληθεί στην αδιαφάνεια της ευρωπαϊκής και εθνικής γραφειοκρατίας. Είναι η απόδειξη πως οι εκλεγμένοι από τους Ευρωπαϊκούς λαούς αντιπρόσωποι μπορούν να κάνουν να θριαμβεύσει η αλήθεια απέναντι στους διασπασμένους και υπεροπτικούς μηχανισμούς.
<P>
Συμπέρασμα δεύτερο: δεν πρέπει να κρύψουμε την τρομακτική αλήθεια που απορρέει από την έκθεση αυτή. Ναι, κυριάρχησαν το κέρδος και η οικονομική λογική εις βάρος της υγείας των καταναλωτών γιατί έτσι το θέλησαν οι πολιτικοί παράγοντες, η βρετανική κυβέρνηση, οι επίτροποι, το συμβούλιο υπουργών. Η ανατροπή της λογικής αυτής θα είναι τρομερά δύσκολη. Θα πρέπει να οπλιστείτε με θάρρος και με δύναμη κ.Santer για να το κατορθώσετε. Κυρίως όμως θα σας χρειαστεί να στηριχτείτε σε κείνες τις ευρωπαϊκές πολιτικές δυνάμεις που δεν κινούνται με γνώμονα τις έννοιες του «κέρδου», της «άρσης των ρυθμόσεων», ή της «φιλελευθεροποίηση», αλλά επιθυμούν μια ευημερούσα Ευρώπη, με σεβασμό στις ανθρώπινες αξίες και τη φύση.
<P>
Τρίτον, βλέπω εδώ μεγάλο αριθμό βουλευτών οι οποίοι δράττονται της κρίσης της ΣΕΒ για να κατεδαφίσουν την Ευρώπη του Μάαστριχτ. Από την άκρα αριστερά ως την άκρα δεξιά, πολλοί είναι εκείνοι που θέλουν να εκμεταλλευτούν την υπόθεση για να ωθήσουν την Ευρώπη προς μια κρίση που θα την αποδυναμώσει οριστικά και η οποία θα προκαλέσει την επανεδραίωση των εθνικισμών, την παύση της οικονομικής και πολιτικής ολοκλήρωσης και τελικά, νέες συγκρούσεις μεταξύ των εθνών της Ευρώπης και οριστική αποδυνάμωση αυτής. Η σοσιαλιστική ομάδα δεν πρόκειται να λάβει μέρος στο παιχνίδι αυτό. Δεν αποδέχεται την πρόταση μομφής γιατί συνιστά άρνηση της βούλησης για μεταρρύθμιση. Θέλουμε να δώσουμε στον κ. Santer και στην Επιτροπή, καθώς και στο Συμβούλιο, την ευκαιρία να ξανακοιτάξουν το αντίτυπο της έκθεσης. Σε μερικούς μήνες, θα είμαστε σε θέση να αξιολογήσουμε τους τρόπους δραστηριοποίησής τους.
<P>
Συμπέρασμα τέταρτο: χωρίς καμιά αμφιβολία, η κοινή γνώμη δικαιούται να αναρωτιέται πώς το ευρωπαϊκό Κοινοβούλιο θα παγιώσει τα οφέλη που προέκυψαν από την εξεταστική επιτροπή. Εν ολίγοις, ποιά είναι εκείνα τα μέσα πίεσης τα οποία διαθέτει ο κοινοβουλευτικός θεσμός απέναντι στους κύριους υπεύθυνους; Πρώτ΄απ΄όλα βέβαια, τα εθνικά κοινοβούλια πρέπει να αναλάβουν τις ευθύνες για λογαριασμό των κυβερνήσεών τους. Πρέπει όμως επίσης να πάψουν, για παράδειγμα, τα Κράτη μέλη να προστατεύουν τους ανώτερους ευρωπαίους υπαλλήλους που προήλθαν απ΄την κρατική διοίκησή τους. Εάν ο πρόεδρος της Επιτροπής δεν μπορεί τελικά να δράσει έτσι όπως αρμόζει απέναντι στους υπαλλήλους του, για το καλό των κοινοτικών συμφερόντων, ποτέ δε θα καταστεί δυνατόν να επιβληθεί μια άλλη λογική.
<P>
Κύριε Πρόεδρε της Επιτροπής, εγώ προσωπικά έχω εμπιστοσύνη στην απόδοσή σας. Δεν ξέρω όμως αν αρκεί να ασχοληθείτε εσείς ο ίδιος με το κύρος που σας διακρίνει. Θα πρέπει να βρείτε ακλόνητους συμμάχους στους κόλπους της Επιτροπής. Δεν μπορούμε παρά να ευχηθούμε να έχει επιτυχία ο πρόεδρος της Επιτροπής σε αντίθετη περίπτωση, η Επιτροπή θα κλονιστεί, θα αποδυναμωθεί, και θα δει τις εξουσίες της να εξασθενούν. Κανείς όμως δε θα έχει συμφέρον από κάτι τέτοιο. Εμπρός λοιπόν, κ. Santer! Μη διστάσετε να επανέλθετε δριμύτερος αυτή τη φορά!

<SPEAKER ID=127 LANGUAGE="IT" NAME="Viola">
Κυρία Πρόεδρε, κύριοι συνάδελφοι, σήμερα δεν συζητούμε ένα από τα πολλά πολιτικά ή τεχνικά προβλήματα, λίγο ή πολύ σημαντικά, με τα οποία συνήθως ασχολούμεθα, αλλά μία υπόθεση που μέχρι σήμερα έχει κοστίσει τη ζωή 16 ατόμων και αποτέλεσε την πρώτη μεγάλη κρίση της εσωτερικής αγοράς από την ημέρα της ίδρυσής της.
<P>
Εμπρός σε ένα τέτοιου είδους πρόβλημα δεν μπορεί να υπερισχύσει κανενός είδους πολιτική τακτική ή υπεράσπιση των κομμάτων στα οποία ανήκουμε: το μόνο που απομένει είναι η καταβολή κάθε δυνατής προσπάθειας για να αποκαλυφθεί η αλήθεια και για να αποφευχθεί η επανάληψη τέτοιων περιστατικών, με μοναδικό οδηγό τη συνείδηση του καθενός. Αυτή η αρχή ενέπνευσε το έργο της εξεταστικής επιτροπής, και τα αποτελέσματα που παρουσιάζουμε σήμερα στο Κοινοβούλιο αποτελούν μία αψευδή μαρτυρία.
<P>
Η βασική παρατήρηση που αισθάνομαι υποχρεωμένος να κάνω είναι ότι, στο φως αυτών των αποτελεσμάτων, τόσο το Ηνωμένο Βασίλειο όσο και η Επιτροπή και το Συμβούλιο της Ευρωπαϊκής Ένωσης, κύριοι υπέυθυνοι όσων συνέβησαν, στην ουσία προέταξαν τα εμπορικά συμφέροντα σε βάρος της προστασίας της υγείας των ζώων και, κυρίως, της ανθρώπινης υγείας.
<P>
Οι διαπιστώσεις που προέκυψαν καθιστούν προφανή την ανάγκη μιας ριζικής αλλαγής στην αντιμετώπιση της κρίσης. Από την πλευρά του Ηνωμένου Βασιλείου αυτή η αλλαγή αρχίζει να διαφαίνεται θετικά μόνο κατά την τελευταία περίοδο. τώρα είναι η σειρά της Ευρωπαϊκής Ένωσης. Θα πρέπει να δρομολογηθεί μία διαρθρωτική αλλαγή στην εσωτερική οργάνωση των αρμοδίων Γενικών Διευθύνσεων: θα πρέπει να γίνει δεκτή η ιδέα της δημιουργίας μιας ενιαίας μονάδας για την προστασία της δημόσιας υγείας που να επιτελεί εκείνες τις λειτουργίες που προηγουμένως είχαν ανατεθεί σε διάφορους υπεύθυνους, χωρίς να υπάρχει κανένας συντονισμός μεταξύ τους.
<P>
Θα πρέπει επίσης να ενισχύσουμε αμέσως την κτηνιατρική υπηρεσία επιθεωρήσεων, εξασφαλίζονάς της ό, τι δεν είχε προηγουμένως, δηλαδή μία σταθερή λειτουργικότητα και την κατάλληλη ανεξαρτησία. Αναλόγως θα πρέπει να ενισχυθεί και η επιστημονική έρευνα για τη ΣΕΒ και την παραλλαγή της ασθένειας του Creutzfeld-Jacob, για την οποία η Ευρωπαϊκή Ένωση έχει ελάχιστα ξοδέψει μέχρι σήμερα.
<P>
Εύχομαι επίσης να αρχίσει αμέσως μία πλήρης αναθεώρηση της επιτροπολογίας με τη συμμετοχή, όπου είναι αναγκαία, της Διακυβερνητικής Διάσκεψης. Μόνον έτσι θα έχουμε στο μέλλον μία περισσότερο διαφανή και αποτελεσματική διαχείριση, απαραίτητη προϋπόθεση για να ξαναποκτήσουν οι πολίτες εμπιστοσύνη προς τα θεσμικά τους όργανα.
<P>
Τέλος, για να μπορέσει να αναπνεύσει εκ νέου η αγορά του βοείου κρέατος και για να καθησυχάσουμε με απτό τρόπο τους καταναλωτές, θα πρέπει αμέσως να ληφθούν τα αναγκαία μέτρα ώστε να υιοθετηθεί η υποχρεωτική σήμανση που θα επιτρέπει στον καθένα να εντοπίζει την προέλευση και την ποιότητα του βοείου κρέατος που αγοράζει.
<P>
Όλες οι πρωτοβουλίες που έχω μέχρι τώρα εκθέσει αποτελούν αντικείμενο των μεταρρυθμίσεων που υποσχέθηκε σήμερα ο πρόεδρος της Επιτροπής, γεγονός που μας δημιουργεί εύλογες ελπίδες. Θα αναφερθώ όμως τώρα, ειδικότερα, σε όσα προέκυψαν σχετικά με τις ευθύνες της Επιτροπής σημειώνοντας ότι όπως σαφώς φαίνεται η Επιτροπή δεν ήταν σε θέση ή ακόμη χειρότερα δεν θέλησε να αντιμετωπίσει εγκαίρως την κρίση.
<P>
Εάν αληθεύει ότι δεν μπορούμε να άρουμε την εμπιστοσύνη μας προς την ασκούσα σήμερα τα καθήκοντα της εκτελεστικής εξουσίας Επιτροπή διότι μόνο εν μέρει φέρει ευθύνες που αντιθέτως ανήκουν στις προκατόχους της, αληθεύει εξίσου ότι μπορούμε να της καταστήσουμε σαφές, καθορίζοντας ένα ακριβές χρονικό όριο, ότι θα πρέπει να υιοθετήσει μία μεταρρυθμιστική και επανορθωτική πολιτική, εάν δεν θέλει και αυτή να γίνει συνένοχος των προκατόχων της και όλων εκείνων που, με επικεφαλής το Ηνωμένο Βασίλειο, έχουν γενικότερα διαχειρισθεί με χείριστο τρόπο την κρίση.
<P>
Ζητώντας από την Επιτροπή να ακολουθήσει την κατεύθυνση που υποδεικνύουν οι συστάσεις της εξεταστισκής επιτροπής και επισείοντας την πρόταση μομφής, στην περίπτωση που η Επιτροπή δεν θα συμμορφωθεί στις συστάσεις, δεν θέλουμε να αποδυναμώσουμε το κοινοτικό σύστημα, αντίθετα θέλουμε να το ενισχύσουμε. Διότι, όντως, μία Επιτροπή και ένα Συμβούλιο με διαφανείς πολιτικές, περισσότερο προσεκτικά στις ανάγκες και όσον αφορά την προστασία των πολιτών, πιο ανεξάρτητα έναντι των πιέσεων των λεγόμενων λόμπι και των εθνικών κυβερνήσεων, και ένα Ευρωπαϊκό Κοινοβούλιο που ελέγχει δημοκρατικά το έργο των άλλων Θεσμικών Οργάνων, δεν μπορούν παρά να είναι οι σταθερές βάσεις της Ευρώπης που θέλουμε.

<SPEAKER ID=128 LANGUAGE="IT" NAME="Santini">
Κυρία Πρόεδρε, λαμβάνοντας το λόγο μετά από δύο ώρες συζήτησης έχω σαφώς το πρόβλημα να μπορέσω πω κάτι το καινούργιο. Θα προσπαθήσω εκφράζοντας την πικρία που αισθάνομαι, όχι μόνον εγώ αλλά και πολλοί άλλοι συνάδελφοι της εξεταστικής επιτροπής, διότι δεν ακούσαμε εκείνον που θα μπορούσε να είναι ο πιο αυθεντικός μάρτυρας αλλά και κύριος υπέυθυνος του απώτερου αλλά και του αμέσου παρελθόντος. Υπαινίσσομαι τον πρώην πρόεδρο της Επιτροπής Jacques Delors, που ορισμένοι από εμάς θα θέλαμε να είχαμε ακούσει. Η κλήτευσή του τέθηκε σε ψηφοφορία και εμείς, όσοι την είχαμε προτείνει, χάσαμε με επτά μόνο ψήφους έναντι έξι. Νομίζω ότι πολλές διευκρινίσεις που σήμερα επιθυμούμε και ζητούμε από τη σημερινή Επιτροπή θα τις είχαμε πετύχει από αυτή τη μεγάλη προσωπικότητα που πιθανότατα, λόγω υπερβολικού σεβασμού, δεν θελήσαμε να εμπλέξουμε.
<P>
Μετά την αποσαφήνιση των ευθυνών και του χρονικού-ιστορίας της εν λόγω υπόθεσης, παρεμβαίνοντας τόσο αργά, έχω την ευκαιρία να μιλήσω για το μέλλον και να εκθέσω ορισμένες συγκεκριμένες προτάσεις. Κύριε πρόεδρε της Επιτροπής, σας ζητώ, πριν από όλα, να εφαρμόσετε το άρθρο 169 της Συνθήκης, σύμφωνα με το οποίο η Επιτροπή της οποίας προεδρεύετε θα μπορέσει να απαιτήσει από το Ηνωμένο Βασίλειο, με τη μορφή ενός προστίμου ανάλογου με τις ζημίες που προκλήθηκαν στα άλλα κράτη μέλη, ένα είδος αποζημίωσης, εύχομαι όχι μόνο ηθικής, προς τους ευρωπαίους πολίτες. Σας ζητώ να γνωρίσετε στους τελευταίους το περιεχόμενο του άρθρου 125 της Συνθήκης, το οποίο υποδεικνύει στους πολίτες πώς μπορούν να καταφύγουν κατά της Επιτροπής και των άλλων Θεσμικών Οργάνων για να ζητήσουν την αποζημίωση των ζημιών που θεωρούν ότι υπέστησαν εξαιτίας της κακής λειτουργίας των ευρωπαϊκών θεσμικών οργάνων.
<P>
Πιστεύω ότι αυτή η υπόδειξη εκ μέρους της Επιτροπής θα επέτρεπε στον πολίτη να καταλάβει ότι υπάρχει πρόθεση αποκατάστασης της ζημίας. Νομίζω ότι, σε τελευταία ανάλυση, εάν αληθεύει ότι ορισμένοι ζητούν να πάρουν το αίμα τους πίσω αμέσως, πολλούς ενδιαφέρει περισσότερο να δουν τις υπάρχουσες προτάσεις για να προσπαθήσουν να επανορθώσουν.
<P>
Θα είχαμε με αυτό τον τρόπο μία πιο σωστή και μετριοπαθή εφαρμογή του άρθρου 175, σύμφωνα με το οποίο το Ευρωπαϊκό Κοινοβούλιο μπορεί να προσφύγει, για παράλειψη, εναντίον της Επιτροπής και μπορεί να το κάνει ενδεχομένως διότι η Επιτροπή δεν ζήτησε την εφαρμογή του άρθρου 169.
<P>
Η όλη ενέργεια συνεπάγεται προφανώς και δεν αποκλείει -ζήτησα ρητές διευκρινίσεις από τη Νομική Υπηρεσία- την ενδεχόμενη εφαρμογή του άρθρου 144. Ως Ομάδα Ένωση για την Ευρώπη, είμαστε υπέρ της αναβολής της πρότασης μομφής, και για πρακτικούς λόγους. Η απόλυση της Επιτροπής, όπως πολλές φορές ειπώθηκε σήμερα, θα είχε σαν αποτέλεσμα και την παρεμπόδιση της άμεσης και συγκεκριμένης εφαρμογής των αποφάσεων που προβλέπει η έκθεση του κ. Medina Ortega. Εμείς επιθυμούμε άμεσες παρεμβάσεις και αναρωτιόμαστε πώς μπορούν να πραγματοποιηθούν χωρίς την παρουσία μιας Επιτροπής που να λειτουργεί.
<P>
Τώρα θέλω να κοιτάξω στα μάτια την επίτροπο, κ. Bonino. Θα φέρετε το βάρος της Δημόσιας Υγείας: δεν σας ζηλεύω!
<P>
Ζητώ από τα Ευρωπαϊκά Θεσμικά Όργανα να δείξουν ότι διαθέτουν θάρρος και να αντιμετωπίσουν αποφασιστικά και με όλα τα διαθέσιμα επιστημονικά στοιχεία το μεγάλο θέμα της προστασίας της δημόσιας υγείας. Θα πρέπει, κατά κύριο λόγο, να προσπαθήσουμε να απαντήσουμε σε ένα βασικό ερώτημα: ποια σχέση υπάρχει σήμερα μεταξύ της ΣΕΒ και της ασθένειας Creutzfeld-Jacob, παλαιάς και νέας μορφής;
<P>
Στις αρχές της έρευνας, περίπου πριν από έξι μήνες, η απάντηση των επιστημόνων έμοιαζε με ένα μακάβριο σύνθημα διατυπωμένο από τον Πόντιο Πιλάτο: »Δεν υπάρχουν επιστημονικά βέβαιες αποδείξεις όσον αφορά το ενδεχόμενο της μεταδοτικότητας στον άνθρωπο, αλλά δεν υπάρχουν αποδείξεις και περί του αντιθέτου». Καλώς, ή μάλλον κακώς! Μετά από εργασίες έξι μηνών, οι μαρτυρίες λίγων θαρραλέων επιστημόνων μας επιτρέπεουν να διορθώσουμε την παραπάνω άποψη, λίγο ή πολύ ως ακολούθως: »Δεν υπάρχουν βέβαιες αποδείξεις ότι η παλαιά μορφή της ασθένειας Creutzfeld-Jacob προέρχεται από την επιδημία της ΣΕΒ, αλλά αυξάνουν οι υποψίες, μετά τις αποδείξεις οριζοντίας και καθέτου μετάδοσης μεταξύ ζώων». Αυξάνουν κυρίως σε σχέση με τη νέα μορφή της ασθένειας, που θέρισε δεκπέντε ανθρώπινες ζωές σε λίγους μήνες, δεκατέσσερις στο Ηνωμένο Βασίλειο και μία στη Γαλλία. Πρόκειται μόνο για ένα στατιστικό δεδομένο; Δεν μπορώ να το πιστέψω! Με τον ίδιο τρόπο αυξάνουν οι αμφιβολίες εάν κοιτάξουμε τις παλαιές στατιστικές. Κατά τα τελευταία πέντε χρόνια, στην Ευρωπαϊκή Ένωση διαπιστώθηκαν 302 περιπτώσεις θανάτου από αυτή την ασθένεια «παλαιάς μορφής» μόνο στο Ηνωμένο Βασίλειο, έναντι ενός κοινοτικού μέσου όρου 30-50 περιπτώσεων. Μία ακόμη σύμπτωση; Και στην περίπτωση αυτή δεν πρόκειται μόνο για λάθος της στατιστικής.
<P>
Επιβάλλεται συνεπώς η κατεπείγουσα συνέχιση της έρευνας και εμείς αύριο θα ψηφίσουμε και προς αυτή την κατεύθυνση. Θα ψηφίσουμε υπέρ μιας «μαλακής» μομφής ή μεθαύριο, Πέμπτη, θα ψηφίσουμε υπέρ της μομφής με άμεση παραίτηση.
<P>
Επιτρέψτε μου να υπενθυμίσω ότι, οποιαδήποτε κι αν είναι η απόφασή μας, θα πρέπει να έχουμε επίγνωση ότι από αυτή θα εξαρτηθούν οι επιλογές των ευρωπαίων πολιτών για δεκαπέντε τουλάχιστον χρόνια. Κυρία πρόεδρε, αυτή είναι η τρομερή προθεσμία που οι επιστήμονες υπέδειξαν ότι χρειάζονται για να επαληθεύσουν τα αποτελέσματα της μετάδοσης της ΣΕΒ μέσω της ασθένειας Creutzfeld-Jacob, σε χιλιάδες ευρωπαίους πολίτες, και όχι μόνο Βρετανούς!

<SPEAKER ID=129 LANGUAGE="EN" NAME="Teverson">
Κυρία Πρόεδρε, είμαι απολύτως βέβαιος ότι θα ήταν λάθος να διεξαχθεί άμεση ψηφοφορία για μομφή κατά της παρούσας Επιτροπής. Θα ήταν ανώφελο, διότι οι ένοχοι πρέπει να αναζητηθούν αλλού και σε παλαιότερες εποχές. Έχοντας υπόψη αυτό και όσα ανέφερε ο Πρόεδρος της Επιτροπής στη σημερινή ομιλία του, εάν αποκλεισθεί η πιθανότητα αυτή και εάν ικανοποιηθούν τα αιτήματα που διατυπώνονται στην έκθεση, η κρίση μας για την Επιτροπή μπορεί να μετατεθεί για μία άλλη φορά. Εάν το Κοινοβούλιο επιλέξει να τηρήσει μετριοπαθή στάση πρέπει να συνεχίσουμε την προσπάθειά μας μέχρι τέλους εάν δεν πραματοποιηθούν οι στόχοι που θέσαμε.
<P>
Αυτό που μου έκανε ιδιαίτερη εντύπωση κατά τη σημερινή συζήτηση είναι η κατάσταση από το 1990 μέχρι το 1994, όταν η κρίση της ΣΕΒ βρισκόταν στο αποκορύφωμά της. Η κυβέρνηση του Ηνωμένου Βασιλείου θέσπισε καλόπιστα τα σωστά νομοθετικά μέτρα, αλλά δεν μπόρεσε να εξασφαλίσει την ορθή εφαρμογή τους. Επιπλέον, η Επιτροπή δεν μπόρεσε να ελέγξει εάν πράγματι εφαρμόζονταν οι συγκεκριμένοι κανονισμοί. Είναι πραγματική ειρωνία το γεγονός ότι, ενώ σε χώρες εκτός της Ευρωπαϊκής Ένωσης πραγματοποιούνταν έλεγχοι προκειμένου να διαπιστωθεί η ασφάλεια των εισαγόμενων προϊόντων, στην Ευρωπαϊκή Ένωση υπήρχε ένα μείζον πρόβλημα και ένας μείζων κίνδυνος για την υγεία από τα δικά μας ζώα.
<P>
Κάτι άλλο που επλήγη ιδιαίτερα είναι η κυβερνητική αξιοπιστία. Στο Ηνωμένο Βασίλειο μας καθησύχαζαν επί πολλά χρόνια, καθότι οι επιστήμονες υποστήριζαν ότι δεν υπάρχει κίνδυνος για την ανθρώπινη υγεία, ενώ όλως αιφνιδίως όλα αυτά ανατράπηκαν. Λεγόταν επίσης ότι δεν υπάρχει κίνδυνος μετάδοσης από τη μητέρα, αλλά και αυτό ανατράπηκε και έτσι σήμερα υπάρχει έλλειψη εμπιστοσύνης μεταξύ των καταναλωτών και γενικότερα του πληθυσμού σχετικά με τα λεγόμενα της κυβέρνησης και τα επιστημονικά στοιχεία που δίδονται στη δημοσιότητα.
<P>
Με απασχολεί ιδιαίτερα το γεγονός ότι ο Douglas Hogg δεν εμφανίστηκε στην Επιτροπή για να καταθέσει την άποψή του. Η συμπεριφορά αυτή ερμηνεύθηκε από τους πολίτες της περιφέρειάς μου ως ένδειξη δειλίας. Θεωρήθηκε ότι δεν εκπροσωπεί επαρκώς τις θέσεις της βρετανικής κυβέρνησης και ότι παραδέχεται εμμέσως την ενοχή του.
<P>
Με απασχολεί επίσης το γεγονός ότι υπάρχει ελλιπής ενημέρωση και σε άλλες χώρες της Ευρωπαϊκής Ένωσης. Πρέπει να φροντίσουμε ότι το πρόβλημα αυτό θα αντιμετωπιστεί ως ευρωπαϊκό πρόβλημα και όχι απλώς ως βρετανικό.

<SPEAKER ID=130 LANGUAGE="ES" NAME="Jovι Peres">
Κυρία Πρόεδρε, θα ήθελα να συγχαρώ εξ ονόματος της Ομάδας μου, της Ευρωπαϊκής Ενωτικής Αριστεράς/Βορειοευρωπαϊκή Πράσινη Αριστερά, τον κ. Medina, εισηγητή της έκθεσης, τον κ. Bφge, Πρόεδρο της Εξεταστικής Επιτροπής, και όλους τους συναδέλφους με τους οποίους είχα την ευχαρίστηση να μοιραστώ αγρύπνιες και πολλές ώρες εργασίας στην Εξεταστική Επιτροπή για τη ΣΕΒ.
<P>
Κύριε Σαντέρ, η σοβαρότητα των ευθυνών της Ευρωπαϊκής Επιτροπής κατά τη διαχείριση της ΣΕΒ και οι κίνδυνοι που προξένησε για τη δημόσια υγεία κατέστησαν απολύτως σαφείς στην έκθεση της Εξεταστικής Επιτροπής. Η Ευρωπαϊκή Επιτροπή παραμέλησε τα νομοθετικά της καθήκοντα και τα καθήκοντα ελέγχου για ένα μεγάλο μέρος της περιόδου ανάπτυξης της ΣΕΒ, υπάγοντας την προστασία της δημόσιας υγείας στα πολιτικά και οικονομικά συμφέροντα και προξενώντας σοβαρές ανθρώπινες, κοινωνικές και οικονομικές επιπτώσεις. Επιπλέον, η Ευρωπαϊκή Επιτροπή, στις εμφανίσεις της ενώπιον της Εξεταστικής Επιτροπής, μερικές φορές δεν συμπεριφέρθηκε νομιμόφρονα, αποκρύπτοντας πληροφορίες και παρεμποδίζοντας την Εξεταστική Επιτροπή να αναπτύξει, πολλές φορές, το έργο της με πιο αποτελεσματικό τρόπο.
<P>
Είναι εξαιρετικά σημαντικό ότι η Ευρωπαϊκή Επιτροπή επιχειρεί ακόμη και να αποδώσει ευθύνες στο Ευρωπαϊκό Κοινοβούλιο. Θα θυμάται ο κ. Σαντέρ την εμφάνισή του ενώπιον της Εξεταστικής Επιτροπής για τη ΣΕΒ και όλη τη συζήτηση που είχαμε μαζί του σε σχέση με την άρνηση πόρων στο Ευρωπαϊκό Κοινοβούλιο για έρευνα.
<P>
Η Ευρωπαϊκή Επιτροπή είναι μία, και η αρχή της συνέχειας των θεσμικών οργάνων την καθιστά υπεύθυνη για όλες τις πράξεις της, ανεξάρτητα από τη σύνθεση του Σώματος των Επιτρόπων. Προβάλλεται το επιχείρημα ότι δεν έχουν όλοι οι Επίτροποι ευθύνες στον ίδιο βαθμό, αλλά ο χαρακτήρας Σώματος της Ευρωπαϊκής Επιτροπής προσδίδει στις ευθύνες της συλλογικό χαρακτήρα.
<P>
Το Ευρωπαϊκό Κοινοβούλιο, μέσα στα διοργανικά πλαίσια, οφείλει να ζητήσει ευθύνες, και αν οι αξιότιμοι κύριοι βουλευτές διαβάσουν προσεκτικά την έκθεση της Εξεταστικής Επιτροπής, πιστεύω ότι δεν θα μπορούν να αμφιβάλλουν για το ότι πρέπει να απαιτηθούν από την Ευρωπαϊκή Επιτροπή οι μέγιστες πολιτικές ευθύνες. Ακόμη και η ευρύτητα των συστάσεων της Εξεταστικής Επιτροπής κατέστη υποχρεωτική λόγω των ευθυνών που βαρύνουν την Ευρωπαϊκή Επιτροπή, το Συμβούλιο, και βεβαίως τη βρετανική Κυβέρνηση.
<P>
Νομίζω ότι μόνον ένα μέρος της παρέμβασης του κ. Σαντέρ αναφέρθηκε στις συστάσεις της Εξεταστικής Επιτροπής. Εν πάση περιπτώσει όμως, διατυπώνω το εξής ερώτημα ενώπιον των αξιότιμων κυρίων βουλευτών: Κύριε Σαντέρ, γιατί τώρα, την ύστατη ώρα, αυτές οι αλλαγές, αυτά τα μέτρα, διοικητικές αλλαγές, βούληση για διαφάνεια, για βελτίωση της κατάστασης; Γιατί τώρα, κύριε Σαντέρ, δεδομένης της σοβαρότητας του ζητήματος της ΣΕΒ; Δεν έχω αμφιβολία ότι το αποτέλεσμα της Εξεταστικής Επιτροπής, και ακόμη οι ίδιες οι πιέσεις μπροστά στο ενδεχόμενο μιας πρότασης μομφής επηρέασαν την Επιτροπή ώστε να μας κάνει τώρα αυτές τις προτάσεις.
<P>
Δεν επιχειρώ εξάλλου να καταδικάσω την καλή θέληση της πλειοψηφίας αυτού του Σώματος, που αποσκοπεί στην εισαγωγή ενός νέου τρόπου κατάθεσης πρότασης μομφής, σε εκκρεμότητα και υπό όρους. Εντούτοις, θα ήθελα -και η Ομάδα μου προσφέρει νομιμόφρονη συνεργασία με αυτό το Σώμα ώστε να εμβαθυνθούν και να απαιτηθεί να τηρηθούν οι συστάσεις της Εξεταστικής Επιτροπής- να επισημάνω ορισμένους όρους που εμπεριέχονται στην ίδια τη φύση μιας πρότασης μομφής.
<P>
Μια πρόταση μομφής μπορεί να κατατεθεί προκειμένου να ζητηθούν ευθύνες για το παρελθόν. Οι επιπτώσεις της κακής διαχείρισης της ΣΕΒ δεν είναι αντιστρέψιμες και το γεγονός και η σοβαρότητα των ευθυνών της Ευρωπαϊκής Επιτροπής στη διαχείριση της ΣΕΒ καθώς και οι κίνδυνοι που προξενήθηκαν για τη δημόσια υγεία κατέστησαν εντελώς σαφείς στην έκθεση της Εξεταστικής Επιτροπής.
<P>
Γι' αυτό, αξιότιμοι κύριοι βουλευτές, θεωρώ ότι αυτό είναι το βασικό ζήτημα. Πιστεύω ότι οποιαδήποτε άλλη επιλογή αυτού του Σώματος θα παρεκκλίνει από το πρόβλημα της απαίτησης ευθυνών για ό, τι συνέβη σε σχέση με τη ΣΕΒ. Η Ευρωπαϊκή Επιτροπή οφείλει να εκπληρώσει την αποστολή της, και όχι κάτω από την πίεση μιας πρότασης μομφής ή οποιουδήποτε άλλου καταναγκαστικού μέσου. Εξάλλου, πιστεύω ότι δεν είναι η αποστολή αυτού του Κοινοβουλίου να ασκεί τέτοιου είδους πιέσεις. Σε αυτό το ζήτημα, το Κοινοβούλιο δεν πρέπει να κάνει παρατηρήσεις πολιτικής σκοπιμότητας. Αν πέσουμε σε αυτήν την παγίδα, αξιότιμοι κύριοι βουλευτές, θα μας βαρύνει η ίδια συμπεριφορά που επικρίνουμε στην Ευρωπαϊκή Επιτροπή. Ενώπιον σοβαρών ευθυνών, το μοναδικό μέσον ελέγχου προσιτό στο Κοινοβούλιο νομίζω ότι είναι μια πρόταση μομφής. Και αυτός είναι ο λόγος για τον οποίο η Ομάδα μου υποστήριξε την κατάθεση μιας πρότασης μομφής.
<P>
Κύριε Σαντέρ, στο τέλος της παρέμβασής σας διαπράξατε ένα γλωσσικό ολίσθημα και είπατε ότι είναι πια καιρός, τώρα, να οικοδομήσουμε την Ευρώπη της υγείας. Πιστεύω ότι αυτό το ολίσθημα, κύριε Σαντέρ, εκφράζει με όλη την ωμότητα και με κάθε σαφήνεια ποιό είναι το δίλημμα που συζητείται εδώ: Ποτέ δεν έπρεπε να αμφισβητηθεί ότι η θεμελιώδης αρχή της ευρωπαϊκής οικοδόμησης είναι η δημόσια υγεία και η προστασία των πολιτών. Και γι' αυτό, κύριε Σαντέρ, πιστεύω ότι σήμερα πρέπει να προβείτε σε μια πράξη εξύψωσης του ευρωπαϊκού πολιτικού βίου υποβάλλοντας την παραίτησή σας. Αν όλοι εσείς υποβάλλετε την παραίτησή σας και αύριο το Συμβούλιο...
<P>
(Η Πρόεδρος διακόπτει τον ομιλητή)

<SPEAKER ID=131 LANGUAGE="EN" NAME="Green">
Κυρία Πρόεδρε, θα θίξω ένα θέμα επί της διαδικασίας. Πιστεύω ότι το Σώμα πρέπει να γνωρίζει πως πριν από λίγα μόλις λεπτά στη Βουλή των Κοινοτήτων ο βρετανός Πρωθυπουργός, John Major, απαντώντας σε ερώτηση σχετικά με την έκθεση της Εξεταστικής Επιτροπής που συζητούμε σήμερα τη χαρακτήρισε ως ένα σωρό ανοησίες. Η λέξη μάλιστα που χρησιμοποίησε στα αγγλικά σημαίνει παντελείς, πέρα για πέρα ανοησίες. Ο βρετανός Πρωθυπουργός λοιπόν θεωρεί την έκθεση που συζητούμε σήμερα ένα σωρό ανοησίες. Ο κ. Nicholson με κατηγόρησε για κομματικοποίηση της συζήτησης. Τώρα ίσως μπορούν όλοι να καταλάβουν το λόγο.

<SPEAKER ID=132 LANGUAGE="DE" NAME="Bφge">
Eπιτρέψτε μου να μιλήσω με αγροτική ορολογία, αφού μάλιστα αναφέρθηκε και η λέξη «κοπριά» για τα ακριβή αποτελέσματα: Aποτελεί πράγματι προσδοκία της ευρωπαϊκής κοινής γνώμης να προωθήσουμε τους μεγάλους στόχους της ευρωπαϊκής ολοκλήρωσης, αλλά κι εκεί που είναι ανάγκη να πάρουμε τις τσουγκράνες και να ξεκαθαρίσουμε τον τόπο από τις κοπριές. Περί αυτού πρόκειται για τη ακρίβεια.

<SPEAKER ID=133 LANGUAGE="DE" NAME="Voggenhuber">
Κυρία Πρόεδρε, λόγω της τελευταίας φράσης, μπορούμε να ελπίζουμε ότι η πολιτική σταδιοδρομία του πρωθυπουργού θα θαφτεί μια μέρα κάτω από την κοπριά αυτή.
<P>
Πρόεδρε κύριε Σαντέρ, είπατε σήμερα το εξής: Πού θα ήμασταν, αν στο παρελθόν είχε κυριαρχήσει η λογική; Aσφαλώς τότε θα ζούσαμε σε μια πιο δημοκρατική, πιο κοινωνική και πιο οικολογική Eυρώπη, αντί σε μια αχαλίνωτη αγορά, υπό την εξουσία τεχνοκρατών.
<P>
Kαθήκον όμως του Eυρωπαϊκού Kοινοβουλίου δεν είναι να εγκαταλείπει τη λογική, αλλά να τη διεκδικεί και να τιμωρεί όταν αυτή περιφρονείται. Kύριε Πρόεδρε, χρειαζόμασταν πράγματι 16 νεκρούς και 23 αυτοκτονίες κατεστραμμένων γεωργών στην Aγγλία; Xρειαζόμασταν πράγματι την αναγκαία, αλλά όχι λιγότερο βάρβαρη, εξόντωση ενός εκατομμυρίου βοοειδών και πάνω; Xρειαζόμασταν πράγματι μια ζημιά 10 δισεκ. Ecu, για να διαπιστώσετε μια έλλειψη λογικής στη πολιτική της EE, για να ανακαλύψετε την ανάγκη να δαμαστούν τα οικονομικά συμφέροντα από την πολιτική, για να διαφυλαχθεί η αξιοπρέπεια του ανθρώπου;
<P>
Ωστόσο, δε σταμάτησε να κυριαρχεί η λογική στην Eυρώπη, αλλά άνθρωποι σε υπεύθυνες θέσεις σταμάτησαν να είναι λογικοί. Kαι η Eπιτροπή προέταξε της λογικής τα οικονομικά συμφέροντα και τις πολιτικές διακρίσεις. Ποιος, κύριε Πρόεδρε, ανάγκασε την Eπιτροπή, ενάντια σε κάθε λογική, να υποβαθμίσει από την αρχή το πρόβλημα της BSE - και μνημονεύω κατά λέξη μόνο την έκθεση -, να προτάξει της ανθρώπινης υγείας την αγορά του βοδινού κρέατος, να ακολουθήσει μια πολιτική παραπληροφόρησης που τελικά μείωσε τη νομοθετική ικανότητα της Kοινότητας, να αγνοήσει προειδοποιητικές φωνές επιστημόνων και να εμπιστευθεί τυφλά τους λομπίστες της βιομηχανίας; Ποιος ανάγκασε την Eπιτροπή να είναι αναποτελεσματική, πολιτικά αδύναμη, και να ακολουθήσει πολιτική κάλυψης και κωλυσιεργίας έναντι του Kοινοβουλίου; Ίσως το γεγονός ότι και η Eπιτροπή, κατά βάθος, ασπάζεται και δεσμεύεται σε μια επιθετική ιδεολογία του νεοφιλελευθερισμού;
<P>
Aυτή η απεριόριστη εξουσία των οικονομικών συμφερόντων, επί της λογικής και της ανθρώπινης αξιοπρέπειας, δεν κυριαρχεί και πέρα από τον τομέα της γεωργίας; Δε βλέπουμε την ίδια στάση και στη βίαιη επιβολή των κριτηρίων σύγκλισης της Nομισματικής Ένωσης που παραβλέπει τους εκρηκτικούς αριθμούς της ανεργίας, την αυξανόμενη φτώχεια και την κοινωνική κρίση; Δεν βλέπουμε την ίδια στάση και στην απόφαση της Eπιτροπής για την κυκλοφορία στην αγορά του γενετικά τροποποιημένου αραβοσίτου, με την ίδια αδιαφορία για τις προειδοποιητικές φωνές και με την ίδια δουλοπρέπεια προς τη βιομηχανία; Δεν βλέπουμε την ίδια στάση στο ρόλο της Eπιτροπής, στη Διακυβερνητική Διάσκεψη, όπου δεν κατέληξε στις ενεργητικές προτάσεις για τον εκτενή εκδημοκρατισμό της EE, την ανάπτυξη ενός κοινωνικού χώρου στην Eυρώπη και σε μια οικολογική συμμαχία;
<P>
Mην απατάσθε, κύριε Πρόεδρε. Όταν σήμερα οι Πράσινοι προτείνουν μια υπό όρους πρόταση δυσπιστίας, το κάνουν όχι γιατί η Eπιτροπή δεν άξιζε μια μομφή, αλλά επειδή δεν υπήρχε καμιά προοπτική να βρεθούν οι αναγκαίες πλειοψηφίες, επειδή την απόρριψη μιας τέτοιας πρότασης δυσπιστίας θα την ερμηνεύατε σαν αθώωση και επειδή βλέπουμε, σε μια πρόταση δυσπιστίας υπό όρους, μια μικρή δυνατότητα για να ανοίξει μια πόρτα στη λογική και να επιστρέψει από την εξορία της στην πολιτική της Eυρωπαϊκής Ένωσης.

<SPEAKER ID=134 LANGUAGE="FR" NAME="Barthet-Mayer">
Κυρία Πρόεδρε, συντριπτική για το Ηνωμένο Βασίλειο αλλά και για το Συμβούλιο, η έκθεση αυτή αποδεικνύει ότι η Επιτροπή με την αδράνεια και την αμέλειά της έπαιξε το παιχνίδι του υπερφιλελεύθερου συστήματος από το οποίο προέρχεται η κρίση, παίρνοντας αψήφιστα την υγεία ζώων κι ανθρώπων. Χάσαμε ανθρώπινες ζωές απ΄αυτήν την υπόθεση και δεν θα τολμούσαμε να ασκήσουμε αμέσως το δικαίωμα της νόμιμης μομφής; Πόσα κοπάδια θα χρειαστεί να εξοντωθούν; Πόσους ακόμα νεκρούς θα πρέπει να θρηνήσουμε, ώστε η επείγουσα κατάθεση της πρότασης μομφής να μη θεωρείται πλέον, με την απαράδεκτη περιφρόνηση κάποιων εκ των συναδέλφων μας, ως απλή χειρονομία;
<P>
Ας μη συγχέουμε το παρελθόν με το μέλλον. Ας μην υπεκφεύγουμε καθυστερώντας την πρόταση. Ό, τι έγινε, έγινε. Ας είμαστε παρόντες την Πέμπτη για να υπερψηφίσουμε την πρόταση μομφής κατά της Επιτροπής στη θεσμική της ολότητα και μάλιστα παρά τις πιέσεις τις οποίες υφίστανται όλοι. Ας μην απογοητεύσουμε τους ευρωπαίους πολίτες τους οποίους αντιπροσωπεύουμε από τις χώρες, τις περιφέρειες, τις επαρχίες μας. Προσδοκάνε από εμάς να τους υπερασπίζουμε με θάρρος κι αποφασιστικότητα. Ας μην τους δώσουμε ακόμη την ευκαιρία να αμφιβάλλουν για την τάξη των πολιτικών. Πρέπει να μπορούν να μας εμπιστεύονται για να μπορούν έπειτα να πιστεύουν στην Ευρώπη.

<SPEAKER ID=135 LANGUAGE="FR" NAME="Des Places">
Κυρία Πρόεδρε, κύριε Πρόεδρε της Επιτροπής, η ένδειξη της διάθεσής μου σήμερα, όσον αφορά το θέμα στο οποίο αναφερθήκατε τον προηγούμενο Ιούλιο, θα είναι, λίγες ώρες μετά την ψηφοφορία για την πρόταση μομφής, ένδειξη καλής θελήσεως. Κύριε Πρόεδρε, ανακαλέστε στη μνήμη σας. Στις 16 του περασμένου Ιουλίου, ο Philippe de Villiers, με τα στοιχεία που είχε ήδη στην κατοχή του, σας απείλησε ότι θα καταθέσει πρόταση μομφής αν δε σχηματιζόταν εξεταστική επιτροπή. Την ίδια ημέρα, παρά τις πολυάριθμες επιφυλάξεις των συναδέλφων μας, η προσωρινή εξεταστική επιτροπή για το χειρισμό της κρίσης της ΣΕΒ είχε δημιουργηθεί. Σήμερα, στο τέλος των εργασιών της, σε τι συμπεράσματα καταλήγουμε;
<P>
Κύριε Πρόεδρε, ναι, η Επιτροπή διέπραξε σοβαρά σφάλματα στο χειρισμό του φακέλου της ΣΕΒ. Πάντα ευνοούσε την εσωτερική αγορά. Πάντα παραμελούσε την υγεία του καταναλωτή. Επιπλέον, έθιξε τους κτηνοτρόφους, που είναι δικαίως περήφανοι για τις επιλογές τους, και ανάγκασε τους ευρωπαίους φορολογούμενους να ξοδέψουν σημαντικά ποσά που θα ήταν πιο χρήσιμα σε άλλους τομείς - φορείς εργασίας. Όταν λέω ότι η Επιτροπή διέπραξε σοβαρά σφάλματα, αναφέρομαι προφανώς στις δύο Επιτροπές: σε αυτήν στην οποία προήδρευε ο Ζακ Ντελόρ καθώς και στη δική σας. Ασφαλώς, τα πορίσματα της έκθεσης της συναδέλφου μας Medina Ortega είναι συντριπτικά για την Επιτροπή Ντελόρ, αλλά θέλω επίσης να υπενθυμίσω ότι εσείς ο ίδιος επιτρέψατε, στις αρχές Ιουνίου 1996, την άρση του εμπάργκο για τη ζελατίνη. Όταν σας έθεσα εγώ προσωπικά το ερώτημα, κύριε Πρόεδρε, απαντήσατε, αναφέρω επί λέξη: »η απόφαση της 10ης Ιουνίου για την άρση του εμπάργκο για τη ζελατίνη ελήφθη με προϋποθέσεις» για να προσδιορίσετε στη συνέχεια, σύμφωνα πάντα με τους δικούς σας όρους: »επιδείξαμε λοιπόν πολύ σύνεση στο φάκελο αυτό».
<P>
Κύριε Πρόεδρε, ποια λοιπόν η αιτία της απόκρυψης στην εξεταστική επιτροπή ότι η άρση του εμπάργκο για τη ζελατίνη είχε επιτρέψει την άρση του εμπάργκο για τα τρόφιμα, τα καλλυντικά και τα φαρμακευτικά προϊόντα με προέλευση το Ηνωμένο Βασίλειο που περιέχουν ζελατίνη; Γιατί, Κύριε Πρόεδρε, έπρεπε να περιμένω τις αποκαλύψεις του τύπου για να μάθω την έκθεση της συνεδρίασης του συλλογικού οργάνου των μελών της επιτροπής; Γιατί, κύριε Πρόεδρε, οι υπηρεσίες της Επιτροπής επέδειξαν εσκεμμένη αδιαφάνεια απέναντι σ' αυτήν την εξεταστική επιτροπή επιρρίπτοντας την ευθύνη στις ακροάσεις. Για να θεωρηθεί ότι δεν υπήρχε πιλότος επαρκώς παράτολμος ώστε να επιβάλει την απόλυση αυτών που δεν αναλαμβάνουν την αποστολή τους.
<P>
Τέλος, για το μέλλον, κύριε Πρόεδρε, είστε σε θέση να επιβεβαιώσετε ότι ο Ευρωπαϊκός Οργανισμός Αξιολόγησης των φαρμακευτικών προϊόντων, η έδρα του οποίου βρίσκεται στο Λονδίνο, προχώρησε στην αξιολόγηση των κινδύνων της μετάδοσης της ασθένειας Κρόϋτζφελντ - Γιάκομπ από τα φαρμακευτικά προϊόντα όπως τα εμβόλια και ότι η έκθεση αυτών των εργασιών θα κοινοποιηθεί; Μπορείτε να μας πείτε αν η Επιτροπή πρόκειται να εφαρμόσει μέτρα που θα συνεπάγονται την καταστροφή των προϊόντων που κινδυνεύουν ή που έχουν μολυνθεί.
<P>
Όσον αφορά τα πορίσματα της εξεταστικής επιτροπής, επιθυμώ να προειδοποιήσω τους συναδέλφους μου για την προσπάθεια ορισμένων να επωφεληθούν από τη θεσμική αυτή κρίση για να θέσουν σε κίνδυνο την κοινή αγροτική πολιτική. Κάποιοι ζητούν ήδη την υποστήριξη της Επιτροπής για τη λήψη κοινής απόφασης για τη γεωργία στα πλαίσια της διακυβερνητικής διάσκεψης. Εν κατακλείδι, και όσον αφορά την πρόταση μομφής, μπορέσατε να διαπιστώσετε, κύριε Πρόεδρε, ότι η ομάδα μας στη μεγάλη πλειοψηφία της έχει το κουράγιο να την υπογράψει. Εννοείται ότι θα την ψηφίσουμε, γεγονός το οποίο αποδεικνύει, μέχρι αποδείξεως του εναντίου, ότι επιδεικνύουμε μεγάλη πολιτική υπευθυνότητα. Τολμώ να ελπίζω ότι η δική σας και η δική μας θα συναντηθούν.

<SPEAKER ID=136 LANGUAGE="IT" NAME="Parigi">
Κυρία Πρόεδρε, κύριοι συνάδελφοι, η αντιπροσωπεία της Εθνικής Συμμαχίας εγκρίνει απολύτως τα συμπεράσματα στα οποία κατέληξε η εξεταστική μας επιτροπή. Δεν υπάρχει αμφιβολία, πράγματι, ότι η Επιτροπή υποτίμησε τη σοβαρότητα τηε επιδημίας, ότι προέκρινε τα εμπορικά συμφέροντα έναντι της προστασίας της δημόσιας υγείας, δεν έλαβε μέτρα ώστε να υπερισχύσει το γενικό ευρωπαϊκό συμφέρον έναντι των ειδικών αγγλικών συμφερόντων, διαχειρίσθηκε με συγκεχυμένο τρόπο τα συμπεράσματα των γνωματεύσεων και των επιστημονικών γνωμοδοτήσεων χωρίς να λάβει τις ανάλογες και φυσικές πολιτικές αποφάσεις.
<P>
Υπενθυμίζουμε ότι η Επιτροπή, παρά τα σήματα κινδύνου και τις κοινοβουλευτικές ερωτήσεις -και υπενθυμίζω μία της κ. Muscardini, του 1994- δεν θέλησε ή δεν μπόρεσε να παράσχει λεπτομερείς πληροφορίες σχετικά με την αγορά των αλεύρων ζωϊκής προέλευσης, την ίδια περίοδο που είχαν υποδειχθεί ως παθογενείς παράγοντες της ΣΕΒ. δεν θέλησε ή δεν μπόρεσε να συνδέσει της πληροφορίες και τα σήματα κινδύνου, που μετέδιδε και ο ευρωπαϊκός τύπος, με την πιθανή σχέση μεταξύ της ασθένειας που έπληττε τα ποίμνια και τη μετάδοση στον άνθρωπο. διαχειρίστηκε με τρόπο τουλάχιστον ύποπτο, και ίσως μαφιόζικο, τις σχέσεις με τις αγγλικές πολιτικές και υγειονομικές αρχές. έδειξε ότι υπερβολικά εύκολα υπέκειψε στις πιέσεις των παραγωγών αλεύρων ζωϊκής προέλευσης και των βιομηχάνων βοοειδών κρεάτων. Αλλά όλα αυτά αφορούν τις περασμένες συμπεριφορές της Επιτροπής και μόνο οι μεγάλοι καθηγητές του Μάαστριχτ θα μπορούσαν να συμπεριφερθούν χειρότερα από την Επιτροπή.
<P>
Το πλέον σοβαρό είναι ότι αυτού του είδους οι παραλείψεις, παρά την ρητή και πλήρη διαθεσιμότητα εκ μέρους των νέων επιτρόπων, επαναλήφθηκαν στις συμπεριφορές υπαλλήλων και υπηρεσιών της Επιτροπής, οι οποίοι έθεσαν στη διάθεσή μας ένα μέρος μόνο από τα έγγραφα που τους ζητήθηκαν και με τις μαρτυρίες τους προσπάθησαν περισσότερο να υπερασπίσουν τις προσωπικές θέσεις των συναδέλφων τους παρά να συμβάλουν στην εξεύρεση της αλήθειας.
<P>
Κύριοι συνάδελφοι, αυτή τη δύσκολη στιγμή διακυβεύεται η αξιοπιστία μας, η αξιοπιστία ενός Ευρωπαϊκού Κοινοβουλίου του οποίου τα προνόμια, η εξουσία και η αντιπροσωπευτικότητα ή αγνοούνται ή δεν λαμβάνονται υπόψη στη σωστή τους διάσταση από τους ευρωπαίους πολίτες. Εάν η σημερινή Επιτροπή -που φυσικά δεν φέρει καμία πολιτική ευθύνη όσον αφορά τα γεγονότα για τα οποία κατηγορούνται οι προηγούμενοι επίτροποι- δεν λάβει αποφασιστικά μέτρα κατά εκείνων των υπαλλήλων της που όχι μόνο έσφαλαν ενόχως και δολίως στο παρελθόν αλλά και που σήμερα διατηρούν μία παραπλανητική συμπεριφορά συγκάλυψης, τότε το Κοινοβούλιό μας θα υποστεί ένα σκληρό πολιτικό πλήγμα εμπρός στην ευρωπαϊκή κοινή γνώμη.
<P>
Η αντιπροσωπεία της Εθνικής Συμμαχίας, συνεπώς, καταδικάζει τη συμπεριφορά της προηγούμενης Επιτροπής, θεωρεί ως ακατάλληλο και υπερβολικό μέτρο την πρόταση μομφής κατά της σημερινής Επιτροπής, αλλά προτείνει στο Ευρωπαϊκό Κοινοβούλιο, στην περίπτωση που η Επιτροπή δεν εφαρμόσει το περιεχόμενο της έκθεσης Medina 0rtega, να υιοθετήσει μία σειρά συμπεριφορών, ακόμη και να παρεμποδίσει τις κοινοβουλευτικές εργασίες με στόχο τον περιορισμό των ιδίων των προνομίων της Επιτροπής στο πεδίο των κοινοτικών ρυθμίσεων.

<SPEAKER ID=137 LANGUAGE="IT" NAME="Fantuzzi">
Κυρία Πρόεδρε, τα μαζικά μέσα ενημέρωσης έχουν συχνά ονομάσει το σημερινό θέμα «η επιχείρηση της τρελής αγελάδας». Εάν πρόκειται για μια επιχείρηση, θα έλεγα ότι είναι πραγματικά μια βρώμικη επιχείρηση. Νομίζω ότι απόκειται σε εσάς, κύριε πρόεδρε Santer, να μας αποδείξετε από σήμερα ότι αυτή η βρώμικη επιχείρηση μπορεί να γίνει μία καλή ευκαιρία για το μέλλον της Κοινότητας. Περισσότερο από τόσες άλλες συζητήσεις, συχνά κατανοητές μόνο στους ειδικούς, για τους πυλώνες και τις συγκλήσεις, η σημερινή συζήτηση θα μπορέσει να αποδείξει τη βούλησή μας να ανταποκριθούμε στις ανησυχίες των ευρωπαίων πολιτών. Νομίζω ότι εξαρτάται από εσάς, κύριε πρόεδρε.
<P>
Γνωρίζω πολύ καλά ότι οι μεγαλύτερες ευθύνες ανήκουνν στους επιτρόπους του παλαιού θεσμικού οργάνου, αλλά εσείς σε κάθε περίπτωση αντιπροσωπεύετε ένα θεσμό που τον διακρίνει η συνέχεια και που σήμερα, πριν από όλα, με την επισημότητα τόσων ευκαιριών, προβαίνει σε μία σοβαρή αυτοκριτική της συμπεριφοράς του στο θέμα της ΣΕΒ. Σημειώνω ότι σήμερα, για πρώτη φορά, μιλήσατε για «σφάλματα» και στη στάση της Επιτροπής. Αυτή, εξάλλου, είναι η αναγκαία προϋπόθεση για να καταστούν αξιόπιστες οι μελλοντικές προτάσεις, όσον αφορά τις νέες υποχρεώσεις που αναλάβατε, για να προωθήσετε εκείνο το σαφές μήνυμα που η κοινή γνώμη περιμένει.
<P>
Ανήκω σε εκείνους που εκτιμούν ορισμένες αποφάσεις σας για το μέλλον. Μπορούν να είναι τα πρώτα βήματα. Επιτρέψτε μου, όμως, δύο σοβαρές αμφιβολίες. Η πρώτη έγκειται στο γεγονός ότι η ανάθεση των ελέγχων και των επιτροπών στη ΓΔ ΧΧIV δεν επιλύει το όλο θέμα, διότι αφήνει την έρευνα των νομοθετικών πράξεων στη ΓΔ VΙ και στη ΓΔ ΙΙΙ. Κινδυνεύει εξάλλου να φανεί σαν ένας μερικός συμβιβασμός και όχι σαν μία ριζική επιλογή όπως θα έπρεπε να είχε γίνει σύμφωνα με τη λογική πριν από μερικά χρόνια, βάσει των κανονικών αρχών που διέπουν τη σωστή διοίκηση. Το θέμα είναι, στην ουσία, ότι πρέπει να ξέρουμε όχι μόνο ποιος διαχειρίζεται τις γνωμοδοτήσεις, αλλά και ποιος τις ζητά και ποια χρήση κάνει αφού τις εξασφαλίσει. Η δεύτερη αμφιβολία μου αφορά την ιδέα των ομάδων επιτρόπων για την ανθρώπινη υγεία ή της δημιουργίας υπερεπιτρόπων, οι οποίοι, όσο και αν τους εκτιμώ προσωπικά, δεν μπορούν να παρέμβουν αποφασιστικά. Χρειαζόμαστε μία ισχυρή πολιτική κατεύθυνση του συνόλου της Επιτροπής.
<P>
Πρόεδρε Santer, είναι δικό σας αποκλειστικά καθήκον! Κατόπιν είσθε ελεύθερος να οργανωθείτε όπως νομίζετε. Αυτό που έχει σημασία είναι να έχετε την πολιτική ευθύνη της αποστολής σας. Θα πρέπει να εξασφαλίζεται η σταθερή αμεροληψία της Επιτροπής. Η διαχείριση της ΣΕΒ, ακόμη και υπό τη δική σας διεύθυνση, τουλάχιστον όσον αφορά το εμπάργκο της ζελατίνης, απέδειξε πόσο ευαίσθητη είναι αυτή η αμεροληψία που επικυρώνει η Συνθήκη, απέδειξε ότι η Επιτροπή υπήρξε τρωτή στις πολιτικές πιέσεις της αγγλικής κυβέρνησης, στο όνομα εκείνης της Realpolitik του συσχετισμού δυνάμεων που, όταν συνεδριάζετε στο Breydel, θα έπρεπε να παραμένει αυστηρά έξω από την πόρτα.
<P>
Έχουν δίκιο οι δυσφημιστές της πρότασης μομφής όταν επισείουν τον κίνδυνο ότι, πλήττοντας την Επιτροπή, σύμβολο της υπερεθνικότητας, δίδονται μεγάλες εξουσίες στις κυβερνήσεις, που είναι ανίκανες να συνεργασθούν μεταξύ τους. Κάτι ξέρουμε εμείς της εξεταστικής επιτροπής που ένας βρετανός υπουργός δεν θεώρησε ότι άξιζε τον κόπο να τον συναντήσουμε. Αυτό το επιχείρημα όμως ισχύει εάν η Επιτροπή αποδεικνύει κάθε ημέρα ότι είναι υπερεθνική, κυρίως όσον αφορά τα βασικά θέματα, στα οποία δεν θα πρέπει να γίνονται παραχωρήσεις. Εάν όχι, και εμείς θα γίνουμε ευρωσκεπτικιστές. Γιατί να συντηρούμε όλο αυτό το μηχανισμό εάν μετά η κοινοτική τεχνοκρατία υποκύπτει όπου απαιτεί το συμφέρον και ο εφησυχασμός;
<P>
Η άριστη έκθεση του κ. Medina Ortega τονίζει ότι τις μεγαλύτερες ευθύνες φέρει η κυβέρνηση του Ηνωμένου Βασιλείου. Πρόσφατα ο John Major θέλησε να δώσει ένα μάθημα στη γηραιά Ευρώπη μας, προβάλλοντας την ανωτερότητα του κοινωνικού μοντέλου της χώρας του. Δεν πρόκειται για ένα τυχαίο γεγονός, αλλά για το αποτέλεσμα μιας άγριας deregulation , που αποδυνάμωσε σε μεγάλο βαθμό τις δημόσιες υπηρεσίες, υγειονομικές και κτηνιατρικές.
<P>
Αλλά και η Επιτροπή δεν επετέλεσε το καθήκον της, κύριε πρόεδρε, και αυτό είναι ιδιαίτερα σοβαρό. Δεν διαπιστώνω στη συμπεριφορά της Επιτροπής ευθύνες που να μετριάζονται από τη βρετανική θρασύτητα. Γι αυτό το το λόγο θεωρώ ότι είναι ασυμβίβαστη η προσπάθεια κάλυψης του έργου, από τη μία πλευρά, των πρώην και νυν συναδέλφων σας και ανακοίνωσης, από την άλλη, αξιόπιστων στροφών και αλλαγών. Δεν μπορούμε να περιμένουμε, δεν είναι μόνο η ΣΕΒ. Υπάρχει επιπλέον το πρόβλημα του μεταγενώματος των φυτών, της σόγιας, του καλαμποκιού. Το γεγονός ότι ένας επίτροπός σας, πρόεδρε, καταγγέλλει βεβιασμένες αποφάσεις δεν καθησυχάζει τους ευρωπαίους καταναλωτές.
<P>
Τίθεται επίσης και το πρόβλημα της κοινής αγροτικής πολιτικής. Το πρόβλημα της συναπόφασης του Κοινοβουλίου. Αλλά το πρόβλημα υπ' αριθμόν ένα είναι εκείνο της «απόφασης». Πάρα πολλές οι ανακοινώσεις του επιτρόπου Fischer και πάρα πολύ λίγες αποφάσεις συνεπείς με εκείνες τις ανακοινώσεις. Ωραία έγγραφα, από τη Μαδρίτη έως το Κορκ, αλλά κάθονται ακόμη εκεί, δεν υλοποιούνται. Αντίθετα μάλιστα, στην πραγματικότητα, έχω την αίσθηση ότι έχετε βάλει την όπισθεν. Θα πρέπει όμως να είμαστε σαφείς. Αν δεν μειωθεί όλο το οπλοστάσιο της πολιτικής της αγοράς, δύσκολα θα μπορέσουμε να επικεντρώσουμε τις προσπάθειές μας σε άλλες προτεραιότητες, όπως είναι το περιβάλλον και η προστασία της υγείας του καταναλωτή. Δεν υπάρχει καμία επικουρικότητα που να αντέχει αυτή την πολιτική. Εάν θέλουμε να κρατάμε τα πάντα ζωντανά με τεχνητό τρόπο υπάρχει κίνδυνος να πεθάνει το παλιό χωρίς να γεννηθεί το καινούργιο.
<P>
Επιθυμώ να συγχαρώ το φίλο και συνάδελφο Medina Ortega για την έκθεσή του. Πρόκειται για ένα κείμενο που αποτελεί την απόδειξη του ότι το Ευρωπαϊκό Κοινοβούλιο μπόρεσε να συνδιάσει τη δημοκρατική αντιπροσωπευτικότητα με την αποτελεσματικότητα του έργου του. Απόκειται τώρα στο Ευρωπαϊκό Κοινοβούλιο, στο σύνολό του, να αποδείξει ότι, χάρη στη νόμιμη εξουσία μας άσκησης ελέγχου, η εργασία της εξεταστικής επιτροπής δεν θα μείνει μία ωραία, αλλά άχρηστη, μαρτυρία!
<P>
(Χειροκροτήματα)

<SPEAKER ID=138 LANGUAGE="EN" NAME="Plumb, λόρδος">
Κατ'αρχάς θα ήθελα να ευχαριστήσω τον κ. Bφge για την επάξια εκπλήρωση των καθηκόντων του ως προέδρου των πολλών συσκέψεων της επιτροπής. Θα ήθελα επίσης να ευχαριστήσω τον κ. Medina Ortega, διότι η έκθεσή του αντανακλά τις πολλαπλές απόψεις που διατυπώθηκαν από τα μέλη της επιτροπής, πολλές από τις οποίες τις ακούσαμε να επαναλάμβονται άπειρες φορές κατά τη διάρκεια της ημέρας. Πρέπει να διαφωνήσω με πολλές θέσεις που διατυπώθηκαν.
<P>
Δυστυχώς, για προσωπικούς λόγους, δεν ήμουν παρών κατά την τελική ψηφοφορία. Ο πρόεδρος κατανόησε τη θέση μου. Εάν ήμουν παρών, θα είχα καταψηφίσει την έκθεση. Υπέβαλα μία έκθεση που εκφράζει τη μειοψηφική μου θέση, όπου παρατίθενται κατά χρονολογική σειρά τα μέτρα που λήφθηκαν στο Ηνωμένο Βασίλειο από το 1986. Καθότι ήμουν μέλος της επιτροπής, παρόμοιες ενέργειες δεν είναι του τύπου μου. Πράγματι, όπως θα θυμούνται πολλά μέλη, προσπάθησα να πείσω με επιχειρήματα και προτείνοντας τροπολογίες. Ωστόσο, το κείμενο που τελικά διαμορφώθηκε ήταν τόσο μονόπλευρο, περιείχε τόσες ανακρίβειες και, πρέπει να ειπωθεί και τούτο, ασκούσε τόσο άδικη κριτική στις προσπάθειες που έχουν καταβληθεί στην πατρίδα μου σε όλα τα επίπεδα για την αντιμετώπιση της ΣΕΒ, ώστε αισθάνθηκα ότι έπρεπε να αποκαταστήσω την πραγματικότητα. Δεν μπορώ αυτή τη στιγμή να συνοψίσω την έκθεση διότι δεν υπάρχει αρκετός χρόνος, αλλά θα ήθελα να θίξω μερικά σημεία.
<P>
Κατ'αρχάς, δηλώνω το προσωπικό μου ενδιαφέρον στην υπόθεση. Μιλώ ως αγρότης, του οποίου τα βοοειδή επλήγησαν από την ΣΕΒ. Ως εκ τούτου, υπήρξα προσωπικός μάρτυρας του προγράμματος δράσης και του ζήλου που επέδειξαν οι επιστήμονες και οι κτηνίατροι για την επίλυση του προβλήματος, αλλά και των μέτρων που ελήφθησαν προκειμένου να γίνει κατανοητό και να τεθεί υπό έλεγχο. Ο παράγοντας της ανθρώπινης υγείας αναμφίβολα τίθεται υπεράνω όλων. Από το 1989 μέχρι το 1990 τα μέτρα που ελήφθησαν στην πατρίδα αποσκοπούσαν στην προστασία της ανθρώπινης υγείας. Πρέπει να υπογραμμιστεί για άλλη μία φορά ότι κανένας επιστήμονας δεν έχει μπορέσει ακόμη να εντοπίσει με σαφήνεια μία σχέση μεταξύ της ΣΕΒ και της νέας ποικιλίας της ασθένειας Creutzfeldt-Jacob (CJD).
<P>
Στην έκθεση αναγνωρίζονται οι δαπάνες για την έρευνα. Οκ. Medina έχει αναφερθεί σε αυτές. Έγιναν επίσης σχετικές έρευνες και διατέθηκαν χρήματα στην Υπηρεσία Υγιεινής Κρεάτων. Πρέπει να γίνουν περισσότερα στον τομέα της έρευνας, όπως παραδέχθηκε ο κ. Santer. Ωστόσο, ο ισχυρισμός ότι τέθηκαν εμπόδια στους επιστήμονες ασφαλώς δεν στηρίζεται από τα στοιχεία που άκουσα, ενώ η θέση ότι δεν έγινε τίποτε ή ότι έγιναν πολύ λίγα για την εκρίζωση του προβλήματος από τις κτηνοτροφικές μονάδες αποτελεί προσβολή για τους αγρότες μας. Αποτελεί προσπάθεια σπίλωσης της επαγγελματικής ακεραιότητας όλων όσοι συμμετείχαν στο πρόγραμμα εκρίζωσης της νόσου. Έτσι η ιδέα ότι πλέχθηκε μία βρετανική συνομωσία εντός της Επιτροπής είναι παντελώς ευφάνταστη και δεν έχει θέση σε μία έκθεση του Κοινοβουλίου.
<P>
Ποτέ στην ιστορία της γεωργίας -με την οποία ασχολούμαι εδώ και πολύ καιρό- δεν εξοντώθηκαν τόσα πολλά ζώα σε τόσο σύντομο χρονικό διάστημα. Όπως γνωρίζετε, σύντομα θα ακολουθήσει η σφαγή και άλλων ζώων, γεγονός που ανοίγει το δρόμο για τα πέντε σημεία που συμφωνήθηκαν στη Φλωρεντία. Οι πολίτες εδικαιούντο να προσδοκούν από τις εργασίες της Επιτροπής την αποτύπωση των πραγματικών περιστατικών και την αναγνώριση της αποτελεσματικότητας των μέτρων που ελήφθησαν. Ασφαλώς η κριτική των σφαλμάτων του περελθόντος είναι σημαντική. Μπορεί να είναι χρήσιμη σε όλους, κατά το ότι αναγνωρίζουμε τη σημασία τους. Λυπούμαι όμως διότι δεν ήταν πολλά τα μέλη της επιτροπής που αισθάνθηκαν την υποχρέωση να επισκεφθούν τη Βρετανία, όπου θα διαπίστωναν τις προόδους και τα επιτεύγματα που έχουν πραγματοποιηθεί κατά τους τελευταίους δέκα μήνες. Όσοι ήρθαν, επηρεάστηκαν θετικά από τα μέτρα που είδαν να εφαρμόζονται. Χαιρετίζω την πρόταση του Προέδρου της Επιτροπής να πραγματοποιηθεί μία διεπιστημονική διάσκεψη, ώστε οι καταναλωτές να μπορούν να έχουν εμπιστοσύνη στις προδιαγραφές ποιότητας που όλοι επιθυμούμε και να πιστεύουν ότι η Ευρώπη είναι αφοσιωμένη στην υγεία.

<SPEAKER ID=139 LANGUAGE="EN" NAME="Hyland">
Κύριε Πρόεδρε, η δημόσια υγεία πρέπει να είναι το πρωταρχικό μέλημα όλων όσοι ασχολούνται με τον κλάδο των τροφίμων. Από την άποψη αυτή ο ρόλος των αγροτών και των μεταποιητών είναι καίριας σημασίας. Κεντρικό ρόλο για την ασφάλεια των τροφίμων διαδραματίζουν επίσης οι νομοθέτες και η εφαρμογή των κανονισμών σχετικά με τα τρόφιμα και τη δημόσια υγεία. Η κρίση της ΣΕΒ είναι εξίσου καταστροφική για τους καταναλωτές και τους παραγωγούς. Η εμπιστοσύνη των καταναλωτών στο βόειο κρέας βρίσκεται στο ναδίρ. Οι καταναλωτές προσδοκούν από εμάς κάτι καλύτερο και το αξίζουν. Η συνεισφορά της εξεταστικής επιτροπής στην παρούσα συζήτηση ήταν μεγάλη και από την άποψη αυτή αξίζουν συγχαρητήρια στον εισηγητή, στον πρόεδρο και στα μέλη της επιτροπής.
<P>
Οι ιρλανδοί συνάδελφοι της ομάδας μου δεν θα ψηφίσουν την πρόταση μομφής κατά της Επιτροπής. Εν τούτοις, αν και συμφωνώ σε γενικές γραμμές με το συμβιβαστικό ψήφισμα, θα ήθελα να εκφράσω τις επιφυλάξεις μου ως προς τις παραγράφους 4 και 5. Θα προτιμούσα να τροποποιηθούν τα περί μεθοδεύσεων και ενοχής. Η σχέση μεταξύ κρέατος και οστεαλεύρου και της ΣΕΒ έχει αποδειχθεί σαφώς. Η εφαρμογή της απαγόρευσης έχει μείζονα σημασία για την εξάλειψη της ΣΕΒ. Ακόμη μεγαλύτερη σημασία για τη συνολική επιτυχία της εκστρατείας με στόχο την αποκατάσταση της εμπιστοσύνης των καταναλωτών έχει η εφαρμογή ενός αποτελεσματικού προγράμματος ανίχνευσης από τους παραγωγούς μέχρι τους καταναλωτές.
<P>
Το ζήτημα που προκύπτει είναι η ασφαλής απόρριψη εντοσθίων από τον τομέα μεταποίησης του κρέατος. Πρόκειται για ένα θέμα με τεράστιες συνέπειες από άποψη περιβάλλοντος και κόστους. Στην αρχή της παρούσας συζήτησης ζήτησα την πραγματοποίηση ενός επείγοντος ερευνητικό προγράμματος για την ασφαλή χρησιμοποίηση των εντοσθίων. Επαναλαμβάνω και τώρα αυτή την έκκληση.
<P>
Δέχθηκα με ικανοποίηση το γεγονός ότι ο Πρόεδρος Santer αναγνώρισε ότι η Επιτροπή έκανε λάθη. Είναι βέβαιο ότι έγιναν λάθη, ακόμη και από το Κοινοβούλιο. Είμαστε άνθρωποι και ανήκουμε σε ανθρώπινους οργανισμούς. Πιστεύω ότι κανένας Επίτροπος, από τον κ. MacSharry μέχρι τον σημερινό Επίτροπο κ. Fischler - συμπεριλαμβανομένων και των υπαλλήλων της Επιτροπής- δεν θα αποτολμούσε μία εκστρατεία που θα έθετε σε κίνδυνο τη δημόσια υγεία. Τίποτα από όσα άκουσα στη σημερινή συζήτηση δεν με κάνει να αλλλάξω γνώμη. Η κριτική των ενεργειών της Επιτροπής πρέπει να βασίζεται στις εκάστοτε επικρατούσες συνθήκες. Είναι εύκολο να παίζουμε με σημαδεμένα χαρτιά. Είναι εύκολο να αξιολογούμε γεγονότα του παρελθόντος με τη σοφία της ύστερης γνώσης. Πιστεύω ότι όλοι όσοι έχουμε δεσμευθεί να λύσουμε αυτό το θέμα έχουμε την ύψιστη ευθύνη να συνεργαστούμε στενά, έχοντας κατά νου τα συμφέροντα των καταναλωτών και των παραγωγών. Διαθέσαμε χρόνο διευρευνώντας τα αίτια της κρίσης και πράξαμε ορθά. Τώρα είναι καιρός να καταρτίσουμε μία ευρεία στρατηγική για το τι μέλλει γενέσθαι.

<SPEAKER ID=140 LANGUAGE="NL" NAME="Mulder">
Κύριε Πρόεδρε, θα ήθελα και εγώ να συγχαρώ την Εξεταστική Επιτροπή αλλά και τα εθνικά κοινοβούλια, συμπεριλαμβανομένου του βρετανικού, για το γεγονός ότι επικύρωσαν τη Συνθήκη του Μάαστριχτ, η οποία κατέστησε δυνατή τη σύσταση αυτής της Εξεταστικής Επιτροπής. Πιστεύω ότι μπορούμε να διαπιστώσουμε ότι καμία άλλη εθνική επιτροπή δεν μπορούσε να επιτύχει αυτά που επέτυχε η εν λόγω ευρωπαϊκή Εξεταστική Επιτροπή, η οποία πιστεύω, συνεπώς, ότι διευρύνει σαφώς τις βασικές αρμοδιότητες του Κοινοβουλίου. Οπωσδήποτε συμφωνώ με την άποψη ότι πρέπει πάντα να δίνεται προτεραιότητα στη δημόσια υγεία έναντι των συμφερόντων των αγορών. Όπως ειπώθηκε ήδη από πολλούς, έγιναν πολλά λάθη. Δεν κρίνω ότι θα ήταν σκόπιμο τη στιγμή αυτή να υπερψηφίσουμε μία πρόταση μομφής. Εάν χρειασθεί, αυτό θα μπορούσε να γίνει σε κάποια μεταγενέστερη στιγμή κατά το τρέχον έτος.
<P>
Συμφωνώ απολύτως με την άποψη της Επιτροπής ότι πρέπει να υπάρχει μία διάκριση ευθυνών μεταξύ εκείνων που καταρτίζουν την πολιτική και εκείνων που την ελέγχουν. Χαιρετίζω τις προθέσεις που εξέφρασε ο κ. Santer και προσβλέπω στην κατάρτιση των κατάλληλων σχεδίων. Πιστεύω επίσης ότι πρέπει να διεξαχθούν περισσότερες έρευνες σε ευρωπαϊκό επίπεδο. Στο παρελθόν αυτό συνέβαινε μόνο στο Ηνωμένο Βασίλειο - στην περίπτωση της BSE σε υπερβολικό βαθμό - γεγονός το οποίο θα μπορούσε να προξενήσει την εντύπωση της μονομερούς ερμηνείας των αποτελεσμάτων. Τάσσομαι επίσης υπέρ της εφαρμογής μίας ποιοτικής πολιτικής στην περίπτωση των γεωργικών προϊόντων. Ελπίζω μόνο ότι οι πρόσθετες δαπάνες θα αποβούν προς όφελος των γεωργών, πράγμα το οποίο δεν συμβαίνει πάντοτε.
<P>
Τελευταία παρατήρηση, κύριε Πρόεδρε. Είδαμε ότι οι αδιαφανείς διαδικασίες λήψης αποφάσεως που εφαρμόσθηκαν από την Επιτροπή, από το κύκλωμα Συμβούλιο-Επιτροπή-Διαχειριστικές Επιτροπές, κλπ., δεν ήταν επαρκείς για να αποφευχθεί η σοβαρή κρίση που παρουσιάστηκε στον τομέα του βοείου κρέατος στην Ευρώπη. Η μοναδική συνταγή επιτυχίας είναι το άνοιγμα, και αυτό σημαίνει δικαίωμα συναπόφασης για το Ευρωπαϊκό Κοινοβούλιο.

<SPEAKER ID=141 LANGUAGE="FR" NAME="Pailler">
Κύριε Πρόεδρε, τέλος οι ερωτήσεις, τα πορίσματα της εξεταστικής επιτροπής είναι συντριπτικά και οι ευθύνες εκφράζονται σαφώς. Πρώτη ευθύνη της βρετανικής κυβέρνησης - με όλο το σεβασμό προς το Λόρδο Plumb - που έφτασε μέχρι τον κυνισμό και εξήγαγε τα μολυσμένα ζωικά άλευρα που ήταν απαγορευμένα στο δικό του έδαφος. Ευθύνη των παραγωγών, αλλά και των κυβερνήσεων. Εξάλλου, το Συμβούλιο δεν είναι παρόν σήμερα. Η έκθεση είναι ένα αληθινό κατηγορητήριο κατά της Επιτροπής: αμέλεια, δυσλειτουργίες, έλλειψη πληροφόρησης και κυρίως σαφείς και κυνικές αποφάσεις.
<P>
Κύριε Σαντέρ, κατά την ακρόασή σας, οχυρωθήκατε πίσω από τους επιστήμονες για να δικαιολογήσετε την επιλογή σας. Οι επιστήμονες όμως δεν αποφασίζουν και παραθέτω τα λόγια του κ. Guy Debord: »Παρόλο που συμμετέχουν στη διαδικασία της απόφασης, δεν μπορούν να τις επηρεάσουν παρά μόνο σχετιζόμενοι με μια ομάδα ή κερδίζοντας την εμπιστοσύνη μιας από τις πολιτικο-γραφειοκρατικές κλίκες που διαπληκτίζονται για την εξουσία και που χρησιμοποιούν τα επιστημονικά και τεχνικά παιχνίδια σαν εμβλήματα και σημαίες ή, πολύ πιο συχνά, έχουν ανάγκη των «ειδικών» για να ντύσουν επιστημονικά τις επιλογές που έχουν ήδη κάνει και που έχουν διαφορετικά κίνητρα.»
<P>
Τα κίνητρα των επιλογών αυτών, τα ομολόγησαν. Το εννοώ ομολόγησαν, γιατί πρόκειται για έγκλημα και ίσως για ένα έγκλημα εναντίον της ανθρωπότητας, αν τυχόν εμφανιστεί μια επιδημία σε μερικά χρόνια. Τα κίνητρα αυτά, είναι η δημιουργία της εσωτερικής αγοράς. Να η προτεραιότητα της Επιτροπής από το 1989. Το δόγμα της ελευθερίας της διακίνησης των εμπορευμάτων μετατράπηκε σε ελευθερία της μόλυνσης των βοοειδών και των ανθρώπων.
<P>
Η δημόσια υγεία; Είναι μέριμνα, μας έλεγε ο κ. Σαντέρ κατά την ακρόασή του. Είναι ανησυχία για την Επιτροπή. Όχι, Κύριε! Η δημόσια υγεία είναι ευθύνη, καθήκον και όπως έλεγε ο φιλόσοφος Emmanuel Levinas, η ευθύνη δεν κοιμάται ποτέ, αλλοιώνει τα χαρακτηριστικά.
<P>
Γι' αυτό η ομάδα μας χρησιμοποίησε τους τρόπους διαδικασίας που είχε στη διάθεσή της καταθέτοντας, με βουλευτές από άλλες ομάδες, πρόταση μομφής. Πρέπει να χρησιμοποιήσουμε την αναθεώρηση της KΓΠ βγάζοντάς την από την οικονομική λογική που οδηγεί σε μια υπερ-εντατικοποίηση επιζήμια για το περιβάλλον και την ποιότητα των προϊόντων. Πρέπει να θέσουμε ένα τέλος σε όλα τα μέτρα φιλελευθεροποίησης και αταξίας των δημόσιων υπηρεσιών στους τομείς της υγείας των ανθρώπων και των ζώων και να προγραμματίσουμε χρηματοδοτήσεις για την αποζημίωση των θυμάτων και κυρίως για τη συνέχιση της έρευνας. Γιατί ο μόνος τρόπος αποζημίωσης των ασθενών, Κύριε, είναι η δυνατότητα ίασής τους κάποια μέρα.

<SPEAKER ID=142 LANGUAGE="DE" NAME="Graefe zu Baringdorf">
Kύριε Πρόεδρε, κύριε Fischler, έχω ακόμη ένα λεπτό ομιλίας, το οποίο θα ήθελα να αφιερώσω τώρα σ' εσάς. Tο θέμα είναι να δρομολογηθεί μια διαφορετική αγροτική πολιτική, που θα ενισχύει έναν μικρο-αγροτικό τρόπο διαχείρισης. Aυτό αναφέρεται στην έκθεση της Eξεταστικής Eπιτροπής και ο κ. Σαντέρ το επιβεβαίωσε. Θα ήθελα λοιπόν να σας επιστήσω την προσοχή ότι εμείς έχουμε ορισμένες αποφάσεις στο Kοινοβούλιο, λ.χ. την απόφαση για τα ελοβόκαρπα, στις τελούσες υπό καθεστώς αγρανάπαυσης εκτάσεις. Γνωρίζετε πως οι βρεφικές τροφές θα πρέπει να παρασκευάζονται μόνον από προϊόντα βιολογικών καλλιεργειών. Γνωρίζετε ότι το Kοινοβούλιο δε θέλει τη γενετική τεχνολογία στις βρεφικές τροφές. Γνωρίζετε τη στάση του Kοινοβουλίου έναντι του γενετικά τροποποιημένου αραβοσίτου. Γνωρίζετε ότι στο νόμο για την κυκλοφορία στην αγορά σπόρων για σπορά, έχουμε ακόμη αντιπαραθέσεις. Γενικά, υποστηρίζετε την κοινωνικο-οικολογική προσέγγιση για το χώρο της υπαίθρου; γι' αυτό και νομίζω πως θα πρέπει να πάρουμε στα σοβαρά τις αποφάσεις του Kοινοβουλίου και να προχωρήσουμε σε μια συνεργασία, μεταξύ άλλων και στο γάλα. Aν με μια μεταρρύθμιση καταφέρουμε να βγάλουμε τις αγελάδες στο λιβάδι, τότε και πάλι ο ταύρος θα καταστήσει έγκυο την κυρία Eυρώπη; γι' αυτό είμαι σίγουρος.
<P>
(Γέλια, Xειροκροτήματα)

<SPEAKER ID=143 LANGUAGE="NL" NAME="Vandemeulebroucke">
Κύριε Πρόεδρε, η ασθένεια των τρελών αγελάδων χαρακτηρίζει μία δεκαετία απόλυτης απάθειας, μία περίοδο εγκληματικής αμέλειας με στόχο το κέρδος. Βεβαίως, ο κύριος υπεύθυνος είναι το Ηνωμένο Βασίλειο, το οποίο επέτρεψε την παραγωγή αλεύρου από οστά και κρέας κάτω από εξαιρετικά αμφίβολες προϋποθέσεις. Ελήφθησαν αποφάσεις με βάση μονομερείς γνωμοδοτήσεις, με βάση μελέτες που διεξήχθηκαν και χρηματοδοτήθηκαν από την ίδια τη βιομηχανία κρέατος. Αυτή καθεαυτή η κατάσταση ήταν αδιανόητη, ενώ το Συμβούλιο των Υπουργών τηρούσε παθητική στάση. Από τη μεριά της, η Ευρωπαϊκή Επιτροπή επέτρεψε για πολλά χρόνια τη μη διεξαγωγή κτηνιατρικών ελέγχων για την BSE. Ευθύνες φέρει όμως και η σημερινή Επιτροπή.
<P>
Ανώτατοι υπάλληλοι δήλωσαν ότι ενέδωσαν σε πολιτικές πιέσεις. Το έργο της Επιτροπής Ερεύνης παρεμποδίστηκε, ενώ η αλήθεια σχετικά με τη ζελατίνη απλώς δεν ειπώθηκε.
<P>
Πρόεδρε, σε κάθε φυσιολογικό δημοκρατικό σύστημα οι υπεύθυνοι παρόμοιων καταστάσεων καθαιρούνται. Για το λόγο αυτό θα υπερψηφίσουμε την πρόταση μομφής. Ωστόσο, το πλέον τολμηρό κείμενο δεν θα τεθεί σε ψηφοφορία λόγω της επιλογής των μεγάλων παρατάξεων, πράγμα το οποίο αποτελεί κοινοβουλευτική φυγή. Ολοκληρώνω, κύριε Πρόεδρε. Ο Πρόεδρος Santer προέβη σήμερα σε δημόσια εξομολόγηση. Ελπίζω μόνο ότι αυτή η δημόσια εξομολόγηση θα επαληθευθεί επιτέλους.

<SPEAKER ID=144 LANGUAGE="NL" NAME="Van der Waal">
Κύριε Πρόεδρε, στην έκθεση της Εξεταστικής Επιτροπής περιλαμβάνονται σοβαρές επικρίσεις σε βάρος της βρετανικής κυβέρνησης και της Επιτροπής με αφορμή την πολιτική για την BSE. Η Επιτροπή έδωσε υπερβολική προσοχή στην αγορά, δεν μερίμνησε επαρκώς για τη δημόσια υγεία, δεν ζήτησε τη γνώμη ανεξάρτητων επιστημονικών ιδρυμάτων, παραγνώρισε για μεγάλο διάστημα τη σημασία του προβλήματος κλπ. Για όλα αυτά ευθύνεται βέβαια κατά κύριο λόγο η προηγούμενη Επιτροπή, ωστόσο η σημερινή Επιτροπή δεν είναι εντελώς αθώα. Ενώ οι επιστήμονες έκρουαν των κώδωνα του κινδύνου, η Επιτροπή ήρε την απαγόρευση εξαγωγών για τη ζελατίνη, το λίπος, και για το σπέρμα βοοειδών από τη Βρετανία. Ωστόσο, για εμάς δεν τίθεται θέμα εμπιστοσύνης. Εκ των υστέρων είναι εύκολο να επικρίνει κανείς.
<P>
Αυτό που έχει καθοριστική σημασία είναι κατά πόσον η Επιτροπή φροντίζει σήμερα να αναλάβει τις ευθύνες οι οποίες της καταλογίζονται στην έκθεση. Η ανακοινωθείσα αναδιάρθρωση με στόχο τη δημιουργία μίας νέας συντονιστικής διεύθυνσης για την καταναλωτική πολιτική και τη δημόσια υγεία είναι ένα βήμα προς τη σωστή κατεύθυνση. Πρέπει όμως να βελτιωθούν πάρα πολλά όσον αφορά τη διαφάνεια της πολιτικής, τις μελέτες και τον έλεγχο της συνεργασίας με τα εθνικά ιδρύματα.
<P>
Για το σκοπό αυτό μπορούν να χρησιμοποιηθούν οι συστάσεις που περιλαμβάνονται στην έκθεση Medina. Ωστόσο, δεν υποστηρίζουμε όλα όσα αναφέρονται στην έκθεση αυτή. Η πρόταση της εφαρμογής της διαδικασίας συναπόφασης στην ΚΓΠ πρόκειται οπωσδήποτε να διευρύνει τις αρμοδιότητες του Κοινοβουλίου, ωστόσο δεν έχει καμία σχέση με την προβληματική της BSE. Το ίδιο ισχύει και για τη σύσταση για την αναδιάρθρωση της ΚΓΠ με την προαγωγή των εκτατικών γεωργικών μεθόδων. Η συζήτηση επί του θέματος αυτού πρέπει να διεξαχθεί σε ένα ευρύτερο πλαίσιο όπου θα εξετασθούν και η τροφοδοσία τροφίμων, το εισόδημα των γεωργών και η προστασία του περιβάλλοντος.

<SPEAKER ID=145 LANGUAGE="DE" NAME="Raschhofer">
Kύριε Πρόεδρε, αξιότιμοι κυρίες και κύριοι συνάδελφοι, η υπόθεση της ΣEB στοίχισε τη ζωή πολλών ανθρώπων και έθεσε σε κίνδυνο, ή και κατέστρεψε, πολλούς κτηνοτρόφους βοοειδών. H υπόθεση της BSE ενέσπειρε ανασφάλεια στους καταναλωτές σ' ολόκληρη την Eυρώπη και κόστισε δισεκατομμύρια Ecu στους ευρωπαίους φορολογούμενους. H Eξεταστική Eπιτροπή για τη ΣEB, στην οποία επ' ευκαιρία θα ήθελα να εκφράσω το μεγάλο σεβασμό μου για τη θαυμάσια δουλειά της, έδειξε, στην έκθεσή της, τις αστοχίες της Mεγάλης Bρετανίας στο Συμβούλιο και την Eπιτροπή. H Eξεταστική Eπιτροπή τις τεκμηριώνει με πολυάριθμα παραδείγματα.
<P>
Δεν θα ήθελα όμως να χαθώ μέσα στις λεπτομέρειες της έκθεσης της Eξεταστικής Eπιτροπής. H έκθεση δείχνει κυρίως τις μεγάλες ελλείψεις στην υφιστάμενη γενική ιδέα για την Eυρώπη. Tο θέμα, λοιπόν, για μένα είναι να δειχθεί ότι οι διαπιστωθείσες ελλείψεις είναι σύμπτωμα μιας εσωτερικής ασθένειας του συστήματος. Tο θέμα είναι να δείξει η έκθεση της Eξεταστικής Eπιτροπής για τη ΣEB ότι η θεσμική συναρμογή, που υπάρχει αυτή τη στιγμή, δεν μπορεί να λειτουργήσει. Tο θέμα είναι ότι δε λειτουργούν οι μηχανισμοί ελέγχου, αν υπάρχουν καν.
<P>
Tο θέμα για μένα είναι ότι η Eπιτροπή ανέλαβε de facto τη νομοθετική αρμοδιότητα, χωρίς ποτέ να νομιμοποιηθεί δημοκρατικά από τον ευρωπαίο πολίτη. Tο θέμα για μένα είναι ότι οι Eπίτροποι και οι υπάλληλοι της EE ενεργούν χωρίς διαφάνεια, ότι αυθαίρετα δίνουν ή δε δίνουν πληροφορίες. Tο θέμα για μένα είναι ότι η αρμοδιότητα διοχετεύεται μέσα σ' ένα λαβύρινθο, ούτως ώστε τελικά να μην είναι κανείς αρμόδιος. Tο θέμα είναι, τέλος, κατά πόσον, παρά τη διαπίστωση όλων αυτών των παρατυπιών από μια έκθεση Eξεταστικής Eπιτροπής, υπάρχει η ρεαλιστική δυνατότητα να αποδοθούν πολιτικές ευθύνες στην Eπιτροπή και σ' όλους τους άλλους πρωταγωνιστές.
<P>
Λυπάμαι βαθύτατα που η πρόταση δυσπιστίας κατά της Eπιτροπής, σύμφωνα με το παρόν νομικό καθεστώς, θίγει και Eπιτρόπους που, στην ουσία, δεν είναι συνυπεύθυνοι. Tα αποτελέσματα, όμως, της Eξεταστικής Eπιτροπής για τη ΣEB ζητούν την απόδοση ευθυνών. Mόνον έτσι μπορεί το Eυρωπαϊκό Kοινοβούλιο να ανταποκριθεί στη ζητούμενη αυτογνωσία. Για το λόγο αυτό θα υποστηρίξουμε την πρόταση δυσπιστίας του Josι Happart.

<SPEAKER ID=146 LANGUAGE="DE" NAME="Roth-Behrendt">
Kύριε Πρόεδρε, κύριε Σαντέρ, ένας συνάδελφος που εκτιμώ, σας επαίνεσε για τη θαρραλέα ομιλία σας. Oμολογουμένως σχημάτισα την εντύπωση ότι πήρε το κείμενο της ομιλίας από σας, ενώ σε μένα δεν το δώσατε. Σας άκουσα κι εγώ με προσοχή. Eνόψει του ότι από αύριο, ελπίζω, να κρέμεται πάνω από σας και την Eπιτροπή σας η δαμόκλειος σπάθη της πρότασης δυσπιστίας, θεώρησα αυτά που είπατε, σαν μια καθαρή ομιλία εξαγγελιών. Σε κανένα σημείο δεν είπατε τίποτε το συγκεκριμένο. Θα ήθελα αυτό να σας το αποδείξω με ορισμένα παραδείγματα.
<P>
Έτσι, είπατε για παράδειγμα, πως αναδιοργανώνονται οι υπηρεσίες της Eπιτροπής, το προσωπικό ανακατανέμεται και θα υπάρξουν αλλαγές. Eίπατε, για παράδειγμα, το εξής: Θα υπάρξουν αλλαγές προσώπων σε υπεύθυνες θέσεις της Γενικής Διεύθυνσης για τη γεωργία και μάλιστα προσώπων που ήδη στο παρελθόν ήταν υπεύθυνα και δούλευαν μέχρι τώρα. Tο εξαγγείλατε αυτό; Eίπατε ότι εξετάζονται οι δημοσιονομικοί πόροι, ώστε η κ. Bonino να μπορέσει και να κάνει τη δουλειά, που ασφαλώς θα κάνει, θαυμάσια. Tι σημαίνει «εξετάζονται»; Πώς θα κάνει τη δουλειά της, αν δε μας διαβεβαιώσετε εδώ ότι θα διατεθούν τα χρήματα από τον προϋπολογισμό;
<P>
Σε κάποιο άλλο σημείο είπατε - συγνώμη, εισήλθα τώρα στις αρμοδιότητες του Προέδρου της Eπιτροπής Προϋπολογισμών και γι' αυτό, με μεγάλη μου λύπη, ανακαλώ τη πρόταση αυτή, αλλά εσείς και ο κ. Samland γνωρίζετε τι εννοώ μ' αυτό - ότι δε χρειαζόμαστε λόγια του αέρα; χρειαζόμαστε, εκτός από τη μετάθεση καθηκόντων, και μετάθεση χρημάτων - μετρητών - για να το πω ξεκάθαρα.
<P>
Σε κάποιο άλλο σημείο είπατε ότι η κ. Bonino θα πρέπει να συμμετέχει στη νομοθετική διαδικασία. Aυτό το βρίσκω θαυμάσιο. Για τίποτε άλλο δε θα βρείτε περισσότερη υποστήριξη από μένα. Eίπατε όμως, για παράδειγμα, πώς προτίθεστε να λύσετε κάτι τόσο τετριμμένο, όπως είναι η διαφορά για το έγγραφο της μελλοντικής πολιτικής τροφίμων, που εξήγγειλε η Eπιτροπή εδώ και πάνω από ένα χρόνο και το οποίο ακόμη περιμένουμε; Kαι γιατί περιμένουμε; Γιατί το Σώμα σας δεν μπορεί να αποφασίσει μεταξύ του κ. Bangemann, του κ. Fischler και της κ. Bonino. Θα σας πω πώς να αποφασίσετε. Mπορείτε να το δηλώσετε σήμερα εδώ, κύριε Σαντέρ. Eίναι θέμα της κ. Bοnino. Aυτή κάνει πολιτική για τους καταναλωτές, αυτή εκπροσωπεί τα συμφέροντα των καταναλωτών περισσότερο απ' ότι έκανε μέχρι τώρα ο κ. Fischler - συγνώμη, κύριε Fischler - και οπωσδήποτε περισσότερα απ' ό, τι κάνει ο κ. Bangemann. Λοιπόν, πείτε κάτι συγκεκριμένο επί του θέματος, κύριε Σαντέρ.
<P>
Eίπατε ότι εξετάζεται ένας Oργανισμός Tροφίμων, ένα FDA. Aυτό το είπατε ήδη, αρκετές φορές. Σε κάποιο άλλο σημείο είπατε πάλι κάτι παρόμοιο: Θα πρέπει να σκεφθούμε. Σας ακούω, ως γνωστόν, με μεγάλη προσοχή, κύριε Σαντέρ. Δεν αποτελεί, βέβαια, διασκέδαση πάντα, αλλά παρόλα αυτά το κάνω. Tο είπατε αυτό και σε κάποιο άλλο σημείο. Kάντε το όμως. Kάντε το και πέστε: Θα δημιουργήσουμε ένα FDA, ένα Food and Drug Agency ή ένα Food Agency . Kάντε το. Ήδη το έχουμε ζητήσει εδώ και πολύ καιρό στο Σώμα μας. Γνωρίζετε φυσικά πως, ως επί το πλείστον, το Σώμα μας προηγείται της Eπιτροπής έτη φωτός. Kάτι τέτοιο συμβαίνει και στην προκειμένη περίπτωση.
<P>
Σ' άλλο σημείο είπατε πως, στη Διακυβερνητική Διάσκεψη, θα ταχθείτε υπέρ της αλλαγής των νομικών βάσεων στον αγροτικό τομέα, να εγκαταλείψουμε το άρθρο 43A για να πάμε στο άρθρο 100A, και είπατε πως θα αγωνισθείτε να δημιουργηθεί μια ιδιαίτερη νομική βάση για την πολιτική στον τομέα της υγείας. Ξέρω πως κάτι τέτοιο θα μπορέσετε να το επιβάλλετε στους αρχηγούς των κυβερνήσεων μόνο με την υποστήριξη του Σώματός σας και με τη δική μας υποστήριξη. Παρακαλώ, να πείσετε πρώτα το δικό σας Σώμα. Nα πείσετε τον κ. Fischler πως το άρθρο 43 δεν είναι η σωστή νομική βάση; να πείσετε, άλλωστε, και τον κ. Bangemann. Kυρίως όμως, να πείσετε τον κ. Flynn, παρακαλώ, ότι χρειαζόμαστε ιδιαίτερη νομική βάση για την πολιτική στον τομέα της υγείας. Διότι, όταν η Eπιτροπή ανέλαβε το χρίσμα, απάντησε, στην αρμόδια επιτροπή, αρνητικά στη σχετική ερώτησή μου για την αναγκαιότητά της. Παρακαλώ, κάντε το κύριε Σαντέρ, και πέστε μας συγκεκριμένα τι έχετε κατά νου ως προς τα θέματα αυτά.
<P>
Πέστε μου παρακαλώ, κύριε Σαντέρ, και το εξής: Πώς προτίθεστε να αλλάξετε την κοινή αγροτική πολιτική; Πείτε μας εδώ, από τη θέση αυτή, ότι θα αγωνισθείτε για να εξακολουθήσουν να υπάρχουν επιδοτήσεις μόνο για την ποιότητα και όχι για την ποσότητα, και ότι από το 1998 ο προϋπολογισμός, μαζί με μας και με το Συμβούλιο, θα είναι διαφορετικός. Πείτε το. Όλα αυτά είναι συγκεκριμένα πράγματα που θα μπορούσατε να πείτε. Aν απ' όλη τη λίστα λέγατε δύο μόνον πράγματα, θα ήμουν μετριοπαθής και ευγνώμων. Δεν το κάνατε όμως. Kάντε μου ένα χατίρι, κύριε Σαντέρ. Δώσατε μια γλυκιά πνοή εδώ μέσα στην ολομέλεια και φύσηξε ελαφρό αεράκι. Προσπαθήστε όμως να ξεσηκώσετε σωστή θύελλα, που θα φέρει καθαρό αέρα στα μυαλά όλων των Eπιτρόπων, στο Σώμα σας, καθώς επίσης και στο Συμβούλιο Yπουργών. Aυτό, δηλαδή, είναι αναγκαίο!
<P>
(Xειροκροτήματα)

<SPEAKER ID=147 LANGUAGE="ES" NAME="Redondo Jimιnez">
Κύριε Πρόεδρε, κύριε Πρόεδρε της Επιτροπής, κύριοι Επίτροποι, κύριοι βουλευτές, θα ήθελα κατ' αρχήν να συγχαρώ τον Πρόεδρο της επιτροπής μας, κ. Bφge, για την εργασία που πραγματοποίησε, και τον εισηγητή, κ. Medina, διότι έφερε σε αίσιο πέρας μια εξαίρετη έκθεση.
<P>
Βρισκόμαστε όμως σήμερα μπροστά σε μια μακροσκελή πολιτική συζήτηση, την οποία θεωρώ σημαντικότατη, και θα επιχειρήσω να μην επαναλάβω τα όσα ήδη ειπώθηκαν σε αυτό το Σώμα. Σημαντικότατη λόγω της σημασίας του συζητούμενου θέματος, της ΣΕΒ, για την οποία δεν γνωρίζουμε σχεδόν τίποτε, ούτε ποιός είναι ο παθογόνος παράγοντας, ούτε πώς μεταδίδεται. Σημαντικότατη διότι είναι ασυνήθιστη μια τέτοια συζήτηση σε αυτό το Κοινοβούλιο, εφόσον φτάνει σε όλες τις γωνιές της Ευρωπαϊκής Ένωσης, γιατί, αξιότιμοι κύριοι, άπτεται της ανθρώπινης υγείας και αυτό είναι ιδιαίτερα σοβαρό. Σημαντικότατη λόγω της εξέλιξής της, από τη σύσταση της Εξεταστικής Επιτροπής ως την κατάθεση της πρώτης πρότασης μομφής κατά της Επιτροπής, μπροστά στη σοβαρότητα των γεγονότων που διαπιστώθηκαν κατά την έρευνα -η πρώτη πρόταση μομφής που κατατίθεται σε αυτό το Κοινοβούλιο, αξιότιμοι κύριοι, δεν είναι αστείο.
<P>
Το πρόβλημα εκτυλίσσεται σε τρεις χρόνους: παρελθόν, παρόν και μέλλον· και σε αυτούς πρόκειται να αναφερθώ. Υπάρχει ένα παρελθόν όπου κατέστησαν προφανή τα γεγονότα και οι ευθύνες του κάθε παράγοντα. Το Ηνωμένο Βασίλειο, ως ενεργός παράγοντας, το Συμβούλιο, με τη σιωπηρή υποστήριξή του στα Συμβούλια Υπουργών, και η Επιτροπή, ως θεσμικό όργανο που όχι μόνον άφησε τους άλλους να κάνουν ό, τι έκαναν, αλλά η ίδια δεν έκανε αυτό που έπρεπε να έχει κάνει.
<P>
Υπάρχει ένα παρόν, και εδώ θα μου επιτρέψτε να είμαι πιο συγκεκριμένη. Εξετάζουμε ένα θέμα το οποίο τώρα ξέρουμε ότι επηρεάζει την ανθρώπινη υγεία και εδώ, αξιότιμοι κύριοι, σε αυτό το θέμα, δεν έχουν θέση ούτε σιωπηρές υποστηρίξεις, ούτε το να αφήνουμε τους άλλους να κάνουν ό, τι κάνουν στρέφοντας τα μάτια αλλού, ούτε και οι πολιτικές συγγένειες. Εδώ πρέπει να προέχει η υποχρέωση να διασφαλίζεται η προστασία της υγείας των πολιτών. Και τα ευρωπαϊκά θεσμικά όργανα, και κατ' αρχήν το Κοινοβούλιο, θα δίναμε ένα κακό παράδειγμα αν, και αυτό είναι χειρότερο, κάναμε κακή χρήση της δημοκρατικής εντολής που μας έδωσαν οι εκλογείς μας και δεν επικρίναμε τα όσα συνέβησαν. Εδώ, κύριοι Επίτροποι, κύριε Πρόεδρε της Επιτροπής, υπάρχουν πολλά που πρέπει να απαιτηθούν από την Επιτροπή.
<P>
Στο θέμα της ζελατίνης -συζήτηση φάντασμα όπως την αποκαλεί ο κ. Bφge-, για παράδειγμα, όπου αποδεικνύεται για μια ακόμα φορά ότι λαμβάνονται πολιτικές αποφάσεις υπεράνω και εναντίον των επιστημονικών επιτροπών για λόγους οι οποίοι, στην καλύτερη περίπτωση, είναι αποκλειστικά οικονομικοί. Αυτό όμως που θεωρώ πιο σοβαρό, ιδιαίτερα σοβαρό, είναι η αδιαφάνεια και η έλλειψη συνεργασίας του Σώματος των Επιτρόπων και κάποιου συγκεκριμένου Επιτρόπου, κάποιου που συμμετέχει στο Σώμα των Επιτρόπων, που δεν παρείχαν ως σήμερα, ημερομηνία της ψηφοφορίας, όλη την τεκμηρίωση που έχει ζητήσει ο Πρόεδρος Bφge.
<P>
Κύριε Πρόεδρε, κύριε Επίτροπε, αυτό δεν είναι ευθύνη της προηγούμενης Επιτροπής. Είναι ευθύνη της παρούσας Επιτροπής και ευθύνη δική σας. Όλοι γνωρίζουμε πώς λειτουργεί το Σώμα των Επιτρόπων· και αν δεν τήρησε τη διοργανική συμφωνία -που δεν την τήρησε- να υποχρεωθεί να παράσχει αυτά τα έγγραφα, που δεν παρείχε τυχαία ή για άλλους λόγους. Είτε ήταν η τύχη είτε όχι, αυτό είναι απαράδεκτο. Αν σε αυτό το θέμα ενεργήσατε έτσι, τι θα σκεφτούν οι κύριοι βουλευτές και οι πολίτες της Ευρωπαϊκής Ένωσης σχετικά με τον αποσυντονισμό, την παραπληροφόρηση, την έλλειψη ελέγχου και διαφάνειας που βασιλεύει στη ΓΔ VI, καθώς και σχετικά με την έλλειψη κινήτρων των υπαλλήλων της, οι οποίοι βλέπουν να μεταφέρονται οι ευθύνες από πάνω προς τα κάτω και από κάτω προς τα πάνω.
<P>
Η Επιτροπή θα έπρεπε να κάνει μια κίνηση, δίνοντας ένα παράδειγμα μεγαλείου, γενναιοδωρίας, θυσίας, αναλαμβάνοντας τις πολιτικές ευθύνες που υπάρχουν, σε ατομικό επίπεδο, υπάγοντας αυτά τα ατομικά συμφέροντα στην υπηρεσία και το συμφέρον του θεσμικού οργάνου. Διότι καμιά φορά, κύριε Πρόεδρε, πρέπει να χάσουμε μια μάχη για να κερδίσουμε τον πόλεμο. Και στην προκειμένη περίπτωση, αυτή είναι η αξιοπιστία των ευρωπαϊκών θεσμικών οργάνων, και ιδιαίτερα της Επιτροπής η οποία, με αυτό το θλιβερό συμβάν, χάνει την αξιοπιστία της και νομιμοποιεί τους επικριτές του σχεδίου της ευρωπαϊκής ολοκλήρωσης οι οποίοι δικαίως αυξάνονται λόγω της έλλειψης ευαισθησίας από πλευράς της σε ορισμένες πολιτικές που ασκεί.
<P>
Φτιάξτε ένα συγκεκριμένο σχέδιο για το μέλλον, αξιόπιστο, εφικτό, όχι μια επιφανειακή αλλαγή: μια πραγματική αναδιάρθρωση.
<P>
Να αλλάξει η Γενική Διεύθυνση δεν φαίνεται επαρκές. Μην αυξήσετε τη γραφειοκρατία. Συζητήστε το με όλους τους παράγοντες και μην περιμένετε θαύματα ή μεμονωμένους σωτήρες. Τηρήστε το και απαιτήστε την τήρησή του από όλους εξίσου. Αυτή είναι η πρόκληση που αντιμετωπίζετε, κ. Σαντέρ, και η ευθύνη σας. Εν πάση περιπτώσει όμως, αυτό το Κοινοβούλιο θα μπορέσει να ασκήσει σωστά τις αρμοδιότητές του και τις υπευθυνότητές του και η πρώτη είναι να απαιτηθεί η διασφάλιση της υγείας των καταναλωτών. Αυτό είναι που σας ζητούμε αυτήν τη στιγμή και στο οποίο σας καλούμε όλοι οι πολίτες της Ευρωπαϊκής Ένωσης.

<SPEAKER ID=148 NAME="Πρόεδρος">
Ευχαριστώ πολύ, κυρία Redondo. Αξιότιμοι κύριοι βουλευτές, η παρούσα Προεδρία δεν αγνοεί τη μεγάλη σημασία της συζήτησης που διεξάγεται και τη δυσκολία να συνθέσουμε τις απόψεις μας μέσα στον λίγο χρόνο που διαθέτουμε. Πρέπει όμως να σας παρακαλέσω, με τον οφειλόμενο κοινοβουλευτικό σεβασμό, να προσπαθήσετε, όσο το δυνατόν, να προσαρμόζεστε στο χρόνο, διότι διαφορετικά αυτό βαίνει σε βάρος άλλων παρεμβάσεων.
<P>
Προσωπικά δεν κάνω καμία αξιολόγηση σχετικά με τη σημασία αυτού που λέει κάθε βουλευτής. Είμαι όμως υποχρεωμένος να σας παρακαλέσω να διαχειρίζεστε σωστά το χρόνο που διαθέτετε και όταν ακούτε το σφυρί, θα πρέπει να ξέρετε ότι η ευθύνη δεν είναι πλέον του Προέδρου αλλά δική σας.
<P>
Αυτά που είπα δεν απευθύνονται ειδικά στον κ. Rosado Fernandes, τον οποίο καλώ να λάβει το λόγο για τρία λεπτά.

<SPEAKER ID=149 LANGUAGE="PT" NAME="Rosado Fernandes">
Κύριε Επίτροπε, αν δεν είχα υπογράψει το χαρτί το οποίο επέτρεψε την εμφάνιση μίας πρότασης μομφής, σχεδόν θα συμπρατασσόμουν μαζί σας και θα σας ζητούσα συγγνώμη για τους τόννους των λόγων που κατέκλυσαν το Κοινοβούλιο αυτό. Πραγματικά, είμαστε ένα εργοστάσιο παραγωγής λόγων! Επίσης, οι κύριοι της Επιτροπής, συχνά δεν είναι εργοστάσιο πράξεων. Και, από την άποψη αυτή, πρέπει να πω: αυτή τη στιγμή της αλήθειας, που θυμίζει λίγο ένα συγκεκριμένο ισπανικό ή πορτογαλικό θέαμα, υπάρχει μία μυρωδιά αδρεναλίνης στην αίθουσα αυτή, όπου οι μεν φοβούνται τους δε.
<P>
Προφανώς, φρονώ ότι η Επιτροπή θα πρέπει να τιμωρηθεί διότι, ενώ είναι όργανο που εκπορεύεται από τις κυβερνήσεις, είναι ταυτόχρονα μία κυβέρνηση-Επιτροπή στο συνολό της. Δεν είναι, φυσικά, ένα εκλεγμένο όργανο. θα πρέπει να είναι ο θεματοφύλακας των Συνθηκών και να κάνει τη δουλειά της. Αλλά ήδη διατυπώθηκαν υπερβολικές μομφές. Και μομφές μπορούν να διατυπωθούν επίσης προς το Κοινοβούλιο το οποίο βρέθηκε από το βάναυσο σύστημα αυτών που θέλουν να σκοτώσουν υπό προθεσμία σε ένα σύστημα λιγότερο ωμό, εκείνων που θέλουν να εκφράσουν άμεσα μία μομφή.
<P>
Υπήρξαν φόβοι στο Κοινοβούλιο. 'Εγινε επίκληση επιχειρημάτων: ότι υπήρχε κενό διακυβέρνησης στην Ευρώπη, ότι υπήρχε περισσότερη αγορά και λιγότερη υγεία, και όλοι γνωρίζουμε ότι η Επιτροπή μπορούσε να υπερασπίσει την αγορά και τη δημόσια υγεία, με τον ίδιο τρόπο και ταυτόχρονα. Τίποτα δεν εμποδίζει να γίνει και το ένα και το άλλο!
<P>
Η αλήθεια είναι ότι υπήρχε πραγματικά μία ατιμωρησία που ακόμη υπάρχει σήμερα σε όλη την Ευρωπαϊκή Κοινότητα, διότι δεν δέχομαι, για παράδειγμα, να επιδιώκεται να γίνει το Ηνωμένο Βασίλειο ο μοναδικός «αποδιοπομπαίος τράγος». Η αλήθεια είναι ότι οι άλλες χώρες μπορούσαν να είχαν αντιδράσει! Η αλήθεια είναι ότι η Επιτροπή μπορούσε να είχε αντιδράσει! Η αλήθεια είναι ότι, όταν ο Επίτροπος Macsharry - που τώρα επίσης κατηγορείται - εμπόδισε τις χώρες να κάνουν αποκλεισμό, οι χώρες μπορούσαν να το είχαν κάνει. Η πολιτική δειλία υπάρχει, και τίποτα δεν μπορούμε να κάνουμε εναντίον της. Και για το λόγο αυτό όλα μυρίζουν αδρεναλίνη! Και, ασφαλώς, φαίνεται ότι είμαστε μέσα σε ένα Μινόταυρο. Ομολογώ ότι δεν βλέπω κανένα λαβύρινθο στην πόρτα μου, δεν βλέπω καμία ανάγκη για το μίτο της Αριάδνης, για να βγω από το Μινόταυρο και, φυσικά, ψήφισα την πρόταση μομφής.
<P>
Πιστεύω ότι ήταν ευκαιρία για το Κοινοβούλιο αυτό να αναλάβει τις ευθύνες του, να ξεπεράσουμε το φόβο, να ξεπεράσουμε τη μυρωδιά της αδρεναλίνης. Ξέρω ότι στοιχίζει πολύ. Προσωπικά, μου στοιχίζει λιγότερο, αν και τρέφω μεγάλη συμπάθεια για πολλούς από τους επιτρόπους.

<SPEAKER ID=150 LANGUAGE="FR" NAME="Goerens">
Κύριε Πρόεδρε, η μομφή της Επιτροπής είναι τη στιγμή αυτή άκαιρη.
<P>
Αυτή η πρόταση μομφής είναι συγχρόνως λυπηρή και αντιπαραγωγική για την εικόνα μας, γιατί το Κοινοβούλιο τοποθετεί έτσι τον εαυτό του στη θέση του ψευτοπαλικαρά μπροστά στην Επιτροπή, ενώ ήδη γνωρίζουμε ότι τελικά δε θα βρει το κουράγιο. Εξάλλου, ο βασικός του στόχος είναι λανθασμένος.
<P>
Ο κακός της ιστορίας, δεν είναι πραγματικά η Επιτροπή και σίγουρα όχι το αρμόδιο συλλογικό όργανο. Αλλωστε, η έκθεση της προσωρινής εξεταστικής επιτροπής μας είναι κατηγορηματική σ' αυτό το θέμα.
<P>
Δεν επιθυμώ βέβαια να ελαχιστοποιήσω τις σοβαρές δυσλειτουργίες στις υπηρεσίες της Επιτροπής κατά την περίοδο όπου προήδρευε ο Ζακ Ντελόρ. Αλλά ο κακός της ιστορίας, όπως όλοι γνωρίζουν, είναι κατ' αρχήν η κυβέρνηση ενός κράτους μέλους στο οποίο δεν έχουμε επιρροή. Η κυβέρνηση αυτή, που βρίσκεται σε προεκλογική εκστρατεία, πρέπει να συγχαίρει τον εαυτό της που η Επιτροπή είναι αυτή που βρίσκεται στο εδώλιο του κατηγορουμένου και που τα δικά της εγκλήματά της, σαφώς τεκμηριωμένα άλλωστε, παραμερίζονται. Από την άποψη αυτή, το μέσο της μομφής είναι άκαιρο, ακατάλληλο, υπέρμετρο και υπερβολικό.
<P>
Η Επιτροπή ζήτησε άλλωστε συγνώμη για την προηγούμενη διαχείριση και έθεσε σε εφαρμογή μια σειρά εσωτερικών μεταρρυθμίσεων που θα πρέπει να αποφεύγουν, στο μέλλον, την επανάληψη των σφαλμάτων που διαπράχθηκαν στη διαχείριση και την εκτίμηση της σοβαρότητας της κρίσης.
<P>
Η αξιοπιστία ενός θεσμού έχει αυτό το τίμημα, και θεωρώ ότι το Κοινοβούλιό μας πέτυχε απολύτως στην αποστολή του ελέγχου ανακινώντας το θέμα και βάζοντας ξανά τα πράγματα στη θέση τους. Θέλω να ελπίζω, Κύριε Πρόεδρε, ότι από εδώ και στο εξής, σε αντίστοιχες περιπτώσεις οι επιταγές της ανθρώπινης υγείας θα το οδηγήσουν σε τελείως διαφορετική εκτίμηση.
<P>
Αυτή η ανάκληση στην τάξη, όσον αφορά τις προτεραιότητες που θα πρέπει να τηρηθούν σε κάθε περίπτωση, είναι μια καλή νίκη για το Κοινοβούλιο που είχε στην ουσία επιτυχία.

<SPEAKER ID=151 LANGUAGE="PT" NAME="Novo">
Κύριε Πρόεδρε, κύριοι Επίτροποι, αγαπητοί συνάδελφοι, μέσα σε ένα λεπτό, θα πω εν συντομία ότι η υποβολή και η έγκριση μίας πρότασης μομφής προς την Επιτροπή είναι η μοναδική λογική πολιτική συνέπεια που απορρέει από την έκθεση Medina Ortega.
<P>
Αυτή δικαιολογείται, μεταξύ άλλων λόγων, διότι:
<P>
πρώτο: τα συμπεράσματα και τα διαρκή γεγονότα της τελικής έκθεσης της Εξεταστικής Επιτροπής για τη ΣΕΒ αποδεικνύουν με σαφή και αναμφισβήτητο τρόπο τις πολιτικές και διοικητικές ευθύνες της Επιτροπής·
<P>
δεύτερο: η πρόταση μομφής είναι το μοναδικό μέσο που διαθέτει από τον Κανονισμό το Κοινοβούλιο για να απαιτήσει ευθύνες από την Επιτροπή και να καταστήσει αποτελεσματική και αξιόπιστη τη δική του αρμοδιότητα ελέγχου της δράση της·
<P>
τρίτο: καθώς υπάρχουν σαφείς πολιτικές ευθύνες των κυβερνήσεων ορισμένων κρατών μελών, ειδικά του Ηνωμένου Βασιλείου, μόνο τα θεσμικά όργανα τους έχουν αρμοδιότητα να δράσουν·
<P>
τέταρτο: είναι απαράδεκτο να τιμωρούμε κοινοτικούς υπαλλήλους που είναι υπεύθυνοι, λειτουργικά και διοικητικά, για την κρίση της ΣΕΒ χωρίς να τιμωρούμε εκείνους που τους κατηύθυναν και τους έδωσαν εντολές·
<P>
πέμπτο: καθώς η Επιτροπή είναι ένα συλλογικό όργανο, δεν είναι δυνατή ούτε προβλέπεται η προσωπική πρόταση μομφής·
<P>
έκτο: έχουν επίσης αποδεδειχθεί σαφώς οι πολιτικές ευθύνες του σημερινού Σώματος των Επιτρόπων·
<P>
έβδομο και τελευταίο: η υποβολή και έγκριση μίας πρότασης μομφής μπορεί να συμβάλει σε μία πλήρη επίδειξη της πολιτικής ανεξαρτησίας του Ευρωπαϊκού Κοινοβουλίου ενώπιον της Επιτροπής, ενώπιον των κυβερνήσεων και ενώπιον εθνικών εκλογικών στρατηγικών, και μπορεί να συμβάλει για την πολιτική και δημόσια αξιοπιστία αυτού του Σώματος και των αιρετών μελών του ενώπιον των ψηφοφόρων τους.
<P>
Η πρόταση μομφής είναι, λοιπόν, ο μοναδικός πολιτικός τρόπος να δοθεί απάντηση στην αγωνία των οικογενειών των θυμάτων.

<SPEAKER ID=152 LANGUAGE="EN" NAME="Macartney">
Κύριε Πρόεδρε, στο παλάτι του Westminster κυκλοφορεί το μάλλον κακόγουστο ανέκδοτο ότι κατά τη βρετανική κυβέρνηση BSE σημαίνει «κατηγορήστε κάποιον άλλο». Πώς μπορεί κανείς να δείξει την παραμικρή εμπιστοσύνη στη σημερινή βρετανική κυβέρνηση; Πρώτον και κύριον, ο κ. Hogg σαμπόταρε την Εξεταστική Επιτροπή του Κοινοβουλίου. Εκτός αυτού, ο κ. Michael Forsyth, ο αρμόδιος Υπουργός για τη Σκωτία, σαμποτάρει τις Βρυξέλλες εδώ και πολλούς μήνες. Η μόνη του συνεισφορά ήταν η προσπάθειά του να απαγορεύσει την έπαρση της ευρωπαϊκής σημαίας στη Σκωτία την ημέρα της «Ειρήνης στην Ευρώπη». Αυτοί είναι οι άνθρωποι που μας ζητούν να κατηγορήσουμε την Επιτροπή και όχι αυτούς.
<P>
Ο κ. Hogg προέβη χθες σε μία δήλωση, την οποία σας μεταφέρω αυτούσια: »Για τη Βόρειο Ιρλανδία η υπόθεσή μας είναι ισχυρή, πολύ ισχυρή μάλιστα και θα την προωθήσω στην Επιτροπή». Την ίδια ημέρα ο Λόρδος Lindsay, ο βοηθός Υπουργός του, δήλωνε στις Βρυξέλλες: »Αρνούμαι κατηγορηματικά ότι έγινε οποιαδήποτε ειδική συμφωνία για τη Βόρειο Ιρλανδία». Στους διαδρόμους κυκλοφορεί σήμερα η φήμη ότι στη Βόρειο Ιρλανδία δαπανούνται 9, 4 εκατ. λίρες στερλίνες. Θα ήθελα να επιβεβαιώσει η Επιτροπή αυτές τις λεπτομέρειες, εάν είναι σε θέση να το πράξει.
<P>
Πριν από πέντε μήνες ο Λόρδος Lindsay είχε το θράσος να πει στους Σκώτους αγρότες ότι χάρη στη Σκωτία μπορεί αρθεί η απαγόρευση εξαγωγής βοείου κρέατος από το Ηνωμένο Βασίλειο. Η ανευθυνότητα και οι αντιφάσεις αυτού του είδους πρέπει να καταγραφούν στα χρονικά και στα πρακτικά του Σώματος. Αυτό που με απασχολεί περισσότερο είναι ποιος πληρώνει το τίμημα αυτής της ανικανότητας. Ασφαλώς, οι αγρότες που εξάγουν βόειο κρέας, τους οποίους και εκπροσωπώ στο Aberdeenshire και στο Angus και οι αγρότες της Βορείου Ιρλανδίας. Έχουν γίνει οι αποδιοπομπαίοι τράγοι και είναι καιρός να αποδώσουμε ευθύνες σε αυτούς που τους ανήκουν.

<SPEAKER ID=153 LANGUAGE="EN" NAME="Whitehead">
Απουσία του κ. Paisley, η οποία έχει καταγραφεί, επιτρέψτε μου να εκφέρω τη γνώμη ότι η σημερινή ημέρα είναι σημαντική για το Κοινοβούλιο και τους θεσμούς που οικοδομούμε. Τόσο ο πρόεδρος της επιτροπής όσο και ο εισηγητής στάθηκαν στο ύψος των περιστάσεων. Ο πρωθυπουργός μας χαρακτήρισε σήμερα την έκθεση αυτή στη Βουλή των Κοινοτήτων ως «ανοησίες». Θα ερμήνευα τον χαρακτηρισμό του ως νηπιακή ασυναρτησία που δεν έχει καμία απολύτως θέση στη συζήτησή μας επί της παρούσας έκθεσης. Από εμάς εξαρτάται να κάνουμε την Επιτροπή να βάλει τάξη στα του οίκου της και να τονίσουμε στο Συμβούλιο ότι μία καταστροφή του μεγέθους της ΣΕΒ πρέπει να αντιμετωπιστεί με κοινά μέτρα και όχι μέσω άσκησης εθνικών πιέσεων, όσο ισχυρές και αν είναι αυτές, ή εθνικών προκαταλήψεων, όσο ακραίες και αν είναι. Εξάλλου, δεν επιδιώκουμε ούτε το κυνήγι μαγισσών ούτε τους πηχυαίους τίτλους όταν καταλογίζουμε ευθύνες.
<P>
Η ΣΕΒ υπήρξε καταστροφική για τη χώρα μου και όταν καταλογίζω ευθύνες για το θέμα αυτό δεν υποβιβάζω την ευθύνη του Ηνωμένου Βασιλείου. Είμαι το μοναδικό προερχόμενο από τη Βρετανία μέλος της επιτροπής που είμαι διατεθειμένος να πω, χωρίς το ευεργέτημα της ύστερης γνώσης, αλλά με νηφάλια κρίση, τι θα έπρεπε να είχαμε κάνει μετά την έκθεση Southwood το 1989: ο χειρισμός των μολυσμένων ζωοτροφών, η απομάκρυνσή τους από την τροφική αλυσίδα των ζώων, η εξακολούθηση των εξαγωγών των προϊόντων αυτών, η αλαζονεία με την οποία αντιμετωπίσαμε τις επιστημονικές συμβουλές όταν προέρχονταν από ανεξάρτητες πηγές και, πάνω από όλα, το γεγονός ότι δεν εξετάσθηκαν οι πιθανές σχέσεις μεταξύ ΣΕΒ και CJD, κάτι που ένας βρετανός υπουργός είχε χαρακτηρίσει αδιανόητο, για να αναγκασθεί να το παραδεχθεί μόλις έξι μήνες αργότερα, όλα αυτά δίνουν το μέτρο της ευθύνης του Ηνωμένου Βασιλείου. Δεν μπορούμε να είμαστε περήφανοι για ό, τι έγινε κατά τα δέκα τελευταία χρόνια. Τα πράγματα έχουν αλλάξει επί τα βελτίω από τον Απρίλιο του 1996. Ωστόσο, η άρνηση του Υπουργού να παρουσιαστεί ενώπιον της επιτροπής, όπως και ο λεγόμενος πόλεμος των μόσχων που κηρύχθηκε κατά της Ευρωπαϊκής Ένωσης, οδήγησε σε άσκοπη σπατάλη πολύτιμης καλής θέλησης.
<P>
Κατόπιν τούτων, θα ήθελα να προσθέσω ότι δεν εντοπίσαμε κανένα απολύτως στοιχείο ότι εξυφάνθηκε κάποια σκοτεινή συνομωσία μεταξύ των βρετανών αξιωματούχων και των συμπατριωτών ομολόγων τους στην Επιτροπή. Αυτό που πράγματι διαπιστώσαμε είναι η φοβερή αδράνεια της Επιτροπής, όπως αποδεικνύεται από όλα αυτά τα σημειώματα περί μη περαιτέρω συσκέψεων για την ΣΕΒ κοκ. Ο Πρόεδρος της Επιτροπής πρέπει να λάβει τούτο υπόψη του στην περαιτέρω πορεία. Θα στηρίξουμε την Επιτροπή για την εφαρμογή ενός προγράμματος θεσμικής μεταρρύθμισης με σκοπό το διαχωρισμό των συμφερόντων των παραγωγών από την προστασία των καταναλωτών. Δεν θα ψηφίσω την πρόταση μομφής, αλλά ο Πρόεδρος Santer γνωρίζει ότι η Επιτροπή έχει πάρει πίστωση χρόνου μέχρι την εφαρμογή του μεταρρυθμιστικού προγράμματος που μας παρουσίασε σε γενικές γραμμές σήμερα. Αυτό που επιδιώκουμε είναι να ανατεθούν σε ολόκληρη την Ευρώπη τα θέματα που μας απασχολούν στους τομείς των τροφίμων και της υγείας σε πρόσωπα ανεξάρτητα από τις μεγάλες ομάδες πίεσης των παραγωγών, όσο θεμιτές και αν είναι αυτές από την πλευρά τους. Για το λόγο αυτόν διαχωρίζω τη θέση μου από όσους υποστηρίζουν είτε ότι πρέπει να ψηφισθεί άμεσα πρόταση μομφής κατά της Επιτροπής είτε ότι πρέπει να ζητηθούν αποζημιώσεις από το Ηνωμένο Βασίλειο, χωρίς διόλου να τους απασχολεί η νομιμότητα ή χρησιμότητα αυτών των μέτρων.
<P>
Προσπαθούμε να βρούμε μία ευρωπαϊκή λύση σε ένα πρόβλημα που - είτε μας αρέσει είτε όχι- είναι ευρωπαϊκό. Για την ανθρώπινη και αποτελεσματική διαχείριση του τομέα των τροφίμων χρειάζεται μία ισχυρή διεύθυνση για τους καταναλωτές και η προσωπική ανάμιξη της κ. Bonino στην παρακολούθηση της υγείας των ανθρώπων και των ζώων, ενώ όλα αυτά τα μέτρα πρέπει να στηρίζονται από αλλαγές στην κοινή αγροτική πολιτική.
<P>
Ασπαζόμενος όσα ανέφερε η συνάδελφος κ. Roth-Behrendt, θα ήθελα να προσθέσω ότι οι διακηρύξεις θα δοκιμασθούν στην πράξη από τις εξουσίες που είναι διατεθειμένος ο Πρόεδρος της Επιτροπής να παραχωρήσει στη διεύθυνση για τους καταναλωτές. Έχοντας υπόψη τις φοβερές αμφιταλαντεύσεις σχετικά με το Πράσινο Βιβλίο για την πολιτική στον τομέα των τροφίμων, δεν μπορούμε να περιοριστούμε πλέον στα λόγια, αλλά θέλουμε να δούμε έργα. Θα έλεγα στον Πρόεδρο της Επιτροπής ότι η ρητορική δεν αρκεί, χρειάζονται και πράξεις.
<P>
(Χειροκροτήματα)

<SPEAKER ID=154 LANGUAGE="FR" NAME="Bιbιar">
Κύριε Πρόεδρε, Κυρίες και Κύριοι Βουλευτές, Κύριε Πρόεδρε Santer, Κυρία/Κύριε Επίτροπε, το ουσιαστικό σκέλος της τοποθέτησής μου θα έχει τη μορφή μιας επιστολής -για να μην πω ενός λίβελου- με αποδέκτες τον κ. Santer και το επιτελείο του. Θα ήθελα, όμως, να απευθυνθώ πρώτα απ' όλα στον Πρόεδρο του Κοινοβουλίου.
<P>
Δεν θεωρώ ότι σήμερα τα μέλη και οι πολιτικοί υπεύθυνοι αυτού του Σώματος κερδίζουν σε ωριμότητα με την ώρα και την ημερομηνία που επέλεξαν για τη συζήτηση με θέμα την πρόταση μομφής. Όντως, το να προγραμματίσει κανείς μια τέτοια συζήτηση για το απόγευμα της Πέμπτης αποτελεί, κατά τη γνώμη μου, επιεικώς μια πρόκληση, από τη στιγμή που γνωρίζουμε πως οι περισσότεροι βουλευτές φεύγουν από το Στρασβούργο μετά τις ψηφοφορίες που διεξάγονται την Πέμπτη το μεσημέρι. Πιστεύω πως γι' άλλη μια φορά θα δώσουμε μια εντύπωση ψυχρών υπολογιστών, για να μην πω πολιτικών κομπιναδόρων.
<P>
Κύριε Santer, είσαστε ένας μέγας Ευρωπαίος, ένας αισιόδοξος και πεπεισμένος Ευρωπαίος και, εκτός αυτού, ξέρω ότι σας αρέσουν τα κρασιά του Μπορντώ. Νά γιατί σας συμπαθώ και νά γιατί επιθυμώ να σας βοηθήσω. Θα ζητήσω, επομένως, από τους συναδέλφους μου βουλευτές να ψηφίσουν υπέρ της πρότασης μομφής που κατατίθεται εναντίον σας και εναντίον της Επιτροπής. Και για ποιο λόγο; Μα επειδή, παρ' ότι το μερίδιο ευθύνης της Μεγάλης Βρετανίας είναι τεράστιο, παρ' ότι η Επιτροπή υπό τον κ. Delors επωμίζεται προφανείς ευθύνες, και η δική σας Επιτροπή δεν παύει να έχει κάποιο μερίδιο ευθύνης.
<P>
Ο αρμόδιος επίτροπος για τη Γεωργία, ο κ. Fischler, είναι καθισμένος δίπλα σας. Επί δύο τουλάχιστον χρόνια, σκοπίμως συνεκάλυψε τα περί του συγκεκριμένου θέματος. Πριν από έξι μήνες είχε αρχίσει να χαμογελά. Μετά έβαλε φρένο στις έρευνες σχετικά με ορισμένα στοιχεία του φακέλλου και, κάποιες φορές, επεδίωξε μέχρι και να τα κουκουλώσει. Και εσείς τα γνωρίζετε όλα αυτά.
<P>
Κύριε Fischler, ανήκετε στη δική μου πολιτική παράταξη. Είσαστε ένας έντιμος άνθρωπος. Εάν είσαστε, όπως θέλω να πιστεύω, ένας πολίτης προσηλωμένος στην ιδέα της Ευρώπης, τότε θα πρέπει να υποβάλετε την παραίτησή σας. Έτσι θα μας βοηθούσατε εμάς, προσφέροντας ταυτόχρονα υπηρεσία και στην Ευρώπη στην οποία πιστεύετε.
<P>
Κύριε Santer, έχω την άποψη πως το περιεχόμενο της έκθεσης είναι ιδιαίτερα επιβαρυντικό. Θεωρώ πως η Ευρωπαϊκή Ένωση δεν ανταποκρίθηκε στα καθήκοντά της έναντι της προστασίας της δημόσιας υγείας και των ίδιων της των πολιτών. Ολόκληρη η Ευρώπη το γνωρίζει. Οι Ευρωπαίοι πολίτες, συνεπώς, δεν θα κατανοούσαν τη μη επιβολή κυρώσεων μετά από ένα τέτοιο παράπτωμα.
<P>
Αυτός είναι ο λόγος για τον οποίο θα υπερψηφίσω την πρόταση μομφής. Κατόπιν τούτου, εσείς θα πρέπει να φύγετε, μαζί με τους επιτρόπους σας, και τότε μόνο οι Ευρωπαίοι πολίτες θα ανακτήσουν την εμπιστοσύνη τους σε μια Ένωση που επιδεικνύει τόλμη και λειτουργεί με απόλυτη διαφάνεια. Με την αποχώρησή σας θα δώσετε τη δυνατότητα στην Ευρώπη, στην οποία είσαστε προσηλωμένοι, να προχωρήσει μπροστά. Και δεν χρειάζεται να ανησυχείτε! Να είσαστε σίγουροι πως το πολύ μέσα σε μερικές εβδομάδες -επειδή οι κυβερνήσεις επιθυμούν την επιστροφή σας (μιας και είσαστε ένας καλός διαχειριστής και ένας «σωστός πολιτικός»)- θα επανέλθετε στα καθήκοντά σας συνοδευόμενος από τους περισσότερους επιτρόπους σας -μαζί με την κ. Bonino, λόγου χάρη, η οποία εκπληρώνει κάλλιστα τις υποχρεώσεις της, ή ακόμη με τον κ. de Silguy και τον Sir Leon Brittan. Θα φροντίσετε, βαβαίως, να απαλλαχθείτε από ορισμένους επιτρόπους, ιδίως από τον κ. Fischler και ίσως από κάποιους άλλους, επειδή θα τους θεωρήσετε σχεδόν «καμμένα χαρτιά» και επειδή, τέλος πάντων, κάτι θα πρέπει να αλλάξει. Μετά από όλα αυτά, η Ευρωπαϊκή Ένωση θα γνωρίσει μια νέα αρχή και συγχρόνως θα προβάλει μια καλύτερη εικόνα, και αυτό χάρη σε σας. Ιδού γιατί, κύριε Santer, για να σας προσφέρω υπηρεσία, θα ψηφίσω υπέρ τηε πρότασης μομφής.
<P>
Κύριε Πρόεδρε, ίσως όλα αυτά να είναι ένα όνειρο... Εν πάση περιπτώσει, φροντίστε ώστε το όνειρο αυτό να μη μετατραπεί σε εφιάλτη.

<SPEAKER ID=155 NAME="Πρόεδρος">
Ευχαριστώ πολύ, κύριε Bιbιar. Επιτρέψτε μου, κύριε Bιbιar, να σας δώσω μια προσωρινή απάντηση στο τμήμα της επιστολής σας που απευθύνεται στο Προεδρείο του Κοινοβουλίου και να σας υπενθυμίσω ότι η πέμπτη παράγραφος του άρθρου 34 του Κανονισμού ορίζει ότι η ψηφοφορία επί της πρότασης μομφής πραγματοποιείται 48 ώρες τουλάχιστον μετά την έναρξη της συζήτησης. Νομίζω ότι το χρονοδιάγραμμα ήταν αρκετά γεμάτο. Και κατά δεύτερον -αυτό πλέον, κύριε Bιbιar, το λέω με κάποια ταπεινοφροσύνη- δεν μπορώ να ξεχάσω ότι η Πέμπτη και η Παρασκευή είναι ημέρες εργασίας της Ολομέλειας κατάλληλες όσο και η υπόλοιπη εβδομάδα.
<P>
Αξιότιμοι κύριοι βουλευτές, το λόγο έχει τώρα ο κ. Brinkhorst, για ενάμισι λεπτό.

<SPEAKER ID=156 LANGUAGE="NL" NAME="Brinkhorst">
Πρόεδρε, η συζήτηση αυτή μπορεί να έχει ιστορική σημασία. Αυτό θα συμβεί στην περίπτωση που, όπως δηλώνει και ο Πρόεδρος της Επιτροπής κ. Santer, διασπασθεί ο σιδηρούς κλοιός που περιβάλει τη γεωργική πολιτική εδώ και σαράντα χρόνια. Αυτό μπορεί να συμβεί, χωρίς ωστόσο να προκύπτει από τη συζήτηση. Η παρούσα Επιτροπή αντιλήφθηκε επιτέλους ότι η εξουσία και ο έλεγχος της εξουσίας είναι δύο διαφορετικά πράγματα. Οι καταναλωτές εγκαταλήφθηκαν στη μοίρα τους για πολύ μεγάλο διάστημα. Αυτός είναι και ο λόγος για τον οποίο πολλά μέλη του Σώματος λένε: όχι πια λόγια, αλλά έργα. Είναι όμως ανάγκη να περιμένουμε πραγματικά μέχρι το Νοέμβριο; Δεν συμφέρει ούτε την Επιτροπή ούτε και το Κοινοβούλιο να περιμένουμε εννέα μήνες μέχρι να αναληφθούν συγκεκριμένες δράσεις. Όταν θα έχουν γίνει συγκεκριμένες ενέργειες, η Επιτροπή θα κερδίσει και πάλι την εμπιστοσύνη μας. Η συνάδελφος Roth-Berendt αναφέρθηκε ήδη σχετικώς. Πόσα άτομα αποφασίζουν; Ποιος θα είναι ο προϋπολογισμός; Ποιος θα ασκεί πραγματικά έλεγχο; Η επιφυλακτικότητα του πληθυσμού δεν θα εκλείψει μέχρι που να λάβετε όλα τα απαραίτητα μέτρα και ελπίζω ότι θα μπορέσουμε να αποφασίσουμε από κοινού μέχρι το Σεπτέμβριο και όχι το Νοέμβριο. Βλέπω τον εκπρόσωπο της ολλανδικής Προεδρίας. Ως ολλανδός εκπρόσωπος, λυπούμαι ιδιαιτέρως που η ολλανδική Προεδρία δεν είναι παρούσα. Κατ'αυτό τον τρόπο προξενεί την εντύπωση ότι καλύπτει την πολιτική παρενόχλησης που εφαρμόζει η βρετανική κυβέρνηση. Η απουσία του Συμβουλίου αποτελεί έκφραση της αλαζονείας της εξουσίας. Από την Προεδρία μου είχα άλλες προσδοκίες.

<SPEAKER ID=157 NAME="Svensson">
(SV ) Κύριε Πρόερδε, πολλοί φέρουν την ευθύνη για την καταστροφή της Σπογγώδους Εγκεφαλοπάθειας των Βοοειδών ( Σ.Ε.Β. ) αλλά την βαθύτερη ευθύνη φέρει η κοινή αγροτική πολιτική, και γι&#x02BC;αυτήν είναι υπεύθυνα όλα τα θεσμικά όργανα της ΕΕ, και το Κοινοβούλιο επίσης. Δημιούργησε παραγωγικές συνθήκες ακραίας, πιεστικής και τεχνητής φύσης. Αποσυναρμολόγησε τους εθνικούς συνοριακούς ελέγχους και διευκόλυνε την διάδοση μεταδοτικών ασθενειών μέσω ζώων και τροφίμων. Ενθάρρυνε την μη ισορροπημένη εγκατάσταση της βιομηχανίας των σφαγίων με επακόλουθο τις παράλογες μεταφορές ζώων. Με λίγα λόγια βασίστηκε στην πεποίθηση ότι μπορεί κανείς να χειριστεί τα φυτά, τα ζώα και τη γή ως νεκρή ύλη.
<P>
Η Σ.Ε.Β. είναι η πρώτη μεγάλη προειδοποίηση προς σ&#x02BC;αυτούς που ασκούσαν αυτή την πολιτική επί δεκαετίες. Η χωρίς όρια γεωργική αγορά είναι μια απηρχαιωμένη ιδέα. πρέπει να εγκαταλειφθεί συνολικά πριν πληγούμε από μεγαλύτερες καταστροφές.

<SPEAKER ID=158 LANGUAGE="FR" NAME="Fιret">
Κύριε Πρόεδρε, όλοι σήμερα συμφωνούμε στο να επικρίνουμε μια σοβαρή δυσλειτουργία των κοινοτικών θεσμικών οργάνων. Αυτό γίνεται, όμως, επειδή επιζητούμε την αντικειμενικότητα. Θα πρέπει να υπενθυμίσουμε ότι ήδη από το 1989 η Επιτροπή είχε προτείνει την απαγόρευση των εξαγωγών ζωικών αλεύρων στις αγορές των κρατών μελών. Το Συμβούλιο είχε τότε απορρίψει τη συγκεκριμένη πρόταση. Παρ' όλα αυτά, οι κίνδυνοι ήταν υπαρκτοί, και όλοι το γνωρίζανε. Βεβαίως, η Επιτροπή θα όφειλε να υιοθετήσει μιαν άλλη, πιο προσεκτική προσέγγιση του προβλήματος. Από το σημείο αυτό, όμως, μέχρι το να της επιρρίπτουμε τις βασικές ευθύνες σε αυτή την υπόθεση υπάρχει μια τεράστια απόσταση, που κατά τη γνώμη μου θα ήταν παράλογο, μέχρι και ανέντιμο να διανύσουμε.
<P>
Πρώτος και κύριος υπαίτιος στη συγκεκριμένη υπόθεση είναι όντως το Ηνωμένο Βασίλειο. Είναι σαφές ότι αν η χώρα αυτή είχε λάβει, ήδη από το 1988, όλα τα αναγκαία μέτρα προστασίας κατά τη σφαγή των ζώων, και αν είχε απαγορεύσει τη διάθεση στην αγορά των πρωτεϊνούχων αλεύρων, η επέκταση αυτής της επιζωοτίας θα μπορούσε να περισταλεί.
<P>
Η κρίση των τρελών αγελάδων ξέσπασε πρώτα και κύρια λόγω της εγκληματικής ανευθυνότητας που επέδειξε το Ηνωμένο Βασίλειο, χώρα για την οποία η Ευρώπη δεν υπάρχει, εκτός και αν αυτή ενδέχεται να υπηρετήσει τα δικά της συμφέροντα. Η κρίση των τρελών αγελάδων οφείλεται, κατά δεύτερον, στην ένοχη σιωπή ορισμένων κρατών μελών, που φρόντισαν να δώσουν οδηγίες στους εμπειρογνώμονές τους που συνέρχονται στη Διαρκή Ευρωπαϊκή Κτηνιατρική Επιτροπή, ώστε να κουκουλώσουν την υπόθεση. Για τους λόγους που προανέφερα, μια πρόταση μομφής η οποία απευθύνεται άμεσα κατά της Επιτροπής αποτελεί μια άτοπη ενέργεια. Αντιθέτως, πιστεύω πως το λογικότερο θα ήταν να υπάρξει μια πρόταση μομφής υπό όρους. Στην περίπτωση αυτή, όμως, σε ποιους θα πρέπει να επιβληθούν κυρώσεις, και με τι τρόπο;
<P>
Θα πρέπει να επιβληθούν κυρώσεις στο Ηνωμένο Βασίλειο, που ευθύνεται για σοβαρές παραβάσεις των κανόνων της εσωτερικής αγοράς και για τη διάπραξη ενός μεγάλης κλίμακας οικονομικού εγκλήματος. Κατά της συγκεκριμένης χώρας, θα έπρεπε να υπάρξει προσφυγή ενώπιον του Δικαστηρίου της Ευρωπαϊκής Ένωσης. Θα πρέπει ακόμη να επιβληθούν κυρώσεις κατά των κρατών μελών που είναι συνένοχα στη διακίνηση βρετανικών ζωικών αλεύρων, και συγκεκριμένα κατά του Βελγίου, που λειτούργησε ως σταυροδρόμι διαμετακόμισης στην εν λόγω διακίνηση, όπως αποκαλύπτει η έκθεση Mattιi, η οποία υπεβλήθη στη Γαλλική Εθνοσυνέλευση.
<P>
Θεωρώ πολύ σημαντικό να βάζουμε το μαχαίρι στο κόκαλο και, στην προκειμένη περίπτωση, να αναδείξουμε τους πραγματικούς υπαιτίους και να τους τιμωρήσουμε. Παίζεται στην υπόθεση αυτή η αξιοπιστία του Ευρωπαϊκού Κοινοβουλίου, αλλά και η αξιοπιστία της ίδιας της Ευρώπης έναντι των πολιτών της, οι οποίοι θα είναι και οι τελικοί κριτές μας.

<SPEAKER ID=159 LANGUAGE="EN" NAME="David">
Κύριε Πρόεδρε, όπως όλοι γνωρίζουμε χθες το βράδυ στη Βουλή των Κοινοτήτων ο βρετανός Υπουργός Γεωργίας, κ. Douglas Hogg, διασώθηκε μόλις και μετά βίας από ψηφοφορία επί πρότασης μομφής. Έχουμε λοιπόν έναν λόγο παραπάνω να εξηγήσουμε σήμερα, υπό ευρωπαϊκή προοπτική, την πλήρη ανικανότητα της βρετανικής κυβέρνησης στο χειρισμό της κρίσης της ΣΕΒ.
<P>
Δεν υπάρχει καμία αμφιβολία ότι η έκθεση Medina αποτελεί δριμεία καταδίκη της βρετανικής κυβέρνησης και αποκαλύπτει με πειστικότητα τα λάθη της Επιτροπής.
<P>
Διατηρώ επιφυλάξεις σχετικά με ορισμένες συστάσεις της έκθεσης, όπως και ο κ. Whitehead, αλλά αναγνωρίζω αμεσότερα ότι η βρετανική κυβέρηση αντέδρασε με βραδύτητα στην εκτυλισσόμενη κρίση. Η έκθεση δείχνει ότι τα μέτρα εφαρμόστηκαν με απροθυμία και υπογραμμίζει την καθαρή ανικανότητα της παραπαίουσας διοίκησης του Douglas Hogg.
<P>
Την περασμένη εβδομάδα η βρετανική κυβέρνηση έκανε μία έντονα φορτισμένη επίθεση στην έκθεση Medina. Το σημαντικό όμως είναι ότι δεν έγινε καμία απόπειρα να αντικρουσθεί το κεντρικό μήνυμα της έκθεσης: ότι δηλαδή η βρετανική κυβέρηση είναι ο κύριος υπεύθυνος της ΣΕΒ λόγω της κατάργησης των ρυθμιστικών παρεμβάσεων στον κλάδο κρεατοπαραγωγής στις αρχές της δεκαετίας του 1980.
<P>
Ομοίως, θα ήθελα να πω ότι ακόμη περιμένω μία εύλογη εξήγηση της απουσίας του Douglas Hogg από τη σύσκεψη της εξεταστικής επιτροπής. Δεδομένου ότι ο Μόνιμος Γραμματέας, κ. Packer, που παρέστη ως αντικαταστάτης του κ. Hogg, μας πληροφόρησε ότι η ΣΕΒ ήταν έργο του Θεού, θα έπρεπε ίσως να αισθανόμαστε τυχεροί για την απουσία του Douglas Hogg. Εάν ο κ. Packer κατηγόρησε το Θεό για ό, τι συνέβη, ένας Θεός ξέρει ποιον θα κατηγορούσε ο κ. Hogg!
<P>
Από την έκθεση προκύπτει ότι η ευθύνη πρέπει να αποδοθεί αποκλειστικά στη βρετανική κυβέρνηση. Όπως αναφέρεται στο χθεσινό φύλλο των Financial Times, επί 11 ολόκληρα χρόνια η κυβέρνηση δεν έπαψε να διαβεβαιώνει ότι το βρετανικό βόειο κρέας είναι απολύτως ασφαλές, παρά τις αποδείξεις περί του αντιθέτου που εμφανίζονταν.
<P>
Αποτέλεσμα αυτών είναι ότι δυστυχώς 15 άνθρωποι πέθαναν από την ασθένεια Creutzfeldt-Jacob. Οι αγρότες και οι αγροτικοί εργάτες αντιμετώπισαν άνευ προηγουμένου δεινά. Ο βρετανός φορολογούμενος χρειάστηκε να πληρώσει 3, 3 δισ. λίρες στερλίνες, ενώ άνω του ενός εκατομμυρίου μόσχοι οδηγήθηκαν σε επιλεκτική σφαγή.
<P>
Η πολιτική μη συνεργασίας της βρετανικής κυβέρνησης υπήρξε, όπως όλοι γνωρίζουμε, μία φάρσα. Η επίθεση φιλίας του Douglas Hogg σε ολόκληρη την Ευρώπη ήταν μία καταστροφή, ενώ οι διαδοχικές δηλώσεις της βρετανικής κυβέρνησης σχετικά με την αξιολόγηση της συμφωνίας της Φλωρεντίας, που αναιρούσαν η μία την άλλη, το μόνο που προξένησαν ήταν σύγχυση και ανησυχία.
<P>
Πέραν τούτων, η απαγόρευση εξαγωγής βρετανικού βοείου κρέατος διατηρείται μέχρι σήμερα. Ασφαλώς το μάθημα που αποκόμισε ο βρετανικός λαός είναι ότι για να αρθεί η απαγόρευση πρέπει να φύγει η συντηρητική κυβέρνηση. Ας ελπίσουμε ότι αυτό θα γίνει στο εγγύς μέλλον.

<SPEAKER ID=160 NAME="Τρακατέλλης">
Κύριε Πρόεδρε, ένας από τους σημαντικότερους ρόλους του Ευρωπαϊκού Κοινοβουλίου είναι ο έλεγχος των πράξεων της Επιτροπής. Ο έλεγχος από την Εξεταστική Επιτροπή του Ευρωπαϊκού Κοινοβουλίου των διαφόρων πτυχών του θέματος της σπογγώδους εγκεφαλοπάθειας των βοοειδών, που αφορά τόσο το Ηνωμένο Βασίλειο όσο και το Συμβούλιο και την Επιτροπή, υπήρξε ενδελεχής παρόλο που το διαθέσιμο χρονικό διάστημα ήταν βραχύ και η συνεργασία ορισμένων παραγόντων της Επιτροπής δεν ήταν πάντοτε εποικοδομητική, κυρίως όσον αφορά την προσκόμιση σημαντικών εγγράφων ορισμένα από τα οποία ακόμη και σήμερα δεν έχουν κατατεθεί. Ο έλεγχος από την πλευρά της Εξεταστικής Επιτροπής του Ευρωπαϊκού Κοινοβουλίου υπήρξε χωρίς προκαταλήψεις και τα αποτελέσματά του απεικονίζονται σαφώς στην έκθεση η οποία προσφέρει τα δεδομένα, αποδίδει ευθύνες εκεί που πρέπει και τέλος κάνει συστάσεις για να μην επαναληφθούν τα ίδια φαινόμενα και ανωμαλίες στη λειτουργία της Ευρωπαϊκής Επιτροπής. Θα ήθελα να θυμίσω εδώ ότι ένας από τους άθλους του Ηρακλέους ήταν να καθαρίσει την κόπρο του Αυγείου. Πιστεύω ότι ο Πρόεδρος της Επιτροπής, ο εισηγητής και τα μέλη επέτυχαν πραγματικά έναν παρόμοιο ηράκλειο άθλο.
<P>
Συνάδελφοι βουλευτές, πρέπει να αξιολογήσουμε τις προτεραιότητες της Ευρωπαϊκής 'Ενωσης και να σκεφθούμε πώς θα υπηρετήσουμε καλύτερα τους ευρωπαίους πολίτες, έναντι των οποίων είμαστε υπεύθυνοι και μάλιστα σε μια κρίσιμη συγκυρία για την 'Ενωση, τη χρονιά που ολοκληρώνεται η Διακυβερνητική Διάσκεψη. Πρέπει να δράσουμε ακριβοδίκαια, ώστε να υπάρξει ικανοποίηση του περί δικαίου αισθήματος των πολιτών και πρέπει να βοηθήσουμε την Ευρωπαϊκή Επιτροπή σε μια νέα πορεία, η οποία θα στηρίζεται σε νέα διάρθρωση των υπηρεσιών της και, κυρίως, σε νέες βασικές αρχές. Για τους λόγους αυτούς, η δικαιότερη δράση, που συνδυάζει τις κυρώσεις με τη νέα πορεία των πραγμάτων είναι η υπό όρους έκφραση μομφής. Εξ άλλου, η αποδοχή της εισήγησης της Εξεταστικής Επιτροπής ΣΕΒ αποτελεί συγχρόνως και την απόδοση ευθυνών εκ μέρους του Ευρωπαϊκού Κοινοβουλίου στο Ηνωμένο Βασίλειο, στο Συμβούλιο, στην Ευρωπαϊκή Επιτροπή, σε Επιτρόπους αλλά και σε υψηλά ιστάμενους υπαλλήλους. Θεωρώ λοιπόν επιβεβλημένο να κρατήσει το Ευρωπαϊκό Κοινοβούλιο αυστηρή και καταδικαστική στάση, η οποία θα είναι συγχρόνως και εποικοδομητική, διότι επιβάλλει στην Ευρωπαϊκή Επιτροπή: πρώτον, να βάλει τάξη στα του οίκου της και να υιοθετήσει τις απαραίτητες κυρώσεις κατά προσώπων που ευθύνονται για κακούς χειρισμούς, όσο ψηλά και αν ίστανται αυτά. Δεύτερον, να προωθήσει προτάσεις, στη Διακυβερνητική Διάσκεψη, για την εφαρμογή συναπόφασης στην Κοινή Αγροτική Πολιτική. Τρίτον, να προχωρήσει γρήγορα σε πλήρη αναδιοργάνωση των επιστημονικών επιτροπών και στη λειτουργία τους με καθαρά επιστημονικά κριτήρια. Τέταρτον, να αναδιοργανώσει τις Γενικές Διευθύνσεις, σε συνεργασία με το Ευρωπαϊκό Κοινοβούλιο, έτσι ώστε να υπάρξει η κατάλληλη δομή για αποτελεσματική προστασία της ανθρώπινης υγείας και του περιβάλλοντος. Είναι βασικό να υιοθετηθεί η αρχή ότι η υγεία του ανθρώπου αποτελεί την υψηλότερη προτεραιότητα και ασφαλώς πρέπει να προηγείται των οικονομικών σκοπιμοτήτων της Κοινής Αγοράς.
<P>
Αυτό πιστεύουμε ότι αποτελεί μια βασική προϋπόθεση ώστε οι ευρωπαίοι πολίτες να αποκτήσουν ξανά πλήρη εμπιστοσύνη στις πράξεις της Ευρωπαϊκής Επιτροπής και να είναι σίγουροι ότι αυτή η Επιτροπή αποτελεί το θεματοφύλακα όχι μόνο των Συνθηκών αλλά και την ασπίδα προστασίας της υγείας και του περιβάλλοντος. Εάν η Ευρωπαϊκή Επιτροπή δεν δράσει γρήγορα και σύμφωνα με τις συστάσεις της Εξεταστικής Επιτροπής, τότε, να είστε βέβαιος κύριε Πρόεδρε της Επιτροπής, ο Δεκέμβριος θα είναι και ο τελευταίος μήνας της Επιτροπής σας. Μην πιστεύετε ότι θα μας πείσετε με ημίμετρα. Απαιτούμε πλήρη συμμόρφωση στις συστάσεις της Επιτροπής και άμεση απόσυρση της άδειας που δώσατε για την άρση του εμπάργκο στη ζελατίνη, η οποία ακόμα ισχύει. Παρακαλούμε να αρθεί αμέσως αυτή η απόφαση.

<SPEAKER ID=161 LANGUAGE="DE" NAME="Frischenschlager">
Kύριε Πρόεδρε, αξιότιμοι κυρίες και κύριοι συνάδελφοι, θα ήθελα να εστιάσω την προσοχή μου σε τρία σημεία. Πρώτον, φυσικά και έχει πληγεί η σχέση εμπιστοσύνης μεταξύ πολλών βουλευτών του Σώματός μας και της Eπιτροπής. Tο σημαντικότερο, όμως, θα πρέπει να είναι ότι από το όλο σκάνδαλο εξάγονται πράγματι πολιτικά συμπεράσματα, ότι δρομολογούνται μεταρρυθμίσεις. Eδώ θα ήθελα να απευθυνθώ προσωπικά στον Eπίτροπο Γεωργίας κ. Fischler. Mερικές φορές έχω την εντύπωση πως προστατεύεστε κάπως, γιατί δεν υπάρχει πρόταση δυσπιστίας κατά μεμονωμένων μελών της Eπιτροπής. Aλλά, ειδικά εσείς, θα κριθείτε, κατά πόσον θα εκπληρώσετε τώρα δύο πράγματα. Aυτά είναι το δεύτερο και το τρίτο θέμα μου.
<P>
Δεν είναι σωστό μια χώρα, μια κυβέρνηση, να προξενεί τεράστια ζημιά και να μην υποχρεώνεται να πληρώσει. Για την αποκατάσταση της ζημιάς δόθηκαν πολλά χρήματα. Aυτά θα πρέπει να τα πάρουμε πίσω - αν χρειαστεί και με αγωγή ενώπιον του Eυρωπαϊκού Δικαστηρίου. Aυτό είναι πολύ σημαντικό. Yπάρχει κι ένα άλλο θέμα στο οποίο θα πρέπει να επικεντρώσετε την προσοχή σας - και ο Πρόεδρος κ. Σαντέρ το είπε στην ομιλία του. Tο καίριο λάθος της εξέλιξης αυτής ήταν η λανθασμένη αγροτική πολιτική. Kι εσείς, κύριε Fischler, ευθύνεστε στο να υπάρξει μια αλλαγή εδώ, να εγκαταλειφθεί η βιομηχανική αγροτική πολιτική και να μεταβούμε σε μια οικολογική. Aπ' αυτό θα κριθείτε; απ' αυτό θα εξαρτήσουμε το θέμα της εμπιστοσύνης.

<SPEAKER ID=162 LANGUAGE="DE" NAME="Gφrlach">
Kύριε Πρόεδρε, κύριε Σαντέρ, παρά την ασάφεια των εξαγγελιών σας, οι περισσότεροι βουλευτές θα επισυνάψουν την ομιλία σας, ως παράρτημα, στην απόφαση που ελπίζω να πάρουμε αύριο με μεγάλη πλειοψηφία. Διότι έτσι, σε λίγους μήνες, θα μπορέσουμε να ελέγξουμε τι έγινε με τις εξαγγελίες αυτές.
<P>
Έχω την εντύπωση πως μέσα σ' αυτό το Σώμα υπάρχει μεγάλη συμφωνία και με την Eπιτροπή, ως προς το ότι δεν επιτρέπεται να υπάρξει καμιά έκπτωση στο θέμα της προστασίας της υγείας των καταναλωτών. Aυτό ίσχυε ανέκαθεν, μόνο που η αρχή αυτή δεν τηρούνταν. H πολιτική δεν την χρησιμοποιούσε ως γνώμονα. H βρετανική κυβέρνηση βρίσκεται πολύ μπροστά στον κατάλογο των αιτίων της αποτυχίας αυτής; η Eπιτροπή απέτυχε εξίσου. Tο Συμβούλιο Yπουργών δεν απέκτησε δόξα, κι εμείς επίσης θα 'πρεπε να κάνουμε κάποια αυτοκριτική: Παρά τις πρόωρες προειδοποιήσεις από τις διάφορες επιτροπές, δε συγκεντρώσαμε μια πλειοψηφία, για μια ριζική μεταβολή της αγροτικής πολιτικής, για παράδειγμα.
<P>
Λοιπόν, η ΣEB ήταν σύμπτωση; Ήταν ατύχημα; Δεν ήταν. H κακώς εννοούμενη, από τη βρετανική κυβέρνηση, απελευθέρωση, καθώς επίσης και η κακώς εννοούμενη απελευθέρωση που εκφράζει, μερικές φορές, η Eπιτροπή και ορισμένα τμήματα του Σώματός μας, ήταν μια αιτία. H λανθασμένη αγροτική πολιτική ήταν άλλη. Δεν συνηγορώ εδώ υπέρ μιας πανέμορφης και χαριτωμένης γεωργίας μικροκαλλιεργητών. Έχουμε μεγάλες μονάδες; όταν έχουμε μεγάλα κοπάδια, θα πρέπει να έχουμε και μεγάλη έκταση. Kι αυτή μπορεί να είναι οικολογικά λογική, αλλά δεν έχουμε και τα δύο.
<P>
Συνάδελφε κύριε Fischler, είμαι σίγουρος πως χρειάζεστε έναν καινούριο γενικό διευθυντή. Aν κάποιος δηλαδή είναι αρμόδιος για την προληπτική πυροπροστασία και δεν έκανε σωστά τη δουλειά του, δεν μπορεί να τον χρησιμοποιήσουμε μετά για την κατάσβεση της πυρκαγιάς. Aυτό δε γίνεται; πιστέψτε με.
<P>
Tο λέω και πάλι με κάθε σαφήνεια: Kι εμείς σαν Kοινοβούλιο δεν μπορούμε να ζητάμε μόνο. Θα πρέπει και οι ίδιοι να συμβάλουμε στις επικείμενες μεταρρυθμίσεις, και δε θα παραλείψω να κάνω σχετική έκκληση σε πολλούς συναδέλφους. Aν πλησιάσουμε σε μια μεταρρύθμιση της αγροτικής πολιτικής, όχι μόνο στην Eυρώπη, θα σας θυμίσω τα λόγια που είπατε εδώ για τη ΣEB. H ΣEB δεν ήταν σύμπτωση. H Ένωση θα πρέπει να συνεισφέρει το μερίδιό της. Θα πρέπει κατ' αρχήν να αλλάξουμε σε μας, μέσα στο ευρωπαϊκό μας σπίτι, αυτά που είναι απαράδεκτα πια, λ.χ. τον τρόπο παραγωγής του κρέατος. Tρώμε κρέας. Eίμαστε παμφάγα όντα. Eντάξει; αλλά τότε θα πρέπει να προσέχουμε ορισμένα πράγματα, όσον αφορά τα ζώα και την υγεία των ανθρώπων. Aυτό θα πρέπει να το κάνουμε και σε παγκόσμια κλίμακα. Aν η EE, με την ισχυρή αγορά της και το γενικό της κύρος στις διεθνείς συμφωνίες, δεν κάνει προσπάθεια να αλλάξει τον τρόπο αυτό παραγωγής των γεωργικών προϊόντων, τότε η ΣEB δεν ήταν μόνο μια επώδυνη και άσχημη προειδοποίηση, αλλά θα έλθουν κι ακόμη χειρότερα, διότι αν συνεχίσουμε να συμπεριφερόμαστε όπως κάναμε μέχρι τώρα, τότε εκ των προτέρων είναι προγραμματισμένα τα χειρότερα.

<SPEAKER ID=163 LANGUAGE="EN" NAME="Gillis">
Κύριε Πρόεδρε, ως μέλος της εξεταστικής επιτροπής υπερψήφισα και υποστηρίζω απόλυτα τα πορίσματα και τις συστάσεις της εξεταστικής επιτροπής. Διαπιστώθηκε ότι η βρετανική κυβέρνηση είναι υπεύθυνη για την έναρξη της ασθένειας, για τη λήψη ανεπαρκών μέτρων για την αποτροπή της ταχείας εξάπλωσής της και, μέχρι πολύ πρόσφατα, για την εξάλειψή της. Ελπίζω ότι σήμερα η κατάσταση έχει αλλάξει.
<P>
Ειδικότερα, διαπιστώθηκε ότι η απόφαση της Βρετανίας να τροποποιηθεί η διαδικασία μεταποίησης χαμηλώνοντας τις προδιαγραφές αποστείρωσης των κρεάτων και οστεαλεύρων που χρησιμοποιούνται για τις σύνθετες ζωοτροφές επέτρεψε την εμφάνιση της ασθένειας. Όσο μεγάλη και αν ήταν η προκύπτουσα εξοικονόμηση καυσίμων, η απερίσκεπτη αυτή αλλαγή των προδιαγραφών κόστισε στους καταναλωτές, στους φορολογούμενους και ιδιαίτερα στους αγρότες αρκετά εκατομμύρια φορές περισσότερο από την ενδεχόμενη εξοικονόμηση πόρων. Αφού ουσιαστικά απαγόρευσε τη χρησιμοποίηση κρέατος και οστεαλεύρου, στη συνέχεια η βρετανική κυβέρνηση απέτυχε τελείως να εφαρμόσει την απαγόρευση αυτή. Αντίθετα, πράγμα που είναι ακόμη χειρότερο, επέτρεψε τη χωρίς περιορισμούς εξαγωγή κρέατος και οστεαλεύρου, γεγονός που οδήγησε στη μόλυνση των κοπαδιών σε γειτονικές χώρες της ΕΕ.
<P>
Χαιρετίζω τη σημερινή δήλωση του Προέδρου Santer, αλλά από το 1989 η Ευρωπαϊκή Επιτροπή επέδειξε βραδύτητα στην αναγνώριση της σοβαρότητας της ασθένειας και δεν ήλεγξε την αντιμετώπισή της από τη Βρετανία. Επέτρεψε την ελεύθερη διακίνηση μολυσμένων κρεάτων και οστεαλεύρων σε ολόκληρη την Ευρώπη. Επιπλέον, η Επιτροπή ουσιαστικά δεν διενήργησε κανέναν κτηνιατρικό έλεγχο στο Ηνωμένο Βασίλειο όταν δεκάδες χιλιάδες ζώα μολύνονταν ετησίως στη χώρα.
<P>
Η αδράνεια της Επιτροπής από το 1989 στο θέμα της ΣΕΒ πρέπει να θεωρηθεί ως μία από τις μεγαλύτερες αποτυχίες της δημόσιας διοίκησης κατά την πρόσφατη ιστορία. Υπεύθυνες γι'αυτό κατά το πλείστον, αλλά όχι εξ ολοκλήρου, είναι οι προηγούμενες Επιτροπές, όπως σαφώς αποδεικνύεται στην έκθεση.
<P>
Η έκθεση της Εξεταστικής Επιτροπής περλαμβάνει ορισμένες τροπολογίες που πρότεινα διότι πιστεύω ότι η ΣΕΒ εξαπλώθηκε εκτός της Βρετανίας κυρίως μέσω των εξαγωγών μολυσμένου κρέατος και οστεαλεύρου. Για το λόγο αυτόν διατύπωσα στην έκθεση μία έκκληση για τη λήψη νομοθετικών μέτρων προκειμένου να μην χρησιμοποιηθούν ποτέ ξανά κρέατα και οστεάλευρα στην παρασκευή ζωοτροφών για μηρυκαστικά και να απαγοευθεί η παραγωγή ζωοτροφών για μηρυκαστικά σε μονάδες όπου υπάρχει κρέας και οστεάλευρο. Η επιτροπή δέχθηκε επίσης την πρότασή μου να επιτρέπεται η πώληση κρέατος και οστεαλεύρου μόνο με ειδική άδεια και, επιπλέον, να αναγράφεται στις σύνθετες ζωοτροφές πλήρης κατάλογος των συστατικών τους. Είναι φανερό ότι τα μέτρα αυτά πρέπει να εφαρμοστούν σε όλα τα κράτη μέλη και να στηρίζονται από ισχυρά νομοθετικά μέτρα.
<P>
Όσον αφορά το μέλλον, πρέπει να διπλασιάσουμε τις προσπάθειές μας για την εξάλειψη των τελευταίων υπολειμμάτων της νόσου και να αποκαταστήσουμε την εμπιστοσύνη του κοινού στην υψηλή ποιότητα των τροφίμων. Πρέπει να εργαστούμε ακαταπόνητα για να πείσουμε τους καταναλωτές μας και τους πελάτες μας των εξαγωγικών αγορών ότι το βόειο κρέας είναι ασφαλές και υγιεινό. Η Επιτροπή πρέπει να εφαρμόσει άμεσα και αποτελεσματικά όλες τις συστάσεις που περιλαμβάνονται στην έκθεσή μας.
<P>
Θα στηρίξω την υπό προϋποθέσεις πρόταση μομφής, εάν η Επιτροπή δεν ικανοποιήσει τα αιτήματά μας. Η θέση μας είναι απόλυτα σαφής. Απαιτούμε ενίσχυση του ελέγχου και των ισχυόντων μέτρων εξάλειψης της νόσου. Απαιτούμε αναδιοργάνωση του προσωπικού της Επιτροπής και επανεστίαση της πολιτικής της. Απαιτούμε άμεση πρόοδο όσον αφορά τη σύσταση κτηνιατρικής υπηρεσίας με έδρα την Ιρλανδία για την ακριβή εποπτεία της εργασίας αυτής.

<SPEAKER ID=164 NAME="Anttila">
 Αξιότιμε κύριε Πρόεδρε, η έκθεση της Εξεταστικής Επιτροπής περιγράφει απόλυτα αντικειμενικά τα τεράστια προβλήματα που προκλήθηκαν λόγω της κρίσης με την ΣΕΒ καθώς και τα γεγονότα και τις αιτίες που οδήγησαν σε αυτήν. Γι' αυτό και οφείλω να ευχαριστήσω την επιτροπή.
<P>
Λόγω της κρίσης με την ΣΕΒ, η εμπιστοσύνη των καταναλωτών προς το βόειο κρέας έχει δικαιολογημένα κλωνισθεί. Η αποκατάσταση της εμπιστοσύνης του κοινού αποτελεί, στη συνέχεια, το βασικότερο μέλημα της Επιτροπής. Σύμφωνα με την έκθεση, η προηγούμενη Επιτροπή δεν είχε αποκαλύψει τις πραγματικές επεκτάσεις του προβλήματος με την ΣΕΒ, και είχε αποκρύψει την σοβαρότητά του. Η Επιτροπή είχε επιδείξει ολιγωρία στο θέμα της επιτήρησης δεδομένου ότι δεν ήλεγχε εάν τηρούντο στην εσωτερικη αγορά οι σχετικές με τον κτηνιατρικό τομέα διοικητικές διατάξεις. Σύμφωνα με τις συνθήκες της Ευρωπαϊκής Ένωσης, η Επιτροπής είναι υπεύθυνη για τον έλεγχο της τήρησης της κοινοτικής νομοθεσίας στα κράτη μέλη. Υποχρέωση, επίσης, της Επιτροπής είναι να κινεί νομική διαδικασία κατά κρατών μελών τα οποία παραβιάζουν την κοινοτική νομοθεσία. Γι΄ αυτό και θα επιθυμούσα να πληροφορηθώ πώς προτίθεται η Επιτροπή να εκπληρώσει την υποχρέωσή της αυτή. Η κρίση με την ΣΕΒ έχει ήδη επιβαρύνει ολόκληρη την αλυσίδα ειδών διατροφής της Ένωσης με πρόσθετα έξοδα που υπερβαίνουν τα δύο δισ. Ecu. Το ποσό αυτό έχουν κληθεί να πληρώσουν κυρίως οι μη ευθυνόμενοι για την κρίση αυτή γεωργοί δεδομένου ότι οι επιδοτήσεις που τους χορηγούνται έχουν μειωθεί και αναμένεται να μειωθούν και περαιτέρω. Αυτοί οι οποίοι διέπραξαν λάθη και, ως εκ τούτου, είναι άμεσα υπεύθυνοι για την κρίση, δεν έχουν υποχρέωση να καταβάλουν αποζημιώσεις;
<P>
Προκειμένου να πεισθεί η Επιτροπή να λάβει τις απαραίτητες εκείνες αποφάσεις μέσω των οποίων θα μπορεί να ελέγχει εάν τα κράτη μέλη τηρούν τις διατάξεις της κοινοτικής νομοθεσίας, τάσσομαι υπέρ της πρότασης μομφής υπό όρους. Ως γνωστόν, εδώ πρόκειται για την λειτουργικότητα της κοινής αγοράς. Και αυτή καθίσταται απαραίτητη ιδίως όταν πρόκειται για την ασφάλεια των ειδών διατροφής και την υγεία των πολιτών. Όταν παραβιάζονται οι κοινοτικές διατάξεις, και τίθεται σε κίνδυνο η υγεία των πολιτών, η Επιτροπή θα πρέπει, όταν τούτο κρίνεται απαραίτητο, να επιβάλει υψηλά προειδοποιητικά πρόστιμα στους παραβάτες.

<SPEAKER ID=165 LANGUAGE="FR" NAME="Guigou">
Κύριε Πρόεδρε, η ασθένεια των τρελών αγελάδων συνιστά μια εξαιρετικά σοβαρή και πρωτόγνωρη υπόθεση, της οποίας οι επιπτώσεις επί της ανθρώπινης υγείας είναι σήμερα ανυπολόγιστες. Το γεγονός ότι η συγκεκριμένη επιδημία πήρε τις διαστάσεις που έχει οφείλεται στο ότι δεν ελήφθησαν όλα τα επιβαλλόμενα μέτρα. Θα μπορούσε κανείς να φανταστεί μια επιδημία πανώλης των χοίρων κατά την οποία οι αρμόδιες υγειονομικές αρχές δεν θα ελάμβαναν αποφασιστικά μέτρα για την εξάλειψή της; Παρόμοια δράση θα έπρεπε να είχε δρομολογηθεί από την πρώτη κιόλας στιγμή και στην περίπτωση της ασθένειας των τρελών αγελάδων, με σκοπό την εξάλειψή της.
<P>
Η εξαίρετη έκθεση που συνέταξε ο συνάδελφός μας Manuel Medina εξ ονόματος της Εξεταστικής Επιτροπής είναι αξιόλογη για δύο λόγους. Καταρχήν, επειδή αναδεικνύει με ξεκάθαρο τρόπο το μερίδιο ευθύνης όλων των πρωταγωνιστών της κρίσης. Έπειτα, επειδή προβάλλει μια σειρά από λύσεις ώστε παρόμοια κρίση να μην επαναληφθεί στο μέλλον.
<P>
Το συντριπτικά μεγαλύτερο μερίδιο της ευθύνης στην υπόθεση αυτή έχουν οι συντηρητικές κυβερνήσεις της κ. Thatcher και του κ. Major. Οι κυβερνήσεις αυτές ενεθάρρυναν την κατάργηση ρυθμίσεων αδιαφορώντας παντελώς για την προστασία της δημόσιας υγείας. Το γεγονός ότι η ασθένεια μπόρεσε εξαρχής να εκδηλωθεί και να διαδοθεί οφείλεται στο ότι οι βρετανικές αρχές χαλάρωσαν τις νομοθετικές ρυθμίσεις σχετικά με τις συνθήκες παρασκευής των ζωικών αλεύρων, στο βωμό της μείωσης του κόστους. Η εμφάνιση της ασθένειας δεν προβλημάτισε ούτε τις αρχές ούτε τους υπευθύνους της βιομηχανίας τροφίμων, που πεισματωδώς αρνούνταν κάθε ιδέα κρίσης και, πάνω απ' όλα, κάθε πιθανό κίνδυνο για την ανθρώπινη υγεία. Στη συνέχεια, το Ηνωμένο Βασίλειο δεν προέβη στους αναγκαίους ελέγχους με στόχο τη λήψη μέτρων για την εξάλειψη της ασθένειας. Τέλος, αφού απαγορεύθηκε η εμπορία όλων των ειδών αλεύρων, η κυβέρνηση του Ηνωμένου Βασιλείου δεν φρόντισε να αποτρέψει την εξαγωγή τους προς άλλες χώρες της Ευρωπαϊκής Ένωσης. Υπήρξαν, τελικώς, όλες εκείνες οι απαράδεκτες πιέσεις της συγκεκριμένης κυβέρνησης επί της Επιτροπής ώστε να την υποχρεώσουν να παραιτηθεί από τη διενέργεια οποιουδήποτε ελέγχου και, ακόμη και όταν η κρίση της ΣΕΒ έπαιρνε διαστάσεις κρίσης της δημόσιας υγείας, την άνοιξη του 1996, η συντηρητική βρετανική κυβέρνηση επέδειξε μια απίστευση κακή θέληση όταν κλήθηκε να εφαρμόσει τα μέτρα που στόχευαν στην εξάλειψη της ασθένειας.
<P>
Η Ευρωπαϊκή Επιτροπή έχει και αυτή κάποιο μερίδιο ευθύνης, έστω και μικρότερο. Η Εξεταστική Επιτροπή έφερε στην επιφάνεια τις σοβαρότατες παραλείψεις των επιτρόπων Macsharry και Steichen και ορισμένων υπαλλήλων των υπηρεσιών τους. Αλλά και η σημερινή Επιτροπή δεν απαλλάσσεται από κάθε ευθύνη, και ιδίως ο κ. Fischler. Η Επιτροπή, πρώτα απ' όλα, αντιτάχθηκε στην επιβολή εμπάργκο επί των αγγλικών κρεάτων και ζωικών αλεύρων. Μετά, παρεμπόδισε την καθιέρωση απλών προληπτικών διεργασιών με στόχο την απενεργοποίηση των μολυσμένων αλεύρων. Τέλος, προχώρησε στην άρση του εμπάργκο επί των ζελατινών. Κύριε Santer, προ ολίγου άκουσα την παρέμβασή σας. Η απόφαση ελήφθη, και το γεγονός ότι η εκτέλεσή της ανεβλήθη οφείλεται στο ότι οι βιομήχανοι του κλάδου έκριναν πως το εμπάργκο θα έπρεπε να διατηρηθεί. Πιστεύω πως έχουμε εδώ ένα περιστατικό το οποίο, όσο να 'ναι, θέτει το ζήτημα της πολιτικής ευθύνης της Επιτροπής. Και τέλος, δεν πρέπει να μας διαφεύγει το ότι και το Συμβούλιο Υπουργών δεν απαλλάσσεται από κάποιο μερίδιο ευθύνης.
<P>
Μετά από τις διαπιστώσεις στις οποίες κατέληξε η εξεταστική μας επιτροπή, θα πρέπει να επιβληθούν συγκεκριμένες κυρώσεις. Αλλά δεν μπορούμε να αρκεστούμε σ' αυτό. Θα πρέπει να υπάρξουν κυρώσεις κατά της συντηρητικής κυβέρνησης του Ηνωμένου Βασιλείου, υπό μορφή καταβολής χρηματικής αποζημίωσης, αλλά επίσης κατά οποιουδήποτε ατόμου ευθύνεται για σφάλματα και παραλείψεις στους κόλπους της Επιτροπής. Δεν μας αρκεί μονάχα το να τιμωρούμε τα σφάλματα του παρελθόντος. Οφείλουμε επίσης να αποτρέψουμε την επανάληψη παρόμοιου σκανδάλου στο μέλλον. Κύριε Πρόεδρε, κατά την παρέμβασή σας, πριν από λίγο, μας μιλήσατε για μεταρρυθμίσεις. Να καταστεί υπεύθυνη για την υγειονομική ασφάλεια η κ. Bonino. Πολύ ωραία! Να προωθηθούν μεταρρυθμίσεις επί τη ευκαιρία της Διακυβερνητικής Διάσκεψης, πράγμα που εγώ ο ίδιος είχα ζητήσει πριν από τρεις εβδομάδες. Θαυμάσια! Αλλά συνεχίζω να πιστεύω πως όλα αυτά δεν είναι αρκετά. Είναι επίσης αναγκαίο να υπάρξουν κυρώσεις για τις διαπιστωθείσες παραλείψεις και, πρώτα απ' όλα, να τεθούν επί τάπητος οι οικονομικές ευθύνες της κυβέρνησης του Ηνωμένου Βασιλείου, όπως ζητά η έκθεση της Εξεταστικής Επιτροπής.

<SPEAKER ID=166 LANGUAGE="DE" NAME="Goepel">
Κύριε Πρόεδρε, αν, χάρις στο Mάαστριχτ, το Σώμα μας κατόρθωσε να αποκτήσει το δικαίωμα μιας συλλογικής πρότασης δυσπιστίας, ως κοινοβουλευτικό όπλο, θα πρέπει κάθε μέλος αυτής της ύψιστης ευρωπαϊκής λαϊκής αντιπροσωπείας να το χρησιμοποιεί με πλήρη ευθύνη. Στην ψηφοφορία για την έκθεση Medina, 16 βουλευτές της Eξεταστικής Eπιτροπής ψήφισαν κατά μιας ήπιας τροπολογίας της Σοσιαλιστικής Oμάδας, δηλαδή η έκθεση που έχουμε σήμερα μπροστά μας ψηφίστηκε χωρίς την προβλεπόμενη σύσταση για μια υπό όρους πρόταση δυσπιστίας. O τύπος, ως γνωστόν, γέμισε με τα νέα. Tώρα καλύπτουμε το κενό με ανάλογα ψηφίσματα, για τα οποία θα ψηφίσουμε αύριο.
<P>
Aυτή η - σημειωτέον και δική μου - αρνητική στάση, δεν ήταν υποχώρηση, ούτε και έκφραση έλλειψης θάρρους; αντίθετα μάλιστα. H προαναφερθείσα τροπολογία αποσκοπούσε σε μια ακόμη πιο αποδυναμωμένη πρόταση δυσπιστίας, μια και δεν ήταν χρονικά ορισμένη, αφού θα σβηνόταν η ημερομηνία, δηλαδή ο Δεκέμβριος του 1997. Kαι όποιος, κυρίες και κύριοι, από την αρχή των εργασιών της Eξεταστικής Eπιτροπής, απειλεί με πρόταση δυσπιστίας, ανεξαρτήτως μορφής, και στο τέλος καταλήγει σε ήπιες μόνον εκφράσεις, βλάπτει όχι μόνον τον εαυτό του, αλλά και το Kοινοβούλιό μας συνολικά, μια και όλοι καταλαβαίνουν το λόγο για την προαναφερθείσα απροθυμία. H πλειοψηφία των Eπιτροπών που έπρεπε να φύγουν, προερχόταν από τις τάξεις της Σοσιαλδημοκρατικής Oμάδας.
<P>
Αλλωστε, κύριε Πρόεδρε, το θέμα δεν είναι, κατά κύριο λόγο, να αποδείξουμε την ενοχή ή την αθωότητα της παρούσας Eπιτροπής. Eκείνο που πρέπει να ενδιαφέρει εμάς, τους εκλεγμένους εκπροσώπους του λαού, είναι μάλλον η υποχρέωσή μας να αποκαταστήσουμε στον ευρωπαίο καταναλωτή την ασφάλεια που ζητεί και δικαιούται. Mε άλλα λόγια, εμείς οι ευρωβουλευτές καλά θα κάνουμε να αποτελέσουμε μαζί με την Eπιτροπή - και όχι ενάντια σ' αυτήν - ένα αντίβαρο προς το Συμβούλιο, κι αυτό μάλιστα, ενόψει των διαπραγματεύσεων για τη Διακυβερνητική Διάσκεψη που βρίσκονται, προς το παρόν, σε εξέλιξη. Aυτό δεν εμποδίζει κανέναν να λέει απερίφραστα και ειλικρινά τη γνώμη του. Περί αυτού πρόκειται, για την ακρίβεια, σήμερα, στο Σεβαστό μας Σώμα.
<P>
Tι θα πρέπει να γίνει; Bάσει των συστάσεων της έκθεσης Medina και του ψηφίσματος του Kοινοβουλίου, θα πρέπει η Eπιτροπή, όσο το δυνατόν ταχύτερα, να αποκαταστήσει τις παραλείψεις και να εξαλείψει τις παρατυπίες που αποκάλυψε η Eξεταστική Eπιτροπή. Oι δηλώσεις του Προέδρου Σαντέρ μάς επιτρέπουν να συμπεράνουμε πως η Eπιτροπή είναι διατεθειμένη να κάνει κάτι τέτοιο. Σε περίπτωση που, παρά τις προσδοκίες μας, δε γίνει κάτι τέτοιο μέσα σε λογικό χρονικό διάστημα, μέχρι τα τέλη του χρόνου δηλαδή, τότε βέβαια δε θα πρέπει να υψώσουμε μόνο το δάκτυλο και να απειλήσουμε τους υπεύθυνους, όπως συνέβη στην ψηφοφορία της Eξεταστικής Eπιτροπής, αλλά θα ήμασταν υποχρεωμένοι να ξεκινήσουμε μια πρόταση δυσπιστίας, σύμφωνα με το άρθρο 144 της Συνθήκης της EOK.

<SPEAKER ID=167 LANGUAGE="DA" NAME="Kirsten Jensen">
Μπορεί να αναφέρει κανείς πολλά θετικά πράγματα για τη σπογγώδη εγκεφαλοπάθεια των βοοειδών. Χωρίς αυτή θα ήταν δυσκολότερο να καταστεί η ευημερία των ζώων μια κατευθυντήρια αρχή στη νέα Συνθήκη της ΕΕ. Εάν λαμβανόταν υπόψη η ευημερία των ζώων θα μπορούσε να είχε αποφευχθεί η αποδοχή εκ μέρους της ΕΕ και της Μεγάλης Βρετανίας μιας επιδημίας με εκατοντάδες χιλιάδες ασθενή ζώα. Χωρίς τη σπογγώδη εγκαφαλοπάθεια των βοοειδών θα ήταν δυσκολότερο να εξασφαλιστεί η διάθεση ζωωτροφών τις οποίες τα ζώα μπορούν να αντέξουν, δηλαδή να μην μετατραπούν τα φυτοφάγα ζώα σε σαρκοφάγα, όπως έγινε όταν φορτηγά μετέφεραν άλευρα κρεάτων και κοκκάλων από τα εργοστάσια στις κτηνοτροφικές μονάδες. Χωρίς τη σπογγώδη εγκεφαλοπάθεια των βοοειδών δεν θα είχε επικεντρωθεί στο ενδιαφέρον στο γεγονός ότι η Μεγάλη Βρετανία παραμέλησε ασυγχώρητα τον έλεγχο των επιχειρήσεων παραγωγής αλεύρων από κρέατα και κόκκαλα και δεν έλαβε μέτρα για την τήρηση της απαγόρευσης εξαγωγών, μη επιτρέποντας στους επιθεωρητές της ΕΕ να προβούν σε ελέγχους για σπογγώδη εγκεφαλοπάθεια των βοοειδών κατά την επίσκεψή τους στη Μεγάλη Βρετανία. Χωρίς την ασθένεια αυτή δεν θα στρεφόταν τόσο πολύ το ενδιαφέρον στο παράξενο σύστημα επιτροπών από το οποίο εξαρτάται σε τόσο μεγάλο βαθμό η γεωργική πολιτική και δεν θα διδόταν τόσο μεγάλη σημασία στο γεγονός ότι οι επιστημονικοί εμπειρογνώμονες θεωρούνται στην πράξη ως «το δεξί χέρι» των αρχών. Χωρίς τη σπογγώδη εγκεφαλοπάθεια των βοοειδών δεν θα στρεφόταν τόσο πολύ η προσοχή στο γεγονός ότι η ΕΕ λαμβάνει αποφάσεις στα πλαίσια της γεωργικής πολιτικής με πολύ πιο κλειστό τρόπο από ό, τι σε οποιαδήποτε άλλη πολιτική, αν και η γεωργική πολιτική είναι ένας από τους πλέον παλαιότερους τομείς συνεργασίας και εξακολουθεί να απορροφά το ήμισυ του προϋπολογισμού της ΕΕ. Η Γενική Διεύθυνση Γεωργίας χρειάζεται οπωσδήποτε μια ριζική ανανέωση. Είναι πλέον περιττό το άρθρο 43, στο οποίο το Ευρωπαϊκό Κοινοβούλιο δεν έχει καμία επίδραση. Οι εκπρόσωποι της Επιτροπής αναφέρουν συνέχεια ότι πρέπει να ληφθεί υπόψη η εσωτερική αγορά, αλλά έχουν υποβάλλει προτάσεις βάσει του άρθρου 43. Δεν είναι λογικό.
<P>
Χωρίς τη σπογγώδη εγκεφαλοπάθεια των βοοειδών δεν θα είχε φτάσει η «χρυσή» αυτή στιγμή, η οποία πρέπει να αξιοποιηθεί προς όφελος της διαφάνειας και της δημοκρατίας. Δεν θα υπήρχε εξεταστική επιτροπή που να συντάξει μεγάλο αριθμό εγγράφων, που θα έπρεπε να έχουμε αυτομάτως. Στην ΕΕ πρέπει να υπάρχει δημοσιότητα όσον αφορά τη διαχείριση και η σπογγώδης εγκεφαλοπάθεια των βοοειδών συμβάλλει στο να καταδειχθεί η ανάγκη αυτή. Χωρίς την εν λόγω ασθένεια δεν θα υπήρχε η ίδια drive υπέρ μιας πραγματικής πολιτικής καταναλωτών. Έχει κατανοηθεί περισσότερο η ανάγκη διευθέτησης των κανόνων επισήμανσης.
<P>
Το κυριότερο θέμα για εμάς είναι τώρα μια μεταρρύθμιση, στα πλαίσια της οποίας οι αρμόδιοι για τη γεωργία πρέπει να λάβουν υπόψη τη δημόσια υγεία, τα δικαιώματα των καταναλωτών και την ευημερία των ζώων, χωρίς να χρησιμοποιούν προσχήματα για να απεκδύονται των ευθυνών τους. Οι αρμόδιοι για τη γεωργία πρέπει να συμμετάσχουν περισσότερο στην χάραξη μιας πολιτικής για τα τρόφιμα. Η προμήθεια τροφίμων είναι άλλωστε ο κύριος στόχος της γεωργικής πολιτικής και, κατά συνέπεια, δεν μπορεί να απεκδύεται κανείς της ευθύνης για την υγιεινή κατάσταση των τροφίμων. Τη στιγμή κατά την οποία η δημόσια υγεία και τα δικαιώματα των καταναλωτών είναι το κύριο θέμα, κάθε λογικός άνθρωπος μπορεί να καταλάβει ότι χρειάζεται ορισμένος χρόνος για να αλλάξουν η Επιτροπή και το Συμβούλιο τις συνήθεις πρακτικές τους και για να αλλάξει η Διακυβερνητική Διάσκεψη τη νομική βάση. Η υποβολή μιας πρότασης μομφής θα αποσπάσει το ενδιαφέρον από την απαιτούμενη μεταρρύθμιση στην ΕΕ και θα την στρέψει σε μια επιφανειακή συζήτηση για αποδιοπομπαίους τράγους, πράγμα που θα ήταν παράλογο.

<SPEAKER ID=168 LANGUAGE="NL" NAME="Thyssen">
Πρόεδρε, ως μέλη της Εξεταστικής Επιτροπής παραδώσαμε την εργασία μας με το κεφάλι ψηλά. Συγκεντρώσαμε δεδομένα, αποκαλύψαμε ατασθαλίες, υποδείξαμε υπευθύνους και διατυπώσαμε συστάσεις. Τώρα πλέον, πρέπει να αποφασίσουμε στη σύνοδο ολομέλειας σχετικά με το δρόμο που θα πρέπει να ακολουθήσουμε στη συνέχεια, πράγμα το οποίο ελπίζω ότι θα κάνουμε με σωφροσύνη.
<P>
Η άμεση απόρριψη της πολιτικής της Επιτροπής ανταποκρίνεται βεβαίως στις φαντασίες ορισμένων, ακόμα και αν πρόκειται μόνο για να έλθουν στο φως της δημοσιότητας, όμως κάτι τέτοιο θα είχε καταστροφικές επιπτώσεις σε μία περίοδο που πρέπει να ενεργήσουμε εποικοδομητικά για να αποκαταστήσουμε την εμπιστοσύνη των πολιτών στην Ευρώπη. Εκτός αυτού, τα λάθη τα οποία οδήγησαν στην κλιμάκωση του προβλήματος δεν διαπράχθηκαν από τη σημερινή Επιτροπή, αλλά από το Ηνωμένο Βασίλειο, τις προηγούμενες Επιτροπές και το Συμβούλιο, η Προεδρία του οποίου λάμπει σήμερα διά της απουσίας της. Τέλος, η έγκριση της πρότασης μομφής θα καθυστερήσει μία άλλη, περισσότερο άμεση δράση.
<P>
Αυτό που έχει σημασία, συνάδελφοι, δεν είναι να προσφέρουμε άρτο και θεάματα στον πληθυσμό, αλλά να αποδείξουμε ότι είμαστε σε θέση να χρησιμοποιήσουμε τα μέσα εξουσίας που έχουμε στη διάθεσή μας για το σκοπό για τον οποίο προορίζονται, να φροντίσουμε για την άσκηση μίας πολιτικής η οποία προσφέρει τις καλύτερες εγγυήσεις για την ποιότητα των τροφίμων. Αυτά που πρέπει να γίνουν για το σκοπό αυτό αναφέρθηκαν ήδη λεπτομερώς στο Σώμα. Εφόσον αντιληφθούν όλοι ότι τα μακροπρόθεσμα συμφέροντα των γεωργών και των καταναλωτών ταυτίζονται και ενεργήσουν με ανάλογο τρόπο, τότε θα επανέλθουμε στο σωστό δρόμο.
<P>
Είναι επίσης καιρός να αποκατασταθεί η ηθική τάξη. Τα ηθικά επιχειρήματα διευκολύνουν τη ζωή, επειδή αποκλείουν εκ των προτέρων ορισμένες επιλογές. Συνάδελφοι, αυτά που αναφέρω δεν είναι απλώς φιλοσοφίες, αλλά είναι απόσπασμα από το λόγο που εκφώνησε ο Πρόεδρος της προηγούμενης Επιτροπής σε ένα συνέδριο για τη βιοηθική, το οποίο πραγματοποιήθηκε στα τέλη της δεκαετίας του '80. Αφήνω τον καθένα από εσάς να κρίνει τη διαφορά μεταξύ λόγων και πράξεων.
<P>
Κύριε Πρόεδρε της Επιτροπής, αξιότιμοι κύριοι Επίτροποι, προς το παρόν θα αρκεστούμε στις προθέσεις που εκδηλώσατε, χωρίς αυτό να σημαίνει ότι δεν περιμένουμε πράξεις. Ο βαθμός στον οποίο πρόκειται να επιτύχετε θα έχει καθοριστική σημασία για την αποκατάσταση της μέριμνας για την προάσπιση του γενικού συμφέροντος. Αυτός είναι και ο λόγος για τον οποίο θα πρέπει να παρακολουθήσουμε τις πράξεις σας με ιδιαίτερη προσοχή, ελπίζοντας παράλληλα ότι θα κατορθώσετε να υλοποιήσετε τις προαναγγελθείσες μεταρρυθμίσεις και τις συστάσεις του Ευρωπαϊκού Κοινοβουλίου. Από αυτά θα εξαρτηθεί η ψήφος εμπιστοσύνης του Σώματος κατά τα τέλη του τρέχοντος έτους.

<SPEAKER ID=169 NAME="Myller">
 Αξιότιμε κύριε Πρόεδρε, το περιεχόμενο της ιδιαίτερα αξιόλογης έκθεσης του κυρίου Μανουέλ Μεντίνα είναι συγκλονιστικό. Η έκθεση αυτή αποκαλύπτει μια περιπλεγμένη υπόθεση στην οποία έχουν αναμειχθεί, με τον ένα τρόπο ή τον άλλο, όλοι οι αρμόδιοι φορείς. Το πλέον τραγικό είναι ότι η κυβέρνηση ενός από τα κράτη μέλη έχει προσπαθήσει, με κάθε τρόπο, να αποκρύψει την σοβαρότητα του προβλήματος με την ΣΕΒ, και έχει φθάσει μέχρι το σημείο να εκβιάζει άλλα θεσμικά όργανα προκειμένου να επιτύχει τους στόχους της. Ως εκ τούτου, οι αρμόδιοι υπάλληλοι της προηγούμενης, τουλάχιστον, Επιτροπής και το Συμβούλιο σε πολλές περιπτώσεις μέχρι και απέκρυπταν στοιχεία εν σχέσει με τις υποψίες που είχαν διατυπωθεί συμβάλλοντας έτσι στην μη λήψη άμεσων μέτρων για την επίλυση του προβλήματος, γεγονός και αυτό ιδιαίτερα λυπηρό. Αργότερα απεκαλύφθη ότι τα ερευνητικά όργανα τα οποία είχε συγκροτήσει η Επιτροπή για την παροχή συμβουλών και την παρακολούθηση μεροληπτούσαν συστηματικά, ενώ και οι ικανότητές τους από επιστημονική άποψη έχουν τεθεί σε αμφισβήτηση μετά την έρευνα που πραγματοποίησε η Εξεταστική Επιτροπή του Κοινοβουλίου. Την μεγαλύτερη ευθύνη για την κρίση με την ΣΕΒ φέρει η βρεττανική κυβέρνηση. Μεγάλο μέρος της ευθύνης φέρει, επίσης, η προηγούμενη Επιτροπή, διότι απέκρυψε στοιχεία και επέδειξε αδιαφορία όσον αφορά την εκπλήρωση των υποχρεώσεών της.
<P>
Όπως έχει διαμορφωθεί η κατάσταση, απόλυτα αναγκαίο είναι να ληφθούν, όσο το δυνατόν ταχύτερα, τα μέτρα που προτείνει η Εξεταστική Επιτροπή του Κοινοβουλίου. Η εν ενεργεία Επιτροπή θα κριθεί κυρίως από την διάθεσή της να εκπληρώσει τις υποχρεώσεις της και από την ταχύτητα και την προσοχή που θα επιδείξει κατά την εξέταση των προτάσεων της Εξεταστικής Επιτροπής σχετικά με την βελτίωση της διαχείρησης και την εντατικοποίηση της παρακολούθησης. Βασικότερη επιδίωξη είναι η προστασία της υγείας των ευρωπαίων πολιτών. Πρέπει να απαλαγούμε οριστικά από την ασθένεια των «τρελών αγελάδων» και, συγχρόνως, να διασφαλίσουμε ότι παρόμοια προβλήματα δεν θα ενεκύψουν στο μέλλον.
<P>
Πιστεύω ότι η πρόταση μομφής κατά της Επιτροπής δεν συμβάλει, επί του παρόντος, στην επίτευξη των στόχων αυτών. Οι σχετικές με την υγεία των ανθρώπων και των ζώων κοινές αποφάσεις και απαραίτητες κοινές διατάξεις της σχετικής νομοθεσίας πρέπει να στηρίζονται, στο εξής, σε όσο το δυνατόν πιό στερεά και αντικειμενικά επιστημονικά στοιχεία. Οι αποφάσεις οι οποίες λαμβάνονται, πρέπει να τηρούνται, και να βρεθούν επαρκούντως αποτελεσματικοί τρόποι για τον έλεγχο της τήρησης αυτής. Η αρχή της επικουρικότητας δεν πρέπει να ερμηνεύεται κατά τρόπο ο οποίος και να δίνει το δικαίωμα σε ένα κράτος μέλος να εξαπατά τα άλλα, να περιφρονεί τις σχετικές με την υγεία των πολιτών κοινοτικές διατάξεις και, παρ' όλα αυτά, να απαιτεί από τους άλλους να συμμετέχουν, για λόγους αλληλεγγύης εν σχέσει με τον προϋπολογισμό, στις δαπάνες για την αποκατάσταση των ζημιών.
<P>
Δεδομένων των ανωτέρω, η Διακυβερνητική Διάσκεψη ασφαλώς θα γνωρίζει, πλέον, σε ποιά θέματα δεν πρέπει, επ' ουδενί, να επιδεικνύουμε διαλλακτικότητα. Όπως έχει διαπιστωθεί επανειλημμένως στο Κοινοβούλιο, το ουσιαστικότερό μας πρόβλημα είναι η γεωργική πολιτική με την οποία προσπαθούμε, πολλές φορές, ακόμη και να αλλάξουμε τη φύση επιδιώκοντας, π.χ., να μετατρέψουμε τα μηρυκαστικά σε σαρκοφάγα.

<SPEAKER ID=170 LANGUAGE="DE" NAME="Funk">
Aξιότιμε κύριε Πρόεδρε της Eπιτροπής, αγαπητοί κυρίες και κύριοι συνάδελφοι, θα ήθελα να αρχίσω με τον Karl Valentin: »Όλα βέβαια έχουν ήδη λεχθεί, αλλά δε λέχθηκαν από όλους ακόμη».
<P>
(Γέλια) Mια πρόταση δυσπιστίας κατά της παρούσας Eπιτροπής, χωρίς «Aν και Όμως», δεν αποτελεί κατάλληλο πολιτικό μέσο για να ανταποκριθεί στα αποτελέσματα που επεξεργάσθηκε η Eξεταστική Eπιτροπή. H Προσωρινή Eξεταστική Eπιτροπή διαπίστωσε, βέβαια, σοβαρές παραβιάσεις κατά της προστασίας των καταναλωτών, ταυτόχρονα όμως έγινε φανερό πως καταβλήθηκαν ελάχιστες προσπάθειες να παρεμποδιστεί η εξάπλωση της επιδημίας με τις καταστροφικές της συνέπειες. Γι' αυτό και υπέστησαν σοβαρή ζημιά πολλοί αγρότες στην Eυρώπη, εν μέρει μάλιστα καταστράφηκαν τελείως. Σήμερα αυτό δεν ειπώθηκε ακόμη. Eπιχειρήσεις επεξεργασίας κρέατος κήρυξαν πτώχευση, επειδή οι δουλειές με το βοδινό κρέας σταμάτησαν τελείως, για ορισμένο διάστημα. Eκτός τούτου, θα πρέπει να πούμε ότι υπάρχει ανασφάλεια μεταξύ των καταναλωτών, σε πρωτοφανείς διαστάσεις.
<P>
Πρόκειται εδώ για συνολική ευθύνη. Στην κορυφή βρίσκεται ένα κράτος μέλος που φέρει μεγάλη ευθύνη για τη σημερινή πανωλεθρία. Ωστόσο, και η Eπιτροπή και το Συμβούλιο Yπουργών με τις επιστημονικές επιτροπές, κύριε Πρόεδρε της Eπιτροπής, παραμέλησαν σοβαρά την υποχρέωση τους να επιδεικνύουν προσοχή.
<P>
H Eξεταστική Eπιτροπή απόδειξε σαφώς την αδυναμία των εμπλεκομένων υπηρεσιών να επιβάλουν αποτελεσματικά μέτρα για την καταπολέμηση της επιδημίας. Mε το ψήφισμά μας θέλουμε να αναγγείλουμε μια καινούρια αρχή, προκειμένου να αποφύγουμε μελλοντικά τέτοιες καταστροφές. Παρόλο που το Kοινοβούλιο, με τον κ. Bφge, μ' εμένα και με πολλούς άλλους συναδέλφους, είχε υποβάλει στην Eπιτροπή και στο Συμβούλιο, ήδη από το 1989/90, συγκεκριμένες προτάσεις, αυτές δε λήφθηκαν υπόψη. Γι' αυτό και το Eυρωπαϊκό Kοινοβούλιο ζητεί πλήρες δικαίωμα συναπόφασης σε όλους τους τομείς της αγροτικής πολιτικής, διότι σε μια αποτελεσματική καταπολέμηση της επιδημίας περιλαμβάνεται η αναγνώριση των ζώων, οι σαφείς διατάξεις και αποδείξεις αξιοποίησης των ζωοτροφών, καθώς και οι αυστηροί έλεγχοι.
<P>
H εσωτερική αγορά μπορεί να λειτουργήσει μόνο με αντίστοιχες νομοθετικές βάσεις. Mε το ψήφισμά μας, η Eπιτροπή έχει την ευκαιρία να ξεκινήσει μια βελτιωμένη στρατηγική για την καταπολέμηση της επιδημίας, για την προστασία της υγείας των ανθρώπων και των ζώων. Tην ευκαιρία αυτή την έχετε εσείς τώρα, κύριε Πρόεδρε της Eπιτροπής, να κάνετε δηλαδή ακριβώς αυτό, μαζί με το Kοινοβούλιο.
<P>
Tέλος, απευθύνω τις ευχαριστίες μου προς τον κ. Medina Ortega και το συνάδελφό μας Bφge. Kάνατε μια υποδειγματική θαυμάσια δουλειά, και ευχαρίστως συμβάλαμε σ' αυτήν. Tώρα είναι σειρά σας να κάνετε μαζί μας κάτι λογικό.

<SPEAKER ID=171 LANGUAGE="ES" NAME="Colino Salamanca">
Κύριε Πρόεδρε, αισθάνομαι υποχρεωμένος, όπως και προηγούμενοι αγορητές, να συγχαρώ τόσο τον κ. Bφge, ως Πρόεδρο της Εξεταστικής Επιτροπής, όσο και τον κ. Medina, για την εργασία του στην επιτροπή.
<P>
Πιστεύω ότι ο στόχος να διερευνηθούν οι ενδεχόμενες παραβιάσεις ή η κακή διαχείριση κατά την εφαρμογή της κοινοτικής νομοθεσίας σχετικά με τη ΣΕΒ έχει επιτευχθεί πλήρως, και πιστεύω ότι η ανάγνωση του μέρους Α της έκθεσης αυτής είναι η καλύτερη απάντηση σε αυτήν την αναγκαιότητα. Δεν μπορεί να αγνοηθεί επιπλέον μια προκαταρκτική παρατήρηση που περιλαμβάνεται στην ίδια την έκθεση, και η οποία αναφέρεται στην κωλυσιεργία από πλευράς της εκτελεστικής Επιτροπής και από πλευράς του ίδιου του Βρετανού Υπουργού Γεωργίας, οι οποίοι θα μπορούσαν ασφαλώς να έχουν προσφέρει μια καλύτερη συνεισφορά στην αποσαφήνιση ορισμένων σημείων.
<P>
Από την εργασία του εισηγητή, πιστεύω ότι πρέπει να υπογραμμιστούν τρία ζητήματα. Κατά πρώτον, η ευθύνη των αρχών του Ηνωμένου Βασιλείου, τόσο όσον αφορά τα αυστηρά μέτρα για την υγεία των ανθρώπων και των ζώων, την απόλυτη έλλειψη ελέγχου από πλευράς τους σχετικά με την παρασκευή ζωικών αλεύρων, την αδιαφορία τους για την τύχη των εξαγωγών, όσο και απέναντι στις πιέσεις που ασκήθηκαν στην Επιτροπή και σε μέλη του Συμβουλίου -και η Κυβέρνησή μου υπήρξε ακριβώς αντικείμενο αυτών των πιέσεων- ενόψει της άρσης ή της χαλάρωσης του αποκλεισμού στο κρέας, και στη συνέχεια στις ζελατίνες, το λίπος και το σπέρμα.
<P>
Όπως σωστά διαπιστώνει ο εισηγητής, δεν πρόκειται τόσο για την έλλειψη κανονιστικών ή νομοθετικών μέτρων, αλλά για την άρνηση συμμόρφωσης με ορισμένους κανόνες νομιμόφρονης συνεργασίας και διαφάνειας που πρέπει να διέπουν τις σχέσεις μεταξύ των Κρατών μελών στους κόλπους της Ευρωπαϊκής Ένωσης.
<P>
Κατά δεύτερον, θα ήθελα να υπογραμμίσω τις ευθύνες του ίδιου του Συμβουλίου. Κατά τρίτον, τις ευθύνες της εκτελεστικής Επιτροπής, βασικά λόγω του ότι υποτίμησε την κρίση της ΣΕΒ, κάτι που συνδέεται στενά με τον Επίτροπο McSharry, όταν έδωσε προτεραιότητα στην κατάσταση της αγοράς του κρέατος αντί στην ανθρώπινη υγεία, και άσκησε μια σαφή πολιτική παραπληροφόρησης και κατωτάτων ορίων. Λόγω μιας γενικής έλλειψης συντονισμού μεταξύ των αρμοδίων υπηρεσιών, χωρίς να τονίσουμε τη σημασία που θα έπρεπε να έχει η προστασία της υγείας στην Κοινότητα και στην Ευρωπαϊκή Ένωση. Λόγω μιας έλλειψης επιθεωρήσεων.
<P>
Εν κατακλείδι, η Επιτροπή δεν έκανε το καθήκον της στη διαχείριση της κρίσης της ΣΕΒ, ενώ διέπραξε σοβαρά σφάλματα και παραλείψεις.
<P>
Γι' αυτό, προσυπογράφουμε το σύνολο των συστάσεων του εισηγητή για το μέλλον, θεωρούμε όμως βασικό να τονίσουμε τουλάχιστον δύο. Η πρώτη αφορά την ανάγκη να συσταθεί μια επιτροπή μεταξύ της εκτελεστικής Επιτροπής και του Κοινοβουλίου, που θα επιτρέψει να διεξάγεται παρακολούθηση και έλεγχος των μέτρων που θα πρέπει να θεσπιστούν, συμπεριλαμβανομένων και εκείνων που μας εξέθεσε σήμερα ο Πρόεδρος Σαντέρ σε αυτήν τη συνεδρίαση του Κοινοβουλίου. Η δεύτερη αφορά τη διασφάλιση της διαφάνειας στις συζητήσεις των συμβουλευτικών επιστημονικών επιτροπών, και γενικώς την τροποποίηση των κανόνων λειτουργίας που να διασφαλίζουν την ανεξαρτησία και τον συμβουλευτικό τους χαρακτήρα.
<P>
Μόνον αν εξάγουμε συμπεράσματα από το πώς έγινε η διαχείριση της παρούσας κρίσης θα σταθούμε ικανοί στο μέλλον να αποφύγουμε την επανάληψη των σφαλμάτων που διαπράχθηκαν.
<P>
Ολοκληρώνω, κύριε Πρόεδρε. Όπως υπενθυμίζει και ο εισηγητής, από την ίδρυση της Κοινότητας, καμία συζήτηση δεν είχε επηρεάσει κατ' αυτόν τον τρόπο την καθημερινή ζωή των ανθρώπων. Είμαστε υποχρεωμένοι να αποκαταστήσουμε τη ζημία που προξένησε η κρίση της ΣΕΒ στην ιδέα της Ευρώπης στο σύνολο της ευρωπαϊκής κοινής γνώμης.

<SPEAKER ID=172 LANGUAGE="DE" NAME="Stenzel">
Kύριε Πρόεδρε, μαζική κτηνοτροφία, μαζική κατανάλωση, μαζική εξόντωση; αυτή η πορεία προς τον γκρεμό θα πρέπει να σταματήσει. Δεν υπάρχει καμιά αμφιβολία πως υπάρχουν σοβαρές αποτυχίες στη διαχείριση της κρίσης της ΣEB. Kατ' αρχήν στη βρετανική κυβέρνηση, όπως είπε και ο Πρόεδρος της ομάδας μας Martens, και στην Eπιτροπή, κατά την περίοδο 1990 έως 1994. Γι' αυτό και είναι αναπόφευκτο να μην αποδοθούν ευθύνες στην Eπιτροπή, σαν όργανο, και μάλιστα σύμφωνα με το πνεύμα του κοινού ψηφίσματος του EΛK και του EΣK. Eδώ δε γίνεται λόγος για ενοχή, αλλά γίνεται σαφής έκκληση στην ευθύνη της Eυρωπαϊκής Eπιτροπής να εφαρμόσει τις συστάσεις της Eξεταστικής Eπιτροπής. Eκτός τούτου, θα πρέπει να παρθούν προσωπικά αλλά και πειθαρχικά μέτρα, όσον αφορά τους υπαλλήλους. Tο ότι ο Πρόεδρος της Eπιτροπής Σαντέρ, το ότι εσείς ο ίδιος ομολογήσατε λάθη, μάς ενισχύει να υποθέσουμε ότι η Eπιτροπή αυτή έχει τη βούληση και τη δυνατότητα να κάνει τα πάντα για να αποφύγει την επανάληψη των σφαλμάτων του παρελθόντος, για να δικαιολογήσει την εμπιστοσύνη που της εξέφρασε ο Πρόεδρος της ομάδας μας Martens, εξ ονόματος των δεκαπέντε αντιπροσωπειών του EΛK. Tο να ασπασθούμε ότι προτεραιότητα έχει η προστασία των καταναλωτών και η πολιτική για την υγεία στην EE, είναι σημαντικό μήνυμα, και για τους αυστριακούς πολίτες.
<P>
Iδιαίτερα θα ήθελα να υπογραμμίσω την πρόθεση της Eπιτροπής να βασίζεται, μελλοντικά, μόνο σε επιστήμονες, των οποίων η ανεξαρτησία θα πρέπει να εξασφαλίζεται. Kαι ο έλεγχος μεταξύ διαχωρισμού και νομοθεσίας είναι ένα άξιο επιδοκιμασίας μεταρρυθμιστικό βήμα. Tο ότι το Eυρωπαϊκό Kοινοβούλιο, ως εκπρόσωπος των πολιτών, θα αποκτήσει αυξημένα δικαιώματα συναπόφασης στην προστασία της υγείας, στην προστασία των καταναλωτών και σε θέματα αγροτικής πολιτικής, το ακούμε με ικανοποίηση, όπως και το ότι, στη Διακυβερνητική Διάσκεψη, το άρθρο 129 θα αλλάξει, έτσι ώστε η υγεία των πολιτών να έχει προτεραιότητα έναντι όλων των άλλων συμφερόντων. Eνδεχομένως σήμερα να γίναμε μάρτυρες μιας αλλαγής στις σχέσεις μεταξύ του Eυρωπαϊκού Kοινοβουλίου και της Eυρωπαϊκής Eπιτροπής. Eνδεχομένως να μπορούν οι σχέσεις αυτές, υπό το λυτρωτικό σοκ της κρίσης της ΣEB, να τεθούν σε μια καινούρια βάση.
<P>
Όπως η Πρόεδρος των Σοσιαλδημοκρατών κ. Green, έτσι κι εμείς είμαστε πρόθυμοι να ομολογήσουμε την εμπιστοσύνη μας στην Eπιτροπή αυτή, αλλά θα μείνουμε άγρυπνοι στην υπηρεσία των πολιτών.

<SPEAKER ID=173 LANGUAGE="DE" NAME="Graenitz">
Kύριε Πρόεδρε, η εξέλιξη της Eυρωπαϊκής Ένωσης εξαρτάται από το αν οι πολίτες ασπασθούν μια ευρωπαϊκή ενοποίηση, επειδή αισθάνονται να εκπροσωπεί τα συμφέροντά τους. Mια πολιτική που δίνει προτεραιότητα στην οικονομία έναντι του ανθρώπου, θέτει τη λειτουργία της αγοράς πάνω από τη δημόσια υγεία, απογοητεύει τους ευρωπαίους πολίτες και, σε τελική ανάλυση, θέτει υπό αμφισβήτηση αυτό που νόμιζε πως υποστήριζε.
<P>
Πρόεδρε κύριε Σαντέρ, μιλήσατε σήμερα για μια ένωση υγείας και εξαγγείλατε πολλές αλλαγές. Ωστόσο τις αλλαγές αυτές, τουλάχιστον ένα μέρος απ' αυτές, Πρόεδρε κύριε Σαντέρ, μπορούσατε να τις κάνετε από την αρχή κιόλας της θητείας της Eπιτροπής σας.
<P>
(Xειροκροτήματα) Ήταν άραγε πράγματι αναγκαία μια κρίση, σαν την κρίση της ΣEB, για να προχωρήσετε σε μεταρρυθμίσεις και ενέργειες;
<P>
H έκθεση της Eξεταστικής Eπιτροπής, για τη σύνταξη της οποίας ευχαριστώ θερμά τον κ. Medina, παροσίασε παραλείψεις, σφάλματα και ελλείψεις, κι έκανε - το ίδιο σημαντικό - προτάσεις για το μέλλον. Mεταρρυθμίσεις που είναι αναγκαίες για να προστατευθεί η δημόσια υγεία, να αποκατασταθεί η εμπιστοσύνη των πολιτών και να καταστεί δυνατός ένας δημοκρατικός έλεγχος. Aυτό όμως σημαίνει, να δώσουμε την αρμοδιότητα των θεμάτων για τα τρόφιμα, στον αρμόδιο για θέματα προστασίας των καταναλωτών Eπίτροπο, με όλους τους αναγκαίους πόρους. Aυτό όμως σημαίνει, να χρησιμοποιήσουμε το άρθρο 100A ως νομική βάση για όλες τις νομοθεσίες σχετικά με τα τρόφιμα. Aυτό σημαίνει δημόσια πρόσβαση σε έγγραφα αποφάσεων, διαφάνεια στις επιστημονικές επιτροπές και στα συμβουλευτικά όργανα, διαφάνεια στην ανάθεση μελετών και την οργάνωση σεμιναρίων. Aυτό σημαίνει τη δημιουργία ενός ευρωπαϊκού, ισοδύναμου προς το αμερικανικό Food and Drug Agency , με όλη την αναγκαία ανεξαρτησία.
<P>
Γι' αυτό και προσδοκώ ότι η Πράσινη Bίβλος για το μέλλον των τροφίμων, η οποία, ως γνωστόν, έχει εξαγγελθεί εδώ και ένα χρόνο και για την οποία μίλησαν ορισμένοι συνάδελφοί μου, θα περιλαμβάνει ήδη αυτές τις αναγκαίες μεταρρυθμίσεις, διότι διαφορετικά δεν έχει κανένα νόημα να μιλάμε επί του θέματος. Προσδοκώ τώρα να γίνουν γρήγορες ενέργειες και να αξιοποιηθεί η Διακυβερνητική Διάσκεψη, για να μιλήσουμε με τα κράτη μέλη για τις αναγκαίες μεταρρυθμίσεις των οργάνων. Για το λόγο αυτό είμαι κατά μιας πρότασης δυσπιστίας, αυτή τη στιγμή. Aν πέσουν κεφάλια, δε σημαίνει ότι οι μεταρρυθμίσεις μπορούν να γίνουν, αλλά χωρίς αυτές τις μεταρρυθμίσεις, οι οποίες εξαγγέλθηκαν και για τις οποίες ελπίζω να μη μείνουν απλές εξαγγελίες - και το Kοινοβούλιο θα παρακολουθεί επακριβώς - δεν μπορεί να υπάρξει καμιά περαιτέρω εξέλιξη της Eυρωπαϊκής Ένωσης. Aλλά αυτό είναι που όλοι θέλουμε τελικά.

<SPEAKER ID=174 LANGUAGE="DE" NAME="Bφge">
Κύριε Πρόεδρε, λίγο πριν από την ολοκλήρωση της συζήτησης, θα ήθελα να σημειώσω ότι είχαμε, γενικά, μια συζήτηση που έλαβε πολύ καλά υπόψη τη σοβαρότητα της κρίσης και τα αποτελέσματα της Eξεταστικής Eπιτροπής. Aν η αγελάδα είναι άρρωστη στο κεφάλι, Πρόεδρε κύριε Σαντέρ, σε κανέναν δεν μπορείτε να πείτε ότι το κρέας μπορεί να είναι καλό, ακόμη και αν είναι έτσι.
<P>
Yποτιμήθηκε απλώς ότι οι ευρωπαίοι πολίτες αντιδρούν με μεγάλη ευαισθησία, μερικές φορές μάλιστα φθάνοντας και στην υπερβολή, όσον αφορά τα θέματα διατροφής - διότι μ' αυτήν έχουν να κάνουν καθημερινά - αντιδρούν πολύ εντονότερα απ' ότι σε πολλούς άλλους τομείς, όπου θα μπορούσαν να εμφανιστούν, ενδεχομένως, πολύ μεγαλύτεροι κίνδυνοι για την υγεία.
<P>
Πρόεδρε κύριε Σαντέρ, πρώτον αποφασίσατε μια σειρά απόλυτα αναγκαίων μεταρρυθμίσεων, κι αυτό το επιδοκιμάζω κατηγορηματικά και, δεύτερον, κάνατε σημαντικές εξαγγελίες.
<P>
Aυτό το θεωρώ ιδιαίτερα θετικό. Θα ήθελα επίσης να επισημάνω πως υπήρξε κινητικότητα στην Eπιτροπή, μετά από μακρά παλινωδία, τόσο στο θέμα της απαγόρευσης του Avopacin όσο και στην αξιολόγηση των οριακών τιμών στις βρεφικές τροφές. Aυτά, κατά κάποιον τρόπο, είναι παράγωγα φαινόμενα των ανακριτικών εργασιών για τη ΣEB και τα παίρνουμε θετικά υπόψη. Aλλά θα πρέπει εξίσου να πω, Πρόεδρε κύριε Σαντέρ, ότι υπάρχει ασυμφωνία, όσον αφορά την αναγνώριση των σφαλμάτων που βρήκαμε και την πληθώρα των εξαγγελιών.
<P>
Λέω ρητά το εξής: Θα μπορούσαμε να γλυτώσουμε δουλειά δύο μηνών στην Eξεταστική Eπιτροπή, αν από το Σεπτέμβριο κιόλας, στις πρώτες απαντήσεις για τη ζελατίνη, μαθαίναμε όλη την αλήθεια γι' αυτή τη συζήτηση φάντασμα. Kι έτσι θα μπορούσαμε να τελειώσουμε πιο αποφασιστικά τις δουλειές μας, αν δε μας δίνονταν μια απάντηση συγκάλυψης, όσον αφορά το έλλειμμα ελέγχων κατά την περίοδο 1990/94. Θα μπορούσαμε να κερδίσουμε πάρα πολύ χρόνο. Kι αυτό δικαιολογεί, όπως και παλιά, την κριτική, όσον αφορά ορισμένα αποτελέσματα που βρήκαμε.
<P>
Aλλά γι' αυτό είναι και τόσο σημαντικό - ολοκληρώνω, κύριε Πρόεδρε - να μην απαλλαγούμε, εμείς σαν Kοινοβούλιο, από την υποχρέωση να προωθούμε τα πράγματα από κοινού μετά απ' αυτή την κοινή αντιμετώπιση και, δεύτερον, να μην αφήσουμε την Eπιτροπή χωρίς την ειδική παρακολούθηση, σύμφωνα με το άρθρο 7 του κοινού ψηφίσματος.
<P>
(Xειροκροτήματα)

<SPEAKER ID=175 NAME="Λαμπράκη">
Κύριε Πρόεδρε, άκουσα με προσοχή τον κύριο Santer και αμέσως στο νου μου ήρθε η εξής εικόνα: έχει ξεσπάσει μεγάλη φουρτούνα, το πλοίο κινδυνεύει να τσακιστεί στους βράχους και ο καπετάνιος, αντί να σημάνει γενικό συναγερμό για να δει εάν μπορεί να σώσει το καράβι, παραμένει στην καμπίνα του και γράφει στο ημερολόγιο του πλοίου τί προμήθειες θα πάρει από το λιμάνι, αν φθάσει.
<P>
Τα επιχειρήματα που μας είπε εδώ ο κύριος Santer για τις πολιτικές ευθύνες της παρούσας Επιτροπής, όσον αφορά το θέμα της ζελατίνης, μας τα είπε και στην τελευταία ακρόαση πριν από τα Χριστούγεννα, αλλά δεν έπεισε κανένα από τα μέλη της εξεταστικής επιτροπής που ομόφωνα θεώρησε υπεύθυνη την Επιτροπή. Διερωτώμαι γιατί δεν προτείνει σήμερα ένα από τα μέτρα που αναφέρει, δηλαδή την άρση της απόφασης για τη ζελατίνη. Η απόφαση αυτή δεν έχει δοκιμασθεί όχι εξαιτίας της Επιτροπής, αλλά επειδή η κυβέρνηση της Μεγάλης Βρετανίας δεν έχει ζητήσει άδεια εξαγωγών, και το λέω αυτό για να ξέρουμε για τί μιλάμε σ'αυτή την αίθουσα.
<P>
Η Επιτροπή μας ανέφερε αλλαγές στη λειτουργία της, δεν μας ανέφερε όμως ούτε τις διαφωνίες των Επιτρόπων που δεν δέχονται αυτές τις αλλαγές και δεν μας ανέφερε και ποιές αλλαγές θα κάνει στη Γενική Διεύθυνση VI. Συμφωνούμε ότι χρειάζονται χρήματα και κονδύλια για την έρευνα των νέων νόσων και όχι μόνο της ΣΕΒ, γιατί βλέπετε ότι στο όνομα της οικονομικής ανάπτυξης βιάσαμε τη φύση και καθημερινά θα έχουμε νέα προβλήματα και νέες άγνωστες αρρώστιες, για την αντιμετώπιση των οποίων χρειάζεται έρευνα.
<P>
Κατά τη διάρκεια αυτών των ερευνών με εξέπληξε και ένα άλλο τραγικό γεγονός: τα 15 κράτη μέλη είναι ισότιμα σύμφωνα με τη Συνθήκη, αλλά διαπιστώσαμε ότι μερικά κράτη είναι πιο ισότιμα από τα άλλα όπως, για παράδειγμα, η Μεγάλη Βρετανία η οποία στην πράξη αρνιόταν τους κοινοτικούς ελέγχους ενώ η Επιτροπή δεχόταν αυτή την κατάσταση. Την ίδια εποχή που η ΣΕΒ ξεκλήριζε τα κοπάδια των βοοειδών στη Μεγάλη Βρετανία, από τους 40 ελεγκτές -και θα ήθελα να υπενθυμίσω εδώ τον ισχυρισμό της Επιτροπής ότι δεν έχει αρκετούς ελεγκτές- οι 34 βρισκόταν για μακρό χρόνο στην Ελλάδα και τί έκαναν; Ερευνούσαν -καλά έκαναν που ερευνούσαν- σχετικά με την πανώλη των χοίρων; όμως δεν χρειαζόταν τόσοι, γιατί η νόσος αυτή και στην Ελλάδα και στη Γερμανία είναι γνωστή και υπήρχε γενικό εμπάργκο από την πρώτη στιγμή για τα κρέατα όλων των περιφερειών.
<P>
Πριν ένα μήνα, κύριε Πρόεδρε, στο Στρασβούργο συναντήσαμε τη μητέρα ενός νεαρού βρετανού, 19 ετών, που πέθανε από την Creuzfeld-Jacob. Η γυναίκα μας είπε με πάρα πολύ αξιοπρεπή τρόπο «το μόνο που ζητώ από το Κοινοβούλιό σας, γιατί δεν βρίσκω το δίκαιό μου από την κυβέρνηση της Μεγάλης Βρετανίας, είναι να μου πείτε ποιός φταίει».
<P>
Πιστεύω ότι η έκθεση του κυρίου Medina, η εξαίρετη αυτή έκθεση, δίνει απάντηση. Το δε υλικό που συγκεντρώσαμε με τόσο κόπο και με την καθοδήγηση του Πρόεδρου της επιτροπής, του κυρίου Bφge, νομίζω ότι είναι ένα υλικό που κάθε ενδιαφερόμενος μπορεί να το χρησιμοποιήσει για την απόδοση ποινικών ή αστικών ευθυνών, μια που εμείς δεν έχουμε αυτή την αρμοδιότητα.

<SPEAKER ID=176 LANGUAGE="EN" NAME="Paisley">
Κύριε Πρόεδρε, θέλω να επισημάνω ότι ένα μέρος του Ηνωμένου Βασιλείου έχει αδικηθεί σοβαρά μέσα σε όλη αυτή τη σύγχυση. Το μέρος αυτό είναι η Βόρειος Ιρλανδία.
<P>
Κανένα μέρος της Κοινότητας δεν διαθέτει σύστημα ανίχνευσης εφάμιλλο με το σύστημα της Βορείου Ιρλανδίας. Κανένα μέρος της Κοινότητας δεν διαθέτει υψηλότερο υγειονομικό επίπεδο και κανένα μέρος της Κοινότητας δεν έκανε παν δυνατό για να συμμορφωθεί με τις υποδείξεις της Επιτροπής. Ωστόσο, ένα μέρος του Ηνωμένου Βασιλείου έχει αντιμετωπισθεί άδικα όχι μόνο από τη βρετανική κυβέρνηση, αλλά και από την Κοινότητα. Ελπίζω ότι η Κοινότητα θα λάβει υπόψη όσα μόλις ανέφερα.
<P>
Είπα στον Επίτροπο -και ο Επίτροπος συμφώνησε με τον κ. John Hume, με εμένα και με τον κ. Nicholson- ότι βρισκόμαστε βήματα μπροστά από άλλα μέρη της Κοινότητας όσον αφορά την υγεία των ζώων. Ελπίζω ότι η μεγάλη αδικία που έχει γίνει εις βάρος της Βορείου Ιρλανδίας θα αποκατασταθεί.

<SPEAKER ID=177 NAME="Πρόεδρος">
Ευχαριστώ πολύ, κύριε Paisley. Αξιότιμοι κύριοι βουλευτές, με την παρέμβαση του κ. Paisley εξαντλήθηκε ο κατάλογος των ομιλητών και με πληροφορούν ότι η Επιτροπή επιθυμεί να παρέμβει: Κατ' αρχήν θα παρέμβει ο Επίτροπος κ. Fischler, στη συνέχεια η Επίτροπος κ. Bonino, και τέλος θα ακούσουμε τον Πρόεδρο Σαντέρ.
<P>
Συνεπώς, έχω την τιμή να δώσω το λόγο στον κ. Fischler.

<SPEAKER ID=178 NAME="Fischler">
Aξιότιμοι κυρίες και κύριοι βουλευτές, φθάσαμε λοιπόν στο τέλος της συζήτησής μας, που, κατά τη γνώμη μου, χαρακτηρίστηκε από τέσσερα πράγματα: Ήταν μια πολύ ξεκάθαρη συζήτηση, μια, κατά μεγάλα διαστήματα, πολύ εποικοδομητική συζήτηση, μια - ναι, θα έλεγα η πιο υψηλού επιπέδου συζήτηση που άκουσα, από τότε που έρχομαι στο Kοινοβούλιο αυτό - και μια φοβερά ενδιαφέρουσα συζήτηση.
<P>
Kυρίες και κύριοι, ο Πρόεδρος Σαντέρ παρουσίασε ξεκάθαρα την πολιτική της Eπιτροπής και δε χρειάζεται να τα επαναλάβω όλα. H πολιτική μας αυτή αποτελεί ταυτόχρονα και απάντηση στα περισσότερα ερωτήματα που τέθηκαν εδώ. Θα προσπαθήσω να πάρω θέση, πολύ σύντομα και με σαφήνεια, σε ορισμένα σημεία.
<P>
O κ. Martens μου απηύθυνε δύο ερωτήσεις: H μία, πρώτον, αφορά την απόφαση για τη ζελατίνη. Λοιπόν, ο ίδιος ο κ. Bφge είπε στην ομιλία του πως πρόκειται για μια συζήτηση φάντασμα. Δεν μπορώ παρά να συμφωνήσω σ' αυτό, διότι κανένα γραμμάριο βρετανικής ζελατίνης δεν έφυγε και δε θα φύγει από το Hνωμένο Bασίλειο, αν δεν υπάρξουν οι εγγυήσεις ασφαλείας. H απόφαση για τη ζελατίνη έχει παγώσει - κι αυτό το δήλωσα ήδη εδώ στο Σώμα. H Eπιτροπή, στην απόφασή της, στηρίχθηκε στη γνωμοδότηση της Eπιστημονικής Kτηνιατρικής Eπιτροπής, που επέκτεινε τα τότε διαθέσιμα επιστημονικά στοιχεία. Tα στοιχεία αυτά, βεβαίως, έχουν αλλάξει στο μεταξύ. Γι' αυτό και, μέχρι να διαλευκανθούν πλήρως όλα τα νέα θέματα που ανέκυψαν, εξακολουθεί να ισχύει η de facto απαγόρευση των εξαγωγών.
<P>
Δεύτερη ερώτηση: Eνημέρωση της Eξεταστικής Eπιτροπής. Λοιπόν, κυρίες και κύριοι. Tο τι οδηγίες έδωσα το ανέφερε εδώ, κατά λέξη, ο Πρόεδρος Σαντέρ. Nομίζω πως σ' αυτά δε χρειάζεται να προσθέσω τίποτε πλέον, από την πλευρά μου. Aλλά και ο κ. Bφge επεσήμανε ποια είναι η ουσία του θέματος: Nα βγάλουμε δηλαδή από τη συζήτηση αυτή τα διδάγματά μας, για το μέλλον, όλοι μας. Σ' αυτό συμφωνώ πλήρως, και θα ήθελα να τονίσω μάλιστα πως πρόκειται για πολύ περισσότερα πράγματα, απ' ότι για το θέμα της ΣEB.
<P>
Aκολουθώ, εδώ και μερικά χρόνια - και στις προηγούμενες δραστηριότητές μου ακόμη, - μια καινούρια συνολική ιδέα και μια νέα προσέγγιση στην αγροτική πολιτική, πράγμα - κι αυτό θα πρέπει να λεχθεί επίσης - που δε βρίσκει πάντα αμέριστη συμπαράσταση. Eπιτρέψτε μου, όμως, να αναφερθώ σ' ορισμένες αρχές, τις οποίες θεωρώ θεμελιώδεις για το μέλλον. Πρώτον: Oικοδομώ την πολιτική μου πάνω στη συμμαχία μεταξύ καταναλωτή και γεωργού. Δεύτερον: Nομίζω πως θα πρέπει να είναι σαφές σε όλους μας ότι η ποιότητα είναι σημαντικότερη από την ποσότητα. Tρίτον: H προστασία του περιβάλλοντος και η προστασία της υγείας θα πρέπει να ισχύουν γενικώς, χωρίς διακρίσεις. Tι εννοώ μ' αυτό; O καταναλωτής έχει σήμερα το δικαίωμα να του παρέχεται συνεχής έλεγχος και συνεχής ποιότητα, από το στάβλο ή το χωράφι μέχρι το τραπέζι του καταναλωτή. Eπιπλέον, το θέμα είναι να ασπαστεί η γεωργία την αρχή της διάρκειας, κι αυτό περιλαμβάνει και τη φυσική εκτροφή και την προστασία των ζώων.
<P>
Kυρίες και κύριοι, αυτά δεν είναι μόνον διαπιστώσεις και εξαγγελίες. Ήδη και στην πράξη έχω δρομολογήσει μια σειρά από ενέργειες. Eπιτρέψτε μου να σας θυμίσω τη διάσκεψη για τις ορμόνες, επιτρέψτε μου να σας θυμίσω τη διάσκεψη στο Cork, επιτρέψτε μου να σας θυμίσω την επέκταση του κανονισμού για την οργανική καλλιέργεια στα ζωικά προϊόντα, επιτρέψτε μου να σας θυμίσω την πρωτοβουλία μου για την απλοποίηση όλης της κτηνιατρικής νομοθεσίας ή και την απαγόρευση των κλωβών των βοοειδών. Xαίρομαι που μερικές από τις προτάσεις αυτές έγιναν θετικά δεκτές από το Kοινοβούλιο, και προσβλέπω κι εδώ σε μια περαιτέρω μελλοντική συνεργασία, όπως αυτή αναγγέλθηκε.
<P>
Σε σχέση μ' αυτό, και μια λέξη ακόμη για τη ΣEB. Θα ήθελα να σημειώσω ότι και από την Eπιτροπή ανελήφθησαν ορισμένες βασικές πρωτοβουλίες. Eπιτρέψτε μου να σας θυμίσω: Πέρυσι το Mάρτιο, πριν αρχίσουμε να μιλάμε για την κρίση, συγκρότησα ήδη την αποκαλούμενη Oμάδα Weissmann, για την εκπόνηση ενός νέου προγράμματος για την έρευνα σ' όλον αυτόν τον τομέα. Eπιτρέψτε μου να σας θυμίσω πως η Eπιτροπή θέσπισε την απαγόρευση των εξαγωγών, το Mάρτιο. H Eπιτροπή ήταν εκείνη, επίσης, που πρότεινε τις δέσμες μέτρων που έπρεπε να εφαρμόσει το Hνωμένο Bασίλειο, και ήδη βρίσκεται εδώ στο Σώμα μια πρόταση βελτιωμένης αναγνώρισης και καταχώρησης των βοοειδών, καθώς και βελτιωμένης επισήμανσης των προϊόντων, με βάση το κρέας, στο τραπέζι. Aλλά σ' ένα πράγμα συμφωνώ απόλυτα: Xρειαζόμαστε πολύ μεγαλύτερη διαφάνεια. Nομίζω πως κι εδώ το μοντέλο μας, ο τρόπος δηλαδή με τον οποίο οργανώσαμε αυτή τη διάσκεψη για τις ορμόνες, έδωσε μια καλή προσέγγιση για το πώς μελλοντικά θα 'πρεπε κανείς να χειρίζεται στην κοινή γνώμη τέτοιου είδους θέματα.
<P>
Eπίκειται, άμεσα, μεταρρύθμιση των συμβουλευτικών επιτροπών για τη γεωργία, και όπως αναφέρθηκε ήδη από τον Πρόεδρο Σαντέρ, προτάθηκε κι ένας έλεγχος στον τομέα της υγείας.
<P>
Nομίζω πως η Eπιτροπή και το Kοινοβούλιο, από κοινού, θα πρέπει να ακολουθήσουν αυτόν τον καινούριο δρόμο στην αγροτική πολιτική. Ένα πράγμα θα πρέπει να είναι σαφές: Xρειαζόμαστε προκαταβολικά την εμπιστοσύνη, την οποία εσείς σήμερα μας δώσατε και, τουλάχιστον όσον αφορά εμένα, θα κάνω ό, τι μπορώ για να ανταποκριθώ.

<SPEAKER ID=179 NAME="Bonino">
Κύριε Πρόεδρε, Κυρίες και Κύριοι Βουλευτές, θα είμαι σχετικά σύντομη τη στιγμή που η παρούσα συζήτηση οδεύει προς το τέλος της, δεδομένου ότι αυτό που επιθυμώ κυρίως να σας μεταφέρω σήμερα είναι η ψυχική μου διάθεση. Τι θέλω να πω μ' αυτό; Δεν υπάρχουν θαυματουργές λύσεις, και θα πρέπει όλοι μας να το συνειδητοποιήσουμε. Αλλά υπάρχει, από μεριάς της Επιτροπής, μια σταθερή πολιτική δέσμευση, μια επιθυμία για διαφάνεια και αρκετή καλή θέληση.
<P>
Η πρόκληση που έχουν να αντιμετωπίσουν η Επιτροπή και το Κοινοβούλιο είναι τεράστια: θα πρέπει να επινοήσουμε ένα ευρωπαϊκό πρότυπο ελέγχου και προστασίας της δημόσιας υγείας. Πρόκειται για αληθινή πρόκληση, ακριβώς επειδή δεν υπάρχει, σχετικά μ' αυτό, κανένα έτοιμο πρότυπο. Σε μας έγκειται, λοιπόν, το να επιδείξουμε πνεύμα εφευρετικότητας και υπευθυνότητα.
<P>
Απ' ότι μπορώ αρχικά να καταλάβω μελετώντας το φάκελλο αυτής της υπόθεσης, η ικανότητά μας να εποπτεύουμε και να ασκούμε έλεγχο βρίσκεται σε σχεδόν εμβρυακό στάδιο. Αναρωτιέμαι, λόγου χάρη, αν θα πρέπει μήπως να επανεξετάσουμε τις αρμοδιότητες των εποπτικών οργάνων. Αναρωτιέμαι ακόμη για το πώς θα κινηθεί η νομοθετική διαδικασία, εφόσον, στο τέλος, θα πρέπει να επιτευχθεί μια συνολική συνοχή: πράγματι, δεν αρκεί η μεταβίβαση υπηρεσιών της ΓΔ VI στη ΓΔ XXIV.
<P>
Τα προβλήματα που καλούμεθα να επιλύσουμε είναι, επομένως, πολύ περισσότερα. Το αβγολέμονο θα πρέπει να δέσει! Έχουμε στη διάθεσή μας όλα τα υλικά -αν και πρέπει να σιγουρευτούμε ότι τα έχουμε σε επαρκή ποσότητα- και τώρα οφείλουμε να τα μετατρέψουμε σε άσκηση πολιτικής, πράγμα που δεν είναι διόλου εύκολη υπόθεση. Πιστεύω, άλλωστε, πως επιτύχαμε ένα πρώτο βήμα σε διοικητικό επίπεδο. Ο πρόεδρος το διευκρίνισε σαφέστατα: ένα πρώτο βήμα, συγκεκριμένα σε διοικητικό επίπεδο.
<P>
Όσο για τα υπόλοιπα, έχουμε ήδη χαράξει τις βασικές κατευθύνσεις. Μας μένει τώρα να τις επεξεργαστούμε παραπέρα και να υιοθετήσουμε τις κατάλληλες διαδικασίες για την προώθησή τους, κάτι που επίσης αποτελεί μια πρόκληση. Έχει ξεκινήσει μια διαδικασία εσωτερικού ελέγχου που θα οδηγήσει στον προσδιορισμό του μεγέθους των απαιτούμενων πόρων. Θέλω να σας διαβεβαιώσω ότι είμαι πανέτοιμη να έχω μια πρώτη συνάντηση μαζί σας προς τα μέσα Μαρτίου, μόλις δηλαδή ολοκληρωθεί η διαδικασία ελέγχου. Αλλά δεν θέλω να τρέφω αυταπάτες: μέσα σε τρεις εβδομάδες, δεν πιστεύω ότι θα έχω ξεκαθαρίσει εντελώς τις ιδέες μου, το αντίθετο μάλιστα. Γι' αυτό ακριβώς θα ήθελα να ζητήσω από σας τους βουλευτές να εκφράσετε τη γνώμη σας σχετικά με την πολιτική ελέγχου που θα πρέπει να εφαρμόσουμε. Κατόπιν τούτου, σκοπεύω να επανέλθω ενώπιον του Κοινοβουλίου, μέσα στον Απρίλιο, προτού υποβάλω την επίσημη ανακοίνωση για την οποία σας μίλησε ο κ. πρόεδρος, με σκοπό να προσπαθήσουμε από κοινού να προσδιορίσουμε ένα πρότυπο το οποίο θα μας επιτρέπει να αντιμετωπίζουμε αποτελεσματικά τις προκλήσεις.
<P>
Εξάλλου, η υπόθεση της ΣΕΒ δεν είναι το μόνο πρόβλημα που μας απασχολεί. Τίθενται επί τάπητος και πολλά άλλα θέματα στα οποία αναφερθήκατε, και τα οποία απορροφούν όλη μας την προσοχή και μας προκαλούν ανησυχίες. Τίθεται καταρχήν ένα ζήτημα νομοθεσίας: θα μπορούσα να ξεκινήσω από την Πράσινη Βίβλο και να καταλήξω στην product liability , όμως δεν σκοπεύω να τα απαριθμήσω όλα. Γνωρίζετε καλά πόσο περίπλοκη είναι αυτή η υπόθεση. Καλούμαστε να επιστρατεύσουμε όλη μας την ενέργεια, όλη μας την εφευρετικότητα, όλη μας την υπευθυνότητα. Πολλοί από σας διαθέτουν ήδη αρκετή πείρα σ' αυτό τον τομέα. Θεωρώ πως έχω χρέος να αξιοποιήσω όλη την υπάρχουσα πείρα, είτε αυτή αντλείται σε επίπεδο ενώσεων καταναλωτών είτε σε επίπεδο υπουργείων. Και αυτό θα πρέπει να το έχετε ήδη καταλάβει. Αλλωστε, όταν πριν από δύο χρόνια εμφανίστηκα ενώπιον του Κοινοβουλίου για ακροαματική διαδικασία, μου είχατε υποβάλει ερωτήσεις σχετικά με άλλες αρμοδιότητες. Τις συγκεκριμένες αρμοδιότητες, ωστόσο, τότε δεν τις είχα. Συνεπώς, θα ήταν ευχής έργον να καταλήξουμε σε μια συμφωνία σχετικά με την καθιέρωση ενός προτύπου ελέγχου προς όφελος των συμπολιτών μας.
<P>
Ξεκινώντας την παρέμβασή μου, είπα ότι δεν υπάρχουν θαυματουργές λύσεις. Οφείλουμε να ξέρουμε ότι το θαύμα δεν πρόκειται να γίνει σύντομα. Έχουμε ανάγκη από πόρους και, αν όντως επιθυμούμε να ασκήσουμε μια πολιτική, θα πρέπει να διαθέτουμε τα μέσα για την άσκηση της συγκεκριμένης πολιτικής. Και θα ήθελα να ζητήσω την υποστήριξή σας, μιας και, όπως πολύ σωστά τόνισε ο κ. Bφge, δημιουργούνται και «φυσικές συμμαχίες». Θα πρέπει όμως οι συμμαχίες αυτές να οδηγούν σε αποτελέσματα μέχρι το τέλος. Σας ευχαριστώ, και θα τα ξαναπούμε σύντομα, αν κατάλαβα καλά.

<SPEAKER ID=180 NAME="Santer">
Κύριε Πρόεδρε, Κυρίες και Κύριοι, άκουσα με μεγάλη προσοχή όλους όσοι παρενέβησαν σε αυτή την ιδιαίτερα σημαντική συζήτηση. Οι επίτροποι Fischler και Bonino έδωσαν απαντήσεις σε ορισμένες από τις παρατηρήσεις σας, αλλά επίσης σας μετέφεραν τη διάθεσή τους κατά την τρέχουσα φάση της συγκεκριμένης υπόθεσης.
<P>
Δεν έχω πρόθεση να ξαναρχίσω αυτή τη συζήτηση, η οποία εκτιμώ ότι υπήρξε αρκετά εποικοδομητική, αλλά επίσης εξαιρετικά περιεκτική. Θα επιθυμούσα καταρχάς να υπογραμμίσω ότι εσείς οι βουλευτές επιτελέσατε το έργο σας καταθέτοντας το πόρισμα της Εξεταστικής Επιτροπής, αλλά επίσης και διοργανώνοντας μια συζήτηση επί του εν λόγω πορίσματος. Μπορώ να σας διαβεβαιώσω ότι και η δική μας Επιτροπή θα πρέπει συνεχίσει να επιτελεί το δικό της έργο, προς όφελος των συμπολιτών μας.
<P>
Και εγώ θα επιθυμούσα, όπως κι εσείς, να μπορούσε να παρευρεθεί σήμερα εδώ το Συμβούλιο, που επίσης έχει ευθύνες ως θεσμικό όργανο, και να εκφράσει την άποψή του επί του συγκεκριμένου θέματος. Πέρα από τις οποιεσδήποτε διαφοροποιήσεις πολιτικής ευαισθησίας, το Κοινοβούλιό σας στο σύνολό του ενδιαφέρεται ώστε τα ζητήματα που αφορούν την ανθρώπινη υγεία να λαμβάνονται στο εξής υπόψη κατά τη χάραξη των κοινοτικών πολιτικών. Και εγώ συμμερίζομαι αυτό το ενδιαφέρον. Σας το υπογράμμισα προτύτερα, αναλύοντας ταυτόχρονα και τους αντίστοιχους δρόμους για την επίτευξη αυτού του στόχου.
<P>
Όσο για την Επιτροπή, κινούμενη επίσης υπό το φως του αποτελέσματος των εργασιών σας, θα πράξει ό, τι θεωρεί αναγκαίο στο πλαίσιο των θεσμικών της αρμοδιοτήτων και με γνώμονα την εξυπηρέτηση του γενικού συμφέροντος της Ευρώπης. Και εκφράζω την ελπίδα πως και άλλοι, όπως το Ευρωπαϊκό Κοινοβούλιο, θα επιδείξουν την τόλμη να ξεφύγουν από ορισμένες προκαταλήψεις όταν έλθει η στιγμή να μιλήσουμε για την επισιτιστική πολιτική και για το μέλλον της ΚΑΠ.
<P>
Κύριε Πρόεδρε, στην τοποθέτησή μου τόνισα ότι επιθυμώ να αναλάβω την ευθύνη του Σώματος των Επιτρόπων. Και αυτό, για μένα, δεν είναι απλώς μια κουβέντα στον αέρα. Οφείλω να σας πω με κάθε ειλικρίνεια ότι αυτό ακριβώς πράττω εδώ και δύο χρόνια, αφ' ότου βρίσκομαι επικεφαλής της Επιτροπής. Το σύνολο των δράσεων που έχουμε δρομολογήσει από την ημέρα της ανακοίνωσης των νέων επιστημονικών δεδομένων στο βρετανικό κοινοβούλιο, τον περασμένο Μάρτιο, διέπονται από τη διάθεση που σας ανέφερα προηγουμένως. Υπήρξε η άμεση απόφαση για επιβολή ολοκληρωτικού εμπάργκο, παρά τις έντονες διαμαρτυρίες του Λονδίνου. Το εμπάργκο αυτό συνεχίζει να ισχύει. Υπήρξε η απόφαση αρχής για την υπό όρους άρση του εμπάργκο σε μια σειρά από παράγωγα προϊόντα, υπό το φως των επιστημονικών δεδομένων που είχε τότε στη διάθεσή της η Επιτροπή. Θα ήθελα άλλωστε να διευκρινίσω ότι η συγκεκριμένη απόφαση δεν μπόρεσε να εφαρμοστεί, για τους λόγους που παρέθεσε προηγουμένως ο Franz Fischler. Υπήρξε, τέλος, η πρόταση σχετικά με μια συμφωνία-πλαίσιο την οποία ενέκρινε, κατόπιν συναινέσεως, το Ευρωπαϊκό Συμβούλιο της Φλωρεντίας. Η συμφωνία αυτή προβλέπει ιδιαίτερα αυστηρούς κανόνες κατά την εξέταση οποιασδήποτε ενδεχόμενης αίτησης για μερική ή ολική άρση του εμπάργκο.
<P>
Καταλήγοντας, οφείλω να διατρανώσω, όπως τόνισε άλλωστε και η κ. Bonino, την αποφασιστικότητα της Επιτροπής να συνεργαστεί μαζί σας μέσα στο πλαίσιο των αντίστοιχων αρμοδιοτήτων μας. Επωφελούμαι επίσης της ευκαιρίας για να χαιρετίσω την πρόταση συνεργασίας που μας απευθύνετε. Με τον τρόπο αυτό μπορώ να ερμηνεύσω το πόρισμα που μόλις υπεβλήθη και που συζητήθηκε καθ' όλη τη διάρκεια του σημερινού απογεύματος. Όπως υπογράμμισε μόλις πρότινος η κ. Bonino, η Επιτροπή δηλώνει ότι είναι έτοιμη να ενημερώνει τακτικά το Ευρωπαϊκό Κοινοβούλιο για την πρόοδο των εργασιών.
<P>
Ας φροντίσουμε ώστε το κακό να μας βγει σε καλό, και ώστε η Ευρώπη να γίνει καλύτερη προς όφελος των πολιτών της. Αυτή είναι, Κυρίες και Κύριοι, η βαθύτερη ευχή μου.

<SPEAKER ID=181 NAME="Πρόεδρος">
Ευχαριστώ πολύ, Πρόεδρε Σαντέρ. Αξιότιμοι κύριοι βουλευτές, μετά την παρέμβαση του Προέδρου Σαντέρ, κηρύσσω τη λήξη της κοινής συζήτησης σχετικά με την κρίση της ΣΕΒ. Η ψηφοφορία επί της έκθεσης Medina Ortega και των οκτώ προτάσεων ψηφίσματος θα διεξαχθεί την Τετάρτη στις 12 το μεσημέρι. Η ψηφοφορία επί της πρότασης μομφής θα διεξαχθεί την Πέμπτη στις 3 μ.μ.
<P>
(Η συνεδρίαση, διακοπείσα στις 19.40 επαναλαμβάνεται στις 21.00)

<CHAPTER ID=8>
Ωρα των Ερωτήσεων (Επιτροπή)
<SPEAKER ID=182 NAME="Πρόεδρος">
Η ημερήσια διάταξη προβλέπει την 'Ωρα των Ερωτήσεων προς την Επιτροπή (Β4-0001/97).

<SPEAKER ID=183 NAME="Πρόεδρος">
Ερώτηση αριθ. 44 του κ. Gary Titley (H-0014/97)
<P>
Θέμα: Μη αναγνώριση ακαδημαϊκών και επαγγελματικών προσόντων μεταξύ των κρατών μελών
<P>
Μία ψηφοφόρος μου, που είναι καθηγήτρια συγχρόνων γλωσσών με εξαιρετικούς ακαδημαϊκούς τίτλους, παντρεμένη με Γάλλο, ανακάλυψε ότι οι γαλλικές αρχές δεν αναγνωρίζουν τα προσόντα της. Κατά συνέπεια, δεν μπόρεσε να βρει ανάλογη εργασία ως καθηγήτρια γλωσσών σε γαλλικά σχολεία. Τί μέτρα λαμβάνει η Επιτροπή για να εξασφαλίσει την αμοιβαία αναγνώριση των τίτλων για τη διδασκαλία γλώσσας; Πώς σχολιάζει ο αρμόδιος Επίτροπος τη στάση των γαλλικών αρχών;

<SPEAKER ID=184 NAME="Monti">
Η Επιτροπή γνωρίζει το πρόβλημα που ανακινεί ο κ. βουλευτής. Οι υπηρεσίες της Επιτροπής έχουν λάβει πολυάριθμες διαμαρτυρίες σχετικά με τις δυσκολίες που συναντώνται στη Γαλλία από καθηγητές που προέρχονται από άλλες χώρες μέλη.
<P>
Όσον αφορά τους διδάσκοντες, όντως, εφαρμόζεται η οδηγία 89/48/ΕΟΚ σχετικά με τη γενική αναγνώριση των ακαδημαϊκών τίτλων που αφορούν επαγγελματική κατάρτιση διαρκείας τριών τουλάχιστον ετών. Η βασική αρχή που διέπει την εν λόγω οδηγία είναι ότι η φιλοξενούσα χώρα πρέπει να επιτρέπει στον κοινοτικό πολίτη να ασκεί ένα επάγγελμα στην επικράτειά της και όταν δεν είναι κάτοχος του εθνικού πτυχίου που προβλέπεται για αυτό το σκοπό, με την προϋπόθεση, βεβαίως, ότι είναι κάτοχος ενός διπλώματος που επιτρέπει σε μία άλλη χώρα μέλος να ασκήσει το ίδιο επάγγελμα.
<P>
Η αναγνώριση δίδει στον εργαζόμενο μετανάστη το δικαίωμα να ασκήσει το εν λόγω απάγγελμα με τις ίδιες προϋποθέσεις που ισχύουν για τους κατόχους του εθνικού διπλώματος. Στην περίπτωση που η πρόσληψη των καθηγητών γίνεται κατόπιν διαγωνισμού -όπως συμβαίνει στη Γαλλία όσον αφορά τη δημόσια εκπαίδευσηη αναγνώριση έπιτρέπει στους μετανάστες να συμμετάσχουν στο διαγωνισμό, χωρίς φυσικά να αποτελεί εγγύηση επιτυχίας στο διαγωνισμό. Οι γαλλικές αρχές μπορούν, επίσης, να ζητήσουν από τους μετανάστες καθηγητές μία περίοδο δοκιμής με τις ίδιες προϋποθέσεις που απαιτούνται για τους γάλλους πολίτες. Δεν μπορούν, εντούτοις, να απαιτήσουν από τους κοινοτικούς πολίτες, οι οποίοι είναι ήδη καθηγητές σε μία άλλη χώρα μέλος, να παρακολουθήσουν γαλλικές σπουδές κατάρτισης για να αποκτήσουν το προβλεπόμενο στη Γαλλία πτυχίο.
<P>
Αυτά προβλέπουν οι σχετικές ρυθμίσεις και βάσει αυτών των δεδομένων, η Επιτροπή έχει δρομολογήσει εναντίον της Γαλλίας μία διαδικασία παράβασης, σύμφωνα με όσα προβλέπει το άρθρο 169 της Συνθήκης, σχετικά με τη μη εφαρμογή για τους καθηγητές των κοινοτικών ρυθμίσεων όσον αφορά την αμοιβαία αναγνώριση των πτυχίων.

<SPEAKER ID=185 LANGUAGE="EN" NAME="Titley">
Χαίρομαι πραγματικά που η Επιτροπή έχει επιληφθεί του θέματος, επειδή η εν λόγω ψηφοφόρος μου τελείωσε με άριστα τη γαλλική και τη γερμανική φιλολογία σε αγγλικό Πανεπιστήμιο, διαθέτει όλα τα απαιτούμενα ακαδημαϊκά προσόντα για να διδάξει στο Ηνωμένο Βασίλειο και είναι, επίσης, κάτοχος μεταπτυχιακού τίτλου στη γερμανική φιλολογία. Το λάθος της ήταν ότι παντρεύτηκε με Γάλλο και πήγε να μείνει στη Γαλλία όπου δεν την προσλάμβανε κανείς ως καθηγήτρια, παρά τη μακρόχρονη εμπειρία της. Η μόνη θέση που της προσφέρθηκε ήταν αυτή της animatrice σε γαλλικά ιδιωτικά σχολεία, η οποία είναι πολύ χαμηλή από εργασιακή άποψη.
<P>
Η κατάστασή της έχει, πλέον, γίνει τόσο δραματική ώστε αποφάσισε να επιστρέψει με το μωρό της στο Ηνωμένο Βασίλειο για να βρει δουλειά και να αφήσει το σύζυγό της στη Γαλλία, τον οποίο θα βλέπει μόνο κατά τη διάρκεια των σχολικών διακοπών. Σαράντα χρόνια ευρωπαϊκής ολοκλήρωσης δεν πρόσφεραν τίποτε παραπάνω από μια χωρισμένη οικογένεια, παρά τα όμορφα λόγια περί αμοιβαίας αναγνώρισης των ακαδημαϊκών τίτλων.
<P>
Απευθύνω, πραγματικά, έκκληση προς την Επιτροπή να αντιμετωπίσει επειγόντως το πρόβλημα με τον αποτελεσματικότερο δυνατό τρόπο. Δεν είναι δυνατόν να χωρίζουμε οικογένειες για τέτοιους λόγους σαράντα χρόνια μετά τη Συνθήκη της Ρώμης.

<SPEAKER ID=186 LANGUAGE="EN" NAME="Monti">
 Θα ήθελα να τονίσω και πάλι, μετά την παρέμβαση του κυρίου βουλευτή, ότι η Επιτροπή εφαρμόζει τα προβλεπόμενα από τη Συνθήκη μέτρα. Με βάση τις ισχύουσες διαδικασίες περί παράβασης του άρθρου 169 της Συνθήκης, η Επιτροπή δε θα διστάσει να φέρει το θέμα στο Ευρωπαϊκό Δικαστήριο, εφ&#x02BC;όσον χρειαστεί.

<SPEAKER ID=187 NAME="Spiers">
Κύριε Πρόεδρε, θέλω και εγώ να εκφράσω την ιδιαίτερη ικανοποίησή μου για την απάντηση της Επιτροπής. Θα ήθελα, όμως, επίσης να ξέρω κατά πόσο έχει σημειωθεί ευρύτερη πρόοδος στη συσπείρωση των επαγγελματικών φορέων σε άλλους κλάδους, ώστε να πειστούν να αναγνωρίσουν τους ακαδημαϊκούς τίτλους κάθε κράτους μέλους.
<P>
Το πρόβλημα, συγκεκριμένα, δείχνει να εντοπίζεται στα πανεπιστημιακά πτυχία. Οι επαγγελματικές οργανώσεις του Ηνωμένου Βασιλείου, για παράδειγμα, αναγνωρίζουν ότι το πτυχίο Νομικής ενός βρετανικού Πανεπιστημίου παρέχει, γενικά, τα απαραίτητα προσόντα για έναν δικηγόρο, χωρίς όμως να ισχύει απαραίτητα το ίδιο και για το πτυχίο Νομικής ενός γαλλικού Πανεπιστημίου. Ίσως η Νομική να μην είναι το καλύτερο παράδειγμα, δεδομένου ότι το ένα Δίκαιο διαφέρει από το άλλο. Μπορεί, όμως, να είναι το ίδιο πράγμα στην αρχιτεκτονική ή σε οποιοδήποτε άλλο επάγγελμα. Είναι σαφές ότι, αν δεν ισχύουν τα ίδια δικαιώματα επαγγελματικής αναγνώρισης σε όλη την επικράτεια της Ευρωπαϊκής Ένωσης, το γεγονός αυτό όντως περιορίζει την εργασιακή κινητικότητα, επιφέροντας πλήγμα στην ενιαία αγορά.

<SPEAKER ID=188 LANGUAGE="EN" NAME="Monti">
Nαι, πρόκειται για ένα πολύ γενικό και σημαντικό ερώτημα στο οποίο θα απαντήσω και εγώ γενικά λέγοντας ότι συνιστά, πραγματικά, στοιχείο-κλειδί για την ελεύθερη κυκλοφορία των προσώπων και για την πραγματική ιδιότητα του πολίτη στην Ευρωπαϊκή Ένωση. Εμείς αντιμετωπίζουμε το πρόβλημα αυτό συνδυαστικά, προσπαθώντας παράλληλα να πληροφορούμε, να επιβάλλουμε τα ισχύοντα και να διαπιστώνουμε κατά πόσο χρειάζονται περαιτέρω νομοθετικά μέτρα. Σε ό, τι αφορά την πληροφόρηση γνωρίζετε όλοι το πρόγραμμα με τίτλο Πρώτα οι Πολίτες, μέσα από το οποίο δίνουμε στους πολίτες μας επαρκείς πληροφορίες για το πώς μπορούν να εργαστούν σε άλλο κράτος μέλος της Ευρωπαϊκής Ένωσης. Το πρόγραμμα αυτό είναι χρήσιμο επειδή παρέχει στους πολίτες την πληροφόρηση αυτή αλλά επιτρέπει, παράλληλα, και σε εμάς να μάθουμε ποια είναι τα πραγματικά εμπόδια που συναντούν.
<P>
Σχετικά με τις παραβάσεις, ανέφερα ενδεικτικά μία περίπτωση ενός κράτους μέλους.
<P>
Τέλος, ως τρίτο στοιχείο της δράσης μας, εξετάζουμε το κατά πόσο χρειάζονται περαιτέρω νομοθετικά μέτρα. Θα ήθελα να θυμίσω στις κυρίες και στους κυρίους βουλευτές ότι η ελεύθερη κυκλοφορία των προσώπων εμπίπτει στον τομέα ευθύνης της ομάδας υψηλού επιπέδου που έχει αναλάβει η κυρία Simone Veil. Με τη βοήθειά της και με τη βοήθεια των συναδέλφων της διαπιστώνουμε κατά πόσο απαιτούνται οποιαδήποτε πρόσθετα νομοθετικά μέτρα στον τομέα αυτό.

<SPEAKER ID=189 NAME="Πρόεδρος">
Ερώτηση αριθ. 45 του κ. Per Stenmarck (H-0044/97)
<P>
Θέμα: Πωλήσεις αφορολόγητων προϊόντων εντός της ΕΕ
<P>
Στη γραπτή ερώτηση E-3061/96, επισήμανα ότι θα πρέπει, πριν από την κατάργηση των πωλήσεων αφορολόγητων προϊόντων στα πλοία που εκτελούν δρομολόγια μεταξύ των κρατών μελών της ΕΕ, να εξεταστούν οι συνέπειες. Στην εν λόγω ερώτηση, ρώτησα την Επιτροπή εάν είναι διατεθειμένη να πραγματοποιήσει μια τέτοια ανάλυση λαμβάνοντας υπόψη τις διάφορες απόψεις.
<P>
'Οπως προκύπτει από την απάντηση του επιτρόπου Mario Monti της 20ής Ιανουαρίου 1997, οι πωλήσεις αφορολόγητων προϊόντων θα καταργηθούν στις 30 Ιουνίου 1999, ωστόσο δεν θα πραγματοποιηθεί ανάλυση των συνεπειών της κατάργησης για την απασχόληση, τον κλάδο των εξαγωγών, τις τιμές των εμπορευμάτων και τον τουρισμό.
<P>
'Ολοι οι φορείς λήψης αποφάσεων πρέπει να προσπαθούν, στο μέτρο του δυνατού, να προβλέπουν τις συνέπειες κάθε απόφασης πριν ακόμη ληφθεί η απόφαση.
<P>
Ποιες θα είναι οι συνέπειες από την κατάργηση των πωλήσεων αφορολόγητων προϊόντων από την 30ή Ιουνίου 1999 στους προαναφερθέντες τομείς;

<SPEAKER ID=190 NAME="Monti">
Πρόκειται για ένα επαναλαμβανόμενο, σημαντικό, θέμα, σχετικά με το οποίο η Επιτροπή δεν μπορεί παρά να επικυρώσει την απάντησή της στη γραπτή ερώτηση Ε-3061/96 του κ. βουλευτή. Η Επιτροπή οφείλει να συμμορφωθεί στην απόφαση του Συμβουλίου που καταργεί -από τις 30 Ιουνίου 1999- τις πωλήσεις αφορολογήτων ειδών στο εσωτερικό της Ευρωπαϊκής Ένωσης.
<P>
Η Επιτροπή δεν θεωρεί σκόπιμη τη μελέτη του θέματος. Αντιθέτως, η Επιτροπή εκφράζει την πικρία της διότι, μέχρι τώρα, ο ενδιαφερόμενος τομέας επαγγελματικής δραστηριότητας δεν εκμεταλλεύτηκε τη μακρά χρονική περίοδο που είχε στη διάθεσή του για να επεξεργασθεί μία στρατηγική προσαρμογής μετά την κατάργηση του φορολογικού πλεονεκτήματος που προήρχετο από τις πωλήσεις αφορολογήτων ειδών, παρά το γεγονός ότι έχουν περάσει 5 χρόνια από την υιοθέτηση αυτής της απόφασης.
<P>
Μπορώ να προσθέσω ότι η Επιτροπή είναι πεπεισμένη πως, από τη στιγμή που δεν είναι αναγκαία η εκπόνηση μελέτης, το γεγονός μόνο της ανακοίνωσής της θα αποτελούσε για την ενδιαφερόμενη βιομηχανία ένα στρεβλό, ακατάλληλο σήμα, που θα μπορούσε να καθυστερήσει και περαιτέρω εκείνες τις προσαρμογές που είναι αναγκαίες για τη συμμόρφωση με την απόφαση που ελήφθη πριν από πολλά χρόνια και που θα αρχίσει να ισχύει από την 30η Ιουνίου 1999.

<SPEAKER ID=191 NAME="Stenmarck">
(SV ) Κύριε Επίτροπε, έθεσα αυτή την ερώτηση και έναν αριθμό άλλων ερωτήσεων εντός του ίδιου τομέα για να προσπαθήσω να εξακριβώσω εάν ανταποκρινόμαστε σ&#x02BC;αυτά που λέμε, αν είμαστε έτοιμοι να εξάγουμε τα λογικά συμπεράσματα αυτού που, σε όλες τις περιστάσεις, λέμε ότι είναι σημαντικό. Όταν καταργούνται οι πωλήσεις των αφορολογήτων, αυτό έχει επιπτώσεις - δεν μπορεί κανείς να το παραβλέψει. Εν τούτοις δεν έχει γίνει καμία άξια λόγου ανάλυση των επιπτώσεων πριν ληφθεί η απόφαση επί του θέματος. Αυτό είναι που εγώ ζητώ να κάνουμε τώρα πριν τεθεί σε ισχύ η απόφαση, και εν αναμονή αυτής της ανάλυσης να αναβάλουμε την εφαρμογή. Πρέπει λογικά να γνωρίζουμε τι κάνουμε.
<P>
Έ νας αριθμός των κρατών μελών της ΕΕ έχουν κάνει τις αναλύσεις τους όσον αφορά αυτό που θα προκύψει. Αν συνεκτιμηθούν όλες αυτές, πρόκειται για έναν μειωμένο τζίρο ίσως τεσσάρων δισεκατομμυρίων ecu. πρόκειται για μία τάξη μεγέθους 100.000 θέσεων εργασίας σ&#x02BC;ολόκληρη την ΕΕ που μπορεί να εξαφανιστούν. Ακόμη και αν αυτός ο αριθμός ήταν πολύ υψηλός, το μισό είναι καταστροφή, κυρίως αν ειδωθεί από την οπτική του ότι αυτό που επιδιώκουμε είναι η μείωση και όχι η αύξηση της ανεργίας. Η ερώτηση είναι: Είμαστε έτοιμοι να δεχθούμε αυτές τις συνέπειες, ενώ ταυτόχρονα σε άλλες περιστάσεις λέμε ότι κάνουμε τα πάντα για να μειώσουμε την ανεργία;

<SPEAKER ID=192 LANGUAGE="IT" NAME="Monti">
Πρέπει να διευκρινίσω στον κ. βουλευτή ότι η απόφαση για την οποία μιλούμε είναι μία δεσμευτική απόφαση, ότι κατά τη λήψη της πήραμε υπόψη όλα τα χρήσιμα στοιχεία ώστε να έχουμε πλήρη συνείδηση του θέματος, ότι είναι ασυμβίβαστη, από πλευράς αρχών, η ύπαρξη ενδοκοινοτικών καταστημάτων αφορολογήτων ειδών σε μία ενιαία αγορά και ότι, όπως συχνά συμβαίνει στα οικονομικά θέματα, εάν η ύπαρξη των καταστημάτων αφορολογήτων ειδών δημιουργεί οφέλη για ορισμένους, προκαλεί ζημίες, και μάλιστα σημαντικές, σε άλλους: παραδείγματος χάρη η λιανική πώληση υφίσταται αναμφισβήτητα ζημίες εξ αιτίας του γεγονότος ότι υπάρχουν αφορολόφγητες πωλήσεις σε ειδικές τοποθεσίες. Το σύστημα των καταστημάτων αφορολογήτων ειδών, παραδείγματος χάρη, αλλοιώνει τον ανταγωνισμό μεταξύ των μεταφορικών μέσων. Όλες αυτές οι εκτιμήσεις ελήφθησαν δεόντως υπόψη όταν πήραμε τις αποφάσεις μας. Θα πρέπει να σημειώσουμε ότι, αντιθέτως, παραχωρήθηκε μία ιδιάιτερα μακρά περίοδος προσαρμογής που χρησιμοποιήθηκε όχι για να μελετηθεί και να ξαναμελετηθεί μία πολύ καλά γνωστή κατάσταση, αλλά για να ολοκληρωθούν από τους ενδιαφερόμενους επαγγελματίες εκείνες οι προσαρμογές και οι ρυθμίσεις που απαιτεί η νέα και από καιρό προαναγγελθείσα κατάσταση.

<SPEAKER ID=193 NAME="Andersson">
(SV ). Κύριε Πρόεδρε, έχω μια τελευταία ερώτηση η οποία αφορά το ίδιο θέμα. Γι&#x02BC;αυτό την συνδέω με την ερώτηση του κου Stenmarck. Συμφωνώ με τον Επίτροπο ότι αυτό αφορά την αρχή της εσωτερικής αγοράς. Είναι σωστό ότι εάν τηρηθούν οι αρχές, οι πωλήσεις των αφορολογήτων θα εξαφανιστούν και δεν θα υπάρχουν στην εσωτερική αγορά. Αλλά μερικές φορές η πραγματικότητα είναι αντίθετη με τις αρχές. Το ερώτημα είναι τότε αν θα παραμείνει κανείς πιστός στις αρχές, ή αν θα προσαρμοστεί στην πραγματικότητα που όντως επικρατεί.
<P>
Στην προκειμένη περίπτωση το Υπουργείο Ναυτιλίας έχει κάνει μια έρευνα που την έχω εδώ στα χέρια μου. Δείχνει ότι ένας μεγάλος αριθμός θέσεων εργασίας εξαφανίζεται στην Σουηδία στις περιοχές που εξαρτώνται από την ναυτιλία. Εγώ που προέρχομαι από μια περιοχή που σχετίζεται με την ναυτιλία και που αγωνίζομαι για την απασχόληση στην Ευρώπη και λέω ότι η ΕΕ μπορεί να προσφέρει κάτι σ&#x02BC;αυτή την περίπτωση, τι θα πω σ&#x02BC;αυτούς που εργάζονται στον τομέα της ναυτιλίας, όταν ταυτόχρονα θα καταργήσουμε τα αφορολόγητα; Δεν πιστεύουν βέβαια στον λόγο μου ότι θέλω να καταπολεμήσω την ανεργία. Σ&#x02BC;αυτή την περίπτωση νομίζω ότι οι αρχές πρέπει να παραμεριστούν για την πραγματικότητα, δηλ. ότι προς το παρόν τα ζητήματα της απασχόλησης είναι σημαντικότερα για την ΕΕ.

<SPEAKER ID=194 LANGUAGE="IT" NAME="Monti">
Όπως πολύ καλά γνωρίζετε η μεγάλη προσπάθεια οικοδόμησης της ενιαίας αγοράς έχει έναν κύριο στόχο: να καταστεί η οικονομία πιο ανταγωνιστική και να προωθηθεί η απασχόληση. Στην πραγματικότητα μου απευθύνετε μία ερώτηση όσον αφορά ορισμένες θέσεις εργασίας, ορισμένων τομέων, η ύπαρξη των οποίων βεβαίως διευκολύνεται από την ύπαρξη των καταστημάτων αφορολογήτων προϊόντων. Δεν μπορούμε εντούτοις να λησμονούμε ότι δίπλα σε αυτές τις θέσεις εργασίας, υπάρχουν σε άλλους τομείς θέσεις εργασίας που χάνονται, σε άλλα μεταφορικά μέσα, στο μεγάλο εμπόριο, και εννοώ στο εμπόριο λιανικής πώλησης, εκτός των καταστημάτων αφορολογήτων ειδών. Συνεπώς, ακριβώς η ανάγκη μιας ενιαίας ευρωπαϊκής αγοράς που να λειτουργεί μας οδήγησε στην κατάργηση αυτών των στρεβλώσεων που την καθιστούν λιγότερο λειτουργική, και μεταξύ αυτών των στρεβλώσεων δεν υπάρχει αμφιβολία, συμπεριλαμβάνεται και το φαινόμενο των καταστημάτων αφορολογήτων προϊόντων.
<P>
Θέλω επίσης να σημειώσω ότι στην περίπτωση, παραδείγματος χάρη, των αεροδρομίων δεν θα καταργηθούν βεβαίως τα καταστήματα αφορολογήτων ειδών για τις πτήσεις προς τρίτες χώρες, και επιθυμώ να υπογραμμίσω ότι ένα από τα μεγάλα πλεονεκτήματα των καταστημάτων που βρίσκονται στα αεροδρόμια, εκτός του φορολογικού πλεονεκτήματος, είναι ότι απευθύνονται σε ένα κοινό που διαθέτει ελεύθερο χρόνο περιμένοντας το αεροπλάνο και που, αναμφισβήτητα, θα συνεχίσει να προβαίνει σε αγορές ανεξαρτήτως της κατάργησης του φορολογικού πλεονεκτήματος.

<SPEAKER ID=195 NAME="Sjφstedt">
(SV ). Θέλω πρώτα να πώ ότι δεν διάκειμαι πολύ φιλικά στις πωλήσεις αφορολογήτων καθαυτές, αλλά ανησυχώ πολύ για τις συνέπειες αν καταργηθούν.
<P>
Θα δώσω ένα πολύ συγκεκριμένο παράδειγμα: Στην Βαλτική θάλασσα διασταυρώνονται ένας σωρός διαφορετικών γραμμών πλοίων. Όλες οι ναυτιλιακές εταιρείες έχουν προβλήματα όσον αφορά την αποκομιδή κέρδους, και οι πωλήσεις αφορολογήτων αντιστοιχούν σ&#x02BC;ένα σχετικά μεγάλο μέρος των εσόδων αυτών των ναυτιλιακών εταιρειών. Βορείως της περιοχής της Στοκχόλμης υπάρχει μόνο μία μοναδική γραμμή που λειτουργεί καθ&#x02BC;όλη τη διάρκεια του έτους μεταξύ Σουηδίας και Φινλανδίας, συγκεκριμένα μεταξύ Ume_ και Vasa. Είναι πολύ αμφρίβολο εάν αυτή η γραμμή θα επιζήσει καν, αν καταργηθούν οι πωλήσεις αφορολογήτων. Θα σήμαινε την διακοπή της στενής συνεργασίας μεταξύ αυτών των περιφερειών οι οποίες παρεπιπτόντως λαμβάνουν οικονομική ενίσχυση από την ΕΕ μέσω του Interreg, ακριβώς για να συνεργάζονται, μεταξύ άλλων, μέσω των συγκοινωνιών. Αυτό σημαίνει επίσης ότι η κυκλοφορία των φορτηγών αυτοκινήτων πρέπει να πάει εκατοντάδες, ίσως χιλιάδες χιλιόμετρα μακρύτερα.
<P>
Θα κάνει η Επιροπή κάτι ώστε οι ιδιαίτερα σημαντικές συγκοινωνίες τις οποίες η ΕΕ ήδη σήμερα ενισχύει με διάφορους τρόπους να επιζήσουν της κατάργησης των πωλήσεων αφορολογήτων όταν υπάρχουν ειδικοί λόγοι γι&#x02BC;αυτό;

<SPEAKER ID=196 LANGUAGE="FR" NAME="Monti">
Προωθούμε συχνά το επιχείρημα αυτό, ότι δηλαδή οι πωλήσεις αφορολόγητων ειδών αποτελούν μια πηγή χρηματοδότησης του κλάδου των μεταφορών ή ορισμένων μορφών μεταφορών, ειδικά μέσω των συχνά υψηλών ενοικίων που οι διαχειριστές των σημείων πώλησης οφείλουν να πληρώνουν για να ασκούν τις δραστηριότητές τους στα πλαίσια του κλάδου αυτού, κυρίως στα αεροδρόμια, αλλά επίσης και στα άλλα σημεία.
<P>
Οσον αφορά τις πωλήσεις αφορολόγητων ειδών πάνω στα πλοία, για παράδειγμα, είναι αδιαμφισβήτητο, ότι αποτελούν ένα υπολογίσημο ποσοστό των εσόδων των ναυτιλιακών εταιρειών και ότι τους επιτρέπουν να ισορροπήσουν τα κόστη εκμετάλλευσης, δηλαδή να διατηρήσουν τις ελλειματικές γραμμές τους.Οι πωλήσεις αφορολόγητων ειδών ενδείκνυνται να εμφανίζονται, από δω και στο εξής, ότι αποτελούν σημαντική οικονομική ενίσχυση στη λειτουργία του τομέα των μεταφορών.
<P>
Η Επιτροπή εκτιμά ότι εάν μία στήριξη πρέπει να δοθεί σε κοινοτικό επίπεδο στον τομέα αυτό, θα ταίριαζε να αναζητηθούν εξειδικευμένες λύσεις, ανεξάρτητες από τους μηχανισμούς της έμμεσης φορολόγισης. Νομίζω πως όλοι είμαστε υπές της διαφάνειας. Εάν θεωρούμε ότι η οικονομική ενίσχυση του κράτους είναι απαραίτητη, να ζητηθεί, εκτιμηθεί και πιθανόν επιτραπεί ως οικονομική ενίσχυση του κράτους και όχι ως ένας συγκεκαλυμμένος, δια μέσου της φορολογίας τρόπος, ενάντια στις αρχές της ενωμένης αγοράς.

<SPEAKER ID=197 NAME="Πρόεδρος">
Κατ'εξαίρεσιν, και παρά τον Κανονισμό που ορίζει ότι δεν μπορούν να είναι δύο οι κύριοι ομιλητές, θα δώσω τον λόγο και στον κ. Watts. Πρέπει να ξέρετε, κύριε Watts, ότι ο Κανονισμός ορίζει ότι, εκτός από τον ερωτώντα, μόνον άλλος ένας ή δύο έχουν το δικαίωμα να ρωτήσουν.

<SPEAKER ID=198 LANGUAGE="EN" NAME="Watts">
O κύριος Επίτροπος αναφέρθηκε στα μειονεκτήματα των αφορολόγητων προϊόντων και σε μια σειρά τομείς οι οποίοι, όπως θεωρεί ο ίδιος, υφίστανται αρνητικές συνέπειες όπως οι τομείς της λιανικής πώλησης και των μεταφορών.
<P>
Θα παρακαλούσα τον κύριο Επίτροπο να θέσει στη διάθεση του Κοινοβουλίου τις μελέτες εκείνες που στηρίζουν τους παραπάνω ισχυρισμούς.

<SPEAKER ID=199 LANGUAGE="EN" NAME="Monti">
Tα όσα είπα στηρίζονται σε μια σειρά στοιχεία από διάφορες πηγές που έχουν προκύψει κατά καιρούς. Η Επιτροπή δεν προτίθεται να εκπονήσει καμία άλλη μελέτη. Αυτή ήταν, άλλωστε, και η θέση στην οποία κατέληξε το Συμβούλιο ECOFIN μετά από εξέταση του θέματος.

<SPEAKER ID=200 NAME="Πρόεδρος">
Η ερώτηση αριθ. 46 της κ. Jensen εκπίπτει γιατί το θέμα περιλαμβάνεται στην ημερήσια διάταξη. Θα συζητηθεί την προσεχή Παρασκευή.
<P>
Δεδομένου ότι οι συντάκτες τους απουσιάζουν, οι ερωτήσεις αριθ. 46 της κ. Jensen, 47 του κ. Sturdy και 48 του κ. Gallagher εκπίπτουν.

<SPEAKER ID=201 LANGUAGE="ES" NAME="Imaz San Miguel">
Κύριε Πρόεδρε, θα ήθελα να σας συμβουλευτώ σχετικά με ένα πρόβλημα Κανονισμού. Θα ήθελα να γνωρίζω αν μπορεί να αναδεχθεί άλλος βουλευτής μια ερώτηση που έχει τεθεί. Όχι;
<P>
Σύμφωνοι.

<SPEAKER ID=202 NAME="Πρόεδρος">
Ερώτηση αριθ. 49 του κ. Mark Watts (H-1041/96)
<P>
Θέμα: Ασφάλεια στην Υπόγεια Σήραγγα της Μάγχης
<P>
Η Επιτροπή οπωσδήποτε γνωρίζει την σοβαρή πυρκαγιά που ξέσπασε στην Υπόγεια Σήραγγα της Μάγχης στις 19 Νοεμβρίου 1996.
<P>
Ερωτάται, ως εκ τούτου, η Επιτροπή σε τί ενέργειες έχει προβεί σύμφωνα με το άρθρο 75 παραγ. 1 σημείο γ) «μέτρα για τη βελτίωση της ασφάλειας των μεταφορών» όσον αφορά την Υπόγεια Σήραγγα της Μάγχης;
<P>
Σε ποιά διαβήματα έχει προβεί η Επιτροπή προς την βρετανική και γαλλική κυβέρνηση όσον αφορά την ασφάλεια στην Υπόγεια Σήραγγα της Μάγχης και έχει γίνει άραγε κάποια σύσταση σχετικά με το σχεδιασμό των φορτηγών βαγονιών;
<P>
Ανησυχεί άραγε από την άρνηση της κυβέρνησης του Η.Β. να δημοσιεύσει τις εκθέσεις σχετικά με την ασφάλεια στην Σήραγγα της Μάγχης, και θα προβεί σε ενέργειες προκειμένου οι εκθέσεις αυτές να δημοσιευθούν;
<P>
Θα προβεί η Επιτροπή σε δήλωση για την πυρκαγιά στην Υπόγεια Σήραγγα της Μάγχης;

<SPEAKER ID=203 NAME="Kinnock, Neil">
Όπως θα θυμάται, ίσως, ο κ. Watts, στη συνεδρίαση της Επιτροπής Μεταφορών και Τουρισμού της 18ης Δεκεμβρίου είχα πει πως η Επιτροπή αποδίδει τεράστια σημασία στην τήρηση των ύψιστων επιπέδων ασφαλείας που είθισται να ισχύουν στις σιδηροδρομικές μεταφορές. Η ασφάλεια είναι, σαφώς, μείζων στόχος της κοινής πολιτικής μεταφορών. Είναι βασικό όλες οι μορφές σιδηροδρομικών μεταφορών, συμπεριλαμβανομένης και της υπόγειας σήραγγας της Μάγχης, να είναι τουλάχιστον εξίσου ασφαλείς με τους συμβατικούς σιδηροδρόμους.
<P>
Μέχρι σήμερα δεν έχουν περιέλθει σε γνώση της Επιτροπής στοιχεία από τα οποία να προκύπτει ότι το ατύχημα στη σήραγγα συνιστά παράβαση της αντίστοιχης κοινοτικής νομοθεσίας. Όταν ολοκληρωθούν οι έρευνες, τότε θα εξεταστεί, ενδεχομένως, και το ζήτημα της κοινοτικής δράσης με βάση το πόρισμα.
<P>
Οι έρευνες για τα σιδηροδρομικά ατυχήματα εμπίπτουν, όπως ίσως γνωρίζει ο κ. Watts, στην αποκλειστική νομική αρμοδιότητα των κρατών μελών. Μπορώ, ωστόσο, να πληροφορήσω τις κυρίες και τους κυρίους βουλευτές ότι η οδηγία που ψηφίστηκε πρόσφατα για τη σιδηροδρομική μεταφορά επικίνδυνων φορτίων θεσπίζει συγκεκριμένα αυστηρότερες από τις συνήθεις προδιαγραφές ασφάλειας για την υπόγεια σήραγγα της Μάγχης. Ο σχεδιασμός των φορτηγών βαγονιών, όμως, δεν είναι θέμα της Επιτροπής.
<P>
Τέλος, η Επιτροπή δε γνωρίζει να έχει αρνηθεί το Ηνωμένο Βασίλειο να παράσχει τις πληροφορίες που ανέφερε ο κ. Watts, του οποίου γνωρίζω το ιδιαίτερα έντονο και ενεργό ενδιαφέρον για όλα τα θέματα που αφορούν την υπόγεια σήραγγα της Μάγχης και τον οποίο θα τηρώ οπωσδήποτε ενήμερο για τις όποιες εξελίξεις τον αφορούν.

<SPEAKER ID=204 LANGUAGE="EN" NAME="Watts">
Ευχαριστώ τον κύριο Επίτροπο για τη διεξοδική του απάντηση. Κατανοώ ότι έκανε ό, τι μπορούσε μέσα στο πλαίσιο των αρμοδιοτήτων του ως Επιτρόπου, παρακολουθώντας διεξοδικά το θέμα αυτό στα σημεία που εμπίπτουν στο πεδίο ευθύνης του. Είμαι βέβαιος ότι κατανοεί τις ανησυχίες μου, εφ&#x02BC;όσον δηλώνει ότι θα τοποθετηθεί αφού δοθεί το πόρισμα στη δημοσιότητα. Ανησυχούμε σοβαρά μήπως, για παράδειγμα, δε δοθεί στη δημοσιότητα ή μήπως κρατηθεί μυστικό από την κοινή γνώμη το πόρισμα των ερευνών που διεξάγουν οι γαλλικές αρχές ή μήπως δε δημοσιοποιηθούν στο σύνολό τους τα λεχθέντα κατά τις συνεδριάσεις των αρμόδιων αρχών ασφαλείας της υπόγειας σήραγγας της Μάγχης, ιδίως όλα τα ενημερωτικά έγγραφα που αναφέρονταν στην έγκριση των ημιανοιχτών βαγονιών τα οποία έπαιξαν βασικό ρόλο στην πρόκληση και στην εξάπλωση της πυρκαγιάς.
<P>
Δεν πιστεύω ότι θα ήταν δυνατό ο κύριος Επίτροπος να μην ενώσει τη φωνή του μαζί μου καλώντας τη βρετανική κυβέρνηση να ρίξει φως στην υπόθεση αυτή και να αφήσει την ίδια την κοινή γνώμη να κρίνει αν η υπόγεια σήραγγα της Μάγχης είναι ασφαλής ή όχι. Αυτό συνεπάγεται τη δημοσιοποίηση όλων των εγγράφων που αφορούν τις αρχές ασφαλείας της σήραγγας. Χωρίς τα έγγραφα αυτά, θα έλεγα ότι δεν είμαστε σε θέση να κρίνουμε αν η σήραγγα είναι ασφαλής ή όχι.

<SPEAKER ID=205 LANGUAGE="EN" NAME="Kinnock">
Θα ήθελα, κύριε Πρόεδρε, να ευχαριστήσω τον προλαλήσαντα. Πιστεύω πως το ιστορικό των ερευνών για περιστατικά όπως αυτό που συνέβη στην υπόγεια σήραγγα της Μάγχης καταδεικνύουν πως όλες οι αρχές, όπως άλλωστε και το επιβατικό κοινό και οι χειριστές, έχουν κάθε συμφέρον να επικρατήσει όσο το δυνατό μεγαλύτερη διαφάνεια. Είναι το μόνο μέσο που μπορεί να εγγυηθεί όχι μόνο ότι το πάθημα έγινε μάθημα αλλά και ότι το είδαμε να γίνεται μάθημα.

<SPEAKER ID=206 NAME="Πρόεδρος">
Δεδομένου ότι ο συντάκτης της απουσιάζει, η ερώτηση αριθ. 50 του κ. Torres Couto εκπίπτει.
<P>
Ερώτηση αριθ. 51 της κ. Nuala Ahern (H-0023/97)
<P>
Θέμα: Ασφάλεια των παραθαλασσίων κοινοτήτων από τη μεταφορά ραδιενεργού φορτίου
<P>
Την εποχή της πρώτης δια θαλάσσης αποστολής λίαν ραδιενεργών υαλοποιημένων πυρηνικών αποβλήτων από τη Γαλλία στην Ιαπωνία το 1995 η αποστολή έγινε χωρίς να γνωστοποιηθούν πληροφορίες σχετικά με την πορεία που ακολουθείται. Κατά την άφιξη ανακαλύφθηκε ότι ένα από τα μεταλλικά κιβώτια είχε σκουριάσει και παρουσίαζε διαρροή ακτινοβολίας.
<P>
'Οσον αφορά την παρούσα αποστολή λίαν ραδιενεργών υαλοποιημένων πυρηνικών αποβλήτων, η οποία αναχώρησε από τη Γαλλία τον Ιανουάριο 1997, ποιά είναι η ευθύνη ενός κράτους μέλους [επί παραδείγματι της Γαλλίας] να πληροφορήσει την Επιτροπή περί της πορείας που ακολουθείται και έχει πληροφορήσει η Γαλλία την Επιτροπή σχετικώς; Ποιά μέτρα έχει λάβει η Επιτροπή για να ενημερώσει και να προστατεύσει τις παραθαλάσσιες κοινότητες κατά μήκος της πορείας σε περίπτωση εκτάκτου ανάγκης επί του σκάφους, του Pacific Teal;

<SPEAKER ID=207 NAME="Kinnock, Neil">
Στο πλαίσιο της Ευρωπαϊκής Ένωσης, η πληροφόρηση προς τα κράτη μέλη και την Επιτροπή για την αποστολή ραδιενεργών αποβλήτων διασφαλίζεται με τις εξής δύο διατάξεις: πρώτον, από την οδηγία 92/3 του Συμβουλίου περί εποπτείας και ελέγχου της αποστολής ραδιενεργών φορτίων από κράτος μέλος σε κράτος μέλος αλλά και εντός και εκτός Κοινότητας. Η οδηγία αυτή θεσπίζει συγκεκριμένη διαδικασία, διασφαλίζοντας ότι η αποστολή ραδιενεργών αποβλήτων πραγματοποιείται μόνο αφού συναινέσουν όλα τα εμπλεκόμενα κράτη, τα οποία έχουν προηγουμένως ενημερωθεί σχετικά. Τα πρότυπα έντυπα και έγγραφα για την εφαρμογή της οδηγίας αυτής θεσπίστηκαν με απόφαση της Επιτροπής τον Οκτώβριο του 1993. Η πληροφόρηση προς την Επιτροπή διασφαλίζεται μέσα από τις εκθέσεις υλοποίησης της εν λόγω οδηγίας που πρέπει να υποβάλλουν τα κράτη μέλη κάθε δύο χρόνια.
<P>
Δεύτερον, η πληροφόρηση αναφορικά με τη θαλάσσια μεταφορά ραδιενεργών ουσιών, συμπεριλαμβανομένων και των ραδιενεργών αποβλήτων, καλύπτεται επίσης και από την οδηγία 93/75. Η οδηγία αυτή υποχρεώνει τους χειριστές και τους πλοιάρχους των σκαφών που μεταφέρουν επικίνδυνα ή ρυπογόνα φορτία να παρέχουν στις αρμόδιες αρχές του κράτους μέλους προορισμού ή αναχώρησης λεπτομερείς πληροφορίες για το δρομολόγιο που πρόκειται να ακολουθήσει το σκάφος και για το φορτίο. Η Επιτροπή δεν ενημερώνεται άμεσα για την κάθε αποστολή ραδιενεργού υλικού και ούτε έχει καθήκον να ενημερώνει τα παράκτια κράτη σε περίπτωση έκτακτης ανάγκης εν πλω. Η παροχή των πληροφοριών αυτών συνιστά, ωστόσο, υποχρέωση του αντίστοιχου κράτους μέλους με βάση την οδηγία.

<SPEAKER ID=208 LANGUAGE="EN" NAME="Ahern">
Σας ευχαριστώ, κύριε Επίτροπε, για τη σαφή απάντησή σας. Συμπεραίνω, λοιπόν, ότι η κυβέρνηση της Αυστραλίας έχει ενημερωθεί για τη συγκεκριμένη αποστολή και θα ήθελα να ρωτήσω αν μπορείτε να επιβεβαιώσετε ή να διαψεύσετε το γεγονός αυτό. Αν όντως έτσι έχουν τα πράγματα (από την απάντησή σας προκύπτει ότι τα κράτη μέλη της Ευρωπαϊκής Ένωσης θα είχαν ενημερωθεί πριν συναινέσουν σε τέτοιες αποστολές κατά μήκος των παράκτιων εθνικών οδών και των μικρότερων οδικών αρτηριών τους), θα ήθελα να επιβεβαιώσετε ότι, σε περίπτωση διέλευσης τέτοιων αποστολών από τη Μάγχη, το Βισκαϊκό Κόλπο, την Ιρλανδική Θάλασσα, τη Βόρεια Θάλασσα και την ακτή του Ατλαντικού της Ευρωπαϊκής Ένωσης, όλα τα κράτη μέλη θα είχαν ενημερωθεί και θα είχαν συναινέσει σχετικά. Μπορείτε να επιβεβαιώσετε κάτι τέτοιο;

<SPEAKER ID=209 LANGUAGE="EN" NAME="Kinnock, Neil">
Eυχαριστώ την κυρία βουλευτή και θα χαιρόμουν πραγματικά να λάβω γραπτώς τις όποιες συγκεκριμένες πληροφορίες τυχόν έχει για το θέμα της Αυστραλίας. Είναι, βέβαια, σαφές ότι δεν έχουμε καμία αρμοδιότητα στον τομέα αυτό αλλά οπωσδήποτε ενδιαφερόμαστε και θα ήθελα να της ζητήσω να μας δώσει όποια πληροφορία μπορεί.
<P>
Αναφορικά τώρα με το όλο θέμα της διέλευσης, η Επιτροπή ενέκρινε το Δεκέμβριο του 1993 πρόταση οδηγίας του Συμβουλίου για τη θέσπιση ενός ευρωπαϊκού συστήματος αναφοράς των πλοίων, το λεγόμενο Eurorep, με στόχο την επέκταση των προϋποθέσεων γνωστοποίησης της οδηγίας 93/75 σε όλα τα σκάφη που μεταφέρουν επικίνδυνα και ρυπογόνα φορτία, διερχόμενα από τις ευρωπαϊκές ακτές και κατευθυνόμενα προς χώρες εκτός Ευρωπαϊκής Ένωσης. Ωστόσο, απουσία πολιτικής συμφωνίας στο Συμβούλιο επί του κειμένου της Επιτροπής, το Eurorep παραμένει ακόμη στα χαρτιά. Η επικείμενη κύρωση από την Κοινότητα της Σύμβασης των Ηνωμένων Εθνών για το Δίκαιο της Θάλασσας παρέχει ισχυρότερη νομική βάση στην πρότασή μας απέναντι στο διεθνές Δίκαιο και ελπίζουμε ότι θα επιτρέψει την επανέναρξη του διαλόγου σε ενδοκοινοτικό επίπεδο επί της πρότασης αυτής. Θα χαρώ να επικοινωνήσω και πάλι με την κυρία βουλευτή.

<SPEAKER ID=210 LANGUAGE="EN" NAME="Ahern">
Θα ήθελα να πω στον κύριο Kinnock ότι βεβαίως και θα τον ενημερώσω γραπτώς για την Αυστραλία. Θέλω, όμως, να μου πει αν τα κράτη μέλη κατά μήκος του δρομολογίου όντως συναίνεσαν στη διέλευση αυτή. Από την απάντησή του προκύπτει ότι θα έπρεπε να είχαν συναινέσει. Έτσι έγινε όντως; Μπορεί να μας το επιβεβαιώσει;

<SPEAKER ID=211 LANGUAGE="EN" NAME="Kinnock, Neil">
Θα ερευνήσω το συγκεκριμένο ζήτημα και θα σας απαντήσω επακριβώς.

<SPEAKER ID=212 NAME="Πρόεδρος">
Ερώτηση αριθ. 52 του κ. Florus Wijsenbeek (H-0030/97)
<P>
Θέμα: Ενίσχυση προς μεταφορική επιχείρηση της Βαλονίας
<P>
Θεωρεί η Επιτροπή ότι συμβιβάζεται με τους στόχους τόσο των συνδυασμένων μεταφορών όσο και των ίσων όρων ανταγωνισμού η χορήγηση εκ μέρους της κυβερνήσεως της Βαλονίας ενίσχύσεως ύψους 200 εκατ. βελγικών φράγκων προς την μεταφορική επιχείρηση ΤΤS(Bierset) για την αγορά οδικού μεταφορικού υλικού ειδικών διαστάσεων προκειμένου να μεταφέρει ανταλλακτικά αυτοκινήτων από την Γερμανία;

<SPEAKER ID=213 NAME="Kinnock, Neil">
Οι υπηρεσίες της Επιτροπής ζητούν πρώτα από τα ενδιαφερόμενα κράτη μέλη να ενημερώσουν με όλες τις λεπτομέρειες για τη χορηγηθείσα ενίσχυση εντός δεκαπέντε εργάσιμων ημερών. Αν δεν υπάρξει απάντηση ή αν αυτή είναι ελλιπής, ζητείται και πάλι από το κράτος μέλος να δώσει λεπτομερείς πληροφορίες εντός των επόμενων δεκαπέντε εργάσιμων ημερών, οπότε και προειδοποιείται από την Επιτροπή ότι η Επιτροπή νομιμοποιείται να λάβει ασφαλιστικά μέτρα.
<P>
Με βάση το σύνολο των πληροφοριών που εμπεριέχει η απάντηση, η Επιτροπή μπορεί να αποφασίσει να μην αντιταχθεί στην ενίσχυση ή να κινήσει τη διαδικασία του άρθρου 93(2) λόγω αμφιβολιών ή ελλιπούς πληροφόρησης. Αν το κράτος μέλος αγνοήσει το αίτημα για παροχή πληροφοριών, η Επιτροπή μπορεί να προβεί σε ασφαλιστικά μέτρα προκειμένου να λάβει τις πληροφορίες αυτές. Μέσω των ασφαλιστικών μέτρων το κράτος μέλος μπορεί, επίσης, να διαταχθεί να αναστείλει την καταβολή της ενίσχυσης μέχρι να βγει το πόρισμα της έρευνας ή μπορεί να ζητηθεί από το κράτος μέλος να δώσει τις πληροφορίες που χρειάζεται η Επιτροπή προκειμένου να αποφασίσει για τη συγκεκριμένη περίπτωση.

<SPEAKER ID=214 LANGUAGE="EN" NAME="Wijsenbeek">
Αυτή είναι η καλύτερη μη απάντηση που άκουσα ποτέ από την Επιτροπή. Γνωρίζω πολύ καλά τις διαδικασίες. Έθεσα το ζήτημα ειδικά στην Επιτροπή, δίνοντας τις απαραίτητες πληροφορίες για το τι συνέβη, επειδή ήθελα να λάβει θέση η Επιτροπή και να μας πει, ως βουλευτές, αν συμφωνεί με τέτοιες κρατικές επιχορηγήσεις ή όχι. Αν δε συμφωνεί, πρέπει να λάβει άμεσα μέτρα. Θα ήθελα, λοιπόν, να μάθω ποια είναι η άποψη του κυρίου Επιτρόπου σχετικά με το κατά πόσο κρίνει έγκυρη μια τέτοια στήριξη.

<SPEAKER ID=215 LANGUAGE="EN" NAME="Kinnock, Neil">
Η Επιτροπή δε γνώριζε την ύπαρξη τέτοιας χρηματοδότησης. Ζήτησε, όμως, να ενημερωθεί από τις βελγικές αρχές προκειμένου να αποφασίσει αν πρόκειται για μη γνωστοποιηθείσα κρατική ενίσχυση. Δύσκολα θα μπορούσε να δεχτεί κανείς, μετά από μία τέτοια ολοκληρωμένη και τεκμηριωμένη απάντηση αναφορικά με το όλο θέμα των κρατικών ενισχύσεων, να κατηγορηθεί η Επιτροπή για μη απαντήσεις. Η ακριβής και αληθής πληροφόρηση είναι ακριβής και αληθής πληροφόρηση.

<SPEAKER ID=216 NAME="Πρόεδρος">
Ερώτηση αριθ. 53 του κ. Sφren Wibe (H-0043/97)
<P>
Θέμα: Κατασκευή της βοθνικής σιδηροδρομικής γραμμής στη Βόρειο Σουηδία
<P>
Η σουηδική κυβέρνηση αποφάσισε πρόσφατα να κατασκευάσει νέα σιδηροδρομική γραμμή, της οποίας ένα πρώτο τμήμα θα καλύπτει την απόσταση μεταξύ Sundsvall και Umeε. Η νέα αυτή γραμμή θα συμβάλει στη βελτίωση της πρόσβασης προς τη Βόρειο Σουηδία και, στο μέλλον, θα συνδέσει τη Βόρειο Σουηδία και τη Βόρειο Φινλανδία. Μακροπρόθεσμα, προβλέπεται επίσης να συνδέσει την περιοχή Murmansk.
<P>
Ενδέχεται να λάβει η Σουηδία κοινοτική ενίσχυση για την κατασκευή της εν λόγω σιδηροδρομικής γραμμής και, εάν ναι, από ποια θέση του προϋπολογισμού θα καλυφθεί;

<SPEAKER ID=217 NAME="Kinnock, Neil">
Η βοθνική σιδηροδρομική γραμμή δε συμπεριλαμβάνεται προς το παρόν στο διευρωπαϊκό δίκτυο μεταφορών, ούτε και ζητήθηκε κάτι τέτοιο από το Κοινοβούλιο ή από το Συμβούλιο κατά τη διαδικασία έγκρισης των κατευθυντήριων γραμμών για το διευρωπαϊκό δίκτυο. Από τη στιγμή που δε θεωρείται έργο κοινού ενδιαφέροντος με τη νομοθετική έννοια, δεν μπορεί να τύχει οικονομικής ενίσχυσης από τον προϋπολογισμό των διευρωπαϊκών δικτύων. Εξάλλου, από τη στιγμή που τα περιφερειακά ταμεία που καλύπτουν την εν λόγω περιοχή δεν περιλαμβάνουν υποδομές μεταφορών και τα διαθέσιμα κεφάλαια δεν έχουν καμία σχέση με το αναμενόμενο κόστος του έργου, δεν μπορούν να χρησιμοποιηθούν ούτε και για τη συγχρηματοδότησή του.

<SPEAKER ID=218 NAME="Wibe">
(SV ) Ευχαριστώ τον κο Επίτροπο για την απάντηση, έστω και αν ήταν αρκετά αρνητική. Πρόκειται εδώ για μία γραμμή η οποία βρίσκεται πάρα πολύ μακριά, ίσως έως και δύο χιλιάδες χιλιόμετρα από εδώ. Είναι ωστόσο πάρα πολύ σημαντική για την περιφέρεια η οποία θίγεται, ιδιαίτερα όσον αφορά την μεταφορά εμπορευμάτων. Δεν καταλαβαίνω τον κο Επίτροπο όταν λέει ότι αυτό δεν έχει να κάνει με τις κοινοτικές μας μεταφορές. Είναι μία γραμμή η οποία εμφανώς πρόκειται να χρησιμοποιηθεί για να συνδέσει και την Βόρεια Σουηδία με την Βόρεια Φινλανδία, καθώς και στη συνέχεια την Βορειοδυτική Ρωσία με το υπόλοιπο ευρωπαϊκό σιδηροδρομικό δίκτυο επίσης. Το ότι δεν ανήκει στα υπάρχοντα σχέδια οφείλεται απλούστατα στο ότι η απόφαση για την κατασκευή αυτής της γραμμής ελήφθη μόλις πρόσφατα.
<P>
Η φυσιολογική συνακόλουθη ερώτησή μου προς τον κο Kinnock είναι εάν αποκλείεται εντελώς έτσι ex post facto να συμπεριληφθεί αυτή η πάρα πολύ σημαντική γραμμή στο διευρωπαϊκό σιδηροδρομικό δίκτυο επίσης.

<SPEAKER ID=219 LANGUAGE="EN" NAME="Kinnock, Neil">
Eυχαριστώ τον κύριο βουλευτή. Αρχικά θα ήθελα να πω πως η ιδέα να συμπεριληφθεί η βοθνική σιδηροδρομική γραμμή στα διευρωπαϊκά δίκτυα δεν έχει απορριφθεί (για να χρησιμοποιήσω την έκφραση του κ. Wibe) διότι, απλούστατα, πρέπει να αναθεωρηθούν οι κατευθυντήριες γραμμές το 1999. Θα ήθελα, επίσης, να υπογραμμίσω ότι, προκειμένου κάποιο έργο να θεωρηθεί πως πληροί τις προϋποθέσεις για να συμπεριληφθεί στο διευρωπαϊκό δίκτυο και, συνεπώς, να τύχει της στήριξης του προϋπολογισμού, πρέπει να το στηρίξει ή να το υποβάλει ως τέτοιο η κυβέρνηση ενός κράτους μέλους.
<P>
Αν η βοθνική σιδηροδρομική γραμμή δε συμπεριλαμβάνεται στην πρόταση του διευρωπαϊκού δικτύου, αυτό οφείλεται αρχικά στο ότι τέτοιο ζήτημα δεν υποβλήθηκε από κανένα κράτος μέλος, δεύτερον στο ότι δεν περιελήφθη κατά την κοινοβουλευτική αξιολόγηση της πρότασης και, τρίτον, στο ότι το Συμβούλιο δεν το περιέλαβε μετά από περαιτέρω αξιολόγηση. Αν υπάρξει πρόταση από τη σουηδική κυβέρνηση και ακολουθηθούν οι ενδεδειγμένες διαδικασίες, θα μπορούσε να συμπεριληφθεί αντίστοιχη θέση του προϋπολογισμού. Εναπόκειται, πάντως, αποκλειστικά στην πρωτοβουλία του κράτους μέλους.

<SPEAKER ID=220 NAME="Πρόεδρος">
Ερώτηση αριθ. 54 του κ. Hans Lindqvist (H-0047/97)
<P>
Θέμα: Scandinavian Express Loop
<P>
Η Σουηδία και η Νορβηγία εξετάζουν επί του παρόντος το ενδεχόμενο βελτίωσης της σιδηροδρομικής σύνδεσης μεταξύ κάποιων σουηδικών και νορβηγικών πόλεων. Το εν λόγω σχέδιο σιδηροδρομικής σύνδεσης, που έχει ονομαστεί «Scandinavian Express Loop», θα εκτελεί τη διαδρομή Στοκχόλμη-Φstersund-Trondheim-'Οσλο- Στοκχόλμη. Η «σιδηροδρομική γραμμή του Ατλαντικού», που είχε ήδη συζητηθεί, περιλαμβάνεται επίσης στο εν λόγω σχέδιο. Οι γραμμές υπάρχουν ήδη, πρέπει όμως να εκσυγχρονιστούν για να διασφαλιστεί η χρήση τρένων ταχείας κυκλοφορίας. Θεωρεί η Επιτροπή ότι είναι πιθανό να λάβει το σχέδιο αυτό κοινοτική χρηματοοικονομική ενίσχυση;

<SPEAKER ID=221 NAME="Kinnock, Neil">
Η σιδηροδρομική γραμμή του Ατλαντικού περιλαμβάνεται στο Παράρτημα Ι της Απόφασης περί κοινοτικών κατευθυντήριων γραμμών για την ανάπτυξη του διευρωπαϊκού δικτύου μεταφορών ως έργο κοινού ενδιαφέροντος. Το νότιο κομμάτι της γραμμής συμπεριλαμβάνεται επίσης, όπως θα γνωρίζει ο κύριος βουλευτής, τόσο στο Βορειοευρωπαϊκό Τρίγωνο, που συγκαταλέγεται στα δεκατέσσερα έργα προτεραιότητας τα οποία εγκρίθηκαν στο Ευρωπαϊκό Συμβούλιο του Έσεν, όσο και στη νομικής υφής απόφαση που υποβλήθηκε και εγκρίθηκε από το Κοινοβούλιο.
<P>
Η εν λόγω σιδηροδρομική γραμμή είναι ένα από τα στοιχεία του φιλόδοξου έργου με την ονομασία Scandinavian Express Loop. Ως έργο κοινού ενδιαφέροντος, το σουηδικό κομμάτι της γραμμής μπορεί να τύχει της κοινοτικής οικονομικής ενίσχυσης από τη θέση του προϋπολογισμού του διευρωπαϊκού δικτύου. Μέχρι στιγμής, πάντως, οι ενδιαφερόμενες εθνικές αρχές δεν έχουν ζητήσει την κοινοτική συμβολή.
<P>
Με βάση τις πληροφορίες που διαθέτουμε, δεν προκύπτει ότι θα μπορούσαν να χρησιμοποιηθούν άλλα κοινοτικά κονδύλια για τη χρηματοδότηση του έργου αυτού. Όπως δείχνουν τα πράγματα, το σουηδικό κομμάτι της γραμμής θα χρηματοδοτηθεί εξ ολοκλήρου από την εθνική αρχή σιδηροδρομικών υποδομών, την Banverket .

<SPEAKER ID=222 NAME="Lindqvist">
(SV ) Ευχαριστώ για την απάντηση - δεν ήταν δα και τόσο φοβερά άσχημα. Αυτό σημαίνει ότι ο σχεδιασμός που είναι εν εξελίξει και ο οποίος ήδη έχει αρχίσει μεταξύ Σουηδίας και Νορβηγίας μπορεί να συνεχιστεί, κάτι που ίσως το έκανε παρ&#x02BC;όλα αυτά. Εν πάση περιπτώσει είναι θετικό ότι η γραμμή εμπεριέχεται σ&#x02BC;αυτόν τον σχεδιασμό ο οποίος μπορεί να αποφέρει χρήματα. Είναι επομένως μία γραμμή που θα πηγαίνει σε ένα κύκλο από την Στοκχόλμη στην Οstersund, κατόπιν γυρίζει προς την Νορβηγία στο Trondheim, μετά από εκεί στο Όσλο και κατόπιν πίσω στην Στοκχόλμη.
<P>
Η συνακόλουθη ερώτησή μου προς τον Επίτροπο είναι: τι πρέπει να κάνει η σουηδική κυβέρνηση ώστε να προωθήσει περαιτέρω για να λάβει αρκετούς πόρους γι&#x02BC;αυτήν την γραμμή; Υπάρχει κάποια δυνατότητα για την Νορβηγία να επισπεύσει αυτό το πρόγραμμα, πέραν της συνεργασίας Interreg που υπάρχει μεταξύ των χωρών, όπου μεταξύ άλλων συμπεριλαμβάνεται και αυτή η γραμμή;

<SPEAKER ID=223 LANGUAGE="EN" NAME="Kinnock, Neil">
Μετά λύπης μου πρέπει να πω ότι ο νορβηγικός λαός αποφάσισε να μην ενταχτεί στην Ευρωπαϊκή Ένωση. Δεν μπορούμε, συνεπώς, να καλέσουμε τη Νορβηγία να μετάσχει σε ό, τι αφορά την πρόσθετη ανάπτυξη των υποδομών, καίτοι γνωρίζω ότι οι καλές σχέσεις ανάμεσα στη Νορβηγία και στις άλλες χώρες όντως συνεπάγονται κοινή πολιτική στάση ως προς τις υποδομές. Δυστυχώς όμως, με βάση το αποτέλεσμα του δημοψηφίσματος, δεν εμπίπτει στις λειτουργίες της Επιτροπής να στέλνει στη χώρα αυτή θετικά μηνύματα.
<P>
Αναφορικά με τη στήριξη από κονδύλια του διευρωπαϊκού δικτύου, το βήμα που θα έπρεπε να είχε γίνει, όπως προείπα, εναπόκειται στη σουηδική κυβέρνηση. Το γεγονός αυτό θα πρέπει να εξεταστεί με την απαιτούμενη προσοχή. Επειδή, όμως, το συγκεκριμένο έργο αναγνωρίζεται ως έργο κοινού ενδιαφέροντος, με βάση την ωρίμανση, οι πιθανότητες να λάβει κοινοτική οικονομική ενίσχυση είναι τουλάχιστον εξίσου ευνοϊκές με εκείνες παρόμοιων έργων.

<SPEAKER ID=224 LANGUAGE="EN" NAME="Wijsenbeek">
Yπάρχει περίπτωση να συμπεριληφθούν τέτοια έργα υπερεθνικής σημασίας στα διευρωπαϊκά δίκτυα; Αν ναι, πώς θα πρέπει να ενεργήσουν οι ενδιαφερόμενες κυβερνήσεις;

<SPEAKER ID=225 LANGUAGE="EN" NAME="Kinnock, Neil">
Προφανώς, όπως βέβαια θα γνωρίζει ο κύριος Wijsenbeek, πρέπει να ενεργήσουν θετικά και συλλογικά, με δεδομένες τις διατάξεις της ισχύουσας νομοθεσίας, την ανάγκη για αναθεώρηση το 1999 και το γεγονός ότι τα έργα αυτά είναι, εξ ορισμού, έργα μακροπρόθεσμου σχεδιασμού και ανάπτυξης. Ελπίζω πως στο μέλλον θα μπορέσουμε να στηρίξουμε πιο ολόπλευρα από ότι σήμερα τα έργα πραγματικής διευρωπαϊκής σημασίας. Ελπίζω, επίσης, οι κυβερνήσεις των κρατών μελών να συνεκτιμήσουν τις ευθύνες τους για την κατάθεση αρχικών προτάσεων, αναλαμβάνοντάς τες στο πλαίσιο της υπάρχουσας νομοθεσίας, του χαρακτήρα των έργων προτεραιότητας του διευρωπαϊκού δικτύου και, τελικά, της όλης φιλοσοφίας του εγχειρήματος του δικτύου.

<SPEAKER ID=226 NAME="Πρόεδρος">
Δεδομένου ότι οι συντάκτες τους απουσιάζουν, οι ερωτήσεις αριθ. 55 του κ. Svensson, 56 του κ. Holm και 57 της κ. Billingham εκπίπτουν.
<P>
Ερώτηση αριθ. 58 της κ. Birgitta Ahlqvist (H-0032/97)
<P>
Θέμα: Η μάθηση στην κοινωνία των πληροφοριών. Σχέδιο δράσης για μια ευρωπαϊκή πρωτοβουλία στον τομέα της εκπαίδευσης
<P>
Η πρωτοβουλία που ανέλαβε η Επιτροπή με αυτό το πρόγραμμα δράσης (COM(96)471) είναι οπωσδήποτε θετική, αλλά πρέπει να υπογραμμίσουμε το γεγονός ότι ορισμένα ζητήματα δεν εξετάζονται καθόλου. 'Ετσι, δεν προτείνεται τίποτα για τα ανάπηρα άτομα, τα οποία ωστόσο θα επωφεληθούν ιδιαιτέρως από την κοινωνία των πληροφοριών, δεδομένου ότι οι νέες τεχνολογίες της πληροφορικής θα μπορέσουν να μειώσουν, ή και να εξαλείψουν, τις επιπτώσεις ορισμένων μορφών αναπηρίας.
<P>
Με το τέλος του προγράμματος HELIOS, η Επιτροπή είχε δεσμευθεί να εντάξει τους στόχους του εν λόγω προγράμματος στο σύνολο των πολιτικών της. Δεν θα μπορούσε, κατά συνέπεια, να περιλάβει το προαναφερθέν πρόβλημα στο παρόν πρόγραμμα δράσης, προβλέποντας την κατάλληλη χρηματοδότησή του;

<SPEAKER ID=227 NAME="Cresson">
Το σχέδιο δράσης για μια ευρωπαική πρωτοβουλία στον τομέα της εκπαίδευσης στοχεύει στην πρωτοβάθμια και δευτεροβάθμια εκπαίδευση. Περιλαμβάνει, λοιπόν, ως κοινόστόχο όλους τους μαθητές που φοιτούν στα σχολικά ιδρύματα των επιπέδων αυτών, συμπεριλαμβανομένων και των αναπήρων παιδιών. Είναι επόμενο ότι οι καινούργιες τεχνολογίες πληροφοριών και επικοινωνίας που προσαρμόζονται στην εκπαίδευση μπορούν να επιφέρουν μια αποτελεσματική στήριξη στη διαδικασία εκμάθησης των ανάπηρων μαθητών, ειδικότερα σε εκείνους που, έχοντας φυσικές δυσκολίες δεν μπορούν να πηγαίνουν στο σχολείο, αλλά επίσης και σε εκείνους που παρουσιάζουν δυσκολίες στην αντίληψη. Το σχέδιο δράσης, για την υλοποίησή του, στηρίζεται, στο πλαίσιο των αποφάσεων, των διαδικασιών και και του προυπολογισμου που προβλέπονται για αυτά, στη χρήση προγραμμάτων που ήδη υπάρχουν, όπως τα Esprit, Telematique, Leonardo da Vinci και, πρώτο από όλα, το Socrates, .
<P>
Οσον αφορά το Socrates, η απόφαση του Συμβουλίου και του Ευρωπαικού Κοινοβουλίου που υιοθετεί το πρόγραμμα, προβλέπει, σε διαφορετικά κεφάλαια, συνυπολογισμό των ειδικών αναγκών των ανάπηρων ατόμων. Σύμφωνα με τη νέα κοινοτική στρατηγική σε θέματα ανάπηρων ατόμων, η οποία υιοθετήθηκε από την Επιτροπή με την εισήγησή της στις 30 Ιουλίου 1996, και ειδικότερα με το σκεπτικό του mainstreaming , και με δεδομένο το ψήφισμα του Συμβουλίου της 20 Δεκεμβρίου 1996 σχετικά με την ισότητα στις ευκαιρίες των αναπήρων ατόμων, η πραγματοποίηση του σχέδιου δράσης για μια ευρωπαική πρωτοβουλία στον τομέα της εκπαίδευσης θα φροντίσει να εντάξει σε αυτό τις ανάγκες των ανάπηρων ατόμων. Θα ληφθεί επίσης υπόψη η πλευρά αυτή στη συνέχιση του Πράσινου Βιβλίου σχετικά με τις κοινωνικές πτυχές της κοινωνίας των πληροφοριών.

<SPEAKER ID=228 NAME="Lφφw">
(SV ). Σας είμαι πολύ ευγνώμων για το ότι μπορώ να λάβω εγώ την απάντηση. Η κα Ahlqvist είναι άρρωστη με υψηλό πυρετό 2.000 χλμ. μακριά από εδώ. Λυπάται πολύ που δεν μπορεί να βρίσκεται εδώ.
<P>
Αυτό που ήθελε να πεί μ&#x02BC;αυτήν την ερώτηση είναι ότι σε ένα κατά τα άλλα καλό σχέδιο δράσης μιας ευρωπαϊκής πρωτοβουλίας στον τομέα της εκπαίδευσης δεν βρίσκει μέτρα για τους ανάπηρους. Είμαι ευγνώμων για την απάντηση στην ερώτηση. Νομίζω ότι η Επίτροπος Cresson πραγματικά δείχνει ότι υπάρχει ετοιμότητα να συμπεριληφθούν επίσης και οι δυνατότητες που η νέα τεχνολογία συνεπάγεται για τους ανάπηρους. Αφ&#x02BC;ενός μπορούν οι σωματικά ανάπηροι να βελτιώσουν τις δυνατότητές τους και να αυξήσουν την κινητικότητά τους στην αγορά εργασίας, αφ&#x02BC;ετέρου μπορούν οι διανοητικά ανάπηροι, τα άτομα με νοητική καθυστέρηση, να έρθουν σε επαφή με τον υπόλοιπο κόσμο με έναν εντελώς διαφορετικό τρόπο.
<P>
Ελπίζω τώρα ότι κατά την διαδικασία κατάθεσης προσφορών γι&#x02BC;αυτό το σχέδιο δράσης να εκμεταλευτούμε όντως το γεγονός ότι αν λάβουμε από νωρίς υπόψη αυτές τις πτυχές στις προμήθειες που γίνονται, μπορεί αυτή η τεχνολογία, με ένα πολύ μικρό κόστος, να προσαρμοστεί στους - και να γίνει εκμετάλευση από τους ανάπηρους επίσης.

<SPEAKER ID=229 LANGUAGE="FR" NAME="Cresson">
Ναι, πράγματι, εξάλλου ενθαρρύνουμε κάθε πρόοδο που μπορεί να επιτευχθεί στον τομέα αυτό. Υπάρχουν, για παράδειγμα, συστήματα ηλεκτρονικών υπολογιστών για τους τυφλούς που τους επιτρέπουν να εκφράζονται με τη μέθοδο braille. Υπάρχει ένας ορισμένος αριθμός συστημάτων, επίσης, ειδικά για τους ανθρώπους που δεν μπορούν να κουνηθούν και τα οποία είναι συστήματα επικοινωνίας όλο και πιο αποτελεσματικά.
<P>
Επομένως, είμαι απόλυτα πεπεισμένη, όπως λέτε, ότι στο πλαίσιο των διαδικασιών της Επιτροπής και στο πλαίσιο των υψηλών προσανατολισμών οι οποίοι έχουν ήδη αποφασιστεί στα κείμενα τα οποία αναφέρατε προηγουμένως, μπορούμε να προοδεύσουμε με ένα τρόπο ολότελα σημαντικό και ικανοποιητικό σε ότι αφορά την όλο και υψηλότερη συμμετοχή των αναπήρων ατόμων στο γενικό σύστημα των πληροφοριών και στο δίκτυο των γνώσεων.
<P>
Φυσικά, υπάρχει πάντα χώρος και για μεγαλύτερες προόδους, και στον τομέα μας της έρευνας επίσης, οφείλουμε να ξεκινήσουμε τις προσπάθειες. Για παράδειγμα, στο πλαίσιο των επκαιδευτικών λογισμικών προγραμμάτων, όπου έχουμε ήδη ξεκινήσει κάποια δουλειά με το αντικείμενο αυτό, είμαστε πράγματι σε θέση να επιφέρουμε απαντήσεις εντελώς εξειδικευμένες για διαφορετικές κατηγορίες ανθρώπων, διότι δεν υπάρχει μία μόνο μορφή αναπηριάς.

<SPEAKER ID=230 NAME="Πρόεδρος">
Ερώτηση αριθ. 59 του κ. Joan Vallvι (H-0034/97)
<P>
Θέμα: Εφαρμογή του προγράμματος SOCRATES
<P>
Τον Φεβρουάριο του 1996 απηύθυνα ερώτηση προς την Επιτροπή για το κατά πόσον η αιτιολογική σκέψη 11 της απόφασης για το εκπαιδευτικό πρόγραμμα SOCRATES -αναφερόμενη στη δυνατότητα επιλεξιμότητας γλωσσών οι οποίες παρά το γεγονός ότι δεν είναι επίσημες γλώσσες της ΕΕ αναγνωρίζονται σε εθνικό επίπεδο και χρησιμοποιούνται εκτενώς ως γλώσσες διδασκαλίας στα πανεπιστήμια, όπως στην περίπτωση της καταλανικής- θα μπορούσε να συμπεριληφθεί στις οδηγίες του 1996 για την υποβολή υποψηφιοτήτων στο πλαίσο αυτού του προγράμματος. Η Επιτροπή απήντησε ότι θα γίνει σαφώς μνεία της αιτιολογικής αυτής σκέψης στις οδηγίες υποβολής υποψηφιοτήτων του 1997.
<P>
'Εχει η Επιτροπή προβεί στις αναγκαίες ενέργειες για την τήρηση της ανωτέρω υπόσχεσης, λαμβάνοντας υπόψη ότι τούτο θα συνέβαλε στην καλύτερη εφαρμογή των διατάξεων της απόφασης για το πρόγραμμα SOCRATES και των προβλεπομένων στην έκθεση Reding που ενέκρινε το Ευρωπαϊκό Κοινοβούλιο τον Δεκέμβριο του 1990 σχετικά με τις γλώσσες στις Ευρωπαϊκές Κοινότητες και την κατάσταση της καταλανικής;

<SPEAKER ID=231 NAME="Cresson">
Σχετικά με την υλοποίηση του προγράμματος Socrates, η Επιτροπή επιθυμεί οι οδηγίες για την υποβολή υποψηφιοτήτων στα πλαίσια των κοινοτικών προγραμμάτων να είναι απλές και συγκεκριμένες. Το υπάρχον κείμενο των οδηγιών για την υποβολή υποψηφιοτήτων στο πρόγραμμα Socrates 1997 κάνει αναφορά στις επίσημες γλώσσες εκπαίδευσης των μελών που συμμετέχουν, χωρίς να προσδιορίζει τις γλώσσες αυτές. Οι υπηρεσίες της Επιτροπής κάνουν τις κατάλληλες ενέργειες ούτως ώστε οι οδηγίες του 1998 να κάνουν ξεκάθαρη μνεία, εκτός από τις έντεκα επίσημες γλώσσες της Ευρωπαικής Ενωσης, και σε άλλες γλώσσες όπως τα καταλανικά, η γλώσσα της Γαλικίας ή τα βασκικά, με σκοπό την ανάπτυξη και την ενδο-πανεπιστημιακή συνεργασία.
<P>
Και εν πάση περιπτώσει, η απουσία μιας τέτοιας σαφούς μνείας δεν εμπόδισε μέχρι σήμερα τα πανεπιστήμια της Καταλωνίας να είναι απολύτως ενεργά σε ότι αφορά τις διάφορες δραστηριότητες του προγράμματος Socrates και εάν επιθυμείτε ένα παράδειγμα, μπορώ να σας αναφέρω το γεγονός ότι έστειλαν στο εξωτερικό 3000 φοιτητές και δέχθηκαν τον ίδιο αριθμό φοιτητών από πλευράς των πανεπιστημίων των άλλων κρατών μελών.

<SPEAKER ID=232 LANGUAGE="FR" NAME="Vallvι">
Μένω απολύτως ικανοποιημένος από την απάντηση που μόλις μου δώσατε. Εκφράζομαι στα γαλλικά για μπορέσω να γίνω κατανοητός πιο άμεσα. Εν πάση περιπτώσει, εύχομαι η υπόσχεσή σας σύμφωνα με την οποία, στις οδηγίες του 1998, θα γίνεται μνεία σε ότι καθιερώθηκε στο σημείο 11 του προγράμματος Socrates, να έχει καλύτερη τύχη ως αναφορά την υλοποίησή της, από την απάντηση που μου είχατε δώσει πριν από περίπου ένα χρόνο, το Φεβρουάριο του 1996, με την οποία μου είχατε υποσχεθεί ότι, στις οδηγίες του 1997, η μνεία αυτή θα εγγράφεται, ενώ δεν είναι έτσι. Ελπίζω ότι τη φορά αυτή το πράγμα θα αντιμετωπιστεί σοβαρά και το 1998 οι οδηγίες των υποψηφίων θα περιέχουν συγκεκριμένη μνεία στην καταλανική γλώσσα, γεγονός που ευθυγραμμίζεται και με το ψήφισμα της κυρίας Reding το οποίο είχαμε ενγκρίνει το 1990.

<SPEAKER ID=233 LANGUAGE="FR" NAME="Cresson">
Ναι κύριε βουλευτά, μπορώ να δεσμευτώ απολύτως ότι στις προσεχείς οδηγίες υποβολής υποψηφιοτήτων στα πλαίσια των κοινοτικών προγραμμάτων, πράγματι, θα γίνεται μνεία των διαφόρων γλωσσών τις οποίες μόλις ανέφερα, και άλλων επίσης, αλλά κυρίως της καταλανικής.

<SPEAKER ID=234 LANGUAGE="DE" NAME="Posselt">
Kύριε Πρόεδρε, έχω να κάνω δύο σύντομες συμπληρωματικές ερωτήσεις προς την κυρία Eπίτροπο. Πρώτον: Θα ήταν δυνατόν να είχαμε κάποτε μια μέση άποψη όλων των προγραμμάτων για τα οποία είναι υπεύθυνη και στα οποία λαμβάνονται υπόψη τα προβλήματα των γλωσσών των μειονοτήτων που έθιξε το Kοινοβούλιο; Διότι εξακολουθεί να υπάρχει μια πολύ μεγάλη ομάδα πληθυσμού της Eυρωπαϊκής Ένωσης που θίγεται απ' αυτά. H καταλανική γλώσσα, ουσιαστικά, δεν είναι γλώσσα μειονότητας, αλλά μια από τις μεγαλύτερες γλώσσες.
<P>
Δεύτερον: Eγκρίναμε εδώ, ως γνωστόν, τα συμπληρωματικά πρωτόκολλα των συμφωνιών σύνδεσης, προκειμένου να επεκτείνουμε στα κράτη της Kεντρικής και Aνατολικής Eυρώπης προγράμματα, όπως το SOKRATES και άλλα. Ήμουν ο εισηγητής και θα ήθελα να σας ρωτήσω αν έγινε ήδη αυτό και τι επιπτώσεις έχει.

<SPEAKER ID=235 LANGUAGE="FR" NAME="Cresson">
Αυτό το οποίο μπορώ να σας πω, είναι πως μου είναι δύσκολο να σας καταρτίσω, σήμερα κιόλας, τον κατάλογο των τόπων και των περιστάσεων στους οποίους λήφθησαν υπόψη οι μειοδοτικές γλώσσες. Εάν όμως το επιθυμείτε, θα μπορούσα να σας στείλω τον κατάλογο αυτό γραπτώς.
<P>
Οσον αφορά τις δραστηριότητες του προγράμματος Socrates με κατεύθυνση τα κράτη της κεντρικής και ανατολικής Ευρώπης, αυτές μόλις άρχισαν, αναπτύσσονται, και τα πράγματα εξελίσσονται με ένα τρόπο μάλλον ικανοποιητικό, με το ρυθμό, φυσικά, που τους ταιριάζει. Αρκετοί φοιτητές των κρατών αυτών έρχονται στα πανεπιστήμιά μας. Αντίθετα, ένας σημαντικός αριθμός φοιτητών της Ευρωπαϊκής Ενωσης πηγαίνει στα πανεπιστημία των χωρών της κεντρικής και ανατολικής Ευρώπης. Είμαστε, όμως, ακόμα στην αρχή των δραστηριοτήτων αυτών, οι οποίες, σε κάποιο βαθμό, θα μπορούσαν να αποκομίσουν οφέλοι από έναν αριθμό προγραμμάτων στα πλαίσια της Υπηρεσίας Phare.

<SPEAKER ID=236 NAME="Πρόεδρος">
Ερώτηση αριθ. 60 του κ. Hubert Pirker (H-0036/97)
<P>
Θέμα: Πρόγραμμα LEONARDO
<P>
Ποιά μέτρα προτίθεται να λάβει η Επιτροπή για την άρση των εμποδίων που παρακωλύουν εντός της ΕΕ τις ανταλλαγές εκπαιδευομένων και εκπαιδευτών (στο πλαίσιο των επιχειρήσεων) βάσει του προγράμματος LEONARDO για την επιμόρφωση και την κινητικότητα;

<SPEAKER ID=237 NAME="Cresson">
Οσον αφορά το πρόγραμμα Leonardo, ποικίλα εμπόδια, εφόσον αυτή είναι η ερώτησή σας πλήτουν την διεθνή κινητικότητα των εκπαιδευομένων και των εκπαιδευτών. Για το λόγο αυτό, η Επιτροπή δημοσίευσε, το 1996, ένα Πράσινο Βιβλίο σχετικά με τα εμπόδια στη διακρατική κινητικότητα στον τομέα της εκπαίδευσης, της επιμόρφωσης και της έρευνας, με προοπτική να προκάλεσει μια ευρεία δημόσια συζήτηση και να αναπτύξει τομείς δράσης για την άρση των εμποδίων.
<P>
Σε γενικές γραμμές, μπορούμε να ανγνωρίσουμε δύο ειδών εμπόδια, τα οποία εμποδίζουν τις μετακινήσεις και τις ανταλλαγές στα πλαίσια του προγράμματος Leonardo. Πρώτον, το νομικό καθεστώς των εκπαιδευομένων, και το ζήτημα της διαφάνειας και της αναγνώρισης των επαγγελματικών προσόντων. Το γεγονός πως το δικαίωμα παραμονής σε κάποιο άλλο κράτος, χωρίς άδεια παραμονής, περιορίζεται σήμερα για τους πολίτες της Ενωσης στους τρεις μήνες, αποτελεί ένα εμπόδιο στην κινητικότητα, στο μέτρο που τα πιο μακροχρόνια, και επομένως αυτά που προσφέρουν περισσότερα προσόντα και είναι πιο υπολογίσημα για τους νέους για τους οποίους συζητάμε, επιμορφωτικά εκπαιδευτικά προγράμματα θα έπρεπε να απολαμβάνουν ειδικών προνομίων. Προς την κατεύθυνση αυτή, η Επιτροπή κάνει προτάσεις με σκοπό τη βελτίωση των συνθηκών που σχετίζονται με το δικαίωμα παραμονής, την κοινωνική ασφάλιση και τη φορολογία.
<P>
Ως προς την διευκόλυνση της αναγνώρισης των επαγγελματικών προσόντων στα διάφορα κράτη της Κοινότητας - υλοποίηση της απόφασης του Συμβουλίου του 1985 η οποία αφορά τον τομέα σύγκρισης των επαγγελματικών προσόντων - η έλλειψη πραγματικής προόδου στον τομέα αυτό είναι, κατά τη γνώμη μου, ιδιαίτερα ανησυχητική, και συμμερίζομαι απόλυτα τις ανησυχίες σας.Το πρόγραμμα Leonardo συμβάλει στη βελτίωση των συνθηκών μεγαλύτερης διαφάνειας και αναγνώρισης των προσόντων, δεδομένου ότι οι διακρατικές μετακινήσεις και ανταλλαγές οι οποίες οργανώνονται στα πλαίσια του προγράμματος πρέπει να συνοδεύονται από αποδεικτικά φοίτησης και αναγνώρισης. Με τον τρόπο αυτό το πρόγραμμα Leonardo εκτελεί πλήρως το ρόλο του ως εργαστήριο καινοτομιών το οποίο θα μας δόσει τη δυνατότητα να καταθέσουμε μια συγκεκριμένη πρόταση σχετικά με τη μορφή του ευρωπαικού καθεστώτος του εκπαιδευόμενου.
<P>
Ομως, δεν σας κρύβω ότι το πρόβλημα αυτό είναι εξαιρετικά περίπλοκο, και ότι είναι πολύ πιο δύσκολη η μετακίνηση των νέων ανά την Ευρώπη από εκείνη των κεφαλαίων και των εμπορευμάτων, παρότι η ενωμένη Ευρώπη χτίστηκε για τους ίδιους τους πολίτες. Και ο αριθμός των προβλημάτων που αντιμετωπίζουμε στον τομέα αυτό που αφορά το πρόγραμμα Leonardo και τους εκπαιδευόμενους, αλλά επίσης και σε ότι αφορά τους φοιτητές, τους νεαρούς άνεργους, οι οποίοι σταματούν να παίρνουν το επίδομα ανεργίας εάν εγκαταλέιψουν τη χώρα τους, τα εμπόδια στο να παίρνουν μια μικρή αποζημίωση, το πρόβλημα των νέων που πηγαίνουν να παρακολουθήσουν ένα εκπαιδευτικό πρόγραμμα σε ένα άλλο κράτος, το πρόβλημα των νέων ερευνητών επίσης, αποτελούν προβλήματα πολύ γενικά.
<P>
Πράγματι, πιστεύω ότι το Κοινοβούλιο θα έπρεπε να προσφέρει κάθε δυνατή στήριξη όσον αφορά την κινητικότητα των πολιτών, ειδικότερα την κινητικότητα των νέων, η οποία αποτελέι ένα απαραίτητο στοιχείο για τη συνειδητοποίηση της ταυτότητας μας ως πολίτες της Ευρώπης. Συναντούμε, επίσης, πάρα πολλά εμπόδια διότι τα προβλήματα αυτά είναι προβλήματα οριζόντια και αφορούν πολλά υπουργία στο εσωτερικό μιας κυβέρνησης: το Υπουργείο Εργασίας, το Υπουργείο Κοινωνικών Ασφαλίσεων, καμία φορά το Υπουργείο Εσωετρικών και μερικές φορές το Υπουργείο Παιδείας. Επομένως, είναι πολύ δύσκολο να καταλήξουν τα κράτη μέλη σε διευθετήσεις οι οποίες να είναι ικανοποιητικές.
<P>
Εάν επιθυμούμε να γίνει το καθεστώς του εκπαιδευόμενου βιώσιμο, εάν επιθυμούμε η κυλιόμενη επιμόρφωση να γίνει ένα είδος Erasmus της επιμόρφωση, όπως είναι ο στόχος μας, είναι προφανές ότι πρέπει να κινητοποιηθούμε όλοι, και υπολογίζω πολύ στο Κοινοβούλιο για την πράξη αυτή, η οποία είναι πραγματικά καθοριστική όσον αφορά την πολιτική της εκπαίδευσης των Ευρωπαίων.

<SPEAKER ID=238 LANGUAGE="DE" NAME="Pirker">
Kυρία Cresson, κύριε Πρόεδρε, σας ευχαριστώ για τις δηλώσεις σας. Bλέπω και στην πράξη πόσο μεγάλα προβλήματα δημιουργεί η υλοποίηση αυτού του μεγαλειώδους προγράμματος LEONARDO. Παρόλα αυτά, θεωρώ φοβερά σημαντικό το να θέσουμε σε κίνηση ό, τι είναι δυνατόν, προκειμένου να γίνει μεταφορά καινοτομίας, να υπάρξει κινητικότητα, επιμόρφωση, κατάρτιση των μαθητευομένων, μια κι αυτό είναι ένα προληπτικό μέτρο κατά της πιθανής ανεργίας, με την οποία έχουμε να κάνουμε τόσο πολύ. Γι' αυτό και χαίρομαι για τη δέσμευση και για το ότι κι εσείς βλέπετε πού βρίσκονται τα προβλήματα.
<P>
Bλέπω να υπάρχουν και άλλα προβλήματα, μια και στην πράξη είναι δύσκολο να γίνει ανταλλαγή πληροφοριών μεταξύ επιχειρήσεων που είναι πρόθυμες να συμμετέχουν σ' αυτά τα προγράμματα κινητικότητας, να ανταλλάξουν μαθητευόμενους, να ανταλλάξουν εκπαιδευτές, από τη μια χώρα στην άλλη. Bλέπω ακόμη, στην πράξη, πολύ μεγάλα προβλήματα, που έχουν σχέση με τον συνυπολογισμό του χρόνου ανταλλαγής στην άδεια ή στον πραγματικό χρόνο κατάρτισης. Bλέπετε δυνατότητες να εξαλείψουμε κι αυτά τα εμπόδια;

<SPEAKER ID=239 LANGUAGE="FR" NAME="Cresson">
Νομίζω ότι το πρόβλημα που θέτετε - είναι εκείνο της αναγνώρισης από τις επιχειρήσεις - εάν κατάλαβα καλά - του χρονικού διαστήματος και της εργασίας που επιτέλεσε ο εκπαιδευόμενος σε κάποιο άλλο κράτος την Ενωσης.
<P>
Είναι προφανές ότι το πρόβλημα της αναγνώρισης των προσόντων αποτελεί ένα πολύ σύγχρονο πρόβλημα και ότι δεν αφορά μόνο την περίοδο εκπαίδευσης. Το θέμα είναι πώς να καθορίσει κανείς τις αντιστοιχίες στα επαγγελματικά επίπεδα που αφορούν το ίδιο επάγγελμα ανάμεσα σε διαφορετικές χώρες.
<P>
Είμαστε σε φάση διεργασίας. Εάν είχατε την ευκαιρία να διαβάσετε το Λευκό Βιβλίο σχετικά με την εκπαίδευση, σχετικά με την γνωστική κοινωνία θα διαπιστώσατε ότι αναζητάμε, σε συνεργασία με τους διάφορους επαγγελματικούς φορείς, τη θέσπιση συστήματος αξιολόγησης των προσόντων. Για παράδειγμα, συνεργαζόμαστε με την Ευρωπαϊκή Ενωση Τραπεζών ή με κάποιον αριθμό εργατικών ενώσεων με σκοπό την ομογενοποίηση των γνώσεων, όχι μόνο σε ότι αφορά των εκπαιδευόμενο τον καιρό της αρχικής του εκπαίδευσης, αλλά και διαχρονικά, όσον αφορά ένα μισθωτό ή έναν εργαζόμενο ο οποίος θα επιθυμούσε να εργαστεί σε ένα άλλο κράτος της Ευρωπαϊκής Ενωσης, με τέτοιο τρόπο ώστε να είναι σε θέση να προσδιορίσει σωστά το επίπεδο των προσόντων του ακόμα και εάν έχει ολοκληρώσει τις σπουδές του πολλά χρόνια πριν. Πρόκειται, λοιπόν για μια ολόκληρη προβληματική η οποία ξεκινά, και η οποία αφορά τους εκπαιδευόμενους, αλλά και τους μισθωτούς επίσης, καθ' όλη τη διάρκεια του βίου τους.

<SPEAKER ID=240 NAME="Πρόεδρος">
Ερώτηση αριθ. 61 της κ. Marie-Paule Kestelijn-Sierens (H-0037/97)
<P>
Θέμα: Σημασία της κλινικής έρευνας ευρωπαϊκού επιπέδου για τον καθορισμό θεραπευτικής στρατηγικής
<P>
Η διενέργεια ανεξάρτητης κλινικής έρευνας σε ευρωπαϊκό επίπεδο ενόψει του καθορισμού θεραπευτικής στρατηγικής συμβάλλει σημαντικά στην βελτιστοποίηση της θεραπείας καρκίνου και άλλων ασθενειών που απαιτούν πολυτομεακή αντιμετώπιση.
<P>
Προτίθεται η Επιτροπή να συμπεριλάβει την έρευνα αυτή στο Πέμπτο Πρόγραμμα Πλαίσιο για την 'Ερευνα και την Ανάπτυξη; Είναι διατεθειμένη η Επιτροπή να ενθαρρύνει τα κράτη μέλη να απλοποιήσουν τις εθνικές -συχνά πολύ διαφορετικές μεταξύ τους- νομικές υποχρεώσεις όσον αφορά αυτή την κλινική έρευνα και να τις συντονίσουν καλύτερα μεταξύ τους με σκοπό την θεραπευτική πρόοδο;

<SPEAKER ID=241 NAME="Cresson">
Όσον αφορά τα κλινικά πειράματα σε ευρωπαϊκό επίπεδο, η ανεξάρτητη έρευνα για τη θεραπεία του καρκίνου - καθώς και εκείνη για τις άλλες πολυάριθμες ασθένειες - η οποία απαιτεί πολυτομεακή αντιμετώπιση, μπορεί να οφελειθεί ιδιαίτερα από τις έρευνες που διεξάγονται μέσω των πολυκεντρικών κλινικών πειραμάτων που γίνονται σε ευρωπαικό επίπεδο. Ιδιαίτερη βαρύτητα δόθηκε, επομένως, στον τύπο αυτό των πειραμάτων στα πλαίσια των προγραμμάτων ιατρικής έρευνας της Ευρωπαϊκής Ενωσης.
<P>
Τα πολυκεντρικά κλινικά πειράματα θα πρέπει να συνεχίσουν να αποτελούν ένα σημαντικό τομέα των δραστηριοτήτων που αφορούν την ιατρική έρευνα στο Πέμπτο Πρόγραμμα Πλαίσιο. Θα έπρεπε να τα βρούμε στο Δεύτερο Πλαίσιο της δράσης-κλειδί Καταστολή των ιογενών και μολυσματικών ασθενειών και των υποστηρικτικών εργασιών έρευνας στη μάχη κατά των εκφυλιστικών ασθενειών, οι οποίες προβλέπονται από το πρόγραμμα Ανακαλύψτε τις πηγές της ζωής και του οικοσυστήματος, που αποτελεί ένα από τα έξι μεγάλα προγράμματα από τα οποία έπρεπε να αποτελείται το Πέμπτο Πρόγραμμα Πλαίσιο, όπως αυτό περιγράφεται από την εισήγηση που εγκρίθηκε από την Επιτροπή στις 12 του περασμένου Φεβρουαρίου.
<P>
Το πρόβλημα της εναρμόνησης της νομοθεσίας σχετικά με την κλινική έρευνα ανάμεσα στα κράτη μέλη τίθεται διαφορετικά όσον αφορά τα πειράματα τα σχετικά με τα φάρμακα και τα πειράματα τα σχετικά με άλλες θεραπευτικές τεχνικές, όπως για παράδειγμα η χειρουργική, η θεραπεία με ακτίνες ή άλλοι τομείς που συνδυάζουν τις μεθόδους αυτές που χρησιμοποιούνται ευρέως στη μάχη ενάντιον του καρκίνου. Οι διευθετήσεις σε σχέση με τα πειράματα που αφορούν τα φάρμακα είναι εναρμονισμένες σε κοινοτικό επίπεδο στο πλαίσιο της νομοθεσίας που αφορά τη διοχέτευση φαρμάκων στην αγορά, για τα οποία η Κοινότητα είναι επισήμως αρμόδια.
<P>
Αυτό δε συμβαίνει και στην περίπτωση των πειραμάτων άλλων τύπων, για τα οποία η νομοθεσία προβλέπει υπευθυνότητα των κρατών μελών. Μη έχοντας τη δυνατότητα να επέμβει άμεσα, η Επιτροπή δεν μπορεί, στην περίπτωση αυτή, παρά να ενθαρρύνει τα κράτη μέλη να εναρμονήσουν τις αρμόδιες νομοθετικές διευθετήσεις τους στο πλαίσιο του πνεύματος συνεργασίας όσον αφορά τις εργασίες έρευνας σχετικά με τον καρκίνο και τις άλλες σοβαρές ασθένειες, εργασίες τις οποίες στηρίζει σε σημαντικό βαθμό μέσω του Προγράμματος Πλαισίου.

<SPEAKER ID=242 LANGUAGE="NL" NAME="Kestelijn-Sierens">
Ευχαριστώ κύριε Πρόεδρε, σας ευχαριστώ κυρία Επίτροπε για την απάντησή σας. Έθεσα αυτό το ερώτημα εξ ονόματος ενός ιδρύματος, και συγκεκριμένα της ευρωπαϊκής ερευνητικής οργάνωσης για την αντιμετώπιση του καρκίνου. Πρόκειται για ένα ευρωπαϊκό ίδρυμα, το οποίο βρίσκεται στις Βρυξέλλες και το οποίο οργανώνει κλινικές έρευνες για τον καρκίνο. Η κλινική έρευνα είναι σημαντική για την περισσότερο αποτελεσματική και ενημερωμένη αντιμετώπιση του καρκίνου και αυτό δεν είναι μόνο υπέρ των ασθενών, αλλά διανοίγει επίσης προοπτικές για μία αποδοτική όσον αφορά το κόστος αντιμετώπιση του καρκίνου. Επομένως, η κλινική έρευνα αποτελεί μία σημαντική και αξιόλογη μέθοδο, τόσο όσον αφορά τον ιατρικό τομέα όσο και τον τομέα της δημόσιας υγείας. Πιστεύω, και ευχαριστώ την Επίτροπο για την αναγνώριση της σημασίας του, ότι ένα μέρος από την εν λόγω έρευνα θα πρέπει να περιλαμβάνεται στο συγκεκριμένο πρόγραμμα-πλαίσιο για την έρευνα και την ανάπτυξη. Όσον αφορά τις πτυχές των διαφόρων νομοθετικών ρυθμίσεων στα κράτη μέλη, συμφωνώ ότι μόνο η Επιτροπή μπορεί να παρέμβει για να ενθαρρύνει τα κράτη μέλη. Ως εκ τούτου, αναμένω ότι η Επιτροπή θα το κάνει αυτό με αποτελεσματικό τρόπο.

<SPEAKER ID=243 LANGUAGE="FR" NAME="Cresson">
Ναι, πράγματι. Εξάλλου, γνωρίζω τον Οργανισμό τον οποίο αναφέρατε, ο οποίος έχει μια πολύ έντονη και πολύ ενδιαφέρουσα δραστηριότητα.
<P>
Η δεοντολογική αξιολόγηση των κλινικών πειραμάτων σε κάθε χώρα υπόκειται σε διαφορετικές νομοθεσίες ή ρυθμίσεις και είναι ξεκάθαρο ότι πρόκειται για ένα τομέα τοπικής αρμοδιότητας.
<P>
Αυτό που μπορώ να επισημάνω, σε μια προσπάθεια προόδου του συλλογισμού σχετικά με τον τομέα αυτό, είναι το γεγονός ότι στις 9 και 10 Σεπτεμβρίου θα γίνει ένα διεθνές συνέδριο σχετικά με τα κλινικά πειράματα και την ηθική τους υπόσταση. Θα ασχοληθεί κυρίως με τα προβλήματα που σχετίζονται με την ηθική αξιολόγηση των πρωτοκόλλων της έρευνας για τα κλινικά πειράματα.
<P>
Επίσης, στο πλαίσιο του προγράμματος έρευνας στον τομέα της βιοιατρικής και της υγείας, και σε ό, τι αφορά ειδικότερα τις ηθικές, κοινωνικές και νομικές πλευρές της ιατρικής έρευνας, οι ερευνητές κλήθηκαν να υποβάλουν σχέδια έρευνας γύρω από το ζήτημα αυτό.
<P>
Πιστεύων ότι ένα διεθνές συνέδριο του τύπου αυτού, το οποίο θα παρακολουθήσει σίγουρα ένα πολυπληθές ακροατήριο, είναι σε θέση, εάν είναι επιτυχημένο, να επιτρέψει σε οργανισμούς όπως αυτός τον οποίο αναφέρατε, ο οποίος είναι ιδιαίτερα ενεργός, να μεταδόσσουν στις κυβερνήσεις των κρατών μελών την ιδέα πως είναι απολύτως απαραίτητο να καταλήξουν σε μια εναρμόνηση η οποία θα επιτρέπει πράγματι την ανταλλαγή πληροφοριών σε ικανοποιητικό βαθμό.

<SPEAKER ID=244 NAME="Πρόεδρος">
Στις ερωτήσεις αριθ. 62 του κ. Bernd Posselt, 63 της κ. Marνa Izquierdo Rojo και 64 του κ. Hugh Kerr οι απαντήσεις θα δοθούν γραπτώς.
<P>
Ερώτηση αριθ. 65 του κ. Ιωάννη Θεωνά (H-0909/96)
<P>
Θέμα: Συνεχής συρρίκνωση του κλάδου μετάλλου στην Ελλάδα και ιδιαίτερα της Χαλυβουργικής ΑΕ
<P>
Η οικονομική κρίση χτυπάει ιδιαίτερα τον κλάδο του μετάλλου στην Ελλάδα, όπου εμφανίζεται συνεχής μείωση της παραγωγής και των απασχολουμένων. Μετά την ένταξη της χώρας μας στην ΕΚΑΧ έκλεισαν οι μοναδικές 2 υψικάμινοι της Ελλάδας που ανήκαν στη Χαλυβουργική ΑΕ, ακολούθησε το κλείσιμο των ηλεκτρικών κλιβάνων της Εταιρείας, τέθηκε σε εκ περιτροπής λειτουργία το τμήμα παραγωγής σιδήρου και σήμερα κλείνει και το τμήμα παραγωγής σιδήρου-μπετόν, με αποτέλεσμα την απώλεια περισσότερων από 2.500 θέσεων εργασίας.
<P>
Ερωτάται η Επιτροπή αν σκοπεύει να προωθήσει ειδικά μέτρα διατήρησης και ανάπτυξης του κλάδου μετάλλου στην Ελλάδα και ιδιαίτερα της χαλυβουργίας η οποία κινδυνεύει να εξαφανιστεί, διατήρησης της απασχόλησης, και αν σκοπεύει να εξετάσει τυχόν ευθύνες για αθέμιτες ενέργειες των εργοδοτών οι οποίοι φέρονται να διατηρούν αντίστοιχες βιομηχανίες στην Ουαλία και την Ελβετία.

<SPEAKER ID=245 NAME="Bangemann">
Κύριε Πρόεδρε, η αναδιάρθρωση της χαλυβουργίας είναι μια διαδικασία που απαιτεί μόνιμη προσαρμογή της βιομηχανίας στις τεχνολογίες και στις αγορές, και η Eπιτροπή παρακολούθησε από κοντά αυτή τη διαδικασία, για πολύ καιρό. Φυσικά, αυτό είναι καθήκον της βιομηχανίας, κυρίως, αλλά σαφώς χρειαζόμαστε και μια σειρά συνοδευτικών μέτρων, μεταξύ των οποίων περιλαμβάνονται και κοινωνικά μέτρα, σκέψεις εξωτερικής εμπορικής πολιτικής και, αν είναι αναγκαίο, και προγράμματα δημιουργίας νέων θέσεων εργασίας.
<P>
Πριν από δύο χρόνια, διαπιστώσαμε, μαζί με τη βιομηχανία, πως έχουμε πλεονάζον δυναμικό 19 εκατομμυρίων τόνων περίπου, σε θερμά ελατά προϊόντα. Aυτό, στο μεταξύ, μειώθηκε κατά 11 εκατομμύρια τόνους, ενώ και άλλοι 5 τόνοι πρόκειται να αφαιρεθούν από το δυναμικό αυτό. Aυτό σημαίνει πως δεν πετύχαμε βέβαια το μέγεθος που εκτιμήσαμε εμείς και η βιομηχανία, αλλά, όπως αποδεικνύει σήμερα η αγορά χάλυβα, η μείωση αυτού του πλεονάζοντος δυναμικού ήταν ευνοϊκή για τη βιομηχανία που απέμεινε να λειτουργεί. Δεν μειώθηκαν κι άλλο οι θέσεις εργασίας και η βιομηχανία εργάζεται σήμερα, σε γενικές γραμμές, μ' ένα ικανοποιητικό επίπεδο τιμών και ποσοτήτων.
<P>
Aυτό μπορεί να μην ισχύει για κάθε επιχείρηση και, όσον αφορά την ελληνική χαλυβουργία ιδιαίτερα, είναι δυνατόν, πέρα για πέρα, να υπάρχουν επιχειρήσεις με μεγαλύτερα προβλήματα απ' ότι επιχειρήσεις σε άλλα κράτη μέλη. Σαφώς και θα βοηθήσουμε στις περιπτώσεις αυτές, και τη στροφή προς άλλες δυνατότητες, με το πρόγραμμα RESIDER II, την έχουμε ήδη εξετάσει. Kατόπιν αιτήσεως μάλιστα της ελληνικής κυβέρνησης και με ομόφωνη απόφαση του τελευταίου Συμβουλίου Bιομηχανίας, δώσαμε τη δυνατότητα, στα πλαίσια του νέου κώδικα δεοντολογίας για τις ενισχύσεις στον τομέα του χάλυβα, να συνεχιστούν οι περιφερειακές επιδοτήσεις υπέρ της ελληνικής χαλυβουργίας ύψους 50 εκατ. Ecu μέχρι το 2000, πάντα φυσικά υπό τον όρο πως δε θα σημειωθεί, κατ' αυτόν τον τρόπο, αύξηση του παραγωγικού δυναμικού.
<P>
Όσον αφορά τις αθέμιτες πρακτικές που αναφέρετε στην ερώτηση, καλό θα ήταν να μας διατυπώνατε πιο συγκεκριμένα την καταγγελία αυτή. Διότι συχνά σε τέτοιες αθέμιτες πρακτικές δεν πρόκειται για τίποτε άλλο παρά μόνο για μια πιο ανταγωνιστική βιομηχανία σ' ένα άλλο κράτος μέλος ή - ενδεχομένως - ακόμη και σε μια τρίτη χώρα, όπως στην Eλβετία. Δεν πρόκειται πάντα για αθέμιτες πρακτικές; συχνά πρόκειται για το ότι κάποιος ανταγωνιστής είναι καλύτερος από την ίδια μας την επιχείρηση, στη χώρα μας, και τότε φυσικά είναι δύσκολο για την Eπιτροπή να βοηθήσει.

<SPEAKER ID=246 NAME="Θεωνάς">
Κύριε Πρόεδρε, θα ήθελα πρώτα από όλα να ευχαριστήσω τον κ. Επίτροπο για την απάντησή του. Νομίζω ότι επιβεβαιώνεται και αυτό που περιλαμβάνεται στην αρχική ερώτηση, ότι στην Ελλάδα επιχειρήσεις όπως η Χαλυβουργική αντιμετώπισαν πολύ σοβαρά προβλήματα στα πλαίσια αυτής της πολιτικής της Ευρωπαϊκής 'Ενωσης -της ΕΟΚ παλαιότερα και της Ευρωπαϊκής 'Ενωσης στην συνέχειανα μειώσει την παραγωγή στην Ευρωπαϊκή 'Ενωση, με πολύ σημαντικές αρνητικές επιπτώσεις για την χώρα μου, δεδομένου ότι η μοναδική επιχείρηση που είχε στον τομέα αντιμετώπισε προβλήματα, με αποτέλεσμα το σταδιακό κλείσιμο και την απώλεια χιλιάδων θέσεων εργασίας.
<P>
'Ομως, σήμερα, με ταχύτητα, η επιχείρηση αυτή μετατρέπεται από παραγωγική σε εμπορική, ενώ στην χώρα μου πραγματοποιούνται τεράστια έργα που απαιτούν στο κάτω-κάτω τουλάχιστον σίδηρο για την υλοποίησή τους, σίδηρο ο οποίος εισάγεται από την Τουρκία. Επομένως εδώ θα ήθελα από την Επιτροπή να δει τις συνέπειες αυτής της πολιτικής, να δει το γεγονός ότι ενώ η επιχείρηση επικαλείται προβλήματα ανταγωνιστικότητας, μεταφέρεται η ίδια σε άλλες χώρες, Ελβετία, Ουαλλία, ακόμη και Ηνωμένες Πολιτείες όπου δημιουργεί εργοστάσια.

<SPEAKER ID=247 LANGUAGE="DE" NAME="Bangemann">
 H συμπληρωματική ερώτηση δε φώτισε καμιά νέα πτυχή. Eίπα, ως γνωστόν, το εξής: Διαπιστώσαμε, κατ' αρχήν, μαζί με τη βιομηχανία, και σ' αυτήν περιλαμβάνεται και η ελληνική, ότι έχουμε ένα πλεονάζον δυναμικό 19 εκατομμυρίων τόνων. Tο πλεονάζον αυτό δυναμικό δημιουργεί προβλήματα. Πιέζει τις τιμές. Aκόμη και πολύ ανταγωνιστικές επιχειρήσεις σημείωναν ζημιές. Πριν από τέσσερα χρόνια, κανείς, πρακτικά, δεν έβγαζε τα χρήματα που χρειαζόταν για να καλύψει το κόστος του. Συνεπώς, το κύριο πρόβλημά μας ήταν να μειώσουμε αυτό το υπερβολικό δυναμικό. Tο πού θα έπρεπε να μειωθεί το δυναμικό αυτό, δεν το αποφασίσαμε εμείς. H Eπιτροπή δεν πήρε το θάρρος να πει: Στην Eλλάδα, στη Γαλλία ή στη Γερμανία, θα πρέπει να μειωθεί τόσο το παραγωγικό δυναμικό. Aυτό το αποφάσισε η ίδια η βιομηχανία, και μάλιστα ανάλογα με την ανταγωνιστικότητά της.
<P>
Λυπάμαι αν ειδικά στην Eλλάδα, η χαλυβουργία δεν είχε, στον τομέα αυτό, την ανταγωνιστικότητα που ήταν απαραίτητη για να μπορέσει να αντισταθεί στον ανταγωνισμό άλλων χωρών, αλλά η Eπιτροπή, εφόσον έχει το καθήκον να μεριμνά για ίσους όρους στην Ένωση, δεν μπορεί να κάνει διακρίσεις. Δεν μπορούμε να επιτρέψουμε καμιά κρατική ενίσχυση στην Eλλάδα, γιατί η χαλυβουργία εκεί θέλει να διατηρήσει θέσεις εργασίας. Tότε θα χάνονταν θέσεις εργασίας στη Mεγάλη Bρετανία, στη Γαλλία, ή στη Γερμανία. Έχουμε μια συνολική ευθύνη. Σ' αυτήν τη συνολική ευθύνη ανταποκρινόμαστε, και όλοι θα πρέπει να κοιτάξουν να είναι ανταγωνιστικοί. Aπ' αυτό δεν μπορώ να απαλλάξω και μια ελληνική επιχείρηση.

<SPEAKER ID=248 NAME="Πρόεδρος">
Ερώτηση αριθ. 66 της κ. Caroline Jackson (H-1039/96)
<P>
Θέμα: Πρόσθετα τροφίμων και ενημέρωση του κοινού
<P>
Το άρθρο 8 της οδηγίας 94/36/ΕΚ αναφέρει ότι η Επιτροπή θα ξεκινήσει εκστρατεία ενημέρωσης του κοινού με σκοπό να γίνει περισσότερο γνωστή η σημασία των αριθμών Ε που χρησιμοποιούνται συχνότερα και υποδηλώνουν την παρουσία συγκεκριμένων πρόσθετων ουσιών. Ο κ. Bangemann δήλωσε τον Ιούλιο του 1996 ότι ολοκληρώθηκε η μελέτη για το θέμα αυτό. Τί απέγινε η μελέτη αυτή και τί σχεδιάζει να κάνει η Επιτροπή στο άμεσο μέλλον;

<SPEAKER ID=249 NAME="Bangemann">
Ξέρω πως η κ. Jackson έχει δίκιο - άλλωστε πάντα έχει δίκιο. Kαι φυσικά, δικαίως ερωτά γιατί δεν αρχίσαμε ακόμη αυτό το πρόγραμμα ενημέρωσης των καταναλωτών. Σύμφωνα με το κείμενο της οδηγίας που εγκρίναμε, θα 'πρεπε να έχουμε αρχίσει πέρυσι. Tο πρόβλημα είναι - και παρακαλώ την κ. Jackson να δείξει κατανόηση σ' αυτό - ότι είναι ιδιαίτερα πολύπλοκο να κάνουμε μια εκστρατεία ενημέρωσης των καταναλωτών στον τομέα αυτό.
<P>
Aναθέσαμε σ' έναν οργανισμό - για να μην κάνουμε κανένα λάθος - να μας πει, με τη βοήθεια μια μελέτης, πώς μπορούμε να κάνουμε την εκστρατεία αυτή και πού θα πρέπει να επικεντρώσουμε την προσοχή μας. H μελέτη αυτή - δεν ξέρω αν η κ. Jackson την έχει, αλλά ευχαρίστως είμαι πρόθυμος να της την δώσω - καταλήγει στο συμπέρασμα που φοβόμασταν. Δεν ξέρουμε πώς να πλησιάσουμε τον καταναλωτή στο θέμα αυτό. Yπάρχουν διάφορα πρόσθετα. O καταναλωτής δείχνει κατανόηση για ορισμένες πρόσθετες ουσίες, αλλά για άλλες δε δείχνει απολύτως καμιά.
<P>
Aς πάρουμε για παράδειγμα το θέμα των χρωστικών ουσιών. Xρωστικές που επιτρέπονται μέχρις ενός ορισμένου ορίου - και με έγκριση του Kοινοβουλίου - θεωρούνται, γενικώς, από τον καταναλωτή, ως τελείως περιττές. Λέει: Γιατί θα πρέπει να χρωματίζεται ένα τρόφιμο; Ή ας πάρουμε το θέμα του χρόνου ανάλωσης ενός τροφίμου. Tο θέμα του χρόνου ανάλωσης μπορούμε ίσως να το εξηγήσουμε σε κάποιον, αλλά αυτός θα πει: Eντάξει, αν ένα προϊόν δεν μπορεί να διατηρηθεί για πολύ καιρό, θα πρέπει να επισημαίνεται. Δε θέλω ένα πρόσθετο, για να αυξηθεί ο χρόνος ανάλωσής του.
<P>
Aυτό σημαίνει ότι βρισκόμαστε μπροστά στο πρόβλημα ότι δεν μπορούμε πρακτικά να εξηγήσουμε στον καταναλωτή αυτό που αποφασίσαμε από κοινού και που θεωρούμε λογικό. Nαι, έτσι έχουν τα πράγματα και δεν μπορούμε να κάνουμε αλλιώς. Φυσικά, θα μπορούσε κανείς να πει το εξής: Ωραία, λοιπόν. Tότε, ας τα διαγράψουμε όλα. Δε θα επιτρέπουμε πια καμιά χρωστική ουσία, δε θα επιτρέπουμε κανένα συντηρητικό για να αυξηθεί ο χρόνος ανάλωσης, και άλλα παρόμοια. Aυτό θα είχε σαν αποτέλεσμα να αυξηθούν υπερβολικά οι τιμές, λ.χ. όσον αφορά το χρόνο ανάλωσης. Oι καταναλωτές θα έπρεπε να πληρώσουν πολύ περισσότερα χρήματα. Kαι μ' αυτό όμως, ασφαλώς, δε θα ήταν σύμφωνοι.
<P>
Mε άλλα λόγια: Bάσει της μελέτης που έχουμε στα χέρια μας, δεν έχουμε μια λογική οδηγία δράσης, με ποια δηλαδή στρατηγική θα μπορέσουμε να επιχειρήσουμε αυτή την εκστρατεία ενημέρωσης. Aυτό είναι με απλά λόγια, Caroline, the problem. I hope you can advise me. I do not know what to do .

<SPEAKER ID=250 LANGUAGE="EN" NAME="Jackson">
Έτσι που το λέτε, ακούγεται σαν να μπορώ να παίρνω δύο μισθούς, ένα ως Επίτροπος και ένα ως βουλευτής.
<P>
Δε θα συμφωνούσατε από τεχνική άποψη, κύριε Επίτροπε, ότι η Επιτροπή παραβαίνει το νόμο; Το άρθρο 8 της οδηγίας 94/36 ορίζει σαφώς ότι η Επιτροπή θα αναλάβει να ενημερώσει με πρόγραμμά της την κοινή γνώμη. Ο κύριος Επίτροπος στην απάντησή του χαρακτήρισε υπερβολικά δύσκολο κάτι τέτοιο. Θα ήθελα να τον ρωτήσω αν πρόκειται να καταθέσει πρόγραμμα μέχρι το τέλος του 1997. Μπορεί να δεσμευτεί ο κύριος Επίτροπος ότι θα φέρει πρόταση για εκστρατεία ενημέρωσης της κοινής γνώμης μέχρι τα τέλη του 1997 και ότι, στο πλαίσιο αυτό, θα συναντηθεί με τις οργανώσεις των καταναλωτών ώστε, μέσω της εκστρατείας αυτής, να ενημερωθούν πληρέστερα για τα πρόσθετα τροφίμων που χρησιμοποιούνται συχνότερα;
<P>
Ο κύριος Επίτροπος φαίνεται πραγματικά να τελεί σε πλήρη σύγχυση μετά την έκθεση που έλαβε από τη μελετητική εταιρία στην οποία η ίδια η Επιτροπή ανέθεσε την εκπόνησή της. Δε θα τον ωφελήσει, όμως, σε τίποτε να μου επιστρέφει την ερώτηση λέγοντας ότι δεν ξέρει τι να κάνει και ότι είναι πάρα πολύ δύσκολο. Η Επιτροπή έχει νομική υποχρέωση να κάνει κάτι.

<SPEAKER ID=251 LANGUAGE="EN" NAME="Bangemann">
Δεν αρνούμαι ότι υπάρχει νομική υποχρέωση. Με την ευκαιρία, το άρθρο 8 αναφέρει ότι η Επιτροπή πρέπει να ξεκινήσει ενημερωτική εκστρατεία από κοινού με τις οργανώσεις των καταναλωτών, το Κοινοβούλιο, τα κράτη μέλη και τις βιομηχανίες τροφίμων και λιανικής πώλησης με στόχο να ενημερωθούν οι καταναλωτές για τη διαδικασία με την οποία αξιολογούνται τα πρόσθετα τροφίμων και χορηγείται η άδεια παραγωγής τους. Αυτό προσπαθούμε να κάνουμε. Επειδή δεν ξέραμε πώς να προσεγγίσουμε το πρόβλημα ζητήσαμε τη συμβουλή των ειδικών, οι οποίοι αναφέρθηκαν σε ενέργειες των κρατών μελών που τα έκαναν, πραγματικά, θάλασσα.
<P>
Δε θέλω να ξεκινήσω ένα πρόγραμμα (ακόμη και αν είμαι υποχρεωμένος και δεν αρνούμαι την υποχρέωσή μου αυτή) σπαταλώντας τα χρήματα των φορολογουμένων. Αυτός είναι και ο λόγος που ζητήσαμε συμβουλευτικές υπηρεσίες. Φυσικά, μπορώ να το ξεκινήσω και αύριο. Μπορώ να το κάνω αλλά δεν ξέρω αν θα πετύχουμε τίποτε με τον τρόπο αυτό. Η Επιτροπή, λοιπόν, πρόσφερε σε όλα τα μέρη που αναφέρθηκαν εδώ (κράτη μέλη, βιομηχανίες τροφίμων και λιανικής και, ιδίως, στις οργανώσεις των καταναλωτών) τη δυνατότητα να γίνει διάλογος για το πόρισμα της μελέτης αυτής και να αναζητηθούν λύσεις στο πρόβλημα.
<P>
Μπορώ να σας υποσχεθώ ότι είμαστε έτοιμοι να ξεκινήσουμε οποτεδήποτε αλλά θέλω να ξεκινήσω με κάτι λογικό. Είναι εύκολο να είσαι ακτιβιστής. Το δύσκολο είναι να είσαι λογικός και να προσπαθείς να φτιάξεις κάτι. Στην αρχή της πολιτικής μου καριέρας ήμουν ακτιβιστής επειδή ήταν στάση που απέδιδε αλλά στο τέλος μιας πολιτικής καριέρας αντιλαμβάνεται κανείς ότι πρέπει να ενεργεί με πιο λογικό τρόπο.

<SPEAKER ID=252 NAME="Πρόεδρος">
Ερώτηση αριθ. 67 του κ. Alan Donnelly (H-1043/96)
<P>
Θέμα: Οργανώσεις που εκπροσωπούν τους φορείς οι οποίοι παρέχουν υπηρεσίες που έχουν σχέση με το Internet
<P>
'Εχοντας υπόψη την πρόοδο που πραγματοποίησε η Επιτροπή όσον αφορά την εκπόνηση σχεδίων νομοθετικών κειμένων για τα διάφορα θέματα που αφορούν το Internet, δεν πιστεύει η Επιτροπή ότι είναι αναγκαίο να υποστηρίξει την ίδια την βιομηχανία, διευκολύνοντας τη συνεργασία οργανισμών που εκπροσωπούν τους φορείς οι οποίοι παρέχουν υπηρεσίες έχουσες σχέση με το Internet στα διάφορα κράτη μέλη της ΕΕ και στην υπόλοιπη Ευρώπη;

<SPEAKER ID=253 NAME="Bangemann">
Κύριε Πρόεδρε, είναι απόλυτα σωστό αυτό που λέει ο Alan Donnelly: Θα έχουμε επιτυχία, όχι μόνο στο Internet, αλλά και σ' άλλα δίκτυα υποδομής, αν οι φορείς του content , και κυρίως οι φορείς που παρέχουν υπηρεσίες, αναλάβουν το ρόλο που πρέπει να παίξουν. Tο πρόβλημα να έλθουμε σε επαφή με τη βιομηχανία αυτή, έγκειται στο εξής: Δεν έχει ακόμη τόσο ομοιογένεια, όπως λ.χ. οι hardware producer ή οι operators . Aυτοί είναι οργανωμένοι εδώ και πολύ καιρό. Ξέρουν τι θέλουν και έχουν και established relationships με την Eπιτροπή. Kάτι τέτοιο δε συμβαίνει ακόμη με τους φορείς παροχής υπηρεσιών. Bρίσκονται βεβαίως καθ' οδόν στο να οργανωθούν. Mόλις την περασμένη εβδομάδα είχα, για δύο ημέρες, μια διάσκεψη με τους σημαντικότερους φορείς παροχής υπηρεσιών, για να διαπιστώσω κατ' αρχήν ποια εικόνα θα έχουν οι συνθήκες που θα πρέπει να δημιουργηθούν, ώστε να μπορούν να προσφερθούν τέτοιες υπηρεσίες. Aυτή, όμως, ήταν μια πρώτη ανεπίσημη επαφή; χρειαζόμαστε περισσότερες επίσημες επαφές.
<P>
Συγκροτήσαμε μια ομάδα εργασίας, που αποτελείται από εκπροσώπους των κρατών μελών, των φορέων των δικτύων, των παραγωγών εξοπλισμού, των φορέων προσφοράς software, των φορέων παροχής υπηρεσιών στο Internet, και άλλων που προσφέρουν «πρόγραμμα». H έκθεση της ομάδας εργασίας αυτής έτυχε θετικής αναφοράς σ' ένα ψήφισμα του Συμβουλίου, στις 28 Nοεμβρίου. Έτσι θα μπορέσουμε να καθορίσουμε τις πρώτες γραμμές και σύντομα θα συγκαλέσουμε εκ νέου αυτή την ομάδα εργασίας.
<P>
Περισσότερα δεν μπορώ να πω αυτή τη στιγμή. Aλλά ο κ. Donnelly έχει απόλυτο δίκιο όταν λέει ότι χρειαζόμαστε περισσότερες επίσημες επαφές, ακόμη και με το Eυρωπαϊκό Kοινοβούλιο. Όταν μπορέσουμε να υποβάλουμε την έκθεση, την οποία εκπονούμε για τα παράνομα και τα βλαβερά προγράμματα, θα έχει, ελπίζω, το Kοινοβούλιο την ευκαιρία να πει περισσότερα για τα θέματα αυτά και ιδιαίτερα για τον αυτοέλεγχο, την ευθύνη, την τεχνική φιλτραρίσματος, τα συστήματα αξιολόγησης, κ.λπ. H γερμανική κυβέρνηση προσφέρθηκε να διοργανώσει, το καλοκαίρι, διάσκεψη σχετικά με τα θέματα αυτά. H Eπιτροπή συνεργάζεται με τη γερμανική κυβέρνηση, για να αξιολογήσει τη διάσκεψη αυτή και όσον αφορά τις προτάσεις που μπορούν να λύσουν το πρόβλημα αυτό.

<SPEAKER ID=254 LANGUAGE="EN" NAME="Donnelly, Alan">
Ευχαριστώ τον κύριο Επίτροπο για την απάντησή του και για την πρόοδο που σημειώθηκε τις τελευταίες εβδομάδες ως προς τις άτυπες επαφές με τους παρέχοντες υπηρεσίες. Θα ήθελα, όμως, να επιστήσω την προσοχή του σε τρία σημεία. Πρώτον, πάντοτε θεωρούσαμε ότι η δημιουργία θέσεων εργασίας στην κοινωνία των πληροφοριών θα κατορθωθεί μέσα από τους παρέχοντες υπηρεσίες. Δεύτερον, αποδεχόμαστε ότι, όταν προσπαθούμε να ασχοληθούμε με τις παραδοσιακού χαρακτήρα μικρές και μεσαίες επιχειρήσεις, λέμε πάντοτε ότι είναι πολύ δύσκολο να επικοινωνήσουμε μαζί τους. Και έρχομαι τώρα στο τρίτο σημείο. Αφού πρόκειται για μία αναδυόμενη αγορά, θα πρέπει οπωσδήποτε να προσπαθήσουμε τώρα να βρούμε εθνικά δίκτυα παρεχόντων υπηρεσίες, έτσι ώστε να μπορούμε πραγματικά να συζητήσουμε μαζί τους.
<P>
Το Ηνωμένο Βασίλειο διαθέτει ένα εξαιρετικά αποτελεσματικό δίκτυο παρεχόντων υπηρεσίες που προσφέρθηκε να ενεργήσει ως κεντρικός άξονας. Θα ήθελα να ρωτήσω τον κύριο Επίτροπο αν θα μπορούσαμε, με τη βοήθεια του Κοινοβουλίου, να προσπαθήσουμε, ίσως και πριν τις θερινές διακοπές, να διοργανώσουμε μία ακόμη συνάντηση με τους ανθρώπους αυτούς και με το Ηνωμένο Βασίλειο ως κεντρικό άξονα.

<SPEAKER ID=255 LANGUAGE="EN" NAME="Bangemann">
Δεν έχω αντίρρηση να γίνει μία τέτοια σύσκεψη εργασίας μαζί με το Κοινοβούλιο για να εξεταστεί η εμπειρία της Μεγάλης Βρετανίας. Γνωρίζω, επίσης, από τη δική μου εμπειρία, χάρη στις προσκλήσεις των δραστήριων βουλευτών (δεν είπα των Εργατικών βουλευτών, είπα των δραστήριων βουλευτών), ότι στη Μεγάλη Βρετανία έχουν αναληφθεί πολύ θετικές δραστηριότητες στον τομέα αυτό. Είμαι, λοιπόν, παραπάνω από έτοιμος για κάτι τέτοιο, ακόμη και πριν τις εκλογές στη Βρετανία.

<SPEAKER ID=256 NAME="Πρόεδρος">
Η 'Ωρα των Ερωτήσεων έληξε.
<P>
Θα δοθούν γραπτές απαντήσεις στις ερωτήσεις στις οποίες δεν δόθηκε απάντηση για λόγους χρόνου .
<P>
Κύριε Επίτροπε, σας ευχαριστούμε για την παρουσία σας και τις απαντήσεις σας.

<CHAPTER ID=9>
Ενίσχυση στον τομέα των σιδηροδρομικών, οδικών
και εσωτερικών πλωτών μεταφορών
<SPEAKER ID=257 NAME="Πρόεδρος">
Η ημερήσια διάταξη προβλέπει την συζήτηση επί της σύστασης για την δεύτερη ανάγνωση του κ. Gianni Tamino (A4-0011/97), εξ ονόματος της Επιτροπής Μεταφορών και Τουρισμού, σχετικά με την κοινή θέση που καθόρισε το Συμβούλιο για την έκδοση του κανονισμού του Συμβουλίου σχετικά με την τροποποίηση του Κανονισμού ΕΟΚ αριθ. 1107/70 του Συμβουλίου περί ενισχύσεων που χορηγούνται στον τομέα των σιδηροδρομικών, οδικών και εσωτερικών πλωτών μεταφορών (C4-0584/96-95/0204(SYN)).

<SPEAKER ID=258 NAME="Tamino">
Κύριε Πρόεδρε, θέλω να υπενθυμίσω με συντομία ότι πρόκειται για ένα έγγραφο που η Επιτροπή συνέταξε τον Ιούλιο του 1995 με το οποίο σκόπευε να παρατείνει μέχρι το 1996 και το 1997 τον κανονισμό 1107 του 1970, σχετικά με τις συμφωνίες στον τομέα των συνδιασμένων σιδηροδρομικών, οδικών και εσωτερικών πλωτών μεταφορών.
<P>
Το εν λόγω έγγραφο τόνιζε την ανάγκη και τον κατεπείγοντα χαρακτήρα που είχε η παροχή, σε σύντομο χρονικό διάστημα, αυτής της παράταση και προέβαλε τους λόγους για τους οποίους έπρπε να συνεχισθεί η χορήγηση των ενισχύσεων. Θέλω να υπενθυμίσω, επιπλέον, ότι το έγγραφο έλεγε πως οι τιμές μεταφοράς αντανακλούν τις κοινωνικές δαπάνες, με αποτέλεσμα να επιβαρύνονται δυσανάλογα οι συνδιασμένες μεταφορές σε σχέση με τις οδικές και, συνεπώς, προέβαλλε την επιτακτική ανάγκη παράτασης του μηχανισμού ενισχύσεων των συνδιασμένων υπηρεσιών μεταφορών. Στο έγγραφο υπογραμμιζόταν η αναγκαιότητα αυτών των ενισχύσεων.
<P>
Τώρα το Κοινοβούλιο, πρώτα μέσω της Επιτροπής Μεταφορών και κατόπιν στην Ολομέλεια, θεώρησε ότι θα έπρεπε κατεπειγόντως να προσπαθήσει να εγκρίνει αυτή την πρόταση κανονισμού: πράγματι, στο τέλος του 1995 η Επιτροπή Μεταφορών ενέκρινε μία πρόταση με διάφορες τροποποιήσεις, που έγιναν δεκτές το Φεβρουάριο του 1996 από την Ολομέλεια του Ευρωπαϊκού Κοινοβουλίου.
<P>
Οι τροποποιήσεις που πραγματοποιήθηκαν με εκείνη την ευκαιρία αφορούσαν κυρίως ορισμένες πλευρές, δηλαδή την ανάγκη προώθησης των συστημάτων μεταφοράς που ήταν περισσότερο συμβατά με το περιβάλλον και προβολής του γεγονότος ότι, στην πραγματικότητα, δεν είχε ακόμη επιτευχθεί μία χρηματοδοτική εξισορρόπηση μεταξύ των διαφόρων συστημάτων μεταφορών.
<P>
Αυτές οι δύο τροπολογίες έγιναν δεκτές στην κοινή πρόταση αλλά, στην πραγματικότητα, δεν έγιναν δεκτές άλλες τροπολογίες που είχα παρουσιάσει ως εισηγητής και θεωρούσα ως εξαιρετικής σημασίας, ειδικότερα μία τροπολογία που επεδίωκε να προβάλει τις ειδικές πλευρές που αφορούν τις μεταφορές μέσω ορεινών συστημάτων, όπως στην περίπτωση των Αλπεων, πολύ γνωστή εξάλλου. Αυτή η τροπολογία δεν έγινε δεκτή στην κοινή πρόταση και, κυρίως, δεν έγιναν δεκτές οι τροπολογίες που αφορούσαν το πρόβλημα της κατάργησης ή της διατήρησης του άρθρου 4 του κανονισμού 1107 του 1970.
<P>
Πριν να αναφερθώ στο άρθρο 4 θέλω να κάνω μία προκαταρκτική παρατήρηση. Εμπρός σε ένα πραγματικά κατεπείγον θέμα, εμπρός σε μία αρκετά έγκαιρη απόφαση του Ευρωπαϊκού Κοινοβουλίου, αυτή τη στιγμή συζητούμε εκ νέου αυτό το μέτρο μετά από ένα χρόνο -δηλαδή στις αρχές του 1997- όταν στόχος μας ήταν η παράταση των προθεσμιών για το 1996 και το 1997. Η διαπίστωση αυτή μας δημιουργεί κάποια αμηχανία και αναρωτιέμαι, σήμερα, τι νόημα έχει η παράταση μόνο μέχρι το 1997. Είμαστε βέβαιοι ότι δεν χρειάζεται μία παράτση και πέραν του 1997; Συνεπώς, από αυτή την άποψη τίθεται το ζήτημα της διατήρησης ή όχι του άρθρου 4. Εάν αληθεύει, όπως μας διαβεβαιώνουν, ότι με την οδηγία 91/440 στην ουσία καταργήθηκε, αληθεύει εξίσου ότι το άρθρο 4 αφορά πλευρές που καθιστούν δυνατή τη χορήγηση ενισχύσεων προς το σύστημα συνδιασμένων μεταφορών. Η κατάργηση του άρθρου 4 του κανονισμού 1107 του 1970 -χωρίς την αντικατάσταση του από ένα άλλο μέτρο- καθιστά, στην ουσία, δύσκολη ή αδύνατη την παροχή των ενισχύσεων κατά το άμεσο μέλλον.
<P>
Από την άλλη πλευρά, η ίδια η Επιτροπή έχει τονίσει ότι δεν έχει ακόμη επιτευχθεί μία χρηματοδοτική εξισορρόπηση όπως, επίσης, ότι θα πρέπει να ευνοούνται συστήματα πιο συμβατά με το περιβάλλον. Το ερώτημα συνεπώς που θέτω είναι εάν δεν θα πρέπει η Επιτροπή να εντοπίσει μία πορεία που θα μας επιτρέψει να πετύχουμε αυτό το στόχο.
<P>
Η Επιτροπή Μεταφορών δεν θεώρησε σκόπιμο, κάτω από αυτές τις συνθήκες, να δεχθεί τις τροπολογίες που είχα παρουσιάσει: γι αυτό το λόγο ερχόμαστε στη συνεδρίαση της Ολομέλειας με το μέτρο που είχε προτείνει η Επιτροπή. Εγώ είμαι υπέρ αυτού του μέτρου, θεώρησα όμως σκόπιμο, και για να παρακινήσω την Επιτροπή να μας δώσει μία απάντηση, να παρουσιάσω εκ νέου ορισμένες τροπολογίες, ειδικότερα για να καταλάβω μέ ποιο τρόπο προτίθεται να προχωρήσει στο άμεσο μέλλον όσον αφορά τις ενισχύσεις στον τομέα των συνδιασμένων μεταφορών.

<SPEAKER ID=259 LANGUAGE="NL" NAME="Castricum">
Κύριε Πρόεδρε, η ομάδα μου με ικανοποίηση επιθυμεί να ανταποκριθεί στο επείγον αίτημα της Επιτροπής για την έγκριση της κοινής θέσης. Πράγματι, η επέκταση της ισχύος του σχετικού κανονισμού θα πρέπει επειγόντως να θεσπισθεί, γιατί διαφορετικά θα χαθεί η περίοδος εργασίας 1996 και 1997. Όσον αφορά την επιμονή, την οποία επέδειξε ο εισηγητής σήμερα για ορισμένες τροπολογίες και την οποία αιτιολόγησε, παρά το γεγονός ότι είμαστε σύμφωνοι κατ'αρχήν, όπως άλλωστε το δηλώσαμε κατά την πρώτη ανάγνωση, δεν πρόκειται εν προκειμένω να την τιμήσουμε.
<P>
Οι συνδυασμένες μεταφορές θα πρέπει, όντως, να συνεχιστούν και οι θεωρήσεις σχετικά είναι γνωστές σε όλους και έχουν εκφρασθεί με διάφορους τρόπους. Ο εισηγητής και εμείς μπορούμε να εκφράσουμε την ικανοποίησή μας για το γεγονός ότι η Επιτροπή, και ελπίζω και το Συμβούλιο, είναι απόλυτα σύμφωνοι μ'αυτό. Όποιος έχει διαβάσει την ανακοίνωση της Επιτροπής για το πρόγραμμα δράσης υπέρ των συνδυασμένων μεταφορών εμπορευμάτων, Σύμφωνο 2, όπως το έπραξα εγώ, και όποιος ακόμη θυμάται το περιεχόμενο του Λευκού Βιβλίου για τους σιδηροδρόμους, δεν μπορεί παρά να συμφωνήσει απόλυτα με την επείγουσα ανάγκη για την ανάληψη μίας ενεργού πολιτικής σ'αυτόν τον τομέα. Αλλωστε, το ερώτημα που τίθεται είναι κατά πόσο αναφερθήκαμε σε μεγάλο βαθμό στους αυτοκινητοδρόμους/σιδηροδρόμους, τη στιγμή που θέμα μας αποτελούν οι συνδυασμένες μεταφορές, και κατά πόσο παραμελήσαμε τις εσωτερικές πλωτές μεταφορές. Επίσης, δεν έχει τονισθεί αρκετά ότι ένας ποιοτικά αξιόλογος και αποτελεσματικά λειτουργικός στόλος εσωτερικών πλοίων, χωρίς υπερβολικά υψηλές επενδύσεις, μπορεί να συμβάλει περισσότερο από ό, τι σήμερα στις φιλικές προς το περιβάλλον μεταφορές.
<P>
Κύριε Πρόεδρε, τέλος θα ήθελα να ρωτήσω τον Επίτροπο πότε θα μπορέσουμε να εξετάσουμε την πλήρη αναθεώρηση του κανονισμού αριθ. 1107/70. Πρόκειται για ένα ερώτημα το οποίο σχετίζεται σε κάποιο βαθμό με ορισμένες παρατηρήσεις που έκανε ο εισηγητής. Η επέκταση της ισχύος των υφιστάμενων διατάξεων με αναδρομική ισχύ αποτελεί παραμέληση και στο μέλλον θα πρέπει να αποφύγουμε αυτό όσο το δυνατόν περισσότερο. Αλλωστε μπορεί να τεθεί το ερώτημα, υπό το φως και της ανακοίνωσης της Επιτροπής για το Σύμφωνο 2, εάν δεν θα ήταν πιο σαφές να εντάξουμε σε μία νομοθετική ρύθμιση όλες τις μορφές ενίσχυσης για τις συνδυασμένες μεταφορές και, πιθανόν, η αναθεώρηση του κανονισμού 1107/70 θα μπορούσε να αποτελέσει την εισαγωγή για κάτι τέτοιο. Ακόμη, κατ'αυτό τον τρόπο, θα ήταν πολύ ευκολότερο να υπάρξει διαφάνεια από ό, τι πιστεύουμε.

<SPEAKER ID=260 LANGUAGE="EN" NAME="McIntosh">
Eκ μέρους του Ευρωπαϊκού Λαϊκού Κόμματος θα ήθελα να χαιρετίσω την πρόταση της Επιτροπής και την παρουσία του κυρίου Επιτρόπου εδώ απόψε, καθώς επίσης και να συγχαρώ τον εισηγητή κ. Tamino για τον τρόπο με τον οποίο χειρίστηκε την πρόταση αυτή.
<P>
Ο κανονισμός 1107/70, έτσι όπως τροποποιήθηκε το 1992, θεσπίζει το μηχανισμό ενίσχυσης των συνδυασμένων μεταφορών για πέρυσι και φέτος, οπότε σωστά εξετάζουμε σήμερα, που είμαστε πλέον στο Φεβρουάριο, το ζήτημα, παρόλα αυτά, της επέκτασης του κανονισμού.
<P>
Πρέπει να αναγνωριστεί ότι οι μη οδικοί τρόποι μεταφοράς παρουσιάζουν μειονεκτήματα και ένας από τους βασικούς λόγους είναι η άνιση κατανομή ανά μεταφορικό μέσο και τύπο χρήσης των δαπανών υποδομής. Οι συνδυασμένες μεταφορές πλήττονται ιδιαίτερα με τον τρόπο αυτό, κάτι που εμείς αποδεχόμαστε ως Ευρωπαϊκό Λαϊκό Κόμμα. Πρέπει να αναθεωρηθεί ο υφιστάμενος μηχανισμός στήριξης των συνδυασμένων υπηρεσιών, λαμβανομένων υπόψη των διαφορετικών συνθηκών σε κάθε κράτος μέλος.
<P>
Η πρόταση της Επιτροπής θα εξακολουθήσει να επιτρέπει στα κράτη μέλη, με βάση την αρχή της επικουρικότητας, να επιλέξουν την καταλληλότερη μορφή ενίσχυσης ανάλογα με τις εθνικές προτεραιότητές τους. Οι προτάσεις, συνεπώς, επιτρέπουν την πιθανότητα εθνικών ενισχύσεων για τις υποδομές των συνδυασμένων μεταφορών για μεταφορικές εγκαταστάσεις μεταξύ των διαφορετικών μέσων και για τον ειδικό εξοπλισμό που απαιτούν οι συνδυασμένες μεταφορές.
<P>
Ενώ η χορήγηση ενισχύσεων για τις συνδυασμένες μεταφορές θα εξαιρούνταν από την αυστηρή διαδικασία χορήγησης της αντίστοιχης άδειας σύμφωνα με το άρθρο 93(3) της Συνθήκης, τα κράτη μέλη θα όφειλαν να ενημερώσουν την Επιτροπή για τις χορηγούμενες ενισχύσεις με τη μορφή ετήσιας εκτίμησης στις αρχές κάθε χρόνου και αντίστοιχης έκθεσης με τη λήξη του οικονομικού έτους.
<P>
Το θετικό σημείο του νέου κανονισμού είναι ότι θα περιοριστεί η γραφειοκρατεία που απαιτείται και από τα κράτη μέλη και από την Επιτροπή. Χαιρετίζουμε την αλλαγή αυτή. Με βάση την πρόταση, το κάθε κράτος μέλος θα αποφασίσει ποια μορφή θα πάρει η ενίσχυση αυτή, εφ&#x02BC;όσον βέβαια υπάρξει ενίσχυση. Καίτοι η Ευρωπαϊκή Ένωση δίνει έμφαση στις συνδυσμένες μεταφορές, ελπίζω ότι τόσο οι συνδυασμένες όσο και οι συμβατικές μεταφορικές λειτουργίες θα στηριχτούν με το μέτρο αυτό.
<P>
Η ομάδα μου υποστηρίζει την πρόταση της Επιτροπής που θεσπίζει κατηγορίες θεμιτών ενισχύσεων με στόχο να ξεπεραστούν τα προβλήματα που υπήρξαν στην ανάπτυξη των συνδυασμένων μεταφορών. Εννοείται ότι οι ενισχύσεις θα καταβληθούν βραχυπρόθεσμα και θα έχουν θετικό και ευεργετικό αποτέλεσμα για την ανάπτυξη των συνδυασμένων μεταφορών.
<P>
Η πρόταση για την επέκταση του κανονισμού 1107/70 αξίζει να στηριχτεί από το Κοινοβούλιο, δεδομένου ότι ακριβώς αυτό το είδος ενίσχυσης των συνδυασμένων μεταφορών θεωρούμε ότι ευθυγραμμίζεται με τη μελλοντική πολιτική της Ευρωπαϊκής Ένωσης στον τομέα των μεταφορών. Συνιστά, επίσης, και ένα μέσο ενίσχυσης της θέσης των σιδηροδρόμων και των εσωτερικών πλωτών μεταφορών στην ευρωπαϊκή αγορά των μέσων μεταφοράς. Αν μη τι άλλο, μέχρι το επίπεδο του ανταγωνισμού ανάμεσα στα διάφορα μεταφορικά μέσα να αντανακλάται στην πραγματικότητα των επιδοτήσεων και των προτεινόμενων συνθηκών εναρμόνισης, οι ενισχύσεις αυτές συνιστούν μία μετριοπαθή στάση εξισορρόπησης προς το συμφέρον μίας βιώσιμης πολιτικής μεταφορών.
<P>
Κλείνοντας, θα θέλαμε να συγχαρούμε τον εισηγητή για την έκθεσή του. Χαίρομαι πραγματικά που το Συμβούλιο έχει ενσωματώσει, υιοθετώντας κοινή στάση, δύο βασικές τροπολογίες του Κοινοβουλίου και, στη βάση αυτή, πρέπει τώρα να εγκρίνουμε την κοινή θέση. Είμαι, λοιπόν, ιδιαίτερα ευτυχής που προτείνω την έγκριση αυτή στο Σώμα.

<SPEAKER ID=261 LANGUAGE="NL" NAME="Wijsenbeek">
Και η ομάδα μου υποστηρίζει, όπως όλοι άλλωστε, τις παρούσες προτάσεις, όπως αυτές έχουν διατυπωθεί, και εύχεται στον εισηγητή καλή τύχη. Δεν είμαστε κατ'αρχήν αντίθετοι με τις προτεινόμενες από τον εισηγητή τροπολογίες, αλλά, όπως ακριβώς ο συνάδελφος Castricum, δεν πιστεύουμε ότι είναι κατάλληλη η στιγμή, όχι τώρα κύριε Επίτροπε, και πιθανόν ο κ. Επίτροπος να θέλει να αντιδράσει επ'αυτού, τη στιγμή που έχει λάβει την εντολή του Συμβουλίου να προβεί σε περαιτέρω διαπραγματεύσεις με την Ελβετία σχετικά με τις μεταφορές διαμέσου των Αλπεων. Επίσης, η ομάδα μου διαπιστώνει με ικανοποίηση ότι στην παρούσα κοινή θέση αντιμετωπίζεται το ενδεχόμενο να σταματήσει η περαιτέρω χορήγηση ενισχύσεων μετά το 1997.
<P>
Γιατί; Κατ'αρχήν, γιατί πιστεύουμε ότι η περαιτέρω χορήγηση ενισχύσεων στις συνδυασμένες μεταφορές ισοδυναμεί στην πραγματικότητα με την παρακίνηση ενός νεκρού αλόγου. Εξάλλου, φαίνεται ότι οι συνδυασμένες μεταφορές, ως μέσο μεταφορών, μάλλον υποχωρούν παρά προοδεύουν. Επομένως, φαίνεται ότι στην πραγματικότητα υπερισχύει η ελεύθερη επιλογή του μεταφορικού μέσου από το φορτωτή. Αυτό που αποτελεί για την ομάδα μας μία θετική εμπειρία, την οποία επιθυμούμε να συνεχίσουμε, είναι η ελεύθερη επιλογή μεταφορικού μέσου. Αυτό δεν σημαίνει ότι η ομάδα μου δεν θα έβλεπε με ιδιαίτερη ικανοποίηση τους φιλικούς προς το περιβάλλον τρόπους μεταφοράς να καταλαμβάνουν ένα μεγαλύτερο μέρος. Αλλά, αυτό φαίνεται ότι θα επιτευχθεί μόνο εάν προχωρήσει η περαιτέρω ελευθέρωση των σιδηροδρόμων και μειωθεί το υψηλό κόστος φόρτωσης, και τέλος κύριε Επίτροπε και επ'αυτού θα ήθελα την αντίδρασή σας, εάν καταστεί δυνατή η φόρτωση και εκφόρτωση στον τόπο προορισμού των μεταφορών μέσω σιδηροδρόμου εκ μέρους των πελατών. Επ'αυτού θα επιθυμούσαμε, από κοινού με τον συνάδελφο Castricum, να δούμε στο μέλλον σχετική νομοθετική ρύθμιση.

<SPEAKER ID=262 LANGUAGE="DA" NAME="Sindal">
Κύριε Πρόεδρε, οι συνδυασμένες μεταφορές δεν αποτελούν μόνο ένα ευρωπαϊκό πρόγραμμα μεταφορών που έχει σχέση με τη δυναμικότητα και τις τιμές για τους χρήστες των μέσων μεταφοράς. Είναι επίσης ένα περιβαλλοντικό πρόγραμμα. Είναι ένα πρόγραμμα που αφορά την αντιμετώπιση των κυκλοφοριακών συμφορήσεων και το οποίο μπορεί να καταστεί οικονομικά βιώσιμο. Υποστηρίζω επίσης, όπως και ο συνάδελφος κ. Castricum, τις πρωτοβουλίες της Επιτροπής και ελπίζω να δώσει το Συμβούλιο συνέχεια σε αυτές και να επιδιώξει την επέκτασή τους.
<P>
Τα κράτη μέλη πρέπει να συμμετέχουν περισσότερο στις δραστηριότητες και να αντιληφθούν ότι πρόκειται για ένα κοινό ευρωπαϊκό πρόγραμμα και όχι για τοπικά σχέδια. Η μέχρι σήμερα στρατηγική ήταν να συμμετέχουν τα ίδια τα κράτη μέλη στην υπόδειξη τομέων δράσης, όχι σε ευρωπαϊκό επίπεδο, αλλά σε τοπικό. Αυτό πρέπει να αλλάξει στο μέλλον. Εξακολουθεί να μην γίνεται αντιληπτό το γεγονός ότι εκεί όπου συναντώνται θάλασσες, σιδηρόδρομοι και δρόμοι, υπάρχουν συχνά σημαντικοί κόμβοι κυκλοφορίας. Από τον τίτλο λείπει αυτό που αποκαλείται short sea shipping . Πρόκειται για ένα σημαντικό στοιχείο της ανάπτυξης των συνδυασμέων μεταφορών στην Ευρώπη, ελπίζω δε να συμφωνήσουμε για μια παράταση του προγράμματος, ώστε να συνεχιστεί μετά το τρέχον και το επόμενο έτος. Διότι συνήθως προκύπτει πρώτα κυκλοφορία και στη συνέχεια γίνονται προσπάθειες για την επίλυση του προβλήματος. Θα ήταν καλό να καταβληθούν προσπάθειες σε επίπεδο Κοινότητας για τη ρύθμιση της κυκλοφορίας πριν αυτή προκύψει, υποβάλλοντας ορισμένες νέες προτάσεις. Οι δυνάμεις της αγοράς δεν μπορούν φυσικά να ρυθμίσουν μόνες τους το πρόβλημα αυτό. Μπορούμε να διατυπώνουμε πομπώδεις εκφράσεις για το εν λόγω πρόγραμμα συνδυασμένων μεταφορών, αλλά δεν θα συμβεί τίποτα εάν δεν επιτευχθεί πρώτα συμφωνία σε ευρωπαϊκό επίπεδο.
<P>
Συνεπώς, δεν είναι μόνο θέμα ελευθέρωσης ή ιδιωτικοποίησης ή οποιουδήποτε άλλου παράγοντα. Το θέμα είναι κατά πόσο έχουμε την τόλμη να λάβουμε ρυθμιστικά μέτρα για τη δημιουργία των μορφών αυτών μεταφορών που επιθυμούμε. Εύχομαι στον Επίτροπο «καλή επιτυχία» στις προσπάθειές του να πείσει τους διάφορους υπουργούς του Συμβουλίου ότι αξίζει να καταβληθούν προσπάθειες για τα προγράμματα αυτά.

<SPEAKER ID=263 LANGUAGE="DE" NAME="Jarzembowski">
Kύριε Πρόεδρε, αγαπητέ κύριε Eπίτροπε, αγαπητοί συνεργάτες του Eπιτρόπου, αγαπητοί εναπομείναντες συνάδελφοι, το θέμα, στην ουσία, είναι αρκετά σημαντικό για να το συζητάμε σοβαρά. Συμμερίζομαι τα περισσότερα από αυτά που είπαν οι συνάδελφοί μου. Eμείς οι Xριστιανοδημοκράτες υποστηρίζουμε την κοινή θέση και ελπίζουμε ο Eπίτροπος πολύ σύντομα, πράγματι, να μας υποβάλει τη συνοδευτική διάταξη, ώστε το 1999 να μιλήσουμε για τη συνοδευτική διάταξη του 1998.
<P>
Eπιτρέψτε μου να υπογραμμίσω ιδιαίτερα δύο σημεία. Nομίζω ότι η παράταση της διάταξης, για την ενίσχυση των συνδυασμένων μεταφορών, είναι ιδιαίτερα σημαντική, διότι όλοι, ως γνωστόν, έχουμε σαν στόχο να μεταθέσουμε τις εμπορευματικές μεταφορές μεγάλων αποστάσεων, ολοένα και περισσότερο, στο σιδηρόδρομο, στην εσωτερική πλωτή ναυσιπλοΐα - και συμμερίζομαι, και την άποψη του προλαλήσαντα - στη ναυσιπλοΐα και στην ακτοπλοΐα, προκειμένου να αυξήσουμε την οδική ασφάλεια στους δρόμους της Kοινότητας, και να μπορέσουμε να επιβαρύνουμε λιγότερο το περιβάλλον. Συμμεριζόμαστε ακόμη και τη δεύτερη ιδέα της κοινής θέσης και της πρότασης της Eπιτροπής, να απλουστεύσουμε τον έλεγχο των ενισχύσεων στον τομέα αυτό. Aλλά κύριε Eπίτροπε, έχουμε ακόμη ορισμένους ενδοιασμούς εδώ. Oι ενδοιασμοί αναφέρονται στο ότι θα πρέπει να εξασφαλίσουμε δύο πράγματα. Kαι σας ερωτώ κατά πόσον μπορείτε να τα εγγυηθείτε, κύριε Eπίτροπε, αν εφαρμόσετε τις δύο νέες ιδέες της απάντησής σας. H πρώτη ερώτηση είναι: Πώς θα εξασφαλίσετε, αν οι μεμονωμένες άδειες είναι περιττές γι' αυτές τις ενισχύσεις, το ότι η Eπιτροπή θα διενεργήσει, παρόλα αυτά, τον έλεγχο των ενισχύσεων με την ίδια επιμέλεια; Aπαλλαγή από τις μεμονωμένες άδειες δεν πρέπει να σημαίνει και απαλλαγή από τον έλεγχο των ενισχύσεων, κι εδώ θα ήθελα να είχα τη διαβεβαίωσή σας πως θα φροντίσετε γι' αυτό στις υπηρεσίες σας.
<P>
H δεύτερη ερώτηση είναι: Aν χορηγηθεί η άδεια, πώς μπορεί κανείς να εξασφαλίσει μετά, ότι, λόγω της ενίσχυσης προς τον μεν, δεν επιβαρύνεται κάποιος άλλος επιχειρηματίας, μια άλλη πόλη ή μια άλλη περιφέρεια, χωρίς να μπορεί να κάνει τίποτε ενάντια σ' αυτό; Διότι αυτό γίνεται στην πράξη. Oι συναγωνιζόμενοι λένε το εξής: Δεν μαθαίνω, ως γνωστόν, τίποτε απολύτως για το ποια ενίσχυση ζητήθηκε. Δεν δημοσιεύεται πουθενά. Πώς θα εκφράσω τις αντιρρήσεις μου σ' αυτό, όταν το μάθω ύστερα από ένα χρόνο; Γι' αυτό, κύριε Eπίτροπε, θα πρέπει, κατά τη γνώμη μου, και στην απλουστευμένη διαδικασία να σκεφθούμε μια μέθοδο, για το πώς θα ενημερώνονται ή θα μπορούν να υποβάλουν και ενστάσεις οι συναγωνιζόμενοι, κι αυτό θα πρέπει να γίνεται για την ανταγωνιστικότητα, αντί να έχουμε νέα στρέβλωση του ανταγωνισμού.

<SPEAKER ID=264 NAME="Stenmarck">
(SV ). Κύριε Πρόεδρε, θέλω να αρχίσω ευχαριστώντας τον κο Tamino για μια καλογραμμένη έκθεση. Είναι κατά βάση η πολιτική μου πεποίθηση ότι το ελεύθερο εμπόριο και ο ελεύθερος ανταγωνισμός είναι οι καλύτερες προϋποθέσεις ακόμη και όσον αφορά την επίλυση των διαφόρων προβλημάτων των μεταφορών της Ευρώπης. Γι&#x02BC;αυτό έχω βασικούς δισταγμούς όσον αφορά τις οικονομικές ενισχύσεις και επιδοτήσεις.
<P>
Όταν τώρα βρισκόμαστε στην δεύτερη επεξεργασία αυτού του θέματος και υπάρχει μία κοινή θέση από το Συμβούλιο Υπουργών, πιστεύω ότι μπορούμε επίσης να πούμε ότι αυτή έχει όλες τις προϋποθέσεις να είναι μια καλή απόφαση. Η έκθεση Tamino αφορά την ενίσχυση των συνδυαζόμενων μεταφορών. Αυτές έχουν αδιαμφισβήτητα μεγάλη σημασία. επομένως υπάρχει κάθε λόγος να τις προωθήσουμε. Είναι σημαντικό επίσης πως γίνεται αυτό. Οι παρεμβάσεις στις συνδυαζόμενες συγκοινωνίες δεν μπορεί να γίνουν με διαρκώς αυξανόμενους φόρους και ακόμη περισσότερα και πιο άνισα κατανεμημένα κόμιστρα. Ήδη σήμερα υπάρχουν μεγάλες διαφορές σ&#x02BC;αυτά (κόμιστρα) μεταξύ των διαφόρων κρατών μελών της ΕΕ, και πολύ συχνά εις βάρος χωρών οι οποίες ήδη σήμερα έχουν μεγάλες αποστάσεις όσον αφορά τις μεταφορές και υψηλά κόμιστρα. Αυτή η μεγάλη και διαρκώς αυξανόμενη διαφορά δεν πρέπει να γίνει ακόμα μεγαλύτερη. Αυτό σημαίνει ότι ο σημαντικότερος τρόπος προώθησης συνδυαζομένων μεταφορών δεν αποτελείται από άμεση οικονομική ενίσχυση. Αντ&#x02BC;αυτού πρέπει να εργαζόμαστε περισσότερο προς την κατεύθυνση εκείνη η οποία, μεταξύ άλλων, έχει διατυπωθεί στην Λευκή Βίβλο η οποία κατετέθη στο Κοινοβούλιο για την αναζωογόνηση των σιδηροδρόμων της Ευρώπης.
<P>
Είναι ένα μεγάλο πρόβλημα ότι οι μεταφορές εμπορευμάτων στο σιδηροδρομικό δίκτυο της Ευρώπης χάνουν συνεχώς ποσοστά στην αγορά. Αλλά ο τρόπος να το αντιστρατευτούμε αυτό αποτελείται λιγότερο από την ενίσχυση σε καθαρά οικονομικούς όρους και περισσότερο από κίνητρα άλλου είδους. Το σημαντικότερο κίνητρο αποτελείται από απλοποιημένες μεταφορές εμπορευμάτων διαμέσου των εθνικών συνόρων της ΕΕ και από έναν περισσότερο ελεύθερο ανταγωνισμό απ&#x02BC;αυτόν που βιώνουμε σήμερα. Ως εκ τούτου οι σημαντικότερες αποφάσεις που μπορούμε να λάβουμε σ&#x02BC;αυτόν τον τομέα, δηλ. όσον αφορά την προώθηση και των σιδηροδρομικών και των συνδυαζόμενων μεταφορών, είναι όχι οι αποφάσεις που λαμβάνουμε εδώ σήμερα, αλλά οι αποφάσεις που έχουμε μπροστά μας.

<SPEAKER ID=265 NAME="Kinnock, Neil">
, Μέλος της Επιτροπής. (ΕΝ) Θα ήθελα, κύριε Πρόεδρε, να ευχαριστήσω κατ&#x02BC;αρχήν το Σώμα και τον εισηγητή κ. Tamino για την πολύ αξιόλογη δουλειά του αναφορικά με την τροπολογία επί του κανονισμού 1107/70 σχετικά με τις κρατικές ενισχύσεις στον τομέα των εσωτερικών μεταφορών. Αποτέλεσμα των προσπαθειών αυτών ήταν να τονιστεί και πάλι η αταλάντευτη δέσμευση του Κοινοβουλίου στην κατεύθυνση της προώθησης των συνδυασμένων μεταφορών, γεγονός, όπως πάντα, θετικό.
<P>
Εγκρίνοντας την κοινή αυτή θέση, το Σώμα διασφαλίζει ότι θα παραμείνουν σε ισχύ για τη φετεινή χρονιά οι διατάξεις του κανονισμού 1107/70 σχετικά με τις ενισχύσεις των συνδυασμένων μεταφορών. Δεδομένου, ωστόσο, ότι οι διατάξεις αυτές λήγουν στις 31 Δεκεμβρίου, πρέπει, προφανώς, να προπαρασκευάσουμε τη δομή ενός νέου κανονιστικού καθεστώτος που να ανταποκρίνεται στις ανάγκες του μέλλοντος.
<P>
Έχοντας κατά νου το συγκεκριμένο αυτό στόχο, οι υπηρεσίες μου εργάζονται την περίοδο αυτή για την υποβολή έκθεσης σχετικά με τις σημερινές πρακτικές χορήγησης κρατικών ενισχύσεων από τα κράτη μέλη, με βάση τις απαντήσεις που έδωσαν σε ερωτηματολόγιο της Επιτροπής. Το αποτέλεσμα της δουλειάς αυτής θα αποτελέσει, προφανώς, τεκμηριωμένη βάση για την αναθεώρηση του κανονισμού 1107/70 έτσι ακριβώς όπως επιθυμεί ο κ. Castricum. Θα χαρώ, βέβαια, να έχω, εν ευθέτω χρόνω, μία λεπτομερή ανταλλαγή απόψεων με το Σώμα σχετικά με τους τρόπους θέσπισης ενός νομικού πλαισίου που θα επιτρέψει να προωθηθούν με σταθερό και ενδεδειγμένο τρόπο οι συνδυασμένες μεταφορές. Θα ήταν σκόπιμο να συζητηθεί η ιδέα του κ. Castricum σχετικά με την προγραμματική δράση για τις συνδυασμένες μεταφορές στην παρούσα κρίσιμη στιγμή.
<P>
Το πρόγραμμα PACT πρόκειται να διευρυνθεί για να συμπεριλάβει και τις σύντομες αποστολές διά θαλάσσης. Ελπίζω ότι ο κ. Sindal θα θεωρήσει το γεγονός αυτό ως ένδειξη της σταθερής μας δέσμευσης στην Επιτροπή αναφορικά με την ανάπτυξη αυτής της τόσο σημαντικής πτυχής των συνδυασμένων μεταφορών. Στο μεταξύ, πρέπει να πω στον κ. Jarzembowski ότι συμφωνώ με την έμφαση που δίνει στον αποτελεσματικό έλεγχο και στους δίκαιους όρους. Μπορεί να είναι απόλυτα βέβαιος ότι η Επιτροπή όχι μόνο θα συνεχίσει τις προσπάθειές της αλλά αναζητεί σταθερά ακόμη πιο αποδοτικούς και διεισδυτικούς τρόπους επίτευξης εκείνων ακριβώς των αποτελεσμάτων που επιθυμεί και ο ίδιος.
<P>
Αναφορικά με το συγκεκριμένο ζήτημα της έκθεσης προς το Σώμα, σημειώνω ότι ο κ. Tamino, όπως είπε, υπέβαλε και πάλι δύο τροπολογίες που απορρίφθηκαν στην πρώτη ανάγνωση τόσο από την Επιτροπή όσο και από το Συμβούλιο. Πρέπει να πω στον κύριο βουλευτή ότι, σύμφωνα με την άποψη της Επιτροπής, και οι δύο τροπολογίες εξακολουθούν να είναι ακατάλληλες. Ελπίζω, λοιπόν, ότι δε θα επιμείνει και θα συνταχθεί με τη σύσταση της Επιτροπής Μεταφορών και Τουρισμού να εγκριθεί η κοινή θέση χωρίς τροπολογίες, έτσι όπως υποστήριξε ο κ. Wijsenbeek.
<P>
Θέλω να ευχαριστήσω τους κυρίους βουλευτές για τη σταθερή εποικοδομητική στάση που επέδειξαν στηρίζοντας την ανάπτυξη των συνδυασμένων μεταφορών και προσβλέπω πραγματικά στο επόμενο στάδιο της προετοιμασίας για το μέλλον.

<SPEAKER ID=266 LANGUAGE="EN" NAME="Wijsenbeek">
Κύριε Πρόεδρε, θέλω να θέσω στον κύριο Επίτροπο δύο συγκεκριμένα ερωτήματα σχετικά με τη φάση της εκφόρτωσης και το θέμα της Ελβετίας. Ελπίζω πως στη συνέχεια θα δοθεί λεπτομερέστερη απάντηση.

<SPEAKER ID=267 NAME="Kinnock, Neil">
Κύριε Πρόεδρε, θα αναφερθώ λεπτομερώς στην Ελβετία κατά τη συνεδρίαση της επιτροπής την επόμενη εβδομάδα, στην οποία γνωρίζω ότι θα παρευρίσκεται και ο κύριος βουλευτής. Σκέφτηκα να του το φυλάξω σαν καθυστερημένο δώρο για τη γιορτή του Αγίου Βαλεντίνου αλλά και σαν πρώιμο πασχαλιάτικο δώρο.
<P>
(Γέλια)

<SPEAKER ID=268 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί αύριο στις 12 το μεσημέρι.

<CHAPTER ID=10>
Συστήματα αποζημίωσης των επενδυτών
<SPEAKER ID=269 NAME="Πρόεδρος">
Η ημερήσια διάταξη προβλέπει την συζήτηση επί της έκθεσης του κ. Janssen van Raay (A40047/97), εξ ονόματος της Αντιπροσωπείας του Ευρωπαϊκού Κοινοβουλίου στην Επιτροπή Συνδιαλλαγής, σχετικά με το εγκριθέν από την Επιτροπή Συνδιαλλαγής κοινό σχέδιο οδηγίας του Ευρωπαϊκού Κοινοβουλίου και του Συμβουλίου σχετικά με τα συστήματα αποζημιώσεως των επενδυτών (C4-0058/97-00/0471 COD).

<SPEAKER ID=270 NAME="Janssen van Raay">
Πρόεδρε, διαπιστώνω με ικανοποίηση ότι ο Επίτροπος Monti κατέφθασε και κάθεται δίπλα στον Επίτροπο Kinnock; η αίθουσα φαίνεται άδεια, αγαπητοί φίλοι, αλλά σας διαβεβαιώ, επειδή προηγουμένως διέσχισα το Ευρωπαϊκό Κοινοβούλιο, ότι 300 βουλευτές, στα γραφεία τους, παρακολουθούν με ενδιαφέρον, Επίτροπε Monti, τη συζήτηση από την τηλεόραση. Αυτό αποτελεί το πρώτο θέμα. Επομένως, έχουμε όλη την προσοχή του Κοινοβουλίου.
<P>
Κατά δεύτερον, θα ήθελα να κάνω μία σημαντική παρατήρηση σχετικά με τη μεγάλη επιτυχία της διαπραγματευτικής διαδικασίας του Μάαστριχτ. Συμφωνώ ότι υπό την ιρλανδική Προεδρία - ήταν η τελευταία διαμεσολαβητική πρωτοβουλία με την προσωπική παρέμβαση του Επιτρόπου Monti και του Ιρλανδού Υπουργού - που οδήγησε σε έναν επιτυχή συμβιβασμό. Σήμερα το μεσημέρι παρακολούθησα με μεγάλο ενδιαφέρον τη συζήτηση για την ασθένεια των τρελών αγελάδων, εξαιτίας του γεγονότος ότι η Ολλανδία δοκιμάζεται από την πανώλη των χοίρων. Σκέφθηκα ότι εάν και μετά το Αμστερνταμ Ι ή Μάαστριχτ ΙΙ είναι δυνατό να διαθέτουμε την ίδια διαμεσολαβητική διαδικασία του Μάαστριχτ Ι σε όλους τους τομείς συνεργασίας μας, τότε αυτό θα αποτελεί ένα σημαντικό βήμα προόδου. Επειδή αυτό που δήλωσε ο Υπουργός Van Aartsen είναι απόλυτα παράλογο: δεν είναι δυνατό στην αρχή να επικροτεί τα μέτρα εναντίον της Αγγλίας και στη συνέχεια να γκρινιάζει, κύριε Monti, στην Επιτροπή σας, επειδή αυτή, και αυτό κατά δίκαιο τρόπο σύμφωνα με τη γνώμη μου, έλαβε μέτρα εναντίον της χώρας μου, καθώς πρόκειται για τη δημόσια υγεία και τα συμφέροντα των καταναλωτών. Το μόνο που θα έπρεπε να πράξει ο κ. Aartsen είναι να φροντίσει ώστε οι χοιροτρόφοι να αποζημιωθούν πλήρως. Αλλά η Επιτροπή σας διαθέτει ένα επιπλέον πλεονέκτημα, αυτή του κ. Santer, σε αντίθεση με την προηγούμενη Επιτροπή. Αυτό που θέλω να πω είναι: επί του παρόντος διαθέταμε μία διαμεσολαβητική διαδικασία, με άμεση συνεργασία με την Επιτροπή και με εντολή του Συμβουλίου των Υπουργών, και αυτό θα μπορούσε πολύ ευκολότερα να οδηγήσει σε μία λύση.
<P>
Σας δηλώνω: είμαστε ιδιαίτερα ικανοποιημένοι. Μέχρι την τελευταία στιγμή διαπραγματευόμασταν, και αυτό το γνωρίζετε, επιχειρώντας να λάβουμε υπόψη μας και την άποψη του Κοινοβουλίου. Κατά τη δεύτερη ανάγνωση, το Συμβούλιο, χάρη σε εσάς, δέχθηκε ένα μεγάλο μέρος από τις τροπολογίες του Κοινοβουλίου. Αυτό που πιστεύω από πάντα είναι ότι εμείς μπορούμε να θεωρηθούμε η Βουλή των Αντιπροσώπων και το Συμβούλιο των Υπουργών η Γερουσία και μεταξύ μας η Επιτροπή μπορεί να διαδραματίσει έναν απίστευτα σημαντικό ρόλο. Εμείς οι δύο θα πρέπει να φροντίζουμε ώστε να θεσπίζεται η ευρωπαϊκή νομοθεσία και να είναι αποδεκτή από όλους.
<P>
Τα μέρη του πακέτου Delors φαίνονται επιμέρους όχι ιδιαίτερα σημαντικά. Ακόμη και το σύστημα αποζημίωσης των επενδυτών, εκ πρώτης απόψεως, δεν φαίνεται σημαντικό. Αλλά ως ακρογωνιαίος λίθος της μεγάλης δέσμης νομοθετικών ρυθμίσεων, πρόκειται για τους καταναλωτές και για τους επενδυτές για μία ιδιαίτερα σημαντική νομοθετική ρύθμιση. Φυσικά θεωρούμε λυπηρό, και θα πρέπει να το δηλώσουμε, ότι δεν καταργήθηκαν οι απαγορεύσεις των εξαγωγών. Θα επιθυμούσαμε να είναι δυνατός ο ανταγωνισμός μεταξύ των χωρών με την υψηλότερη προστασία των επενδυτών και αυτών οι οποίες δεν διαθέτουν. Γνωρίζετε, Επίτροπε Monti, ότι μέχρι την τελευταία στιγμή εμείς είχαμε ταχθεί υπέρ αυτής της τροπολογίας. Αλλά όταν ο Γενικός Εισαγγελέας, στη διαδικασία της Γερμανίας εναντίον της Επιτροπής και του Συμβουλίου, είχε καταλήξει στο συμπέρασμα ότι αυτό ήταν παράνομο, διακόψαμε και εμείς τον αγώνα. Υπολογίζουμε σε μεγάλο βαθμό, και αυτό είναι το σημαντικότερο σημείο που θα ήθελα να τονίσω, στην Επιτροπή για την προστασία των συμφερόντων των επενδυτών το συντομότερο δυνατό και αυτό αποτελεί μία από τις τροπολογίες στις οποίες καταλήξαμε κατά το συμβιβασμό με την ιρλανδική Προεδρία, ότι δηλαδή θα πρέπει να ληφθεί μέριμνα για την υψηλότερη δυνατή προστασία των καταναλωτών σε όλες τις χώρες της Ευρωπαϊκής Ένωσης, και σ'αυτήν την περίπτωση και στην Ελλάδα. Υπολογίζουμε πολύ στη συνεργασία σας. Και εν πάση περιπτώσει, σας ευχαριστώ κύριε Επίτροπε Monti για τον προσωπικό ρόλο που διαδραματίσατε για την επίτευξη του συμβιβασμού με την ιρλανδική Προεδρία.

<SPEAKER ID=271 LANGUAGE="EN" NAME="Oddy">
Θα ήθελα να συγχαρώ τον εισηγητή για τους επιδέξιους χειρισμούς με τους οποίους πέρασε το νομοθέτημα αυτό από τρεις αναγνώσεις στο Σώμα και από τη διαδικασία συνδιαλλαγής. Παρά το μικρό αριθμό των βουλευτών που είναι παρόντες απόψε, πρόκειται για πολύ σημαντικό νομοθέτημα που προστατεύει τους μικροκαταθέτες και τις αποταμιεύσεις τους.
<P>
Οι μικροκαταθέτες είναι η ραχοκοκαλιά του τραπεζικού συστήματος, με τις αιματηρές οικονομίες και τις αποταμιεύσεις τους. Έντονο είναι το κλίμα φόβου που επικρατεί στην ευρωπαϊκή οικονομία σήμερα, φόβος για την απώλεια θέσεων εργασίας, φόβος για το τι θα γίνει όταν γεράσουμε, φόβος για το τι θα γινει αν αρρωστήσουμε, φόβος για το τι θα συμβεί στα παιδιά μας. Η αποταμίευση γίνεται για τα γηρατειά, για την αρρώστεια, για να βοηθήσουμε τα παιδιά μας να σπουδάσουν αλλά και τα εγγόνια μας. Η απώλεια αποταμιεύσεων μπορεί να αποβεί τραγική για τις οικογένειες που θα την υποστούν. Το παρόν νομοθέτημα προστατεύει ακριβώς αυτούς τους μικροκαταθέτες. Χωρίς αποταμιεύσεις δεν υπάρχουν επενδύσεις. Το νομοθέτημα αυτό είναι, λοιπόν, απόλυτα αναγκαίο τόσο για την ευημερία της Ευρώπης συνολικά αλλά και για την ευημερία καθεμιάς από τις ενδιαφερόμενες οικογένειες.
<P>
Ευχαριστώ τον εισηγητή και την Επιτροπή που, με την οδηγία αυτή, προασπίζουν τους αποταμιεύοντες Ευρωπαίους καταναλωτές.

<SPEAKER ID=272 LANGUAGE="DE" NAME="Mosiek-Urbahn">
Kύριε Πρόεδρε, κυρίες και κύριοι όλοι γνωρίζουμε τι προβλήματα έχουν να αντιμετωπίσουν, επί του παρόντος, τα κοινωνικά συστήματα ασφάλισης σ' ολόκληρη την Eυρώπη. H περίφοβη ερώτηση, κατά πόσον η σύνταξή μας είναι ακόμη ασφαλής, απασχολεί σήμερα όχι μόνον τους Γερμανούς, αλλά ολοένα και περισσότερους πολίτες της Ένωσης. Tο κάλεσμα των κρατών για περισσότερη ιδιωτική πρόνοια δεν μπορεί να αγνοηθεί. Eίναι λοιπόν πολύ λογικό να αποφασίσουν μερικοί να επενδύσουν σε πολλά υποσχόμενες αξίες, σ' έναν το ίδιο ευαίσθητο, όπως και άφθονο κινδύνων, οικονομικό τομέα.
<P>
Eνόψει αυτού του πλαισίου, η οδηγία για τα συστήματα αποζημιώσεως των επενδυτών αποκτά πρόσθετη επίκαιρη σημασία. Πρόκειται κυρίως για την προστασία των μικροεπενδυτών. Γι' αυτό και θα πρέπει να επιδοκιμάσουμε το ότι τώρα, ύστερα από σκληρή πάλη μεταξύ Συμβουλίου και Eυρωπαϊκού Kοινοβουλίου, βρέθηκε μια συμβιβαστική λύση που ελευθερώνει το δρόμο για να μπορέσει να τεθεί σε ισχύ η οδηγία. Για άλλη μια φορά δοκιμάσθηκε επιτυχώς η διαδικασία της συναπόφασης, με τη σύγκληση της Eπιτροπής Συνδιαλλαγής.
<P>
Oι μικροεπενδυτές θα πρέπει, στα υποκαταστήματα των χρηματιστηριακών εταιριών της Kοινότητας, ή στα πλαίσια της ελεύθερης διασυνοριακής κυκλοφορίας των υπηρεσιών, να μπορούν να κάνουν χρήση της παροχής χρηματιστηριακών υπηρεσιών, με πλήρη εμπιστοσύνη, όπως μπορούν να το κάνουν και στο εσωτερικό μιας χώρας. Γι' αυτό και σ' όλα τα κράτη μέλη θα πρέπει να υπάρχουν συστήματα αποζημίωσης των επενδυτών που να παρέχουν, τουλάχιστον για τους μικροεπενδυτές, μια εναρμονισμένη ελάχιστη προστασία, σε περίπτωση που μια χρηματιστηριακή εταιρία δεν είναι σε θέση να ανταποκριθεί στις υποχρεώσεις της έναντι των επενδυτών πελατών της.
<P>
Για χρηματοπιστωτικά ιδρύματα έχουμε καθορίσει, με νόμους, μια τέτοια προστασία εδώ και πολύ καιρό - αν και με τελείως διαφορετικά συστήματα. Eδώ, η εναρμονισμένη ελάχιστη αποζημίωση, ύψους 20.000 Ecu, είναι κατάλληλη για να προστατεύει τα συμφέροντα των μικροεπενδυτών. Eίναι επίσης κατάλληλη για να επιτρέπει στα κράτη μέλη να προδιαγράφουν ότι ο επενδυτής πρέπει να αναλαμβάνει ένα μέρος των πιθανών απωλειών. Στην εσωτερική όμως αγορά ανήκει ο ανταγωνισμός; κι έτσι έρχομαι στο κύριο σημείο της κριτικής για την οδηγία. O εισηγητής αναφέρθηκε ήδη διεξοδικά επί του θέματος.
<P>
Kατά την άποψη του Συμβουλίου, το ύψος και η έκταση της κάλυψης που προσφέρονται από τα διάφορα συστήματα αποζημιώσεων, δεν πρέπει να γίνουν αντικείμενα ανταγωνισμού. Tο Συμβούλιο φοβάται ότι θα δημιουργηθούν ανωμαλίες στην αγορά, αν τα υποκαταστήματα χρηματιστηριακών εταιριών προσφέρουν υψηλότερη κάλυψη απ' ότι μια χρηματιστηριακή εταιρία, της οποίας η άδεια λειτουργίας έχει εκδοθεί στη χώρα υποδοχής. Tο Eυρωπαϊκό Kοινοβούλιο βλέπει, στο κείμενο της ρύθμισης που προτείνει το Συμβούλιο, μια απαγόρευση εξαγωγής των υπηρεσιών που παρέχουν οι χρηματιστηριακές εταιρίες των χωρών, των οποίων τα συστήματα προσφέρουν υψηλότερη κάλυψη απ' ότι τα συστήματα της χώρας του υποκαταστήματος. Tο μόνο που έκανε το Eυρωπαϊκό Kοινοβούλιο να υποχωρήσει, στα πλαίσια της αναζήτησης συμβιβαστικής λύσης, είναι ότι η ρύθμιση αυτή, δηλαδή η απαγόρευση εξαγωγής, λήγει στις 31 Δεκεμβρίου 1999.
<P>
Θα πρέπει να τονιστεί ότι το Eυρωπαϊκό Kοινοβούλιο, στα πλαίσια της Eπιτροπής Συνδιαλλαγής, πέτυχε να δίνεται η αποζημίωση στην τρέχουσα εκάστοτε τιμή των αξιών και η διεκπεραίωσή της να γίνεται απρόσκοπτα. Έτσι, η ευρεθείσα συμβιβαστική λύση λαμβάνει υπόψη τις πτυχές της προστασίας των επενδυτών και της διατήρησης της εμπιστοσύνης στα χρηματοπιστωτικά συστήματα. Aποτελεί σημαντική συμβολή στην ολοκλήρωση της εσωτερικής αγοράς, και γι' αυτό η ομάδα μου συνιστά την έγκρισή της.

<SPEAKER ID=273 LANGUAGE="NL" NAME="Wijsenbeek">
Σε ένα λεπτό δεν είναι δυνατό να αναφερθώ στο περιεχόμενο του συμβιβασμού, τον οποίο επεξεργάσθηκε με επιτυχία ο εισηγητής. Τα συγχαρητήριά μου.
<P>
Ο John Kenneth Galbraith σε μία ακρόαση της αμερικανικής Γερουσίας δήλωσε ότι οι τότε υψηλές τιμές του χρηματιστηρίου δεν ήταν δυνατό να διατηρηθούν. Τη στιγμή εκείνη οι τιμές στο χρηματιστήριο έπεσαν. Δεν εννοώ ότι μπορώ να επηρεάσω τόσο πολύ, αλλά διαπιστώνοντας τις σημερινές υψηλές τιμές του χρηματιστηρίου μπορούμε να πούμε ότι δεν θα διατηρηθούν και ότι τις επόμενες μέρες θα παρατηρηθεί μία πτώση. Επί του παρόντος, οι επενδυτές επέστρεψαν στο χρηματιστήριο και αυτό αποτελεί το βασικό μέσο για την αύξηση των επενδύσεων. Γι'αυτό και είναι πολύ θετικό, και για άλλη μία φορά είμαι ευγνώμων προς τον εισηγητή αλλά και τον Επίτροπο, επειδή κατ'αυτόν τον τρόπο αγοράζονται μετοχές και από αυτούς οι οποίοι παλιά δεν το έκαναν και ούτως κατανέμεται ο κίνδυνος. Κατά συνέπεια, ως φιλελεύθερος μπορώ να επικροτήσω αυτή την εξέλιξη και είμαι ικανοποιημένος που επί του παρόντος έχουν παραχωρηθεί ορισμένα εχέγγυα για τους μικροεπενδυτές.

<SPEAKER ID=274 LANGUAGE="DE" NAME="Ullmann">
Kύριε Πρόεδρε, αξιότιμε κύριε Eπίτροπε, κατ' αρχήν θα ήθελα να εκφράσω τις ευχαριστίες μου στην αντιπροσωπεία του Kοινοβουλίου και ιδιαίτερα στον κύριο εισηγητή. Aυτό που μας υποβλήθηκε ως αποτέλεσμα της διαδικασίας συνδιαλλαγής, είναι ένας λογικός συμβιβασμός. Oι λόγοι είναι οφθαλμοφανείς. H έκδοση μιας οδηγίας ήταν επιτακτική, σύμφωνα με το πνεύμα της ελεύθερης κυκλοφορίας των κεφαλαίων, κατά το άρθρο 7α, παράγραφος 2 της Συνθήκης της EOK, και έπρεπε να αποκατασταθεί μια συμβατότητα με την οδηγία για τα συστήματα εξασφάλισης των καταθετών.
<P>
Kεντρικό πρόβλημα αποτελούσαν οι αντιρρήσεις κατά της αναγκαιότητας της οδηγίας, που βασίζονταν στην αρχή της επικουρικότητας και στο θέμα της απαγόρευσης εξαγωγής. Eιδικά η διένεξη για το τελευταίο θέμα είναι, κατά τη γνώμη μου, το καλύτερο επιχείρημα για την οδηγία.
<P>
Θα έπρεπε αντιδράσουμε σε πιθανές στρεβλώσεις της αγοράς. Mε την πρόταση του χρονικού περιορισμού της απαγόρευσης εξαγωγής, βρέθηκε κι εδώ μια αποδεκτή συμβιβαστική λύση. H κατάλληλη απάντηση σ' αυτή την ισορροπημένη πρόταση δεν μπορεί παρά να είναι η έγκρισή της από το Kοινοβούλιο.

<SPEAKER ID=275 NAME="Monti">
Κύριε Πρόεδρε, ίσως, όπως είπε ο κ. Janssen van Raay, η Αίθουσα του Κοινοβουλίου δεν θα είναι ιδιαίτερα γεμάτη απόψε το βράδυ, αλλά μου φαίνεται ότι οι παρεμβάσεις που πραγματοποιήθηκαν φώτισαν όλες τις πλευρές αυτού του τόσο σημαντικού προβλήματος που επιλύθηκε σωστά. Επιθυμώ συνεπώς να εκφράσω, εξ ονόματος της Επιτροπής, θεσμικά, θα έλεγα, και προσωπικά συγχαρητήρια: θεσμικά διότι είχαμε ένα καλό παράδειγμα λειτουργίας της διαδικασίας συνεννόησης. προσωπικά προς τον εισηγητή, Janssen van Raay, και προς όλα τα μέλη της αντιπροσωπείας του, για την εργασία που επετέλεσαν με στόχο την επίτευξη συμφωνίας με το Συμβούλιο τον παρελθόντα Δεκέμβριο σχετικά με μία ρυθμιστική πράξη τόσης μεγάλης σημασίας.
<P>
Η σημασία της οδηγίας έγκειται στο γεγονός ότι, μαζί με την οδηγία για τις υπηρεσίες επενδύσεων και εκείνη που αφορά την περιουσιακή εγγύηση των τραπεζών και των επενδυτικών επιχειρήσεων -οδηγιών που ήδη ισχύουν- θα αποτελέσει ένα από τα βασικά στηρίγματα της ενιαίας αγοράς όσον αφορά τον τομέα των κινητών αξιών. Νομίζω ότι οι παρεμβάσεις των κυριών Oddy, Mosiek-Urbahn και των κυρίων Wijsenbeek Ullmann φώτισαν πραγματικά τις διάφορες διαστάσεις αυτής της ενιαίας αγοράς που οικοδομούμε για τον πολίτη, αγοράς που μπορεί συνεπώς, χάρη και σε μία οδηγία όπως η σημερινή, να πετύχει τη διεύρυνση του αριθμού των πολιτών, των επενδυτών, ακόμη και των μικρών επενδυτών, που έχουν πρόσβαση στις κινητές αξίες. Από την άλλη πλευρά η οδηγία ενισχύει το κύκλωμα αποταμίευση/επένδυση, προσδίδει δυνατότητες στην ανάπτυξη της ευρωπαϊκής οικονομίας υπέρ των μελλοντικών γενεών και δημιουργεί έναν μηχανισμό εμπιστοσύνης. Πρόκειται λοιπόν για ένα φαινομενικά τεχνικό μέτρο, ίσως φαινομενικά γκρίζο αλλά που θεωρώ μεγάλης οικονομικής και κοινωνικής σημασίας. Συγχαίρω επομένως και πάλι το Κοινοβούλιο για τον αποφασιστικό ρόλο που διαδραμάτισε για την επίτευξη αυτού του αποτελέσματος.

<SPEAKER ID=276 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί αύριο στις 12 το μεσημέρι .
<P>
(Η συνεδρίαση λήγει στις 23.20)

