<CHAPTER ID=1>
Ημερήσια διάταξη
<SPEAKER ID=1 NAME="Howitt">
Κύριε Πρόεδρε, σχετικά με ένα θέμα διαδικασίας που εμπίπτει στο άρθρο 41 και το Παράρτημα ΙΙ του Κανονισμού. Έλαβα χθες μία επιστολή η οποία ανέφερε ότι η ερώτησή μου αριθ. 41, που αφορούσε τη δύσκολη κατάσταση ενός Κοσοβάρου πρόσφυγα, δεν θα αναγγελθεί στην Ώρα των Ερωτήσεων προς το Συμβούλιο απόψε, καθώς με το ζήτημα ασχολείται το σημείο 144 της ημερήσιας διάταξης. Νομίζω ότι αυτό είναι πραγματικό λάθος. Η ερώτηση αφορά το συγκεκριμένο καθεστώς μετανάστευσης ενός συγκεκριμένου Κοσοβάρου πρόσφυγα και την αποτυχία των πρεσβειών σε άλλα κράτη της ΕΕ να του χορηγήσουν θεώρηση. Σαφώς, στη γενική συζήτηση για το Κοσσυφοπέδιο δεν θα θιχθεί αυτό το θέμα. Θα ήθελα να ζητήσω από τις υπηρεσίες σας να εξετάσουν το ζήτημα και να διασφαλίσουν ότι θα υπάρξει τουλάχιστον μία γραπτή απάντηση σε αυτή την ερώτηση, ώστε να μην απειληθεί η δουλειά αυτού του άνδρα και να μην αναγκασθεί να επιστρέψει στο Κοσσυφοπέδιο, όπου θα κινδύνευε να χάσει τη ζωή του.

<SPEAKER ID=2 NAME="Πρόεδρος">
Κύριε Howitt, γνωρίζετε ότι η παράγραφος 2 του Παραρτήματος ΙΙ(Α)-Οδηγίες αναφέρει: «Ερώτηση σχετική με το ζήτημα το οποίο ήδη περιλαμβάνεται στην ημερήσια διάταξη και για τη συζήτηση του οποίου προβλέπεται η συμμετοχή του ενδιαφερομένου οργάνου δεν γίνεται αποδεκτή». Πρόκειται ακριβώς για το γεγονός ότι δεν μπορεί να υπάρχει μία γενική συζήτηση η οποία να διαταράσσεται από συγκεκριμένες παρατηρήσεις μέσω άλλης οδού υποβολής τους. Εν πάση περιπτώσει, μπορείτε να θέσετε αυτή την ερώτηση την επόμενη φορά ή με οποιαδήποτε άλλη μορφή. Μπορώ να αποδεχθώ σήμερα, που έχουμε μία γενική συζήτηση για το Κοσσυφοπέδιο, οποιαδήποτε από τις πολιτικές ομάδες να συζητήσει την ερώτησή σας. Δεν μπορούμε να ασχοληθούμε ξεχωριστά με αυτή στην Ώρα των Ερωτήσεων. Δεν μπορώ να προσφέρω καμία άλλη λύση.

<CHAPTER ID=2>
Αποτελέσματα του έκτακτου Συμβουλίου στις 24/25   Μαρτίου 1999 στο Βερολίνο
<SPEAKER ID=3 NAME="Πρόεδρος">
Η ημερήσια διάταξη προβλέπει την έκθεση του Ευρωπαϊκού Συμβουλίου και τη δήλωση της Επιτροπής σχετικά με τα αποτελέσματα του έκτακτου Ευρωπαϊκού Συμβουλίου που πραγματοποιήθηκε στις 24 και 25 Μαρτίου 1999 στο Βερολίνο.
<P>
Καλωσορίζω τον Καγκελάριο Schrφder επ' ευκαιρία της πρώτης του εμφάνισης σε αυτό το Κοινοβούλιο.
<P>
Ανακοινώνω ότι έλαβα, για τη λήξη της παρούσας συζήτησης, επτά προτάσεις ψηφίσματος, που υπεβλήθησαν σύμφωνα με το άρθρο 37, παράγραφος 2, του Κανονισμού.
<P>
Χειροκροτήματα

<SPEAKER ID=4 NAME="Schrφder">
Κύριε Πρόεδρε, αξιότιμοι κυρίες και κύριοι, ακριβώς πριν από τρεις εβδομάδες και περίπου την ίδια ώρα, είχε συνέλθει στο Βερολίνο το έκτακτο Ευρωπαϊκό Συμβούλιο. Ήδη τη στιγμή της άφιξης στο Βερολίνο είχαν αυξηθεί κατά πολύ οι ανησυχίες ότι η επίλυση της διένεξης στο Κοσσυφοπέδιο δεν θα είναι δυνατόν να επιτευχθεί με ειρηνικά μέσα. Τις ημέρες πριν από τη Σύνοδο του Βερολίνου οι επιχειρήσεις των σερβικών δυνάμεων ασφαλείας...
<P>
Αναταραχή
<P>
...κατά του αλβανικού στην πλειονότητά του πληθυσμού αυξήθηκαν δραματικά. Ο Πρόεδρος Milosevic εκμεταλλεύθηκε το χρονικό διάστημα των διαπραγματεύσεων στο Rambouillet και στο Παρίσι για να δρομολογήσει τη συστηματική εκδίωξη των Αλβανών από το Κοσσυφοπέδιο. Η Διεθνής Κοινότητα δεν μπορούσε να συνεχίσει να παρακολουθεί άπραγη τα γεγονότα αυτά.
<P>
Ζωηρά χειροκροτήματα
<P>
Οι Αλβανοί του Κοσσυφοπεδίου περιμένουν απόλυτα δικαιολογημένα ότι θα πρέπει να ισχύουν απεριόριστα και για αυτούς τα ανθρώπινα δικαιώματα, το δικαίωμα στην ελευθερία, στην πατρίδα και στη σωματική τους ακεραιότητα. Η ευρωπαϊκή κοινότητα αξιών θα ήταν κενή περιεχομένου, εάν εμείς, οι Ευρωπαίοι, επιτρέπαμε να ποδοπατούνται οι βασικές αρχές στις οποίες έχει οικοδομηθεί η Ευρωπαϊκή Ένωση σε μία χώρα που απέχει μία ώρα με το αεροπλάνο από το σημείο που βρισκόμαστε σήμερα, δηλαδή στο κέντρο της ηπείρου μας.
<P>
Χειροκροτήματα
<P>
Πρόκειται για τις βασικές αρχές της δημοκρατίας, του δικαίου, του νόμου, της ελευθερίας και της αλληλεγγύης με τους ασθενέστερους. Από τη νύκτα της 24ης Μαρτίου γίνονται αεροπορικές επιθέσεις των συμμαχικών αεροπορικών δυνάμεων εναντίον συγκεκριμένων στόχων στη Γιουγκοσλαβία. Ήδη την ίδιο βράδυ της 24ης Μαρτίου το Ευρωπαϊκό Συμβούλιο είχε υποστηρίξει ομόφωνα αυτά τα βήματα της Βορειοατλαντικής Συμμαχίας.
<P>
Και για να το πω ξεκάθαρα: όποιος καταπατά με τόσο σκληρό τρόπο τα ανθρώπινα δικαιώματα, όπως το κάνει ο Πρόεδρος Milosevic, πρέπει να υπολογίζει ότι θα του απαντήσουμε με αποφασιστικό τρόπο!
<P>
Χειροκροτήματα
<P>
Όποιος στηρίζει την κυριαρχία του με στυγνούς υπολογισμούς πάνω στη δυστυχία, την καταδίωξη και εν μέρει τη δολοφονία μιας εθνοτικής μειονότητας πρέπει να γνωρίζει ότι η δυτική κοινότητα αξιών είναι επίσης έτοιμη να φτάσει μέχρι τέλους για να αποτρέψει το χειρότερο και να επιβάλει την ισχύ των βασικών αξιών που συνιστούν τις δικές της αξίες. Ασφαλώς, την απόφαση για τη χρήση στρατιωτικών μέσων δεν την λάβαμε ελαφρά τη καρδία, αλλά μετά από πραγματική και επισταμένη στάθμιση όλων των επιχειρημάτων. Είμαι απόλυτα πεπεισμένος ότι ενόψει της δραματικής όξυνσης της κατάστασης στο Κοσσυφοπέδιο δεν μπορούσαμε να αποφασίσουμε διαφορετικά.
<P>
Η κρίση του Κοσσυφοπεδίου, η παραίτηση της Επιτροπής και η Ατζέντα 2000, όλα αυτά τα θέματα συγκεντρωμένα σε μία χρονική στιγμή, ήταν η μεγαλύτερη πρόκληση που είχε να αντιμετωπίσει μέχρι σήμερα το Ευρωπαϊκό Συμβούλιο. Σε κανονικές συνθήκες, το καθένα από αυτά τα προβλήματα θα διεκδικούσε όλο τον χρόνο μίας ξεχωριστής Συνόδου Κορυφής. Στο Βερολίνο κατορθώσαμε να αντεπεξέλθουμε και στις τρεις αυτές προκλήσεις ταυτόχρονα. Η Σύνοδος του Βερολίνου - και αυτό πρέπει να καταγραφεί - απέδειξε με εντυπωσιακό τρόπο και όσο καμία από τις Συνόδους του Ευρωπαϊκού Συμβουλίου του παρελθόντος ότι η Ευρωπαϊκή Ένωση είναι ικανή για δράση. Αυτό είναι το μήνυμα του Βερολίνου σύμφωνα με την άποψη όλων μας. Η Ευρώπη αναλαμβάνει ανενδοίαστα τις ευθύνες της. Η Ευρωπαϊκή Ένωση είναι αδιαίρετη και το μήνυμα του Βερολίνου είναι ότι εμείς, οι Ευρωπαίοι, μιλούμε με μία φωνή.
<P>
Στις πρώτες πρωινές ώρες της 26ης Μαρτίου μπορέσαμε να ψηφίσουμε την Ατζέντα 2000. Με το πακέτο του Βερολίνου επιτεύχθηκε ένας συμβιβασμός όπου όλα τα ενδιαφερόμενα μέρη αναγκάστηκαν να προβούν σε υποχωρήσεις, όσον αφορά τις αρχικές τους απόψεις. Πρόκειται για έναν λογικό συμβιβασμό με τον οποίο όλοι μπορούν να ζήσουν. Για τον λόγο αυτό τον θεωρώ καλό και σωστό.
<P>
Στο Βερολίνο επιλέξαμε τον Romano Prodi για το αξίωμα του Προέδρου της Επιτροπής. Με τη δική σας συγκατάθεση, κυρίες και κύριοι, θα έχουμε και πάλι ήδη το καλοκαίρι μία Επιτροπή που θα μπορεί να εκτελεί πλήρως τα καθήκοντά της υπό μία διεύθυνση αδιαμφισβήτητου κύρους. Χαίρομαι που μπορώ να σας επιβεβαιώσω ότι μετά το Βερολίνο είναι πλέον ανοικτός ο δρόμος για μια συμφωνία εμπορίου και συνεργασίας με την Νότιο Αφρική.
<P>
Χειροκροτήματα
<P>
Ξέρω ότι πολλοί από την Ολομέλειά σας υποστηρίζουν με μεγάλο ζήλο το νέο νοτιοαφρικανικό κράτος. Ήταν και για μένα προσωπικά μια μεγάλη ικανοποίηση που μετά από διαπραγματεύσεις τόσων ετών και στο τέλος της θητείας του Προέδρου Mandela κατορθώσαμε επιτέλους να επιτύχουμε αυτό το άνοιγμα.
<P>
Το πακέτο του Βερολίνου είναι ένα στέρεο υπόβαθρο για τη δράση της Ευρωπαϊκής Ένωσης τα επόμενα χρόνια και αποτελεί σαφές μήνυμα για τους πολίτες της Ευρώπης, για τις αγορές αλλά και για τις υποψήφιες για ένταξη χώρες. Το μήνυμα αυτό λέει ότι τα κράτη μέλη της Ευρωπαϊκής Ένωσης φάνηκαν διατεθειμένα να τοποθετήσουν την κοινή τους ευθύνη υπεράνω των εκάστοτε εθνικών επιμέρους συμφερόντων. Στο σημείο αυτό δεν χρειάζεται να επαναλάβω τις λεπτομέρειες των συμφωνιών του Βερολίνου. Επιτρέψτε μου όμως να τονίσω ότι στο προσκήνιο κυριαρχούσαν και κυριαρχούν δύο αρχές: από τη μία πλευρά η σταθερότητα ως προς τις δαπάνες και από την άλλη η αλληλεγγύη με τους φτωχότερους. Στο Βερολίνο συμφωνήσαμε ότι στην Ευρώπη θα τηρείται και στο μέλλον αυστηρή δημοσιονομική πειθαρχία. Ταυτόχρονα θέλουμε να διατηρήσουμε και θα διατηρήσουμε τη συνοχή των κρατών μελών, όπως προβλέπει η Συνθήκη.
<P>
Όλοι σας γνωρίζετε επίσης ότι σε πολλά πεδία της Ατζέντα 2000 οι αρχικές θέσεις των κρατών μελών παρουσίαζαν μεγάλες διαφορές μέχρι τη Σύνοδο Κορυφής. Θα θυμάμαι τις διαπραγματεύσεις τη νύχτα του Βερολίνου, σαν από τις πιο δύσκολες και πιο πολύωρες διαπραγματεύσεις που είχα να αντιμετωπίσω τον τελευταίο καιρό. Στο Βερολίνο, δεν επέτρεψα ως Γερμανός καγκελάριος να αναδυθούν αμφιβολίες για το γεγονός ότι η χώρα μου ήταν διατεθειμένη να θέσει τα δικαιολογημένα εθνικά της συμφέροντα σε δεύτερη μοίρα μπροστά σε μία λογική συνολική λύση. Αυτή η γραμμή με το πνεύμα της ευρωπαϊκής ευθύνης άνοιξε το δρόμο σε μία για όλους ανεκτή λύση. Στο τέλος όλοι οι εταίροι θεώρησαν ότι το κέρδος τους ως Ευρώπη είναι μεγαλύτερο από δυνητικά μεμονωμένα συμφέροντα σε μεμονωμένες περιπτώσεις. Έτσι κατέστη δυνατός ο συμβιβασμός που προλειαίνει το έδαφος για την πορεία της Ευρωπαϊκής Ένωσης στον 21ο αιώνα.
<P>
Το Ευρωπαϊκό Κοινοβούλιο - δηλαδή εσείς - συνόδευσε τις προεργασίες για την Ατζέντα 2000 εποικοδομητικά και από κοντά, ακόμα και εν μέρει με μεγάλη πίεση χρόνου, μέχρι τη συνάντηση κορυφής. Θέλω να σας εκφράσω ρητά τις ειλικρινείς μου ευχαριστίες για τον ζήλο, την ευελιξία και την προθυμία που επιδείξατε στην εξεύρεση συναινετικών λύσεων και σε αυτό το πλαίσιο θέλω να σας απευθύνω επίσης μια παράκληση. Σας παρακαλώ να κάνετε το παν, ώστε να μπορέσουν να ολοκληρωθούν οι τρέχουσες νομοθετικές διαδικασίες το ταχύτερο δυνατόν. Από τη μεταφορά του πακέτου του Βερολίνου δεν εξαρτώνται μόνο τα περαιτέρω βήματα της διαδικασίας για τη διεύρυνση. Εάν δεν συνεργασθούμε με τη μεγαλύτερη δυνατή ταχύτητα θα διακυβευτεί και η ομαλή συνέχιση των διαρθρωτικών ενισχύσεων μετά το πέρας του έτους. Σε συνάρτηση με αυτά ελπίζω ότι θα ψηφιστεί η απαραίτητη νομοθεσία το ταχύτερο δυνατόν.
<P>
Οι πολίτες μας καθώς και οι ευρωπαϊκοί λαοί επιθυμούν την ολοκλήρωση. Η κοινή μας Ευρώπη έχει γίνει από καιρό πραγματικότητα μέσω της καλής γειτονίας, και των αμέτρητων δεσμών πολιτισμικού, οικονομικού και κοινωνικού χαρακτήρα. Ταυτόχρονα, οι Ευρωπαίοι πολίτες ζητούν δικαιολογημένα τα ευρωπαϊκά θεσμικά όργανα να είναι και να παραμείνουν ικανά για δράση. Δεν έχουν καμία κατανόηση για την έλλειψη αποτελεσματικότητας κατά τη μεταφορά των κοινοτικών πολιτικών και περιμένουν από όλους τους ενεχόμενους την ύψιστη προσωπική ακεραιότητα. Μετά από τη συλλογική παραίτηση της Επιτροπής υπό τον Jacques Santer η Ευρωπαϊκή Ένωση διέτρεξε τον κίνδυνο βαθιάς θεσμικής κρίσης. Με την ταχύτατη επιλογή του Romano Prodi ήδη τις πρώτες ώρες της Συνόδου Κορυφής στο Βερολίνο, το Ευρωπαϊκό Συμβούλιο συνέβαλε ουσιαστικά στην αποσόβηση της κρίσης που απειλούσε. Και το γεγονός αυτό αποτελεί μία από τις μεγάλες και σταθερές επιτυχίες της Συνόδου Κορυφής του Βερολίνου. Ήδη από το Βερολίνο, ως Πρόεδρος του Ευρωπαϊκού Συμβουλίου, κοινοποίησα την επιλογή αυτή στον Πρόεδρο του Ευρωπαϊκού Κοινοβουλίου. Με αυτή την ευκαιρία επεσήμανα ότι ο διορισμός του πρέπει να γίνει σε κάθε περίπτωση σύμφωνα με τη διαδικασία που προβλέπει η Συνθήκη του Αμστερνταμ. Θέλω σήμερα να σας παρακαλέσω να εγκρίνετε έγκαιρα τον μελλοντικό Πρόεδρο της Επιτροπής, ώστε μετά από την επιλογή των μελών του συλλογικού οργάνου της Επιτροπής από τον ορισθέντα Πρόεδρο και τις κυβερνήσεις των κρατών μελών να μπορεί να ορισθεί ήδη το καλοκαίρι η νέα Επιτροπή στο σύνολό της.
<P>
Η σημασία του Ευρωπαϊκού Κοινοβουλίου έχει αυξηθεί σημαντικά τους τελευταίους μήνες. Είμαι πεπεισμένος ότι οι Ευρωπαίοι θα εκτιμήσουν δεόντως το γεγονός αυτό με την υψηλή συμμετοχή τους στις εκλογές στις 10 έως 13 Ιουνίου.
<P>
Σήμερα το απόγευμα οι αρχηγοί κρατών και κυβερνήσεων θα συναντηθούν στις Βρυξέλλες σε μία έκτακτη Σύνοδο Κορυφής. Στη διάρκεια της συνάντησης αυτής θα ασχοληθούμε κατ' αρχάς λεπτομερώς με τις εξελίξεις στο ζήτημα του Κοσσυφοπεδίου. Θα επιστρέψω στο θέμα αυτό στο τέλος της παρουσίασής μου. Στο δεύτερο μέρος της εν λόγω Συνόδου θέλουμε να ξεκινήσουμε τη συζήτηση με τον Romano Prodi σχετικά με τον μελλοντικό τρόπο εργασίας της Επιτροπής. Είμαστε απόλυτα πεπεισμένοι ότι η Ευρώπη χρειάζεται μία ισχυρή Επιτροπή που θα μπορέσει να αντεπεξέλθει πραγματικά στις επιταγές της αποδοτικότητας, της διαφάνειας και τέλος, πράγμα που είναι αποφασιστικής σημασίας, στην επιταγή της εγγύτητας στον πολίτη. Για τον λόγο αυτό θα παρακαλέσουμε τον ορισθέντα Πρόεδρο της Επιτροπής, κ Prodi να εκπονήσει, μετά από συνομιλίες με το Ευρωπαϊκό Κοινοβούλιο και τα κράτη μέλη, ένα πρόγραμμα που θα παρουσιάζει το συγκεκριμένο περίγραμμα του τροποποιημένου τρόπου εργασίας της Επιτροπής. Λόγω της μίας ή της άλλης βελτίωσης θα παραστεί σε συνάρτηση με αυτά ανάγκη τροποποίησης της Σύμβασης. Συνεπώς θα πρέπει να εκμεταλλευθούμε την Διακυβερνητική Διάσκεψη που επίκειται έτσι και αλλιώς, ώστε να προχωρήσουμε στην επίλυση των θεσμικών ζητημάτων που είχαν παραμείνει ανοικτά στο Αμστερνταμ. Θα προτείνω στους συναδέλφους μου στην Σύνοδο Κορυφής της Κολωνίας να ψηφίσουμε ένα χρονοδιάγραμμα για μια τέτοια Διακυβερνητική Διάσκεψη που θα πρέπει κατά δύναμη να ολοκληρωθεί ήδη το επόμενο έτος.
<P>
Χειροκροτήματα
<P>
Αξιότιμοι κυρίες και κύριοι, κοιτάζοντας προς τα πίσω, τα χρόνια που πέρασαν θα αποδειχθούν καλές χρονιές για την Ευρωπαϊκή Ένωση, για την ευρωπαϊκή πολιτική. Η καθιέρωση του ευρώ ήταν ένα μεγάλο βήμα προς την ευρωπαϊκή ολοκλήρωση.
<P>
Χειροκροτήματα
<P>
Τα ενεχόμενα κράτη με μία ανεξάρτητη πολιτική απόφαση παραχώρησαν την εθνική αρμοδιότητα για ένα κεντρικό στοιχείο της οικονομικής τους πολιτικής σε ένα ευρωπαϊκό θεσμικό όργανο. Με την υπογραφή της Συνθήκης του Αμστερνταμ τέθηκε μεταξύ άλλων και μια θεμέλια λίθος για μια κοινή πολιτική στον τομέα της δικαιοσύνης και των εσωτερικών υποθέσεων καθώς και για μια κοινή εξωτερική πολιτική και πολιτική ασφάλειας της Ένωσης. Τα δικαιώματα συμμετοχής του Κοινοβουλίου βελτιώθηκαν αποφασιστικά. Τέθηκε σε κίνηση η διαδικασία διεύρυνσης και έχουμε αρχίσει με τις καλύτερα προετοιμασμένες υποψήφιες χώρες διαπραγματεύσεις για την ένταξή τους, μέσα από την επίγνωση ότι η ευρωπαϊκή ολοκλήρωση μπορεί να επιτύχει μόνο, εάν η Ευρώπη αυτή δεν σταματήσει στα σύνορα του πρώην σιδηρού παραπετάσματος. Όλα αυτά καθώς και η ολοκλήρωση της Ατζέντα 2000 στο Βερολίνο ήταν βέβαια επίσης επιτεύγματα και της αποχωρούσας Επιτροπής υπό τον Jacques Santer.
<P>
Χειροκροτήματα
<P>
Ανεξάρτητα από όσα επικρίθηκαν και από τους λόγους που ενδεχομένως να υπήρχαν, θέλω στο σημείο αυτό να ευχαριστήσω θερμά ακόμα μία φορά τον Jacques Santer και το συλλογικό όργανο για την εργασία που επιτέλεσαν.
<P>
Χειροκροτήματα
<P>
Μπροστά μας ανοίγονται και πάλι μεγάλα καθήκοντα και η αντιμετώπισή τους απαιτεί την ύπαρξη μιας ισχυρής και ικανής για δράση Επιτροπής. Στο πρόσωπο του Romano Prodi οι αρχηγοί κρατών και κυβερνήσεων επέλεξαν έναν υποψήφιο για το αξίωμα του Προέδρου της Επιτροπής ο οποίος, είμαι βέβαιος, ότι διαθέτει όλες τις προϋποθέσεις, ώστε σε συνεργασία με μας και με σας να μπορέσει να αντιμετωπίσει τα εν λόγω προβλήματα. Το ότι η κοινή εξωτερική πολιτική και πολιτική ασφάλειας πρέπει να ενισχυθεί περαιτέρω το γνωρίζαμε ήδη προτού οξυνθεί η κατάσταση στο Κοσσυφοπέδιο. Η Συνθήκη του Αμστερνταμ που θα τεθεί σε ισχύ από την 1η Μαΐου θα επιφέρει σαφείς βελτιώσεις στον τομέα αυτό. Στο Ευρωπαϊκό Συμβούλιο της Κολωνίας θα ορίσουμε τους μελλοντικούς ανώτατους εκπροσώπους για την κοινή εξωτερική πολιτική και πολιτική ασφάλειας. Πρέπει να γίνει σαφώς εντατικότερη η συνεργασία στον τομέα της πολιτικής ασφάλειας και άμυνας. Με την ψήφιση μιας κοινής στρατηγικής σε σχέση με τη Ρωσία που θα περιλαμβάνει όλους τους πυλώνες θέλουμε να δώσουμε το μονοσήμαντο μήνυμα ότι η Ευρωπαϊκή Ένωση θέλει και πρόκειται να επεκτείνει περαιτέρω τις σχέσεις της με τη Ρωσία.
<P>
Χειροκροτήματα
<P>
Η συνεργασία μας με τη Ρωσία έχει φθάσει σε ένα ποιοτικό επίπεδο που κανένας από την πλευρά μας δεν πρόκειται να αμφισβητήσει. Χαιρετίζουμε τις προσπάθειες της Ρωσίας να ασκήσει θετική επιρροή στο Βελιγράδι κατά την παρούσα κρίση. Έχω στενή επαφή με τον Πρόεδρο Jelzin και τον πρωθυπουργό Primakow. Είμαι βαθύτατα πεπεισμένος ότι η Ρωσία είναι ένα κεντρικός παράγοντας σταθερότητας στην Ευρώπη και πρέπει να αποκτήσει και να διατηρήσει τη δυνατότητα να προχωρήσει στη μεταρρυθμιστική πορεία που έχει ήδη ξεκινήσει. Η Ευρωπαϊκή Ένωση εξακολουθεί να είναι διατεθειμένη να συνεργασθεί με τη Ρωσία, και θέλει μάλιστα να εντατικοποιήσει περισσότερο τη συνεργασία, όπου αυτό είναι δυνατόν. Το γεγονός αυτό αναγνωρίζεται και στη Μόσχα, πράγμα που μου έγινε σαφές στις συνομιλίες που είχαμε.
<P>
Κυρίες και κύριοι, αισθητή βελτίωση χρειάζεται και η ευρωπαϊκή συνεργασία στον τομέα της δικαιοσύνης και των εσωτερικών υποθέσεων. Και εδώ προσφέρονται μέσω της Συνθήκη του Αμστερνταμ νέες ευκαιρίες και δυνατότητες, τις οποίες θέλουμε να εκμεταλλευτούμε με θάρρος. Η πρώτη δοκιμασία στον τομέα αυτό θα γίνει με τη γενναιόδωρη και αλληλέγγυα αντιμετώπιση των προσφύγων του Κοσσυφοπεδίου που θα έρθουν στην Ευρωπαϊκή Ένωση.
<P>
Χειροκροτήματα
<P>
Η Ευρωπαϊκή Ένωση θα πρέπει να έχει ως κύριο στόχο της την καταπολέμηση της μαζικής ανεργίας. Θα πρέπει να βρούμε λύσεις για τη διαφύλαξη της κοινωνικής συνοχής και του ευρωπαϊκού κοινωνικού μοντέλου ακόμα και υπό τους όρους που επιβάλλει ο παγκόσμιος ανταγωνισμός του 21ου αιώνα. Κατά τη διάρκεια της προετοιμασίας για την καθιέρωση του ευρώ, επιτεύχθηκαν σημαντικά πράγματα στον τομέα της οικονομικής πολιτικής. Θα πρέπει ωστόσο να αποφευχθεί η μονομερής προσήλωση σε μια καθαρά θεωρητική πολιτική σταθερότητας, καθότι μακροπρόθεσμα δεν θα μπορούσε να γίνει από πολιτική άποψη κατανοητή στους πολίτες μας. Για τον λόγο αυτό, στην Κολωνία θέλουμε να συμπληρώσουμε το σύμφωνο σταθερότητας και ανάπτυξης, το οποίο και υποστηρίζουμε, με ένα ευρωπαϊκό σύμφωνο απασχόλησης.
<P>
Χειροκροτήματα
<P>
Σημαντικό καθήκον για το μέλλον θα παραμείνει η διεύρυνση της Ευρωπαϊκής Ένωσης προς την ανατολή και τον νότο. Χωρίς το άνοιγμα της Ευρωπαϊκής Ένωσης στην ένταξη νέων κρατών μελών η Ευρωπαϊκή Ένωση θα παρέμενε μακροπρόθεσμα ένα ανολοκλήρωτο σχέδιο, καταδικασμένο σε αποτυχία, διότι θα της έλειπε η πολιτική λογική.
<P>
Αλλά και σε σχέση με τα υποψήφια για ένταξη κράτη, αξιότιμοι κυρίες και κύριοι, μπορούμε να διδαχθούμε από την κρίση του Κοσσυφοπεδίου ένα πράγμα. Μερικά από τα εν λόγω κράτη απέκτησαν εντωμεταξύ σταθερότητα ως προς την εξωτερική τους πολιτική και πολιτική ασφάλειας μέσω της ένταξής τους στο ΝΑΤΟ. Αυτό όμως που επιθυμούν και χρειάζονται είναι η θεμελίωση αυτής της σταθερότητας μέσω της οικονομικής σταθερότητας. Αυτός είναι και ο λόγος που θέλουν να ενταχθούν στην Ευρωπαϊκή Ένωση και αυτό είναι πολύ λογικό. Σε σχέση με τα ήδη υπάρχοντα κράτη μέλη πρέπει να πούμε ότι η διεύρυνση είναι κατ' εξοχήν και προς το δικό τους επίσης συμφέρον. Το δίδαγμα που πήραμε από τη Γιουγκοσλαβία είναι ότι η ειρήνη στην ήπειρό μας μπορεί να υπάρξει, μόνο όταν πραγματοποιείται και μπορεί να πραγματοποιηθεί οικονομική και κοινωνική ανάπτυξη σε ολόκληρη την Ευρώπη.
<P>
Χειροκροτήματα
<P>
Κατά τη διάρκεια της γερμανικής Προεδρίας προωθήσαμε τις τρέχουσες ενταξιακές διαπραγματεύσεις. Το Ευρωπαϊκό Συμβούλιο του Βερολίνου, σε ένα μήνυμά του προς στις υποψήφιες για ένταξη χώρες, διαβεβαίωσε εκ νέου ότι δίδεται έμφαση στην προώθηση των διαδικασιών για τη διεύρυνση.
<P>
Με την έγκριση της Ατζέντας 2000 δημιουργήθηκε μία ακόμα προϋπόθεση για τη διεύρυνση. Η προαναφερθείσα Διακυβερνητική Διάσκεψη για τα κεντρικά θεσμικά ζητήματα πρόκειται να διασφαλίσει ότι από την πλευρά της Ευρωπαϊκής Ένωσης θα αρθεί τελειωτικά και το τελευταίο ενδεχόμενο εμπόδιο για την ένταξη νέων χωρών. Τότε πλέον θα έγκειται στις υποψήφιες για ένταξη χώρες να ανταποκριθούν στις απαιτήσεις του κοινοτικού κεκτημένου και σε αυτό το εγχείρημα θα εξακολουθήσουμε να τις υποστηρίζουμε με όλη μας τη δύναμη. Θέλω να τονίσω κατηγορηματικά ότι οι πρόοδοι που έχουν επιτύχει μέχρι στιγμής οι υποψήφιες χώρες είναι εντυπωσιακές και ελπιδοφόρες.
<P>
Τελειώνοντας όσα ήθελα να σας πω, θα επιστρέψω και πάλι στην κατάσταση του Κοσσυφοπεδίου. Θα συζητήσετε σήμερα για τις εξελίξεις της σύγκρουσης και αυτό πρέπει να χαιρετιστεί ρητά. Η φωνή της Ευρώπης πρέπει να είναι δυνατή τις ημέρες αυτές και δεν πρέπει να υψώνεται μόνο από εκείνους που κατέχουν αξιώματα στις κυβερνήσεις και στα εθνικά κοινοβούλια. Ως έκφραση της νέας Ευρώπης θα πρέπει και το Ευρωπαϊκό Κοινοβούλιο να λάβει σαφή θέση υπέρ της ειρήνης, της σταθερότητας και του σεβασμού των ανθρωπίνων δικαιωμάτων στη Γιουγκοσλαβία.
<P>
Οι φρικιαστικές εξελίξεις στο Κοσσυφοπέδιο δεν είναι μόνο πρόβλημα της εσωτερικής πολιτικής της Γιουγκοσλαβίας. Μας αφορά όλους! Φέρουμε από κοινού την ευθύνη για την ήπειρό μας. Ούτε επιτρέπεται, ούτε μπορεί να υπάρξει οποιαδήποτε βάση για διαμαρτυρίες υπέρ μιας κυνικής πολιτικής της εκδίωξης, και μάλιστα του εκτοπισμού εκατοντάδων χιλιάδων ανθρώπων.
<P>
Χειροκροτήματα
<P>
Ένα εκατομμύριο άνθρωποι αναγκάστηκαν να εγκαταλείψουν τα σπίτια τους ή εκτοπίσθηκαν από τις σερβικές δυνάμεις ασφαλείας, και μάλιστα οι 500.000 μετακινήθηκαν μόνο τον Μάρτιο. Στην Αλβανία υπάρχουν περισσότεροι από 300.000 πρόσφυγες από το Κοσσυφοπέδιο. Δραματική είναι η κατάσταση και για το μικρό κράτος της Μακεδονίας. Για τον λόγο αυτό, τα κράτη μέλη της Ευρωπαϊκής Ένωσης ξεκίνησαν από κοινού και με άλλα κράτη μια μεγάλης κλίμακας πρωτοβουλία για την παροχή ανθρωπιστικής βοήθειας. Θέλουμε να απαλύνουμε λίγο τη δυστυχία των προσφύγων και να επιδείξουμε αλληλεγγύη με τις όμορες χώρες. Για τον λόγο αυτό, το Συμβούλιο αποφάσισε την περασμένη Πέμπτη να διαθέσει 150 εκατ. ευρώ για την παροχή ανθρωπιστικής βοήθειας στους πρόσφυγες.
<P>
Τα κύρια κράτη υποδοχής προσφύγων, την Αλβανία και τη Μακεδονία καθώς και την γιουγκοσλαβική δημοκρατία του Μαυροβουνίου, θα τα ενισχύσουμε με 100 εκατ. ευρώ επιπλέον.
<P>
Παρέμβαση: «και εμείς!»
<P>
Αυτό είναι πολύ καλό! Το Συμβούλιο παρακάλεσε εξάλλου την Επιτροπή να υποβάλει προτάσεις για περαιτέρω εντατικοποίηση των σχέσεων της Ευρωπαϊκής Ένωσης με τη Μακεδονία, μια εντατικοποίηση που θα φθάνει μάλιστα και μέχρι τη δυνατότητα σύναψης συμφωνίας σύνδεσης. Την εύθηνη για την επικρατούσα κατάσταση την φέρει αποκλειστικά η εξτρεμιστική ηγεσία του Βελιγραδίου. Είναι στο χέρι της να θέσει τέλος στις επιχειρήσεις των στρατιωτικών δυνάμεων και των δυνάμεων ασφαλείας με μέτρα που θα διαθέτουν διάρκεια και θα είναι δυνατόν να ελεγχθούν και να καταστήσει δυνατή την επιστροφή των προσφύγων. Δεν επαρκούν μόνο οι θεωρητικές, ανειλικρινείς δηλώσεις για εκεχειρία, των οποίων την ανειλικρίνεια την γνωρίζουμε από τους πολέμους στην Κροατία και στη Βοσνία Ερζεγοβίνη.
<P>
Για την επίλυση της σύγκρουσης στο Κοσσυφοπέδιο, το Βελιγράδι θα πρέπει να πραγματοποιήσει βήματα που θα μπορούν να ελεγχθούν άμεσα. Τούτο συνεπάγεται, παράλληλα με μια πραγματική εκεχειρία, την απόσυρση όλων των γιουγκοσλαβικών δυνάμεων από το Κοσσυφοπέδιο, συμπεριλαμβανομένων των διαβόητων παραστρατιωτικών οργανώσεων, την επιστροφή των προσφύγων, και την εγκατάσταση διεθνών στρατιωτικών δυνάμεων για την προστασία των προσφύγων και του πληθυσμού.
<P>
Χειροκροτήματα
<P>
Αξιότιμοι κυρίες και κύριοι, τα αιτήματα αυτά τα υποστηρίζει και ο Γενικός Γραμματέας των Ηνωμένων Εθνών, κ. Kofi Annan, που θα παραβρεθεί σήμερα το βράδυ στην άτυπη Σύνοδο Κορυφής των αρχηγών κρατών και κυβερνήσεων στις Βρυξέλλες. Είναι πλέον ζήτημα της γιουγκοσλαβικής πλευράς να αποδεχθεί τις απαιτήσεις της Διεθνούς Κοινότητας χωρίς περιορισμούς και να τις θέσει άμεσα σε εφαρμογή. Αυτό, και μόνο αυτό θα άνοιγε το δρόμο για μια πολιτική επίλυση της διένεξης.
<P>
Η δυτική συμμαχία αγωνίζεται στα Βαλκάνια όχι μόνο κατά της δυστυχίας και υπέρ του δικαίου και της δικαιοσύνης. Εδώ διακυβεύεται και η αξιοπιστία και η ισχύς του ευρωπαϊκού μοντέλου πολιτισμού. Το καθεστώς του Βελιγραδίου διεξάγει πόλεμο κατά του πληθυσμού της χώρας του. Για τον λόγο αυτό οι δημοκρατικές κοινωνίες της Ευρώπης, οι κοινωνίες κράτους δικαίου, ήταν υποχρεωμένες να αντιπαρατεθούν στο απολυταρχικό καθεστώς του Βελιγραδίου. Το μελλοντικό μοντέλο της «ευρωπαϊκής ολοκλήρωσης» βρίσκεται αντιμέτωπο με μια ερμητικά κλειστή, εθνικιστική αντίληψη, που δεν αφήνει χώρο για μειονότητες και αντιφρονούντες. Θα μπορούσαμε να πούμε ότι πρόκειται για μία αντιπαράθεση μεταξύ του 19ου και του 21ου αιώνα.
<P>
Μακροπρόθεσμα μπορεί συνεπώς να υπάρξει μόνο μία προοπτική για τα κράτη και τους λαούς της περιοχής. Εάν θέλουμε να παρέχουμε εκεί βοήθεια για την παγίωση της δημοκρατίας και να κερδίσουμε τους κατοίκους της περιοχής - και εδώ συμπεριλαμβάνω ρητά και τον πληθυσμό της Γιουγκοσλαβίας - υπέρ του ευρωπαϊκού μοντέλου, θα πρέπει να τους προσφέρουμε μια ευρωπαϊκή προοπτική.
<P>
Χειροκροτήματα
<P>
Με αυτό δεν εννοώ μια ένταξη στην Ευρωπαϊκή Ένωση που θα πραγματοποιηθεί βραχυπρόθεσμα και που θα ήταν υπεράνω των δυνάμεων των κρατών αυτών. Εννοώ πολύ περισσότερο μία διευρυμένη περιφερειακή στρατηγική, δηλαδή ένα είδος συμφώνου σταθερότητας για τα Βαλκάνια. Μια τέτοια στρατηγική θα άνοιγε τον δρόμο σε μια πρόσδεση στην Ευρωπαϊκή Ένωση, στην εσωτερική της αγορά καθώς και στην ευρωπαϊκή κοινότητα αξιών. Η γερμανική Προεδρία έχει υποβάλει σχετικά ένα σχέδιο.
<P>
Επιφορτισθήκαμε να καθορίσουμε με αποφασιστικές δράσεις με ποιά πρόσημα η Ευρώπη θα σταματήσει αυτον τον αιματηρό αιώνα των εθνικών εγωισμών και των άμετρων ιδεολογιών. Καθήκον μας είναι να συμβάλουμε στην τελειωτική και ανεπίστρεπτη επιβολή της δημοκρατίας, των ανθρωπίνων δικαιωμάτων και της συνεργασίας πέρα από τα σύνορα σε όλη την Ευρώπη. Όπου το επιβάλλει η δυστυχία των ανθρώπων στην περιοχή αυτή, θα είμαστε μεγαλόκαρδοι και θα αποδεικνύουμε πραγματικά την αλληλεγγύη μας με τους ασθενέστερους.
<P>
Αξιότιμοι κυρίες και κύριοι, ας επιληφθούμε από κοινού αυτού του καθήκοντος εν ονόματι της Ευρώπης, εν ονόματι των πολιτών της, εν ονόματι των αξιών της. Σας ευχαριστώ πολύ για την προσοχή που μου αφιερώσατε.
<P>
Ζωηρά και παρατεταμένα χειροκροτήματα

<SPEAKER ID=5 NAME="Santer">
Κύριε Πρόεδρε, κύριε Πρόεδρε του Ευρωπαϊκού Συμβουλίου, κυρίες και κύριοι βουλευτές, στις 14 Ιουλίου 1997 μιλούσα ενώπιον του Σώματός σας για να παρουσιάσω την Ατζέντα 2000: μία από τις μεγαλύτερες μεταρρυθμίσεις στην ιστορία της Ένωσης. Με την ευκαιρία εκείνη είχα θίξει το γεγονός ότι επρόκειτο για μία ιστορική τύχη η οποία παρουσιαζόταν προκειμένου νε ενισχύσει την Ένωση και να προετοιμάσει την διεύρυνσή της.
<P>
Σήμερα, είμαι ιδιαίτερα ικανοποιημένος που το Ευρωπαϊκό Συμβούλιο στο Βερολίνο ανταποκρίθηκε επιτυχώς σε αυτήν την πρόκληση. Το αποτέλεσμα αυτό δεν θα ήταν εφικτό χωρίς θεσμικά όργανα ισχυρά, ανεξάρτητα και ικανά να δράσουν. Βεβαίως, οι διαπραγματεύσεις σχετικά με την Ατζέντα 2000 ήταν περίπλοκες και δύσκολες. Αφορούσαν την συνέχιση των αγροτικών μεταρρυθμίσεων που είχαν ξεκινήσει το 1992, και την διασφάλιση των θεμελιωδών στοιχείων της οικονομικής και κοινωνικής συνοχής, λαμβάνονταας πάντοτε υπόψην την διεύρυνση και τους δημοσιονομικούς περιορισμούς.
<P>
Δεσμευθείσες επί της βάσης των νομοθετικών προτάσεων που παρουσίασε η Επιτροπή, πριν από ένα χρόνο, οι διαπραγματεύσεις εκτυλίχθησαν με ικανοποιητικό τρόπο υπό την βρεταννική και την αυστριακή Προεδρία για να ολκληρωθούν στο Βερολίνο με την ώθηση του γερμανού Καγκελλαρίου, στον οποίο θα ήθελα να αποτίνω φόρο τιμής εκ μέρους της Επιτροπής.
<P>
Βέβαια, οι εργασίες δεν έχουν ολοκληρωθεί. Μένει ακόμη να οριστικοποιηθεί η νομοθετική εργασία πριν από το τέλος της θητείας σας. Πρέπει επίσης να διαπραγματευτούμε την διοργανική συμφωνία στην οποία δικαίως προσδίδετε μεγάλη σημασία. Ωστόσο, η συμφωνία του Βερολίνου έθεσε τις πολιτικές βάσεις για να κλείσουμε ένα πακέτο που εγώ θα χαρακτήριζα «φιλόδοξο». Γνωρίζω καλά πως σε ορισμένα σημεία υπάρχει μία μικρή απογοήτευση αλλά, συνολικά, έχουμε κάθε λόγο να χαιρόμαστε για μία συμφωνία η οποία τοποθετείται στο πλαίσιο των προσανατολισμών που καθόρισε η Επιτροπή από το 1997.
<P>
Σε ό, τι αφορά την γεωργία, αφορούσε την διατήρηση της ανταγωνιστικότητας και του εξαγωγικού προσανατολισμού αυτού του όλο και περισσότερο πολυλειτουργικού τομέα, και την ανάπτυξη του αγροτικού χώρου. Η Επιτροπή, είναι γνωστό, θα επιθυμούσε να προχωρήσει περισσότερο στην πορεία των μεταρρυθμίσεων. Εκτιμώ, ωστόσο, πως η Ατζέντα 2000 ήταν ένα πραγματικό βήμα προς τα εμπρός.
<P>
Όσον αφορά τις κοινές οργανώσεις αγορών, διατηρήθηκε η αρχή μιας μείωσης των τιμών με μερική αντιστάθμιση. Οι προτάσεις μας για την αγροτική ανάπτυξη, επαναλήφθησαν όπως είχαν. Πρόκειται σε αυτήν την περίπτωση για μία σημαντική εκτροπή. Οι μεταρρυθμίσεις αυτές θα επιτρέψουν την ενίσχυση της γεωργίας σεβόμενοι ένα αυστηρό δημοσιονομικό πλαίσιο για ολόκληρη την νέα περίοδο. Επιπλέον οι μεταρρυθμίσεις θα διευκολύνουν την διεύρυνση και μία συμφωνία στο πλαίσιο του Παγκόσμιου Οργανισμού Εμπορίου.
<P>
Σχετικά με την δεύτερη μεγάλη κατηγορία των δαπανών, τις διαρθρωτικές επιχειρήσεις, ο στόχος ήταν η διατήρηση της οικονομικής και κοινωνικής συνοχής όσον αφορά την συγκέντρωση των διαθέσιμων μέσων. Για την Επιτροπή, ήταν πολύ σημαντικό να διατηρηθούν τα επίπεδα εντατικοποίησης των ενισχύσεων, που επιτεύχθηκαν το 1999, για εκείνες τις περιοχές και τις κοινωνικές ομάδες που έχουν πληγεί περισότερο. Ο στόχος αυτός επιτεύχθηκε.
<P>
Κατά δεύτερον, έπρεπε να επιλύσουμε έναν ορισμένο αριθμό ειδικών προβλημάτων. Αντί να προχωρήσουμε στρεβλώνοντας τα αντικειμενικά κριτήρια κατανομής των πόρων, το Ευρωπαϊκό Συμβούλιο επέλεξε την οδό της διατήρησης ενός μικρού φακέλου, στο πλαίσιο ενός γενικού φακέλου, προκειμένου η αντίδραση στις περιπτώσεις αυτές να είναι ακριβής. Οι μεγάλες αρχές των προτεινόμενων μεταρρυθμίσεων ήταν έτσι δυνατόν να διατηρηθούν, με κόστος, είναι αλήθεια, μία κάπως πληκτική απαρίθμηση των λύσεων κατά περίπτωση.
<P>
Κατά τρίτον, η Ατζέντα 2000 που πρότεινε η Επιτροπή, αποσκοπoύσε στην ενίσχυση της Ένωσης με τα αναγκαία μέσα προκειμένου να δημιουργηθούν οι συνθήκες μιας αειφόρου ανάπτυξης, πλούσιας σε θέσεις εργασίας. Για τον σκοπό αυτό η Επιτροπή θέλησε να ενισχύσει τον τίτλο 3 σε ό, τι αφορά τις εσωτερικές πολιτικές. Το αποτέλεσμα του Βερολίνου βρίσκεται στο χαμηλότερο σημείο του χρονοδιαγράμματος που πρότεινε η Προεδρία. Έχω κατ' επανάληψη επιστήσει την προσοχή του Συμβουλίου στην σημασία που προσδίδει το Σώμα σας στον τίτλο 3 και είμαι σίγουρος πως θα επιτύχετε την αύξηση του επιπέδου των φιλοδοξιών σας κατά τις διαπραγματεύσεις για την διοργανική συμφωνία.
<P>
Το τελευταίο σημείο σε θέματα δαπανών αφορά τις διοικητικές δαπάνες. Ήδη, στο πλαίσιο της Ατζέντας 2000, η Επιτροπή είχε κάνει γνωστό έναν προβληματισμό σχετικά με την δική της αναδιάρθρωση. Σε αυτό το πλαίσιο, το ζήτημα της επάρκειας μεταξύ πολιτικών στόχων και διοικητικών μέσων αποκτά μείζονα σημασία. Τα αποτελέσματα του Βερολίνου, σε ό, τι αφορά τον τίτλο 5, ο οποίος βρίσκεται στην κορυφή του χρονοδιαγράμματος των διαπραγματεύσεων που προτείνει η Προεδρία, μόλις που θα επιτρέψει να διατηρηθεί σταθερός ο αριθμός του προσωπικού στο πλαίσιο των οργάνων. Αυτό δεν αρκεί. Σε αυτήν την περίπτωση, και πάλι, οι διαπραγματεύσεις στο πλαίσιο της διοργανικής συμφωνίας, θα δώσουν στο Κοινοβούλιο την δυνατότητα να διορθώσει την βολή.
<P>
Κύριε Πρόεδρε, η ανάπτυξη της Ένωσης δεν θα γίνει μόνο με τα υφιστάμενα δεκαπέντε μέλη. Προετοιμάζεται εντατικά η διεύρυνση με τους φίλους γείτονές μας. Στο πλαίσιο της Ατζέντας 2000, η Επιτροπή είχε προτείνει την κράτηση ενός σημαντικού μέρους του πακέτου για την προενταξιακή διαδικασία και την μελλοντική διεύρυνση. Διαπιστώνω πως οι προτάσεις μας, ισοδύναμες με ένα πραγματικό σχέδιο Μάρσαλ, διατηρήθηκαν στο ακέραιο στο πακέτο αυτό. Πρόκειται για ένα ποσό ύψους 80 δισεκατομμυρίων ευρώ.
<P>
Εμβάθυνση και διεύρυνση, θα έπρεπε να παντρέψουμε αυτούς τους δύο στόχους στο εσωτερικό ενός αυστηρού, αποδοτικού και δίκαιου δημοσιονομικού πλαισίου. Η συμφωνία του Βερολίνου πρέπει, προς το παρόν, να καταλήξει σε μία διοργανική συμφωνία η οποία θα επιτρέπει την εξασφάλιση της δημοσιονομικής πειθαρχίας στο εσωτερικό των επιπέδων που έχουν καθοριστεί από αυστηρές, αλλά ρεαλιστικές, δημοσιονομικές προοπτικές. Για την Ένωση των Δεκαπέντε, οι δεσμεύσεις θα σταθεροποιηθούν το 2006 κάτω από το επίπεδο που προβλέπεται για το έτος 2000, γεγονός που θα αποτελέσει μία πολύ αξιόλογη οικονομική προσπάθεια. Η σταθεροποίηση των δαπανών στους δεκαπέντε θα δημιουργήσει τα αναγκαία περιθώρια στο εσωτερικό των επιπέδων των ίδιων πόρων για να μπορέσει να δεχτεί τα νέα μέλη στο διάστημα από το 2000 έως το 2006.
<P>
Αυτή είναι επίσης, κυρίες και κύριοι, η αλληλεγγύη. Επιτέλους, κατέστη δυνατή η εξεύρεση μίας συμφωνίας σχετικά με τους ίδιους πόρους, η οποία καταλήγει σε ένα πιο δίκαιο σύστημα. Η μερική αντικατάσταση των πόρων από το ΦΠΑ από τους πόρους του ΑΕΠ θα προσεγγίσει περισσότερο τις εισφορές των κρατών μελών και της ανταποδοτικής τους ικανότητας. Η χρηματοδοτική κλιμάκωση των επιστροφών προς τη Βρετανία θα ανακουφίσει τις χώρες με τις μεγαλύτερες δημοσιονομικές ανισορροπίες, χωρίς, ωστόσο, να εισάγει νέους διορθωτικούς μηχανισμούς. Πριν το πέρας της νέας περιόδου δημοσιονομικών προοπτικών, η Επιτροπή θα έχει την ευκαιρία να εξετάσει εκ νέου το σύστημα ίδιων πόρων, συμπεριλαμβανομένων των επιπτώσεων της διεύρυνσης και του ζητήματος, στο οποίο αρέσκεται το Σώμα σας, των νέων αυτόνομων ίδιων πόρων.
<P>
Κύριε Πρόεδρε, η συμφωνία που επετεύχθη στο Βερολίνο σχετικά με την Ατζέντα 2000 συνιστά επιτυχία, και μάλιστα επιτυχία για την Ένωση. Βασίζομαι στο Κοινοβούλιο για να επιφέρει ορισμένες απαραίτητες διορθώσεις. Για άλλη μία φορά, η Ένωση έδειξε πως ξέρει να βρίσκει τις λύσεις που οδηγούν στην πρόοδο της Ευρώπης. Δεν κρύβω την προσωπική μου ικανοποίηση για το ότι μπόρεσα να συμβάλω, μαζί με τους συναδέλφους μου στην Επιτροπή, σε αυτό το θετικό αποτέλεσμα. Έτσι ολοκληρώνεται ο κύκλος των μεγάλων προγραμμάτων που είχα παρουσιάσει ενώπιον σας στις 17 Ιανουαρίου 1995.
<P>
Κύριε Πρόεδρε, κυρίες και κύριοι, ο κύριος Πρόεδρος του Ευρωπαϊκού Συμβουλίου έθεσε λίγο πριν λεπτομερώς την κατάσταση στο Κόσοβο. Θα προσθέσω μόνο λίγες λέξεις. Προφανώς, ανησυχούμε πάρα πολύ για ό, τι συμβαίνει στο Κόσσοβο. Δεν θα επανέλθω στο θέμα της προέλευσης αυτής της κατάστασης παρά μόνο για να υπογραμμίσω πως είναι αποτέλεσμα εξολοκλήρου της άρνησης των αρχών του Βελιγραδίου για οποιαδήποτε διαπραγματεύσιμη λύση. Οι εκπρόσωποι της διεθνούς κοινότητας και της Ευρώπης, ειδικότερα, πολλαπλασίασαν τις προσπάθειες εξεύρεσης μιας ειρηνευτικής και δίκαιης λύσης στο Κόσοβο, μιας λύσης δίκαιης για όλον τον κόσμο, για τους κατοίκους αλβανικής καταγωγής και για το σερβικό έθνος.
<P>
Οι προσπάθειες αυτές απέτυχαν και η στρατιωτική δράση που βρίσκεται σε εξέλιξη πρέπει να επιτρέψει την επιβολή του σεβασμού των αρχών και των αξιών οι οποίες αποτελούν τον λόγο ύπαρξης της Ευρώπης. Η μη δράση σημαίνει συγκατάθεση, και η Ευρώπη και οι εταίροι της δεν δέχονται τις δολοφονίες, δεν δέχονται τους διωγμούς, δεν δέχονται την τρομοκρατία και το μίσος μεταξύ των λαών. Η Ευρώπη και οι εταίροι της, όντας σύμμαχοι σε μία δύσκολη στρατιωτική δράση, καθόρισαν ξεκάθαρα τις απαιτήσεις τους. Η διεθνής κοινότητα δραστηριοποιείται τώρα για να κάνει αποδεκτό στους διευθύνοντες του Βελιγραδίου, τον τερματισμό της καταπίεσης, την επιστροφή των προσφύγων και την παρουσία διεθνούς δύναμης. Στο τέλος, η σταθερότητα στα Βαλκάνια θα πρέπει να αποτελέσει αντικείμενο μιας ευρύτατης πρωτοβουλίας, η οποία ήδη έχει σκιαγραφηθεί από την Προεδρία στο τελευταίο Συμβούλιο Γενικών Υποθέσεων. Η Επιτροπή θα του παρέχει την πλήρη συνδρομή της.
<P>
Προς το παρόν, βρισκόμαστε αντιμέτωποι με μία ανθρωπιστική κρίση, δραματικής για την Ευρώπη έκτασης. Οι όμορες περιοχές του Μαυροβουνίου, της πρώην Γιουγκοσλαβικής Δημοκρατίας της Μακεδονίας και της Αλβανίας είναι αυτές που πλήττονται περισσότερο. Πρέπει επίσης να λάβουμε υπόψην μας τα άτομα που έχουν εκτοπιστεί από το εσωτερικό του Κοσόβου. Η Επιτροπή ανέλαβε αμέσως, στο μέτρο των κοινοτικών μέσων, να ανταποκριθεί στις πιο επείγουσες ανάγκες. Συνεργαζόμαστε στενά, όπως κάνουμε συνήθως, με την Ύπατη Αρμοστεία των Ηνωμένων Εθνών για τους πρόσφυγες.
<P>
Γνωρίζετε, επιπλέον, πως κατά την διάρκεια μιας ειδικής συνεδρίασης, η Επιτροπή υιοθέτησε δύο πρωτοβουλίες μεγάλης ευρύτητας των οποίων επιλήφθησαν το Ευρωπαϊκό Κοινοβούλιο και το Συμβούλιο. Θα έπρεπε πρώτα να προετοιμαστούμε να συγκεντρώσουμε συμπληρωματικούς πόρους για την ανθρωπιστική βοήθεια. Στην αρμόδια επί του προϋπολογισμού αρχή διαβιβάστηκε το αίτημα ώστε 150 εκατομμύρια ευρώ να μεταβιβαστούν στο αποθεματικό για επείγουσες βοήθειες στην γραμμή ECHO. Με αυτά τα 150 εκατομμύρια ευρώ, η Κοινότητα θα έχει διαθέσει 180 εκατομμύρια ευρώ για ανθρωπιστική βοήθεια στους πρόσφυγες στην πρώην Γιουγκοσλαβική Δημοκρατία της Μακεδονίας, στην Αλβανία και στο Μαυροβούνιο, στο πλαίσιο του προϋπολογισμού του 1999.
<P>
Επιπλέον, η Επιτροπή εκτιμά πως πρέπει να παρέχουμε μία βοήθεια στις όμορες με το Κόσσοβο περιοχές οι οποίες δέχονται πρόσφυγες: στην Αλβανία, την πρώην Γιουγκοσλαβική Δημοκρατία της Μακεδονίας, το Μαυροβούνιο κατά πρώτον λόγο, αλλά και άλλες περιοχές θα μπορούσαν να συμπεριληφθούν εάν δέχονται μαζικά πρόσφυγες. Γνωρίζουμε πράγματι πως η μαζική άφιξη των ανθρώπων αυτών αποτελεί ένα βαρύ άχθος για τους προϋπολογισμούς τους.
<P>
Η Επιτροπή προβλέπει λοιπόν να αφιερώσει έως και 100 εκατομμύρια ευρώ στην κάλυψη των εξόδων που συνδέονται άμεσα με την υποδοχή των προσφύγων, του κόστους που συνδέεται με την ασφάλειά τους, τις διοικητικές δαπάνες, τις πρόσθετες δαπάνες μεταφοράς, ηλεκτρικής ενέργειας, παροχής νερού, κλπ. Μία αποστολή της Επιτροπής βρίσκεται σήμερα στην περιοχή για να αναλύσει τις ανάγκες. Διευκρινίζω πως η βοήθεια αυτή θα παραχωρηθεί μόνο με την προϋπόθεση οι δικαιούχοι να εκπληρώσουν αποτελεσματικά τις διεθνείς υποχρεώσεις που τους βαρύνουν, στο πλαίσιο κυρίως της Σύμβασης της Γενεύης.
<P>
Η ειδική αυτή βοήθεια στις τρίτες χώρες είναι σε πλήρη συνοχή με την επιλογή που έγινε να ευνοηθεί η υποδοχή των προσφύγων, των προσωρινών προσφύγων, στις όμορες με το Κόσσοβο περιοχές. Πάνω σε αυτό, οφείλω, ωστόσο, να αναφέρω την υπόθεση, σύμφωνα με την οποία τα κράτη μέλη, ανταποκρινόμενα στις εκκλήσεις της Ύπατης Αρμοστείας των Ηνωμένων Εθνών για τους Πρόσφυγες, αποφάσισαν να αναλάβουν την προσωρινή υποδοχή των προσφύγων. Προκειμένου λοιπόν ο κοινοτικός προϋπολογισμός να μπορέσει να στηρίξει μία βοήθεια σε αυτά τα κράτη μέλη, η Επιτροπή τροποποίησε την πρόταση της για κοινή δράση, η οποία θα μπορέσει να επικαλεστεί το Ευρωπαϊκό Ταμείο για τους Πρόσφυγες, ταμείο το οποίο διαθέτει, επαναλαμβάνω, 15 εκατομμύρια ευρώ. Η οργάνωση αυτή λαμβάνει υπόψην της την νέα κατάσταση η οποία διαμορφώθηκε από τον πόλεμο στο Κόσσοβο. Έλαβε την στήριξη του Σώματός σας και το Συμβούλιο οφείλει τώρα να αποφανθεί.
<P>
Για το σύνολο των επιχειρήσεων αυτών, χρειαζόμαστε κάθε συνεργασία εκ μέρους του Κοινοβουλίου σας. Όσον αφορά την ανθρωπιστική βοήθεια, η προσφυγή στο αποθεματικό για επείγουσες βοήθειες δεν θέτει καμιά δυσκολία. Όσο για την ενίσχυση των 100 εκατομμυρίων ευρώ, η οποία προορίζεται να αντισταθμίσει το κόστος υποδοχής των προσφύγων στις όμορες με το Κόσσοβο περιοχές, η κατάσταση είναι πιο πολύπλοκη. Η Επιτροπή, στην υπόθεση αυτή, έχει ως πρώτο στόχο την άμεση συγκέντρωση αυτών των χρηματικών ποσών.
<P>
Θα ήθελα επίσης να επικεντρώσω την προσοχή σας σε ένα άλλο σημαντικό θέμα, που οφείλω απαραιτήτως να αναφέρω, δηλαδή, τις ενισχύσεις σε ανθρώπινο δυναμικό, των οποίων θα πρέπει να μπορεί να επωφεληθεί η Επιτροπή για τις νέες αυτές επιχειρήσεις. Νομίζω πως το Κοινοβούλιό σας έχει συνείδηση ότι η Επιτροπή οφείλει να έχει τα μέσα για να αναλάβει τις αποστολές της υπό καλές συνθήκες. Δεν μπορούμε και δεν πρέπει να πούμε πως η διαχείριση θα ακολουθήσει.
<P>
Για τις νέες αυτές επιχειρήσεις, καθώς και για την αντιμετώπιση των μεταγενέστερών της αναγκών ανοικοδόμησης, η Επιτροπή θα χρειαστεί επιπλέον προσωπικό στις Βρυξέλλες και στις αντιπροσωπείες της. Θα πρέπει επιπλέον να καλέσει επί τόπου τεχνική και διοικητική βοήθεια. Επομένως, πολύ σύντομα, η Επιτροπή θα πρέπει να προχωρήσει σε αναδιοργάνωση, αλλά αυτό δεν θα είναι αρκετό. Θα χρειαστεί περαιτέρω ενισχύσεις στο πλαίσιο του επόμενου οικονομικού έτους. Αυτό ισχύει τόσο για αυτόν τον τομέα όσο και για άλλους. Η σημερινή κατάσταση υπογραμμίζει, για μία ακόμη φορά, πως η Επιτροπή πρέπει να αποκτήσει συμπληρωματικό προσωπικό, προκειμένου να επιτύχει τις αποστολές που της ανατίθενται.
<P>
Η ανακοίνωση που σας διαβιβάστηκε την περασμένη εβδομάδα αναφέρει αυτές τις ανάγκες σε χρήματα και ανθρώπινο υλικό, και βασίζομαι στο Κοινοβούλιό σας και στο Συμβούλιο ότι θα λάβετε υπόψην σας αυτές τις επιβαρύνσεις. Κάθε όργανο πρέπει να επιφέρει την συμβολή του, ώστε η Ευρώπη να ανταποκριθεί στην κρίση αυτή με αποτελεσματικό και υπεύθυνο τρόπο. Στα δύο αυτά κεντρικά ερωτήματα - δημοσιονομικές ανάγκες, ανθρώπινο δυναμικό - οι συζητήσεις σας, κατά την γνώμη μου, πρέπει να καταλήξουν με τον πλέον ξεκάθαρο τρόπο.
<P>
Χειροκροτήματα

<SPEAKER ID=6 LANGUAGE="DE" NAME="Hδnsch">
Κύριε Πρόεδρε, αγαπητοί συνάδελφοι, επιτρέψτε μου εισαγωγικά να κάνω μια προσωπική παρατήρηση. Χαίρομαι που έχω την τύχη να χαιρετήσω εδώ στο Ευρωπαϊκό Κοινοβούλιο τον Γερμανό καγκελάριο ως Πρόεδρο του Ευρωπαϊκού Συμβουλίου, όντας ο πρώτος ομιλητής της πολιτικής μου ομάδας και όλοι φυσικά καταλαβαίνουν ότι ως σοσιαλδημοκράτης χαίρομαι ιδιαιτέρως και μάλιστα προπάντων μετά από την παρούσα ομιλία σας κύριε Πρόεδρε του Ευρωπαϊκού Συμβουλίου!
<P>
Χειροκροτήματα
<P>
Σπάνια έτυχε σε Προεδρία του Συμβουλίου να είναι υποχρεωμένη να λάβει τόσο σημαντικές αποφάσεις όπως εσείς στους τρεις πρώτους μήνες της θητείας σας. Όπως και να αξιολογεί ο καθένας ξεχωριστά τις αποφάσεις αυτές, ένα πράγμα έγινε ωστόσο σαφές: Η Ευρωπαϊκή μας Ένωση επέδειξε την ικανότητά της για δράση και σας ευχαριστούμε για αυτό.
<P>
Υπό τη δική σας Προεδρία το Ευρωπαϊκό Συμβούλιο όρισε μέσα σε μια ώρα έναν υποψήφιο για το αξίωμα του Προέδρου της Επιτροπής. Ήταν μία διαδικασία της οποίας η ολοκλήρωση μας είχε κοστίσει πριν από πέντε χρόνια περισσότερες από δύο Συνόδους Κορυφής, και αυτό κάτι σημαίνει στην Ευρωπαϊκή μας Ένωση. Τώρα, εμείς θα μεριμνήσουμε, να δοθεί η έγκρισή μας στον κ. Prodi ήδη στην παρούσα κοινοβουλευτική περίοδο - δηλαδή τον Μάιο - ώστε να καταστεί δυνατή η έγκριση ολόκληρης της νέας Επιτροπής το αργότερο στις αρχές Σεπτεμβρίου. Πιστεύω ότι τούτο βρίσκεται σε αντιστοιχία με το δικό σας χρονοδιάγραμμα.
<P>
Εξάλλου η παραίτηση της Επιτροπής δεν ήταν μια θεσμική κρίση. Αντιθέτως, την θεωρώ μάλιστα ως ένα βήμα προς την ευρωπαϊκή κανονικότητα. Πρέπει να αποτελεί εντελώς κανονική πρακτική, όταν το Κοινοβούλιο ελέγχει και επιβάλλει κυρώσεις και πρέπει επίσης να είναι και θα είναι κανονική πρακτική, όταν τα θεσμικά όργανα της ΕΕ θα αναλαμβάνουν τις πολιτικές ευθύνες για ελλείψεις και σφάλματα που έχουν διαπράξει
<P>
Χειροκροτήματα
<P>
Δεδομένου ότι αυτό έγινε για πρώτη φορά, αξίζει οπωσδήποτε τον σεβασμό μας. Το ζητούμενο είναι πλέον μία εκ βάθρων μεταρρύθμιση της δομής και των συνηθειών της διοίκησης στις Βρυξέλλες, αλλά τούτο δεν αποτελεί καθήκον μόνο για τη νέα Επιτροπή, αλλά και για σας στο Συμβούλιο, καθώς και για μας στο Κοινοβούλιο. Δεν θέλουμε μια Επιτροπή πιο αδύναμη, θέλουμε μια Επιτροπή πιο ισχυρή, και η νέα Επιτροπή θα πρέπει να έχει τη δυνατότητα να γίνει αυτό που πρέπει, να γίνει, δηλαδή, μια ευρωπαϊκή κυβέρνηση.
<P>
Όταν αναθέτει κανείς στην Επιτροπή καθήκοντα, πρέπει επίσης να φροντίζει να της παρέχει και τους πόρους για το απαιτούμενο προσωπικό, ώστε να μπορεί να εκπληρώνει τα καθήκοντα αυτά. Κοιτάζοντας τη συμφωνία επί των δημοσιονομικών που επιτεύχθηκε στο Βερολίνο, δεν αποκομίζω την εντύπωση ότι το Συμβούλιο έχει κατανοήσει το πρόβλημα σε όλη του τη διάσταση. Εξάλλου ούτε εμείς, εδώ στο Κοινοβούλιο, δεν έχουμε κατανοήσει πλήρως ότι θα πρέπει να παρέχουμε στην Επιτροπή τους απαιτούμενους πόρους, προκειμένου να είναι σε θέση να φέρει πραγματικά την ευθύνη που της αναθέτουμε.
<P>
Χειροκροτήματα
<P>
Οι αποφάσεις του Βερολίνου σχετικά με την Ατζέντα 2000 αποτελούν συμβιβασμό και αυτό είναι φυσιολογικό. Ωστόσο είναι εν μέρει δύσκολο ο συμβιβασμός αυτός να γίνει αποδεκτός, καθότι μερικοί από τους επιμέρους συμβιβασμούς που έγιναν και έπρεπε βέβαια να γίνουν μεταξύ των εθνικών συμφερόντων θα αποβούν και εις βάρος της Ευρώπης. Τις επόμενες εβδομάδες το Κοινοβούλιο θα εξετάσει λεπτομερώς και με κριτικό πνεύμα το ζήτημα αυτό και να είσαστε σίγουροι ότι θα ανακαλύψουμε αρκετά αρνητικά σημεία στον εν λόγω συμβιβασμό. Δεν θέλω τώρα να αναφερθώ εδώ σε περισσότερες λεπτομέρειες. Μπορώ να πω μόνο το εξής: η αγροτική μεταρρύθμιση αποδυναμώθηκε και σε πολύ σύντομο χρονικά διάστημα θα πρέπει να προχωρήσετε σε διορθώσεις και όχι μόνο επειδή η παρούσα μεταρρύθμιση δεν επαρκεί για την αντιμετώπιση της διεύρυνσης αλλά και λόγω του επόμενου γύρου διαπραγματεύσεων του ΠΟΕ.
<P>
Δεύτερο: για μια νέα δημοσιονομική προοπτική απαιτείται η σύναψη διοργανικής συμφωνίας. Δεν θέλουμε να κατακερματίσουμε το οικονομικό πακέτο του Βερολίνου, αλλά θέλουμε να τακτοποιήσουμε μερικά τμήματά του κατά τρόπο, ώστε να προσεγγίζουν τα δικά μας αιτήματα και τις δικές μας προτεραιότητες, π.χ. τα μέτρα για τη μακρόχρονη ανεργία και για την υποστήριξη μιας ενεργούς πολιτικής στην αγορά εργασίας. Επιθυμούμε τη σύναψη διοργανικής συμφωνίας για τη δημοσιονομική προοπτική, την επιθυμούμε ειλικρινά, αλλά όχι με οποιοδήποτε τίμημα. Πρόκειται επιτέλους για συμφωνία, δεν πρόκειται για κάτι που μας το υπαγορεύουν. Παρ΄ όλα αυτά και από συνολική άποψη, με την έγκριση της Ατζέντα 2000 δρομολογήσατε στο Βερολίνο τη μεγαλύτερη μεταρρύθμιση ευρωπαϊκών πολιτικών που έχει πραγματοποιήσει μέχρι σήμερα η ΕΕ.
<P>
Κύριε Πρόεδρε του Ευρωπαϊκού Συμβουλίου θα κάνουμε εδώ στο Κοινοβούλιο ότι περνά από το χέρι μας, ώστε να βρεθούν οι απαραίτητες πλειοψηφίες και να ολοκληρωθεί η έγκριση της Ατζέντα 2000 ήδη πριν από τη λήξη της παρούσας κοινοβουλευτικής περιόδου. Γνωρίζουμε πως η Ατζέντα 2000 αποτελεί μόνο τμήμα των μεταρρυθμίσεων που είναι απαραίτητες για τη σωστή προετοιμασία της ΕΕ ως προς τη διεύρυνση. Για τον λόγο αυτό χάρηκα σήμερα με την ανακοίνωσή σας ότι τον Ιούνιο θα ορισθεί στην Κολωνία το χρονοδιάγραμμα για τις απαραίτητες θεσμικές μεταρρυθμίσεις. Σας υποστηρίζουμε ρητά σε αυτήν σας την προσπάθεια να ολοκληρώσετε τη συγκεκριμένη μεταρρυθμιστική διαδικασία ήδη προτού προσχωρήσει το πρώτο ανατολικοευρωπαϊκό κράτος στην παρούσα Ευρωπαϊκή Ένωση.
<P>
Από την Προεδρία σας περιμένουμε ωστόσο ακόμα ένα πράγμα. Η Ευρωπαϊκή Ένωση μπόρεσε να συνάψει ένα σύμφωνο για τη σταθεροποίηση του κοινού μας νομίσματος, και ήταν καλό. Θα πρέπει όμως τώρα να μπορέσει να συνάψει και ένα σύμφωνο για την απασχόληση και αυτό είναι το ίδιο καλό. Για τον λόγο αυτό υποστηρίζουμε τις προθέσεις σας όσον αφορά τη Σύνοδο Κορυφής της Κολωνίας.
<P>
Χειροκροτήματα
<P>
Θα αναφερθώ τώρα στο Κοσσυφοπέδιο. Είναι για όλους μας και ειδικά για την πολιτική μου ομάδα ένα πολύ δύσκολο ζήτημα. Χαιρετίζουμε τη σύμπνοια με την οποία το Ευρωπαϊκό Συμβούλιο υποστήριξε τη στρατιωτική επέμβαση του ΝΑΤΟ στο Κοσσυφοπέδιο. Αυτό ήταν και μία δοκιμασία για την κοινή μας εξωτερική πολιτική και πολιτική ασφάλειας, καθότι έτσι δείξατε πως η Ευρώπη είναι μια κοινότητα αξιών και όχι μόνο ένας κοινός χώρος οικονομικών επιχειρήσεων. Στη μεγάλη της πλειοψηφία η ομάδα μου υποστηρίζει τη στάση των κρατών μελών ως προς τις στρατιωτικές δράσεις. Θεωρούμε αυτή τη στρατιωτική δράση αναπόφευκτη, αλλά έχω να τονίσω τρία πράγματα πέρα από τα όρια και την αναγκαιότητα της στρατιωτικής επέμβασης: Είναι σωστό πως πρέπει να παρεμποδίσουμε τον εγκληματία Milosevic, τον άγριο στρατό του και τις φονικές του παραστρατιωτικές ομάδες. Στο τέλος αυτού του αιματηρού αιώνα δεν πρέπει πλέον να υπάρξει καμία δυνατότητα για εθνικισμό και ρατσισμό στην Ευρώπη, πουθενά στην Ευρώπη.
<P>
Το Διεθνές Δίκαιο στηρίζεται στην εθνική κυριαρχία σε συνδυασμό με την εδαφική ακεραιότητα. Αυτά είναι ύψιστα αγαθά, αλλά η εθνική κυριαρχία και εδαφική ακεραιότητα δεν μπορούν να δώσουν σε κανένα κράτος της Ευρώπης την άδεια να ασκεί καταπίεση, να προβαίνει σε εκτοπισμούς και σε γενοκτονίες.
<P>
Χειροκροτήματα
<P>
Για τον λόγο αυτό, πέρα από τις επιβαλλόμενες στρατιωτικές επεμβάσεις, χρειαζόμαστε μία επέκταση του Διεθνούς Δικαίου και σας καλούμε να συνεργασθείτε. Οι λαοί των Βαλκανίων θα βρουν ειρήνη μόνο μέσα από μια ευρωπαϊκή προοπτική. Χαιρετίζουμε την πρωτοβουλία σας για μια βαλκανική διάσκεψη με στόχο την πολιτική, οικονομική και κοινωνική ανοικοδόμηση αυτής της πληγείσας περιοχής. Υποστηρίζουμε ρητά τις προτάσεις που μας παρουσιάσατε σήμερα εδώ στο Κοινοβούλιο.
<P>
Επιτρέψτε μου επίσης να πω ότι ευχαριστούμε τους στρατιώτες των κρατών μελών που μάχονται από τις σειρές του ΝΑΤΟ. Τους ευχαριστούμε που θέτουν σε κίνδυνο το ζωή τους για να σταματήσουν τις εθνοτικές εκκαθαρίσεις στο Κοσσυφοπέδιο.
<P>
Χειροκροτήματα
<P>
Ευχαριστούμε επίσης και τα μέλη των Μη Κυβερνητικών Οργανώσεων που με μεγάλες θυσίες συμβάλλουν στο να γίνει κάπως περισσότερο ανεκτή η κατάσταση των προσφύγων και των εκτοπισθέντων στην περιοχή αυτή. Αξίζουν και αυτά τις ευχαριστίες μας.
<P>
Χειροκροτήματα
<P>
Κύριε Πρόεδρε του Ευρωπαϊκού Συμβουλίου, αναλάβατε την Προεδρία σε μία από τις πιο δύσκολες φάσεις της Ευρωπαϊκής Ένωσης. Σας ευχόμαστε καλή επιτυχία, δεδομένου ότι η επιτυχία αυτή θα είναι και δική μας, θα είναι η επιτυχία της Ευρωπαϊκής μας Ένωσης. Για τα περαιτέρω δύσκολα προβλήματα που έχετε ακόμα να αντιμετωπίσετε, στο πρόσωπο του Ευρωπαϊκού Κοινοβουλίου, και προπάντων της πολιτικής μου ομάδας θα έχετε πάντα έναν κριτικό, μερικές φορές μάλιστα έναν πολύ κριτικό εταίρο στον οποίο όμως θα μπορείτε πάντα να βασιζόσαστε. Σας ευχαριστούμε πολύ!
<P>
Χειροκροτήματα

<SPEAKER ID=7 LANGUAGE="DE" NAME="Brok">
Κύριε Πρόεδρε του Συμβουλίου, κύριε Πρόεδρε της Επιτροπής, είμαι πεπεισμένος ότι και η δική μου πολιτική ομάδα θα σας υποστηρίξει στον αγώνα σας για την επιβολή των ανθρωπίνων δικαιωμάτων και στις δράσεις σας για την προστασία των ανθρώπων στο Κοσσυφοπέδιο. Γνωρίζουμε πόσο δύσκολη είναι η ευθύνη που πρέπει να επωμισθείτε σε μία τέτοια στιγμή. Είναι ασφαλώς αναγκαίο να μπορέσουμε να ορίσουμε πραγματικά τον στόχο του πολέμου και να μπορέσουμε να ολοκληρώσουμε αυτήν την επιχείρηση. Η συνάδελφος Doris Pack θα αναφερθεί με λεπτομέρειες σε αυτό.
<P>
Θεωρώ όμως ότι η παρούσα κατάσταση θα πρέπει να αποτελέσει για μας και προειδοποίηση, ώστε να ξεκινήσουμε επιτέλους μια αποδοτική ευρωπαϊκή εξωτερική πολιτική και πολιτική ασφάλειας και άμυνας.
<P>
Χειροκροτήματα
<P>
Εσείς, κύριε Πρόεδρε του Συμβουλίου, μέχρι τη λήξη της θητείας σας τέλη Ιουνίου έχετε το καθήκον να εκτελέσετε τη Συνθήκη του Αμστερνταμ, όσον αφορά αποφασιστικής σημασίας ζητήματα σε αυτόν τον τομέα και να μην αφήσετε τα πράγματα στα χέρια των τεχνοκρατών. Αυτό το δυναμικό θα πρέπει να το εκμεταλλευθούμε πολύ περισσότερο από μια πραγματικά πολιτική σκοπιά, προκειμένου να αποκτήσουμε έτσι μεγαλύτερη ικανότητα για δράση και να μπορούμε στο μέλλον να ασκούμε μια τέτοιου είδους εξωτερική πολιτική που θα αποτρέπει τέτοιες καταστάσεις όπως του Κοσσυφοπεδίου ήδη πριν ξεκινήσουν ώστε να μην παραστεί ανάγκη να καταφύγουμε σε στρατιωτικές επεμβάσεις.
<P>
Χειροκροτήματα
<P>
Όσον αφορά τη Σύνοδο Κορυφής πιστεύω ότι μερικά λάθη έγιναν ήδη πριν από το Βερολίνο και όχι επί τόπου. Συμφωνώ μαζί σας ότι η επιλογή του Romano Prodi ήταν μια καλή επιλογή. Εάν όμως η Προεδρία του Συμβουλίου είχε συνεργασθεί με το Κοινοβούλιο ήδη τον Ιανουάριο, πιθανόν να μην είχε προκύψει τώρα καν μία τέτοια κατάσταση.
<P>
Χειροκροτήματα
<P>
Όταν φέρνω στο νου μου μερικές από τις ομιλίες του περσινού Δεκεμβρίου, μπαίνω στον πειρασμό να συγκρίνω τα αποτελέσματα των διαπραγματεύσεων για την Ατζέντα 2000 με όσα είχατε τότε ο ίδιος απαιτήσει ως απαραίτητα από την πλευρά της Γερμανίας. Εδώ όμως δεν μιλάω ως εκπρόσωπος της Γερμανίας, αλλά εξ ονόματος της πολιτικής μου ομάδας. Ως Πρόεδρος του Συμβουλίου υποχρεωθήκατε να πάρετε και αυτό το μάθημα, ότι πρόκειται δηλαδή για δύο διαφορετικούς ρόλους.
<P>
Γέλια
<P>
Θεωρώ ότι πράγματι δεν θα πρέπει να κατακερματίσουμε την Ατζέντα 2000. Ωστόσο το παρόν Ευρωπαϊκό Κοινοβούλιο δίνει μεγάλη σημασία στην απόκτηση περιθωρίων για την άσκηση περαιτέρω πολιτικών. Θα πρέπει να αποκτήσουμε π.χ. μεγαλύτερα περιθώρια για την εξωτερική πολιτική και την πολιτική ασφάλειας, επίσης περιθώρια που θα καταστήσουν δυνατή τη διεύρυνση. Η αβεβαιότητα για την αγροτική πολιτική προκάλεσε νέες ανησυχίες στις υποψήφιες χώρες σχετικά με την ημερομηνία της ένταξής τους. Πρέπει να καταστήσουμε σαφές ότι αυτές οι ασάφειες της Ατζέντα 2000 δεν θα οδηγήσουνε σε καθυστέρηση της διεύρυνσης. Το Κοσσυφοπέδιο μας δίδαξε ότι θα πρέπει να εκμεταλλευθούμε όλο τα φάσμα των δυνατοτήτων, προκειμένου να προωθήσουμε τη διαδικασία της διεύρυνσης το ταχύτερο δυνατόν. Πιστεύω πως αυτή είναι η δική μας πολιτική ευθύνη.
<P>
Χειροκροτήματα
<P>
Έχετε να προετοιμάσετε τη Σύνοδο Κορυφής της Κολωνίας, της οποίας το θέμα θα είναι η Διακυβερνητική Διάσκεψη. Είμαστε περίεργοι για τον τρόπο με τον οποίο θα καθορισθεί η εντολή, και για τον τρόπο που θα συμμετάσχει στην προκείμενη Διακυβερνητική Διάσκεψη το Ευρωπαϊκό Κοινοβούλιο. Θέλουμε να συμμετάσχουμε σε ισότιμη βάση με την Επιτροπή.
<P>
Εξάλλου θα αποτελούσε ένα εύλογο βήμα προς αυτή την κατεύθυνση, εάν συμμετείχε στη σημερινή έκτακτη Σύνοδο Κορυφής και ο Πρόεδρος του Ευρωπαϊκού Κοινοβουλίου, αλλά δεν έχει προσκληθεί!
<P>
Χειροκροτήματα
<P>
Θεωρώ ότι θα ήταν επίσης εύλογο να γίνει εκμετάλλευση των δυνατοτήτων που προσφέρει η Συνθήκη του Αμστερνταμ στον τομέα της εσωτερικής πολιτικής και της πολιτικής σε θέματα δικαιοσύνης. Ενόψει των προβλημάτων του Κοσσυφοπεδίου θα πρέπει στα ζητήματα της πολιτικής ασύλου και μετανάστευσης να προχωρήσουμε γρήγορα στη θεσμοθέτηση της λήψης πλειοψηφικών αποφάσεων. Τούτο είναι δυνατόν με απλή απόφαση του Συμβουλίου και θα πρέπει να γίνει, ώστε να υπάρξει πραγματική ικανότητα για δράση.
<P>
Θεωρώ σωστό το γεγονός ότι στη Σύνοδο Κορυφής της Κολωνίας θα δοθεί μεγάλη σημασία στην πολιτική για την απασχόληση. Θα πρέπει ωστόσο να διασφαλίσουμε ότι οι συζητήσεις θα έχουν πραγματικά περιεχόμενο. Θα πρέπει να καταδείξουμε ποιός είναι σε θέση να ασκήσει πραγματικά ενεργό πολιτική απασχόλησης στην Ευρώπη. Στην περίπτωση που αποφασισθεί ένα σύμφωνο απασχόλησης χωρίς πραγματικά περιεχόμενα, με το οποίο θα δημιουργηθεί η εντύπωση ότι το πρόβλημα μπορεί να λυθεί σε ευρωπαϊκό επίπεδο, αλλά στη συνέχεια αποδειχθεί ότι το πρόβλημα δεν είναι δυνατόν να λυθεί, διότι λείπουν τα μέσα, ένα τέτοιο σύμφωνο θα έβλαπτε την Ευρώπη. Η ευρωπαϊκή πολιτική απασχόλησης δεν πρέπει να γίνει άλλοθι για την αποτυχία των εθνικών πολιτικών απασχόλησης. Σ' αυτό θα δώσουμε μεγάλη σημασία κατά την αξιολόγηση των αποτελεσμάτων της Συνόδου Κορυφής της Κολωνίας.
<P>
Ζωηρά χειροκροτήματα

<SPEAKER ID=8 NAME="Brinkhorst">
Κύριε Πρόεδρε, κύριε Προεδρεύων του Συμβουλίου, σήμερα θα συναντήσετε τον νεοδιορισθέντα Πρόεδρο, κ. Romano Prodi. Ελπίζουμε ότι θα επιβεβαιώσετε όσα είπατε προηγουμένως, ότι δηλαδή χρειαζόμαστε μία ισχυρή Ευρωπαϊκή Επιτροπή. Βεβαίως, θα πρέπει να υπάρξει μία νέα νοοτροπία στον τομέα της διοίκησης και της πολιτικής, αλλά χρειαζόμαστε μία ισχυρή Επιτροπή. Θα ήθελα να ευχαριστήσω τον Πρόεδρο Santer, παρά τις δυσκολίες που είχαμε, για ό, τι πραγματοποίησε τα τελευταία δύο χρόνια.
<P>
Επίσης, το Ευρωπαϊκό Κοινοβούλιο χρειάζεται να συμμετάσχει πλήρως στην επερχόμενη περίοδο. Έχουμε ορισμένες απορίες για τη μεταβατική περίοδο. Δεν είναι δυνατόν το Συμβούλιο να έχει τρεις μήνες, ενώ το Κοινοβούλιο να έχει μόνο δύο ή τρεις ημέρες για να παίξει τον ρόλο του στον διορισμό του Προέδρου.
<P>
Η συμφωνία για το πακέτο της Ατζέντα 2000 επιτεύχθηκε, όπως υποδηλώσατε, κάτω από εξαιρετικά δύσκολες συνθήκες: τους βομβαρδισμούς του ΝΑΤΟ ως αποτέλεσμα της κρίσης στο Κοσσυφοπέδιο και την παραίτηση της Επιτροπής. Χαιρετίζουμε το γεγονός ότι διατηρήσατε την Ευρωπαϊκή Ένωση ενωμένη σε μία τόσο δύσκολη φάση. Η εναλλακτική επιλογή θα ήταν η απελπισία και η αδυναμία της Ευρωπαϊκής Ένωσης. Αυτή δεν είναι μία αποδεκτή εναλλακτική επιλογή. Ωστόσο, ταυτόχρονα γνωρίζουμε ότι το τίμημα του συμφωνηθέντος πακέτου υπήρξε πολύ υψηλό. Είδαμε την παρουσία ένδεκα ξεχωριστών κρατών μελών της Ευρωπαϊκής Ένωσης, παρά την παρουσία της Ευρωπαϊκής Ένωσης ως συνόλου. Αυτό το τίμημα ήταν μία απαράδεκτη μείωση των δημοσιονομικών περιθωρίων σε τομείς βασικούς για την πραγματοποίηση καινοτομιών και για την ανανέωση της Ευρωπαϊκής Ένωσης. Όπως δήλωσε χθες εδώ ο κ. Prodi, έχουμε ανάγκη από ένα ξεκίνημα προς μία νέα κατεύθυνση. Η δημοσιονομική βάση για την πραγματοποίησή του από την Ευρωπαϊκή Ένωση έχει διαβρωθεί σε μεγάλο βαθμό.
<P>
Όπως δήλωσαν και άλλοι, το Ευρωπαϊκό Κοινοβούλιο επιθυμεί μία διοργανική συμφωνία, αλλά όχι με οποιοδήποτε τίμημα. Σχετικά με αυτό θα ήθελα να υπγραμμίσω ότι το Κοινοβούλιο υπήρξε, τα τελευταία χρόνια, ένας πολύ αποτελεσματικός και χρήσιμος εταίρος. Αλλά θα πρέπει να κατανοήσετε ότι είναι βασικό να επιτύχουμε για το μέλλον ευελιξία στα περιθώρια. Στο πλαίσιο αυτό απευθύνω προσωπική έκκληση σε εσάς, κύριε Πρόεδρε, να επιδιώξετε κάποια στοιχεία καινοτομίας, προκειμένου να έχουμε ευελιξία και ορισμένα περιθώρια. Διαφορετικά, το Κοινοβούλιο θα παραμείνει μόνο τυπικός συμμέτοχος στη διαδικασία του προϋπολογισμού, τα επόμενα επτά χρόνια. Επιτρέψτε μου να σας παραθέσω δύο παραδείγματα.
<P>
Το πρώτο αφορά τα όσα είπατε για το Κοσσυφοπέδιο. Ναι, πράγματι, η Επιτροπή Προϋπολογισμών του Κοινοβουλίου συμφώνησε χθες για 250 εκατ ευρώ. Ταυτόχρονα, αυτό σημαίνει ότι έχουμε εξαντλήσει το συνολικό περιθώριο που αποφασίσατε στο Βερολίνο για τις εξωτερικές υποθέσεις. Αυτό, συνεπώς, δείχνει ότι η δημοσιονομική διάρθρωση της Ένωσης δεν είναι ακόμη σωστή.
<P>
Στο πλαίσιο αυτό, θα θέλαμε να κινηθούμε προς την κατεύθυνση ενός σχεδίου προϋπολογισμού, το οποίο να δίνει στην Επιτροπή τη δυνατότητα να κινείται προς περισσότερο θετικά δημοσιονομικά κέρδη. Ελπίζω ότι θα βρείτε το περιθώριο για περισσότερη ευελιξία από όση υπάρχει επί του παρόντος.

<SPEAKER ID=9 LANGUAGE="ES" NAME="Puerta">
Κύριε Πρόεδρε, η Σύνοδος Κορυφής του Βερολίνου πραγματοποιήθηκε μέσα σε μία δυσχερή συγκυρία όπου η Ευρωπαϊκή Ένωση διαπερνάται από βαθιά θεσμική κρίση μετά την παραίτηση της Επιτροπής, και όπου μαίνεται μια σοβαρότατη κρίση στα Βαλκάνια. Όσον αφορά την Ατζέντα 2000, παρά τη συμφωνία που επιτεύχθηκε τις πρώτες πρωινές ώρες της 26ης Μαρτίου, οι αρχηγοί κυβερνήσεων άφησαν να διαφανεί μια εικόνα αντιπαράθεσης και έλλειψης οράματος για το μέλλον. Στο Βερολίνο ο καθένας υπερασπίστηκε με σθένος τα δικά του συμφέροντα, όμως κανείς δεν προήγαγε το κοινό συμφέρον της Ένωσης.
<P>
Το Ευρωπαϊκό Συμβούλιο επιμένει να μη θέλει να παράσχει τα απαραίτητα μέσα. Δεν είναι δυνατόν να τίθενται μεγαλεπήβολοι στόχοι με έναν προϋπολογισμό ο οποίος, στην καλύτερη περίπτωση, δεν θα αντιστοιχεί παρά μόνον στο 1, 27 % του κοινοτικού Ακαθάριστου Εγχωρίου Προϊόντος. Χωρίς αύξηση των δημοσιονομικών πόρων δεν υπάρχει δυνατότητα συντονισμού των οικονομικών πολιτικών, ούτε ώθηση για τη δημιουργία θέσεων απασχόλησης, αλλά ούτε, επίσης, μπορεί να ενισχυθεί η αλληλεγγύη.
<P>
Κατά τη δική μας άποψη, ορισμένα από τα συμπεράσματα της Συνόδου του Βερολίνου είναι απογοητευτικά. Εάν εξετάσουμε το ύψος των πιστώσεων που διατίθενται για την προώθηση των διαρθρωτικών πολιτικών και των εσωτερικών πολιτικών, διαπιστώνουμε μια ανακοπή της αυξητικής τάσης που ξεκίνησε το 1988 και ενισχύθηκε το 1993. Επιπλέον, δεν εξασφαλίζονται τα αναγκαία χρηματοδοτικά μέσα για τη διεύρυνση της Ευρωπαϊκής Ένωσης, για την οποία επαπειλείται πλέον αναβολή. Από ποσοτικής άποψης, τα 240 δισ. ευρώ που προβλέπονταν από την Ατζέντα 2000 για την προώθηση των διαρθρωτικών πολιτικών συρρικνώνονται στα 213 δισ. ευρώ, ενώ το ποσοστό του ΑΕγχΠ που διατίθεται για τις πολιτικές συνοχής υφίσταται μια σταδιακή μείωση, περνώντας από το σημερινό 0, 46 % σε 0, 42 % το έτος 2006.
<P>
Σε ό, τι αφορά τη γεωργική πολιτική, ο συμβιβασμός του Βερολίνου κινείται προς την κατεύθυνση της συνέχισης της μεταρρύθμισης του 1992, η οποία, μεταξύ άλλων συνεπειών, οδήγησε στον αφανισμό μεγάλου αριθμού γεωργικών εκμεταλλεύσεων με συνεπαγόμενες απώλειες θέσεων εργασίας. Επί τη ευκαιρία αυτή θα ήταν ίσως αναγκαία η καθιέρωση διορθωτικών μηχανισμών. Αλλά κάτι τέτοιο δεν συνέβη. Εκφράζουμε ιδιαίτερους φόβους για την τύχη των μικρών οικογενειακών εκμεταλλεύσεων, μιας και η πτώση των τιμών, που μονάχα εν μέρει αντισταθμίζεται με τις ενισχύσεις του εισοδήματος, θα έχει μεγαλύτερο αντίκτυπο στις μικρές και μεσαίες γεωργικές εκμεταλλεύσεις. Επίσης, είναι επικριτέο το γεγονός ότι δεν καθιερώθηκε ένα δίκαιο σύστημα διαβάθμισης, περισσότερο ευνοϊκό προς τους μικρούς παραγωγούς, με σκοπό τη διόρθωση της σημερινής κατάστασης όπου το 80 % των ενισχύσεων έχει ως αποδέκτες το 20 % των αγροτών.
<P>
Σε ό, τι αφορά τη θεσμική κρίση, θα πρέπει να εκφράσουμε την ικανοποίησή μας για τον γρήγορο ορισμό του κ. Romano Prodi ως υποψηφίου Προέδρου της Επιτροπής βάσει των διατάξεων της Συνθήκης του Αμστερνταμ· διαπιστώνουμε όμως μια έλλειψη διαλόγου με το Ευρωπαϊκό Κοινοβούλιο με σκοπό την επίτευξη συμφωνίας, ώστε να καθορισθεί ένα χρονοδιάγραμμα που θα οδηγήσει στην ανάληψη καθηκόντων της νέας Επιτροπής, επιτυγχάνοντας έτσι τη σύντομη λήξη του προσωρινού χαρακτήρα της σημερινής Επιτροπής και, συγχρόνως, την ενδυνάμωση της δημοκρατικής νομιμότητας αυτού του θεσμικού οργάνου.
<P>
Όσον αφορά τον πόλεμο στα Βαλκάνια, που θα αποτελέσει αργότερα το αντικείμενο μίας συζήτησης, οφείλω εκ των προτέρων να επισημάνω, εξ ονόματος της Συνομοσπονδιακής Ομάδας της Ευρωπαϊκής Ενωτικής Αριστεράς / Αριστερά των Πρασίνων των Βορείων Χωρών, ότι οι Δεκαπέντε δεν έκαναν τίποτα άλλο από το να νομιμοποιήσουν τη στρατιωτική επέμβαση του ΝΑΤΟ στη Γιουγκοσλαβία όταν αυτή ήταν πλέον τετελεσμένο γεγονός. Οπωσδήποτε, η συνεχιζόμενη καταστολή εκ μέρους της κυβέρνησης του Μιλόσεβιτς κατά του αλβανόφωνου πληθυσμού του Κοσόβου μετά την άρση του καθεστώτος αυτονομίας του Κοσσυφοπεδίου, η καταπάτηση των ανθρωπίνων δικαιωμάτων από το καθεστώς Μιλόσεβιτς και η άρνησή του να συνυπογράψει μία συμφωνία στο Rambouillet, είναι αυτά που προκάλεσαν την επέμβαση του ΝΑΤΟ. Εντούτοις, αυτή η σκληρή και παρατεταμένη στρατιωτική επέμβαση, που διεξάγεται εκτός των πλαισίων των Ηνωμένων Εθνών, συνιστά ένα σοβαρό προηγούμενο μεροληπτικής και σκόπιμης ερμηνείας των κανόνων του διεθνούς δικαίου και, επιπλέον, για την ώρα τουλάχιστον, οδηγεί σε αντίθετα αποτελέσματα σε σχέση με τους εξαγγελθέντες στόχους: στην υποστήριξη του Μιλόσεβιτς από τον σερβικό λαό ως αντίδραση στους βομβαρδισμούς του ΝΑΤΟ που προκαλούν αθώα θύματα ανάμεσα στον άμαχο πληθυσμό και, επίσης, στην καταστροφή της υποδομής της χώρας. Ταυτόχρονα οδηγεί στην επιδείνωση της κατάστασης του αλβανόφωνου πληθυσμού, που εκτοπίζεται από τη χώρα του στο πλαίσιο μίας δίχως προηγούμενο επιχείρησης εθνοκάθαρσης, και επίσης επιφέρει μία σοβαρότατη εξέλιξη: την ένταση των σχέσεων με τη Ρωσική Ομοσπονδία, με συνεπαγόμενο κίνδυνο γενικής αποσταθεροποίησης όλης της Βαλκανικής Χερσονήσου.
<P>
Θα ήθελα να ολοκληρώσω αυτή την παρέμβαση - και πολύ λυπούμαι γι' αυτό -, κύριε Πρόεδρε του Συμβουλίου, εκφράζοντας τη λύπη μου για το γεγονός ότι η Ευρωπαϊκή Ένωση και τα θεσμικά της όργανα υποτάχθηκαν στις αποφάσεις μίας στρατιωτικής οργάνωσης και επί πολλά χρόνια παραιτήθηκαν από τις πολιτικές τους ευθύνες στην ήπειρό μας. Προτιμότερο είναι να προλαμβάνουμε τις καταστάσεις ώστε να μη χρειάζεται, εκ των υστέρων, να ενεργούμε με αυτό τον τρόπο.

<SPEAKER ID=10 NAME="Collins, Gerard">
Kύριε Πρόεδρε, επιθυμώ να προσφέρω το θερμότερο καλωσόρισμά μου στον Καγκελάριο Schrφder, ο οποίος βρίσκεται εδώ εκ μέρους της Γερμανικής Προεδρίας. Τον ευχαριστώ ειλικρινά, διότι θεωρώ ότι πραγματοποίησε μία από τις πιο εξαιρετικές δηλώσεις που έχω ακούσει στο Κοινοβούλιο από έναν Προεδρεύοντα του Συμβουλίου εδώ και αρκετό καιρό. Τον ευχαριστώ για ό, τι είπε σε σχέση με την κρίση στο Κοσσυφοπέδιο. Το Κοινοβούλιο, με το χειροκρότημά του, έδειξε την ικανοποίησή του από αυτή τη δήλωση. Τον ευχαριστώ επίσης ειλικρινά για τα Συμπεράσματα του Βερολίνου σε αυτόν τον τομέα.
<P>
Γνωρίζω ότι ο Προεδρεύων του Συμβουλίου έχει μία συνάντηση αυτό το απόγευμα με τους αρχηγούς των κρατών και των κυβερνήσεων και είναι σημαντικό κατά τη διάρκεια αυτής της συζήτησης να μεταφέρει στους συναδέλφους του ότι είναι υπέρτατη ανάγκη να συνεχισθεί η προσπάθεια ανακούφισης των Αλβανών του Κοσσυφοπεδίου και η Ευρωπαϊκή Ένωση να διαδραματίσει προεξάρχοντα ρόλο στην αποστολή ανθρωπιστικής βοήθειας. Θα πρέπει να διατεθούν οικονομικοί πόροι, προκειμένου να διασφαλισθεί ότι τα προγράμματα ανακούφισης θα συνεχισθούν και ότι οι κατάλληλες προμήθειες σε ιατρικό υλικό και τρόφιμα θα φθάσουν στους πρόσφυγες που τα χρειάζονται.
<P>
Είχαμε ελπίσει ότι με το τέλος αυτής της χιλιετίας, θα αφήναμε πίσω μας το φάσμα του πολέμου στην Ευρώπη. Δυστυχώς, ο απολυταρχικός τύραννος, ο κ. Milosevic, τροφοδοτεί τις φλόγες της γενοκτονίας και αυξάνει τη δυστυχία των Αλβανών του Κοσσυφοπεδίου. Υποστηρίζω σθεναρά την άποψη ότι δεν θα πρέπει να υπάρξει διαφυγή για τον κ. Milosevic και ότι σε κάποια φάση θα πρέπει να αντιμετωπίσει τις κατηγορίες για εγκλήματα πολέμου ενώπιον ενός δικαστηρίου.
<P>
Έχω μία αρνητική παρατήρηση να κάνω προς τον Καγκελάριο Schroeder. Πιστεύω ότι εκφράζετε ειλικρινά την εκτίμησή σας για τον ρόλο του Ευρωπαϊκού Κοινοβουλίου. Αλλά η αξιοπιστία σας αμφισβητείται κάπως από το γεγονός ότι ο Πρόεδρός μας, ο κ. Gil-Robles, δεν προσεκλήθη στη συνάντηση σήμερα το απόγευμα. Λυπάμαι γι' αυτό. Είναι ένα λάθος που συνέβη σε κάποιο σημείο, και ακόμη και σε αυτό το τόσο προχωρημένο στάδιο νομίζω ότι θα πρέπει να αναθεωρήσετε. Είναι ένα άσχημο λάθος και στέλνει λάθος μήνυμα.
<P>
Θα ήθελα να πω μερικά ιδιαίτερα λόγια ευχαριστίας και εκτίμησης στον κ. Santer για το έξοχο έργο που πραγματοποίησε για την Ευρωπαϊκή Ένωση τα τελευταία τεσσερισήμισι χρόνια. Τον ευχαριστώ ειλικρινά για τη συμβολή του, όπως και των συναδέλφων του, στην Επιτροπή. Λυπάμαι πολύ που αποτελεί το θύμα των περιστάσεων αυτή τη συγκεκριμένη περίοδο. Έχετε τον πλήρη σεβασμό μου, Πρόεδρε Santer, και την εκτίμησή μου για τα όσα πράξατε για την Ευρώπη κατά τη διάρκεια της θητείας σας.
<P>
Η Σύνοδος Κορυφής της 25ης Μαρτίου υπήρξε μία θετική σύνοδος κορυφής. Πέτυχε πολλά, υπό τους όρους της οριστικοποίησης του συνόλου των δημοσιονομικών παραμέτρων για τις δαπάνες εντός της ΕΕ, για την επταετία μετά το 1999. Από τη στιγμή που δημοσιεύθηκαν για πρώτη φορά οι προτάσεις της Ατζέντα 2000 για την αναθεώρηση των πολιτικών της Ένωσης, τον Μάρτιο του 1998, ορισμένοι κύκλοι θεωρούσαν πάντοτε ότι θα ήταν δύσκολο να επιτευχθεί μία συμφωνία που να ήταν ισορροπημένη και αμερόληπτη για όλα τα εδάφη της Ευρωπαϊκής Ένωσης. Η Γερμανική Προεδρία μπορεί να παρηγορηθεί από το γεγονός ότι οι παράμετροι των δαπανών στον προϋπολογισμό της Ένωσης για την περίοδο 2000-2006 διαθέτουν την εμπιστοσύνη και την καλή θέληση όλων των κρατών μελών της Ευρωπαϊκής Ένωσης.
<P>
Με τα σύνολα του προϋπολογισμού ύψους 506 δις λιρών θα θεσπισθούν διάφορα προγράμματα για να τεθούν τα θεμέλια της επικείμενης διεύρυνσης της ίδιας της Ευρωπαϊκής Ένωσης. Ομοίως, θα διασφαλισθεί ότι η κοινή γεωργική πολιτική θα χρηματοδοτηθεί δεόντως και ότι πολλά προγράμματα κοινωνικής και περιφερειακής βοήθειας θα συνεχίσουν και μετά το 1999 για τα φτωχότερα κράτη μέλη της Ένωσης.
<P>
Θα ήθελα να ασχοληθώ προς το παρόν με μερικές πτυχές της κοινής γεωργικής πολιτικής. Προτάθηκε σε ένα έγγραφο υπό τον τίτλο «Η μελλοντική χρηματοδότηση της Ευρωπαϊκής Ένωσης», το οποίο εξέδωσε η Επιτροπή πριν από τα Χριστούγεννα, ότι πιθανόν το 25 % της ΚΓΠ να πρέπει να χρηματοδοτηθεί από τα εθνικά υπουργεία οικονομικών του κάθε κράτους μέλους. Αυτό θα ήταν ένα οπισθοδρομικό βήμα για την Ευρωπαϊκή Ένωση. Θα ήταν μία κίνηση που θα προκαλούσε μεγάλο διχασμό, επειδή μία από τις επιτυχημένες πτυχές της ΚΓΠ είναι το γεγονός ότι η διαχείρισή της γίνεται με ενιαίο τρόπο σε όλα τα εδάφη της Ευρωπαϊκής Ένωσης. Η επανεθνικοποίηση ενός τμήματος της ΚΓΠ θα οδηγούσε μόνο στην έσχατη αποσύνθεση και τον κατακερματισμό της ίδιας της κοινής γεωργικής πολιτικής.
<P>
Τέλος, θα ήθελα να πω στον Καγκελάριο Schroeder: αρχίσατε με ένα λογικά αδύναμο ξεκίνημα την προεδρία σας και έχετε σημειώσει εκπληκτική πρόοδο τον τελευταίο καιρό. Υπάρχουν ακόμη πολλά σημαντικά θέματα στο πρόγραμμα εργασιών σας τα οποία θα πρέπει να ολοκληρωθούν μέχρι το τέλος της προεδρίας σας. Σας συγχαίρω για την πρόοδο που έχετε σημειώσει μέχρι τώρα. Βρίσκεστε στα δύο τρίτα του δρόμου για να κόψετε το νήμα. Επιθυμούμε να σας δούμε να καταβάλετε μεγαλύτερη προσπάθεια από τώρα μέχρι το τέλος Ιουνίου.

<SPEAKER ID=11 LANGUAGE="DE" NAME="Mόller">
Κύριε Πρόεδρε, κύριε Πρόεδρε του Συμβουλίου, ο πόλεμος στο Κοσσυφοπέδιο σχετικοποιεί οτιδήποτε συμβαίνει στην Ευρώπη, ακόμη και τη Σύνοδο Κορυφής του Βερολίνου. Κάθε συμβιβασμός σε περίοδο ειρήνης έχει ξαφνικά μεγαλύτερη αξία απ' ό, τι περιμέναμε αρχικά. Κάθε συμβιβασμός σε περίοδο ειρήνης έχει όμως μόνο αξία, στο βαθμό που θα μας οδηγήσει με ασφάλεια στα επόμενα επτά έτη των μεταρρυθμίσεων και της διεύρυνσης της Ευρωπαϊκής Ένωσης. Από αυτή τη σκοπιά, η Σύνοδος Κορυφής του Βερολίνου, με όλες τις αποφάσεις που λήφθηκαν εκεί, είχε πλήρη επιτυχία. Από την πλευρά του προϋπολογισμού έχω να κάνω τρεις παρατηρήσεις:
<P>
Πρώτον: το οικονομικό πακέτο οφείλουμε να το χαιρετίσουμε, καθότι κατορθώσατε να εξασφαλίσετε οριστικά τα κονδύλια για τις υποψήφιες για ένταξη χώρες, γεγονός πολύ σημαντικό για την πολιτική μου ομάδα. Η Ευρωπαϊκή Ένωση των 15 περιορίστηκε ιδιαίτερα στον διαρθρωτικό τομέα και έτσι το Βερολίνο έδωσε ένα σαφές και αξιόπιστο μήνυμα για τις υποψήφιες χώρες.
<P>
Δεύτερον: το οικονομικό πακέτο πρέπει να αξιολογηθεί με κριτικό πνεύμα, επειδή δεν επιτεύχθηκε κατά την άποψή μου να δοθεί στην αγροτική πολιτική διαφορετική κατεύθυνση σε ικανοποιητικό βαθμό. Αυτή είναι μια σημαντική υποθήκη και θα απαιτήσει μια αναθεώρηση της αγροτικής πολιτικής γρηγορότερα απ' ό, τι προβλεπόταν. Ο γερμανο - γαλλικός κινητήρας δεν μπορεί να λειτουργήσει με γάλα και αυτό το γνωρίζουμε όλοι. Μετά από τις εκλογές και τον διορισμό της νέας Επιτροπής το ζήτημα αυτό πρέπει οπωσδήποτε να τεθεί και πάλι στην ημερήσια διάταξη.
<P>
Τρίτον: το οικονομικό πακέτο δεν μπορεί να γίνει αποδεκτό από τη σκοπιά του Κοινοβουλίου στα σημεία που αφορούν την εξωτερική και την εσωτερική πολιτική, τις διοικητικές δαπάνες και την ευελιξία που επιθυμούμε. Τα φοβερά γεγονότα στο Κοσσυφοπέδιο μας δείχνουν ότι τα επόμενα χρόνια πρόκειται να αυξηθούν τα καθήκοντα στον τομέα της εξωτερικής πολιτικής και ότι στο σημείο αυτό θα χρειαστούμε κάτι περισσότερο από θεωρητικολογίες, προκειμένου να οργανώσουμε μια πραγματική πρωτοβουλία στην κοινή εξωτερική πολιτική και πολιτική ασφάλειας στην Ευρώπη.
<P>
Θεωρώ όμως ότι μπορούμε ακόμα να εκμεταλλευθούμε τα υπάρχοντα περιθώρια στον τριμερή διάλογο και ζητώ στο σημείο αυτό την υποστήριξή σας. Ταυτόχρονα θέλω να συνταχθώ με την παράκληση του κ. Collins να επανεξετάσετε την απόφασή σας σχετικά με τη μη συμμετοχή του κ. Gil-Robles ως εκπροσώπου του Ευρωπαϊκού Κοινοβουλίου στην έκτακτη Σύνοδο Κορυφής σήμερα το απόγευμα.
<P>
Χειροκροτήματα

<SPEAKER ID=12 NAME="Lalumiθre">
Κύριε Πρόεδρε, κύριε Πρόεδρε του Ευρωπαϊκού Συμβουλίου, η έκτακτη σύνοδος κορυφής στο Βερολίνο ήταν πράγματι έκτακτη σε περισσότερα από ένα επίπεδα.
<P>
Διεξήχθη, με φόντο το φριχτό δράμα του Κοσσόβου. Ακολούθησε την πρώτη πολιτική κρίση της Ευρωπαϊκής Ένωσης, με την παραίτηση της Επιτροπής, και έπρεπε να κατανείμει τους μεγάλους προσανατολισμούς, κυρίως τους δημοσιονομικούς, της Ατζέντας 2000 για τα πρώτα έτη της νέας χιλιετίας.
<P>
Η επιτυχία σας, κύριε Καγκελλάριε, συνίσταται στο ότι είχατε αποτελέσματα για όλα τα ζητήματα που έπρεπε να επεξεργαστείτε. Επιπλέον, η Γερμανία, πέρα από τα δικά της συμφέροντα κατάφερε να ξεπεράσει τον εαυτό της και να παίξει τον ρόλο του Προέδρου ολόκληρης της Ένωσης. Οι Ευρωπαίοι, μεταξύ των οποίων και εμείς, οι οποίοι πείστηκαν για αυτό, σας ευχαριστούν ειλικρινά. Είναι καλό για την εικόνα της Γερμανίας και καλό για όλη την Ευρώπη.
<P>
Βέβαια, ο τελικός συμβιβασμός δεν μας ικανοποιεί πλήρως. Έτσι, σε θέματα προϋπολογισμού, παραμένουμε ανήσυχοι ενώπιον του καθορισμού των πόρων με μέγιστο όριο, δεδομένου ότι με την διεύρυνση, τις ενισχύσεις στο Κόσσοβο, οι δαπάνες θα έπρεπε να αυξηθούν. Θα επιθυμούσαμε, τουλάχιστον, την εισαγωγή μιας ρήτρας αυτόματης αναθεώρησης των οικονομικών προοπτικών σε περίπτωση κάθε διεύρυνσης.
<P>
Σε ότι αφορά την κοινή γεωργική πολιτική, φοβόμαστε πως ο μετριοπαθής συμβιβασμός που υιοθετήθηκε τελικά, δεν μας εξοπλίζει καθόλου, ώστε να προσεγγίσουμε τις μελλοντικές διαπραγματεύσεις στο πλαίσιο του ΠΟΕ. Για τα διαρθρωτικά ταμεία, θα προτιμούσαμε η προσπάθεια της Ένωσης υπέρ της οικονομικής και κοινωνικής συνοχής να είναι επιπλέον σύμφωνη με τις πλέον γενναιόδωρες προτάσεις της Επιτροπής.
<P>
Παρόλες αυτές τις επιφυλάξεις, σε κάθε περίπτωση, είμαστε τελικά ευτυχείς που το Βερολίνο ξεδιάλυνε τα βασικά θέματα.
<P>
Όσον αφορά τον διορισμό Προέδρου της Επιτροπής, ενεργήσατε γρήγορα. Ας ελπίσουμε πως η συνέχεια της διαδικασίας θα διεξαχθεί με αποτελεσματικό τρόπο, χωρίς βιασύνη, αλλά με την φροντίδα να προικίσετε την Ευρωπαϊκή Ένωση με μία νέα Επιτροπή, αναθεωρημένη και ικανή να παίξει έναν πραγματικά πολιτικό ρόλο.
<P>
Μένει το θέμα του Κοσσόβου, το οποίο είναι και το πιο σημαντικό. Προφανώς, το Βερολίνο δεν μπόρεσε να επιλύσει αυτήν την τραγωδία, ωστόσο, ό, τι ειπώθηκε στο Βερολίνο και ό, τι είπατε σήμερα το πρωί, είναι προς την σωστή κατεύθυνση. Αναφέρομαι κυρίως στον πολιτικό ρόλο που θα μπορούσε, που θα έπρεπε να παίξει η Ρωσία. Αναφέρομαι στην κινητοποίηση στην οποία καλείτε τις χώρες μας για να αναλάβουν αμέσως, αλλά προσωρινά, τους μετακινηθέντες και τους πρόσφυγες. Αναφέρομαι στην ιδέα ενός είδους συμφώνου σταθερότητας για τα Βαλκάνια, προκειμένου να βοηθήσουμε αυτούς τους λαούς να βγουν από την δυστυχία και την απομόνωσή τους.
<P>
Αυτή η ιδέα, η οποία είναι δική σας, είναι πολύ καλή. Και όταν μας λέτε πως η φωνή της Ευρώπης πρέπει να είναι δυνατή και πως η Ευρώπη πρέπει να σέβεται τις αξίες που αποτελούν την βάση του ευρωπαϊκού οικοδομήματος, κύριε Πρόεδρε του Ευρωπαϊκού Συμβουλίου, δεν μπορούμε παρά να συμφωνήσουμε μαζί σας και να ευχηθούμε να σας έχουν ακούσει όλοι!

<SPEAKER ID=13 LANGUAGE="DA" NAME="Bonde">
Κύριε Πρόεδρε, κύριε ομοσπονδιακέ Καγκελάριε, ο Σαίξπηρ είπε: «Να ζει κανείς ή να μη ζει - ιδού το ερώτημα.» Το Συμβούλιο λέει τώρα ότι η Επιτροπή μπορεί να ζει και να μη ζει ταυτόχρονα. Η Ευρώπη των Εθνών και το Κίνημα του Ιουνίου απαιτούν η Επιτροπή να φύγει πάραυτα και να αντικατασταθεί από μια ομάδα καθαρισμού που θα βάλει τάξη και θα καθαρίσει το χάος προτού εκλεχθεί νέα Επιτροπή. Καλούμε τα εθνικά κοινοβούλια να επιλέξουν εκείνα ποιος θα αντιπροσωπεύσει τη χώρα τους στην ευρωπαϊκή Επιτροπή. Δεν πρέπει να είναι ο Prodi ή η πλειοψηφία εδώ στην αίθουσα που θα αποφασίσουν ποιος θα είναι το δανέζικο μέλος στην Επιτροπή. Το δανέζικο μέλος δεν πρέπει να είναι πληρεξούσιος των Δανών στην ΕΕ αλλά εκπρόσωπος των Δανών ψηφοφόρων στην ΕΕ. Εξάλλου 1.000 επιτροπές, 10.000 διάφοροι νόμοι και 100.000 έργα είναι υπερβολικά πολλά και δεν μπορούν να τα διαχειρίζονται οι Βρυξέλλες. Να φύγει το λίπος! Βάλτε την ΕΕ σε δίαιτα και δώστε μεγαλύτερη ελευθερία στη δημοκρατία στις χώρες μας!

<SPEAKER ID=14 LANGUAGE="IT" NAME="Parigi">
Κύριε Πρόεδρε του Συμβουλίου, η Ιταλική Δημοκρατική Δεξιά - Εθνική Συμμαχία εκφράζει την επιθυμία να μπορέσει να συμμετάσχει ο Πρόεδρος του Σώματος αυτού στη συνεδρίαση που αναγγείλατε για σήμερα το απόγευμα και εκφράζει όλη την αλληλεγγύη της προς τις πρωτοβουλίες του ΝΑΤΟ σχετικά με τις επιχειρήσεις στην πρώην Γιουγκοσλαβία. Ας μας επιτραπεί μόνο να παρατηρήσουμε ότι, αν οι στρατηγοί του ΝΑΤΟ, που βρίσκονται σε αυτά τα μέρη εδώ και δέκα χρόνια, είχαν μελετήσει κάποιο βιβιλίο ιστορίας, θα είχαν διαπιστώσει ότι η πρακτική της εθνοκάθαρσης αποτελεί συνήθεια ορισμένων πληθυσμών των Βαλκανίων, της οποίας έπεσαν θύματα 350 χιλιάδες Ιταλοί οι οποίοι, πριν από πενήντα πέντε χρόνια, εκδιώχθηκαν διά της βίας και με τα όπλα από την αδριατική ακτή, όπου κατοικούσαν προ αμνημονεύτων χρόνων.
<P>
Η Ατζέντα 2000, όταν εμφανίστηκε στην ευρωπαϊκή σκηνή, έμοιαζε πιθανώς με χιμαιρικό βιβλίο, ακόμη και αν αντιμετώπιζε με σοβαρότητα τα λεπτότερα προβλήματα της Κοινότητας. Τώρα, μετά την ανασύνταξή της από τους αρχηγούς κυβερνήσεων στο Βερολίνο, μοιάζει με βιβλίο διάψευσης, τόσο πολλές είναι οι αβεβαιότητες και οι αντιφάσεις που τη χαρακτηρίζουν, αφού αντανακλά - σήμερα πολύ περισσότερο από χθες - τις ίδιες τις αβεβαιότητες και τις αντιφάσεις των μεμονωμένων κρατών, ιδίως αφού τα μεμονωμένα κράτη, με αριστερές ως επί το πλείστον κυβερνήσεις, πρόσθεσαν στην Ατζέντα 2000 την πρόδηλη πλέον έλλειψη ιδεών τους.
<P>
Η εξισορρόπηση των γεωργικών δαπανών κατέληξε σε μια σειρά αναπροσαρμογών που μοιάζουν μάλλον με κυριακάτικο έρανο και που, για ακόμη μία φορά, επιδεινώνουν τη θέση ενός τεράστιου τομέα της γεωργικής οικονομίας της Νότιας Ευρώπης. Αυτό που λείπει στην Ατζέντα 2000 είναι το θάρρος να αντιμετωπιστεί με αποτελεσματικά μέτρα το δραματικό πρόβλημα της ανεργίας, δεδομένου ότι συνεχίζει να υποτιμάται η πρωταρχική σημασία των μικρομεσαίων επιχειρήσεων, πέρα από το οξύ πρόβλημα της τεχνολογικής καθυστέρησης ολόκληρης της Ευρωπαϊκής Ένωσης σε σύγκριση με τις Ηνωμένες Πολιτείες.
<P>
Το ότι η Ατζέντα 2000 δεν προτείνει κανένα φωτισμένο και στρατηγικά έγκυρο σχέδιο στον τομέα της διεύρυνσης αποδεικνύεται, a posteriori , από την ανεπάρκεια της ίδιας της Ευρωπαϊκής Ένωσης όσον αφορά την εξωτερική πολιτική της έναντι της βαλκανικής περιοχής, της οποίας η ιστορία και το πεπρωμένο είναι αναπόσπαστο τμήμα της Ευρώπης και καμία σχέση δεν έχουν με την παραφροσύνη του κομουνιστή - επαναλαμβάνω, κομουνιστή - Μιλόσεβιτς. Και το ότι οι κυβερνήσεις της αριστεράς που κυριαρχούν στην Ευρώπη στερούνται ιδεών αποδεικνύεται από το γεγονός ότι οι ηγέτες τους, συνερχόμενοι πρόσφατα στο Μιλάνο, αποφάσισαν να καταφύγουν στις υποδείξεις του Κλίντον, όσον αφορά την οικονομία και την απασχόληση, επιδεικνύοντας με τον τρόπο αυτόν μια ανησυχητική επιστημονική, ιδεολογική και πολιτισμική κατωτερότητα. Αν συνεχίσουν να ακολουθούν το δρόμο αυτόν, θα έρθει κάποια ημέρα που θα λάβουν από τις Ηνωμένες Πολιτείες την εξής είδηση: κάποιος Χριστόφορος Κολόμβος ξεκίνησε με τρεις καραβέλες από τον όρμο του Χιούστον και ανακάλυψε την Ευρώπη.

<SPEAKER ID=15 LANGUAGE="ES" NAME="Medina Ortega">
Κυρία Πρόεδρε, θα ήθελα καταρχάς να συγχαρώ τον Προδρεύοντα του Συμβουλίου για το σημαντικό έργο που πραγματοποιήθηκε στη Σύνοδο Κορυφής του Βερολίνου. Σε προηγούμενες παρεμβάσεις μου, είχα επισημάνει στους εκπροσώπους της Προεδρίας του Συμβουλίου ότι είχαν μπροστά τους ένα πολύ δύσκολο έργο, και πράγματι, η γερμανική Προεδρία επέδειξε αρκετό σθένος και ικανότητα ώστε να φέρει σε πέρας αυτό το δύσκολο έργο. Κατόπιν τούτου, ωστόσο, είναι εύλογο να διατυπώνει το Κοινοβούλιο ορισμένες επιφυλάξεις σχετικά με το περιεχόμενο των συμφωνιών που αφορούν τον προϋπολογισμό.
<P>
Σημειώθηκε μια ουσιαστική μείωση των χρηματοδοτικών πόρων που διατίθενται εκ μέρους της Ευρωπαϊκής Κοινότητας. Γνωρίζω πως επρόκειτο για έναν από τους στόχους της γερμανικής Προεδρίας, αλλά δεν παύει να έρχεται σε σύγκρουση με τους στόχους που είχε προβάλει το Ευρωπαϊκό Κοινοβούλιο και, όπως επεσήμανε ο Πρόεδρος της Επιτροπής, είναι προφανές ότι προϋπόθεση για την έμπρακτη εφαρμογή των συμφωνιών του Βερολίνου θα είναι η σύναψη μίας νέας διοργανικής συμφωνίας, όπου θα λαμβάνονται υπόψη οι θέσεις που διατύπωσε το Ευρωπαϊκό Κοινοβούλιο. Οι θέσεις αυτές αναφέρονται σε κάποιες πτυχές τις οποίες έχουμε ήδη επισημάνει, όπως, επί παραδείγματι, στο ζήτημα της αναγκαίας ευελιξίας. Τί πρόκειται να συμβεί σε περίπτωση που ξεσπάσει μία κρίση όπως αυτή που μαίνεται τώρα στο Κοσσυφοπέδιο, και που θα απαιτεί τη διάθεση πρόσθετων δημοσιονομικών πόρων;
<P>
Παρατηρείται μια σημαντική περικοπή των κονδυλίων του προϋπολογισμού που προορίζονται για δράσεις καταπολέμησης της ανεργίας. Επίσης σημειώθηκαν περικοπές στους διαθέσιμους πόρους για την προώθηση των εσωτερικών πολιτικών, για την εξωτερική δράση, αλλά και για την κάλυψη των ίδιων των διοικητικών δαπανών της Κοινότητας. Εάν ξεκινήσουμε από το δεδομένο ότι, την παρούσα στιγμή, η κοινοτική διοίκηση παρουσιάζει έλλειμμα, και αυτό οφείλεται ακριβώς στο ότι δεν διατέθηκαν στην Επιτροπή οι απαραίτητοι χρηματοδοτικοί πόροι, γεννάται το ερώτημα εάν οι πόροι που διατίθενται τώρα για την κάλυψη των διοικητικών δαπανών επαρκούν, ώστε να καταστήσουν εφικτή τη λειτουργία της Επιτροπής.
<P>
Παρόμοιο πρόβλημα παρατηρείται, ωστόσο, και σε άλλους τομείς. Συγκεκριμένα, δεν έχει προβλεφθεί μία διορθωτική ρήτρα για το ενδεχόμενο της διεύρυνσης. Είναι γνωστό ότι οι ανάγκες των χωρών της Κεντρικής και Ανατολικής Ευρώπης είναι τεράστιες, και προκύπτει το ερώτημα εάν οι εν λόγω ανάγκες θα μπορέσουν να καλυφθούν με τους σημερινούς χρηματοδοτικούς πόρους. Μάλλον φαίνεται πως θα χρειαστεί να διαθέσουμε γι' αυτή τη διεύρυνση πρόσθετους πόρους, αν πράγματι επιθυμούμε να τη φέρουμε σε πέρας εντός της περιόδου που καλύπτουν οι νέες δημοσιονομικές προοπτικές, δηλαδή πριν από το 2006.
<P>
Σε ό, τι αφορά τον αγροτικό τομέα, δεν έχει μέχρι τώρα υλοποιηθεί, και δεν δίδεται η δυνατότητα να υλοποιηθεί μία εκ βάθρων μεταρρύθμιση που θα επιτρέπει τη διατήρηση της ανταγωνιστικότητας της γεωργίας μας, και που θα ανοίξει επίσης το δρόμο για τη βελτίωση του βιοτικού επιπέδου στην ύπαιθρο, εφόσον το ζητούμενο είναι να παύσουν οι κάτοικοι της υπαίθρου να θεωρούνται πολίτες δεύτερης κατηγορίας.
<P>
Κατά τα φαινόμενα, ωστόσο, ο τομέας όπου σημειώθηκαν οι σημαντικότερες περικοπές είναι αυτός των διαρθρωτικών πολιτικών. Η Επιτροπή - και βρίσκεται εδώ στην αίθουσα η Επίτροπος Wulf-Mathies - είχε προβεί σε πολύ ορθές προβλέψεις για τις διαρθρωτικές πολιτικές, οι οποίες ωστόσο υπέστησαν περικοπές βάσει κριτηρίων που μπορεί μεν να είναι κατανοητά, αλλά που θα δυσχεράνουν την υλοποίηση των πολιτικών συνοχής στους κόλπους της Ευρωπαίκής Ένωσης. Θέλω να πω ότι υπάρχουν διάφορες περιφέρειες και χώρες που εμφανίζουν χαμηλότερο επίπεδο ανάπτυξης, οι οποίες θα κληθούν να ανταγωνιστούν υπό εξαιρετικά δυσμενείς όρους ώστε να εκπληρώσουν τους στόχους του Συμφώνου Σταθερότητας και που, για να ανταποκριθούν σε αυτούς τους στόχους, θα αντιμετωπίσουν δυσκολίες. Ένα παράδειγμα αλλαγής που ενδέχεται να αποβεί άκρως επιζήμια είναι η κατάργηση της εξαίρεσης των υπεραπόκεντρων περιφερειών από την προϋπόθεση του 75 % για συνεχίσουν να εντάσσονται στο Στόχο 1. Η κατάργηση της εν λόγω παρέκκλισης συνεπάγεται ότι οι υπεραπόκεντρες περιφέρειες τίθενται επ' ίσοις όροις με τις ηπειρωτικές περιφέρειες, κατά παράβλεψη των τεράστιων δυσκολιών που έχουν να αντιμετωπίσουν.
<P>
Περνώντας σε άλλο θέμα, κυρία Πρόεδρε, θα ήθελα να εκφράσω τα συγχαρητήριά μου, εξ ονόματος της Σοσιαλιστικής Ομάδας, στη γερμανική Προεδρία, στο Συμβούλιο και στις κυβερνήσεις των κρατών μελών για την αποφασιστική στάση που κράτησαν απέναντι στην κρίση στο Κοσσυφοπέδιο. Στην προκειμένη περίπτωση, έχουμε την έμπρακτη εφαρμογή ενός νέου, ανθρωπιστικού χαρακτήρα διεθνούς δικαίου, ενός ανθρωπιστικού διεθνούς δικαίου που έχει την πηγή του στο έτος 1945, με το Χάρτη των Ηνωμένων Εθνών και τις δίκες της Νυρεμβέργης. Είναι πασιφανές ότι κανένας αρχηγός κράτους ή κυβέρνησης δεν έχει το δικαίωμα να καταδικάζει τον πληθυσμό της χώρας του σε δεινά όπως αυτά που ο κ. Μιλόσεβιτς επιβάλλει σε ένα τμήμα του γιουγκοσλαβικού πληθυσμού, και συγκεκριμένα στους αλβανόφωνους του Κοσσυφοπεδίου.
<P>
Πιστεύω ότι, την παρούσα στιγμή, τα κράτη μέλη της Ευρωπαϊκής Ένωσης, ενεργώντας στο πλαίσιο του Οργανισμού Βορειοατλαντικού Συμφώνου, διεξάγουν δράση εξ ονόματος όλης της ανθρωπότητας. Και εμείς, εδώ στο Ευρωπαϊκό Κοινοβούλιο, τουλάχιστον στους κόλπους της Σοσιαλιστικής Ομάδας, υποστηρίζουμε τέτοιου είδους ενέργειες, ευελπιστώντας ότι οι ενέργειες αυτές, ίσως μέσω κάποιας πρωτοβουλίας όπως αυτή που μόλις προσφάτως έλαβε ο Γενικός Γραμματέας των Ηνωμένων Εθνών, θα οδηγήσουν εν τέλει στη σύντομη επίλυση του προβλήματος, που προϋποθέτει την απόσυρση των δυνάμεων του Μιλόσεβιτς από το έδαφος του Κοσσυφοπεδίου, τον επαναπατρισμό του πληθυσμού των Κοσοβάρων σε αυτή την περιοχή κάτω από διεθνή προστασία και, ενδεχομένως, την ανοικοδόμηση και την οικονομική ανάκτηση της περιοχής.
<P>
Βεβαίως, ο χρόνος θητείας που εναπομένει στη γερμανική Προεδρία είναι ελάχιστος. Παρ' όλα αυτά, εμείς στο Ευρωπαϊκό Κοινοβούλιο ευελπιστούμε ότι η Προεδρία αυτή θα συνεχίσει να στηρίζει τις ειρηνευτικές προσπάθειες του ΝΑΤΟ και να υποστηρίζει τον αλβανόφωνο πληθυσμό του Κοσσυφοπεδίου.

<SPEAKER ID=16 NAME="Fontaine">
Κυρία Πρόεδρε, αγαπητοί συνάδελφοι, η Ευρωπαϊκή Ένωση της οποίας προΐσταστε, κύριε Προεδρεύων του Συμβουλίου, είχε αναλάβει έναν φιλόδοξο στόχο, υπερβολικά φιλόδοξο ίσως, αυτόν του επαναπροσδιορισμού του πλαισίου του κοινοτικού προϋπολογιασμού για τα επόμενα έξι χρόνια, στο πλαίσιο της προοπτικής μιας διευρυμένης Ευρώπης και ενός ιδιαιτέρως ασταθούς διεθνούς περιβάλλοντος.
<P>
Το πνεύμα της Ευρωπαϊκής Ένωσης θα μπορούσε να είχε συνθλιβεί στον ύφαλο των εθνικών συμφερόντων. Μία αποτυχία θα συνιστούσε πολιτική καταστροφή, τρεις μήνες μετά την έλευση του ευρώ, δύο μήνες πριν από τις ευρωπαϊκές εκλογές, αλλά κυρίως μέσα στην καρδιά της τραγωδίας στο Κοσσυφοπέδιο, η οποία δεν θα μπορεί να έχει θετική έκβαση παρά μόνο εάν η αλληλεγγύη των δεκαπέντε κρατών παραμείνει ακέραιη.
<P>
Σήμερα, διαπιστώνουμε πως επικράτησε το ανώτερο συμφέρον της Κοινότητας. Όπως είπατε και εσείς, η Ευρώπη κατάφερε να μιλήσει με μία μόνο φωνή; έδειξε την ικανότητά της για δράση, το πιο σημαντικό διατηρήθηκε και δεν έχουμε παρά να σας συγχαρούμε για αυτό. Διότι η ισχύς της Ένωσής μας έγκειται στην ικανότητά της να διαχειρίζεται, με αλληλέγγυο τρόπο, τις παγκόσμιες ισορροπίες, οι οποίες είναι αναγκαίες στην λειτουργία μιας αγοράς, ο σκοπός της οποίας δεν είναι ψυχρά οικονομίστικος, αλλά επίσης κοινωνικός και ακόμη ανθρωπιστικός.
<P>
Έχοντας αναλάβει την προεδρία της αντιπροσωπείας μας στις διαπραγματεύσεις με το Συμβούλιο σχετικά με το θέμα των διαρθρωτικών ταμείων, παρεμβαίνω σήμερα πιο συγκεκριμένα σε αυτό το πλαίσιο. Κατά την διάρκεια των συνεδριάσεών μας, εκτιμήσαμε την ειλικρίνεια, την εγκαρδιότητα και την ικανότητα του υπουργού κ. Verheugen να ακούει. Σήμερα, έχουμε την αίσθηση πως έχουμε πετύχει μία ευρύτατη συμφωνία. Η συμφωνία του Βερολίνου ενσωματώνει ένα μέρος των προσανατολισμών, τους οποίους επιθυμούσε το Κοινοβούλιό μας, και εμείς δεν μπορούμε παρά να συγκατατεθούμε στις τρεις κατευθύνσεις τις οποίες επέλεξε το Συμβούλιο σε αυτόν τον τομέα: συγκέντρωση, απλούστευση, αποτελεσματικότητα. Ωστόσο, ένας ορισμένος αριθμός ζητημάτων, παραμένουν ατελώς ρυθμισμένα. Οι συνάδελφοί μου - ο κ. Arias Caete, οι εισηγητές μας, προηγουμένως ο κ. Medina Ortega - παρενέβησαν για το θέμα αυτό; εμείς πρέπει να συνεχίσουμε τον διάλογο με το Συμβούλιο, ώστε να μπορέσουμε να καταλήξουμε μαζί πριν από το πέρας της παρούσης κοινοβουλευτικής περιόδου. Αυτό, ωστόσο, προϋποθέτει πως οι διαπραγματεύσεις σχετικά με τις δημοσιονομικές προοπτικές και την νέα διοργανική συμφωνία θα καταλήξουν σε συμβιβασμούς αποδεκτούς από το Κοινοβούλιο.
<P>
Να είστε βέβαιος, κύριε Πρόεδρε, πως το Ευρωπαϊκό Κοινοβούλιο θα επιδείξει ευελιξία, αλλά αναμένει επίσης από το Συμβούλιο να αναγνωρίσει και το ίδιο πλήρως τον δημοκρατικό ρόλο του Οργάνου μας. Για τον λόγο αυτό τασσόμαστε υπέρ της συμμετοχής του Προέδρου του Ευρωπαϊκού Κοινοβουλίου στο ανεπίσημο Συμβούλιο το οποίο θα πραγματοποιηθεί σήμερα το απόγευμα.
<P>
Δεν αμφιβάλλω πως ο διορισμός του κ. Prodi ως Προέδρου της νέας Επιτροπής, για τον οποίο καταφέρατε να πετύχετε την συναίνεση των αρχηγών κρατών και κυβερνήσεων, αναμένοντας, ελπίζω, αυτήν του Κοινοβουλίου μας, θα αποτελέσει σημαντικό παράγοντα για την επιτυχή έκβαση αυτής της μεταρρύθμισης που θα επηρεάσει την επιτυχία της Ένωσής μας για την οποία η διεύρυνση παραμένει μία απόλυτη πολιτική επιταγή.

<SPEAKER ID=17 NAME="Neyts-Uyttebroeck">
) Κυρία Πρόεδρε του Κοινοβουλίου, κύριε Πρόεδρε του Συμβουλίου, κυρίες και κύριοι συνάδελφοι, η πολιτική μου Ομάδα και εγώ προσωπικά χειροκροτήσαμε την ομιλία του Προέδρου του Συμβουλίου, Καγκελλάριου Schrφder, επειδή συμφωνούμε απόλυτα με τη θερμή έκκληση που απηύθυνε για την υπέρβαση των εθνικών εγωισμών, την προβολή και την υπεράσπιση του ευρωπαϊκού πολιτισμού και πολιτιστικού προτύπου, καθώς και την απόρριψη οποιασδήποτε μορφής εθνικισμού. Επίσης, κατανοούμε το γεγονός ότι ο Καγκελλάριος είναι πάρα πολύ ικανοποιημένος με τα αποτελέσματα της Συνόδου Κορυφής του Βερολίνου. Όντως, συνάφθηκαν συμφωνίες για δύσκολα και λεπτά θέματα. Δυστυχώς όμως, το περιεχόμενο των συμφωνιών αυτών δεν συμφωνεί με την υψηλή ρητορική του Προέδρου του Συμβουλίου.
<P>
Θα αναφέρω ένα παράδειγμα: ο Πρόεδρος του Συμβουλίου μας λέει ότι δεσμεύτηκε ποσό 150 εκατομμυρίων ευρώ για τους πρόσφυγες στο Κοσσυφοπέδιο. Επικροτούμε την πράξη αυτή. Ωστόσο, θα πρέπει να αναλογιστούμε πόσο διαφορετική είναι από το συμπέρασμα 45 της Συνόδου Κορυφής του Βερολίνου, όπου στο κεφάλαιο έκτακτες καταστάσεις 2000-2006 δωρίζεται στα ίδια τα κράτη μέλη ποσό 5.200 εκατομ. ευρώ. Περισσότερα από 5.200 εκατομ. ευρώ διατίθενται στις κυβερνήσεις για να μοιραστούν στο λαό τους, τη στιγμή που για τους πρόσφυγες διατίθενται μόλις 150 εκατομ., τη στιγμή που το Συμβούλιο δεν κατόρθωσε την περασμένη εβδομάδα να καταλήξει σε μία κοινή θέση σχετικά με την υποδοχή των προσφύγων και τη στιγμή που, στις δημοσιονομικές προοπτικές, οι πιστώσεις για έκτακτες καταστάσεις σχεδόν εκμηδενίζονται για όλη την περίοδο από το 2000 έως το 2006. Η σκληρή πραγματικότητα των αριθμών του Βερολίνου επισκιάζει τη ρητορική του Βερολίνου. Αυτού του είδους οι αντιφάσεις απειλούν να εξαφανίσουν την εμπιστοσύνη των ευρωπαίων πολιτών στην Ευρωπαϊκή Ένωση.
<P>
Όσον αφορά την Ευρωπαϊκή Επιτροπή και τον υποψήφιο Πρόεδρό της, η πολιτική μου ομάδα θεωρεί επίσης ότι το Συμβούλιο δεν ανταποκρίθηκε πλήρως στις ευθύνες του. Επικροτούμε τη συμφωνία για την ονομασία του κ. Romano Prodi. Επίσης, το μόνο που μπορούμε να κάνουμε είναι να διαπιστώσουμε ότι το Συμβούλιο, αφήνοντας αναλλοίωτη τη σύνθεση της Επιτροπής, δημιούργησε σοβαρά προβλήματα στο Κοινοβούλιο. Αυτό που κυρίως δεν μπορούμε να αποδεχθούμε είναι η παραμονή της κ. Cresson. Η πολιτική μου ομάδα δεν πρόκειται να συνεργαστεί μαζί της και θα θέλαμε να τη συμβουλεύσουμε να μην εμφανιστεί πια εδώ. Θεωρούμε ότι, ο κ. Romano Prodi, που εκτιμάμε ιδιαιτέρως και περιμένουμε ότι θα κάνει πολλά, έχει αναλάβει καθήκοντα σχηματισμού νέας Επιτροπής, για τη σύνθεση της οποίας το Κοινοβούλιο θα εκφέρει τη γνώμη του μετά τις εκλογές. Οποιαδήποτε άλλη ερμηνεία θα οδηγούσε σε θεσμικά προβλήματα. Θα ήθελα πάρα πολύ να πληροφορηθώ ποια είναι η άποψη της Προεδρίας επί του θέματος.

<SPEAKER ID=18 NAME="Moreau">
Κυρία Πρόεδρε, οι λαοί της Ευρώπης, που έχουν τόσο υποφέρει στο πετσί τους τον πόλεμο, αισθάνονται μία τεράστια ανησυχία μπροστά στα γεγονότα του Κοσσόβου. Την ώρα που οι αεροπορικές επιθέσεις το μόνο που κάνουν είναι να επιδεινώνουν τα προβλήματα, θα πρέπει να γίνει το παν υπέρ μιας πολιτικής ρύθμισης, η οποία είναι η μόνη που εκ φύσεως μπορεί να θέσει τέρμα στις φρικαλεότητες του συστήματος Milosevic και στο μαρτύριο του κοσσοβάρικου λαού και να καταπολεμήσει τους εθνικισμούς.
<P>
Όσον αφορά το πακέτο του Βερολίνου, δηλώσατε, κύριε Καγκελάριε, πως το Συμβούλιο του Βερολίνου κατέληξε σε έναν καλό συμβιβασμό. Θα είμαι πιο κατηγορηματική. Ακόμη και εάν επιτρέπει ορισμένες πρόοδους, η συμφωνία αυτή είναι ανεπαρκής και ενέχει κινδύνους για το μέλλον. Βέβαια, οι πιο βάναυσες επιλογές απερρίφθησαν, αλλά τίποτε δεν έχει ρυθμιστεί για το μέλλον. Έτσι, σε θέματα γεωργίας, οι μειώσεις των τιμών ήταν λιγότερο σημαντικές από τις απαιτήσεις της Επιτροπής, είναι, ωστόσο, σημαντικές και κυρίως, μόνο μερικώς αντισταθμιζόμενες. Θα επιφέρουν αρνητικές επιπτώσεις στο γεωργικό εισόδημα, ιδιαίτερα για τις μικρές και τις μεσαίες επιχειρήσεις, εφόσον ο καθορισμός του ορίου των ενισχύσεων παρακάμφθηκε. Επιπλέον, η συμφωνία δεν μας τοποθετεί στις καλύτερες συνθήκες, προκειμένου να αντισταθούμε στις αμερικανικές πιέσεις στις επόμενες διαπραγματεύσεις του ΠΟΕ.
<P>
Χαίρομαι που η αρχή της χρηματοδοτικής αλληλεγγύης διατηρήθηκε με την απόρριψη της συγχρηματοδότησης και που οδεύουμε προς μία πιο δίκαιη χρηματοδότηση. Ωστόσο, παρά τις ορισμένες επιλογές που προώθησε κυρίως η Επιτροπή, το Συμβούλιο άφησε στην άκρη την αναζήτηση νέων ίδιων πόρων. Γιατί να μην θεσπίσουμε την φορολόγηση των χρηματοδοτικών συναλλαγών η οποία θα διασφαλίζει μεγαλύτερη δικαιοσύνη φροντίζοντας, ώστε όσοι επωφελούνται περισσότερο από την κοινή αγορά να συνεισφέρουν στην χρηματοδότηση του ευρωπαϊκού οικοδομήματος;
<P>
Τέλος, για να ολοκληρώσω, θα ήμουν ευτυχής εάν έβλεπα θετικά πολιτικά σημάδια εκ μέρους του Συμβουλίου για την Νότιο Αφρική και την Παλαιστίνη.

<SPEAKER ID=19 NAME="Κακλαμάνης">
Κυρίες και κύριοι συνάδελφοι, ο Προεδρεύων του Συμβουλίου, γερμανός Καγκελάριος κ. Schrφder, μας ανέπτυξε σήμερα τις απόψεις του, χωρίς όμως να έχει καταλάβει ότι αυτό που λογικά θα έπρεπε να εκπροσωπεί, δηλαδή η Ευρώπη, δυστυχώς σήμερα δεν υπάρχει. Στη θέση της Ευρώπης των ονείρων μας υπάρχει σήμερα ένα προτεκτοράτο των Ηνωμένων Πολιτειών της Αμερικής. Αυτή είναι η αλήθεια, σκληρή, δυσάρεστη, και γι'αυτό ενοχλεί.
<P>
Μας είπατε ότι τρία ήταν τα κυρίως θέματα που σας απασχόλησαν:
<P>
Σε ό, τι αφορά την κρίση στην Επιτροπή, βεβαίως είναι θετικό το βήμα ότι ο κ. Prodi επελέγη για πρόεδρός της. Ο κ. Prodi όμως πρέπει να καταλάβει ότι δεν μπορεί να είναι Πρόεδρος της Επιτροπής και να παριστάνει ταυτόχρονα τον αρχηγό κόμματος στην Ιταλία.
<P>
Η Ατζέντα 2000 θα ναυαγήσει, κύριε Καγκελάριε, πριν ξεκινήσει το παρθενικό της ταξίδι εφόσον ο προϋπολογισμός μένει καθηλωμένος στο 1, 27.
<P>
Διεύρυνση της ευρωπαοκής οικογένειας, καταπολέμηση της ανεργίας και αναπτυξιακή πολιτική δεν επιτυγχάνονται με λόγια.
<P>
'Εμεινα έκπληκτος όταν άκουσα στην αναφορά σας για το Κοσσυφοπέδιο να λέγεται ότι ο ευρωπαοκός πολιτισμός επέβαλε τους βομβαρδισμούς στη Γιουγκοσλαβία. Αλήθεια, πιστεύετε ότι βομβαρδίζεται ο Μιλόσεβιτς, ο οποίος βαρύνεται με πολλά και μεγάλα λάθη; Δυστυχώς, ο Μιλόσεβιτς έγινε ισχυρότερος εξ αιτίας των βομβαρδισμών. Βομβαρδίζονται όμως εκκλησίες, νεκροταφεία, τραίνα με αμάχους και νοσοκομεία, και αυτοί οι βομβαρδισμοί δεν έχουν καμμία σχέση με τον ευρωπαοκό πολιτισμό και την ιστορία της Ευρώπης.

<SPEAKER ID=20 LANGUAGE="DE" NAME="Schroedter">
Κυρία Πρόεδρε, κύριε Πρόεδρε της Επιτροπής, αγαπητοί συνάδελφοι, η Σύνοδος Κορυφής του Βερολίνου αποτελεί δίδαγμα για το πόσο επικίνδυνο είναι για την Κοινότητα, όταν επικρατούν τα εθνικά συμφέροντα και η κοινή πορεία έρχεται σε δεύτερη μοίρα. Ευτυχώς όμως πήγαν καλά τα πράγματα για ακόμα μια φορά. Το αποτέλεσμα μπορεί να μην ήταν η ζητούμενη μεταρρύθμιση, αλλά επιτεύχθηκε ένα πακέτο με το οποίο θα μπορέσουμε να προχωρήσουμε τα επόμενα χρόνια στην Ένωση. Αυτή η Σύνοδος Κορυφής έστειλε παρ΄ όλα αυτά ένα σημαντικό μήνυμα για το μέλλον της Ευρώπης. Δεσμεύτηκε να προχωρήσει τη διεύρυνση σε σύντομο διάστημα. Ήταν ένα μήνυμα απαραίτητο για τις υποψήφιες χώρες και για τον πληθυσμό τους. Ήταν μια ώθηση για τις μεταρρυθμιστικές διαδικασίες τους.
<P>
Η ειρήνη είναι πολύτιμο αγαθό. Συνεπώς δεν μπορώ παρά να επαναλάβω ότι το μέλλον της Ευρώπης βρίσκεται στην υπέρβαση της χάραξης νέων συνόρων και της κυριαρχίας εθνικών συμφερόντων. Η Σύνοδος Κορυφής του Βερολίνου εξέδωσε επίσης ένα χρονοδιάγραμμα για τη θεσμική μεταρρύθμιση, ώστε η Ένωση να καταστεί εν γένει ικανή να προχωρήσει στη διεύρυνση. Ελπίζω ότι στη δεδομένη στιγμή το Συμβούλιο θα αποδεχθεί το Κοινοβούλιο ως ισότιμο εταίρο και θα του αναγνωρίσει επιτέλους περισσότερες αρμοδιότητες καθώς και το δικαίωμα πρωτοβουλίας. Αυτό αποτελεί προϋπόθεση για την υπέρβαση της σήμερα απαιτούμενης ομοφωνίας που μπλοκάρει τα πράγματα. Κύριε Πρόεδρε του Συμβουλίου, φαντασθείτε και μόνο την περίπτωση που, προκειμένου να συμφωνήσουν όλοι, θα ήσασταν υποχρεωμένος να μοιράσετε 20 ή 25 δώρα.
<P>
Η αναγνώριση περισσότερων δικαιωμάτων για το Κοινοβούλιο σημαίνει εγγύτητα προς τον πολίτη και δημοκρατία για την Ευρωπαϊκή Ένωση. Αυτό είναι το μέλλον: μια συνολική Ευρώπη με κοινωνικό, οικολογικό, και δημοκρατικό πρόσωπο. Αυτό επιθυμούμε και αυτό είναι που πρέπει να επιτύχουμε!

<SPEAKER ID=21 LANGUAGE="ES" NAME="Escolα Hernando">
Κυρία Πρόεδρε, εάν χρειαζόταν να προσδιορίσω με μία φράση τί είναι η συμφωνία του Βερολίνου για την Ατζέντα 2000, θα έλεγα πως το Βερολίνο σηματοδοτεί το θρίαμβο όσων επιθυμούν λιγότερη Ευρώπη, διότι μετά το Βερολίνο καταλήξαμε να έχουμε λιγότερη Ευρώπη.
<P>
Η συμφωνία στην οποία κατέληξε το Ευρωπαϊκό Συμβούλιο αποτελεί το αποκορύφωμα μίας διαπραγμάτευσης που χαρακτηρίστηκε από την υπεράσπιση των συμφερόντων του κάθε κράτους, και όχι από την προάσπιση του σχεδίου της ευρωπαϊκής οικοδόμησης.
<P>
Η κυβέρνησή μας προέβαλε στο Βερολίνο μία κερδοσκοπική πολιτική, μία πολιτική με βραχύπνοες προοπτικές, και αυτό το Κοινοβούλιο έχει το χρέος να προσπαθήσει να επανορθώσει την πορεία και να την επαναφέρει στο δρόμο της ευρωπαϊκής οικοδόμησης.
<P>
Το πνεύμα του Βερολίνου δεν μας παρέχει τα εφόδια για να αντιμετωπίσουμε τις προκλήσεις που τίθενται σήμερα επί τάπητος. Η διεύρυνση της Ένωσης, η μεταρρύθμιση των θεσμικών οργάνων, η υλοποίηση των πολιτικών συνοχής και αλληλεγγύης, θα παραμείνουν απλώς και μόνο σχήματα λόγου, δεν θα είναι παρά εξαγγελίες άνευ περιεχομένου εάν, συγχρόνως, δεν προωθήσουμε μία ενδεδειγμένη δημοσιονομική πολιτική και δεν προαγάγουμε το ομοσπονδιακό πνεύμα που έκανε την Ευρωπαϊκή Ένωση να διανύσει θετικά βήματα σε όλη την ιστορική της πορεία, αλλά που απουσίαζε παντελώς από το Βερολίνο.

<SPEAKER ID=22 LANGUAGE="FR" NAME="Berthu">
Κυρία Πρόεδρε, το Ευρωπαϊκό Συμβούλιο στο Βερολίνο δεν κατάφερε παρά μόνο φαινομενικά μία συμφωνία σχετικά με το χρηματοδοτικό πλαίσιο της Ένωσης, για την περίοδο 2000-2006.
<P>
Στην πραγματικότητα, πρόκειται για έναν επιφανειακό συμβιβασμό ο οποίος, πιθανώς, σαν σκοπό έχει να διαβεί ανεμπόδιστα την περίοδο των ευρωπαϊκών εκλογών, αναμένοντας πως τα σημαντικά προβλήματα θα τεθούν αύριο.
<P>
Όσον αφορά τα διαρθρωτικά ταμεία, η διατήρηση των συνολικών πιστώσεων και των δαπανών συνοχής πρόκειται αναμφίβολα να αποκαλύψει σύντομα, εφόσον οι λεπτομέρειες εφαρμογής γίνουν γνωστές, μία σημαντική μείωση του συμφωνηθέντος μεριδίου σε χώρες όπως η Γαλλία. Επίσης, η διατήρηση των πιστώσεων για την γεωργία είναι καθαρά φαινομενική, δεδομένου ότι επιτυγχάνεται μόνο από την μεταφορά του Προσανατολισμού - ΕΓΤΠΕ υπό την κύρια γεωργική κατεύθυνση και ότι στην πραγματικότητα, οι άλλες δαπάνες μειώνονται σημαντικά, στο πλαίσιο μιας μείωσης της κοινοτικής προτίμησης.
<P>
Οι προσανατολισμοί αυτοί δεν έχουν γίνει ακόμη κατανοητοί πλήρως από το κοινό, και αναμφίβολα ούτε και από έναν μεγάλο αριθμό βουλευτών του γαλλικού Κοινοβουλίου. Ωστόσο, δεν αρκούν ούτε για να εγγυηθούν μία διαρκή ισορροπία των χρηματοδοτικών προοπτικών. Εξάλλου, μόλις πριν από λίγο, ο Πρόεδρος της Επιτροπής ζητούσε ήδη συμπληρωματικές διοικητικές πιστώσεις. Το Συμβούλιο, άλλωστε, έχει τόση συνείδηση επ' αυτού, ώστε στα αποτελέσματα του, ζητά από την Επιτροπή να αναλάβει μία γενική αναθεώρηση του συστήματος των ίδιων πόρων, συμπεριλαμβάνοντας το ζήτημα που παραθέτω: «την δημιουργία νέων ίδιων πόρων στους αυτόνομους», που σημαίνει, ας είμαστε ειλικρινείς, την δημιουργία ευρωπαϊκών φόρων. Είναι σαφές πως η Ευρωπαϊκή Ένωση ετοιμάζεται να κλείσει τις τρύπες με την δημιουργία νέων υποχρεωτικών εισφορών.
<P>
Οι Γάλλοι φιλελεύθεροι εγκρίνουν άραγε τα συμπεράσματα στο Βερολίνο σχετικά με αυτό το θέμα; Θα θέλαμε πολύ να το μάθουμε.

<SPEAKER ID=23 LANGUAGE="DE" NAME="Raschhofer">
Κύριε Πρόεδρε του Συμβουλίου, αξιότιμοι συνάδελφοι, η Σύνοδος Κορυφής του Βερολίνου διεξάχθηκε σε πολύ δύσκολες τόσο θεσμικές όσο και διεθνείς συνθήκες, γεγονός που οδήγησε στο ότι το μεταρρυθμιστικό πακέτο της Ατζέντα 2000 διεκδίκησε στο πλαίσιο αυτό πολύ λιγότερο χώρο από εκείνο που θα ήταν γενικότερα απαραίτητος. Ενόψει της διένεξης του Κοσσυφοπεδίου σχετικοποιείται το επείγον κάθε άλλου πολιτικού ζητήματος.
<P>
Όσον αφορά την Ατζέντα 2000, στον διαρθρωτικό τομέα επιτεύχθηκε η σταθεροποίηση των δαπανών, μολονότι στο πλαίσιο των διαρθρωτικών μέτρων έγιναν μεγάλες μετατοπίσεις και τέθηκαν οικονομικά κέντρα βάρους, όπως για παράδειγμα η αύξηση των χρηματοδοτικών μέσων συνοχής κατά 3 δις ευρώ. Πάντως στον νέο στόχο 2, ο οποίος θα πρέπει να προωθήσει μεταξύ άλλων και την ανάπτυξη στην ύπαιθρο, μειώθηκε η ένταση των ενισχύσεων κατά 5 %. Ωστόσο πιστεύω ότι η συγκέντρωση των ενισχύσεων στις περιφέρειες που είχαν τη μεγαλύτερη ανάγκη έγινε, αφού είχαν ήδη μοιρασθεί αριστερά και δεξιά σε όλη την Ευρώπη περισσότερα από 4 δις ευρώ, κάτι σαν οικονομική καραμέλα.
<P>
Τα συμπεράσματα από τη Σύνοδο Κορυφής μας δίνουν εντούτοις μια απάντηση σχετικά με το ζήτημα της περαιτέρω χρηματοδότησης της παρούσας Κοινότητας των δεκαπέντε και αντίστοιχα μιας διευρυμένης Ευρώπης. Έτσι το Συμβούλιο καλεί από τη μία πλευρά την Επιτροπή να επιδοθεί εντατικά στη δημιουργία νέων, αυτόνομων, ίδιων πόρων, και σε ένα άλλο σημείο ορίζει επίσης με μεγάλη σαφήνεια μια προσαρμογή της δημοσιονομικής προοπτικής με ειδική πλειοψηφία του Συμβουλίου. Έτσι εξηγείται και το γεγονός ότι τόσο ο συνάδελφός κ. Wemheuer όσο και ο Πρόεδρος της Επιτροπής κ. Santer αναφέρθηκαν στο ότι θα πρέπει σύντομα να ακολουθήσει μια μεταρρύθμιση της παρούσας συμφωνίας. Για τον λόγο αυτό δεν συντάσσομαι με την άποψη μερικών συναδέλφων εδώ στο Σώμα, ότι με την έγκριση της Ατζέντα 2000 σημειώθηκε πραγματικά μια μεγάλη επιτυχία.

<SPEAKER ID=24 LANGUAGE="DE" NAME="Swoboda">
Κυρία Πρόεδρε, κύριε Πρόεδρε του Συμβουλίου στο Κοσσυφοπέδιο γίνεται πόλεμος μεταξύ του ΝΑΤΟ και της Γιουγκοσλαβίας. Όποια και να είναι η νομική άποψη του θέματος, ο πόλεμος αυτός παραμένει γεγονός. Ο πόλεμος κανονικά δεν είναι η σωστή στιγμή για διαφοροποιημένες θεωρήσεις, για αυξημένες ευαισθησίες, για εύλογους συνδυασμούς της λογικής με το συναίσθημα. Εντούτοις αυτό είναι σήμερα το ζητούμενο, επειδή εν καιρώ πολέμου δεν πρέπει κανείς να σκέπτεται μόνο την ειρήνη, αλλά θα πρέπει και να κάνει κάτι για αυτήν. Με αυτό το πνεύμα χαιρετίζω, κύριε Πρόεδρε του Συμβουλίου, τα όσα είπατε εδώ, διότι με τα λόγια σας εκφράσατε αυτό το συναίσθημα.
<P>
Η στρατιωτική επέμβαση ήταν πλέον αναγκαία. Δεν με κάνει να αισθάνομαι ευτυχής και πολλούς από μας δεν τους κάνει να αισθάνονται ευτυχείς. Θα ήμασταν όμως ακόμα λιγότερο ευτυχείς, εάν ήμασταν υποχρεωμένοι να παρακολουθούμε τη συνέχιση της σφαγής, χωρίς να κάνουμε προσπάθειες να την σταματήσουμε. Πολλοί από μας θα επιθυμούσαν η επέμβαση αυτή να γινόταν με την επίσημη κάλυψη των Ηνωμένων Εθνών. Δυστυχώς αυτό παρεμποδίστηκε από τη στάση της Ρωσίας και την Κίνας. Ωστόσο, εξ ονόματος της πολιτικής μου ομάδας θέλω να πω σαφώς ότι θέλουμε να διατηρήσουμε την αρχή ότι τέτοιου είδους δράσεις πρέπει να εκτελούνται κατ' αρχήν από τα Ηνωμένα Έθνη και πρέπει να κάνουμε το παν προκειμένου να μεταρρυθμίσουμε τα Ηνωμένα Έθνη με τέτοιο τρόπο, ώστε αυτό να μπορεί να γίνεται στο μέλλον. Εδώ ανήκει και αυτό που είπατε εσείς, κύριε Πρόεδρε του Συμβουλίου, ότι δηλαδή η εθνική κυριαρχία πρέπει να υποχωρεί μπροστά στην αρχή του σεβασμού των ανθρωπίνων δικαιωμάτων. Γνωρίζουμε ότι η εθνική κυριαρχία ήταν ένας πολύ σημαντικός στόχος στην πορεία της ιστορίας. Ωστόσο, στην Ευρώπη είχαμε την εμπειρία ότι υπάρχουν και αξίες υψηλότερες από εκείνη της ολοκληρωτικής και απόλυτης τήρησης της εθνικής κυριαρχίας. Αυτό είναι το δίδαγμα που πρέπει να μεταδώσουμε.
<P>
Χειροκροτήματα
<P>
Κύριε Πρόεδρε του Συμβουλίου, η στρατιωτική επέμβαση έχει σαφείς ανθρωπιστικούς στόχους, και παρακαλώ, δίνοντας στην παράκληση αυτή τη μέγιστη δυνατή έμφαση, οι στόχοι αυτοί να τηρηθούν. Δεν θέλουμε να νικήσουμε έναν λαό, αλλά ένα καθεστώς. Θέλουμε να νικήσουμε τον Milosevic και τον όχλο στρατιωτών του όπως είπε και ο Klaus Hδnsch. Δυστυχώς - και αυτό είναι ένα αυτόματο παρεπόμενο - επί του παρόντος οι Σέρβοι συσπειρώθηκαν ακόμα περισσότερο. Ακόμα και οι αντιφρονούντες, οι λιγοστοί που υπήρχαν και προπάντων οι αντιφρονούντες διανοούμενοι και οι άνθρωποι με κριτικό πνεύμα που ζουν στη Σερβία δεν αισθάνονται κατανόηση για την επέμβαση του ΝΑΤΟ και μάλιστα συγκεντρώνονται γύρω από τον Milosevic. Πρέπει να κάνουμε το παν για να καταστήσουμε σαφή αυτή τη διαφοροποίηση μεταξύ ενός καθεστώτος που έχει φέρει τόση δυστυχία στον λαό του και ενός λαού τον οποίο επιθυμούμε να έχουμε στην Ευρώπη όπως και όλους τους άλλους λαούς της ηπείρου μας και όλους τους άλλους λαούς των Βαλκανίων. Πρέπει να κάνουμε το παν, ώστε να είναι όσο το δυνατόν μικρότερος ο αριθμός των θυμάτων του αμάχου πληθυσμού κατά τη διάρκεια των στρατιωτικών επεμβάσεων. Αυτός πρέπει να είναι ο στόχος μας και όχι μόνο για ανθρωπιστικούς λόγους, αλλά για να καταστεί δυνατή ακριβώς η εν λόγω διαφοροποίηση μεταξύ καθεστώτος και λαού.
<P>
Έχουν ήδη γίνει πολλά για τους πρόσφυγες. Μερικά πράγματα ίσως να έγιναν αργοπορημένα, αλλά δεν έχει τώρα νόημα να διατυπώνουμε κατηγορίες για αυτό. Θα είναι αναγκαίο να κάνουμε το παν, για να βοηθήσουμε τους πρόσφυγες και να υποστηρίξουμε την πολύ μεγάλη διάθεση που υπάρχει στον πληθυσμό της Ευρώπης και στις Μη Κυβερνητικές Οργανώσεις να παρέχουν βοήθεια. Όταν λέμε ότι οι άνθρωποι σήμερα έχουν γίνει σκληροί, το Κοσσυφοπέδιο και η αντίδραση των Ευρωπαίων μας δείχνει ότι υπάρχουν και πολλοί άνθρωποι με ευαισθησία και ανθρωπισμό, και αυτό πρέπει να το εκμεταλλευτούμε. Είμαι ιδιαιτέρως ευγνώμων στην κ. Bonino που μας υποστηρίζει τόσο ενεργά σε αυτές τις προσπάθειες.
<P>
Θέλω να πω με απόλυτη σαφήνεια ότι θα πρέπει να παρέχουμε βοήθεια κυρίως επί τόπου. Δεν πρέπει να επιτρέψουμε στον Milosevic τη μεγάλη νίκη, να κατορθώσει δηλαδή σε τελική ανάλυση να εκκενώσει το Κοσσυφοπέδιο από τους Αλβανούς και να μην μπορεί να επιστρέψει στην πατρίδα του ο αλβανικός πληθυσμός που έχει διασκορπιστεί σε ολόκληρη την Ευρώπη. Πρέπει να τον εμποδίσουμε να επιτύχει τον στόχο αυτό, αλλά προπάντων πρέπει να βοηθήσουμε τις γειτονικές του χώρες, των οποίων η προσφορά είναι τεράστια σε αυτή τη δύσκολη κατάσταση, διότι η κατάσταση δεν είναι εύκολη ούτε για την Αλβανία, ούτε για τη Μακεδονία αλλά ούτε και για την Ιταλία. Πρέπει να τις βοηθήσουμε να ασκήσουν ανθρωπιστική πολιτική για τους πρόσφυγες.
<P>
Θα αναφερθώ σε ένα τελευταίο σημείο κύριε Πρόεδρε του Συμβουλίου. Παραπέμψατε σαφώς στο μέλλον, είτε αυτό θα είναι μια βαλκανική διάσκεψη ή όπως αλλιώς πρόκειται να την χαρακτηρίσουμε. Πρέπει να ξεκινήσουμε ένα είδος σχεδίου Marshall, ή συμφώνου σταθερότητας. Αυτό κοστίζει πολλά. Ωστόσο, ο πόλεμος, οι κρίσεις και οι αναταραχές κοστίζουν πολύ περισσότερα, και μάλιστα κοστίζουν και πολλές ανθρώπινες ζωές. Είπατε επίσης ότι το ζητούμενο είναι να επιβληθεί ο 21ος αιώνας στις πρακτικές του 19ου αιώνα. Σας δίνω απόλυτο δίκιο. Ο 19ος αιώνας δεν ήταν μόνο ένας αιώνας στη διάρκεια του οποίου οι βαλκανικοί λαοί απέτυχαν λόγω του εθνικισμού τους, αλλά και ένας αιώνας στη διάρκεια του οποίου οι ευρωπαϊκές δυνάμεις εκμεταλλεύτηκαν τους βαλκανικούς λαούς για να επιβάλουν τα δικά τους συμφέροντα. Τώρα το ζητούμενο δεν είναι να στρέψουμε έναν βαλκανικό λαό, δηλαδή τους ανθρώπους μιας χώρας, εναντίον ενός άλλου λαού. Το ζητούμενο είναι να ενώσουμε τους ανθρώπους και να τους δείξουμε ότι παρά τους πολέμους είναι δυνατόν να συνυπάρχει κανείς όπως εμείς στη Δυτική Ευρώπη. Ακόμα και εάν πολλοί λένε ότι οι Αλβανοί του Κοσσυφοπεδίου ποτέ δεν θα μπορέσουν να συνυπάρξουν με τους Σέρβους - εμείς πρέπει να πούμε ότι πρέπει να συνυπάρξουν, πρέπει να συνυπάρξουν σε μία ήπειρο, σε μία περιοχή και είναι καθήκον της Ευρώπης να διδαχθεί από τα λάθη του παρελθόντος, να επανορθώσει τα δικά της λάθη του παρελθόντος και να οδηγήσει τους βαλκανικούς λαούς σε μία ειρηνική και μη εθνικιστική Ευρώπη.
<P>
Χειροκροτήματα

<SPEAKER ID=25 LANGUAGE="DE" NAME="Pack">
Κύριε Πρόεδρε του Συμβουλίου, εξ ονόματος της ομάδας μου θέλω να εκφράσω την πλήρη υποστήριξή της για την κοινή δράση των κρατών μελών της Ευρωπαϊκής Ένωσης και των κρατών του ΝΑΤΟ που μοναδικό της στόχο έχει να δώσει τέλος στη γενοκτονία του Κοσσυφοπεδίου. Τον τελευταίο χρόνο έγινε επιτέλους αντιληπτή η αθλιότητα στην οποία ζούσαν οι Αλβανοί του Κοσσυφοπεδίου. Χρησιμοποιήθηκαν επιτέλους όλα τα πολιτικά μέσα που ενόψει του χασάπη του Βελιγραδίου δεν είχαν καμία προοπτική να επιτύχουν. Αυτό μας το δίδαξε ήδη η Βοσνία.
<P>
Ωστόσο μπορώ να κατανοήσω ότι οι δημοκρατίες έχουν δυσκολία να χρησιμοποιήσουν στρατιωτική βία, και μάλιστα εφόσον δεν ήταν συνεχής η ενημέρωσή τους σχετικά με την τρομοκρατική κυριαρχία του Milosevic στο Κοσσυφοπέδιο. Ο Milosevic δεν ενδιαφέρεται καθόλου για τους ανθρώπους που ζουν στη χώρα του. Περιφρονεί τους ανθρώπους. Αυτό μας δείχνουν οι μαζικοί τάφοι στην Κροατία και στη Βοσνία. Αυτό μας δείχνουν οι εκτοπισμοί στο Κοσσυφοπέδιο, οι αμέτρητοι βιασμοί και οι αποτρόπαιοι φόνοι πολλών Αλβανών. Ήδη στη διάρκεια του καθεστώτος απαρτχάιντ που επικρατούσε για πολλά χρόνια, υπήρξαν στο Κοσσυφοπέδιο πολλοί θάνατοι και βασανιστήρια κατά εντολή του τοποτηρητή Milosevic. Εγώ η ίδια διαπίστωσα στο διάστημα μεταξύ 1991 και 1998 στο Κοσσυφοπέδιο πολλές από αυτές τις φρικιαστικές πράξεις και τις είχα καταγγείλει δημοσίως, ακόμα όταν όλοι οι πολιτικοί της Δύσης έστρεφαν το βλέμμα τους αλλού.
<P>
Τον Milosevic δεν τον ενδιαφέρει το καλό των Σέρβων πολιτών που εδώ και χρόνια αποδυναμώνονται με την πολιτική του τόσο από οικονομική όσο και από ψυχική άποψη. Δυστυχώς οι αεροπορικοί βομβαρδισμοί στη Σερβία ώθησαν αρκετούς Σέρβους πολίτες να δείξουν μια λανθασμένη συμπαράσταση προς τον Milosevic. Ο ίδιος ο Milosevic χρησιμοποιούσε από πάντα τον εθνικισμό ως μέσο για τη διατήρησή του στην εξουσία. Ο εθνικισμός αποβλακώνει όμως τους ανθρώπους και τους παραπλανά, γεγονός που βιώσαμε αρκετά συχνά τον αιώνα που ζούμε.
<P>
Ο Milosevic δεν ξεκίνησε τη διαβολική του μηχανορραφία που στόχο της έχει να ξεκληρίσει έναν ολόκληρο λαό, όταν άρχισαν οι νατοϊκοί βομβαρδισμοί. Οι βομβαρδισμοί ήταν δυστυχώς η μόνη λογική απάντηση στα εγκλήματά του. Η περαιτέρω απραξία θα έκανε τη Δύση να εμφανίζεται στο ιστορικό προσκήνιο ακόμα πιο ένοχη απ΄ ότι γίνεται τώρα με αυτούς τους στοχοθετημένους βομβαρδισμούς που εύχομαι να έχουν έναν σαφή πολιτικό στόχο. Οπωσδήποτε, η πολιτική λύση δεν μπορεί να συνίσταται στη διχοτόμηση του Κοσσυφοπεδίου. Εάν αποδεχόμασταν τη λύση αυτή, εμείς οι ίδιοι θα δημιουργούσαμε εκεί μια εστία κρίσεων για τα επόμενα 100 χρόνια. Από το 1990 προσπαθούσα μάταια να ανοίξω τα μάτια του Συμβουλίου και της Επιτροπής για τη στρατηγική που είχε υπόψη του να ακολουθήσει ο Milosevic. Στο sanu memorandum του έτους 1985 της σερβικής ακαδημίας των επιστημών μπορεί κανείς να διαβάσει την περιγραφή της στρατηγικής του Milosevic. Εκεί περιγράφεται ότι εάν δεν μπορέσει κανείς να τον συγκρατήσει, το Κοσσυφοπέδιο θα χωριστεί στα δύο και μάλιστα μεταξύ του βορρά με το πλούσιο σε ορυκτά υπέδαφος, το λεγόμενο «λίκνο των Σέρβων» και του φτωχού νότου του οποίου η ύπαρξη θα κατέστρεφε αργά ή γρήγορα την υπόσταση του κράτους της Μακεδονίας και θα οδηγούσε σε μεγάλες δυσκολίες όλη την περιοχή.
<P>
Κατά την άποψή μου η μοναδική λύση είναι αυτή τη στιγμή ένα αυτόνομο Κοσσυφοπέδιο του οποίου οι πολίτες θα επιστρέψουν το ταχύτερο δυνατόν υπό την προστασία διεθνούς στρατιωτικής δύναμης. Το περαιτέρω πολιτικό μέλλον αυτού του Κοσσυφοπεδίου είναι άμεσα συνυφασμένο με μια αλλαγή του καθεστώτος στο Βελιγράδι και τον εκδημοκρατισμό της Σερβίας. Οι ιθύνοντες γύρω από τον Milosevic και ο ίδιος ο Milosevic θα πρέπει να προσαχθούν στο Διεθνές Δικαστήριο της Χάγης. Εξ ονόματος της ομάδας μου θέλω στο σημείο αυτό να υποστηρίξω όλες τις διπλωματικές προσπάθειες της Προεδρίας του Συμβουλίου. Θέλω όμως να σας απευθύνω και μια παράκληση, κύριε Πρόεδρε του Συμβουλίου. Σας παρακαλώ θερμότατα να χρησιμοποιήσετε την επιρροή σας ακόμα περισσότερο απ' ότι κάνατε μέχρι σήμερα για να επιτραπεί ή έξοδος του τιμηθέντος με το Βραβείο Sacharow, Ibrahim Rugova, και της οικογένειάς του.
<P>
Χειροκροτήματα
<P>
Η Δύση, καθώς τον είχε αφήσει για χρόνια αβοήθητο να αντιμετωπίζει πασιφιστικά το καθεστώς απαρτχάιντ, του οφείλει τουλάχιστον να επιβάλει για αυτόν και την οικογένειά του την άδεια να βγουν έξω από τη χώρα. Σας παρακαλώ με αυτό το πνεύμα να προβείτε σε διαβήματα στο όνομα της ανθρωπιάς.
<P>
Παρατεταμένα χειροκροτήματα

<SPEAKER ID=26 LANGUAGE="DA" NAME="Haarder">
Κυρία Πρόεδρε, συμφωνώ με την κ. Pack. Θα ήθελα να πω κάτι για την Επιτροπή και τα προβλήματα που έχουν προκύψει και που έχουν επικριθεί. Θα ήθελα να υπογραμμίσω ότι το Συμβούλιο φέρει το μεγαλύτερο μέρος της ευθύνης που τα πράγματα πήγαν τόσο άσχημα. Το Συμβούλιο είναι αυτό που επανειλημμένες φορές ενέκρινε απολογισμούς που δεν έπρεπε να είχαν εγκριθεί. Το Συμβούλιο ήταν αυτό που, τον Μάρτιο που μας πέρασε, αγνόησε το Κοινοβούλιο και ενέκρινε τον απολογισμό για το 1997 την ίδια ακριβώς ημέρα που η αναφορά των πέντε εμπειρογνωμόνων κατέστησε σαφές ότι ο απολογισμός δεν έπρεπε να εγκριθεί και ότι το Κοινοβούλιο είχε δίκιο. Είναι αδιανόητο το Συμβούλιο να μη θέλει να μάθει κάτι από την καλοπροαίρετη κριτική του Κοινοβουλίου, η οποία ασκήθηκε από πολλούς, συμπεριλαμβανομένης της συναδέρφου μου κυρίας Eva Kjer Hansen, συχνά σε αυτήν εδώ την αίθουσα.
<P>
Το Συμβούλιο είναι που τώρα φέρει την κύρια ευθύνη για τους άκρως αναχρονιστικούς και άκαμπτους κανόνες προσωπικού. Το Συμβούλιο είναι αυτό που απέφυγε να προσφέρει τη στήριξή του, όταν η πρόταση του επιτρόπου κ. Liikanen για την τόσο αναγκαία μεταρρύθμιση του προσωπικού εμποδίστηκε από τα αδιόρθωτα συνδικαλιστικά όργανα πριν από ένα χρόνο. Το Συμβούλιο είναι αυτό που τώρα έχει τη δυνατότητα να επιμείνει να υλοποιηθούν αυτές οι προτάσεις κατά γράμμα, καθώς και τα μεταρρυθμιστικά σχέδια SEM 2000 και MAP 2000, για τα οποία υπάρχει αδήριτη ανάγκη. Το Συμβούλιο είναι αυτό που πρέπει τώρα να επιμείνει στην ευελιξία, στην αποκέντρωση, σε περισσότερες συμβάσεις ορισμένου χρόνου και στη δημιουργία ευκολότερων διαδικασιών για την απομάκρυνση των όχι και τόσο καλών υπαλλήλων. Μόνο το Συμβούλιο είναι αυτό που μπορεί να καταργήσει τις εθνικές και γεωγραφικές ποσοστώσεις στην πολιτική προσλήψεων, ώστε στο μέλλον να μπορούμε να προσλαμβάνουμε τους καλύτερους σε κάθε περίπτωση. Το Συμβούλιο είναι αυτό που έχει θάψει την Επιτροπή κάτω από αναρίθμητα μικρά και μεγάλα προγράμματα, χωρίς τη δυνατότητα να τα διαχειριστεί. Το Συμβούλιο είναι αυτό που πρέπει να μεριμνήσει, ώστε η αρχή της επικουρικότητας να μη μένει απλώς κενό γράμμα. Το Συμβούλιο είναι αυτό που πρέπει να εφαρμόσει τις περικοπές και τις απλοποιήσεις, ώστε να καταστεί εφικτή η υλοποίηση της διεύρυνσης της ΕΕ με τις χώρες της Κεντρικής και Ανατολικής Ευρώπης, και παράλληλα να διατηρηθεί το ανώτατο όριο δαπανών του 1, 25 %. Δυστυχώς το Συμβούλιο, αντιθέτως, κατάφερε να αποδυναμώσει τις άκρως αναγκαίες γεωργικές μεταρρυθμίσεις, ενώ υπήρχε συμφωνία επ' αυτών σε επίπεδο υπουργών.
<P>
Κύριε Προεδρεύων του Συμβουλίου, ελπίζω να συνεκτιμήσετε τα όσα σας είπα στην εποικοδομητική, ελπίζω, συνάντησή σας με τον νέο πρόεδρο της Επιτροπής το απόγευμα. Τέλος, θέλω να σας ευχαριστήσω για τη συνέπειά σας στο θέμα του Κοσσυφοπεδίου.

<SPEAKER ID=27 LANGUAGE="PT" NAME="Novo">
Κυρία Πρόεδρε, κύριε Πρόεδρε του Συμβουλίου, κύριοι Επίτροποι, αγαπητοί συνάδελφοι, απ' ό, τι φαίνεται, η χθεσινή παρέμβαση του εντολοδόχου Προέδρου της Επιτροπής στο Βερολίνο επιβεβαίωσε ότι δεν υπάρχει καμία πρόθεση μεταβολής της νεοφιλελεύθερης πορείας της ευρωπαϊκής οικοδόμησης. Είναι γεγονός ότι η Σύνοδος του Βερολίνου αποδέχθηκε τους περιοριστικούς όρους που απορρέουν από το Σύμφωνο Σταθερότητας, εφόσον δεν τους άλλαξε και ενέκρινε δημοσιονομικές βάσεις, οι οποίες δεν επαρκούν για την προώθηση των κοινοτικών πολιτικών και δεν μας επιτρέπουν να ανταποκριθούμε στις προκλήσεις της συνοχής και των μελλοντικών διευρύνσεων. Στο Βερολίνο αποφασίστηκε η διατήρηση απαράδεκτων εξαιρέσεων, όσον αφορά τους ιδίους πόρους, δίχως ταυτόχρονα να ληφθεί καμία απόφαση σχετικά με τη φορολογική επιβάρυνση της κερδοσκοπικής διακίνησης κεφαλαίων. Το ότι απορρίφθηκε η συγχρηματοδότηση της γεωργικής πολιτικής δεν πρέπει να μας κάνει να ξεχνάμε ότι, στο πλαίσιο της ΚΓΠ, διατηρούνται οι ανισομετρίες και τα προνόμια υπέρ των πλουσιοτέρων και των ισχυροτέρων. Όσον αφορά τα περιφερειακά θέματα, η συνολική μείωση των πόρων του Ταμείου Συνοχής συνεπάγεται για την Πορτογαλία, που τυχαίνει να είναι μία από τις χώρες της συνοχής, μείωση των ενισχύσεων που λαμβάνει από το Ταμείο κατά τουλάχιστον 18 δισεκατομμύρια εσκούδος ετησίως. Και αν προσθέσουμε στην παραπάνω μείωση την επιβολή νέων περιοριστικών όρων, τότε ενδέχεται να σημειωθεί περαιτέρω συρρίκνωση των διαρθρωτικών μέσων παρέμβασης.
<P>
Σε αντίθεση με τις βαρυσήμαντες δηλώσεις και με τα θετικά βήματα που εξαγγέλθηκαν στο Βερολίνο απλώς και μόνο για εσωτερική κατανάλωση, η απουσία κάθε έννοιας αλληλεγγύης και η αδιαφορία για τη συνοχή, που επιβεβαιώθηκαν κατά κόρον στο Βερολίνο, θα οδηγήσουν σε μία Ένωση που θα χαρακτηρίζεται από μεγαλύτερη ύφεση, σε μία Ένωση με περισσότερη ανεργία, με πιο επισφαλή απασχόληση και με χαμηλότερο επίπεδο κοινωνικής ευημερίας.

<SPEAKER ID=28 LANGUAGE="DE" NAME="Graefe zu Baringdorf">
Κυρία Πρόεδρε, κύριε Πρόεδρε του Συμβουλίου θέλω να σας πω ότι κατά την άποψή μου η ομιλία σας ήταν αξιοσέβαστη και προσανατολισμένη με λεπτό τρόπο και με ανοίγματα προς το παρόν Κοινοβούλιο. Ωστόσο δεν έμεινα απόλυτα ικανοποιημένος με τα αποτελέσματα της Συνόδου Κορυφής του Βερολίνου. Η αγροτική πολιτική δεν είναι οπωσδήποτε μόνο δικό σας πολιτικό καθήκον, αλλά αυτό που κατορθώσατε δεν αποτελεί μεγάλη επιτυχία. Στην ομιλία σας είπατε ότι πρέπει να δοθεί ένα σαφές μήνυμα στις αγορές. Το μήνυμα αυτό πηγαίνει όμως προς τη λάθος κατεύθυνση. Για τα κράτη της κεντρικής και ανατολικής Ευρώπης σηματοδοτείτε με τη διατήρηση του παρεμβατισμού ότι θα πρέπει να απομακρυνθούν από τις αγορές τους και να εργάζονται για τις ενισχύσεις. Αυτή είναι η λάθος κατεύθυνση.
<P>
Μιλήσατε - σε ένα άλλο συσχετισμό βέβαια - για την αλληλεγγύη με τους φτωχούς. Αλλά και στην γεωργία υπάρχουν φτωχοί, μόνο που εδώ δεν έγινε τίποτα για τη φθίνουσα χρηματοδότηση και τις κλιμακωτές χορηγήσεις που περιμέναμε για τις μικρότερες επιχειρήσεις, αντιθέτως με τη μείωση των τιμών και την μη πλήρη αντιστάθμιση θίγονται τώρα οι μικρότερες επιχειρήσεις. Δεν θέλω πια να ακούσω από σας ως καγκελάριο πόσο αποδοτικές είναι οι μεγάλες επιχειρήσεις, καθότι στις μεγάλες επιχειρήσεις που λειτουργούν με ορθολογική διαχείριση εισρέουν οι πιστώσεις της ΕΕ και συνεπώς είναι εύκολο να δουλεύει κανείς με αυτόν τον τρόπο. Προς την αγορά έχουν προσανατολισθεί οι μικρότερες επιχειρήσεις. Οι επιχειρήσεις αυτές επιδεικνύουν πραγματικές επιδόσεις και αυτές θα έπρεπε να ενισχυθούν. Ομολογώ ότι στον δεύτερο πυλώνα υπάρχουν τέτοια δείγματα. Είναι το μόνο φωτεινό σημείο στον αγροτικό τομέα.
<P>
Τρίτο, σε σχέση με τη δημοσιονομική πειθαρχία έχω να πω ότι η λιτότητα μόνη της δεν αποτελεί αξία. Ελπίζω ότι εδώ συμφωνούμε. Έπρεπε να γίνει μια μεγαλύτερη αναδιάταξη και να δημιουργηθούν προϋποθέσεις για τις πιστώσεις στον αγροτικό τομέα όπως το είχε προτείνει η Επιτροπή. Εδώ θέλω να επαινέσω και μια φορά τον κ. Fischler. Οι προτάσεις της Επιτροπής θα ήταν ένα μήνυμα και για τις μικρότερες επιχειρήσεις να προσανατολισθούν προς την αγορά. Ο θεσμός πρέπει να παραμείνει ικανός για δράση.
<P>
Κύριε Πρόεδρε του Συμβουλίου, υποστηρίξτε σας παρακαλώ στη διακυβερνητική διάσκεψη τη συμπερίληψη της αγροτικής πολιτικής στη διαδικασία συναπόφασης. Είναι επειγόντως απαραίτητο να αποκτήσει το Κοινοβούλιο το δικαίωμα να συμμετέχει εξειδικευμένα και περιεχομενικά στη διαμόρφωση και αυτού του τομέα.

<SPEAKER ID=29 LANGUAGE="NL" NAME="Blokland">
Κυρία Πρόεδρε, λόγω των πρόσφατων εξελίξεων στο Κοσσυφοπέδιο και στην Ευρωπαϊκή Ένωση, η ημερήσια διάταξη της Συνόδου Κορυφής του Βερολίνου ήταν άλλη από αυτήν που είχε προβλεφθεί αρχικά. Παρ'όλα αυτά, εξετάστηκαν και τα σημεία που είχαν προγραμματιστεί προ πολλού για την Agenda 2000. Όπως και να'χουν τα πράγματα, είναι καλό που ελήφθησαν αποφάσεις επί του θέματος αυτού, παρ' όλο που πρέπει να διαπιστώσουμε ότι το Συμβούλιο ανέβαλε την αντιμετώπιση πολλών προβλημάτων. Έτσι, θεωρώ λάθος το γεγονός ότι οι μεταρρυθμίσεις στο γαλακτοκομικό τομέα θα αρχίσουν μόλις το 2005. Αυτό σημαίνει ότι, οπωσδήποτε στον τομέα αυτό, η Ευρωπαϊκή Ένωση δεν θα είναι εγκαίρως έτοιμη να δεχθεί στους κόλπους της κράτη της Κεντρικής και της Ανατολικής Ευρώπης. Το Συμβούλιο κατόρθωσε να καταρτίσει έναν οικονομικό πολυετή προϋπολογισμό για τα επόμενα χρόνια. Αυτές οι δημοσιονομικές προοπτικές προσφέρουν μία καλή ευκαιρία για τη σύναψη διοργανικής συμφωνίας μεταξύ Συμβουλίου, Επιτροπής και Κοινοβουλίου.
<P>
Επιδοκιμάζουμε την σπουδή που έδειξε το Συμβούλιο με την υπόδειξη του κ. Prodi για τη θέση του Προέδρου της Ευρωπαϊκής Επιτροπής. Ωστόσο, δεν πρόκειται παρά για ένα πρώτο βήμα. Γι'αυτό και θα ήθελα να επαναλάβω στο Συμβούλιο την επιθυμία μου να συσταθεί το συντομότερο δυνατό μια νέα Ευρωπαϊκή Επιτροπή που θα αναλάβει τα καθήκοντά της και μάλιστα πριν από τις ευρωεκλογές.
<P>
Θεωρώ απερίσκεπτη τη δήλωση για τη Μέση Ανατολή. Η ανακήρυξη ενός παλαιστινιακού κράτους από τον Αραφάτ φαινόταν να είναι περισσότερο ένα πολιτικό μέσο πίεσης παρά ένα ρεαλιστικό σχέδιο. Με την ευρωπαϊκή υποστήριξη του παλαιστινιακού κράτους υπάρχει κίνδυνος να ασκηθούν για άλλη μία φορά αρνητικές πιέσεις επί των ειρηνευτικών διαπραγματεύσεων. Τί εννοείτε ακριβώς με αυτό το παλαιστινιακό κράτος;
<P>
Η επέμβαση του ΝΑΤΟ στο Κοσσυφοπέδιο ήταν και είναι αναπόφευκτη. Η ολλανδική υποομάδα υποστηρίζει απερίφραστα τη θέση της Ευρωπαϊκής Ένωσης για το Κοσσυφοπέδιο.

<SPEAKER ID=30 NAME="Martinez">
Κυρία Πρόεδρε, κύριε Καγκελάριε, κύριε Santer, θα ήθελα να πω σε εσάς, κύριε Santer, πως χαιρόμαστε που σας ξαναβλέπουμε. Υπήρξαμε άδικοι μαζί σας, γιατί στο μέτρο της εντιμότητας που απαιτήθηκε από την Επιτροπή σας, καμία κυβέρνηση των Δεκαπέντε δεν θα έπρεπε να μείνει στην θέση της. Όσο για την διαφθορά για την οποία κατηγορηθήκατε, επρόκειτο μάλλον για την ήσυχη διαφθορά των σοσιαλιστών της δεκαετίας του 1980 - της κυβέρνησης του κ. Gonzales, εκείνης του κ. Craxi, των κυβερνήσεων του κ. Mitterand, εκτός ίσως αυτής του συναδέλφου μας κ. Rocard, και στο Βέλγιο του κ. van den Broek, αρχηγού του Σοσιαλιστικού Κόμματος, ο οποίος θα ηγηθεί της λίστας στην Φλάνδρα παρά την υπόθεση Agusta. Εξάλλου, τα παπούτσια της κ. Cresson δεν κόστισαν 2000 ευρώ, απ' οσο γνωρίζουμε! Το δικό σας βασικό σφάλμα, ίσως ήταν ότι αναλάβατε, στην υπόθεση της ΣΕΒ, την κληρονομιά που άφησε ο προκάτοχός σας, ο κ. Jaques Delors, ο δημοκράτης αυτός που σε όλη την διάρκεια του πολιτικού του βίου, δεν κατέβηκε ποτέ σε εκλογές, παρά μόνο στις δημοτικές εκλογές στο Clichy.
<P>
Κύριε Καγκελάριε, στο Βερολίνο, σε αυτήν την πόλη σύμβολο, το όνομα της οποίας, ωστόσο, προκαλεί ρίγη και επαναφέρει στην μνήμη ορισμένες εικόνες, στο Βερολίνο, αποφασίσαμε πως για πρώτη φορά, ο στρατός του κ. Cohn-Bendit θα επέστρεφε στα θέατρα της μάχης, όπου υπάρχουν ακόμη κάποιοι ζωντανοί άνθρωποι που θυμούνται. Στην Σερβία, έξι δρόμοι του Βελιγραδίου φέρουν τα ονόματα Γάλλων στρατηγών από τον Πρώτο και τον Δεύτερο Παγκόσμιο Πόλεμο, τότε που οι Σέρβοι πολεμούσαν ηρωϊκά κατά του Αξονα, την εποχή που υπήρχαν αληθινοί εξόριστοι και αληθινά στρατόπεδα, τα οποία ονομάζονταν, νομίζω, στρατόπεδα συγκέντρωσης. Στην περίπτωση της Σερβίας, όπως και στο Ιράκ, η Ευρώπη χάνει την ευκαιρία να επιβεβαιώσει μία ανεξάρτητη εξωτερική πολιτική. Όταν θέλουμε να αποτελούμε μεγάλη δύναμη, με ενιαίο νόμισμα, ένα ευρώ το οποίο πρέπει να ανταγωνιστεί το δολάριο, όταν θέλουμε ένα ανθηρό ΑΕγχΠ, θα πρέπει να ρυθμίζουμε τις υποθέσεις της ευρωπαϊκής οικογένειας στην Σερβία στο πλαίσιο της ευρωπαϊκής οικογένειας, χωρίς να επιβάλουμε έναν αστυνομικό από το εξωτερικό, κυρίως για να δημιουργηθεί τελικά μία αυξανόμενη ισλαμική δύναμη με το Κόσσοβο, την Αλβανία και ενδεχομένως την Βοσνία. Στο Βερολίνο, είναι αλήθεια πως ορίστηκε ο κ. Prodi, ο αρχηγός του συνδυασμού της ελιάς - της ελιάς την στιγμή που ξεσπά ένας πόλεμος! Κύριε Schrφder, εκτός από τα γερμανικά χαρακτηριστικά έχετε και ένα βρεττανικό, το χιούμορ.
<P>
Στο Βερολίνο, ίσως να θεσπίσαμε μία μέθοδο. Πρώτα από όλα σχετικά με την ΚΓΠ, ένας μικρός συμβιβασμός - στις πλάτες της Γαλλίας, εξάλλου: πάγωμα των δαπανών, μείωση των τιμών κατά 20 % αντί για 30 στο κρέας, κατά 15 % αντί για 20 % στα δημητριακά, υπάρχει μερική αντιστάθμιση και κυρίως, όπως το 1992, ετοιμαζόμαστε να ευθυγραμμιστούμε με τις Ηνωμένες Πολιτείες όσον αφορά τις διεθνείς εμπορικές διαπραγματεύσεις. Η Ευρώπη είναι η ήπειρος των συμμάχων, και είναι φυσιολογικό να βομβαρδίζουμε την Γιουγκοσλαβία, το σύμβολο όσων δεν συμμαχούν. Η Γερμανία έχασε και αυτή στο επίπεδο των διαρθρωτικών ταμείων...
<P>
Αναταραχή σε διάφορα έδρανα
<P>
Ακόμη στο Βερολίνο έλαβε χώρα η χρηματοδοτική διαιτησία. Κύριε Schrφder, έχετε ήδη ενημερωθεί επαρκώς, ώστε να γνωρίζετε πως θα οδηγηθούμε στην δημιουργία ενός ευρωπαϊκού φόρου...
<P>
Η Πρόεδρος καλεί τον αγορητή να ολοκληρώσει
<P>
Κυρία Πρόεδρε, με διακόπτουν συνεχώς!
<P>
Θα οδηγηθούμε σε έναν ευρωπαϊκό φόρο του εισοδήματος ή των κοινωνιών, εκτός εάν οι Πράσινοι δεν μας επιβάλλουν έναν φόρο για το διοξείδιο του άνθρακα, με την μόλυνση που θα προκύψει από τον βομβαρδισμό των διυλιστηρίων.

<SPEAKER ID=31 LANGUAGE="FI" NAME="Myller">
Κυρία Πρόεδρε, στη συγκλονιστική ανθρωπιστική καταστροφή του Κοσσυφοπεδίου η Ευρωπαϊκή Ένωση θα πρέπει, πριν από οτιδήποτε άλλο, να ανακουφίσει τους πρόσφυγες, ή καλύτερα αυτούς που εκδιώχθηκαν από τη χώρα τους, των οποίων η κατάσταση είναι τόσο απελπιστική. Επίσης, η εγκατάσταση των προσφύγων έξω από την περιοχή, στο έδαφος της Ευρωπαϊκής Ένωσης θα πρέπει να αποτελεί εναλλακτική λύση, όταν οι άλλες λύσεις είναι από ανθρωπιστικής πλευράς χειρότερες. Ακόμα, η Ευρωπαϊκή Ένωση θα πρέπει να κρατήσει για τον εαυτό της τη δυνατότητα να μπορέσει να προωθήσει ενεργά την έναρξη διαπραγματεύσεων για μία δίκαιη ειρήνη. Στις διαπραγματεύσεις θα πρέπει να επιδιωχθεί επίσης η συμμετοχή της Ρωσίας. Θα πρέπει να πραγματοποιηθεί οτιδήποτε είναι δυνατόν για την ανακούφιση της αθλιότητας σε ανθρωπιστικό επίπεδο.
<P>
Η έκτακτη Σύνοδος Κορυφής του Ευρωπαϊκού Συμβουλίου στο Βερολίνο πραγματοποιήθηκε, τουλάχιστον σε κάποιο βαθμό, κάτω από ιδιαίτερες συνθήκες. Από την Ένωση έλειπε ο κινητήριος μοχλός ως αποτέλεσμα της προ μηνός παραίτησης της Επιτροπής. Πρέπει να δοθούν συγχαρητήρια στα κράτη μέλη και προπαντός στην ασκούσα την Προεδρία χώρα, την Γερμανία, διότι παρά τις δυσκολίες κατέστη δυνατό να ληφθούν αποφάσεις στο Βερολίνο. Αυτό βεβαίως οφείλεται στο γεγονός ότι επιδιώχθηκε πραγματικά η λήψη αποφάσεων και τίποτα δεν αφέθηκε στην τύχη. Υπήρξε η πρόθεση, πριν ακόμη φθάσει η στιγμή των αποφάσεων, να γίνουν σωστά οι διαπραγματεύσεις.
<P>
Είναι αλήθεια ότι, πολλοί από εμάς έχουμε δυσκολίες, ή τουλάχιστον επιφυλάξεις, στο να εγκρίνουμε μέρος του περιεχομένου της Ατζέντα 2000. Η απόφαση για τη γεωργία, η οποία έκανε τα περισσότερα κράτη μέλη ευτυχή, σημαίνει επίσης ότι τα μεγάλα προβλήματα συγκαλύφθηκαν προσωρινά. Όμως, σε κάθε περίπτωση, θα πρέπει να ειπωθεί ότι, ιδιαίτερα σε ό, τι αφορά τη γεωργία, πρέπει να βρεθούν νέες λύσεις πριν από τη διεύρυνση, και ότι επίσης οι διαπραγματεύσεις στα πλαίσια του ΠΟΕ δεν πρόκειται να ευοδωθούν υπό αυτές τις συνθήκες. Μία καλή λύση για τη γεωργία θα πρέπει να εμπεριέχει την ενσωμάτωση των περιβαλλοντικών θεμάτων, σε μεγαλύτερο βαθμό από το παρελθόν, και για το θέμα αυτό η Επιτροπή έχει πραγματοποιήσει μία εξαιρετικά καλή δουλειά σε βάθος. Είναι επίσης θετικό ότι επιτέλους ελήφθησαν αρκετά υπόψη οι συνθήκες στον τομέα της γεωργίας στις βόρειες χώρες και ότι επετεύχθη τουλάχιστον ένας ικανοποιητικός περιορισμός των δαπανών για τη γεωργία.
<P>
Αντίθετα, όσον αφορά την περιφερειακή και διαρθρωτική πολιτική, μπορεί να λεχθεί ότι τήρησαν καλύτερα στις βασικές γραμμές τους. Το πιο σημαντικό είναι ότι το σύστημα απλοποιήθηκε και έγινε πιο αποτελεσματικό. Το Κοινοβούλιο θα πρέπει τώρα να φροντίσει, ώστε τα προβλήματα που ακόμη εκκρεμούν να συζητηθούν με πνεύμα συνεργασίας, προκειμένου να μπορέσει το Κοινοβούλιο να πραγματευθεί την Ατζέντα 2000 ως συνολικό πακέτο τον Μάϊο. Αυτό συνιστά ιδιαίτερη πρόκληση για την επιτυχία της διεύρυνσης και για τη συνέχιση της αποτελεσματικής λειτουργίας της Ευρωπαϊκής Ένωσης. Εάν θίγω ορισμένα προβλήματα σχετικά με την περιφερειακή και διαρθρωτική πολιτική, η απογοήτευση προέρχεται φυσικά από το γεγονός ότι ο στόχος τρία, η πρωτοβουλία για την απασχόληση έχει υστερήσει την ίδια ώρα, όμως, που σε αυτό το Κοινοβούλιο έχουμε χαρακτηρίσει την επίλυση του ζητήματος της απασχόλησης ως πρωταρχικό καθήκον ολόκληρης της Ευρωπαϊκής Ένωσης. Τώρα θα πρέπει να επικεντρώσουμε την προσοχή μας στους στόχους ένα και δύο, προκειμένου η απασχόληση να έχει σημαντικότερη και καλύτερη προβολή απ' ό, τι σήμερα.
<P>
Το χρονοδιάγραμμα για τον διορισμό της Επιτροπής θα πρέπει να είναι σύντομο, αλλά ταυτόχρονα θα πρέπει να διασφαλισθεί ότι θα πραγματοποιηθούν επίσης οι στόχοι που έχει θέσει το Κοινοβούλιο για την ανανέωση της Επιτροπής.
<P>
Εύχομαι στην Γερμανική Προεδρία να ολοκληρώσει με επιτυχία τη θητεία της. Ελπίζω ότι αυτή η εξέλιξη που ξεκίνησε από το Βερολίνο, θα συνεχισθεί με τους ίδιους ρυθμούς μέχρι το τέλος. Επίσης δίνω τα συγχαρητήριά μου για το γεγονός ότι εγκρίθηκε στο Βερολίνο το πακέτο της Ατζέντα 2000. Αυτό προσφέρει καλές πιθανότητες στη επερχόμενη Φινλανδική Προεδρία να επιτύχει στις δικές της μεγάλες προκλήσεις. Η κυβέρνηση άλλωστε θα έχει εκλεγεί σε λίγο.

<SPEAKER ID=32 LANGUAGE="NL" NAME="Oostlander">
Κυρία Πρόεδρε, το καθεστώς Milosevic φέρει εδώ και μία δεκαετία την ευθύνη για την άσκηση μαζικής καταπίεσης καθώς και για μια σειρά πολέμων. Η τελευταία πράξη του δράματος διαδραματίζεται σήμερα στο Κοσσυφοπέδιο, αλλά τα πράγματα δεν σταματούν εκεί. Ήδη καταβάλλονται προσπάθειες για την αποσταθεροποίηση της πρώην Γιουγκοσλαβικής Δημοκρατίας της Μακεδονίας και του Μαυροβουνίου, ενώ στην Αλβανία σημειώνονται ήδη ανταλλαγές πυροβολισμών.
<P>
Η εθνοκάθαρση και οι μαζικές δολοφονίες στο Κοσσυφοπέδιο αποτελούν απόδειξη της περιφρόνησης που τρέφει για τις ανθρώπινες αξίες το καθεστώς Milosevic. Μιας περιφρόνησης που υπογραμμίζεται από ορισμένους, οι οποίοι συντάσσονται προκλητικά με ένα στόχο που δεν εκφράζει τίποτε άλλο παρά τον εμπαιγμό τους για τις ανθρώπινες αξίες των κυβερνήσεων των χωρών του ΝΑΤΟ, οι οποίες, όπως γνωρίζουμε, θέλουν να αποφύγουν στο μέτρο του δυνατού το ενδεχόμενο να υπάρξουν θύματα στον άμαχο πληθυσμό.
<P>
Δεν μπορούμε πια να δεχθούμε ένα τέτοιο καθεστώς ως εταίρο στις συνομιλίες. Το καθεστώς αυτό δεν συμμερίζεται τις αξίες στις οποίες αναφέρθηκε ορθώς προηγουμένως ο Πρόεδρος του Συμβουλίου, ο ομοσπονδιακός (Γερμανός) Καγκελλάριος. Στην πραγματικότητα το καθεστώς αυτό θα έπρεπε να αντικατασταθεί, όπως δήλωσε και ένας συνετός, ορθόδοξος σέρβος επίσκοπος πριν από μερικούς μήνες σ' αυτό το κτίριο: εάν η Σερβία δεν μετατραπεί σε κράτος δικαίου, αυτή και το Κοσσυφοπέδιο δεν έχουν μέλλον. Εάν όμως κατορθώσει να καταστεί κράτος δικαίου, μπορούμε να αναμένουμε ότι θα σεβαστεί τις μειονότητες και τα ανθρώπινα δικαιώματα.
<P>
Εν τω μεταξύ, υπάρχει σχεδόν ένα εκατομμύριο εκτοπισμένων που περιφέρονται στο Κοσσυφοπέδιο και στις γειτονικές χώρες. Απαιτείται άμεση παροχή βοήθειας, γι'αυτό και συμφωνούμε με την πολιτική της Επιτροπής να χορηγήσει άμεση βοήθεια στην Αλβανία, στην πρώην Γιουγκοσλαβική Δημοκρατία της Μακεδονίας και στο Μαυροβούνιο. Οι προσπάθειες που καταβάλλουν διάφορα κράτη μέλη είναι οπωσδήποτε αξιέπαινες και απαραίτητες, το Κοινοβούλιο όμως θα προτιμούσε στην ουσία την άσκηση μιας ολοκληρωμένης πολιτικής από την Ευρωπαϊκή Ένωση. Η εξασφάλιση από την Ευρωπαϊκή Ένωση κατάλληλων δυνατοτήτων υποδοχής, όσο το δυνατόν πιο κοντά στον τόπο κατοικίας των προσφύγων, μπορεί να διευκολύνει το συντονισμό της βοήθειας και να αποστρέψει προβλήματα καταμερισμού του κόστους. Έτσι, θα διατρέχουμε λιγότερο κίνδυνο να καταστούμε θύματα ενός στείρου λογιστικού εγωισμού που έδειξαν ορισμένες κυβερνήσεις στο Βερολίνο.
<P>
Είναι αλήθεια, ότι η Επιτροπή χρειάζεται για την επίτευξη αυτού του σκοπού προσωπικό με ειδικές γνώσεις στον εν λόγω τομέα. Υποστηρίζουμε την έκκληση του κ. Santer. Είναι πολύ συνετή και θα τύχει της υποστήριξης μας η παροχή πρόσθετων διευκολύνσεων στην πρώην Γιουγκοσλαβική Δημοκρατία της Μακεδονίας, μία χώρα από την οποία ζητάμε πάρα πολλά πράγματα εδώ και πάρα πολύ καιρό. Τέλος, είναι εξαιρετικά συνεή και η παροχή πολιτικής υποστήριξης στο Μαυροβούνιο, επειδή στη χώρα αυτή ζουν οι Σέρβοι οι οποίοι διατηρούν ανοιχτές της προοπτικές για την Ευρώπη. Εδώ πρέπει να επιδείξουμε πνεύμα οικονομίας.

<SPEAKER ID=33 NAME="Berθs">
Κυρία Πρόεδρε, κύριε Προεδρεύων του Συμβουλίου, αγαπητοί συνάδελφοι; κύριε Πρόεδρε, η επιτυχία σας στο Βερολίνο αφορά πρώτα από όλα την Ατζέντα 2000, δεδομένου ότι αυτή ήταν η ημερήσια διάταξή σας.
<P>
Πρόκειται για το αποτέλεσμα μιας διαιτησίας μεταξύ των κρατών μελών, η οποία επέτρεψε την αποκατάσταση των κοινών πολιτικών της Ένωσης. Είμαστε ευτυχείς για αυτό, παρόλο που απέχουμε πολύ από τον φιλόδοξο στόχο που ανήγγειλε στην αρχή ο κ. Jaques Santer, . Αν και ξαναστηρίξαμε την Ένωση στα πόδια της, αυτό δεν σημαίνει πως αναγκαστικά της παραχωρήσαμε όλες τις δυνατότητες, ώστε να φέρει εξολοκλήρου εις πέρας τις διαπραγματεύσεις της διεύρυνσης. Και γνωρίζουμε όλοι πως θα χρειαστεί να γίνουν και άλλες συναντήσεις.
<P>
Η επιτυχία σας συνίσταται στην παραίτησή σας από τους μη κοινοτικούς μηχανισμούς, οι οποίοι είχαν μετατρέψει την Ένωση σε μία ελεύθερη υπηρεσία. Αυτό το κάνατε με την παραίτηση από την συγχρηματοδότηση, η οποία θα μπορούσε να είναι κακός οιωνός από την κατάργηση της μόνης πραγματικά ολοκληρωμένης πολιτικής της Ένωσης, την στιγμή μάλιστα που ξεκινούν οι διαπραγματεύσεις για την διεύρυνση.
<P>
Το επιτύχατε επίσης με την απαγκίστρωση από τον μηχανισμό προσαρμογής, ο οποίος θα μπορούσε να δυσχεράνει όλους τους μηχανισμούς κοινοτικής αλληλεγγύης. Έτσι και αλλιώς, εδεχομένως να μπορούσαν να είχαν γίνει περισσότερα, όσον αφορά με την σειρά τους τούς υπάρχοντες μηχανισμούς.
<P>
Για τον αγροτικό τομέα, θα πω μόνο μια λέξη, για να εκφράσω την λύπη μου για το γεγονός ότι η φθίνουσα κλιμάκωση των ενισχύσεων δεν μπόρεσε να διατυπωθεί στην συμφωνία, διότι νομίζω πως θα είχε συμβάλει σε μία γεωργία πιο ισόρροπη, πιο δίκαιη, στο πλαίσιο της οποίας ενισχύονται περισσότερο εκείνοι που έχουν μεγαλύτερη ανάγκη.
<P>
Θίξατε, κύριε Πρόεδρε, το ζήτημα της θεσμικής μεταρρύθμισης. Με τον διορισμό του κ. Prodi, προφανώς το ζήτημα της μεταρρύθμισης της Επιτροπής τίθεται επί της τραπέζης. Αυτό μας χαροποιεί. Στην Επιτροπή αυτή, θα πρέπει να υπάρχει περισσότερη συλλογικότητα κατά την εκτέλεση των αρμοδιοτήτων. Η Επιτροπή αυτή δεν μπορεί να λειτουργήσει με φεουδαρχίες, βαρονίες και ιδιωτικούς τομείς.
<P>
Έχουμε επίσης ανάγκη από συντονισμένες δράσεις στον τομέα της εξωτερικής δράσης της Ένωσης. Πώς είναι δυνατόν να υπάρξει κοινή εξωτερική πολιτική και πολιτική ασφαλείας όταν πέντε Επίτροποι είναι υπεύθυνοι για τους τομείς αυτούς;
<P>
Είναι επιτακτική ανάγκη. Όμως είναι επιτακτική ανάγκη επίσης και για το σύνολο του πακέτου των θεσμικών μεταρρυθμίσεων, διότι η Ένωση το έχει ανάγκη, γιατί αποτελεί προηγούμενο για τις επόμενες διευρύνσεις όπως πολύ σωστά το υπενθυμίσατε σήμερα το πρωί. Χαιρόμαστε πολύ για αυτό.
<P>
Και έπειτα, υπάρχει το ζήτημα του Κοσόβου. Σε αυτήν την κρίση, σε αυτόν τον πόλεμο, η φωνή της Ένωσης πρέπει να είναι δυνατή, γιατί είναι απαραίτητη στην Ευρώπη. Σχετικά με τον επιδιωκόμενο στόχο, τον τερματισμό της εθνοκάθαρσης, υπάρχει μεταξύ μας ομοφωνία. Η αρχή της μη διάκρισης είναι εγγεγραμμένη στις συνθήκες μας, στο δίκαιο μας. Πρέπει να την κάνουμε σεβαστή στο εσωτερικό των συνόρων μας, αλλά επίσης και στο εξωτερικό.
<P>
Απλούστατα, γνωρίζουμε πως την ειρήνη δεν θα την αποκτήσουμε με οποιοδήποτε τίμημα. Έχουμε διαθέσει τις δυνάμεις μας. Οφείλαμε να το κάνουμε. Τώρα, πρέπει επίσης να εργαστούμε για την εκ νέου συμμετοχή των Ηνωμένων Εθνών και της Ρωσσίας στην προσπάθεια εξεύρεσης λύσης. Χρειαζόμαστε μία προστατευόμενη ανθρωπιστική ζώνη, η οποία θα είναι εξοπλισμένη με δυνάμεις παρέμβασης. Χρειαζόμαστε μία Διάσκεψη των Βαλκανίων η οποία θα καταλήγει σε μία Ευρωπαϊκή Ένωση των Βαλκανίων και το δικό σας Σύμφωνο Σταθερότητας οφείλει να συμβάλει σε αυτό. Είναι επίσης ανάγκη να αναλογιστούμε τις συνέπειες για εμάς, της προοπτικής για μια ευρωπαϊκή ταυτότητα άμυνας και των ισχυρών προτάσεων για μία μεταρρύθμιση των Ηνωμένων Εθνών.

<SPEAKER ID=34 LANGUAGE="FR" NAME="Bourlanges">
Κυρία Πρόεδρε, κύριε Προεδρεύων του Ευρωπαϊκού Συμβουλίου, νομίζω πως η πλειοψηφία των συναδέλφων μας θεωρεί πως το Συμβούλιο έκανε καλή δουλειά στο Βερολίνο.
<P>
Είχατε μία φορτωμένη ημερήσια διάταξη στο τραπέζι. Ξεδιαλύνατε το πεδίο. Κατ' αρχάς ξεκινήσατε με την ρύθμιση του θεσμικού ζητήματος που τέθηκε με την παραίτηση της Επιτροπής, διορίζοντας τον κ. Prodi. Διατηρήσατε την Κοινή Γεωργική Πολιτική αντί να την αναθεωρήσετε. Λάβατε τις επιβεβλημένες αποφάσεις σχετικά με το ζήτημα του Κοσσόβου και δεσμευτήκατε σχετικά με δημοσιονομικές προοπτικές, οι οποίες σηματοδοτούν επιλογές τις οποίες, συνολικά, δεν μπορούμε παρά να τις εγκρίνουμε.
<P>
Νομίζω, λοιπόν πως το Ευρωπαϊκό Συμβούλιο έκανε την δουλειά του και θα πρέπει να επαινέσουμε εσάς για αυτό, κύριε Καγκελλάριε.
<P>
Θα ήθελα να πω μία λέξη για τις χρηματοδοτικές προοπτικές, γιατί νομίζω πως στο θέμα αυτό υπάρχει ένα πρόβλημα. Στο Βερολίνο, το Ευρωπαϊκό Συμβούλιο έκανε δύο επιλογές. Επέλεξε την αυστηρότητα, την οποία εγκρίνουμε; απέρριψε την ελαστικοτητα, γεγονός που μας ανησυχεί. Επιλέξατε την αυστηρότητα, και το κατανοούμε, παρόλο που μερικές φορές η αυστηρότητα αυτή είναι απατηλή. Για παράδειγμα, σε θέματα γεωργίας, όπου ο συνολικός φάκελος είναι μικρότερος του ποσού των ιδιαίτερων δεσμεύσεων που έχουν αναληφθεί. Επίσης, στην κατηγορία V, όπου ο Πρόεδρος της Επιτροπής, κ. Santer, δικαίως υπενθύμισε πως δεν είχε την δυνατότητα να καλύψει τις ανάγκες σε προσωπικό που προέκυπταν.
<P>
Κυρίως όμως, και παρ' όλα τα άλλα - αποδεχόμαστε την επιλογή της αυστηρότητας, το Σώμα το είπε και συμμετέχει πάντοτε σε αυτό το διάβημα - παρ' όλα τα άλλα, και αυτό είναι το σημαντικό, απορρίψατε την ελαστικότητα. Όμως, χωρίς ελαστικότητα, δεν μπορείτε να ασκήσετε την αυστηρότητα. Γιατί; Ας δούμε την κατηγορία V. Οι δαπάνες για το Κόσσοβο θα προκαλέσουν την διάλυση αυτής της κατηγορίας.
<P>
Μάθετε, κύριε Καγκελλάριε, πως χωρίς καμία επιθετικότητα, το Σώμα αυτό διαθέτει τα νομικά και θεσμικά μέσα να επανακτήσει το περιθώριο ελαστικότητας που θεωρεί αναγκαίο, και εάν δεν αντιδράσετε θα το κάνει τις επόμενες ημέρες, υπό δική του διεύθυνση, προκειμένου να μας δώσει αυτήν την ελαστικότητα στην οποία εμείς προσδίδουμε πολύ μεγαλύτερη αξία από εσάς, όση αξία προσδίδετε και εσείς στην αυστηρότητα.

<SPEAKER ID=35 LANGUAGE="NL" NAME="Willockx">
Κυρία Πρόεδρε, κυρίες και κύριοι συνάδελφοι, όπως ήδη ελέχθη, η συζήτηση κατά τη γερμανική Προεδρία διεξάγεται στα μέσα μιας δραματικής περιόδου. Για άλλη μία φορά αντιμετωπίζουμε στην Ευρώπη τις τραγικές συνέπειες του φανατικού εθνικισμού, του ρατσισμού και του φασισμού.
<P>
Η ιστορία επαναλαμβάνεται. Κύριε Πρόεδρε του Συμβουλίου, σ'αυτή τη δύσκολη περίοδο η στάση της γερμανικής Προεδρίας είναι ιδιαίτερα αξιοπρεπής. Παρ'όλα αυτά, αντιμετωπίζετε και εσείς το σημαντικότερο πρόβλημα λειτουργίας των ευρωπαϊκών οργάνων, που δεν είναι άλλο από την αρχή της ομοφωνίας που ισχύει για τη λήψη αποφάσεων σε πάρα πολύ σημαντικούς τομείς. Αυτό δεν συμβαίνει μόνο με την ΚΕΠΠΑ, αλλά και με τους Υπουργούς Εξωτερικών οι οποίοι, την περασμένη εβδομάδα, δεν μπόρεσαν ούτε καν να δώσουν μια ανθρώπινη απάντηση σ'αυτή την τραγική κατάσταση που αντιμετωπίζουμε σήμερα.
<P>
Κύριε Πρόεδρε του Συμβουλίου, όσον αφορά τη Σύνοδο Κορυφής του Βερολίνου είναι αναμφισβήτητο ότι κατορθώσατε να προωθήσετε μια γενική συμφωνία, η οποία σε ορισμένα σημεία είναι καλή. Κατά τη γνώμη μας όμως, υπάρχουν άλλα σημεία όπου η συμφωνία που πετύχατε είναι κακή. Καλή ήταν η συμφωνία για τον Πρόεδρο της Επιτροπής Prodi, ο οποίος απέδειξε χθες ήδη στο Σώμα ότι είναι κατάλληλος για τη θέση για την οποία προορίζεται. Κατά τη γνώμη μας, κακή ήταν η συμφωνία σας σχετικά με τον προϋπολογισμό της Ευρωπαϊκής Ένωσης. Αυτό αφορά αφενός τα έσοδα. Η απόφαση για τους ίδιους πόρους, ο σχετικός συμβιβασμός, ισοδυναμεί κατά τη γνώμη μου με την παράδοση των κρατών μελών που προωθούν εδώ και χρόνια την αρχή της δίκαιης επιστροφής. Εμείς στο Κοινοβούλιο υποστηρίξαμε περισσότερη διαφάνεια και λιγότερες «επιστροφές». Αυτό που πήραμε ήταν λιγότερη διαφάνεια και περισσότερες «επιστροφές». Το μόνο που μπορούμε να κάνουμε είναι να εκφράσουμε τη λύπη μας. Οι επιθυμίες μας δεν εισακούστηκαν επίσης όσον αφορά τη διοργανική συμφωνία, τόσο από ποιοτική όσο και από ποσοτική άποψη. Ο εισηγητής του Κοινοβουλίου, κ. Colom i Naval, ήταν πάντα ένας πολύ μετριοπαθής άντρας. Την περασμένη εβδομάδα υποστήριξε με έντονο τρόπο ότι οι προτάσεις που έχουν κατατεθεί για τη σύναψη διοργανικής συμφωνίας αποτελούσαν κατά κάποιο τρόπο πρόκληση. Πιστεύω ότι θα πρέπει να καταβληθούν ακόμη τεράστιες προσπάθειες, προκειμένου να υλοποιηθεί τελικά μια κάποια συμφωνία.
<P>
Κύριε Πρόεδρε του Συμβουλίου, δεν αρνούμαι ότι η ομιλία που εκφωνήσατε σήμερα το πρωί με εντυπωσίασε ιδιαίτερα. Υποστηρίζουμε πλήρως τις πρωτοβουλίες σας σχετικά με τη Σύνοδο Κορυφής της Κολωνίας. Ελπίζουμε ότι εκεί θα μπορέσετε να επιβάλλετε ένα σαφές χρονοδιάγραμμα για τη νέα θεσμική εμβάθυνση, η οποία είναι απαραίτητη για την υπεράσπιση της αξιοπιστίας της Ευρώπης. Ελπίζουμε επίσης ότι θα κατορθώσετε να προωθήσετε τη σύναψη μιας ευρωπαϊκής συμφωνίας για την απασχόληση με την οποία να μπορούμε να πείσουμε τους πολίτες να ανανεώσουν την πίστη τους στο μέλλον της Ευρώπης. Με άλλα λόγια, τα αποτελέσματα της Κολωνίας πρέπει να είναι καλύτερα απ'αυτά του Βερολίνου και γι'αυτό υπολογίζουμε στην αποφασιστικότητά σας.

<SPEAKER ID=36 LANGUAGE="ES" NAME="Arias Caρete">
Κύριε Προεδρεύων του Συμβουλίου, κύριοι Επίτροποι, κυρίες και κύριοι βουλευτές, εξετάζοντας τα αποτελέσματα του Ευρωπαϊκού Συμβουλίου του Βερολίνου, και δεδομένων των αντικειμενικών δυσκολιών ενόψει της κατάληξης σε μία συμφωνία για την Ατζέντα 2000, δεν έχουμε παρά να εκφράσουμε τα συγχαρητήριά μας στη γερμανική Προεδρία επειδή στάθηκε ικανή να επιτύχει μια συμφωνία την οποία πολλοί θεωρούσαν ως σχεδόν ακατόρθωτη.
<P>
Αλλά τα συγχαρητήριά μας θα πρέπει να απευθύνονται επίσης και συνολικά στο Σώμα των Επιτρόπων για το εξαίρετο προπαρασκευαστικό έργο που έφεραν σε πέρας σχετικά με την Ατζέντα 2000 και για τη μεγάλη αφοσίωσή τους καθ' όλη τη διάρκεια της διεκπεραίωσης αυτού του έργου.
<P>
Σε ό, τι αφορά συγκεκριμένα την περιφερειακή πολιτική, το Ευρωπαϊκό Κοινοβούλιο είχε δηλώσει χωρίς περιστροφές ότι η χρηματοδοτική συνδρομή της Ένωσης προς όφελος των πολιτικών της συνοχής θα έπρεπε να καθορισθεί, ως κατώτερο όριο, στο 0, 46 % του κοινοτικού ΑΕΠ, εάν επιθυμούμε πράγματι να διατηρήσουμε μια «κρίσιμη μάζα» αρκετή, ώστε να συμβάλει στη μείωση των περιφερειακών ανισοτήτων σε εύλογο χρονικό διάστημα, κάτι άλλωστε που επεσήμαιναν τόσο η τριετής έκθεση όσο και η έκτη έκθεση για την κατάσταση των ευρωπαϊκών περιφερειών.
<P>
Η θλιβερή συζήτηση περί καθαρών υπολοίπων του προϋπολογισμού και περί υπερβολικών συνεισφορών στον κοινοτικό προϋπολογισμό - μια συζήτηση όπου παραβλέπονται τα σαφώς θετικά πλεονάσματα του εμπορικού ισοζυγίου των πλουσιοτέρων κρατών που θα προέκυπταν από μια ισόρροπη ανάπτυξη όλης της κοινοτικής επικράτειας - οδήγησε σε ουσιαστικές περικοπές, σε σχέση με τις ήδη συγκρατημένες προτάσεις της Επιτροπής, των χρηματοδοτικών πόρων που διατίθενται για την προώθηση των πολιτικών της συνοχής.
<P>
Οφείλουμε ωστόσο να αναγνωρίσουμε ότι, αν και υπήρξαν περικοπές των δαπανών, διαφυλάχθηκε η αρχή της συγκέντρωσης, και έτσι άνω των δύο τρίτων των πόρων των διαρθρωτικών ταμείων, που προορίζονται για τις περιφέρειες του Στόχου 1, θα επιτρέψουν στις εν λόγω περιφέρειες να διατηρήσουν την προσπάθεια συνοχής σε ίδια ή ανώτερα επίπεδα από αυτά της προηγούμενης περιόδου προγραμματισμού.
<P>
Όπως επίσης, θα πρέπει να εκφράσουμε την ικανοποίησή μας για το γεγονός ότι προσδόθηκε οριζόντιος χαρακτήρας στο Στόχο 3, καθώς και για το ότι διατηρήθηκε το Ταμείο Συνοχής, θέτοντας έτσι τέρμα σε μια άγονη και άνευ νοήματος αντιπαράθεση.
<P>
Υπό αυτή την έννοια, ωστόσο, όπως υπογράμμισε και ο κ. Bourlanges, θα πρέπει να εκφράσουμε την ανησυχία μας για το γεγονός ότι δεν θεσπίστηκαν ακόμη οι αναγκαίες δημοσιονομικές προοπτικές για τον καθορισμό ενός πολυετούς χρηματοδοτικού πλαισίου για την προώθηση μακρόπνοων πολιτικών, όπως είναι η περιφερειακή πολιτική.
<P>
Θα αποτελούσε ένα ευτύχημα για τη συμφωνία του Βερολίνου, εάν το Συμβούλιο επεδείκνυε κάποιο βαθμό ευελιξίας, ώστε να μπορέσουμε να καταλήξουμε σε αυτή τη διοργανική συμφωνία, τόσο αναγκαία για τη διασφάλιση της σταθερότητας των οικονομικών της Κοινότητας στη διάρκεια του επόμενου αιώνα.

<SPEAKER ID=37 LANGUAGE="DE" NAME="Schrφder">
Κυρία Πρόεδρε, κυρίες και κύριοι, σας ευχαριστώ θερμά για τους επαίνους που λάβαμε για την εργασία μας. Είναι πολύ ευχάριστο που δεν ακούει κανείς μόνο κριτική - τουλάχιστον στο παρόν Κοινοβούλιο- αλλά καμία φορά και επαίνους για τη σκληρή εργασία που έχει εκτελέσει.
<P>
Φυσικά θα πρέπει πρωταρχικά να ασχοληθώ με τις κριτικές παρατηρήσεις που έγιναν και θα το κάνω ευχαρίστως. Κατ΄ αρχάς όμως χαίρομαι για την σύμπνοια που υπάρχει στο Κοινοβούλιο - με μόνο λιγοστές εξαιρέσεις - σχετικά με το πρόβλημα του Κοσσυφοπεδίου. Έλαβα με μεγάλη προσοχή υπόψη μου πόσο πολύ αγγίζει αυτό το Κοινοβούλιο η καταπάτηση των ανθρωπίνων δικαιωμάτων στο Κοσσυφοπέδιο και με πόσο μεγάλη αποφασιστικότητα υποστηρίζει το Κοινοβούλιο τη θέση της Δύσης - τουλάχιστον στη συντριπτική του πλειοψηφία.
<P>
Όσον αφορά την αξιολόγηση της κατάστασης, θέλω να αναφερθώ στα όσα είπε σχετικά το μέλος του Κοινοβουλίου σας, κ Pack. Θεωρώ ότι έκανε μια πολύ εύστοχη ανάλυση καθώς και μία εξίσου εύστοχη περιγραφή των κινδύνων που ελλοχεύουν, στην περίπτωση που η διεθνής Κοινότητα δεν εξακολουθήσει να δρα με αποφασιστικότητα για την επίτευξη πολιτικής λύσης στην κρίση του Κοσσυφοπεδίου, χρησιμοποιώντας έναν συνδυασμό στρατιωτικών μέτρων και πολιτικών δραστηριοτήτων. Για όλους θα πρέπει να είναι σαφές ότι δεν θα πρέπει να συγχέουμε την αιτία με το αποτέλεσμα. Η αιτία της σύγκρουσης ήταν η εγκληματική πολιτική του Milosevic, και τα αποτελέσματα τα οποία επιδιώκονται με τη λήψη στρατιωτικών μέτρων έχουν ως μοναδικό στόχο την προστασία του πληθυσμού στο Κοσσυφοπέδιο και την εξεύρεση πολιτικής λύσης. Μπορώ και εγώ να τονίσω τα όσα ειπώθηκαν. Το ζητούμενο δεν είναι εδώ να τιμωρηθεί κάποιος, αλλά να τεθεί ένα τέλος στην ανθρωπιστική καταστροφή που βρίσκεται σε πλήρη εξέλιξη, ώστε να μην χάσουν τη ζωή τους ακόμα περισσότεροι άνθρωποι.
<P>
Χειροκροτήματα
<P>
Χαίρομαι που μπορώ να διαπιστώσω ότι στο σημείο αυτό υπάρχει απόλυτη ταύτιση απόψεων μεταξύ Συμβουλίου και Κοινοβουλίου.
<P>
Δεύτερον, καταλαβαίνω πολύ καλά τις κριτικές παρατηρήσεις σχετικά με τα αποτελέσματα της Συνόδου Κορυφής του Βερολίνου, π.χ. αυτά που είπε ο κ. Graefe zu Baringdorf για την αγροτική πολιτική και για το ότι δεν μπορέσαμε να πετύχουμε όλους μας τους στόχους, ούτε καν εκείνους που, αν τους δει κανείς μεμονωμένα, θα τους θεωρήσει εξαιρετικά εύλογους, όπως π.χ. την ακόμα μεγαλύτερη σταθεροποίηση των μικρότερων επιχειρήσεων. Αυτό έχει σχέση και με τα διαφορετικά συμφέροντα των κρατών μελών καθώς και με την υλοποίησή τους. Φυσικά το τμήμα που αφορά τον αγροτικό τομέα καθώς και εκείνο που αφορά τα διαρθρωτικά ταμεία και το Ταμείο Συνοχής όπως και το τμήμα της χρηματοδότησης είναι όλα τους πραγματικά μια συμβιβαστική λύση, με όλα τα υπέρ και τα κατά ενός συμβιβασμού. Εάν αυτό σας καθησυχάζει, κύριε Graefe zu Baringdorf, μπορώ να σας πω ότι, εάν μπορούσα να αποφασίσω μόνος μου, θα είχα πλησιάσει πολύ περισσότερο τις δικές σας απόψεις. Αυτό όμως δεν ήταν δυνατόν όπως είναι για τον καθένα άμεσα κατανοητό - και δεν είναι εξάλλου ούτε καν επιθυμητό.
<P>
Γέλια
<P>
Δεύτερο, όσον αφορά τα διαρθρωτικά ταμεία και το Ταμείο Συνοχής, έλαβα υπόψη μου ότι στο σημείο αυτό παραμένουν ανεκπλήρωτες οι επιθυμίες σας ως προς το ύψος των πιστώσεων. Αυτό δεν θα μπορούσε να γίνει διαφορετικά, καθότι μεταξύ των κρατών μελών η μία πλευρά πρέπει να χρηματοδοτεί προ πάντων τα διαρθρωτικά ταμεία και το Ταμείο Συνοχής - φυσικά όχι μόνο η Γερμανία, και να μην δημιουργηθούν παρεξηγήσεις - και η άλλη πλευρά επωφελείται από τα ταμεία αυτά.
<P>
Τούτο φυσικά δημιουργεί αντιθέσεις συμφερόντων που μόνο με συμβιβασμούς είναι δυνατόν να ξεπερασθούν. Όσον αφορά το ύψος της χρηματοδότησης και τη διαμόρφωση των ταμείων αυτών πιστεύω ότι κατέστη σαφές πως σε τελική ανάλυση καταλήξαμε σε έναν εύλογο συμβιβασμό. Όσον αφορά τα συμφέροντα του Κοινοβουλίου, θα υπάρξουν διαπραγματεύσεις σχετικά με την ευελιξία και παρόμοια αιτήματα που έχουν τεθεί. Πιστεύω ότι οι διαπραγματεύσεις αυτές θα διεξαχθούν με την ίδια αποφασιστικότητα και αποτελεσματικότητα - αυτή είναι πάντως η επιθυμία του Συμβουλίου, - όπως οι διαπραγματεύσεις για την προετοιμασία της απαιτούμενης νομοθεσίας που ήδη ολοκληρώθηκαν. Είμαι αισιόδοξος ότι θα είναι δυνατόν να επιτευχθεί ο λογικός βαθμός ευελιξίας που επιθυμεί το Κοινοβούλιο.
<P>
Χειροκροτήματα
<P>
Δεν μπορώ παρά να τονίσω και εγώ τα όσα ειπώθηκαν σχετικά με τους περαιτέρω στόχους. Τώρα το ζητούμενο είναι ασφαλώς η δρομολόγηση της θεσμικής μεταρρύθμισης, κυρίως επειδή, παράλληλα με τη δημοσιονομική αρχιτεκτονική, αποτελεί μία από τις απαραίτητες προϋποθέσεις για την επιτυχία της διαδικασίας της διεύρυνσης. Μόνο εάν κατορθώσουμε να ολοκληρώσουμε τις θεσμικές μεταρρυθμίσεις παράλληλα με τις διαπραγματεύσεις για την ένταξη των υποψηφίων χωρών, θα μπορέσουμε να πραγματοποιήσουμε τη διεύρυνση με τον τρόπο που είχε προβλεφθεί. Εάν δεν υπάρξουν θεσμικές μεταρρυθμίσεις, τότε η διευρυμένη Ευρώπη, που δεν θα σταματά πλέον στα ανατολικά σύνορα της Γερμανίας δεν θα είναι δυνατόν να κυβερνηθεί. Θεωρώ ότι αυτό είναι γνωστό στο Κοινοβούλιο, όπως εξάλλου είναι γνωστό και στο Συμβούλιο, και συνεπώς αποτελεί ένα από τα πολύ μεγάλα καθήκοντά μας που δεν θα μπορέσει να ολοκληρωθεί υπό τη δική μας Προεδρία, θα μπορέσει όμως να δρομολογηθεί.
<P>
Όσον αφορά τους άλλους δύο μεγάλους στόχους που αναφέρθηκαν στη διάρκεια της συζήτησης, δηλαδή τον σχεδιασμό και τη θεσμική διασφάλιση της κοινής εξωτερικής πολιτικής και πολιτικής ασφάλειας καθώς και τον διορισμό μιας πραγματικά σημαντικής και δυναμικής προσωπικότητας η οποία θα εκπροσωπεί αυτήν την εξωτερική πολιτική και θα συμβάλει στην εκτέλεσή της, έχω να πω ότι στη Σύνοδο Κορυφής της Κολωνίας θέλουμε να αποφασίσουμε ως προς τα πρόσωπα και φυσικά πρέπει να δρομολογήσουμε τα περιεχόμενα. Αισθανόμαστε ότι το Κοινοβούλιο μας έχει αναθέσει την ευθύνη αυτή και αυτό είναι καλό. Θέλουμε πραγματικά να εργαστούμε για τα θέματα αυτά. Επίσης σαφές πρέπει να είναι - και αυτό το λέω ιδίως για εκείνους που έκαναν κριτικές παρατηρήσεις σχετικά με την πολιτική απασχόλησης στην Ευρώπη - ότι η ευρωπαϊκή πολιτική απασχόλησης, το σύμφωνο απασχόλησης που θέλουμε να συνάψουμε, δεν θα πρέπει να εννοηθεί ως υποκατάστατο εθνικών πολιτικών απασχόλησης. Μια τέτοιου είδους αντίληψη θα ήταν εντελώς λανθασμένη, η ευρωπαϊκή πολιτική απασχόλησης θα πρέπει να θεωρείται συμπλήρωση των αντίστοιχων εθνικών πολιτικών. Αυτός είναι ο στόχος μας.
<P>
Εάν κατορθώναμε μέσω ενός συντονισμού των εθνικών δημοσιονομικών πολιτικών να στρέψουμε τους σημαντικούς πόρους που διαθέτουν τα κράτη μέλη περισσότερο προς τον στόχο αυτόν, και εάν συμπληρωματικά κατορθώναμε να τρέψουμε και τους πόρους της Ευρωπαϊκής Ένωσης προς την ίδια κατεύθυνση, τότε πιστεύω ότι θα έχουμε πραγματικά κάνει κάτι για την καταπολέμηση της ανεργίας και ιδιαίτερα της ανεργίας των νέων στην Ευρώπη. Με αυτό θα είχαμε κάνει επίσης και κάτι το πολύ σημαντικό για να θεμελιώσουμε την ιδέα της Ευρώπης στο μυαλό ιδίως των νέων, καλύτερα μάλιστα απ΄ ότι το έχει επιτύχει ο οποιοσδήποτε μέχρι σήμερα. Θέλουμε να πραγματευθούμε και να δρομολογήσουμε το θέμα αυτό στην Κολωνία.
<P>
Όσον αφορά το ζήτημα της σχέσης με το Κοινοβούλιο, επιτρέψτε μου μια τελευταία παρατήρηση. Όπως κάθε αρχηγός κυβέρνησης που ελέγχεται και εκλέγεται από το Κοινοβούλιο, τρέφω φυσικά και εγώ σεβασμό προς τους βουλευτές. Ως κυβέρνηση έχουμε όμως αρκετή αυτοπεποίθηση, ώστε να αποδεχόμαστε και να αναγνωρίζουμε τα δικαιώματα των κοινοβουλευτικών εκπροσώπων στο πλαίσιο ενός εποικοδομητικού διαλόγου, αλλά ταυτόχρονα να επισημαίνουμε ότι η πολιτική π.χ. σχετικά με τις δαπάνες πρέπει να νομιμοποιείται από εμάς, στο βαθμό που δεν έχουν γίνει βασικές αλλαγές στο σημείο αυτό. Πρέπει να εξηγούμε στους πολίτες τι πρέπει να δαπανήσουν για ποιο λόγο και για ποιό σκοπό. Αυτή η μορφή νομιμοποίησης επιτρέπει τον σχηματισμό μιας κάποιας αυτοπεποίθησης. Ευελπιστώ ότι θα έχουμε με τους κοινοβουλευτικούς εκπρόσωπους, με το Κοινοβούλιο, έναν εποικοδομητικό διάλογο, όπου κανένας δεν θα χαρίζεται στον άλλο, αλλά και οι δύο θα έχουν πλήρη επίγνωση ότι η Ευρώπη μπορεί να ευδοκιμήσει μόνον εάν τα θεσμικά της όργανα είναι και γίνονται ακόμη περισσότερο συνεργάσιμα μεταξύ τους.
<P>
Σε συνάρτηση με αυτά θέλω να επισημάνω ακόμα ένα πράγμα. Πρόκειται για το ceterum censeo, που άκουσα εδώ σε πολλές παρεμβάσεις, δηλαδή τη διαμαρτυρία σχετικά με την πρόσκληση του Προέδρου του Κοινοβουλίου στην άτυπη Σύνοδο που θα γίνει σήμερα. Τον είχαμε προσκαλέσει σε αρκετές περιπτώσεις και αυτό πρόκειται να επαναληφθεί. Η απόφασή μας σχετικά με τη σημερινή Σύνοδο στηρίζεται σε έναν πολύ απλό λόγο. Πρώτον, θα συναντηθώ τώρα και θα συνομιλήσω με τον Πρόεδρο και δεύτερο, συγκαλέσαμε ουσιαστικά αυτήν την άτυπη Σύνοδο για να συζητήσουμε με τον κύριο Prodi. Το Κοινοβούλιο έχει ήδη συζητήσει με τον κ. Prodi και συνεπώς δεν ήταν επιβεβλημένη η πρόσκλησή του Προέδρου. Εξάλλου ήταν εξαρχής σαφές ότι ενόψει των εξελίξεων δεν θα ήταν δυνατόν να συναντηθούν οι αρχηγοί κρατών και κυβερνήσεων χωρίς να συζητήσουν για το Κοσσυφοπέδιο. Έχουμε ακριβώς μόνο μιάμιση ώρα στη διάθεσή μας για το ζήτημα αυτό. Αυτός ήταν ο λόγος για τον οποίο δεν προσκαλέσαμε αυτή τη φορά τον Πρόεδρο του Κοινοβουλίου σας και όχι κάποιοι ενδοιασμοί απέναντι στον Πρόεδρο ή στο ίδιο το Κοινοβούλιο - και αυτό δεν πρόκειται να γίνει πάγια τακτική. Εάν δεν θέλετε να συμφωνήσετε, τότε σας παρακαλώ να δείξετε τουλάχιστον κατανόηση και να με πιστέψετε ότι δεν επρόκειτο για έλλειψη ούτε σεβασμού ούτε ευγένειας, αλλά απλά για έλλειψη χρόνου.
<P>
Ελπίζω να μπόρεσα να αντικρούσω μερικές από τις αντιρρήσεις που διατυπώθηκαν. Κυρίες και κύριοι βουλευτές, κυρία Πρόεδρε, σας ευχαριστώ για τη δυνατότητα που μου προσφέρατε να μιλήσω στο Σώμα. Ήταν τιμή μου και σας ευχαριστώ επίσης για τη δυνατότητα που μου προσφέρατε να εκφράσω τις απόψεις μου επί των παρεμβάσεων σας. Σας εύχομαι καλή επιτυχία στις περαιτέρω εργασίες σας και ταυτόχρονα εύχομαι επιτυχία σε όλους μας στην Ευρώπη και για την Ευρώπη.
<P>
Χειροκροτήματα

<SPEAKER ID=38 NAME="Πρόεδρος">
Κύριε Πρόεδρε του Συμβουλίου, σας ευχαριστώ για όσα μας είπατε σήμερα. Σας εύχομαι καλή επιτυχία στις διαπραγματεύσεις σας σήμερα το απόγευμα στην έκτακτη Σύνοδο Κορυφής.

<SPEAKER ID=39 NAME="Χατζηδάκης">
Κυρία Πρόεδρε, είναι γνωστό ότι πριν καταλήξουμε στη Συμφωνία του Βερολίνου για την Ατζέντα 2000, υπήρξε μεγάλη δυστοκία. Μια δυστοκία που συνοδεύει την Ευρωπαοκή Ένωση σε όλες τις αποφάσεις της μετά το Μάαστριχτ.
<P>
Ο λόγος, κατά τη γνώμη μου, είναι ότι τον ευρωσκεπτικισμό διαδέχθηκε, στο επίπεδο της πολιτικής ηγεσίας, μία ευρωδειλία. Το αποτέλεσμα είναι ότι η Ευρωπαοκή Ένωση δεν εξοπλίζεται με τα αναγκαία πολιτικά και οικονομικά μέσα για να πετύχει τους στόχους που θέτει, στα χαρτιά τουλάχιστον. Η δυστοκία αυτή αντικατοπτρίστηκε και στην κρίση του Κοσσυφοπεδίου, όπου η αναποτελεσματική λειτουργία της κοινής εξωτερικής πολιτικής και πολιτικής ασφάλειας δεν μπόρεσε να προλάβει την κλιμάκωση της κρίσης και κατέστησε για μια ακόμη φορά τις Ηνωμένες Πολιτείες κυρίαρχη δύναμη στην ίδια την περιοχή μας.
<P>
Στα θέματα της Ατζέντα 2000 υπήρξαν επίσης αντιφάσεις μεταξύ λόγων και έργων. Είναι θετικό, βεβαίως, ότι υπήρξε κάποιος συμβιβασμός. Ο συμβιβασμός όμως που επετεύχθη οδηγεί σε ένα οικονομικό πακέτο αρκετά μικρότερο από αυτό που πρότειναν η Επιτροπή και το Κοινοβούλιο.
<P>
Όσον αφορά τους κανονισμούς των διαρθρωτικών ταμείων, οι λύσεις που επελέγησαν και αφορούν την αρχή της εταιρικότητας, το αποθεματικό αποτελεσματικότητας, κλπ. δεν απέχουν από τις προτάσεις του Κοινοβουλίου, και αυτό είναι θετικό. Όσον αφορά την οικονομική ενίσχυση για τις τέσσερις φτωχότερες χώρες, επελέγη η λύση της διατήρησης των κατά κεφαλήν δαπανών στο επίπεδο του 99. Αυτό μπορεί να ικανοποιεί την Ισπανία, την Πορτογαλία και την Ιρλανδία. Δεν μπορώ να καταλάβω όμως γιατί αυτή η λύση ικανοποίησε τη χώρα μου, την Ελλάδα, όταν είναι γνωστό ότι είναι η πιο φτωχή χώρα και η μόνη χώρα που ανήκει εξ ολοκλήρου στον Στόχο 1; όπως δεν κατάλαβα γιατί αποδέχθηκε την αύξηση του μεριδίου της Ισπανίας στο Ταμείο Συνοχής από το 55 % στο 62 % και τη μείωση του δικού της μεριδίου από το 18 % στο 17 %. Αλλά αυτό, όπως θα έλεγε και ο Kipling, είναι μια άλλη ιστορία.

<SPEAKER ID=40 LANGUAGE="DE" NAME="Rack">
Κυρία Πρόεδρε, τελικά άξιζε το ταξίδι στο Βερολίνο, αυτό το ακούσαμε σήμερα επανειλημμένα. Θα χρειαστεί όμως ακόμα πολλή δουλειά για να μπορέσουν να επιτευχθούν επί τόπου οι στόχοι του Ευρωπαϊκού Συμβουλίου του Βερολίνου. Αυτό ισχύει ιδίως για το σημαντικό θέμα του μέλλοντος, τη διεύρυνση, που δικαιολογημένα αναφέρθηκε σήμερα τόσο συχνά. Το σύνθημα είναι εδώ ότι δεν πρέπει να φοβόμαστε ο ένας τον άλλο αλλά να προσεγγίζουμε ο ένας τον άλλο. Η Επιτροπή, το Συμβούλιο και το Κοινοβούλιο με ένα υποδειγματικό δείγμα συνεργασίας ανήγαγαν την κοινοτική πρωτοβουλία Interreg σε σήμα κατατεθέν για τη συνεργασία πέρα από τα σημερινά εξωτερικά σύνορα. Σας ευχαριστώ πολύ κυρία Επίτροπε.
<P>
Τώρα πρέπει να φροντίσουμε ώστε τα ευρωπαϊκά νομικά κείμενα και τα ευρωπαϊκά κονδύλια ενίσχυσης να συνθέσουν την εποικοδομητική συνεργασία των ανθρώπων εντός και εκτός των συνόρων της Ένωσης. Στην πατρίδα μου, την Αυστρία, αλλά και σε άλλα κράτη μέλη με σύνορα προς τις υποψήφιες προς ένταξη χώρες, έχουμε την ευκαιρία να υλοποιήσουμε με συγκεκριμένα σχέδια την ιδέα της ευρωπαϊκής συνύπαρξης. Ας το κάνουμε λοιπόν πράξη. Μια τέτοιου είδους συγκεκριμένη συνεργασία μεταξύ των ευρωπαϊκών θεσμικών οργάνων και των Ευρωπαίων πολιτών έχουμε αυτή τη σιγμή στη χώρα μου και σε ένα άλλο ευρωπαϊκό ζήτημα, στο ζήτημα των προσφύγων του Κοσσυφοπεδίου.
<P>
Στην Αυστρία οι ίδιοι οι πολίτες, υποστηριζόμενοι ενεργά από τα ΜΜΕ, την αυστριακή τηλεόραση και τις εφημερίδες, έστειλαν το προσωπικό τους ευρωπαϊκό μήνυμα μέσω της υποδειγματικής τους δράσης «Γείτονας σε ανάγκη». Μέσα σε λίγες μέρες ο έρανος μεταξύ των πολιτών - επρόκειτο κυρίως για απλούς ανθρώπους που συχνά και οι ίδιοι δύσκολα τα βγάζουν πέρα με το χαμηλό τους εισόδημα - απέφερε περισσότερα από 100 εκατ. Schilling. Αυτή είναι μια προφανής απόδειξη για εκείνη την ευρωπαϊκή αλληλεγγύη που εμείς οι πολιτικοί φορείς στην Ευρώπη συχνά αναφέρουμε μόνο στη θεωρία. Εμείς, το Συμβούλιο και το Κοινοβούλιο, ως αρμόδια επί του προϋπολογισμού αρχή, πρέπει να έχουμε για παράδειγμα τη συμπεριφορά αυτή.
<P>
Χειροκροτήματα

<SPEAKER ID=41 LANGUAGE="PT" NAME="Cunha">
Κυρία Πρόεδρε, αγαπητοί συνάδελφοι, η συμφωνία που επιτεύχθηκε στο Βερολίνο σχετικά με την Ατζέντα 2000 μπορεί μεν να εξασφαλίζει τη λειτουργία της Ευρωπαϊκής Ένωσης το αμέσως επόμενο διάστημα, αλλά δεν διασφαλίζει τη μελλοντική της πορεία μεσοπρόθεσμα και μακροπρόθεσμα.
<P>
Καταρχάς, επειδή δεν επεδείχθη η τόλμη να αλλάξει το υφιστάμενο status quo των κοινοτικών πολιτικών και των επιπτώσεων αυτών των πολιτικών όσον αφορά την κατανομή των πόρων. Κατά δεύτερον, διότι η χρηματοδότηση της διεύρυνσης της Ένωσης θα πραγματοποιηθεί με τίμημα τη μη περαιτέρω ανάπτυξη των διαρθρωτικών πολιτικών και των πολιτικών συνοχής και την αναβολή της μεταρρύθμισης της δημοσιονομικής και της γεωργικής πολιτικής. Κατά τρίτον, επειδή δεν έχει προβλεφθεί κανένας ειδικός μηχανισμός με σκοπό τη διευκόλυνση της προσαρμογής ενόψει της διεύρυνσης των ασθενέστερων και πιο ευάλωτων οικονομιών, όπως είναι η περίπτωση της οικονομίας της χώρας μου. Κατά τέταρτον, επειδή ουσιαστικά διατηρήθηκε το υφιστάμενο status quo της Κοινής Γεωργικής Πολιτικής, που σημαίνει ότι η ΚΓΠ θα συνεχίσει να ανταποκρίνεται με πολύ άνισο τρόπο στις ανάγκες των αγροτών της Ένωσης και δεν θα διευκολύνει τη διαδικασία του επόμενου γύρου των διαπραγματεύσεων στο πλαίσιο του Παγκόσμιου Οργανισμού Εμπορίου και, επομένως, σε τρία χρόνια, θα δεχθούμε ασφυκτικές εξωτερικές πιέσεις ώστε να προχωρήσουμε σε μια νέα μεταρρύθμιση.
<P>
Τέλος, σε ό, τι αφορά συγκεκριμένα την Πορτογαλία, θα ήθελα να επισημάνω ότι, η συμφωνία για τα διαρθρωτικά ταμεία δεν θα ήταν και τόσο άσχημη εάν δεν βρισκόμασταν σε πορεία διεύρυνσης της Ευρωπαϊκής Ένωσης προς άλλες χώρες. Επειδή όμως συμβαίνει να είμαστε η πιο ευάλωτη οικονομία στην εν λόγω διεύρυνση, και εφόσον δεν υπήρξε κανένα αντιστάθμισμα, η συμφωνία κατέληξε να είναι κακή. Και ακόμη χειρότερη υπήρξε η μεταρρύθμιση της ΚΓΠ, από τη στιγμή που δεν δόθηκε καν η δυνατότητα στην πιο καθυστερημένη γεωργία της Ευρωπαϊκής Ένωσης να επεκτείνει τις αρδευόμενες εκτάσεις της. Όχι μόνο δεν επετράπη η κατασκευή του μεγάλου έργου της Alqueva, αλλά αποκλείσθηκε εντελώς η επέκταση των αρδευόμενων εκτάσεων. Και σε μία περιφέρεια σαν τη δική μας, είναι αδιανόητος οποιοσδήποτε εκσυγχρονισμός της γεωργίας δίχως ανάπτυξη αρδευτικών έργων.

<SPEAKER ID=42 LANGUAGE="DE" NAME="Goepel">
Κυρία Πρόεδρε, η ουσιαστική συναίνεση στη Σύνοδο Κορυφής του Βερολίνου σχετικά με το τμήμα της Ατζέντα 2000 που αφορά τον αγροτικό τομέα αντίκειται στον ισχυρισμό της Επιτροπής ότι θέλει να καταστήσει την ευρωπαϊκή γεωργία περισσότερο ανταγωνιστική και συνεπώς ικανότερη προς επιβίωση. Η εν μέρει αποδοχή των προτάσεων της Επιτροπής από το Συμβούλιο για τη μείωση των τιμών στον τομέα του γάλακτος, των σιτηρών και του βοείου κρέατος οδηγεί μεν σε μία προσέγγιση του επιπέδου τιμών της παγκόσμιας αγοράς, αλλά οι προβλεπόμενες αντισταθμιστικές ενισχύσεις καλύπτουν μόνο σε πολύ μικρό βαθμό τις απώλειες εισοδήματος. Όμως η μεταρρύθμιση της κοινής οργάνωσης της αγοράς γάλακτος θα αρχίσει το 2005 σε τρία στάδια και η ρύθμιση για τις ποσοστώσεις θα λήξει το 2008. Χαιρετίζουμε την προαιρετική σύνδεση με την έκταση γης. Είναι μια προϋπόθεση που απαιτήσαμε. Και στον τομέα των σιτηρών οι συμφωνίες θα διαρκέσουν αρχικά μόνο μέχρι το 2002. Μετά θα γίνουν ενδεχομένως προσαρμογές. Συζητούνται και άλλες μειώσεις τιμών σε ποσοστό 5 %, θα μπορούσε όμως τότε να αυξήσει κανείς την αντισταθμιστική ενίσχυση και πάλι από τα 63 στα 66 ευρώ ανά τόνο. Προφανώς διέφυγε της προσοχής όλων το γεγονός ότι αυτό έθιξε ιδιαιτέρως τους καλλιεργητές ελαιούχων σπόρων. Ενώ μετά από τον συμβιβασμό των Υπουργών Γεωργίας τους είχε εξασφαλισθεί το ποσό των 66 ευρώ, τώρα έχουν να λαμβάνουν μόνο 63 ευρώ. Από την άλλη πλευρά χαιρετίζουμε το ότι η παύση καλλιέργειας αρόσιμων γαιών έχει ορισθεί μέχρι το 2006 σε ποσοστό 10 %. Στον τομέα του βοείου κράτος οι σχετικές αποφάσεις στο πλαίσιο της Ατζέντας 2000 δεν λύνουν ούτε το πρόβλημα του πλεονάσματος ούτε το πρόβλημα του εισοδήματος. Οι εκτροφείς θηλάζουσων αγελάδων έχουν κερδίσει και οι κλασικοί εκτροφείς ταύρωνέχουν χάσει. Τόσο απλά είναι τα πράγματα με την Ατζέντα, αγαπητή Προεδρία!

<SPEAKER ID=43 LANGUAGE="ES" NAME="Garriga Polledo">
Κυρία Πρόεδρε, κυρίες και κύριοι, το παρόν ψήφισμα, αλλά και γενικότερα η στρατηγική που επέλεξε να ακολουθήσει η Επιτροπή Προϋπολογισμών, συνιστά μία ανεύθυνη μέθοδο η οποία ενέχει τον κίνδυνο να μας οδηγήσει σε μια πραγματική δημοσιονομική διαμάχη.
<P>
Η χρηματοδοτική συμφωνία που επιτεύχθηκε στο Βερολίνο εμφανίζεται σήμερα σαν σημαντική επιτυχία, μοναδική στο είδος της εάν λάβουμε υπόψη τις σημερινές συγκυρίες και, γι' αυτό το λόγο, ορισμένοι από εμάς την υποστηρίζουμε πλήρως, παρά το γεγονός ότι, όπως συμβαίνει με όλες τις καλές συμφωνίες, και αυτή η συγκεκριμένη δεν θα μπορούσε να ικανοποιήσει εξ ολοκλήρου όλο τον κόσμο.
<P>
Ορισμένοι από εμάς είμαστε επίσης διατεθειμένοι, ανταποκρινόμενοι σε μια θεμιτή προσδοκία, να αντιταχθούμε στην ενίσχυση των εξουσιών αυτού του Σώματος επί δημοσιονομικών θεμάτων, σε περίπτωση που η ενίσχυση αυτών των εξουσιών θα έθετε σε κίνδυνο τα διαρθρωτικά ταμεία και το Ταμείο Συνοχής.
<P>
Το πολιτικό μήνυμα που εμπεριέχει αυτό το ψήφισμα θα μπορούσε να εκληφθεί ως απειλή απόρριψης των δημοσιονομικών προοπτικών που αποφασίστηκαν στο Βερολίνο, εκτός του ότι οδηγεί και σε μια ιδιαίτερα παρακινδυνευμένη ετήσια διαδικασία του προϋπολογισμού, η οποία δεν διασφαλίζει τις πιστώσεις γα τα διαρθρωτικά ταμεία και το Ταμείο Συνοχής. Από χρηματοδοτικής άποψης, η διαφορά μας με το Συμβούλιο περιορίζεται σε ένα ποσοστό 0, 38 % σε σχέση με το συνολικό ποσό που ενεκρίθη στο Βερολίνο για μία επταετία.
<P>
Όπως μας υπενθύμισε ο Πρόεδρος Santer, η συμφωνία βρίσκεται επί θύραις και προβλέπεται να επιτευχθεί, δίχως περαιτέρω καθυστερήσεις, το πολύ μέχρι τον Ιούνιο.
<P>
Το πραγματικό πρόβλημα έγκειται στο ότι στους κόλπους αυτού του Κοινοβουλίου υπάρχει ένα πολιτικό ρεύμα που προτιμά μία ετήσια διαδικασία του προϋπολογισμού χωρίς κατηγορίες κονδυλίων και, επομένως, δίχως καθορισμένες ετήσιες πιστώσεις για την προώθηση των διαρθρωτικών πολιτικών.
<P>
Αν και διαφωνούμε με αυτά τα επιχειρήματα, μπορούμε ωστόσο να τα κατανοήσουμε. Αυτό που δεν μπορούμε να κατανοήσουμε είναι γιατί επιλέγουν το συγκεκριμένο δρόμο εκείνοι ακριβώς που έχουν την υποχρέωση να υπερασπιστούν ένα ευρωπαϊκό πρότυπο οικονομικής και κοινωνικής συνοχής.

<SPEAKER ID=44 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί στις 12.00.

<CHAPTER ID=3>
Ψηφοφορίες
<SPEAKER ID=45 NAME="Πρόταση κανομισμού του Συμβουλίου που τροποποιεί τον κανονισμό (ΕΟΚ) αριθ. 1442/88 σχετικά με τη χορήγηση, για τις αμπελοοινικές περιόδους 1988/89 έως 1998/99 πριμοδοτήσεων για οριστική εγκατάλειψη των εκτάσεων αμπελοκαλλιέργειας (COM(99)0083 - C4-0161/99-99/0053(CNS)) (Επιτροπή Γεωργίας και Ανάπτυξης της Υπαίθρου)">

<P>
Πρόταση κανονισμού του Συμβουλίου που τροποποιεί τον κανονισμό (ΕΚ) αριθ. 2597/97 για τη θέσπιση συμπληρωματικών κανόνων της κοινής οργάνωσης αγοράς στον τομέα του γάλακτος και των γαλακτοκομικών προϊόντων σχετικά με το γάλα κατανάλωσης (COM(99)0063 - C4-0175/99-99/0048(CNS)) (Επιτροπή Γεωργίας και Ανάπτυξης της Υπαίθρου)
<P>
Πρόταση κανονισμού (ΕΚ) του Συμβουλίου σχετικά με τα όρια και τις προϋποθέσεις των αυξήσεων του κεφαλαίου της Ευρωπαϊκής Κεντρικής Τράπεζας (BCE(98)0011 - C4-0103/99-99/0802(CNS)) (Επιτροπή Οικονομικής, Νομισματικής και Βιομηχανικής Πολιτικής)
<P>
Πρόταση απόφασης του Συμβουλίου σχετικά με τη θέση της Κοινότητας στο πλαίσιο του Συμβουλίου Σύνδεσης όσον αφορά τη σύνδεση της Τσεχικής Δημοκρατίας με τα κοινοτικά προγράμματα έρευνας, τεχνολογικής ανάπτυξης και επίδειξης (1998-2002) και με τα προγράμματα ερευνητικών και εκπαιδευτικών δραστηριότητων (1998-2002) (COM(99)0046 - C4-0115/99-99/0040(CNS)) (Επιτροπή Έρευνας, Τεχνολογικής Ανάπτυξης και Ενέργειας)
<P>
Πρόταση απόφασης του Συμβουλίου σχετικά με τη θέση της Κοινότητας στο πλαίσιο του Συμβουλίου Σύνδεσης όσον αφορά τη σύνδεση της Δημοκρατίας της Εσθονίας με τα κοινοτικά προγράμματα έρευνας, τεχνολογικής ανάπτυξης και επίδειξης (1998-2002) (COM(99)0046 - C4-0116/99-99/0041(CNS)) (Επιτροπή Έρευνας, Τεχνολογικής Ανάπτυξης και Ενέργειας)
<P>
Πρόταση απόφασης του Συμβουλίου σχετικά με τη θέση της Κοινότητας στο πλαίσιο του Συμβουλίου Σύνδεσης όσον αφορά τη σύνδεση της Δημοκρατίας της Ουγγαρίας με τα κοινοτικά προγράμματα έρευνας, τεχνολογικής ανάπτυξης και επίδειξης (1998-2002) και με τα προγράμματα ερευνητικών και εκπαιδευτικών δραστηριοτήτων (1998-2002) (COM(99)0046 - C4-0117/99-99/0042(CNS)) (Επιτροπή Έρευνας, Τεχνολογικής Ανάπτυξης και Ενέργειας)
<P>
Πρόταση απόφασης του Συμβουλίου σχετικά με τη θέση της Κοινότητας στο πλαίσιο του Συμβουλίου Σύνδεσης όσον αφορά τη σύνδεση της Δημοκρατίας της Λετονίας με τα κοινοτικά προγράμματα έρευνας, τεχνολογικής ανάπτυξης και επίδειξης (1998-2002) και με τα προγράμματα ερευνητικών και εκπαιδευτικών δραστηριοτήτων (1998-2002) (COM(99)0046 - C4-0118/99-99/0043(CNS)) (Επιτροπή Έρευνας, Τεχνολογικής Ανάπτυξης και Ενέργειας)
<P>
Πρόταση απόφασης του Συμβουλίου σχετικά με τη θέση της Κοινότητας στο πλαίσιο του Συμβουλίου Σύνδεσης όσον αφορά τη σύνδεση της Δημοκρατίας της Λιθουανίας με τα κοινοτικά προγράμματα έρευνας, τεχνολογικής ανάπτυξης και επίδειξης (1998-2002) (COM(99)0046 - C4-0119/99-99/0044(CNS)) (Επιτροπή Έρευνας, Τεχνολογικής Ανάπτυξης και Ενέργειας)
<P>
Πρόταση απόφασης του Συμβουλίου σχετικά με τη θέση της Κοινότητας στο πλαίσιο του Συμβουλίου Σύνδεσης όσον αφορά τη σύνδεση της Δημοκρατίας της Πολωνίας με τα κοινοτικά προγράμματα έρευνας, τεχνολογικής ανάπτυξης και επίδειξης (1998-2002) (COM(99)0046 - C4-0120/99-99/0045(CNS)) (Επιτροπή Έρευνας, Τεχνολογικής Ανάπτυξης και Ενέργειας)
<P>
Πρόταση απόφασης του Συμβουλίου σχετικά με τη θέση της Κοινότητας στο πλαίσιο του Συμβουλίου Σύνδεσης όσον αφορά τη σύνδεση της Δημοκρατίας της Σλοβενίας με τα κοινοτικά προγράμματα έρευνας, τεχνολογικής ανάπτυξης και επίδειξης (1998-2002) και με τα προγράμματα ερευνητικών και εκπαιδευτικών δραστηριοτήτων (1998-2002) (COM(99)0046 - C4-0121/99-99/0046(CNS)) (Επιτροπή Έρευνας, Τεχνολογικής Ανάπτυξης και Ενέργειας)
<P>
Πρόταση απόφασης του Συμβουλίου περί σύναψης του πρόσθετου πρωτοκόλλου της συμφωνίας σύνδεσης ΕΟΚ/Κύπρου σχετικά με τη σύνδεση της Κύπρου με το πέμπτο πρόγραμμα-πλαίσιο έρευνας, τεχνολογικής ανάπτυξης και επίδειξης (1998-2002) (COM(99)0057 - C4-0140/99-99/0049(CNS)) (Επιτροπή Έρευνας, Τεχνολογικής Ανάπτυξης και Ενέργειας)
<P>
Πρόταση απόφασης του Συμβουλίου σχετικά με τη θέση της Κοινότητας στο πλαίσιο του Συμβουλίου Σύνδεσης όσον αφορά τη σύνδεση της Δημοκρατίας της Βουλγαρίας με κοινοτικά προγράμματα έρευνας, τεχνολογικής ανάπτυξης και επίδειξης (1998-2002) και με τα προγράμματα ερευνητικών και εκπαιδευτικών δραστηριοτήτων (1998-2002) (COM(99)0084 - C4-0143/99-99/0060(CNS)) (Επιτροπή Έρευνας, Τεχνολογικής Ανάπτυξης και Ενέργειας)
<P>
Πρόταση απόφασης του Συμβουλίου σχετικά με τη θέση της Κοινότητας στο πλαίσιο του Συμβουλίου Συνδεσης όσον αφορά τη σύνδεση της Δημοκρατίας της Ρουμανίας με κοινοτικά προγράμματα έρευνας, τεχνολογικής ανάπτυξης και επίδειξης (1998-2002) και με τα προγράμματα ερευνητικών και εκπαιδευτικών δραστηριοτήτων (1998-2002) (COM(99)0084 - C4-0144/99-99/0061(CNS)) (Επιτροπή Έρευνας, Τεχνολογικής Ανάπτυξης και Ενέργειας)
<P>
Πρόταση απόφασης του Συμβουλίου σχετικά με τη θέση της Κοινότητας στο πλαίσιο του Συμβουλίου Συνδεσης όσον αφορά τη σύνδεση της Δημοκρατίας της Σλοβακίας με κοινοτικά προγράμματα έρευνας, τεχνολογικής ανάπτυξης και επίδειξης (1998-2002) και με τα προγράμματα ερευνητικών και εκπαιδευτικών δραστηριοτήτων (1998-2002) (COM(99)0084 - C4-0145/99-99/0062(CNS)) (Επιτροπή Έρευνας, Τεχνολογικής Ανάπτυξης και Ενέργειας)
<P>
Πρόταση απόφασης του Συμβουλίου για τη σύναψη συμφωνίας που τροποποιεί τη συμφωνία περί επιστημονικής και τεχνικής συνεργασίας μεταξύ της Ευρωπαϊκής Κοινότητας και της Αυστραλίας (COM(99)0024 - C4-0142/99-99/0009(CNS)) (Επιτροπή Έρευνας, Τεχνολογικής Ανάπτυξης και Ενέργειας)
<P>
Πρόταση κανονισμού του Συμβουλίου περί κοινής οργάνωσης αγοράς στον τομέα της ζάχαρης (κωδικοποιημένη έκδοση) (COM(98)0794 - C4-0147/99-98/0370(CNS)) (Επιτροπή Νομικών Θεμάτων και Δικαιωμάτων των Πολιτών)
<P>
Πρόταση απόφασης του Συμβουλίου σχετικά με τη σύναψη πρωτοκόλλου για τις περιοχές ειδικής προστασίας και τη βιοποικιλότητα στη Μεσόγειο, καθώς και την αποδοχή των παραρτημάτων του εν λόγω πρωτοκόλλου (Σύμβαση της Βαρκελώνης) (COM(99)0030 - C4-0166/99-99/0019(CNS)) (Επιτροπή Περιβάλλοντος, Δημόσιας Υγείας και Προστασίας των Καταναλωτών)
<P>
Πρόταση απόφασης του Συμβουλίου σχετικά με την αποδοχή των τροπολογιών στη Σύμβαση για την προστασία της Μεσογείου Θαλάσσης από τη ρύπανση, καθώς και του πρωτοκόλλου για την πρόληψη της ρύπανσης της Μεσογείου Θαλάσσης από τις ποντίσεις αποβλήτων από πλοία και αεροσκάφη (Σύμβαση της Βαρκελώνης) (COM(99)0029 - C4-0170/99-99/0023(CNS)) (Επιτροπή Περιβάλλοντος, Δημόσιας Υγείας και Προστασίας των Καταναλωτών)
<P>
Πρόταση απόφασης του Συμβουλίου σχετικά με την αποδοχή των τροποποιήσεων του αναθεωρηθέντος πρωτοκόλλου για την προστασία της Μεσογείου Θαλάσσης από τη ρύπανση από χερσαίες πηγές (Σύμβαση της Βαρκελώνης) (COM(99)0028 - C4-0173/99-99/0021(CNS)) (Επιτροπή Περιβάλλοντος, Δημόσιας Υγείας και Προστασίας των Καταναλωτών)
<P>
Με διαδοχικές ψηφοφορίες, το Σώμα εγκρίνει τις διάφορες προτάσεις της Επιτροπής

<SPEAKER ID=46 NAME="Πρόεδρος">
Θα στείλουμε αμέσως έναν κλητήρα στον κύριο αυτόν, εάν δεν μας ακούει.
<P>
Βλέπω ότι μας άκουσε και μπορώ να σας διαβεβαιώσω πως «η ιδιότητά» του θα εξακριβωθεί αμέσως.

<SPEAKER ID=47 NAME="Balfe">
Κυρία Πρόεδρε, θα ήθελα να επιστήσω την προσοχή στο γεγονός ότι ο φωτογράφος στέκεται ακόμη εκεί. Ένας κλητήρας πήγε κοντά του, αλλά αυτός αρνήθηκε να φύγει. Θα ήθελα να ζητήσω να απομακρυνθεί και να εξακριβωθεί η ταυτότητά του και να εξετασθεί το ενδεχόμενο αφαίρεσης της άδειας εισόδου ή τουλάχιστον να γίνει κάτι με αυτή. Είναι απαράδεκτο φωτογράφοι με τηλεφακό να στέκονται εκεί αρνούμενοι να μετακινηθούν.
<P>
Χειροκροτήματα

<SPEAKER ID=48 NAME="Πρόεδρος">
Κύριε Balfe, αυτό πράγματι δεν διέφυγε της προσοχής μου. Παρακολουθούσα με την άκρη του ματιού μου τα θεωρεία και είχα τις ίδιες με εσάς ανησυχίες. Ζητώ από αυτό τον κύριο να φύγει.

<SPEAKER ID=49 LANGUAGE="FR" NAME="Bourlanges">
Κυρία Πρόεδρε, θα ήθελα απλώς να προτείνω την χορήγηση πριμ στο προεδρείο της συνεδρίασης το οποίο έχει καταρρίψει όλα τα ρεκόρ ταχύτητας όσον αφορά τις ψηφοφορίες. Νομίζω πως με τον κ. Martin, κατέχετε τα πρωτεία. Ωστόσο, ο διαγωνισμός είναι ανοιχτός.
<P>
Χειροκροτήματα

<SPEAKER ID=50 LANGUAGE="FR" NAME="Dell'Alba">
Κυρία Πρόεδρε, ψήφισα κατά του ψηφίσματος για το Συμβούλιο του Βερολίνου επειδή εγκρίθηκε τροπολογία η οποία δήλωνε, χωρίς καμία σχέση με τη Διάσκεψη Κορυφής του Βερολίνου και τα αποτελέσματα της, ότι το Ευρωπαϊκό Κοινοβούλιο θα αρνηθεί να συνεργασθεί με ένα μέλος της Επιτροπής, δηλαδή την κ. Cresson. Θεωρώ ότι είχαμε, επανειλημμένα στη Συνέλευση αυτή, την ευκαιρία να σχολιάσουμε, να συζητήσουμε, να ψηφίσουμε κείμενα σχετικά με την Επιτροπή των Σοφών, την παραίτηση της Επιτροπής, κλπ.
<P>
Ωστόσο, όταν υποβάλλεται μία τροπολογία την τελευταία στιγμή, σχετικά με το Συμβούλιο του Βερολίνου ή σχετικά με τις γεωργικές τιμές, ή οποιοδήποτε άλλο θέμα, η συνέπεια είναι ότι δυσφημείται το όργανό μας. Αυτό δεν μας τιμά, είναι μία στάση η οποία είναι αδικαιολόγητη, βεβιασμένη και περιττή. Το επαναλαμβάνω, καταψήφισα το ψήφισμα και είμαι υπερήφανος γι' αυτό. Η Επιτροπή έχει υποβάλει την παραίτησή της και έχουμε εκφράσει μία πολιτική κρίση, σε όλα τα επίπεδα, σχετικά με το θέμα. Η πρωτοβουλία που κατήγγειλα είναι κατά τη γνώμη μου επιβλαβής για την εικόνα του εαυτού του που πρόβαλε το Κοινοβούλιο τους τελευταίους αυτούς μήνες.

<SPEAKER ID=51 LANGUAGE="FR" NAME="Berthu">
Κυρία Πρόεδρε, όλες οι συνέπειες του Συμβουλίου του Βερολίνου της 24ης και 25ης παρελθόντος Μαρτίου χωρίς αμφιβολία δεν έγιναν ακόμα αντιληπτές από τους λαούς της 'Ενωσης οι οποίοι, όπως συνήθως, θα ανακαλύψουν προοδευτικά τις επιπτώσεις των συμφωνιών αυτών.
<P>
Ας πάρουμε την περίπτωση της γεωργικής πολιτικής. Ο Επίτροπος Fischler χαρακτήρισε τα μέτρα τα οποία υιοθετήθηκαν - και παραθέτω - "την πλέον ριζική μεταρρύθμιση σε όλη την ιστορία της ΚΓΠ, μεταρρύθμιση η οποία είναι ακόμα πιο σημαντική, δεδομένου ότι ολοκληρώνει τις βαθιές αλλαγές που συνέβηκαν το 1992». Αυτή η ριζική μεταρρύθμιση, δηλαδή η ένταξη στην παγκόσμια αγορά και η μείωση του εισοδήματος των γεωργών, παρουσιάζεται στην πραγματικότητα ως προσθήκη συγκεκριμένων τεχνικών μέτρων, το γενικό προσανατολισμό των οποίων είναι δύσκολο να αντιληφθεί ο μη ειδήμονας.
<P>
Η αδιαφάνεια αυτή είναι, κατά τη γνώμη μας, ακόμα πιο σοβαρή, δεδομένου ότι οι αποφάσεις οι οποίες λήφθηκαν πρόκειται να αποτελέσουν τη βάση για το μεταγενέστερο καθορισμό πολυάριθμων άλλων προσανατολισμών. Τα συμπεράσματα του Συμβουλίου αναφέρουν, για παράδειγμα, ότι - και παραθέτω - "οι αποφάσεις οι οποίες λήφθηκαν αναφορικά με τη μεταρρύθμιση της ΚΓΠ στο πλαίσιο της Ατζέντα 2000 αποτελούν τα βασικά στοιχεία για τον καθορισμό της εντολής της Επιτροπής ενόψει των μελλοντικών πολυμερών εμπορικών διαπραγματεύσεων στο Διεθνή Οργανισμό Εμπορίου».
<P>
'Ετσι, χωρίς να το αντιληφθούμε, έχουμε ήδη αποφασίσει σχετικά με τη διαπραγματευτική θέση της Ευρωπαϊκής 'Ενωσης στις μελλοντικές εμπορικές διαπραγματεύσεις. Η μέθοδος αυτή, η οποία, χωρίς αμφιβολία, είναι συνήθης στις Βρυξέλλες, είναι εντελώς απίστευτη, αν ληφθούν υπόψη οι συνήθεις κανόνες στις δημοκρατικές χώρες και ιδιαίτερα το γεγονός ότι - και το υπογραμμίζω - τα εθνικά κοινοβούλια δεν κλήθηκαν μέχρι στιγμής να κυρώσουν τις συμφωνίες αυτές.
<P>
Η ειρωνεία της ιστορίας φαίνεται ακόμα πιο μεγάλη όταν γνωρίζουμε ότι πριν τη Διάσκεψη του Βερολίνου μία δημόσια ακρόαση την οποία είχε οργανώσει το Κοινοβούλιό μας κατέληξε στο συμπέρασμα ότι υπήρχε έλλειμμα συζήτησης και δημοκρατικού ελέγχου στο πλαίσιο των πολυμερών εμπορικών διαπραγματεύσεων.
<P>
Πρόκειται ακριβώς για την κατάσταση την οποία η Ομάδα Ευρώπη των Εθνών καταγγέλλει από καιρό και οποία προκάλεσε τα καταστρεπτικά αποτελέσματα του Γύρου της Ουρουγουάης. Πρέπει οπωσδήποτε να μην ακολουθηθεί η ίδια μέθοδος στο μέλλον. Αυτός είναι ο λόγος για τον οποίο απαιτούμε να εγκαταλειφθούν τα συμπεράσματα του Βερολίνου σχετικά με το σημείο αυτό, και η εντολή του Συμβουλίου και της Επιτροπής αναφορικά με τις προσεχείς διαπραγματεύσεις του Παγκοσμίου Οργανισμού Εμπορίου πρέπει να αποτελέσει αντικείμενο εμπεριστατωμένης δημόσιας συζήτησης και επίσημης ψηφοφορίας στα εθνικά κοινοβούλια.

<SPEAKER ID=52 LANGUAGE="FR" NAME="Berθs">
Κυρία Πρόεδρε, διαπιστώνω ότι το ΕΛΚ βρίσκεται σε κατάσταση πολέμου ακόμα και όταν πρόκειται για τα συμφέροντα του Κοινοβουλίου! Νομίζω ότι βρισκόταν σαφώς σε κατάσταση πολέμου χθες ο κ. Martens όταν δήλωνε ότι η παραίτηση της Edith Cresson, από μόνη της, θα επέτρεπε να επιλυθεί η κρίση.
<P>
Το Κοινοβούλιο, ψηφίζοντας την τροπολογία την οποία υιοθέτησε σχετικά με το ψήφισμα του Συμβουλίου του Βερολίνου, πλανάται νομικά. Ψηφίσαμε κάτι παράλογο. Η Επιτροπή υπέβαλε την παραίτησή της συλλογικά γιατί είναι συλλογικά υπεύθυνη. Πολιτικά, αντίθετα, το γεγονός είναι σημαντικό. Ο κ. Martens προτίμησε να μην δει αυτά τα οποία συμβαίνουν και να μη διαβάσει την έκθεση της επιτροπής των σοφών, σύμφωνα με την οποία τα σφάλματα είναι θέμα συλλογικής ευθύνης.
<P>
Κατά τη γνώμη μας, νομίζω ότι αποδείξαμε την ωριμότητα του Κοινοβουλίου, συμβάλαμε στη γνώση της αλήθειας, επιτρέψαμε στην Επιτροπή να επανεύρει την αξιοπιστία της και συμβάλαμε στην πρόοδο της δημοκρατίας. Εκφράζω την ικανοποίησή μου για όλα αυτά. Λυπάμαι όμως για την ψήφο του Κοινοβουλίου, η οποία δεν το τιμά.

<SPEAKER ID=53 LANGUAGE="FR" NAME="Fabre-Aubrespy">
Κυρία Πρόεδρε, στους εξαίρετους λόγους που προέβαλε ο συνάδελφος Georges Berthu, οι οποίοι μας ώθησαν να ψηφίσουμε κατά του ψηφίσματος για τη Διάσκεψη Κορυφής του Βερολίνου, θα ήθελα να προσθέσω τα στοιχεία τα οποία αφορούν την παράγραφο 2, δηλαδή το διορισμό της νέας Επιτροπής.
<P>
Ποια αντίφαση, εκ μέρους του Κοινοβουλίου το οποίο, ακόμη μία φορά, συνθηκολογεί πριν ακόμα αρχίσουν οι εχθροπραξίες. Θυμάμαι εκείνους που ζητούσαν την άμεση αντικατάσταση της παραιτηθείσας Επιτροπής. Είναι οι ίδιοι οι οποίοι, σήμερα, είναι ικανοποιημένοι με μία η Επιτροπή η οποία θα διορισθεί τον Ιανουάριο 2000 και σχετικά με το διορισμό της οποίας θα αποφανθεί ενδεχομένως το Ευρωπαϊκό Κοινοβούλιο.
<P>
Στην ίδια συνεδρίαση, ψηφίσαμε τη σκανδαλώδη τροπολογία 2, την οποία παρουσίασαν την τελευταία στιγμή η ομάδα του PPE και η ομάδα του ELDR, αντιτιθέμενοι στη διατήρηση της θέσης της Επιτρόπου από την κ. Cresson, δηλώνοντας ότι δεν επρόκειτο να συνεργασθούμε μαζί της όσον καιρό παρέμενε στο αξίωμά της, ενώ απορρίψαμε τις τροπολογίες 16 και 17 οι οποίες απαιτούσαν την αντικατάσταση της Επιτροπής και ζητούσαν να μην υποβάλλουν υποψηφιότητα στις ευρωπαϊκές εκλογές οι Επίτροποι. Το Κοινοβούλιο δεν κατανόησε τίποτα από την έκθεση της επιτροπής των σοφών η οποία κατηγορεί την Επιτροπή ως συλλογικό όργανο.

<SPEAKER ID=54 LANGUAGE="SV" NAME="Burenstan Linder, Carlsson, Cederschiφld, Stenmarck και Virgin">
Η ανεργία στην Ευρώπη δεν μπορεί να μειωθεί με πολιτική ρύθμισης της αγοράς εργασίας σε κοινοτικό επίπεδο, γι' αυτό, καταψηφίσαμε την παράγραφο 4 του ψηφίσματος. Αντί για περισσότερη ενεργή πολιτική στον τομέα της αγοράς εργασίας, που στη Σουηδία τόσο ξεκάθαρα αποδείχτηκε ότι είναι αναποτελεσματική, απαιτείται απορύθμιση της αγοράς εργασίας και χαμηλότεροι συντελεστές φόρου επί της εργασίας.
<P>
Σε κάθε περίπτωση, δεν υπάρχει λόγος συγκεντρωποίησης σε ένα υπερεθνικό επίπεδο μίας διευρυμένης πολιτικής ρύθμισης της αγοράς εργασίας. Οι συνθήκες διαφέρουν στα διάφορα κράτη μέλη και στον βαθμό που θέλει κανείς να ασκήσει πολιτική ρύθμισης της αγοράς εργασίας, ο καλύτερος τρόπος είναι αυτό να γίνει μέσω αποφάσεων στην κάθε χώρα ξεχωριστά. Καταψηφίσαμε την παράγραφο 4 διότι αντιπροσωπεύει, επίσης, μία παρέκκλιση από την αρχή της επικουρικότητας.
<P>
Εφόσον πρέπει να επιδειχτεί μεγάλη αυτοσυγκράτηση όσον αφορά τις δαπάνες, είναι καλό οι συμφωνίες του Συμβουλίου Υπουργών να βασίζονται στους προσεκτικούς χειρισμούς με τα χρήματα των φορολογουμένων. Οι επιπλέον πόροι που μπορούν να αποδεσμευθούν πρέπει να διατεθούν για τη διευκόλυνση της προς Ανατολάς διεύρυνσης της Ευρωπαϊκής Ένωσης. Εδώ δημιουργούνται νέες, αναπτυσσόμενες αγορές που αποφέρουν νέες, επικερδείς θέσεις εργασίας για τα σημερινά μέλη της Ένωσης και, συνεπώς, καλύτερες επιδοτήσεις για την απασχόληση απ' ό, τι θα μπορούσε ποτέ να καταφέρει μία διευρυμένη πολιτική ρύθμισης της αγοράς εργασίας.

<SPEAKER ID=55 NAME="McCarthy">
Ψήφισα υπέρ του ψηφίσματος αναφορικά με τη Σύνοδο Κορυφής του Βερολίνου για να παράσχω την υποστήριξή μου, ιδιαίτερα στην επιτυχία της Γερμανικής Προεδρίας να πραγματοποιήσει μία συμφωνία για το πακέτο των διαρθρωτικών ταμείων στα πλαίσια της Ατζέντα 2000.
<P>
Είμαι ευχαριστημένη που το Συμβούλιο έλαβε υπόψη του αρκετές συστάσεις που έγιναν στην έκθεσή μου για το γενικό πλαίσιο κανονισμού. Μία βασική επιτυχία ήταν η επακόλουθη δέσμευση στη Σύνοδο Κορυφής του Cardiff για τη συνέχιση της υποστήριξης της ειρηνευτικής διαδικασίας στη Βόρειο Ιρλανδία με την Ειδική Ειρηνευτική Πρωτοβουλία.
<P>
Απομένει να επιλυθεί ένα σημαντικό θέμα με το Συμβούλιο, βάσει της διαδικασίας συνεννόησης, πριν δοθεί η έγκριση, δηλαδή η απαίτηση του Κοινοβουλίου για επιπλέον κοινοτικές πρωτοβουλίες URBAN και Crisis. To Koινοβούλιο είναι, βεβαίως, διατεθειμένο να επιδιώξει έναν συμβιβασμό σε αυτόν τον τομέα, ο οποίος όμως θα πρέπει να αντανακλά τις προτεραιότητες του Κοινοβουλίου στο πεδίο της κοινοτικής πρωτοβουλίας. Επιτρέψτε μου να υπογραμμίσω ξανά την πρόθεσή μας να πραγματοποιήσουμε τις πολιτικές μας προτεραιότητες και να ανταποκριθούμε στις ευθύνες μας απέναντι στις κοινότητες των περιφερειών μας.

<SPEAKER ID=56 NAME="Malone">
Λυπάμαι που το Ευρωπαϊκό Συμβούλιο δεν συγκατατέθηκε στην απαίτηση του Κοινοβουλίου για επαναφορά της πρωτοβουλίας URBAN. Αυτή η πρωτοβουλία αποδείχθηκε ότι ήταν ένα χρήσιμο όπλο για την αντιμετώπιση της υποβάθμισης των αστικών περιοχών. Η διατήρηση της πρωτοβουλίας LEADER για την προώθηση της αγροτικής ανάπτυξης θα πρέπει να αντισταθμισθεί με τη διατήρηση της πρωτοβουλίας URBAN.
<P>
Η διατήρηση της πρωτοβουλίας URBAN θα ήταν ιδιαίτερα σημαντική για πόλεις όπως η δική μου - το Δουβλίνο - η οποία είναι πιθανό να αντιμετωπίσει μία σημαντική μείωση των διαθέσιμων πόρων από τα διαρθρωτικά ταμεία, επειδή θα πάψει να υπάγεται στο καθεστώς του στόχου 1.
<P>
Διεξήγαγα μία εκστρατεία για τη διατήρηση της πρωτοβουλίας URBAN, καθώς θα μπορούσε να παράσχει τη βασική χρηματοδότηση για την πρότασή μου, ότι δηλαδή θα πρέπει να υπάρχουν κάποιοι πόροι που να προορίζονται ειδικά για την ανάπτυξη των υποβαθμισμένων αστικών περιοχών. Αυτές οι περιοχές είναι τόσο απόλυτα όσο και σχετικά μειονεκτούσες, καθώς βρίσκονται δίπλα σε περιοχές με σημαντική ευμάρεια.
<P>
Ελπίζω ότι η αποψινή διαδικασία συνεννόησης θα καταλήξει στην επαναφορά της πρωτοβουλίας URBAN. Επιθυμώ να διασφαλίσω ότι, οι γενικοί πόροι των διαρθρωτικών ταμείων θα χρησιμοποιούνται σε σημαντικό βαθμό για την αντιμετώπιση του προβλήματος της υποβάθμισης των αστικών περιοχών. Θα ήθελα να ζητήσω να αλλαχθούν οι κανονισμοί που διέπουν το ΕΚΤ και το ΕΤΠΑ, προκειμένου να διοχετεύσουμε περισσότερους από αυτούς τους πόρους σε περιοχές με έντονη υποβάθμιση και θα ήθελα επίσης να ζητήσω να τροποποιηθούν οι κατευθυντήριες γραμμές της περιφερειακής βοήθειας, ούτως ώστε να επιτραπεί να καταβάλλονται σε υψηλότερη συχνότητα κρατικές ενισχύσεις σε εκείνες τις αστικές περιοχές που υποφέρουν από έντονα μειονεκτήματα.

<SPEAKER ID=57 NAME="Martin, David">
Θα ψηφίσω υπέρ του κοινού ψηφίσματος που αφορά τη Σύνοδο Κορυφής του Βερολίνου, καθώς χαιρετίζω την ταχεία ανάδειξη υποψηφίου και σύσταση εκ μέρους του Ευρωπαϊκού Συμβουλίου για τον διορισμό του Προέδρου της Ευρωπαϊκής Επιτροπής.
<P>
Το αποτέλεσμα που επιτεύχθηκε στο Βερολίνο αναφορικά με τα διαρθρωτικά ταμεία κατέδειξε τη σημασία την οποία προσδίδει το Ευρωπαϊκό Συμβούλιο τόσο στη συνέχιση όσο και στη μεταρρύθμιση της οικονομικής και κοινωνικής βοήθειας εντός της Ένωσης. Περισσότερο ευπρόσδεκτα είναι τα 300 εκατ. ευρώ για χρηματοδότηση που προορίζεται να δοθεί στα Highlands και τα Islands της Σκωτίας. Τα Highlands και τα Islands χρησιμοποίησαν χρηστά τους πόρους που έλαβαν στα πλαίσια του υφιστάμενου προγράμματος για τον στόχο 1, ωστόσο εξακολουθούν να μειονεκτούν λόγω της περιφερειακής τους θέσης και του αραιού τους πληθυσμού. Η συνέχιση της χρηματοδότησης θα βοηθήσει την περιοχή να ξεπεράσει αυτά τα μειονεκτήματα.
<P>
Η μοναδική απογοητευτική πτυχή της Συνόδου Κορυφής ήταν η περιορισμένη μεταρρύθμιση της κοινής γεωργικής πολιτικής. Απαιτείται μία πολύ πιο ριζοσπαστική μεταρρύθμιση.

<SPEAKER ID=58 NAME="Souchet">
Η μεταρρύθμιση των διαρθρωτικών ταμείων, έτσι όπως προκύπτει από τη Διάσκεψη του Βερολίνου, δεν προσφέρει καμία λύση για τις ανεπάρκειες της περιφερειακής πολιτικής. Δε συμβάλλει στη βελτίωση της οικονομικής και κοινωνικής συνοχής. Θα έχει ως συνέπεια μία ιδιαίτερα επιζήμια διαταραχή της περιφερειακής πολιτικής σε βάρος, κυρίως, πολλών αγροτικών ζωνών της Γαλλίας.
<P>
Μόνος λόγος ικανοποίησης: η αλιεία. Χάρη στην παρέμβασή μας, με τη σύνταξη της γνωμοδότησης της Επιτροπής Αλιείας μπορέσαμε να επιτύχουμε μέσα για τη χρηματοδότηση διαρθρωτικών δράσεων υπέρ της αλιείας (αναδιάρθρωση των στόλων ...) στις περιφέρειες οι οποίες εντάσσονται στο πεδίο του στόχου 1, ανεξάρτητα από το εάν οι δικαιούχοι ανήκουν ή όχι στις επιλέξιμες ζώνες του στόχου 2. Συνολικά, διατέθηκε το 0, 39 % του διαρθρωτικού προϋπολογισμού, δηλαδή 875 εκατομμύρια Εcu, για το ΧΜΟΑ. Ένα παρόμοιο πολιτικό αποτέλεσμα δεν ήταν εύκολο, αν ληφθεί υπόψη ότι η Επιτροπή αρχικά ήταν ιδιαίτερα εχθρική.
<P>
Είμαστε πολύ λιγότερο ικανοποιημένοι όσον αφορά τον τομέα της περιφερειακής πολιτικής.
<P>
Στον τομέα αυτό, το Ευρωπαϊκό Συμβούλιο του Βερολίνου προέβηκε σε ένα νέο δημοσιονομικό πληθωρισμό: 195 δις Εcu για τη διαρθρωτική πολιτική, 18 δις για το ταμείο συνοχής, 49 δις για τα προενταξειακά μέσα. Οι περιφέρειες του στόχου 1 καρπώνονται το μερίδιο του λέοντος με 69, 7 % των διαρθρωτικών ταμείων σε βάρος του στόχου 2 (11, 5 %). Γίνεται αγώνας επιχειρημάτων για να ζητηθούν περισσότερες πιστώσεις, χωρίς να διερωτάται κανείς αναφορικά με την αποτελεσματικότητα των χρημάτων που δαπανώνται.
<P>
Τι να λεχθεί για την προσέγγιση του προϋπολογισμού η οποία έγκειται στον καθορισμό ενός στόχου δαπανών αντί για ένα ανώτατο όριο δαπανών, στην αναζήτηση, πάση θυσία, έργων, προκειμένου να δαπανηθούν οπωσδήποτε οι πιστώσεις που εγκρίθηκαν αντί να διατεθούν οι πιστώσεις σε υπάρχοντα έργα; Η δαπάνη γίνεται αυτοσκοπός και εγγύηση της επιτυχίας ενός προγράμματος.
<P>
Οι στατιστικές που δημοσιεύει η Ευρωπαϊκή Επιτροπή εντούτοις δείχνουν, σε όποιον θέλει να μπει στον κόπο να τις αναλύσει, τα όρια της πολιτικής η οποία ακολουθείται:
<P>
το βάρος των πλουσιότερων περιοχών της Ευρωπαϊκής Ένωσης ενισχύθηκε μεταξύ 1986 και 1996, πράγμα το οποίο μαρτυρεί μία συγκέντρωση πλούτου και δραστηριοτήτων σε ορισμένες ζώνες: Αμβούργο, Βρυξέλλες, Αμβέρσα, Λουξεμβούργο, Ile-de-France, Darmstadt, Oberbayern, Βρέμη, Βιέννη ... και σε μικρότερη κλίμακα, Καρλσρούη, και Αιμιλία-Ρομάνια.Η καθιέρωση της Οικονομικής και Νομισματικής Ένωσης θα πρέπει να επιδεινώσει την απερήμωση των πλέον απομακρυσμένων περιοχών, των πλέον γεωργικών, και των πλέον αραιοκατοικημένων προς όφελος του κεντρικού άξονα της 'Ενωσης (Μπενελούξ, Βορειοδυτική Γερμανία, Βόρεια Ιταλία, Ile-de-France...).
<P>
Οι φτωχότερες περιφέρειες καλύπτουν βαθμιαία την αναπτυξιακή καθυστέρησή τους. Ο μέσος όρος των δέκα φτωχότερων περιφερειών ανερχόταν σε 40 % του κοινοτικού ΑΕγχΠ το1986. Ανήλθε σε 50 % το 1996. Η αύξηση είναι ιδιαίτερα σαφής στην Πορτογαλία και την Ιρλανδία.-Στην πραγματικότητα, εάν οι πλούσιοι γίνονται ολοένα και πλουσιότεροι και οι πολύ φτωχοί, λιγότερο φτωχοί, φαίνεται ότι οι ενδιάμεσες περιφέρειες, εκείνες οι οποίες εντάσσονται στο στόχο 2, αντιμετωπίζουν μία μείωση, ορισμένες φορές σημαντική, του ΑΕγχΠ τους και μία επιδείνωση της κατάστασης της απασχόλησης. Αυτό αληθεύει ιδιαίτερα όσον αφορά τη Γαλλία: το ΑΕγχΠ του Pays-de-Loire μειώθηκε από 95 σε 91 % του μέσου κοινοτικού όρου, το ΑΕγχΠ του Poitou-Charentes μειώθηκε από 91 σε 83 %, ενώ το ΑΕγχΠ του Κέντρου από 103 σε 92 %. Η τάση είναι γενική και από αυτή δεν εξαιρούνται ούτε η περιοχή του Ροδανού-Αλπεων, ούτε η Αλσατία. Επιβεβαιώνεται στη Σουηδία, τη Φινλανδία, χώρα στην οποία η ανεργία, εξάλλου, αυξήθηκε με ανησυχητικούς ρυθμούς κατά τα τελευταία αυτά έτη, καθώς και σε πολλές περιφέρειες του Ηνωμένου Βασιλείου.Εξάλλου, μπορεί να φαίνεται περίεργο ότι ο στόχος 2, ο οποίος καλύπτει βιομηχανικές και αγροτικές περιοχές, σε οικονομική αναδιάρθρωση, θυσιάστηκε κατά τις διαπραγματεύσεις προς όφελος των στόχων 1 και 3: τα διατιθέμενα κονδύλια για την περίοδο 1999-2006 ανέρχονται σε 22, 5 δις Εcu, ποσό σχεδόν ίσο προς το αντίστοιχο της περιόδου 1994-1999. Οι επιλέξιμες περιφέρειες του στόχου 5β συγκαταλέγονται μεταξύ των βασικών θυμάτων της κατάστασης αυτής. Στη Γαλλία ένα τρίτο του επιλέξιμου πληθυσμού του στόχου αυτού δεν θα ωφεληθεί πλέον από τα διαρθρωτικά ταμεία μετά τη μεταβατική περίοδο.
<P>
Αυτό δεν είναι η μόνη ανωμαλία της μεταρρύθμισης των διαρθρωτικών ταμείων. Έτσι, πολλές περιφέρειες θα τύχουν ιδιαίτερης μεταχείρισης χάρη σε πολιτικά παζαρέματα που τους απέτρεψε να αποφύγουν την αυστηρότητα των κοινών αποφάσεων. Τρεις μόνο χώρες τέθηκαν στο περιθώριο: το Λουξεμβούργο, η Φινλανδία ... και η Γαλλία. Η περίπτωση του βελγικού Hainaut είναι σημαντική. Λαμβάνει συμπληρωματικά κονδύλια 15 εκατομμυρίων Εcu προκειμένου να αντισταθμιστεί η μη επιλεξιμότητά του στο στόχο 1, ενώ το γαλλικό Hainaut, το οποίο συνορεύει, δεν λαμβάνει τίποτα, πράγμα το οποίο αποτελεί διάκριση η οποία δεν αιτιολογείται ούτε από το ΑΕγχΠ ούτε από το επίπεδο ανεργίας των δύο περιφερειών.
<P>
Το παράδειγμα αυτό αντικατοπτρίζει αρκετά καλά τη θέση της Γαλλίας στο πέρας των διαπραγματεύσεων. Αφού τέθηκε σε μία δύσκολη θέση από τη Γερμανία σχετικά με τα γεωργικά θέματα, η Γαλλία είδε τις θέσεις της να μη λαμβάνονται υπόψη στον περιφερειακό τομέα. Ούτε και που κατόρθωσε να διατηρήσει τις θέσεις τις οποίες είχε στους κόλπους της ΚΓΠ.
<P>
Στον τομέα αυτό, όπως και σε πολλούς άλλους, η Σύνοδος Κορυφής του Βερολίνου αποτελεί αποτυχία, αποτυχία για τη Γαλλία, αποτυχία για την Ευρώπη.
<P>
'Εκθεση Happart (A4-0168/99)
<SPEAKER ID=59 LANGUAGE="DE" NAME="Raschhofer">
Κυρία Πρόεδρε, αναφέρομαι στην έκθεση Happart. Συμφωνούμε με τις προτάσεις της έκθεσης που αναφέρονται στις τιμές, καθότι είναι για νομικούς λόγους απαραίτητες για τη διασφάλιση του εισοδήματος των αγροτών. Ωστόσο, επισημαίνω ότι το πακέτο για τη διασφάλιση της δυνατότητας επιβίωσης των αγροτών δεν επαρκεί. Και τούτο, διότι οι αγροτικές τιμές παραμένουν σταθερές, ενώ το γενικό επίπεδο τιμών ανεβαίνει συνεχώς λόγω του πληθωρισμού. Συνεπώς τα εισοδήματα των αγροτών μειώνονται - στην Αυστρία μειώθηκαν το 1997 κατά -1, 7 %, - ενώ τα εισοδήματα π.χ. στη βιομηχανία αυξάνονται.

<SPEAKER ID=60 LANGUAGE="DE" NAME="Konrad">
Κυρία Πρόεδρε, κυρίες και κύριοι, καταψήφισα την έκθεση, επειδή θεωρώ ότι κατ΄ αρχήν πρέπει να ξανασυζητήσουμε στο Σώμα τη γεωργική πολιτική. Επιθυμώ να δοθεί περισσότερο βάρος στην αγορά.
<P>
Εάν αναλογισθούμε ότι, σύμφωνα με τα στοιχεία του ΟΟΣΑ, στις βιομηχανικές χώρες το ένα τρίτο των εσόδων της γεωργίας δεν προέρχεται από την αγορά αλλά προκύπτει από τις κρατικές ενισχύσεις της γεωργικής πολιτικής, και στην Ευρωπαϊκή Ένωση προέρχεται μάλιστα το 40 % των εσόδων της γεωργίας από τη φορολογία, από τον τομέα των κρατικών ενισχύσεων, τότε νομίζω πως πρέπει να κάνουμε κατεπειγόντως κάποιες σκέψεις για τον εν λόγω τομέα. Τούτο αφορά βέβαια και τον τομέα της στήριξης των τιμών και των επιδοτήσεων, όπως π.χ. στην περίπτωση της ζάχαρης όπου πληρώνουμε τα διπλά ή μάλλον τα τριπλά της παγκόσμιας τιμής της ζάχαρης και κατόπιν γίνεται ακόμη μία ανακατανομή μέσω των ποσοστώσεων σε επιμέρους επιχειρήσεις.
<P>
Πιστεύω ότι στην αγροτική οικονομία χρειαζόμαστε να ισχύσουν σε μεγαλύτερο βαθμό οι αρχές της αγοράς και θα ευχόμουν τούτο να εκφραστεί εδώ.

<SPEAKER ID=61 LANGUAGE="SV" NAME="Andersson, Hulthιn, Lφφw, και Sandberg-Fries">
Προϋποθέτουμε ότι οι συμφωνίες που συνήψε στο Βερολίνο το Συμβούλιο Υπουργών και αφορούν την ΚΑΠ παρακολουθούνται τώρα από την Επιτροπή. Συνεπώς, δεν θεωρούμε ότι είναι απαραίτητο να περιπλέξει το Κοινοβούλιο περισσότερο αυτήν την κατάσταση, υποβάλλοντας περισσότερες προτάσεις για ανάληψη κοινών δεσμεύσεων. Σ' αυτήν τη φάση, επιλέξαμε να ακολουθήσουμε την πρόταση της Ομάδας μας, ακόμη κι αν εμμένουμε στην προηγούμενη κριτική μας κατά της ΚΑΠ.

<SPEAKER ID=62 NAME="Blak, Iversen, Kirsten Jensen και Sindal">
Οι Δανοί σοσιαλδημοκράτες καταψήφισαν σήμερα την έκθεση Happart, διότι αποβλέπει σε αύξηση των τιμών των γεωργικών προϊόντων. Δεν μπορούμε να υποστηρίξουμε την αύξηση των τιμών, όταν μόλις τώρα εγκρίθηκε πακέτο μεταρρυθμίσεων που μειώνουν τις τιμές. Θα ήταν παντελώς ανόητο. Τουναντίον, θα έπρεπε να μειώσουμε τις τιμές. ειδικά στον τομέα της ζάχαρης και των ζαχαρότευτλων, όπου δεν υπάρχει κοινή οργάνωση αγοράς. Οι τεχνητά υψηλές τιμές των γεωργικών προϊόντων μας πρέπει σταδιακά να μειωθούν, ώστε να φτάσουν στα ίδια επίπεδα με τις τιμές της παγκόσμιας αγοράς. Είναι απαραίτητο για τη διαδικασία διεύρυνσης.

<SPEAKER ID=63 NAME="Εφραιμίδης">
Το κείμενο που κρατάμε στα χέρια μας είναι το αρνητικό άθροισμα, το επικίνδυνο αποτέλεσμα όσων προανήγγειλε η Ατζέντα 2000 και εφαρμόζονται ήδη από τους ανά προοόν κανονισμούς για τα περισσότερα αγροτικά προοόντα, οι οποίοι καθορίζουν ρητά τιμές και ποσοστώσεις, που δεν μπορούν να αλλάξουν αν δεν αλλάξουν οι ίδιοι οι κανονισμοί. &#x02BC;Ολα τα άλλα είναι επίφαση διαπραγματεύσεων και συζητήσεων, ενώ στην πραγματικότητα μιλάμε απλώς για το χρονικό ενός προαναγγελθέντος θανάτου.
<P>
Οι προτάσεις της Επιτροπής κλίνουν τη λέξη «μείωση»σε όλες τις πτώσεις για όλα τα αγροτικά προοόντα. Η Επιτροπή Γεωργίας ενέκρινε αυτές τις προτάσεις, απέρριψε όλες τις τροπολογίες που ζητούσαν αύξηση των τιμών και βρισκόμαστε εδώ με προτάσεις επικίνδυνες, χωρίς καμία ισορροπία μεταξύ ανθρώπινου παράγοντα, παραγωγής και γης, αποσύνδεση τιμών και προοόντων, που στοχεύουν στη περαιτέρω μείωση του αγροτικού πληθυσμού, την πτώση των τιμών και του κόστους παραγωγής προς χάρη του ανταγωνισμού. Πρόκειται για προτάσεις που όχι μόνο θα επιφέρουν επιπρόσθετες ανισορροπίες στην παραγωγή, αλλά θέτουν υπό άμεσο κίνδυνο την ποιότητα των προοόντων, την περιβαλλοντική ισορροπία, την ίδια τη γεωργική απασχόληση, την κοινωνική ισορροπία και συνοχή.
<P>
Η αναθεώρηση της ΚΑΠ το 1992, όπως σημειώνει και ο ίδιος ο εισηγητής, οδήγησε σε υποβάθμιση των αγορών, και του εισοδήματος των αγροτών, φτάνοντας μέχρι και την εξόντωση των μικρομεσαίων, οικογενειακών εκμεταλλεύσεων, κυρίως στις νότιες, μεσογειακές περιοχές της Κοινότητας, με συνέπεια την δραστική μείωση του αριθμού των εκμεταλλεύσεων και του αριθμού των απασχολούμενων, εκτοξεύοντας στα ύψη τα ποσοστά ανεργίας στις αγροτικές περιοχές, αυξάνοντας επικίνδυνα τους ρυθμούς απερήμωσης της ύπαιθρου. Το μέσο εισόδημα της αγροτικής δραστηριότητας στο σύνολο της ΕΕ μειώθηκε κατά 3, 9 % σε σχέση με το 1997. Το όραμά σας είναι να μειωθεί κι άλλο, εξ ου και οι νέες προτάσεις για τις αγροτικές τιμές, πιστές στο πνεύμα και στο γράμμα της Ατζέντα 2000, που δεν αποτελούν μόνο παράταση της ισχύουσας κατάστασης με «τεχνικές προσαρμογές» και τεχνοκρατική προσέγγιση του προβλήματος του εισοδήματος των αγροτών, αλλά προχωρούν στην περαιτέρω συρρίκνωση εισοδήματος με απώτερο, δεδηλωμένο πλέον, στόχο τη συρρίκνωση του ίδιου του γεωργικού δυναμικού, την έξοδο των καλλιεργητών από το γεωργικό επάγγελμα.
<P>
'Οταν τιμές και επιδοτήσεις είναι παγωμένες ή μειώνονται δραστικά για 11η συνεχή χρονιά, όταν εκφυλίζεται ή καταργείται ο θεσμός της παρέμβασης, αφήνοντας στο έλεος των εμπορομεσαζόντων και των πολυεθνικών τους μικρομεσαίους αγρότες, όταν οι επιδοτήσεις εξανεμίζονται για να πληρωθούν τα εξοντωτικά πρόστιμα συνυπευθυνότητας, όταν συνεχίζεται και εντείνεται η απροκάλυπτη αδικία σε βάρος των μικρομεσαίων, οικογενειακών καλλιεργειών και η προκλητική πριμοδότηση των μεγάλων γεωργικών εκμεταλλεύσεων που απορροφούν το 80 % των κοινοτικών ενισχύσεων, και οι πολιτικές που διαμορφώνονται δουλεύουν στο μαμμωνά των μεγάλων συμφερόντων, βρίθουν φαρισαοσμού και υποκρισίας οι διακυρήξεις περί ενδιαφέροντος για την προστασία και την ανάπτυξη της υπαίθρου. Ακριβώς ανάλογα για τις διακηρύξεις περί ανθρωπιστικής βοήθειας και προστασίας των αλβανόφωνων στο Κόσοβο υπό την καταιγίδα των δολοφονικών βομβαρδισμών.
<P>
Βήμα-βήμα, προετοιμάζονται νέα φέουδα, νέοι κολλήγοι, ανανεώνεται η μέθοδος του Βαρλικιού (πρόστιμα συνυπευθυνότητας, δήθεν συγχρηματοδοτήσεις κά). Λάθος τίτλο έχει η συζήτηση, κ.Πρόεδρε. Δεν πρόκειται για «ορισμό τιμών» αλλά για ορισμό ατιμιών, σε βάρος των μικρομεσαίων αγροτών, σε βάρος των παραγωγών του νότου, σε βάρος των καταναλωτών, σε βάρος του κοινωνικού ιστού και της περιβαλλοντικής ισορροπίας.
<P>
Στη Γιουγκοσλαβία λέτε ότι βομβαρδίζετε για «ανθρωπιστικούς λόγους». Τους αγρότες τους ξεκληρίζετε για «περιβαλλοντικούς»; Ρυπαίνει φαίνεται το «υγιές περιβάλλον» της «παγκοσμιοποίησης», του «ανταγωνισμού», ο μόχθος και οι αγώνες τους και θέλετε να τους επαναφέρετε στο πουργκατόριο της «Νέας Τάξης Πραγμάτων».
<P>
Οι αγρότες όμως έχουν αποδείξει με τους αγώνες τους, με τις κινητοποιήσεις τους, και στα 15 κράτη μέλη, με τη μαζική πανευρωπαοκή κινητοποίηση στις Βρυξέλλες τελευταία, με τις κινητοποιήσεις ακόμα και στις υπό διεύρυνση χώρες - βλέπε Πολωνία - ότι δεν πρόκειται να αποδεχτούν και πολύ περισσότερο να εξυπηρετήσουν τέτοιους σχεδιασμούς. Σπέρνετε καταιγίδες και θα θερίσετε θύελλες. Θα υποχρεωθείτε να απολογηθείτε σε μια παλλαοκή Νυρεμβέργη για την πολιτική σας την αντιαγροτική και τη δολοφονική της ειρήνης.

<SPEAKER ID=64 NAME="Souchet">
Η έκθεση του συναδέλφου Happart είναι η τελευταία έκθεση σχετικά με τις γεωργικές τιμές της σημερινής ΚΓΠ. Για άλλη μια φορά η πλειοψηφία του Ευρωπαϊκού Κοινοβουλίου καταψήφισε τις τροπολογίες που ζητούν να ληφθεί υπόψη η διάβρωση της αξίας του νομίσματος κατά τον καθορισμό του επιπέδου των τιμών και των αντισταθμιστικών ενισχύσεων. Το εισόδημα των γεωργών πλήττεται από αυτή τη διάβρωση της αξίας του νομίσματος. Ποια κοινωνική κατηγορία θα αποδεχόταν σταθεροποίηση του εισοδήματός της, δηλαδή μείωση του επιπέδου του σε πραγματικές τιμές;
<P>
Η καθιέρωση του ευρώ την 1η Ιανουαρίου φέτος είχε και αυτή αρνητικές συνέπειες, όσον αφορά το επίπεδο του εισοδήματος των ευρωπαίων γεωργών λόγω της κατάργησης του πράσινου Εcu. Η σωρευτική επίδραση του πληθωρισμού και της κατάργησης του πράσινου Ecu θα προκαλέσει, κατά την επόμενη περίοδο, μείωση των θεσμικών τιμών και των αντισταθμιστικών ενισχύσεων κατά 4 % περίπου.
<P>
Όταν μιλάμε για τη γεωργία, γενικά, ακούμε πολλές παροτρύνσεις υπέρ της ανάπτυξης της υπαίθρου, της ιχνηθέτησης και του φυτοϋγειονομικού ελέγχου, του σεβασμού του περιβάλλοντος και της καλής μεταχείρισης των ζώων κλπ. Όταν όμως, ψηφίζουμε για τα οικονομικά στοιχεία τα οποία επιτρέπουν τον καθορισμό του εισοδήματος των γεωργών το μόνο που κάνουμε είναι ότι το μειώνουμε σε τακτικά διαστήματα. Μπροστά στο πρόβλημα της μείωσης των ενισχύσεων και των τιμών, η μόνη επιλογή που διαθέτουν οι γεωργοί μας είναι η αναζήτηση μίας εντατικοποίησης, είτε με την επέκταση της επιφάνειας των εκμεταλλεύσεων, είτε με την ανάπτυξη της υδροπονικής καλλιέργειας. Πώς είναι δυνατόν να μην κατανοούμε ότι είναι αντιφατικό να θέτουμε αυστηρούς κανόνες στον τομέα του περιβάλλοντος, της φυτοϋγειονομίας, ή της καλής μεταχείρισης των ζώων και, ταυτόχρονα, να μειώνουμε σε τακτική βάση την αρχή της κοινοτικής προτίμησης; Το ευρωπαϊκό κόστος παραγωγής, οι ευρωπαϊκοί περιορισμοί, απαιτούν ευρωπαϊκές τιμές. Αυτός θα πρέπει να είναι ο προσανατολισμός των επαγγελματικών και πολιτικών υπευθύνων οι οποίοι επιθυμούν να υπερασπισθούν την ευρωπαϊκή γεωργία.

<SPEAKER ID=65 NAME="Titley">
Θα ψηφίσω σήμερα υπέρ των δίκαιων γεωργικών τιμών από την εγχώρια αγορά στο σούπερ μάρκετ. Αυτή υπήρξε πάντοτε η πολιτική της κυβέρνησης του Εργατικού Κόμματος. Στην πρόσφατη Σύνοδο Κορυφής της ΕΕ στο Βερολίνο, επί παραδείγματι, το Εργατικό Κόμμα εξασφάλισε την πραγματοποίηση μεταρρυθμίσεων στην κοινή γεωργική πολιτική, οι οποίες θα εξοικονομήσουν τελικά στους βρετανούς καταναλωτές περίπου 1 δις λίρες ετησίως, με παράλληλη προστασία των γεωργικών εισοδημάτων.
<P>
Η κυβέρνηση του Εργατικού Κόμματος πέτυχε επίσης στη Σύνοδο Κορυφής του Βερολίνου, τη χορήγηση ενός πιο δίκαιου μεριδίου στη Βρετανία από την περιφερειακή βοήθεια της ΕΕ. Το Εργατικό Κόμμα όχι μόνο διασφάλισε ότι το Merceyside θα συνεχίσει να λαμβάνει διαρθρωτικούς πόρους, αλλά εξασφάλισε νέους διαρθρωτικούς πόρους για το South Yorkshire, το West Wales, και την Cornwall. Επιπλέον, το Εργατικό Κόμμα διαπραγματεύθηκε επιτυχώς τη χορήγηση ειδικών πόρων στα Highlands της Σκωτίας και στη Βόρειο Ιρλανδία.
<P>
Όλα αυτά επιτεύχθηκαν ενώ ταυτόχρονα σταθεροποιείτο ο προϋπολογισμός της ΕΕ. Η κυβέρνηση του Εργατικού Κόμματος υπερασπίσθηκε επιτυχώς τη μείωση της συνεισφοράς της Βρετανίας στον προϋπολογισμό της ΕΕ. Το Εργατικό Κόμμα διασφάλισε επίσης ότι, ο προϋπολογισμός της ΕΕ θα παραμείνει βεβαίως εντός των πλαισίων του 1, 27 % του ΑΕΠ τον επόμενο αιώνα.
<P>
Το κόμμα των Tories πάντοτε τα θαλάσσωνε στις Συνόδους Κορυφής της ΕΕ, με πιο γνωστή την περίπτωση όπου ζήτησε ο Jacques Santer να εκλεγεί Πρόεδρος της Ευρωπαϊκής Επιτροπής. Αντίθετα, μπορούμε να έχουμε εμπιστοσύνη στο Κόμμα των Εργατικών ότι θα τα καταφέρει.
<P>
Έκθεση Jovι Peres (A4-0164/99)
<SPEAKER ID=66 LANGUAGE="DE" NAME="Konrad">
Κυρία Πρόεδρε, απέρριψα και τις τρεις εκθέσεις που αφορούσαν την αγροτική οικονομία και θεωρώ ότι η γνωμοδότηση αυτή περιέχει τα πάντα.
<P>
Έκθεση Fantuzzi (A4-0173/99)
<SPEAKER ID=67 LANGUAGE="DE" NAME="Schierhuber">
Κυρία Πρόεδρε, χαιρετίζω την υιοθέτηση μέτρων ενημέρωσης και προώθησης για τα γεωργικά προϊόντα στις τρίτες χώρες, στην οποία στοχεύει η έκθεση, καθότι θεωρώ ότι τα μέτρα αυτά είναι απόλυτα αναγκαία, εάν θέλουμε να συνεχίσουμε να ανταποκρινόμαστε στον διεθνή ανταγωνισμό. Είναι αναγκαία η άσκηση ενεργής πολιτικής εξαγωγών πέρα από τις επιστροφές κατά την εξαγωγή η οποία, συμπληρωματικά με τις ήδη υφιστάμενες επιστροφές, να μπορεί να επιφέρει θετικά αποτελέσματα για τη διάθεση των γεωργικών προϊόντων. Λόγω της σημασίας που έχει ο κανονισμός αυτός, θέλω να επιστήσω την προσοχή σας στην απαιτούμενη επάρκεια των προβλεπόμενων πιστώσεων και τρόπων χρηματοδότησης. Θα πρέπει να διατεθεί ένας ειδικός προϋπολογισμός, προκειμένου να καρποφορήσει πραγματικά αυτό το μέσο της πολιτικής εξαγωγών. Επειδή θεωρώ σημαντικό να μπορούν τα μέτρα αυτά να υλοποιούνται με ευκολία, ήμουν κάθετη εναντίον της υιοθέτησης μιας νέας διαχειριστικής επιτροπής.

<SPEAKER ID=68 NAME="Souchet">
Είναι λυπηρό το γεγονός ότι η Επιτροπή περίμενε πάνω από δύο χρόνια προτού υποβάλει την πρόταση κανονισμού σχετικά με τις δράσεις πληροφόρησης και προώθησης υπέρ των γεωργικών προϊόντων στις τρίτες χώρες. Πράγματι, από τις αρχές του 1997, το Συμβούλιο Υπουργών Γεωργίας είχε ζητήσει από την Επιτροπή να εξετάσει την σκοπιμότητα δημιουργίας ενός οριζοντίου πλαισίου για την ενίσχυση των δράσεων προώθησης των εξαγωγών γεωργικών προϊόντων.
<P>
Καταρχάς, θα επιθυμούσα να τονίσω το πολύ χαμηλό επίπεδο του προϋπολογισμού που προτείνει η Επιτροπή και ο οποίος ανέρχεται σε 15 εκατομμύρια ευρώ ετησίως μόνο. Θα ήθελα να κάνω μία σύγκριση με τη συμφωνία ελεύθερων συναλλαγών η οποία συνήφθηκε με τη Νότια Αφρική. Πράγματι, προκειμένου να αντισταθμίσει τη μη χρησιμοποίηση ευρωπαϊκών όρων ονομασίας προέλευσης (πορτό, τσέρυ, ...), η Επιτροπή, κατά τις διαπραγματεύσεις της με τις αρχές της Νότιας Αφρικής δέχθηκε να διαθέσει χρηματοδότηση 15 εκατομμυρίων ευρώ για να επιτρέψει την πρόσβαση των αμπελοοινικών προϊόντων της Νότιας Αφρικής στην ευρωπαϊκή αγορά.
<P>
'Οσον αφορά τις δράσεις οι οποίες καλύπτονται από αυτούς τους όρους προώθησης, υποστηρίξαμε βέβαια την τροπολογία που αποσκοπεί στην κατάργηση της επιλεξιμότητας των «αποστολών εκπροσώπων της Κοινότητας ανωτάτου επιπέδου». Για ποιο λόγο τα ευρωπαϊκά ταμεία θα έπρεπε να χρηματοδοτήσουν τις μετακινήσεις Επιτρόπων ή Γενικών Διευθυντών της Επιτροπής στις τρίτες χώρες; Προσωπικά, νομίζω ότι ο ρόλος ενός Επιτρόπου δεν είναι όμοιος με το ρόλο ενός εμπορικού αντιπροσώπου.
<P>
Τέλος, η ομάδα μας καταψήφισε την τροπολογία 23 η οποία, δυστυχώς, υιοθετήθηκε από την πλειοψηφία της συνέλευσής μας. Η τροπολογία αυτή διευκρινίζει ότι η Επιτροπή εξετάζει το ενδεχόμενο να καταργήσει τις επιστροφές στις εξαγωγές και να διαθέσει μερικά τους πόρους που ελευθερώνονται με τον τρόπο αυτό υπέρ δράσεων προώθησης. Για μία άλλη φορά, διαμέσου ενός κειμένου το οποίο θα μπορούσε να ήταν θετικό για την ευρωπαϊκή γεωργία, οι υπερασπιστές της διεθνοποίησης και της παγκοσμιοποίησης των γεωργικών αγορών υπέσκαψαν την αρχή της κοινοτικής προτίμησης.
<P>
Έκθεση Viceconte (A4-0166/99)
<SPEAKER ID=69 NAME="Caudron">
Είμαι ευτυχής που η εμμονή του Κοινοβουλίου μας καρποφόρησε. Από την αρχή της συζήτησης για την πρόταση της Επιτροπής σχετικά με τις σοβαρές ασθένειες, δηλαδή πριν από ένα έτος περίπου, το Κοινοβούλιο παρέμεινε σταθερό στην απόφασή του. Αυτό κατέληξε στη συνεδρίαση επιτροπής συνδιαλλαγής, στην οποία οι βασικές τροπολογίες που πρότεινε το Κοινοβούλιο τελικά είχαν ευνοϊκή απήχηση στο Συμβούλιο. Αυτός είναι ο λόγος για τον οποίο είμαι πολύ ικανοποιημένος.
<P>
Η κοινή γνώμη άρχισε να ευαισθητοποιείται σχετικά με τις σπάνιες ασθένειες τις οποίες για πολύ καιρό οι γιατροί, οι ερευνητές και η κοινωνία, τις αγνοούσαν και οι οποίες κατέστησαν, εν τέλει, μία πραγματική πρόκληση για τη δημόσια υγεία. Πρέπει να δοθεί προτεραιότητα στο θέμα αυτό στο πλαίσιο της πολιτικής της Ευρωπαϊκής Κοινότητας στον τομέα της δημόσιας υγείας.
<P>
Αποτελεί το αντικείμενο προγράμματος δράσης το οποίο προτείνει η Επιτροπή με αφετηρία τη διαπίστωση ότι, εάν δεν δοθεί ώθηση σε ευρωπαϊκό επίπεδο οι εργασίες στον τομέα αυτό δεν θα προοδεύσουν ποτέ. Πράγματι, δεδομένου ότι οι ασθένειες αυτές είναι σπάνιες, το κόστος ανάπτυξης και της διάθεσης στην αγορά των φαρμάκων τα οποία προορίζονται για την πρόληψη ή τη θεραπεία τους δεν μπορεί να αποσβεσθεί από την πώληση των εν λόγω φαρμάκων. Τα φάρμακα αυτά, τα οποία ονομάζονται για το λόγο αυτό ορφανά φάρμακα, αποτελούν, εξάλλου, αντικείμενο πρότασης κανονισμού που θα επιθυμούσα να υιοθετηθεί το ταχύτερο δυνατό.
<P>
Στην οπτική της ισότητας μεταχείρισης όλων των ασθενών, πρέπει να ληφθούν όλα τα απαραίτητα μέτρα, προκειμένου να διευκολυνθεί και να ενθαρρυνθεί το έργο των ερευνητών και η διάθεση στην αγορά κατάλληλων φαρμάκων. Είναι σαφές ότι το αποτελεσματικότερο επίπεδο είναι το κοινοτικό. Μόνο η διασυνοριακή συνεργασία θα επιτρέψει την εφαρμογή δράσεων και την αξιοποίηση των κατάλληλων γνώσεων με συντονισμένο τρόπο και τον εξορθολογισμό των δαπανών. Αυτός είναι ο λόγος για τον οποίο το Ευρωπαϊκό Κοινοβούλιο απαίτησε και πέτυχε μέτρα σχετικά με την εφαρμογή ενός ευρωπαϊκού δικτύου πληροφόρησης, τη συνεργασία των κοινωφελών οργανισμών των διαφόρων κρατών μελών, την κατάρτιση επαγγελματιών, και την προώθηση της δικτύωσης των εμπειρογνωμόνων.
<P>
Αντίθετα, δεν κατέστη δυνατόν να καμφθεί η θέση του Συμβουλίου όσον αφορά το ποσό του κονδυλίου που το Ευρωπαϊκό Κοινοβούλιο ζητούσε να διπλασιασθεί.
<P>
Αυτό ασφαλώς είναι πολύ απογοητευτικό. Εντούτοις, σχετικά με την πρόταση της Επιτροπής για τη θέσπιση ενός νέου προγράμματος πλαίσιο στον τομέα της δημόσιας υγείας επιβεβαιώνει ότι πρέπει να «να ληφθούν πλήρως υπόψη οι δημοσιονομικές συνέπειες». Πρόκειται για ένα συμβιβασμό. Το Ευρωπαϊκό Κοινοβούλιο θα φροντίσει ώστε να τηρηθεί.
<P>
Έκθεση Ghilardotti (A4-0186/99)
<SPEAKER ID=70 LANGUAGE="SV" NAME="Andersson, Hulthιn, Lφφw, Palm, Sandberg-Fries, Theorin και Wibe">
Η έκθεση αναφορικά με την πρόταση για την οδηγία του Συμβουλίου που αναφέρεται στη θέσπιση ενός γενικού πλαισίου ενημέρωσης των εργαζομένων στην Ευρωπαϊκή Κοινότητα και διαβουλεύσεων μαζί τους είναι καλή. Με την οδηγία ενισχύεται ένα από τα σημαντικότερα δικαιώματα των εργαζομένων, κάτι που έχει ζωτική σημασία όχι μόνο για την ενίσχυση του κοινωνικού διαλόγου, αλλά, επίσης και για την αύξηση της αμοιβαίας εμπιστοσύνης στην επιχείρηση.
<P>
Θα επιθυμούσαμε να ήταν διαφορετικό το όριο που αφορά τους τομείς εφαρμογής της οδηγίας, δηλαδή επιχειρήσεις που απασχολούν τουλάχιστον 50 εργαζομένους. Θεωρούμε ότι δεν πρέπει να υπάρχει όριο&#x02D9; αντιθέτως, υποστηρίζουμε το δικαίωμα στην ενημέρωση και τις διαβουλεύσεις για όλους τους εργαζόμενους. Ωστόσο, το προτεινόμενο όριο μπορεί να θεωρηθεί αποδεκτό, δεδομένου ότι αυτή είναι μία οδηγία που αφορά τα ελάχιστα όρια, κάτι που επιτρέπει στα κράτη μέλη να εφαρμόζουν κανονισμούς που τους ταιριάζουν καλύτερα.

<SPEAKER ID=71 NAME="Blak, Iversen, Kirsten Jensen και Sindal">
Οι Δανοί σοσιαλδημοκράτες απείχαν σήμερα από την ψηφοφορία επί της πρότασης οδηγίας για την ενημέρωση και τη διαβούλευση. Αδυνατούμε να ψηφίσουμε υπέρ της πρότασης, αφού υπάρχει κίνδυνος η πρόταση με την παρούσα διατύπωσή της να παρέμβει στο ειδικό δανικό μοντέλο διαπραγματεύσεων, σύμφωνα με το οποίο η ενημέρωση και η διαβούλευση ρυθμίζεται από συμφωνίες συνεργασίας μεταξύ των εταίρων της αγοράς εργασίας.
<P>
Παρ' όλα αυτά δεν ψηφίσαμε κατά, διότι η ενημέρωση και η διαβούλευση των εργαζομένων αποτελεί τμήμα της κοινωνικής διάστασης της ΕΕ, η οποία δεν πρέπει να εμποδιστεί, έχοντας κατά νου την αλληλεγγύη με τους εργαζομένους της ΕΕ και τα νέα κράτη μέλη, που ακόμη δεν έχουν εύρυθμους κανονισμούς για την ενημέρωση και τη διαβούλευση των εργαζομένων. Ελπίζουμε λοιπόν, το Συμβούλιο να βρει μια λύση που θα λαμβάνει υπόψη αφενός μεν την ανάγκη των εργαζομένων για ενημέρωση και διαβούλευση υψηλού επιπέδου σε όλη την ΕΕ, αφετέρου δε την ανάγκη ορισμένων κρατών μελών να διατηρήσουν τους ήδη υπάρχοντες, εύρυθμους κανονισμούς τους.

<SPEAKER ID=72 LANGUAGE="SV" NAME="Cars">
Καταψήφισα την έκθεση στην τελική ψηφοφορία, διότι θεωρώ ότι τα θέματα που εξετάζονται εκεί ανήκουν στην αρμοδιότητα των κρατών μελών, δηλαδή υπάγονται στην αρχή της επικουρικότητας.

<SPEAKER ID=73 NAME="Caudron">
Θέλω να δηλώσω την ιδιαίτερη ικανοποίησή μου όσον αφορά την πρόταση οδηγίας του Συμβουλίου και την έκθεση της κυρίας Ghilardotti.
<P>
Πράγματι, το κύριο θέμα της εν λόγω πρότασης είναι το βάσιμο δικαίωμα των εργαζομένων στην πληροφόρηση και κυρίως στη διαβούλευση, όσον αφορά τις αποφάσεις σχετικά με τη διαχείριση και οργάνωση των επιχειρήσεων στις οποίες επενδύουν την ενέργειά τους. Πράγματι, το χάσμα μεταξύ του δικαιώματος αυτού και της πραγματικότητας είναι σημαντικό και οι εργαζόμενοι πολύ συχνά αντιμετωπίζονται σαν απλά πιόνια τα οποία μπορεί να χρησιμοποιηθούν ανάλογα με την οικονομική συγκυρία.
<P>
Και όμως, στην Ευρώπη υπάρχει πραγματική βούληση των εργαζομένων να ακουσθεί η φωνή τους και να διαδραματίσουν ένα ρόλο στη λειτουργία της επιχείρησής τους. Πρόκειται για χαρακτηριστικό του ευρωπαϊκού κοινωνικού προτύπου μας και το οποίο πρέπει να προστατεύσουμε πάση θυσία. Οι νομοθετικές διατάξεις πρέπει να απηχήσουν το αίτημά τους. Η πρόταση της Επιτροπής εντάσσεται στην προοπτική αυτή. Αντικείμενό της είναι να διασφαλίσει ελάχιστους κανόνες διαβούλευσης και πληροφόρησης. 'Εστω και εάν πρόκειται για ένα ελάχιστο συνδικαλιστικό δικαίωμα, σύμφωνα με μία γαλλική έκφραση, πρέπει να θεωρηθεί ότι αποτελεί μόνο ένα πρώτο βήμα σε μία περισσότερο μακροπρόθεσμη στρατηγική που αποβλέπει στην ενίσχυση του ρόλου των εργαζομένων.
<P>
Η ανταγωνιστικότητα και ο κοινωνικός διάλογος δεν είναι αντιφατικές έννοιες, αντίθετα! Προσυπογράφω πλήρως την ιδέα σύμφωνα με την οποία οι απαραίτητες αναδιαρθρώσεις θα γίνονται καλύτερα αποδεκτές έστω και εάν συνεπάγονται απώλειες θέσης απασχόλησης ή ανακατατάξεις, εάν τα διευθύνοντα στελέχη μπορούν να εξηγήσουν την προσέγγισή τους και να ακούσουν τις παρατηρήσεις των εργαζομένων. Οι διατάξεις αυτές πρέπει να εφαρμοσθούν στο μεγαλύτερο δυνατό αριθμό επιχειρήσεων. Το κατώτατο όριο των πενήντα τουλάχιστον εργαζομένων είναι ικανοποιητικό. Ωστόσο, αυτό δεν πρέπει να εξαιρέσει τις μικρές επιχειρήσεις από την υποχρέωση να λαμβάνουν υπόψη τη γνώμη του προσωπικού τους. Πρέπει να καταβληθεί προσπάθεια προκειμένου να καθορισθούν μηχανισμοί ενθάρρυνσης για την προώθηση των διαλόγων αυτών.
<P>
Είναι προφανές ότι, στην αυτή προοπτική της επέκτασης του πεδίου εφαρμογής των διατάξεων αυτών, δεν μπορούμε να δεχθούμε τις προτεινόμενες παρεκκλίσεις της Επιτροπής υπέρ εταιρειών, οι οποίες επιδιώκουν πολιτικούς, ιδεολογικούς, ή θρησκευτικούς σκοπούς. Η ορθή εφαρμογή των διατάξεων αυτών διασφαλίζεται προφανώς με τον καθορισμό καταλλήλων κυρώσεων.
<P>
Στο αυτό πνεύμα, η κ. Ghilardotti δικαίως επιβεβαίωσε ότι δεν θα ήταν ανεκτό οι συνδικαλιστικοί εκπρόσωποι να υφίστανται βλάβη λόγω των αρμοδιοτήτων τους. Δεν είμαι εγώ αυτός ο οποίος θα διαφωνήσει με αυτό.
<P>
Εάν θέλουμε να αποτρέψουμε τον κίνδυνο η Ευρώπη να καταστεί ένα άγνωστης ταυτότητας κοινωνικό αντικείμενο για τους εργαζόμενους, πρέπει να τους παράσχουμε τα μέσα που απαιτούνται προκειμένου να διασφαλισθούν τα θεμελιώδη δικαιώματά τους.

<SPEAKER ID=74 NAME="Haarder, Kjer Hansen και Riis-Jψrgensen">
Ψηφίζουμε κατά της έκθεσης για την ενημέρωση και τη διαβούλευση των εργαζομένων στις εθνικές επιχειρήσεις. Η πρόταση αποτελεί κραυγαλέο παράδειγμα της έλλειψης σεβασμού για την αρχή της επικουρικότητας. Κατ' αρχάς, δεν υπάρχει διασυνοριακή πτυχή στην πρόταση και δεύτερον το θέμα έχει ήδη διευθετηθεί στις περισσότερες χώρες μέλη, συμπεριλαμβανομένης και της Δανίας, μέσω της «συμφωνίας συνεργασίας». Το θέμα πρέπει να ρυθμιστεί σε εθνικό επίπεδο ανάμεσα στους εταίρους της αγοράς εργασίας. Αυτός ο τρόπος θα λάμβανε υπόψη τόσο την αρχή της επικουρικότητας όσο και τις εθνικές διαφορές και παραδόσεις στην ΕΕ.

<SPEAKER ID=75 LANGUAGE="SV" NAME="Lindqvist (ELDR), Gahrton, Holm, Lindholm και Schφrling (V)">
Έχει αυξηθεί ο αριθμός των επιχειρήσεων που αναστέλλουν τη λειτουργία τους ή μετακομίζουν. Στη Σουηδία η αναστολή της λειτουργίας επιχειρήσεων οφείλεται στο γεγονός ότι, σε άλλες χώρες η κοινοτική οικονομική ενίσχυση ήταν διαμορφωμένη με ευνοϊκότερους όρους. Δεν είναι αυτός ο σκοπός της κοινοτικής ενίσχυσης. Οι εργαζόμενοι στις επιχειρήσεις επηρεάζονται από το κλείσιμο επιχειρήσεων και τις μετεγκαταστάσεις. Είναι σημαντικό να ενημερώνονται έγκαιρα τα άτομα εκείνα που θίγονται από αυτές τις αποφάσεις.
<P>
Στα μεμονωμένα κράτη μέλη αυτά τα θέματα ρυθμίζονται με συμβάσεις και τη νομοθεσία, ενώ στη Σουηδία με τον νόμο περί συναπόφασης.
<P>
Ο σκοπός αυτής της προτεινόμενης οδηγίας είναι να αυξηθεί η πληροφόρηση που αφορά τις μεγάλες αλλαγές στις επιχειρήσεις μέσω κανονισμών οι οποίοι αφορούν τις διαβουλεύσεις μεταξύ εργαζομένων και επιχειρήσεων. Είναι δικαιολογημένο το ερώτημα αν αυτά τα θέματα θα ρυθμίζονται σε κοινοτικό επίπεδο, ωστόσο, η οδηγία είναι διαμορφωμένη ως μία οδηγία που αφορά τις ελάχιστες προϋποθέσεις, οπότε εναπόκειται στα κράτη μέλη, ή τους εταίρους της αγοράς εργασίας, είτε να διατηρήσουν, είτε να θεσπίσουν κανονισμούς περισσότερο εκτεταμένους σ' ό, τι αφορά την υποχρέωση ενημέρωσης.

<SPEAKER ID=76 NAME="Rόbig">
Καταψήφισα την έκθεση επειδή αντίκειται στη νομική βάση.
<P>
Στο σύνολο της έκθεσης: κατά.

<SPEAKER ID=77 NAME="Θεωνάς">
Όποια πρόταση ή μέτρο έχει σαν αποτέλεσμα την ενίσχυση της πληρόφορησης, του ελέγχου και του ρόλου των εργαζομένων στην επιχείρηση, μας βρίσκει σύμφωνους, χωρίς αυτό να σημαίνει ότι έχουμε αυταπάτες για τα όρια τέτοιου είδους νομοθετικών παρεμβάσεων στην καθημερινή πραγματικότητα που καθορίζει το σύστημα στο οποίο ζούμε.
<P>
Από την άποψη αυτή, συμφωνούμε με την αναγκαιότητα θέσπισης ενός υποχρεωτικού και αποτελεσματικού νομοθετικού μέσου που θα επιβάλλει την όσο το δυνατόν έγκαιρη και ευρύτερη πληροφόρηση και διαβούλευση για τα ζητήματα που αφορούν την πορεία και τις προοπτικές της επιχείρησης, την απασχόληση, τις εργασιακές σχέσεις και γενικότερα όλα τα θέματα και τις σχεδιαζόμενες αποφάσεις που έχουν άμεση επίδραση στα συμφέροντα των εργαζομένων και, επομένως, στη ζωή και την ευημερία τους.
<P>
Είμαστε όμως κατηγορηματικά αντίθετοι στον προσανατολισμό που δίνει η Επιτροπή σε αυτές τις διαδικασίες, η οποία αντιλαμβάνεται το ζήτημα της πληροφόρησης και της διαβούλευσης ως μέσο «ενίσχυσης των δυνατοτήτων προσαρμογής των εργαζομένων», ή, όπως αναφέρεται στο αιτιολογικό μέρος της πρότασης οδηγίας, ως «προϋπόθεση για την επιτυχία των διαδικασιών αναδιάρθρωσης και προσαρμογής των επιχειρήσεων στις νέες συνθήκες που δημιουργούνται από την παγκοσμιοποίηση της οικονομίας, ιδίως μέσω της ανάπτυξης νέων τρόπων οργάνωσης της εργασίας».
<P>
Για μας, οι όποιες διαδικασίες ενημέρωσης-διαβούλευσης-συμμετοχής αποτελούν ένα από τα μέσα που πρέπει να έχουν στη διάθεσή τους οι εργαζόμενοι για την ενίσχυση του ρόλου και της επιρροής τους με σκοπό την αποτελεσματική προβολή και υποστήριξη των συμφερόντων τους, και όχι φυσικά για τη μετατροπή τους σε συμμέτοχους αποφάσεων που λαμβάνονται ερήμην τους. Το σε ποιά κατεύθυνση θα αξιοποιηθούν αυτοί οι μηχανισμοί εξαρτάται βεβαίως από τους ίδιους τους εργαζόμενους, αλλά και σε μεγάλο βαθμό από τον προσανατολισμό και την ποιότητα των εκπροσώπων τους. Απόδειξη άλλωστε για το ότι οι μηχανισμοί αυτοί μπορούν, αν λειτουργήσουν σωστά, να έχουν κάποια συμβολή στην αποτελεσματική προάσπιση των συμφερόντων τους, είναι η κάθετη αντίδραση της εργοδοσίας στο κείμενο της Επιτροπής -το οποίο έτσι κι αλλιώς είναι άτολμο και περιορισμένο- και το πλήθος των τροπολογιών που κατατέθηκαν στην Επιτροπή Κοινωνικών Υποθέσεων και εδώ στην Ολομέλεια, και οι οποίες αποσκοπούν να το καταστήσουν κενό περιεχομένου.
<P>
Δεν μπορούμε να δεχτούμε ότι η οδηγία αυτή μπορεί να είναι αποτελεσματική αν πρόκειται να αφορά μόνο το 3 % των επιχειρήσεων, όπως η ίδια η Επιτροπή ομολογεί. Για μας το όριο εφαρμογής της οδηγίας πρέπει να κατέβει στους 5 εργαζόμενους, ώστε να καλύπτει και τις μικρές ΜΜΕ που αποτελούν τη συντριπτική πλειοψηφία των επιχειρήσεων, γεγονός το οποίο ήδη ισχύει σε ορισμένες εθνικές νομοθεσίες κάτω από την πίεση του εργατικού κινήματος.
<P>
Είναι απαράδεκτοι οι περιορισμοί που προτείνονται στο όνομα του εμπιστευτικού χαρακτήρα των πληροφοριών και της προστασίας του απορρήτου, οι οποίοι, αν τελικά εφαρμοστούν, θα οδηγήσουν σε ουσιαστική αναίρεση του δικαιώματος πληροφόρησης και διαβούλευσης. Ιδιαίτερα αυστηρές πρέπει να είναι εξάλλου οι προβλέψεις για το χρόνο και την έκταση της πληροφόρησης-διαβούλευσης η οποία θα πρέπει να γίνεται έγκαιρα, πριν από τη λήψη της απόφασης, ώστε να υπάρχει περιθώριο παρέμβασης των εργαζομένων, και να περιλαμβάνει κάθε μεταβολή που θα μπορούσε να επηρεάσει τα εργασιακά και ασφαλιστικά δικαιώματά τους. Χαρακτηριστικά αναφέρουμε τα σχέδια αναδιαρθρώσεων, συγχωνεύσεων και συνεργασιών, επενδύσεων, μετεγκαταστάσεων, κλεισίματος ολόκληρης ή τμήματος της επιχείρησης ή της εγκατάστασης, μεταβολής των σχέσεων εργασίας, καθώς και γενικότερα τη στρατηγική, την κατάσταση και την εξέλιξη της εταιρείας.
<P>
Είναι θετικό ότι η έκθεση της Επιτροπής Κοινωνικών Υποθέσεων προσπαθεί να βελτιώσει σημαντικά το κείμενο της Επιτροπής. Οι βελτιώσεις αυτές αφορούν στη διεύρυνση του πεδίου εφαρμογής της οδηγίας, στο περιεχόμενο και το εύρος της πληροφόρησης και της διαβούλευσης, στην κατάργηση της δυνατότητας των κρατών μελών να περιορίσουν το πεδίο εφαρμογής της οδηγίας μόνο στις μεγάλες επιχειρήσεις (αυτές δηλαδή που απασχολούν τουλάχιστον 100 εργαζόμενους), στην ενίσχυση της προστασίας των εκπροσώπων των εργαζομένων. Πέρα από αυτά όμως θέλουμε να υπογραμμίσουμε ότι για μας είναι κεφαλαιώδους σημασίας να διατηρηθεί η πρόβλεψη που υπάρχει στην πρόταση της Επιτροπής για ανυπαρξία νομικών συνεπειών των αποφάσεων που λαμβάνονται κατά παραβίαση των υποχρεώσεων ενημέρωσης και διαβούλευσης εκ μέρους του εργοδότη και να μην περάσουν οι τροπολογίες που ζητούν την κατάργησή της, γιατί σε αυτή την περίπτωση η οδηγία θα καταστεί κενό γράμμα. Η ανυπαρξία όμως νομικών συνεπειών πρέπει να αφορά το σύνολο της απόφασης που ελήφθη χωρίς τήρηση των υποχρεώσεων ενημέρωσης και διαβούλευσης και όχι μόνο το σκέλος εκείνο που αφορά στις εργασιακές σχέσεις και τις συμβάσεις εργασίας, με σκοπό την ενδυνάμωση των μέσων πρόληψης των καταστρατηγήσεων κατά την εφαρμογή της οδηγίας.

<SPEAKER ID=78 LANGUAGE="SV" NAME="Thors">
Δεν μπορούσα να στηρίξω την έκθεση στην τελική ψηφοφορία, διότι η οδηγία παρεμβαίνει δραστικά στα εθνικά συστήματα ενημέρωσης των εργαζομένων, χωρίς να υπάρχουν ικανοποιητικοί λόγοι που να αιτιολογούν τη δημιουργία υπερεθνικών κανονισμών. Αν δεν μπορέσουμε να συζητήσουμε για τις επιπτώσεις, τότε, η οδηγία θα επιφέρει ριζικές συνέπειες όσον αφορά τις συνθήκες εργασίας. Αυτοί οι λόγοι με οδήγησαν στο να μη μπορώ να στηρίξω την πρόταση, ακόμη κι αν περιέχει πολλά καλά στοιχεία. Μεταξύ άλλων, υπάρχει λόγος να αυξηθεί η ενημέρωση των εργαζομένων στον δημόσιο τομέα.
<P>
Εκθέσεις Ghilardotti (A4-0186/99) και Chanterie (A4-0184/99)
<SPEAKER ID=79 LANGUAGE="DE" NAME="Konrad">
Κυρία Πρόεδρε θέλω να αιτιολογήσω την ψήφο μου ως προς τις εκθέσεις Ghilardotti και Chanterie που πραγματεύονται θέματα από τον τομέα της κοινωνικής πολιτικής. Πιστεύω ότι έχουμε κάθε λόγο να αναλογιστούμε κατ' αρχήν κατά πόσο θέλουμε να πραγματευόμαστε σε ευρωπαϊκό επίπεδο ορισμένους τομείς της πολιτικής.
<P>
Καταψήφισα και τις δύο εκθέσεις, επειδή είμαι της άποψης ότι στο πλαίσιο της Ευρωπαϊκής Ένωσης δεν θα έπρεπε να δημιουργήσουμε π.χ. μία κοινωνική ένωση, ούτε να επιχειρούμε μία φορολογική Ένωση. Χρειαζόμαστε την κρατική επιρροή σε εθνικό επίπεδο, αλλά δεν την χρειαζόμαστε ταυτόχρονα και σε ευρωπαϊκό επίπεδο. Η πολιτική για την αγορά εργασίας πρέπει να οργανώνεται σε εθνικό επίπεδο. Σύμφωνα με τις δύο αυτές εκθέσεις η αγορά εργασίας θα πρέπει να ρυθμιστεί σε όλη την ευρωπαϊκή επικράτεια π.χ. με την παροχή δικαιωμάτων στους εργαζόμενους για ακρόαση στις επιχειρήσεις, ή με ρυθμίσεις των ωρών εργασίας, όπως προτείνεται στην έκθεση Chanterie.
<P>
Θεωρώ ότι έχουμε κάθε λόγο να έχουμε το βλέμμα μας στραμμένο προς τις εθνικές ρυθμίσεις στον τομέα αυτό. Δεν χρειάζεται να πραγματευόμαστε τα πάντα σε ευρωπαϊκό επίπεδο. Δεν χρειαζόμαστε ένα αντίγραφο εθνικού κράτους με ευρωπαϊκή εμβέλεια. Συνεπώς είμαι κατά των εν λόγω εκθέσεων σχετικά με την κοινωνική πολιτική.
<P>
Έκθεση Chanterie (A4-0184/99)
<SPEAKER ID=80 NAME="Caudron">
Οι εκθέσεις αυτές, οι οποίες υποβλήθηκαν από τους συναδέλφους Chanterie και McMahon, έχουν ως βασικό θετικό σημείο ότι θέτουν εκ νέου το ζήτημα της μείωσης του χρόνου εργασίας στο πεδίο συλλογισμού μας, έστω και εάν σήμερα δεν τίθεται πλέον θέμα της θετικής επίδρασης που θα είχε αυτή όσον αφορά την καταπολέμηση της ανεργίας.
<P>
'Ετσι, οι προτάσεις οι οποίες υποβλήθηκαν αποβλέπουν προς μία σημαντική βελτίωση των επαγγελμάτων τα οποία μέχρι σήμερα αποκλείονταν από τις διάφορες ισχύουσες διατάξεις. Από την άποψη αυτή, υποστηρίζω την πρόταση του Raphaλl Chanterie που αποσκοπεί στον περιορισμό σε τέσσερα έτη της προθεσμίας που απαιτείται για τη συμμόρφωση των κρατών μελών στις νέες διατάξεις της οδηγίας.
<P>
Παρόμοια, όπως και ο Hugh McMahon, δεν μπορώ παρά να υποστηρίξω την ιδέα της συμπερίληψης των αυτοαπασχολούμενων οδηγών στην οδηγία σχετικά με το χρόνο εργασίας στο τομέα των οδικών μεταφορών. Πολλά παραδείγματα δείχνουν ότι ο υπερβολικά μεγάλος χρόνος στο τιμόνι αυξάνει δραματικά τον κίνδυνο ατυχημάτων στο δρόμο.
<P>
Εξάλλου, σημειώνω με ικανοποίηση ότι η έκθεση λαμβάνει υπόψη τη σημαντική ανάπτυξη της υπεργολαβίας, η οποία επιτρέπει πολύ μεγάλες ελευθερίες σε σχέση με τις ισχύουσες νομοθεσίες.
<P>
Τέλος, τολμώ να ελπίζω ότι τα κράτη μέλη θα δώσουν αποτελεσματική απόκριση στα αιτήματα σχετικά με τον έλεγχο του χρόνου εργασίας και οδήγησης, έχω όμως ορισμένες αμφιβολίες για το θέμα αυτό.
<P>
Συχνά, υπέβαλα ερωτήσεις στους Επιτρόπους σχετικά με το χρόνο εργασίας στον τομέα των οδικών μεταφορών, καθώς και σχετικά με τους όρους εργασίας σε ορισμένες εταιρείες θαλασσίων μεταφορών. Για το λόγο αυτό, θα φροντίσω ιδιαίτερα, στο μέλλον, ώστε οι νέες αυτές οδηγίες να εφαρμόζονται αποτελεσματικά.
<P>
Η οικονομική Ευρώπη βρίσκεται στη φάση της υλοποίησης. Εάν οι συμπολίτες μας μπόρεσαν να κατανοήσουν ορισμένες υποχρεώσεις που συνδέονται με τη φάση αυτή, έχει φθάσει πλέον η στιγμή να οικοδομηθεί μία Ευρώπη των πολιτών στην οποία ο κοινωνικός τομέας πρέπει να έχει τη θέση που του αρμόζει. Χωρίς αυτή, αμφισβητείται η ίδια η ιδέα της Ευρώπης!

<SPEAKER ID=81 NAME="Θεωνάς">
Σαν απόδειξη της ενίσχυσης της κοινωνικής προστασίας στην ΕΕ η Επιτροπή παρουσιάζει την πρότασή της σχετικά με την επέκταση της οδηγίας για το χρόνο εργασίας στους τομείς που εξαιρούνταν, και αφορούν περίπου 6 εκατομμύρια εργαζομένων στους τομείς κυρίως των μεταφορών. Δυστυχώς όμως δεν μπορούμε να συμφωνήσουμε μαζί της σε αυτό, αφενός γιατί η ίδια η οδηγία του 1993 ήταν ανεπαρκής και υστερούσε σε σχέση με τις περισσότερες εθνικές νομοθεσίες, και αφετέρου γιατί η πρόταση αποτελεί τμήμα ενός γενικότερου πακέτου που χαρακτηρίζεται από διαχωρισμούς μεταξύ των εργαζομένων και αδικαιολόγητες παρεκκλίσεις και εξαιρέσεις.
<P>
Καταρχήν είμαστε αντίθετοι με κάθε διαχωρισμό των εργαζομένων, σε μετακινούμενους ή μη. Είναι αλήθεια ότι οι μετακινούμενοι εργαζόμενοι παρουσιάζουν κάποιες ιδιαιτερότητες ανάλογα με τον κλάδο στον οποίο απασχολούνται, αλλά αυτό μπορεί να λυθεί με κάποιες επιμέρους ειδικές ρυθμίσεις που σε καμμιά περίπτωση δεν θα συνεπάγονται μείωση της παρεχόμενης σε αυτούς προστασίας. Απόδειξη για τον αυθαίρετο χαρακτήρα των ρυθμίσεων είναι ότι η ίδια η Επιτροπή προτείνει την κάλυψη από την οδηγία όλου του μη ταξιδεύοντος προσωπικού των κλάδων που σήμερα εξαιρούνται, καθώς και του ταξιδεύοντος προσωπικού του σιδηροδρομικού τομέα. Από ότι φαίνεται, οι μετακινούμενοι εργαζόμενοι των άλλων κλάδων που δεν θα υπάγονται στο πεδίο εφαρμογής της γενικής οδηγίας για το χρόνο εργασίας, θα υπάγονται σε άλλες ειδικότερες ρυθμίσεις που προβλέπουν επαχθέστερους όρους. Χαρακτηριστικό παράδειγμα η πρόταση οδηγίας για το χρόνο εργασίας των μετακινούμενων εργαζομένων στις οδικές μεταφορές, που επιτρέπει χρόνο εργασίας μέχρι και 60 ώρες την εβδομάδα.
<P>
Είναι σαφές ότι η προσέγγιση που διέπει το ήδη ισχύον κείμενο της γενικής οδηγίας για το χρόνο εργασίας και η οποία χαρακτηρίζεται από την ελαστικότητα του εβδομαδιαίου χρόνου εργασίας -πράγμα που επέτρεψε στην ελληνική κυβέρνηση να περάσει το νομοσχέδιο για τη διευθέτηση του χρόνου εργασίας που επιτρέπει εβδομαδιαίο χρόνο εργασίας μέχρι και 48 ώρες- χαρακτηρίζει και τη σημερινή στάση της Επιτροπής η οποία, και στην περσινή Λευκή Βίβλο που εξέδωσε για το θέμα, και στην τωρινή πρότασή της, τονίζει την ανάγκη δράσης που «να επιτρέπει επαρκή επιχειρηματική ευελιξία για τις επιχειρήσεις» και «να μην επιβάλει αδικαιολόγητα βάρη στις επιχειρήσεις», όπως «κομψά» χαρακτηρίζονται οι προστατευτικές διατάξεις της εργατικής νομοθεσίας.
<P>
Φοβούμαστε ότι, με αφορμή την επέκταση του πεδίου εφαρμογής της οδηγίας, προετοιμάζεται η προς το χειρότερο τροποποίηση συνολικά της οδηγίας προς την κατεύθυνση παροχής ακόμα μεγαλύτερων δυνατοτήτων διευθετήσεων του χρόνου εργασίας. Είναι χαρακτηριστική η πρόβλεψη για επέκταση της περιόδου αναφοράς για τον υπολογισμό του μέσου εβδομαδιαίου χρόνου εργασίας από τους τέσσερις μήνες που ισχύει γενικά, στους δώδεκα μήνες για τους μετακινούμενους εργαζόμενους και τους εργαζόμενους που εκτελούν κυρίως εργασία ανοιχτής θάλασσας. Επιπλέον ορίζεται ρητά ότι εξαιρούνται οι μετακινούμενοι εργαζόμενοι από τις διατάξεις των άρθρων που αφορούν στον ημερήσιο χρόνο ανάπαυσης (δηλαδή το ωράριο εργασίας) έστω και αν η οδηγία επιτρέπει ακόμα και εργασία 13 ωρών ημερησίως, και των άρθρων που αφορούν στα διαλείμματα και στην εβδομαδιαία ανάπαυση, με αποτέλεσμα να επιτρέπεται ακόμα και εργάσιμη εβδομάδα επτά ημερών, καθώς και από το άρθρο που αφορά στη διάρκεια της νυχτερινής εργασίας και ορίζει ρητά ότι δεν πρέπει να υπερβαίνει το οκτάωρο. Την ίδια στιγμή δεν υπάρχει καμμιά συγκεκριμένη διάταξη που να θέτει κάποιο ποσοτικό όριο. Με την ευκαιρία εξάλλου και για του λόγου το αληθές, καταργείται και η διάταξη που ορίζει την Κυριακή ως την καταξοχήν ημέρα εβδομαδιαίας ανάπαυσης-αργίας. Είναι φανερό κατά τη γνώμη μας ότι όχι μόνο για επέκταση της προστασίας δεν μπορούμε να μιλάμε, αλλά για νομοθετική κάλυψη της αποδιάρθρωσης των εργασιακών σχέσεων και του χρόνου εργασίας που παρατηρείται ιδιαίτερα έντονα στον κλάδο των μεταφορών στα πλαίσια και της ολοκλήρωσης των διαδικασιών απελευθέρωσης των αγορών και έντασης του ανταγωνισμού.
<P>
Η έκθεση της Επιτροπής Κοινωνικών Υποθέσεων επιφέρει κάποιες επιμέρους θετικές τροποποιήσεις, περιορίζοντας κυρίως τις επιτρεπόμενες παρεκκλίσεις, διατηρεί όμως τις βασικές εξαιρέσεις ως προς τους μετακινούμενους εργαζόμενους. Παράλληλα, αποδέχεται την άποψη ότι μέσω συλλογικών συμβάσεων μπορούμε να έχουμε παρεκκλίσεις στο θέμα της περιόδου αναφοράς για τον εβδομαδιαίο χρόνο εργασίας, έστω και αν περιορίζει το πεδίο εφαρμογής της σχετικής διάταξης. Σε καμμιά περίπτωση όμως οι συλλογικές συμβάσεις -σε όποιο επίπεδο και αν συνάπτονται- δεν μπορούν να οδηγούν στην υποβάθμιση της θέσης των εργαζομένων και να παραβιάζουν θεμελιώδεις διατάξεις της εργατικής νομοθεσίας, όπως αυτές για τον υπολογισμό του χρόνου εργασίας, και οι οποίες παραδοσιακά έχουν αναγκαστικό χαρακτήρα. Αλλωστε μια από τις βασικές αρχές που διέπουν το δίκαιο των συλλογικών συμβάσεων είναι ότι αυτές δεν μπορεί παρά, είτε να εναρμονίζονται με την υπερκείμενη νομοθετική ρύθμιση, είτε να έχουν ευνοοκότερο για τους εργαζόμενους περιεχόμενο.
<P>
Στα πλαίσια αυτά, είναι φανερό ότι η νομοθετική αυτή παρέμβαση όχι μόνο δεν θα λύσει τα περισσότερα από τα προβλήματα που υποτίθεται ότι προσπαθεί να λύσει, αλλά στο όνομα των υπαρκτών ιδιαιτεροτήτων των διάφορων κλάδων επισημοποιεί την κατηγοριοποίηση των εργαζομένων και προετοιμάζει το έδαφος για μια γενικότερη, προς το χειρότερο, τροποποίηση της οδηγίας για τό χρόνο εργασίας.
<P>
Από την πλευρά μας, από την αρχή καταγγείλαμε την οδηγία του 1993 και ζητάμε να τροποποιηθεί σε μια κατεύθυνση που να προωθεί την εργασία των 35 ωρών την εβδομάδα χωρίς μείωση των αποδοχών, που να κατοχυρώνει την εβδομάδα των 5 εργάσιμων ημερών και των 7 ωρών ημερήσιας εργασίας, να περιορίζει δραστικά τις υπερωρίες, να καταργεί την υπερεργασία, να θέτει αυστηρούς περιορισμούς στη νυχτερινή εργασία, να περιορίζει τις παρεκκλίσεις στο ελάχιστο δυνατό και υπό αυστηρές προϋποθέσεις, προκειμένου να λαμβάνει υπόψη τις ιδιαιτερότητες των επιμέρους κλάδων. Σε κάθε περίπτωση, κεντρικός στόχος της νομοθεσίας για το χρόνο εργασίας δεν μπορεί παρά να είναι η προστασία της υγείας και της ασφάλειας των εργαζομένων αλλά και συνολικά του πληθυσμού, η μείωση της ανεργίας, η προώθηση του στόχου της πλήρους απασχόλησης, η αξιοποίηση των δυνατοτήτων που προσφέρει η σύγχρονη τεχνολογία προς όφελος του ανθρώπινου παράγοντα και η αποφυγή των καταστρατηγήσεων μεταξύ άλλων και μέσω της χρήσης συμβάσεων άλλων από αυτές της εξαρτημένης εργασίας.
<P>
Έκθεση McMahon (A4-0187/99)
<SPEAKER ID=82 NAME="Fayot">
'Ολοι μας γνωρίζουμε ότι οι οδικές μεταφορές είναι ένας από τους τομείς στον οποίο η κοινωνική Ευρώπη δεν υπάρχει. Δεδομένου ότι δεν υπάρχει συμφωνία μεταξύ εργοδοτών και εργαζομένων, είναι συνεπώς θετικό γεγονός για την κοινωνική Ευρώπη ότι η Επιτροπή ανέλαβε τις ευθύνες της και πρότεινε την οδηγία για την οποία συζητούμε σήμερα.
<P>
Μαζί με τα συνδικάτα και τους εργαζόμενους, ο εισηγητής και η Επιτροπή Κοινωνικών Υποθέσεων ενέκριναν σε γενικές γραμμές το κείμενο της Επιτροπής επιφέροντας παράλληλα βελτιώσεις σε ορισμένες κοινωνικές πτυχές:
<P>
η εβδομάδα των 48 ωρών θα είναι ο ελάχιστος κανόνας για όλους τους οδηγούς της ΕΕ, - ο χρόνος εργασίας μπορεί να ανέλθει έως τις 60 ώρες με την προϋπόθεση ότι ο μέσος όρος των 48 ωρών θα παραμείνει περίοδος αναφοράς, - η οδηγία θα καλύψει επίσης τους αυτοαπασχολούμενους οδηγούς και ο χρόνος εργασίας θα είναι ο ίδιος τόσο για τους μισθωτούς όσο και για τους αυτοαπασχολούμενους.Αλλες διατάξεις διευκρινίζουν και πλαισιώνουν την απασχόληση στον τομέα των οδικών μεταφορών όπως, για παράδειγμα, ένας περισσότερο περιοριστικός ορισμός της νυχτερινής εργασίας.
<P>
Γενικά, πρέπει να ελπίζουμε ότι το Συμβούλιο των Υπουργών Μεταφορών θα επιτύχει συμφωνία προκειμένου να διασφαλισθούν η ασφάλεια στους δρόμους και η κοινωνική ευημερία των οδηγών και προκειμένου, τέλος, να καταπολεμηθεί το κοινωνικό ντάμπιγκ αποτελεσματικά σε ένα τομέα στον οποίο η κοινωνική Ευρώπη εμφανίσθηκε με μεγάλη καθυστέρηση.

<SPEAKER ID=83 NAME="Lis Jensen και Krarup">
Η εν λόγω πρόταση αφορά τη διεύρυνση της οδηγίας του 1993 για το ωράριο εργασίας ώστε να περιλάβει περισσότερες ομάδες μισθωτών. Οι αρχές της οδηγίας του 1993 και η υποβληθείσα πρόταση είναι ίδιες. Η οδηγία του 1993 στάθηκε αφορμή να παρουσιαστούν πολλά προβλήματα στο δανικό συνδικαλιστικό κίνημα. Κατ' αρχάς η κοινοτική οδηγία τελικά δεν παρέχει καμία βελτίωση της νομικής θέσης των Δανών μισθωτών σε σχέση με τις ισχύουσες συμβάσεις. Έπειτα οι δανικές αρχές απαίτησαν η οδηγία να εφαρμοστεί μέσω της ενσωμάτωσής της στις συμβάσεις. Αυτό κατά τη γνώμη μας είναι παράλογο. Κάτι τέτοια συντελούν - μαζί με τις υπόλοιπες (αυξανόμενες) παρεμβάσεις της Κοινότητας στις δανικές συμβάσεις στην υπονόμευση των ελεύθερων διαπραγματεύσεων.
<P>
Έχουμε πλήρη συναίσθηση ότι η πρόταση μπορεί σε ορισμένα σημεία να θεωρηθεί βήμα προόδου για τις χώρες της Κοινότητας όπου λείπει η συνδικαλιστική δύναμη που θα απαιτήσει βελτιώσεις μέσω των συλλογικών συμβάσεων. Εντούτοις, δεδομένων των δανικών εμπειριών- και επειδή η ΕΕ πρέπει να σέβεται τις ελεύθερες διαπραγματεύσεις - δεν μπορούμε να ψηφίσουμε υπέρ της πρότασης για τη συγκεκριμένη διεύρυνση της ρυθμιστικής εξουσίας της ΕΕ.

<SPEAKER ID=84 NAME="Ryynδnen, Thors, Vδyrynen και Virrankoski">
Καταψηφίζουμε την έκθεση του κ. Hugh McMahon σχετικά με τον χρόνο εργασίας στον τομέα των μεταφορών, διότι δεν μπορούμε να αποδεχθούμε να συμπεριληφθούν οι αυτοαπασχολούμενοι οδηγοί στους κανόνες για τον χρόνο εργασίας. Στις συνθήκες της Φινλανδίας αυτό θα δημιουργούσε εξαιρετικά δυσχερείς ρυθμίσεις και θα επηρέαζε σοβαρά όλη τη λειτουργικότητα του φινλανδικού συστήματος οδικών μεταφορών, το οποίο στηρίζεται σε μικροεπιχειρηματίες. Για τον ίδιο λόγο δεν μπορούμε να εγκρίνουμε τους περιορισμούς που περιέχει η έκθεση σχετικά με τη νυχτερινή εργασία.

<SPEAKER ID=85 NAME="Schlechter">
Η λέξη «επιτέλους» σημαίνει ότι κάτι δεν έχει αναβληθεί για πάντα, και το Ευρωπαϊκό Κοινοβούλιο είχε επιτέλους την ευκαιρία να συζητήσει μια οδηγία του Συμβουλίου για τη νομοθετική ρύθμιση του χρόνου εργασίας των επαγγελματιών οδηγών και να την ψηφίσει με μερικές βελτιώσεις.
<P>
Η οδηγία αυτή που έπρεπε να είχε ολοκληρωθεί τουλάχιστον το 1993, μπήκε, όπως ελπίζουμε, στην τελική ευθεία και δεν μας απομένει παρά να ελπίζουμε ότι θα παραμείνει αναλλοίωτη και μετά από τις διαβουλεύσεις του Συμβουλίου Υπουργών που θα ακολουθήσουν.
<P>
Το 1993 είχαν εξαιρεθεί όλοι οι τομείς των μεταφορών από το πεδίο εφαρμογής της οδηγίας 93/104 όπου είχαν ορισθεί οι γενικοί κανόνες για τον χρόνο εργασίας. Η παρούσα οδηγία έχει ως στόχο της να επανορθώσει τις παραλείψεις που έγιναν τότε.
<P>
Ποιος άραγε θυμάται ακόμα την ένταση με την οποία είχε συζητηθεί η οδηγία 3820/85 που σύμφωνα με τα συνδικάτα δεν ήταν αρκετά ευρεία, ενώ κατά την άποψη των εργοδοτών πήγαινε πολύ μακριά, επειδή θεωρούσαν ότι ήταν υπερβολικός ο βαθμός ανάμιξης του προσωπικού των επιχειρήσεων;
<P>
Σήμερα μπορεί κανείς να πει πως ακόμα και αν η οδηγία 3820/85 δεν τα ρύθμιζε όλα όπως θα περίμενε κανείς, ήταν καλό που γενικά υπήρχε και επιχειρούσε να βάλει τάξη σε ένα επάγγελμα που όσον αφορά τους όρους του εργατικού δικαίου είχε παραμείνει στο επίπεδο του «Germinal», του έργου του Emile Zola.
<P>
Ωστόσο μπορεί κανείς σήμερα να θέσει το ερώτημα πώς ήταν δυνατόν να παραμείνει αποκλεισμένο από τις γενικότερες κοινωνικές διατάξεις το ταξιδεύον προσωπικό, δηλαδή όλοι οι εργαζόμενοι στις μεταφορές, όσον αφορά τη ρύθμιση του χρόνου εργασίας, ανάπαυσης και οδήγησης.
<P>
Μετά την επανειλημμένη αποτυχία των διαπραγματεύσεων με την ένωση εργοδοτών για ρυθμίσεις συλλογικών συμβάσεων, η Επιτροπή υποχρεώθηκε να ακολουθήσει την οδό της νομοθετικής πρωτοβουλίας.
<P>
Έτσι ορίζεται τώρα ο εβδομαδιαίος χρόνος εργασίας για όλους τους επαγγελματίες οδηγούς σε 48 ώρες την εβδομάδα. Βέβαια μπορεί να επιμηκυνθεί σε 60 ώρες την εβδομάδα, εάν ο μέσος εβδομαδιαίος χρόνος εργασίας των 48 ωρών διατηρείται για μια περίοδο 4 μηνών. Υπήρχε μεν μία πρόταση να μειωθούν οι 4 μήνες σε έναν, την οποία όμως, μολονότι ήταν πολύ συμπαθητική, την απέρριψε η πλειοψηφία.
<P>
Επίσης, είναι κρίμα που με τον ορισμό της νυκτερινής εργασίας δεν διατηρήθηκε η συνήθης φόρμουλα που ισχύει σε όλα τα υπόλοιπα επαγγέλματα, όπου ως νυκτερινή εργασία ορίζεται η περίοδος από τις 22.00 τη νύχτα μέχρι τις 6.00 το πρωί. Πραγματικά πρέπει κανείς να αναρωτηθεί γιατί η νυκτερινή εργασία για τους εργαζόμενους στις μεταφορές πρέπει να υπολογίζεται από τις 24.00 μέχρι τις 5.00 το πρωί, μολονότι πολλοί εργαζόμενοι στις μεταφορές εργάζονται όλη τη νύχτα. Εδώ χάνονται για του οδηγούς μεγάλων αποστάσεων και τους οδηγούς ταξί τα πριμ που έχουν κερδίσει με τον ιδρώτα τους.
<P>
Η μεγαλύτερη βελτίωση που επιφέρει η νέα οδηγία αφορά τους χρόνους οδήγησης και εργασίας. Εδώ η Επιτροπή κατάλαβε επιτέλους ότι η αντικατάσταση της έννοιας χρόνος οδήγησης με την έννοια χρόνος εργασίας θα συνέβαλε στην αύξηση της οδικής ασφάλειας, στη βελτίωση των όρων εργασίας για τους οδηγούς και στην εναρμόνιση των όρων ανταγωνισμού μεταξύ των επιχειρήσεων. Εάν προηγουμένως ίσχυε η καθαρή ώρα οδήγησης, τώρα ο ορισμός του χρόνου εργασίας καλύπτει το χρονικό διάστημα από την αρχή μέχρι το τέλος της εργασίας, περιλαμβάνει δηλαδή όλες τις δραστηριότητες όπως την οδήγηση, τη φόρτωση και την εκφόρτωση, την τεχνική συντήρηση του αυτοκινήτου, τον χρόνο για τη συνεργασία με τις τελωνειακές αρχές κλπ.
<P>
Βέβαια θα πρέπει να υπάρξει μέριμνα, ώστε να παραμερισθούν τα πρακτικά προβλήματα όσον αφορά τους ελέγχους και την παρακολούθηση της τήρησης των κοινωνικών προδιαγραφών για τις οδικές μεταφορές.
<P>
Ένα καλό σημείο εκκίνησης για το ζήτημα αυτό προσφέρει ο νέος ταχογράφος που θα ισχύσει από το 2000, ο οποίος δεν επιτρέπει μόνο τους ξαφνικούς ελέγχους για το διάστημα των 4 μηνών, αλλά και για τις ώρες εργασίας στη διάρκεια όλου του χρόνου. Ίσως να μπορέσει να χρησιμοποιηθεί ως αποδεικτικό στοιχείο για το γεγονός ότι οι επαγγελματίες οδηγοί εργάζονται πολύ περισσότερες ώρες από τους απασχολούμενους σε άλλα επαγγέλματα και έχουν κατά συνέπεια δικαίωμα συνταξιοδότησης ήδη σε ηλικία 55 ετών, όπως είναι το αίτημα των συνδικάτων.
<P>
Όπως και αν έχουν τα πράγματα, όταν θα τεθεί σε ισχύ η νέα οδηγία, θα επιφέρει μεγάλες βελτιώσεις, εάν τηρηθεί, ακόμα και εάν απομένουν ακόμα πολλά πράγματα που πρέπει να γίνουν.
<P>
Έκθεση Blokland (A4-0183/99)
<SPEAKER ID=86 LANGUAGE="DE" NAME="Breyer">
Κυρία Πρόεδρε, ψηφίσαμε υπέρ της έκθεσης επειδή πρέπει να χαιρετιστεί η συγχώνευση των δύο οδηγιών για την αποτέφρωση επικίνδυνων και μη επικινδύνων απορριμμάτων. Ωστόσο το βρίσκουμε πολύ λυπηρό ότι το Κοινοβούλιο δεν υιοθέτησε την πρόταση των Πρασίνων να τεθεί ως στόχος η μηδενική ρύπανση του ύδατος από διοξίνες. Γνωρίζουμε ότι η διοξίνη είναι η πιο επικίνδυνη χημική ουσία που έχει ποτέ παράγει ο άνθρωπος. Ακόμα και ο ΠΟΕ επεσήμανε λόγω νέων επιστημονικών στοιχείων στο πρόβλημα της ύψιστης επιβάρυνσης που προκαλεί η διοξίνη στους ανθρώπους και μείωσε τις επιτρεπόμενες τιμές.
<P>
Συνεπώς είναι ακατανόητο γιατί το Κοινοβούλιο δεν έχει ήδη ακολουθήσει την παλιά πρόταση της Επιτροπής. Θεωρώ μια τόσο υψηλή επιβάρυνση των υδάτων με διοξίνη ένα Βατερλό για την υγεία. Η αγνόηση των προτάσεων αυτών αποτελεί εντελώς ανεύθυνη συμπεριφορά του Κοινοβουλίου, καθότι τούτο σημαίνει ότι το Κοινοβούλιο υπέκυψε στις πιέσεις της βιομηχανίας. Αυτό δύσκολα μπορώ να το καταλάβω, ειδικά όταν πρόκειται για μια τόσο επικίνδυνη ουσία όπως το δηλητήριο του Seveso, τη διοξίνη.
<P>
Εφόσον έδωσε την έγκρισή του για τη μείωση των εκπομπών διοξίνης στον αέρα και την μείωση των οριακών τιμών, το Κοινοβούλιο θα είχε κάνει και ένα πολύ σημαντικό βήμα, εάν είχε συμφωνήσει και με τις τιμές για τα ύδατα. Είναι εντελώς ακατανόητο γιατί να επιτρέπονται πέντε φορές υψηλότερες τιμές διοξίνης στα ύδατα απ' ό, τι στον αέρα. Ειδικά το νερό είναι η τροφή νούμερο ένα και δεν αποκλείεται μάλιστα το νερό που καθιζάνει από την επιφάνεια να φθάνει στα υπόγεια ύδατα και οι εκπομπές της ατμόσφαιρας να κατακάθονται με τον τρόπο αυτό στα ύδατα. Επομένως το βρίσκουμε πολύ λυπηρό που δεν εγκρίθηκε η κατά 50 % μείωση της ρύπανσης των υδάτων που θα έφθανε μέχρι και τη μηδενική τους ρύπανση. Είχαμε προτείνει μια μακρινή ημερομηνία, δηλαδή το έτος 2020. Αυτό θα ήταν τεχνικά εφικτό. Δυστυχώς όμως, δεν κατορθώσαμε να θέσουμε στην πρώτη θέση την προστασία των καταναλωτών.

<SPEAKER ID=87 NAME="Grossetκte">
Επιθυμώ να γνωστοποιήσω σήμερα την έκπληξή μου σχετικά με τη στρατηγική την οποία υποστηρίζει ο κ. Blokland και η Ευρωπαϊκή Επιτροπή με στόχο τη συγχώνευση της οδηγίας της Επιτροπής σχετικά με την αποτέφρωση των μη επικίνδυνων αποβλήτων και της οδηγίας 94/67, σχετικά με την αποτέφρωση των αποκαλούμενων επικίνδυνων αποβλήτων. Αυτό το σχέδιο συγχώνευσης είναι ανησυχητικό από πολλές απόψεις.
<P>
Εν πρώτοις, σύμφωνα με τα άρθρα 13 και 18, η οδηγία 94/67 θα εφαρμόζεται στις υπάρχουσες εγκαταστάσεις αποτέφρωσης επικίνδυνων αποβλήτων από 1ης Ιουλίου 2000. Αυτό σημαίνει ότι οι εγκαταστάσεις αυτές έχουν προγραμματίσει επενδύσεις με τις οποίες επιδιώκουν, το αργότερο την ημερομηνία αυτή, να βρίσκονται σε πλήρη συμφωνία με τους κανόνες οι οποίοι θεσπίζονται με το κείμενο αυτό. Σήμερα, οι κανόνες αυτοί την παραμονή της εφαρμογής τους σε όλη την έκταση της κοινοτικής επικράτειας θα πρέπει να θεωρηθούν ως απαρχαιωμένοι. Ας είμαστε σοβαροί. Οι οικονομικοί φορείς έχουν ανάγκη μιας ελάχιστης σταθερότητας και νομικής ασφάλειας.
<P>
Εξάλλου, η συγχώνευση αυτή, με το βάσιμο πρόσχημα ότι επιδιώκει να απλουστεύσει και να καταστήσει πιο ευανάγνωστη την κοινοτική νομοθεσία, στην πραγματικότητα έχει ως αποτέλεσμα τη μείωση του επιπέδου προστασίας του περιβάλλοντος, καθώς ενθαρρύνει την ανάμειξη σε μία και αυτή εγκατάσταση επικίνδυνων και μη επικίνδυνων αποβλήτων. Χωρίς αμφιβολία, αυτό θα επέτρεπε την πλήρη χρήση της ικανότητας των αποτεφρωτήρων, οι οποίοι σήμερα υποτροφοδοτούνται σε ορισμένα κράτη μέλη. Όμως, η διόρθωση των επενδυτικών σφαλμάτων δεν μπορεί να πραγματοποιηθεί σε βάρος της μείωσης των κανόνων ασφαλείας σχετικά με τα επικίνδυνα απόβλητα.
<P>
Πράγματι, είναι απαραίτητο να υπάρχει μία πολύ σαφής διάκριση ανάμεσα στα δύο αυτά είδη αποβλήτων, οι διαφορές των οποίων όσον αφορά τη φύση και την τοξικότητα δικαιολογούν τον καθορισμό ειδικών τεχνικών χαρακτηριστικών. Πρέπει να ληφθεί υπόψη κάθε στάδιο της διαχείρισης των εν λόγω αποβλήτων: κατά τη συλλογή, την υποδοχή, το χειρισμό στις εγκαταστάσεις, την επεξεργασία τους, τη διάθεση των καταλοίπων, κλπ. Πράγματι, εάν τηρηθεί αυτή η αρχή της διαφοροποιημένης μεταχείρισης των αποβλήτων, ο δεδηλωμένος στόχος της απλούστευσης της νομοθεσίας χάνει ένα μεγάλο μέρος του ενδιαφέροντός της.
<P>
Αντίθετα, δεν μπορούμε παρά να υποστηρίξουμε την ιδέα της μείωσης των οικονομικών στρεβλώσεων, οι οποίες προκαλούνται από τις διαφορές που υπάρχουν μεταξύ των κανόνων της απόρριψης στην ατμόσφαιρα και στο νερό, όμως αυτό δεν πρέπει να γίνει σε βάρος της προόδου η οποία επιτεύχθηκε χάρη στην οδηγία 94/67 σχετικά με τα επικίνδυνα απόβλητα.
<P>
Το Κοινοβούλιο υιοθέτησε τη συγχώνευση και κατά συνέπεια καταψήφισα την πρόταση έτσι όπως τροποποιήθηκε.

<SPEAKER ID=88 NAME="des Places">
Καταψηφίσαμε στη Συνέλευση τροπολογίες οι οποίες αποβλέπουν στη συγχώνευση της οδηγίας 94/67 σχετικά με τα επικίνδυνα απόβλητα και την πρόταση οδηγίας για τα μη επικίνδυνα απόβλητα. Η προσέγγιση της επιτροπής περιβάλλοντος συνεπάγεται πολλούς κινδύνους.
<P>
Υπάρχει κίνδυνος οι κανόνες οι οποίοι εφαρμόζονται στην αποτέφρωση των επικίνδυνων αποβλήτων να καταστούν λιγότερο αυστηροί, ώστε να καθίσταται εμμέσως δυνατή η αποτέφρωση των εν λόγω αποβλήτων σε εγκαταστάσεις που προορίζονται για μη επικίνδυνα απόβλητα.
<P>
Σχετικά με την εφαρμογή της οδηγίας για τα μη επικίνδυνα απόβλητα, η συγχώνευση των δύο κειμένων ενδέχεται να προκαλέσει καθυστέρηση, όσον αφορά τη θέσπιση νέων ορίων απόρριψης, όπως αυτά τα οποία θεσπίζονται με την οδηγία 94/67.
<P>
Όσον αφορά τους ελέγχους, υπάρχει φόβος να καταργηθούν οι ειδικές διαδικασίες ελέγχου πριν την αποτέφρωση ή την συναποτέφρωση των επικίνδυνων αποβλήτων. Οι έλεγχοι αυτοί, με την πλήρη συμμετοχή των παραγωγών ειδικών αποβλήτων, δεν μπορούν να εξομοιωθούν με τους ελέγχους που διενεργούνται κατά τη στιγμή της υποδοχής των μη επικίνδυνων αποβλήτων στις εγκαταστάσεις αποτέφρωσης μη επικίνδυνων αποβλήτων.
<P>
Όσον αφορά την εξισορρόπηση των μεθόδων, αυτή η συγχώνευση των οδηγιών ενδέχεται να ευνοήσει μία δεδομένη μέθοδο σε βάρος άλλων, διαμέσου άσχημα προσαρμοσμένων οριακών τιμών, τη στιγμή κατά την οποία υπάρχει ανάγκη εφαρμογής των τεσσάρων μεθόδων αποτέφρωσης: ειδική αποτέφρωση μη επικίνδυνων αποβλήτων, ειδική αποτέφρωση επικίνδυνων αποβλήτων, συναποτέφρωση (αποτέφρωση σε εργοστάσια τσιμέντου), και αποτέφρωση σε προσαρμοσμένες εγκαταστάσεις καύσης. Πρέπει να φροντίσουμε να μην προωθήσουμε μία μέθοδο σε σχέση προς μία άλλη, δεδομένου ότι ο περιβαλλοντικός και ενεργειακός ισολογισμός ανταποκρίνεται σε αναγνωρισμένες ανάγκες.
<P>
Τέλος, και όχι λιγότερο σημαντικός, είναι ο κίνδυνος υπερβολικής αύξησης του κόστους επεξεργασίας, χωρίς σημαντικά περιβαλλοντικά πλεονεκτήματα, με τον καθορισμό οριακών τιμών ή ειδικών ρύπων κατά την αποτέφρωση των αποβλήτων ( διοξείδιο του θείου ή οξείδιο του αζώτου για παράδειγμα), οι οποίες πρέπει να προσαρμοσθούν ταυτόχρονα τόσο στα είδη των εγκαταστάσεων όσο και στην ικανότητά τους.

<SPEAKER ID=89 NAME="Θεωνάς">
Με την πρόταση αυτή συμπληρώνεται ουσιαστικά η υπάρχουσα οδηγία 94/67/ΕΚ (αντικαθιστά το άρθρο 8) σε ένα κρίσιμο περιβαλλοντικά σημείο. Στον καθορισμό συγκεκριμένων ορίων στις συγκεντρώσεις ρυπογόνων ουσιών στα επεξεργασμένα υγρά απόβλητα που προκύπτουν από την έκπλυση των αερίων της καύσης, καθώς και στον καθορισμό συγκεκριμένων ελέγχων και διαδικασιών παρακολούθησης.
<P>
Η αρχή που υιοθετείται είναι ορθή. Δεν είναι επιτρεπτό να μεταφέρεται η ρύπανση από το ένα περιβαλλοντικό μέσο (εν προκειμένω από τον αέρα) στο άλλο (εν προκειμένω στα νερά και το έδαφος). Δεν είναι δηλαδή επιτρεπτό, από τη μια μεριά να θεσπίζονται αυστηρά όρια συγκεντρώσεων ρυπογόνων ουσιών στις αέριες εκπομπές μιας μονάδας καύσης (επομένως να κατακρατούνται με έκπλυση από τα καπναέρια μεγάλες ποσότητες ρύπων), και από την άλλη μεριά ένα μεγάλο μέρος των ρύπων αυτών (μέσω μιας ατελούς επεξεργασίας της έκπλυσης) να οδηγούνται στους αποδέκτες των επεξεργασμένων (ατελώς) εκροών.
<P>
Είναι αξιοσημείωτο να τονίσουμε τα εξής:
<P>
1.Η φιλοσοφία και το σκεπτικό της πρότασης αναδεικνύει και από μία άλλη οπτική, την εσωτερική αντίφαση της καύσης ως μεθόδου επεξεργασίας των επικινδύνων (και όχι μόνο) αποβλήτων. «Οσο δηλαδή περισσότερο προσπαθεί κανείς να μειώσει τη ρύπανση στην ατμόσφαιρα (κατακρατώντας με έκπλυση των καπναερίων μεγαλύτερες ποσότητες τοξικών ουσιών), τόσο μεγαλύτερα προβλήματα αντιμετωπίζει στην προστασία από την ρύπανση των δύο άλλων περιβαλλοντικών μέσων (νερών, αέρα) και φυσικά, τόσο μεγαλύτερους οικονομικούς πόρους πρέπει να διαθέσει προς την κατεύθυνση αυτή.2.Η αβεβαιότητα που επικρατεί ακόμη ως προς την επικινδυνότητα των ρύπων στα επεξεργασμένα καπναέρια των μονάδων καύσης καθιστά και από την άποψη αυτή τη μέθοδο της καύσης αναξιόπιστη σχετικά με την προστασία του περιβάλλοντος και της δημόσιας υγείας. Χαρακτηριστικό της αβεβαιότητας αυτής είναι οι τεράστιες αποκλίσεις που σημειώνονται στην αιτιολογική έκθεση, σχετικά με τα ανώτατα όρια εκπομπών που έχουν θεσπίσει οι αναπτυγμένες οικονομικά χώρες, όρια που διαφέρουν μέχρι και χίλιες φορές από χώρα σε χώρα ή από μονάδα σε μονάδα.3.Με βάση, λοιπόν, και τα παραπάνω ενισχύεται η άποψη μαγάλης μερίδας του επιστημονικού κόσμου και όλων των Μη Κυβερνητικών Οργανώσεων για τον περιορισμό ή και την έλλειψη της καύσης των επικίνδυνων αποβλήτων. Κατά συνέπεια, η Αρχή της Πρόληψης, δηλαδή της μη παραγωγής ή της περιορισμένης παραγωγής επικινδύνων αποβλήτων επιβεβαιώνει την προτεραιότητά της.4.Όλα τα παραπάνω ισχύουν στο ακέραιο και για να την καύση των μη επικίνδυνων στερεών αποβλήτων (ζητάμε δηλαδή να γίνουν αντίστοιχες ρυθμίσεις) με συντρέχουσες επιβαρυντικές περιπτώσεις: α) Οι μονάδες καύσης είναι πολύ μεγαλύτερης δυναμικότητας, άρα η παραγωγή καπναερίων πολύ μεγαλύτερη.β) Εδώ έχουμε παραγωγή (λόγω της καύσης) τοξικών ουσιών «εκ του μηδενός» καθόσον τα μη επικίνδυνα απόβλητα (περιλαμβάνονται εδώ τα οικιακά απορρίμματα και τα προσαρμόζοντα με αυτά) περιέχουν μηδενικές ή αμελητέες ποσότητες τοξικών ουσιών, ενώ με την καύση τους δημιουργούν όλα τα προαναφερθέντα προβλήματα (παράγονται διοξίνες, φουράνια, βαρέα μέταλλα, αιωρούμενα στερεά, κλπ).- Έκθεση Lienemann (A4-0180/99)
<SPEAKER ID=90 NAME="Souchet">
Προκειμένου να είναι συνεπής και αποτελεσματική, κάθε στρατηγική στον τομέα του περιβάλλοντος πρέπει αναγκαστικά να στηρίζεται σε μία νομοθετική προσέγγιση η οποία συνδυάζεται με οικονομικά και φορολογικά μέσα και συνοδεύεται από κατάλληλα χρηματοπιστωτικά μέσα..
<P>
Το χρηματοδοτικό μέσο για το περιβάλλον (LIFE) είναι το μόνο το οποίο προορίζεται εξ ολοκλήρου για τη στήριξη μίας περιβαλλοντικής πολιτικής, η οποία καλύπτει το σύνολο της Ευρωπαϊκής Ένωσης και ολοκληρώνει την περιβαλλοντική συνεργασία με τις γειτονικές χώρες. Λόγω τους είδους των έργων τα οποία χρηματοδοτεί, το χρηματοδοτικό μέσο για το περιβάλλον διακρίνεται από τα άλλα μέσα έρευνας και ανάπτυξης και στήριξης των διαρθρωτικών επενδύσεων, συμμετέχοντας εξίσου στην προστασία του περιβάλλοντος.
<P>
Η πρόταση κανονισμού για την οποία διεξάγεται ψηφοφορία σήμερα παρουσιάζει την τρίτη φάση του χρηματοδοτικού μέσου για το περιβάλλον η οποία καλύπτει τρεις θεματικές πτυχές:
<P>
Το LIFE-Φύση για τη χρηματοδότηση έργων διατήρησης της φύσης που συμβάλλουν στη διατήρηση ή αποκατάσταση των φυσικών ενδιαιτημάτων και των πληθυσμών (κονδύλιο B4-3200).
<P>
Το LIFE-Περιβάλλον για τη συγχρηματοδότηση νέων περιβαλλοντικών δράσεων, σχεδίων επίδειξης, και προπαρασκευαστικών έργων με σκοπό την ενσωμάτωση της περιβαλλοντικής διάστασης στα έργα χωροταξίας και σε δραστηριότητες βιομηχανικής παραγωγής με στόχο τη βελτίωση της διαχείρισης των αποβλήτων και τη μείωση των επιπτώσεων των προϊόντων στο περιβάλλον (κονδύλιο B4-3201).
<P>
Το LIFE-Τρίτες Χώρες για τη συγχρηματοδότηση έργων τεχνικής βοήθειας για τη δημιουργία αναγκαίων διοικητικών μηχανισμών και δυναμικότητας στον τομέα του περιβάλλοντος και για την ανάπτυξη της περιβαλλοντικής πολιτικής και προγραμμάτων δράσης σε γειτονικές τρίτες χώρες εκτός των υποψηφίων για προσχώρηση χωρών (κονδύλιο B7-810).
<P>
Τα μέλη της Ομάδας Ευρώπη των Εθνών υπερψήφισαν τις τροπολογίες οι οποίες εννοούν την εκτέλεση και εφαρμογή του προγράμματος LIFE. Αντίθετα, επιθυμούμε να τονίσουμε ότι οι δράσεις οι οποίες αναλαμβάνονται με τη στήριξη του LIFE πρέπει να λαμβάνουν υπόψη την κοινοτική πολιτική στον τομέα του περιβάλλοντος. Συνεπώς, καταψηφίσαμε την τροπολογία η οποία εξαρτά την εξέλιξη της πολιτικής αυτής από τα αποτελέσματα του προγράμματος LIFE. Στην περίπτωση αυτή, τα χρηματοδοτικά μέσα έτσι όπως προβλέπονται στο πρόγραμμα θα ήσαν εντελώς ανεπαρκή και τούτο ιδιαίτερα ενόψει της προσχώρησης των ΧΚΑΕ στην Ευρωπαϊκή Ένωση.
<P>
Η συνεδρίαση διακοπείσα στη 13.50, επαναλαμβάνεται στις 15.00

<CHAPTER ID=4>
Κατάσταση στο Κοσσυφοπέδιο
<SPEAKER ID=91 NAME="Πρόεδρος">
Η ημερήσια διάταξη προβλέπει τις δηλώσεις του Συμβουλίου και της Επιτροπής σχετικά με την κατάσταση στο Κοσσυφοπέδιο.

<SPEAKER ID=92 NAME="van den Broek">
Κύριε Πρόεδρε, καθώς το Κοσσυφοπέδιο βρίσκεται μέρα και νύχτα στο μυαλό μας, δεν με πειράζει που ξαφνικά θα πρέπει να κάνω κάποιες εισαγωγικές παρατηρήσεις, λαμβάνοντας υπόψη ότι σήμερα το πρωί η Γερμανική Προεδρία και ο Πρόεδρος της Επιτροπής αφιέρωσαν επίσης χρόνο σε αυτό το πολύ σημαντικό θέμα. Είμαι σίγουρος ότι ισχύει και για το Συμβούλιο και για την Επιτροπή, η δήλωσή μου ότι συνειδητοποιούμε πολύ καλά τη σοβαρότητα της κατάστασης, την ανθρώπινη τραγωδία που εξελίσσεται, και ότι τίποτε δεν θα πρέπει να μας παρεμποδίζει από την εξέταση και τον συνεχή συλλογισμό για την εξεύρεση μίας πολιτικά ικανοποιητικής λύσης σε αυτή την αποτρόπαιη κατάσταση.
<P>
Προφανώς αυτό δεν είναι εύκολο πράγμα να γίνει. Θα πρέπει να είμαστε ευχαριστημένοι που η Δυτική Συμμαχία, συμπεριλαμβανομένης της Ευρωπαϊκής Ένωσης - και της Ρωσίας σε κάποιο βαθμό - κατάφεραν να διατηρήσουν μία κοινή στάση απέναντι σε αυτό που γίνεται αντιληπτό ως βαρβαρότητα, η οποία δεν θα πρέπει πλέον να ανήκει στην ήπειρό μας. Συνεπώς, είναι υψίστης σημασίας να διατηρηθεί αυτή η Ένωση. Η Επιτροπή, από την πλευρά της, υποστήριξε την Προεδρία σε κάθε προσπάθεια και πρωτοβουλία, προσπαθώντας να καταδείξει ότι, ενώ δεν είμαστε της άποψης ότι θα πρέπει να χρησιμοποιηθούν στρατιωτικές λύσεις για την επίλυση αυτής της τραγωδίας, τουλάχιστον αυτές εμποδίζουν τον Πρόεδρο Milosevic να επιβάλει μία στρατιωτική λύση και να εκμεταλλευθεί τη στρατιωτική ισχύ του εναντίον των Αλβανών στο Κοσσυφοπέδιο. Αυτό δεν θα το δεχθούμε.
<P>
Τις προηγούμενες εβδομάδες, η Γερμανική Προεδρία εργάστηκε πολύ σκληρά μαζί με τους άλλους ευρωπαίους, αμερικανούς και ρώσους εταίρους προσπαθώντας να δει πώς από τη μία η στρατιωτική οδός θα μπορούσε να συνοδευθεί από την άλλη από πολιτικές πρωτοβουλίες. Το Σώμα θα είναι ενήμερο ότι υπήρξε μία σημαντική συνάντηση στο Όσλο χθες, μεταξύ της Υπουργού Εξωτερικών των ΗΠΑ, κυρίας Albright και του Ρώσου Υπουργού Εξωτερικών, κ. Ivanov, σε μία προσπάθεια να υπάρξει συμφωνία σε ένα σχέδιο, το οποίο συζητούν επίσης σήμερα οι Αρχηγοί των Κυβερνήσεών μας με τον Γενικό Γραμματέα των Ηνωμένων Εθνών. Αυτό προβλέπει μία προσπάθεια επίτευξης ενότητας σχετικά με ένα ψήφισμα του Συμβουλίου Ασφαλείας, το οποίο θα καθιστούσε σαφές στον κ. Milosevic ότι αυτό που αναμένεται πρώτα από όλα από αυτόν είναι να λάβει μέτρα που θα επιτρέψουν την ασφαλή επιστροφή των προσφύγων - θα μπορούσαμε ίσως να μιλάμε για απελαθέντες - πίσω στο Κοσσυφοπέδιο. Αυτό θα μπορούσε να επιτευχθεί εάν αποσύρει τα στρατεύματά του και τις παραστρατιωτικές υπηρεσίες του, προκειμένου να δώσει τις απαραίτητες εγγυήσεις για την ασφάλεια αυτών των ανθρώπων, βασισμένες στην αποδοχή μίας διεθνούς στρατιωτικής παρουσίας στην περιοχή.
<P>
Η κυρία Bonino και εγώ προσπαθούμε να υποστηρίξουμε ενεργά εκείνες τις χώρες που γειτνιάζουν με το Κοσσυφοπέδιο και οι οποίες επηρεάζονται βαρύτατα από τη μαζική εισροή των εκατοντάδων χιλιάδων προσφύγων. Συνεπώς, είμαστε πολύ ευχαριστημένοι από τη συντονισμένη υποστήριξη που παρατηρήσαμε στο Συμβούλιο των Υπουργών Εξωτερικών, το οποίο τη Δευτέρα δεσμεύθηκε ότι θα χορηγήσει 250 εκατ. ευρώ στις συγκεκριμένες χώρες. Τα 150 εκατ. ευρώ θα προέλθουν από το ECHO, τα οποία θα δαπανηθούν κυρίως, όπως συνήθως, μέσω των μη κυβερνητικών οργανισμών, στους οποίους προφανώς η Ύπατη Αρμοστεία του ΟΗΕ για τους Πρόσφυγες διαδραματίζει έναν σημαντικό ρόλο. Τα υπόλοιπα 100 εκατ. ευρώ θα επιτρέψουν στις κυβερνήσεις, που κατά κύριο λόγο αντιμετωπίζουν το πρόβλημα των προσφύγων, να λάβουν συγκεκριμένα μέτρα, προκειμένου να αποτρέψουν την αποσταθεροποίηση στις χώρες τους που θα ήταν αποτέλεσμα της απρόσμενης μαζικής εισροής προσφύγων. Σκεπτόμαστε την Αλβανία κατά κύριο λόγο, αλλά επίσης και την πρώην Γιουγκοσλαβική Δημοκρατία της Μακεδονίας, και επίσης προσπαθούμε να έλθουμε σε επαφή με όσους ασχολούνται στο Μαυροβούνιο με τη μαζική εισροή των δεκάδων χιλιάδων εκτοπισμένων ατόμων.
<P>
Ελπίζω ότι θα είμαστε σε θέση να παρουσιάσουμε τελικές προτάσεις στο Κοινοβούλιο σύντομα. Έχω ήδη έλθει σε επαφή με τον Πρόεδρο της Επιτροπής Προϋπολογισμών σε μία προσπάθεια να διευθετηθεί η κατανομή των 100 εκατομμυρίων, τα οποία θα πρέπει να βρεθούν από τον προϋπολογισμό, χωρίς να πληγούν άλλα σημαντικά προγράμματα που βρίσκονται σε εξέλιξη, τα οποία, στην πραγματικότητα, συχνά ωφελούν τις ίδιες χώρες που επιθυμούμε να βοηθήσουμε με τα επιπλέον 100 εκατ. ευρώ.
<P>
Αυτή δεν θα είναι η τελευταία φορά που συζητούμε αυτό το ζήτημα: είναι μία διαδικασία που βρίσκεται σε εξέλιξη. Μπορώ μόνο να ολοκληρώσω τις εισαγωγικές παρατηρήσεις μου λέγοντας ότι όλοι ελπίζουμε θερμά να λογικευθεί ο κ. Milosevic. Δεν είναι ο έξω κόσμος που επιβάλει σε αυτόν μία στρατιωτική λύση, είναι ο έξω κόσμος που προστατεύει σε μεγάλο βαθμό, και θεωρούμε πειστικά, από τις φρικαλεότητες, την εθνική εκκαθάριση και τις απελάσεις που συμβαίνουν εις βάρος του λαού του Κοσσυφοπεδίου. Όπου μπορούμε να ανακουφίσουμε τη δύσκολη κατάστασή τους, δεν θα φεισθούμε καμίας προσπάθειας. Καθώς η κυρία Bonino βρίσκεται εδώ, αντιλαμβάνομαι ότι θα σχολιάσει ιδιαιτέρως τις ανθρωπιστικές προσπάθειες. Αυτές είναι οι εισαγωγικές παρατηρήσεις μου.
<P>
Χειροκροτήματα

<SPEAKER ID=93 LANGUAGE="DE" NAME="Verheugen">
Κύριε Πρόεδρε, αξιότιμοι κυρίες και κύριοι βουλευτές, συμπληρώνοντας αυτά που είπε ήδη ο Πρόεδρος του Συμβουλίου, ο καγκελάριος Schrφder, θέλω να δώσω έμφαση στο γεγονός ότι στην παρούσα βαθύτατη κρίση στο Κοσσυφοπέδιο και γύρω από το Κοσσυφοπέδιο, η Ευρωπαϊκή Ένωση έδειξε πολύ μεγάλη ομοψυχία και ικανότητα για δράση. Ομοψυχία ως προς την πολιτική αξιολόγηση των όσων συμβαίνουν στην περιοχή αυτή - και όπως γνωρίζετε δεν ήταν πάντα κάτι το δεδομένο - και ικανότητα δράσης ως προς την βοήθεια που πρέπει να παρέχουμε στους πληγέντες, ως προς τη σταθεροποίηση που πρέπει να επιτευχθεί για τα κράτη της περιοχής και ως προς την παγίωση της αρχής ότι η πολιτική λύση πρέπει να τίθεται υπεράνω του πολέμου. Όταν μιλούν τα όπλα, δεν πρέπει να βάζουμε κατά μέρος την πολιτική, αλλά η πολιτική πρέπει να συνεχίζει την πορεία της. Πρέπει να είναι βέβαιο ότι οι πολιτικές πρωτοβουλίες μπορούν να συμβάλουν στον τερματισμό της χρήσης όπλων.
<P>
Η Επίτροπος Bonino και εγώ επισκεφθήκαμε ακριβώς πριν από 14 ημέρες τα Τίρανα και τα Σκόπια. Η Επίτροπος Bonino σίγουρα θα σας μιλήσει για αυτό. Θέλω μόνο να πω ότι και για τους δύο μας η εν λόγω επίσκεψη ήταν κάτι εντελώς έξω από την πολιτική ρουτίνα. Πάντως εγώ - και σίγουρα και η κ. Bonino - αισθάνθηκα συντριβή με αυτά που είδα εκεί, και έχω δει ήδη πολλά παρόμοια πράγματα - θύματα βασανιστηρίων στην Νότιο Αφρική, θύματα λιμού στη Σομαλία, θύματα εκτοπισμού στην Αφρική, αλλά μια τόσο μαζική και τόσο συστηματική καταπάτηση των ανθρωπίνων δικαιωμάτων όπως εκεί δεν έχω ξαναδεί και αυτό στην καρδιά της Ευρώπης, μπροστά στην πόρτα μας. Για τον λόγο αυτό πιστεύω ότι είναι απόλυτα απαραίτητο να επιμείνουμε στον στόχο μας και να θέσουμε τέλος σε αυτές τις απάνθρωπες πράξεις. Αυτό δεν μπορούμε να το ανεχθούμε στην Ευρώπη τα τέλη του αιώνα μας.
<P>
Χειροκροτήματα
<P>
Ταυτόχρονα είναι απαραίτητο να αναπτύξουμε πολιτική φαντασία σχετικά με τους τρόπους επίλυσης του προβλήματος. Η γερμανική Προεδρία καταβάλλει αυτόν τον καιρό μεγάλες προσπάθειες για την επίτευξη του στόχου αυτού. Είμαι ευχαριστημένος που μπορώ να σας πω ότι διαφαίνεται μία ευρύτατη διεθνής συναίνεση για την εξής πρόταση: Στη γιουγκοσλαβική κυβέρνηση θα δοθεί το περιθώριο μιας 24-ωρης παύσης πυρός, μόλις αρχίσει να αποσύρει τα στρατεύματά της και τις παραστρατιωτικές της ομάδες. Η παύση πυρός θα παραταθεί, εάν συνεχισθεί η απόσυρση των στρατευμάτων και όταν θα ολοκληρωθεί και θα εκπληρωθούν και οι υπόλοιποι όροι, τότε θα μπορέσει να ξεκινήσει η πραγματοποίηση μιας ειρηνικής ρύθμισης που θα εξακολουθεί να έχει τη βάση της στις διαπραγματεύσεις του Rambouillet.
<P>
Όλα αυτά αποτελούν όμως απάντηση για το άμεσο πρόβλημα τί θα κάνουμε όταν σταματήσει ο ήχος των όπλων; Το ευρύτερο ερώτημα είναι πώς μπορεί κανείς να αναπτύξει μια πολιτική που θα εξασφαλίζει μακροπρόθεσμα τη σταθερότητα και την ειρήνη σε ολόκληρη την περιοχή; Εδώ θέσαμε υπό συζήτηση την ιδέα ενός συμφώνου σταθερότητας για ολόκληρη την περιοχή. Πρέπει να το φανταστούμε ως μια μεσοπρόθεσμη και μακροπρόθεσμη διαδικασία στης οποίας τη λήξη στόχος δεν είναι μια νέα τάξη πραγμάτων που θα αλλάζει σύνορα και θα ωθεί ανθρώπους να εγκαταλείψουν την πατρίδα τους. Στη λήξη της θα πρέπει να έχουμε ένα πολιτικό σχέδιο που θα επιτρέπει στους λαούς της περιοχής να συνεργάζονται και να συνυπάρχουν ειρηνικά.
<P>
Στη σημερινή κατάσταση, έχει αποφασιστική σημασία να μην επιτρέψουμε εμείς, ως Ευρωπαϊκή Ένωση, ως διεθνής Κοινότητα, να αναδυθούν αμφιβολίες σχετικά με την αποφασιστικότητά μας. Συνεπώς πρέπει να επιμείνουμε στους όρους που είχαμε θέσει για τον τερματισμό των στρατιωτικών παρεμβάσεων. Πρόκειται για όρους που πολύ εύκολα μπορεί να εκπληρώσει ο Milosevic. Είναι δικό του και μόνο δικό του ζήτημα να φροντίσει, ώστε να μην καταστραφεί περισσότερο η χώρα του και να μην τεθεί σε κίνδυνο η βάση για την επιβίωση του πληθυσμού στη χώρα του.
<P>
Θέλω να επαναλάβω ρητά ότι η διεθνής Κοινότητα δεν κάνει πόλεμο κατά της Σερβίας ή κατά του σερβικού λαού. Το ζητούμενο δεν είναι να κερδίσουμε εδάφη, να κυριαρχήσουμε σε ανθρώπους και να αποκτήσουμε ζώνες επιρροής. Το ζητούμενο δεν είναι ούτε οι πρώτες ύλες, αλλά ο σεβασμός των θεμελιωδών ανθρωπίνων δικαιωμάτων και τίποτα περισσότερο. Το ζητούμενο είναι η διακήρυξη των ανθρωπίνων δικαιωμάτων να μην είναι κενή περιεχομένου, αλλά....
<P>
Παρέμβαση
<P>
Δεν έχει κανένα νόημα να παρεμβαίνετε φωνάζοντας, δεδομένου ότι δεν σας καταλαβαίνω. Δεν καταλαβαίνω τη γλώσσα σας. Είναι άσκοπο. Δεν την καταλαβαίνω.
<P>
Το ζητούμενο είναι να καταστεί σαφές ότι είμαστε επίσης διατεθειμένοι να προβούμε σε θυσίες εν ονόματι των κοινών μας πεποιθήσεων και με άρρηκτη αποφασιστικότητα να εμποδίσουμε εκείνους που προσπαθούν να καταστρέψουν αυτά που έχουμε επιτύχει στην πορεία του πολιτισμού μας στην Ευρώπη.
<P>
Χειροκροτήματα

<SPEAKER ID=94 NAME="Πρόεδρος">
Σας ευχαριστώ, κύριε Πρόεδρε του Συμβουλίου.

<SPEAKER ID=95 NAME="Titley">
Kύριε Πρόεδρε, χθες ήταν η μέρα του Ολοκαυτώματος στο Ισραήλ. Αυτή η επέτειος αποτελεί μία αυστηρή υπενθύμιση της δέσμευσής μας απέναντι στην αρχή του «ποτέ ξανά!», η οποία ήταν η θεμελιώδης αρχή της Ευρωπαϊκής Ένωσης. Δεν θα πρέπει ποτέ ξανά να εθελοτυφλούμε απέναντι στη γενοκτονία, δεν θα πρέπει ποτέ ξανά να ανεχθούμε την εθνική εκκαθάριση, δεν θα πρέπει ποτέ ξανά να ικανοποιήσουμε μία βάναυση δικτατορία. Το μήνυμα θα πρέπει να σταλεί από αυτό εδώ το Σώμα και από τη διεθνή κοινότητα, ότι η εκστρατεία εθνικού μίσους του Milosevic, η οποία ξεκίνησε δέκα χρόνια πριν, θα πρέπει να τελειώσει εκεί από όπου άρχισε - στο Κοσσυφοπέδιο! Θα πρέπει να του πούμε ότι στα πρόθυρα της νέας χιλιετίας δεν μπορεί να χρησιμοποιεί γεγονότα, τα οποία συνέβησαν το 1389 για να δικαιολογεί τους μαζικούς φόνους σήμερα. Δεν θα τον αφήσουμε να μας σύρει πίσω στη βαρβαρότητα του Μεσαίωνα.
<P>
Παρέμβαση
<P>
Συγχαίρω τη Γερμανική Προεδρία για τη σταθερότητα της αποφασιστικότητας και της ηγεσίας της σε αυτή την κρίση. Όλοι γνωρίζουμε τις τεράστιες δυσκολίες που αυτή προκάλεσε στη Γερμανία, και αναγνωρίζω και αποτίω φόρο τιμής στο θάρρος ιδιαίτερα του Γερμανού Καγκελάριου και του Υπουργού Εξωτερικών. Επίσης, συγχαίρω την Επιτροπή για την ταχύτατη αντίδρασή της στη ανθρωπιστική κρίση, παρά τις δυσκολίες που έχει να αντιμετωπίσει αυτή τη στιγμή.
<P>
Η Ομάδα του Ευρωπαϊκού Σοσιαλιστικού Κόμματος υποστήριζε σταθερά ότι η στρατιωτική δράση αποτελούσε την τελευταία διέξοδο, εξαιτίας των ίδιων των κινδύνων της στρατιωτικής δράσης, τους οποίους βλέπουμε αυτή τη στιγμή. Ωστόσο, εφόσον εξαντλήθηκε κάθε δυνατή ευκαιρία για διαπραγματεύσεις - και κάθε δυνατή ευκαιρία για διαπραγματεύσεις εξαντλήθηκε - τότε η στρατιωτική δράση ήταν αναπόφευκτη και θα πρέπει να υποστηριχθεί από αυτό το Σώμα.
<P>
Αυτή η στρατιωτική δράση θα πρέπει να συνεχισθεί μέχρι οι Αλβανοί του Κοσσυφοπεδίου να μπορέσουν να επιστρέψουν ειρηνικά στα σπίτια τους. Δεν θα πρέπει να παραχωρήσουμε στον Milosevic κανένα είδος νίκης ή να του επιτρέψουμε να παίξει και άλλα παιχνίδια με τη διεθνή κοινότητα. Θα πρέπει να αυξήσουμε την αποφασιστικότητά μας για να ασχοληθούμε με τα εκτοπισμένα άτομα. Δεν είναι πρόσφυγες: έχουν εκδιωχθεί από τα σπίτια τους.
<P>
Θα πρέπει επίσης να πάρουμε το μάθημά μας από αυτά τα γεγονότα. Είναι απολύτως σαφές ότι χρειάζεται να έχουμε μία ευρωπαϊκή αμυντική ταυτότητα, και, συνεπώς, η πρωτοβουλία του St Malo θα πρέπει να συνεχισθεί γρήγορα.
<P>
Είναι εξίσου σαφές ότι η Ευρώπη δεν διαθέτει τους πόρους για μία ευρωπαϊκή αμυντική ταυτότητα: δεν μπορούμε να οργανώσουμε μία εκστρατεία χωρίς την υποστήριξη της Αμερικής και του ΝΑΤΟ. Έτσι, εάν πραγματικά πιστεύουμε στη δημιουργία και τη διατήρηση της ειρήνης, τα κράτη μέλη θα πρέπει να είναι διατεθειμένα να έχουν έναν αμυντικό προϋπολογισμό ανάλογο των στόχων μας. Δεν αρκεί να λέμε λόγια! Θα πρέπει να ενεργούμε ώστε να είμαστε συνεπείς στα λόγια μας!
<P>
Το τελικό μάθημα που θα πρέπει να πάρουμε: μεγάλο μέρος της προσοχής επικεντρώθηκε στη σημασία της Ρωσίας και της Αμερικής. Αυτή η τραγωδία στο σύνολό της υπογράμμισε τη σημασία μίας άλλης χώρας στην Ευρώπη και αυτή είναι η Τουρκία. Η Τουρκία διαδραματίζει σχεδόν αποφασιστική σημασία στην ειρήνη και τη σταθερότητα αυτής της ηπείρου. Η Ευρωπαϊκή Ένωση είναι υποχρεωμένη να λάβει στα σοβαρά τις ευθύνες της απέναντι στην Τουρκία και να διασφαλίσει ότι η Τουρκία θα νιώθει μέρος της ευρωπαϊκής οικογένειας.

<SPEAKER ID=96 NAME="Λαμπρίας">
Κύριε Πρόεδρε, θα χρειασθεί πολύς χρόνος, και πάντως όχι μέσα στους ορυμαγδούς των βομβαρδισμών και τους οδυρμούς των προσφύγων, για να αποτιμηθεί σωστά η ευρωπαοκή στάση στην τραγωδία του Κοσσυφοπεδίου.
<P>
Οι στρατιωτικοί θα εξακολουθήσουν να σκιαμαχούν για την αποτελεσματικότητα των από αέρος επιδρομών, που συνεχίζονται με καταστροφική μανία επί τρεις εβδομάδες. Οι απλοί πολίτες όμως αναρωτιούνται για τον πρωτεύοντα ρόλο που η Ευρώπη ανέθεσε, μέσω του ΝΑΤΟ, και πάλι στους Αμερικανούς.
<P>
Ας μη ξεχνούμε ότι πέρασαν ολόκληρες δεκαετίες για να αναγνωρίσει ο Mc Namara τι η κολοσσιαία επέμβαση στο Βιετνάμ ήταν εγκληματικό λάθος. Ας αναλογισθούμε, πιο πρόσφατα, ότι, όπως αποκαλείται σήμερα «χασάπης του Κόσοβου» ο Μιλόσεβιτς, απεκαλείτο «χασάπης της Βαγδάτης» και ο Σαντάμ Χουσεΐν που εξακολουθεί, παρά την κολοσσιαία επιχείρηση του Κόλπου, να ζει και να βασιλεύει, ενώ πεθαίνουν από την πείνα και την αρρώστεια τα παιδιά του Ιράκ.
<P>
Την ώρα αυτή που τα αδιέξοδα και τα δράματα έχουν κορυφωθεί, δεν υπάρχουν περιθώρια για ψύχραιμες απαντήσεις. Υπάρχει όμως αγωνία για τους ολέθριους κινδύνους που επαπειλεί η μη εξεύρεση πολιτικής λύσης. Αγωνία για τον κίνδυνο αποσταθεροποίησης όλης της Βαλκανικής αν προκύψουν χερσαίες επιχειρήσεις και δεν διαφυλαχθεί ως κόρη οφθαλμού το απαραβίαστο των συνόρων, για τον κίνδυνο αναβίωσης των ψυχροπολεμικών εντάσεων, για τον κίνδυνο εκμηδένισης του ρόλου των Ηνωμένων Εθνών ως θεματοφύλακα της ειρήνης και της διεθνούς νομιμότητας.
<P>
Ας ελπίσουμε, κύριε Πρόεδρε, ότι σήμερα το απόγευμα το Συμβούλιο στις Βρυξέλλες, αναλαμβάνοντας, έστω και καθυστερημένα, τις πραγματικές ευθύνες του, θα προστατεύσει όχι την αξιοπιστία του ΝΑΤΟ, αλλά την ειρήνη στην Ευρώπη και τη συνεργασία όλων των λαών της.

<SPEAKER ID=97 LANGUAGE="DE" NAME="Pack">
Κύριε Πρόεδρε, ήθελα μόνο να πω ότι σέβομαι την άποψη του κ. Λαμπρία, αλλά δεν εξέφρασε την άποψη της Ομάδας του Ευρωπαϊκού Λαϊκού Κόμματος. Την άποψη αυτή την εξέφρασα εγώ σήμερα το πρωί, παρουσία του Προέδρου του Συμβουλίου.
<P>
Χειροκροτήματα
<P>
Αυτό θέλω να ληφθεί υπόψη και να καταγραφεί στα πρακτικά.

<SPEAKER ID=98 NAME="Πρόεδρος">
Φανταζόμουν την ουσία και το περιεχόμενο της παρέμβασής σας, κυρία Pack, πρόκειται όμως για πρόβλημα που θα έπρεπε να είχε επιλυθεί εκ των προτέρων, στο πλαίσιο της ομάδας. Ο κ. Λαμπρίας έκανε μια παρέμβαση εξ ονόματος της Ομάδας του Ευρωπαϊκού Λαϊκού Κόμματος. Δεν πρόκειται για πρόβλημα της προεδρίας, αλλά, στην προκειμένη περίπτωση, για πρόβλημα της πολιτικής ομάδας.

<SPEAKER ID=99 NAME="La Malfa">
Κύριε Πρόεδρε, κατά τη διάρκεια αυτού του έτους πολλοί από μας συναντήσαμε τον κ. Ibrahim Rugova. Κατά τις συχνές του επισκέψεις στις ευρωπαϊκές πρωτεύουσες και στις Βρυξέλλες, ο κ. Rugova μας είπε αρκετές φορές, και με αυξανόμενη αγωνία, ότι εκτυλισσόταν μία τραγωδία στο Κοσσυφοπέδιο και ότι η βία του Milosevic θα εξωθούσε τον πληθυσμό του Κοσσυφοπεδίου, και ιδιαίτερα τους νέους του, σε ένοπλο αγώνα.
<P>
Δυστυχώς, δεν λάβαμε υπόψη μας αυτές τις απειλητικές προειδοποιήσεις. Ίσως να θέλαμε να τις λάβουμε υπόψη μας, ωστόσο δεν το επιτύχαμε. Αυτή τη στιγμή απαιτούνται διακυβερνητικές συμφωνίες - και ο ΟΗΕ, όπως και οι ευρωπαϊκοί μηχανισμοί, αποτελούν παραδείγματα που επιβεβαιώνουν αυτόν τον ισχυρισμό, - καθυστερούν πολύ στη λήψη των αποφάσεων, που σημαίνει ότι οι αποφάσεις μας υπαγορεύονται από τις διαδικασίες και όχι από τις πραγματικές ανάγκες της ιστορίας και από τα γεγονότα.
<P>
Η επέμβαση του ΝΑΤΟ καθυστέρησε για πολύ καιρό και συγχαίρω τους συναδέλφους μας από την Ομάδα του Ευρωπαϊκού Λαϊκού Κόμματος για τη σαφή απόρριψη αυτής της δήλωσης, η οποία δεν μπορώ να φαντασθώ ότι αντιπροσωπεύει τη γνώμη των συναδέλφων μας. Η επέμβαση του ΝΑΤΟ δεν προκάλεσε εθνική εκκαθάριση. Απλώς, αποκάλυψε την έκτασή της. Δεν προκάλεσε τον κ. Milosevic. Απλώς, κατέδειξε ότι ο Milosevic είναι ένας εγκληματίας πολέμου.
<P>
Σεβόμαστε τη φωνή εκείνων που ειλικρινά δεν θα ήθελαν να δουν να χρησιμοποιούνται όπλα. Σεβόμαστε τη φωνή των Καθολικών ηγετών, όπως ο Πάπας. Ωστόσο, εάν δεν χρησιμοποιήσουμε βία εναντίον του Milosevic, η βία θα συνεχισθεί και θα εξαπλωθεί. Χρειάζεται να ενώσουμε το μυαλό μας και την αποφασιστικότητά μας. Αυτός είναι ο λόγος που η Ομάδα του Ευρωπαϊκού Κόμματος των Φιλελευθέρων Δημοκρατών και Μεταρρυθμιστών θα προτιμούσε το Ευρωπαϊκό Κοινοβούλιο να είχε εξετάσει την περίπτωση χρησιμοποίησης χερσαίων στρατευμάτων, εάν αυτό χρειαζόταν. Ως προς τα υπόλοιπα, συμφωνούμε απολύτως με την κοινή δήλωση και με όσα είπε ο Καγκελάριος Schroeder σήμερα το πρωί.

<SPEAKER ID=100 LANGUAGE="FR" NAME="Pasty">
Κύριε Πρόεδρε, αγαπητοί συνάδελφοι, η κρίση στο Κοσσυφοπέδιο, η οποία δεσπόζει σήμερα όλης της ευρωπαϊκής επικαιρότητας σε σημείο ώστε να καθίστανται ασήμαντα όλα τα άλλα θέματα που συζητήθηκαν, πρέπει να εξετασθεί από τρεις απόψεις: στρατιωτική, ανθρωπιστική, πολιτική και διπλωματική.
<P>
Η πολιτική και διπλωματική αποτυχία της Διάσκεψης του Rambouillet, η οποία δεν επέτρεψε να επιτευχθεί συμφωνία όλων των συγκρουόμενων μερών, δυστυχώς αντέστρεψε τις προτεραιότητες και σήμερα αυτό το οποίο κυριαρχεί επί των υπολοίπων είναι το θέμα της στρατιωτικής φάσης. Προφανώς, το θέμα αυτό εξαρτάται αποκλειστικά από τη συμπεριφορά του Σλόμπονταν Μιλόσεβιτς ο οποίος δεν πρέπει να αμφιβάλει, ούτε για μια στιγμή, για την αποφασιστικότητα των συμμάχων του ΝΑΤΟ, οι οποίοι θα παύσουν τη στρατιωτική δράση μόνο όταν εξασφαλισθεί αποτελεσματικά η ασφάλεια όλων των κατοίκων του Κοσσυφοπεδίου, στο εσωτερικό των συνόρων της Ομοσπονδίας της Γιουγκοσλαβίας και όταν όλοι οι πρόσφυγες, οι οποίοι υπήρξαν θύματα της εθνοκάθαρσης, θα μπορέσουν να επιστρέψουν στη χώρα τους. Η απαίτηση αυτή, η οποία δεν είναι διαπραγματεύσιμη, πρόσφατα υπενθυμίσθηκε έντονα από το Γενικό Γραμματέα των Ηνωμένων Εθνών, Kofi Annan. Την απαίτηση αυτή τη στηρίζει η μεγάλη πλειοψηφία της κοινής γνώμης στην Ευρώπη.
<P>
Αρνούμενος τυφλά να κοιτάξει αυτή την πραγματικότητα κατά πρόσωπο, ο δικτάτορας, πρώην γιουγκοσλάβος κομμουνιστής, υιοθετεί μία στάση η οποία οδηγεί σε βέβαιη καταστροφή αυτό τον ίδιο και το σύνολο του σερβικού λαού, καταχρώμενος του ειλικρινούς πατριωτισμού του ο οποίος εμπνέει το σεβασμό. Συνεχίζοντας τη στρατιωτική τους πίεση, το ΝΑΤΟ και οι σύμμαχοι πρέπει να αντιμετωπίσουν μια ανθρωπιστική καταστροφή χωρίς προηγούμενο. Η ροή των προσφύγων έχει εξαντλήσει την ικανότητα υποδοχής των γειτονικών χωρών του Κοσσυφοπεδίου και προκαλεί κίνδυνο πολιτικής αποσταθεροποίησης. Εάν η ύπατη αρμοστεία των Ηνωμένων Εθνών για τους πρόσφυγες, αδύναμη λόγω της γραφειοκρατίας της, και πιθανόν σε κατάσταση παράλυσης λόγω της ανικανότητας της να κινητοποιήσει γρήγορα τα απαραίτητα μέτρα, έδειξε την ανεπάρκειά της, η κινητοποίηση των ΜΚΟ και του Διεθνούς Ερυθρού Σταυρού ήταν απόλυτα αξιόλογη.
<P>
Μπροστά στις τεράστιες και επείγουσες ανάγκες, επιβάλλεται συντονισμός των ανθρωπιστικών παρεμβάσεων. Η υποδοχή στην Ευρώπη, και στην άλλη ακτή του Ατλαντικού, των πλέον ευαίσθητων προσφύγων, των γυναικών, των παιδιών, και των ασθενών φαίνεται να γίνεται σήμερα με μεγαλύτερη ηρεμία σε σύγκριση με πρώτα. Βέβαια, η υποδοχή αυτή δεν θα πρέπει να ερμηνευθεί ως εκ των πραγμάτων υποδοχή της εθνοκάθαρσης που προγραμμάτισε ο Σλόμπονταν Μιλόσεβιτς στο Κοσσυφοπέδιο, όμως χωρίς αμφιβολία είναι απαραίτητη για την ανακούφιση της πίεσης που ασκείται στην Αλβανία, γιατί είναι προφανές ότι η επιστροφή των εκδιωγμένων του Κοσσυφοπεδίου στις εστίες τους σε κατάσταση πλήρους ασφαλείας δεν μπορεί να γίνει αμέσως.
<P>
Πράγματι, η οριστική επίλυση της κρίσης συνδέεται αναγκαστικά με μία πολιτική και διπλωματική λύση. Κατά την αναζήτηση αυτής της βιώσιμης λύσης της κρίσης του Κοσσυφοπεδίου, η Ρωσία φαίνεται να είναι ένας εταίρος τον οποίο δεν μπορούμε να παρακάμψουμε. Η Ρωσία, η οποία έχει ήδη καταβάλει σημαντικές διπλωματικές προσπάθειες προκειμένου να λογικεύσει το Γιουγκοσλάβο δικτάτορα, θα διαδραματίσει θεμελιώδη ρόλο κατά τη διαπραγμάτευση και εγγύηση της ειρήνης, συμμετέχοντας ειδικότερα με μία δύναμη παρέμβασης στα πλαίσια μίας εντολής των Ηνωμένων Εθνών.
<P>
Σε εσωτερικό επίπεδο στο Κοσσυφοπέδιο, ο Ibrahim Rugova, στον οποίο το Ευρωπαϊκό Κοινοβούλιο απένειμε, πριν λίγους μήνες, το βραβείο Sakharov, μπορεί να διαδραματίσει ένα σημαντικό ρόλο. Προκειμένου να μην καταστεί εργαλείο στα χέρια του γιουγκοσλάβου δικτάτορα - του οποίου είναι όμηρος σήμερα - πρέπει να απαιτήσουμε να επανεύρει την ελευθερία κινήσεών του ώστε να μπορέσει να συναντήσει τις κυβερνήσεις τις οποίες αφορά άμεσα η σύγκρουση, και το Ευρωπαϊκό Κοινοβούλιο θα πρέπει να αναλάβει την πρωτοβουλία και να τον προσκαλέσει να εκφρασθεί ενώπιον της Επιτροπής Εξωτερικών Υποθέσεων.
<P>
Είναι απαραίτητο η Ευρωπαϊκή Ένωση, η οποία, στο Κοσσυφοπέδιο όπως και στη Βοσνία, δεν μπόρεσε να προλάβει τις συγκρούσεις - μολονότι ήσαν απόλυτα προβλέψιμες - να αντλήσει όλα τα διδάγματα των αποτυχιών αυτών και να αποκτήσει, τελικά, μία πραγματικά πιστευτή κοινή εξωτερική πολιτική και πολιτική ασφαλείας. Εάν η Ευρωπαϊκή Ένωση κατέστησε δυνατή τη συμφιλίωση των εχθρών του παρελθόντος, πρέπει να αποτελέσει αύριο το υπόδειγμα στα Βαλκάνια και πρέπει να τονίσει με έμφαση: μία δημοκρατική και ειρηνική Σερβία, η οποία συμπεριλαμβάνει το Κοσσυφοπέδιο, ανήκει πλήρως την οικογένεια των εθνών της Ευρώπης. Είναι το μήνυμα ελπίδας που πρέπει να στείλουμε στους Σέρβους φίλους μας που τους εκμεταλλεύεται σήμερα ένας κυνικός δικτάτορας, οδηγώντας το έθνος τους σε μία συλλογική αυτοκτονία και όχι στο ένδοξο πεπρωμένο που τους υπόσχεται, προκειμένου να εξυπηρετήσει καλύτερα τις προσωπικές και εγκληματικές φιλοδοξίες του.

<SPEAKER ID=101 LANGUAGE="FR" NAME="Wurtz">
Κύριε Πρόεδρε, κατά τη γνώμη μου είναι δίκαιο και ενθαρρυντικό ότι η ευρωπαίοι κινητοποιούνται κατά εκατομμύρια ενώπιον του ανθρωπίνου δράματος το οποίο πλήττει τους Κοσοβάρους.
<P>
Η Ευρώπη οφείλει να παράσχει τη συνδρομή της στους πρόσφυγες, να προσφέρει άσυλο σε όσους το ζητούν, να επιβεβαιώσει το δικαίωμά τους στην επιστροφή, να δράσει για την επανεγκατάσταση και την προστασία τους διαμέσου ευρωπαϊκών δυνάμεων παρέμβασης, να απαιτήσει ένα καθεστώς ουσιαστικής αυτονομίας για το Κοσσυφοπέδιο, να διοργανώσει μία ευρωπαϊκή διάσκεψη για την ειρήνη, την ασφάλεια, και την ανοικοδόμηση των Βαλκανίων. Αυτές είναι οι προτάσεις μας, οι οποίες ορισμένες φορές χρονολογούνται από καιρό.
<P>
Εκφράζω εδώ την έντονη καταδίκη της πολιτικής του Μιλόσεβιτς. Θεωρώ ότι η εθνοκάθαρση και η βίαια έξοδος των πληθυσμών αποτελεί απεχθή πράξη και έγκλημα. Είτε είναι οι Σέρβοι οι υπεύθυνοι, όπως χθες στη Βοσνία και σήμερα στο Κοσσυφοπέδιο, είτε είναι τα θύματα όπως στο παρελθόν στην Κράινα της Κροατίας, συγκαταλέγομαι μεταξύ εκείνων που πιστεύουν ότι η κυριαρχία είναι ένα ιδιαίτερο σημαντικό δεδομένο στις διεθνείς σχέσεις δεν επιτρέπει, όμως, στην εξουσία να μεταχειρίζεται όπως θέλει το λαό του ή μία μειονότητα.
<P>
Η διαφωνία μας δεν αφορά το σημείο αυτό. Η διαφορά μας αφορά τη γενίκευση του πολέμου ως μέσου επίλυσης των προβλημάτων με αδιαφορία για τις τεράστιες ανθρώπινες, υλικές, και πολιτικές συνέπειες. Αφορά την άρνησή μας να κατανοήσουμε ότι οι βομβαρδισμοί έχουν συνέπειες, οι οποίες είναι εντελώς αντίθετες από τους στόχους που επιδιώκονταν επίσημα με αυτούς. Αφορά στην αποδοχή του σκοτεινού και ανεύθυνου παιχνιδιού ορισμένων δυτικών κύκλων με το UCK. Αφορά τον αποκλεισμό των Ηνωμένων Εθνών και τον απερίσκεπτο παραγκωνισμό εταίρων όπως η Ρωσία, που αντιλαμβανόμαστε σήμερα ότι είναι, τόσο ο ένας όσο και ο άλλος, απαραίτητοι για την έξοδο από την κρίση. Όλα αυτά τα στρατηγικά σφάλματα φέρουν μία σφραγίδα, τη σφραγίδα του ΝΑΤΟ και των Αμερικανών ηγετών, την παραμονή της Διάσκεψης Κορυφής της Ουάσιγκτον, που σκοπό έχει να παγιώσει την ηγεμονία τους στην Ευρώπη μετά τη λήξη του ψυχρού πολέμου.
<P>
Αυτός είναι ο λόγος για τον οποίο είμαι πεπεισμένος ότι η Ευρώπη αφέθηκε να παγιδευτεί σε αυτή την υπόθεση και ότι έχει συμφέρον να καταβάλλει κάθε προσπάθεια για να εξέλθει από το δραματικό αυτό αδιέξοδο. Συνεπώς, παρακολουθώ με μεγάλο ενδιαφέρον και προσοχή τις σημερινές ευρωπαϊκές διπλωματικές πρωτοβουλίες.
<P>
Αυτή είναι η κατεύθυνση στην οποία πρέπει να προχωρήσουμε. Ας γνωρίζουμε ότι όλες οι οργανώσεις της αστικής κοινωνίας της Γιουγκοσλαβίας, οι οποίες αγωνίζονται θαρραλέα για τα δικαιώματα του ανθρώπου, την αυτονομία του Κοσσυφοπεδίου, και κατά της εξουσίας του Μιλόσεβιτς, απεύθυναν πρόσφατα κοινή έκκληση η οποία τονίζει και παραθέτω: «η στρατιωτική παρέμβαση του ΝΑΤΟ υπονόμευσε όλα τα αποτελέσματα τα οποία είχαμε επιτύχει και έθεσε σε κίνδυνο ακόμα και την επιβίωση της αστικής κοινωνίας στη χώρα μας».
<P>
Ας ακούσουμε, επίσης, τις εκκλήσεις του χριστιανοδημοκράτη αντιπροέδρου της Κοινοβουλευτικής Συνέλευσης του ΟΑΣΕ, του σεβασμιότατου Bottazzi, του Helmut Schmidt, του Mario Soarez, των κορυφαίων πολιτικών ηγετών της Σουηδίας, της Αυστρίας, της Γερμανίας, της Ιταλίας, της Γαλλίας και πολυάριθμων προσωπικοτήτων των προοδευτικών ρευμάτων της Ευρώπης για την κατάπαυση των βομβαρδισμών και τη διεξαγωγή μίας πολιτικής εκστρατείας μεγάλης κλίμακας, υπέρ μίας δίκαιης και βιώσιμης ειρήνης στην καρδιά της ηπείρου μας.

<SPEAKER ID=102 LANGUAGE="NL" NAME="Aelvoet">
Κύριε Πρόεδρε, κύριε Πρόεδρε του Συμβουλίου, κυρίες και κύριοι συνάδελφοι, σε περιόδους πολέμου η κυρίαρχη εικόνα είναι μια εικόνα παρατάξεων που είναι οργανωμένες και δρουν ως κλειστά συγκροτήματα. Οποιαδήποτε παραφωνία αποτελεί προδοσία και πρέπει να εξαλείφεται. Τα περιθώρια συζήτησης συρρικνούνται και, συνάδελφοι, η κατάσταση αυτή σε μία περίοδο πολέμου είναι πάρα πολύ επικίνδυνη. Δεν θα πρέπει να πιστεύουμε ότι όλα τα ορθά και ανθρώπινα επιχειρήματα περιλαμβάνονται σε μία ανάλυση και σε μία και μοναδική προσέγγιση.
<P>
Ποιος θα μπορούσε να ισχυριστεί εδώ ότι οι επιθέσεις του ΝΑΤΟ χωρίς την εντολή των Ηνωμένων Εθνών δεν δημιουργούν προβλήματα από την άποψη του διεθνούς δικαίου και των διεθνών σχέσεων; Ποιος θα μπορούσε να δηλώσει εδώ ότι ο αποκλεισμός των Ηνωμένων Εθνών δεν δημιουργεί ένα κενό, δεδομένου ότι τα Ηνωμένα Έθνη, αφενός, δεν έδωσαν το πράσινο φως για τη δράση αυτή αλλά, αφετέρου, δεν καταδίκασαν τις επιθέσεις. Βεβαίως, όταν υπάρχει ένα τέτοιο κενό είτε δεν γίνεται τίποτα για αρκετό καιρό, είτε εμφανίζεται ένας άλλος παράγων, όπως στην προκειμένη περίπτωση το ΝΑΤΟ, για να το καλύψει με βάση ανθρωπιστικούς αλλά και στρατιωτικούς στρατηγικούς στόχους. Για το θέμα αυτό θα συνιστούσα σε όλους να διαβάσουν το σημερινό άρθρο του κ. Brezinski στην Sόddeutsche Zeitung, όπου τα πράγματα αναλύονται με ιδιαίτερη σαφήνεια.
<P>
Ποιος μπορεί να πει με βεβαιότητα ότι η εγκληματική μεταχείριση των κοσσοβάρων, η οποία είχε αρχίσει βεβαίως πολύ πριν από τις επιθέσεις του ΝΑΤΟ, θα πάψει ως διά μαγείας; Ποιος μπορεί όμως να αρνηθεί ότι δεν υπάρχει μια δραματική αύξηση της καταπίεσης και των εκτοπισμών των κοσσοβάρων; Ποιος μπορεί επίσης να ξεχάσει ότι η μαζική φυγή και ο εκτοπισμός των ανθρώπων είχαν υποτιμηθεί απόλυτα και ότι η οργάνωση της υποδοχής ήταν απελπιστικά κακή; Ποιος δεν βλέπει ότι οι συνεχιζόμενοι καταστροφικοί βομβαρδισμοί δεν θα πλήξουν μόνο το καθεστώς, αλλά κυρίως και τον πληθυσμό και τις συνθήκες διαβίωσής του σε μακροπρόθεσμη βάση;
<P>
Όμως, το σημαντικότερο απ'όλα είναι ότι το λόγο λαμβάνει και πάλι η πολιτική. Πρέπει να αποστασιοποιηθούμε από τους στρατιωτικούς στόχους και να επανέλθουμε στους πολιτικούς. Γι'αυτό και οι Πράσινοι χαίρονται ιδιαιτέρως για το γεγονός ότι η γερμανική Προεδρία, με τον Joschka Fischer, καταβάλλει τόσο έντονες προσπάθειες για την κατάρτιση ενός σχεδίου ειρήνης. Είμαστε απόλυτα πεπεισμένοι ότι δεν πρόκειται να υπάρξει διαρκής πολιτική λύση χωρίς τη συμμετοχή των Ηνωμένων Εθνών και της Ρωσίας. Είμαστε της άποψης ότι το Συμβούλιο πρέπει να δημιουργήσει τις προϋποθέσεις, με μία προσωρινή διακοπή των βομβαρδισμών, για να ανοίξει ο δρόμος προς την κατάπαυση του πυρός, πράξη η οποία βεβαίως θα πρέπει να συνοδεύεται από όρους, στους οποίους αναφέρθηκε και ο Kofi Annan.
<P>
Αισθάνομαι βαθιά ευγνωμοσύνη προς τους ευρωπαίους πολίτες οι οποίοι προσφέρουν με τόσο γενναιόδωρο τρόπο τη βοήθειά τους για την υποδοχή των κοσσοβάρων προσφύγων. Η ηθική απόφασή τους αποτελεί σαφές μήνυμα προς τους αρχηγούς των κυβερνήσεων ότι πρέπει να φερθούν με τρόπο που αρμόζει στο επίπεδό τους και να πάψουν να ακολουθούν άλλους χωλαίνοντας.

<SPEAKER ID=103 LANGUAGE="FR" NAME="Dupuis">
Κύριε Πρόεδρε, νομίζω ότι μπορούμε να διαπιστώσουμε ότι, τελικά, εδώ και ορισμένες ημέρες ο άνεμος του Μονάχου πνέει κάπως λιγότερο στο θεσμικό μας όργανο. Πράγμα το οποίο δεν συνέβαινε πριν ένα μήνα ακόμα. Τελικά, μετά τις εξελίξεις στην υφιστάμενη κατάσταση, αντιμετωπίζουμε τα γεγονότα και δεν προσποιούμαστε, όπως είπε η κ. Alvoet, ότι δεν αντιλαμβανόμαστε πως το πρόβλημα των Ηνωμένων Εθνών δεν δημιουργήθηκε από το Κοσσυφοπέδιο και ότι προϋπήρχε του προβλήματος του Κοσσυφοπεδίου. Γνωρίζουμε το δικαίωμα αρνησικυρίας που υφίσταται στο πλαίσιο του Συμβουλίου Ασφαλείας και γνωρίζουμε ότι ορισμένα κράτη προσφεύγουν αδιάκοπα σ' αυτό, προκειμένου να ματαιώσουν κάθε πρωτοβουλία της διεθνούς κοινότητας. Δεν υπήρχε άλλη επιλογή, κυρία Alvoet, εκτός από την παρέμβαση του ΝΑΤΟ. Είναι λυπηρό, συμφωνώ, είναι όμως η πραγματικότητα.
<P>
Θα ήθελα να τονίσω στον κ. Pasty, ότι τον βρίσκω αισιόδοξο. Εάν θεωρήσουμε ότι ο κ. Μιλόσεβιτς έχει τάσεις αυτοκτονίας, τον τιμούμε υπερβολικά. Αυτό σημαίνει ότι αρνούμαστε να κατανοήσουμε ότι η πολιτική που ασκεί, σήμερα, και επί την οποίας έχει πλήρη πρωτοβουλία, είναι μία επιστημονική πολιτική.
<P>
Έχω πολλές αμφιβολίες και έχω πολλές επιφυλάξεις σχετικά με το γερμανικό σχέδιο. Ο κ. Μιλόσεβιτς θα χρησιμοποιήσει το γερμανικό σχέδιο για να αποσύρει βαθμιαία τα στρατεύματά του μέχρι το σημείο το οποίο επιθυμεί, προκειμένου να καταλήξει, τελικά, σε μία κατάσταση την οποία είχαμε καταγγείλει ήδη από τον Αύγουστο: διχοτόμηση του Κοσσυφοπεδίου, διχοτόμηση από την οποία θα εξέλθει νικητής, διχοτόμηση που θα του επιτρέψει να προσαρτήσει 40 % έως 50 % του εδάφους του Κοσσυφοπεδίου στο οποίο βρίσκονται, τυχαία, ορισμένα μοναστήρια, κυρίως όμως τοποθεσίες πολύ πιο πλούσιες όπως, για παράδειγμα, ορυχεία. Θα προσαρτήσει το τμήμα αυτό, και από τη στιγμή αυτή, θα αρνηθεί να υποχωρήσει και η διεθνής κοινότητα καταπονημένη από τις προσπάθειες παρέμβασης, η οποία διήρκεσε επί πολλές εβδομάδες, θα προσυπογράψει, όπως έκανε και στο Dayton, τη νίκη του κ. Μιλόσεβιτς. Θα του παραχωρήσει, όπως έκανε στο Dayton, με το ήμισυ του εδάφους της Βοσνίας, το 50 % του εδάφους του Κοσσυφοπεδίου από το οποίο προφανώς θα έχει εξαλείψει κάθε παρουσία Κοσοβάρων.
<P>
Αυτός είναι ο κίνδυνος τον οποίο αντιμετωπίζουμε. Πιστεύω ότι πρέπει να μη μας διαφεύγει καθόλου το γεγονός αυτό. Γνωρίζουμε τους διανοητικούς και εγκληματικούς πόρους του κ. Μιλόσεβιτς. Γνωρίζουμε ότι είναι ικανός για τα πάντα. Το έχει και πάλι αποδείξει. Εγώ δεν είχα ανάγκη αυτής της απόδειξης, νομίζω όμως ότι ήταν αναγκαία για πολλούς συναδέλφους προκειμένου να ανοίξουν τελικά τα μάτια τους. Νομίζω ότι πρέπει να συνεχίσουμε να τα κρατούμε ορθάνοικτα και, αναμένοντας, να εργασθούμε προκειμένου να μπορέσει να προσαχθεί ενώπιον του Δικαστηρίου της Χάγης γιατί από πολύ καιρό έχει παύσει να είναι ένας πολιτικός συνομιλητής. Είναι πραγματικά καιρός να το αντιληφθεί αυτό η διεθνής κοινότητα.
<P>
Χειροκροτήματα

<SPEAKER ID=104 LANGUAGE="FR" NAME="Souchet">
Κύριε Πρόεδρε, Κύριε Πρόεδρε του Συμβουλίου, το ΝΑΤΟ ξεκίνησε, με δική του πρωτοβουλία, παρακάμπτοντας τα Ηνωμένα Έθνη, μία πολεμική δράση προκειμένου να θέσει τέρμα σε μία απαράδεκτη πολιτική εθνοκάθαρσης. Αυτό που διαπιστώνουμε σήμερα είναι ότι η δράση αυτή συνέβαλε αναμφισβήτητα ώστε να επιταχυνθεί και ενταθεί η εθνοκάθαρση· οι αρχικοί βομβαρδισμοί, οι οποίοι επρόκειτο να διαρκέσουν σύμφωνα με τους κ.κ. Vedrine και Cook ορισμένες ημέρες μόνο, μεταβλήθηκαν ταχύτατα σε ολικό πόλεμο εναντίον ενός ευρωπαϊκού έθνους, τις οικονομικές υποδομές του οποίου επιδιώκουμε να καταστρέψουμε συστηματικά, βομβαρδίζοντας αναπότρεπτα τον αστικό πληθυσμό, χωρίς να γνωρίζουμε σήμερα μέχρι που θα φθάσει αυτή η κλιμάκωση εάν οι γιουγκοσλαβικές αρχές δεν υποχωρήσουν μπροστά στη βία.
<P>
Ο αρχικά δεδηλωμένος στόχος ήταν να επιτευχθεί με τη βία αυτό το οποίο κρίναμε ότι δεν μπορούσαμε να επιτύχουμε με διαπραγματεύσεις: την εκτέλεση του σχεδίου του Rambouillet, την ουσιαστική αυτονομία του Κοσσυφοπεδίου, με σεβασμό της γιουγκοσλαβικής κυριαρχίας και υπό τον έλεγχο μίας σημαντικής δύναμης του ΝΑΤΟ. Ο σερβο-αλβανικός ανταγωνισμός έχει φθάσει σήμερα σε ένα επίπεδο το οποίο πλησιάζει το ανεπανόρθωτο με συνέπεια η μελλοντική συνύπαρξη των πληθυσμών, στο πλαίσιο που καθόρισε το Rambouillet, να μη φαίνεται πλέον ρεαλιστική.
<P>
Μπροστά στις περιπέτειες αυτές, μπροστά στο αδιέξοδο αυτό, όλοι μας γνωρίζουμε καλά σήμερα ότι η στρατιωτική κλιμάκωση είναι χωρίς διέξοδο και ότι δεν πρέπει να ακούμε τα ανεύθυνα γεράκια που υποστηρίζουν μία χερσαία επιχείρηση ή/και μία επιχείρηση εξοπλισμού των ενόπλων του UCK. Όλοι μας γνωρίζουμε ότι η παράκαμψη των Ηνωμένων Εθνών και ο παραγκωνισμός της Ρωσίας υπήρξαν σφάλματα και ότι πρέπει επειγόντως να προσπαθήσουμε να τις επανεντάξουμε στο παιχνίδι. Όλοι μας αντιλαμβανόμαστε την ανάγκη να αξιοποιήσουμε κάθε δυνατότητα, κάθε ευκαιρία, να αρχίσει εκ νέου ο διάλογος προκειμένου να εξευρεθεί μία πολιτική λύση. Σήμερα, πρέπει να ενθαρρυνθεί κάθε πρωτοβουλία η οποία θα επιτρέψει να μεταβούμε, το ταχύτερο δυνατό, από μία λογική πολέμου προς μία λογική ειρήνης, πρέπει να ενθαρρυνθεί οτιδήποτε θα συμβάλει στην επιστροφή, το ταχύτερο δυνατόν, των προσφύγων στα εδάφη τους, υπό συνθήκες ασφάλειας. Πρέπει να επανοικοδομήσουμε ό, τι καταστράφηκε.
<P>
Το ειρηνευτικό σχέδιο που κατήρτισε η προεδρία, το οποίο μας παρουσιάσατε προ ολίγου, Κύριε Πρόεδρε, διακόπτει τέλος και ευτυχώς τη στρατιωτική κλιμάκωση. Δείχνει μία οδό η οποία, σε καμία περίπτωση, δεν μπορεί να είναι η προσέγγιση της στρατιωτικής κλιμάκωσης στην οποία πρέπει να αντισταθούμε με όλη μας τη δύναμη. Πρέπει, Κύριε Πρόεδρε, προτού σωρεύσουμε αισθήματα τα οποία μπορεί να διαιρέσουν εκ νέου βαθιά την Ευρώπη να αφιερώσουμε στην αναζήτηση της ειρήνης τόση ενέργεια όσα ήταν και τα μέσα που διαθέσαμε για να ξεκινήσουμε τον πόλεμο.

<SPEAKER ID=105 LANGUAGE="FR" NAME="Antony">
Κύριε Πρόεδρε, αγαπητοί συνάδελφοι, σ' αυτό ακριβώς το χώρο, το 1991, υπερασπίσθηκα, ενώπιον του Delors και του Mitterrand, υποστηρικτές της κομμουνιστικής Γιουγκοσλαβίας του Μιλόσεβιτς, το δικαίωμα των Κροατών και των Σλοβένων στη δημοκρατία. Την εποχή εκείνη, μπροστά στην αδιαφορία της συνέλευσης, ο ερυθρός στρατός του Μιλόσεβιτς βομβάρδιζε το Dubrovnic και δολοφονούσε το Vukovar. Επί πέντε έτη, με το κίνημα Χριστιανοσύνη-Αλληλεγγύη, συνέβαλα στη συντήρηση άνω των 300 παιδιών της Κροατίας στη Βοσνία. Και σήμερα δεν παραλείπω να εκφράσω την πλήρη και αυτή αλληλεγγύη στα παιδιά του σερβικού λαού που υφίστανται την πλέον εξελιγμένη τεχνολογική βαρβαρότητα που υπάρχει.
<P>
Το Κοσσυφοπέδιο δεν είναι Κροατία. Για τους Σέρβους δεν είναι μόνο μία επαρχία, αλλά είναι το λίκνο του έθνους τους. Το ΝΑΤΟ δεν βομβαρδίζει το καθεστώς του Μιλόσεβιτς, αλλά όλη τη γη, όλο το λαό, όλο το μέλλον ενός παλαιού ευρωπαϊκού και χριστιανικού έθνους. Στο μέλλον, οι ιστορικοί θα πρέπει να εξηγήσουν γιατί το ΝΑΤΟ δεν αναμείχθηκε παρά μόνο σε αυτό τον πόλεμο. Το ΝΑΤΟ, όταν ιδρύθηκε το 1949 για να προστατεύσει την Ευρώπη από το σοβιετικό ιμπεριαλισμό, δεν παρενέβηκε υπέρ των κατοίκων του Βερολίνου το 1953, ούτε υπέρ των Ούγγρων το 1956, και των Τσέχων το 1968. Το ΝΑΤΟ είναι εκ των πραγμάτων αποκλειστικά όργανο των ΗΠΑ. Οι Ηνωμένες Πολιτείες δεν κινητοποιήθηκαν ούτε κατά της γενοκτονίας στο Θιβέτ, ούτε κατά της γενοκτονίας στην Καμπότζη, ούτε κατά των σφαγών στο Λίβανο. Σήμερα, με πλήρη ατιμωρησία, συμβαίνουν γενοκτονίες των χριστιανών στο Τιμόρ και το Σουδάν. Και το ΝΑΤΟ δεν ανησυχεί για την κατάσταση των Κούρδων στην Τουρκία, για την Καβυλία στην Αλγερία όπου συνεχίζεται το έθιμο της συστηματικής σφαγής των γυναικών και των παιδιών από το FLN.
<P>
Γιατί λοιπόν αυτός ο πόλεμος κατά της Σερβίας; Για τους Κοσοβάρους; Τι λετε; Και αυτοί επίσης είναι θύματα της παράνοιας του Κλίντον που στηρίζει το UCK, το οποίο, δεν πρέπει να λησμονηθεί, είναι μία κομμουνιστική και τρομοκρατική οργάνωση όπως το κουρδικό PKK. Η παρέμβαση του ΝΑΤΟ δεν είναι ένα φάρμακο το οποίο είναι χειρότερο από την αρρώστια. Είναι μία αρρώστια χειρότερη από την αρρώστια. Το ΝΑΤΟ, βομβαρδίζοντας τη Σερβία, περιφρονώντας τα κυριαρχικά δικαιώματά της και τους ίδιους τους κανόνες των Ηνωμένων Εθνών, καθιερώνει το νόμο της ζούγκλας. Χρησιμοποιώντας τα πλέον χονδροειδή τεχνάσματα της παραπληροφόρησης και της πλύσης εγκεφάλου των λαών μας παραβιάζει, επίσης, το δίκαιο του πολέμου. Διεξάγουμε πόλεμο κατά των Σέρβων, τους αρνούμεθα όμως το ηθικό δικαίωμα να αμύνονται, να συλλαμβάνουν αιχμαλώτους. Πρέπει να ακόμα να θέσουν δημοκρατικά, και παραθέτω «την τηλεόραση και το ραδιόφωνό τους στη διάθεση των εισβολέων τους». Ποτέ άλλοτε δεν είδαμε, στην ιστορία, παρόμοια οίηση, παρόμοια περιφρόνηση για τον αντίπαλο. Αυτό δεν τιμά την εποχή μας. Όλο το άδικο είναι από την πλευρά των Σέρβων. Οι Σέρβοι έχουν το θράσος να μην αναγνωρίσουν ότι οι βομβαρδισμοί τους κάνουν καλό, δεδομένου ότι τα πλήγματα είναι χειρουργικά μόνο. Θέλουμε να τους θεραπεύσουμε, και αυτά τα καθάρματα διαμαρτύρονται! Οι Σέρβοι είναι μαύροι, κατάμαυροι, ενώ το ΝΑΤΟ έχει κάτασπρα δόντια και την καθαρή συνείδηση του ανθρωπιστή Κλίντον.
<P>
Ας σταματήσουμε όμως την ειρωνεία: Ο Κλίντον, ο παγερός δολοφόνος εκατοντάδων χιλιάδων παιδιών του Ιράκ είναι ακόμα πιο εγκληματίας. Τα εγκλήματά του είναι εγκλήματα κατά της ανθρωπότητας. Ας ελπίσουμε ότι ο πόλεμός του, τον οποίο εγκρίνετε δουλικά, δεν θα οδηγήσει, με μία αλυσιδωτή αντίδραση, σε ένα τρίτο παγκόσμιο πόλεμο και στο τέλος της ανθρωπότητάς μας.
<P>
Χειροκροτήματα

<SPEAKER ID=106 NAME="Πρόεδρος">
Κυρία Mόller, θα μπορούσατε να μου πείτε ποιο άρθρο του Κανονισμού επικαλείστε για να μου ζητήσετε το λόγο;

<SPEAKER ID=107 LANGUAGE="DE" NAME="Mόller">
Αναφέρομαι στο άρθρο του Κανονισμού που πρέπει να σας ωθήσει να ζητήσετε τον λόγο από ένα μέλος του Σώματος που αποκάλεσε δολοφόνο τον Πρόεδρο των Ηνωμένων Πολιτειών.

<SPEAKER ID=108 NAME="Πρόεδρος">
Κύριοι συνάδελφοι, είναι σίγουρο ότι δεν πρόκειται να πετύχετε το σκοπό σας εάν ουρλιάζετε κατά τη διάρκεια παρέμβασης συναδέλφου. Όταν μιλούσαν πριν από λίγο ορισμένοι συνάδελφοι, ο κ. Le Pen έκανε κάποια σχόλια για την παρέμβαση του Προέδρου του Συμβουλίου και του Επιτρόπου Van den Broek. Εγώ τον επέπληξα και δεν πιστεύω ότι ήταν σωστό εκ μέρους του, όπως δεν ήταν σωστό που κάποιοι ύψωσαν τη φωνή τους στη διάρκεια της παρέμβασης του κ. Antony. Δεν έχει απολύτως κανένα όφελος. Γνωρίζουμε ποιες είναι οι ιδέες που εκφράζονται στο Σώμα αυτό. Ας τις σεβαστούμε ακόμη και εάν διαφωνούμε πλήρως.

<SPEAKER ID=109 LANGUAGE="ES" NAME="Barσn Crespo">
Κύριε Πρόεδρε, ξεκινώντας την παρέμβασή μου θέλω να αποτίνω φόρο τιμής σε έναν Σέρβο δημοκράτη, στο δημοσιογράφο Slavko uruvija, που πλήρωσε με τη ζωή του το τίμημα της προάσπισης της δημοκρατίας. Δολοφονήθηκε την περασμένη Κυριακή, μετά που δήλωσε δημοσίως ότι ο Μιλόσεβιτς δεν είναι σε θέση να εγγυηθεί την ειρήνη και το μόνο που μπορεί να κάνει είναι να προκαλεί κρίσεις. Επίσης πιστεύω ότι οφείλουμε σήμερα να αποτίνουμε φόρο τιμής και σε όλους εκείνους τους Σέρβους που αγωνίζονται για την ειρήνη και την ελευθερία μέσα στην ίδια τους τη χώρα, θέτοντας σε κίνδυνο ακόμη και τη ζωή τους.
<P>
Κατόπιν τούτου, κύριε Πρόεδρε, την παρούσα στιγμή προτίθεμαι απλώς να πω δυο κουβέντες. Καταρχήν, σήμερα το πρωί ο Καγκελάριος Shrφder δήλωσε, πολύ ορθώς, ότι η Ευρωπαϊκή Ένωση θα πρέπει να αποτελεί μία κοινότητα αξιών και όχι μόνο μια οικονομική κοινότητα και μια αγορά. Και οι αξίες τις οποίες προασπίζουμε αυτή τη στιγμή δεν είναι άλλες από το σεβασμό των ανθρωπίνων δικαιωμάτων, το σεβασμό στη ζωή, το στοιχειωδέστερο δικαίωμα του ανθρώπου, που σήμερα καταπατείται συστηματικά στο Κοσσυφοπέδιο, αλλά που εδώ και πολλά χρόνια, στο πλαίσιο της τραγικής πορείας διαμελισμού της πρώην Γιουγκοσλαβίας, καταπατείται κατ' επανάληψη στη Σλαβονία, στη Βοσνία, σήμερα στο Κοσσυφοπέδιο, και αύριο - ποιος ξέρει - στο Μαυροβούνιο.
<P>
Και πράγματι, πρόκειται για μία κατάσταση που εμείς οι Ευρωπαίοι δεν μπορούμε να ανεχθούμε. Και γι' αυτό το λόγο οφείλουμε να παράσχουμε αποφασιστική υποστήριξη - και πιστεύω ότι περισσότερο παρά ποτέ την παρούσα στιγμή - στην Επιτροπή μας, η οποία διεξάγει ένα σωστό έργο. Θα πρέπει ακόμη να υπογραμμίσουμε ότι, σήμερα δεν προτείνουμε μόνο την ανάπτυξη στρατιωτικών επιχειρήσεων, αλλά προβάλλουμε και σοβαρές προτάσεις - το επεσήμανε και ο Καγκελάριος Shrφder - για την εξεύρεση ενός συνολικού σχεδίου διευθέτησης της κρίσης στα Βαλκάνια, ώστε να μπορέσει και αυτή η περιοχή να ενταχθεί στη διαδικασία που επέτρεψε στους Δυτικοευρωπαίους να ξεπεράσουν αιώνες και αιώνες βαρβαρότητας και αντιπαραθέσεων.
<P>
Γι' αυτό, κύριε Πρόεδρε, θεωρώ ότι είναι ανάγκη να υποστηρίξουμε αυτό το σχέδιο, για τον πρόσθετο λόγο ότι προβλέπει μία απόφαση με την οποία οι πρόσφυγες θα έχουν τη δυνατότητα να επιστρέψουν στα σπίτια τους. Για να επιτευχθεί κάτι τέτοιο, δεν αρκούν μόνο τα ψηφίσματα, αλλά χρειάζονται και δυνάμεις παρεμβολής. Και επισημαίνω ότι, από τη στιγμή που θα τεθεί σε ισχύ η Συνθήκη του Αμστερνταμ, η ανάπτυξη τέτοιων δυνάμεων προβλέπεται υπό τη μορφή αποστολών της Ένωσης με την ονομασία «αποστολές Petersberg». Ας αναλάβουν δράση λοιπόν!

<SPEAKER ID=110 LANGUAGE="FR" NAME="Soulier">
Ευχαριστώ, κυρία Bonino, ευχαριστώ κύριε Van den Broek, για την πρωτοφανή ετοιμότητα της παρέμβασής σας.
<P>
Θα ήθελα, απλώς, να υπενθυμίσω ότι πριν τέσσερις μήνες, ένας άνδρας ο οποίος φορούσε ένα περίεργο φουλάρι, βρισκόταν ανάμεσά μας και ελάμβανε το βραβείο Sakharov, το βραβείο για την ελευθερία της σκέψης. Οφείλουμε να προστατεύσουμε τον άνδρα αυτόν, γιατί αλλιώς δεν θα χρησίμευε τίποτα κάθε Δεκέμβριο να απονέμουμε τη διάκριση αυτή που αποτελεί ένα είδος βραβείου Νόμπελ του πνεύματος.
<P>
Θα ήθελα να τονίσω εδώ την ιδιαίτερη κατάσταση του άνδρα αυτού. Θεωρείται ως ειρηνιστής. Δεν μεταχειρίσθηκε όπλα. Δεν κάλεσε το λαό σε εξέγερση, πράγμα για το οποίο ορισμένοι από τους οπλισμένους συμπατριώτες του θα μπορούσαν να τον κατηγορήσουν. Δεδομένου ότι δεν μπορεί να τον κατηγορήσει για οτιδήποτε, ο κ. Μιλόσεβιτς, ο οποίος διαμαρτύρεται για την καλή του πίστη διαμέσου ορισμένων συναδέλφων μας οι οποίοι είναι παρόντες, δηλώνει ότι τον προστατεύει σήμερα στην Πριστίνα από τους Σέρβους οι οποίοι θα μπορούσαν να θέσουν σε κίνδυνο τη ζωή του.
<P>
Το Ευρωπαϊκό Κοινοβούλιο πρέπει να παρέμβει. Εν πρώτοις, όπως είχα προτείνει στο ψήφισμα, πρέπει να καλέσουμε τον Rugova να επιστρέψει στις Βρυξέλλες ή στο Στρασβούργο για να μας μιλήσει, για να μας εξηγήσει πως έχουν τα πράγματα, κυρίως επειδή είναι πικραμένος. Η κ. Renate Flottau το είπε: είναι δύσκολο να κατανοήσει κανείς τη σιωπή όσων τον κολάκευαν επί σειρά ετών, του απένειμαν τα βραβεία τους, φωτογραφήθηκαν μαζί του για να προβληθούν από τα μέσα μαζικής ενημέρωσης, να τον κοιτούν σήμερα ανήμποροι να τον ταπεινώνει ο Σέρβος δικτάτορας.
<P>
Φοβάμαι ότι δεν σκέπτεται παρά εμάς και θα ήθελα να σας υποβάλω μια πρόταση. Αληθεύει ότι οι κανονισμοί μας είναι αυστηροί. Το Ευρωπαϊκό Κοινοβούλιο δεν έχει κηρύξει τον πόλεμο. Είναι ελεύθερο και οι ευρωβουλευτές έχουν ελευθερία λόγου. Έστειλα επιστολή, πριν λίγες ημέρες, στον επιτετραμμένο της Σερβίας στις Βρυξέλλες, λέγοντάς του ότι ως πρόεδρος της υποεπιτροπής των δικαιωμάτων του ανθρώπου, για την ώρα όμως χωρίς εντολή, είμαι έτοιμος, με άλλους συναδέλφους, να μεταβώ στο Βελιγράδι ή στην Πριστίνα. Το Ευρωπαϊκό Κοινοβούλιο πρέπει να εξετάσει το ενδεχόμενο αποστολής αντιπροσωπείας - πράγμα το οποίο μπορεί να γίνει γρήγορα - για να συναντήσει τον Rugova στην Πριστίνα και να τον φέρει εδώ μαζί μας. Και θέλω να πω αυτό στον κ. Μιλόσεβιτς: «Καθώς δεν μπορείτε να του προσάψετε τίποτα, έχετε εδώ τη συμβολική ευκαιρία να αποδείξετε ότι προετοιμάζετε την επιστροφή της ειρήνης. Ελπίζουμε να σας δούμε σύντομα Rugova.»

<SPEAKER ID=111 NAME="Spencer">
Κύριε Πρόεδρε, συμφωνώ με όσα είπε μόλις τώρα ο κ. Soulier. Αλλά θέτω ένα διαφορετικό θέμα διαδικασίας και σας ρωτώ, εάν μπορείτε να μας πείτε, τι συνέβη στη Γερμανική Προεδρία. Θεωρούσα ότι με μία ήπειρο σε πόλεμο, η μικρότερη ευγένεια που θα μπορούσε να μας δείξει η προεδρία θα ήταν να παραμείνει εδώ μέχρι το τέλος της συζήτησης.

<SPEAKER ID=112 NAME="Πρόεδρος">
Αδυνατώ να απαντήσω στην ερώτησή σας, κύριε Spencer. Σύμφωνα με τις πληροφορίες που έχω, η Προεδρία του Συμβουλίου θα έπρεπε να παρίσταται στη συζήτηση μέχρι το τέλος.

<SPEAKER ID=113 LANGUAGE="NL" NAME="Van Bladel">
Κύριε Πρόεδρε, συμφωνώ με τα όσα παρατήρησε το Συμβούλιο σήμερα για το Κοσσυφοπέδιο και με τα όσα ανέφερε ο Επίτροπος. Ας είμαστε όμως ειλικρινείς. Η Δύση υποχρεούται τώρα να πληρώσει για τους δισταγμούς που είχε στις αρχές της δεκαετίας του «90 να επέμβει στρατιωτικά για να πάψουν οι βιαιότητες στα Βαλκάνια. Η αναγνώριση ανεξάρτητων κρατών, με εξαίρεση τη Βοσνία, ισοδυναμούσε κατά ένα μέρος με την αποδοχή της εθνοκάθαρσης την οποία ταυτόχρονα απεχθανόμαστε. Τώρα βρισκόμαστε αντιμέτωποι με το Κοσσυφοπέδιο. Η διάλυση της Γιουγκοσλαβίας δεν μας δίδαξε πολλά. Δεν κάναμε και πολλά πράγματα για τη σερβική αντιπολίτευση, ούτε για τον κ. Rugova. Παρ'όλο που ο Rugova κέρδισε το βραβείο Ζαχάρωφ, ένα μέρος του Κοινοβουλίου παρότρυνε τον UCK να υλοποιήσει τους στόχους του.
<P>
Κύριε Πρόεδρε, είμαι φανατική υποστηρικτής του ΝΑΤΟ. Όμως, οι κυνικές, τεχνολογικές ενημερώσεις του αποκρύπτουν το γεγονός ότι έχουμε καθηλωθεί σε μία εξέλιξη τις συνέπειες της οποίας δεν μπορούμε να γνωρίσουμε σε όλη τους τη διάσταση. Εξ ου και τα ερωτήματά μου, Κύριε Πρόεδρε: πώς μπορούμε να αποφύγουμε το ενδεχόμενο να συμπαρασύρει ο Milosevic με την πτώση του το Μαυροβούνιο, την πρώην Γιουγκοσλαβική Δημοκρατία της Μακεδονίας και την Αλβανία; Πώς μπορεί να βγει το ΝΑΤΟ από αυτή την σφηγκοφωλιά χωρίς χερσαίες δυνάμεις; Το πνεύμα ενός ανεξάρτητου Κοσσυφοπεδίου έχει βγει από το λυχνάρι. Οι μονομερείς συμφωνίες του Rambouillet είναι παρωχημένες. Πώς προτίθεται το Συμβούλιο να παρεμποδίσει το ενδεχόμενο της δημιουργίας μιας μεγάλης Αλβανίας; Τα ερωτήματα αυτά είναι σημαντικά. Εν τω μεταξύ, έχουμε υποχρέωση να υποδεχθούμε τους πρόσφυγες, να τηρήσουμε γενναιόδωρη στάση για την αποκατάσταση των ζημιών, πράγμα που ισχύει και για τη Σερβία μετά τον Milosevic.
<P>
Τέλος, συμφωνώ απολύτως με τον συνάδελφο Soulier. Ελπίζω ότι η ρωσική διπλωματία θα μας βοηθήσει να βγούμε από τα προβλήματα και θα φέρει τον Rugova εδώ για να συζητήσουμε μαζί του τη στρατηγική του και να την προσαρμόσουμε στο σύμφωνο σταθερότητας που προβλέπεται από το Συμβούλιο.

<SPEAKER ID=114 NAME="Θεωνάς">
Κύριε Πρόεδρε, με λύπη αλλά και με οργή είμαι υποχρεωμένος να διαπιστώσω ότι το Ευρωπαοκό Κοινοβούλιο γίνεται από σήμερα συνυπεύθυνο με όλους εκείνους τους απάνθρωπους και υποκριτές ηγέτες των Ηνωμένων Πολιτειών και της Ευρώπης που προσπαθούν δια πυρός και σιδήρου να περισώσουν τη χαμένη αξιοπιστία τους.
<P>
Το κοινό ψήφισμα που έχουμε μπροστά μας αποτελεί ντροπή για το Ευρωπαοκό Κοινοβούλιο, για το γεγονός και μόνο ότι κατατέθηκε. Θα αποτελέσει όνειδος για δεκαετίες, εάν ψηφισθεί. Εάν το Ευρωπαοκό Κοινοβούλιο ήθελε να παίξει τον ρόλο του, μόνο μια κραυγή αγωνίας έπρεπε να απευθύνει εξ ονόματος των ευρωπαοκών λαών: Σταματήστε αμέσως τον πόλεμο! Σεβαστείτε την ειρήνη! Αφήστε την ηγεσία της Γιουγκοσλαβίας και τη νόμιμη ηγεσία των αλβανόφωνων του Κοσσυφοπεδίου να λύσουν τα προβλήματά τους! Απέδειξαν ότι μπορούν! Σταματήστε να τους εμποδίζετε! Αλλιώς, καλέστε, όπως ζήτησε ο κ. Titley, τον τουρκικό στρατό να διακόψει το «θεάρεστο» έργο που επιτελεί στο Κουρδιστάν σφάζοντας και καταστρέφοντας τους Κούρδους για να πάνε στο Κοσσυφοπέδιο να περισώσουν τα ανθρώπινα δικαιώματα που υπερασπίζεσθε.

<SPEAKER ID=115 LANGUAGE="FR" NAME="Cohn-Bendit">
Κύριε Πρόεδρε, Κυρίες και Κύριοι, όταν κάποιος λεει ότι δεν θέλει τον πόλεμο, νομίζω ότι όλος ο κόσμος τον χειροκροτεί. Όταν λεει ότι μισεί τον πόλεμο, νομίζω ότι όλος ο κόσμος τον χειροκροτεί. Όταν όμως κάποιος δεν λέει ότι μισεί την εθνοκάθαρση, ότι αρνείται την εθνοκάθαρση, τότε υπάρχει πρόβλημα. Και όταν λέμε: οι Σέρβοι και Κοσοβάροι πρέπει να επιλύσουν τα προβλήματά τους, τα προβλήματα των Κοσοβάρων, ο Μιλόσεβιτς τα επιλύνει εδώ και δέκα χρόνια, εδώ και δέκα χρόνια είπε τι θέλει να κάνει. Στην ομιλία του, το 1989, στο Κοσσυφοπέδιο, τα είπε όλα. Στη νεότητά μου με μάθανε ότι πρέπει να μάθω να διαβάζω βιβλία. Διαβάσαμε όσα έγραψε ο Χίτλερ. Ο Χίτλερ έκανε ό, τι έγραψε. Διαβάσαμε και καταλάβαμε όσα έγραψε ο Μιλόσεβιτς για το Κοσσυφοπέδιο, έκανε ό, τι είπε, έκανε ό, τι έγραψε. Ήθελε να εκκαθαρίσει το Κοσσυφοπέδιο ώστε να επανακτήσουν οι Σέρβοι το Κοσσυφοπέδιο, ιδού η κατάσταση. Στην κατάσταση αυτή, υπήρξαν προσπάθειες διαπραγμάτευσης, υπήρξαν σφάλματα. Όλοι μας διαπράξαμε σφάλματα. Υπήρξε η ειρηνική αντίσταση του Rugova, στον οποίο απονείμαμε ένα βραβείο εδώ. Αυτό δεν καρποφόρησε. Είναι φοβερό, οι βομβαρδισμοί δεν ενέτειναν την εθνοκάθαρση. Η εθνοκάθαρση υπήρχε πριν τους βομβαρδισμούς.
<P>
Σήμερα, είμαι υπερήφανος για τη γερμανική κυβέρνηση. Είμαι υπερήφανος για το γερμανό Υπουργό Εξωτερικών ο οποίος, τη στιγμή αυτή, προσπαθεί να βρει διπλωματική λύση, μία πολιτική λύση της σύγκρουσης. Όμως ποτέ η διπλωματική λύση, η πολιτική λύση, η παύση του πολέμου δεν πρέπει να σημαίνουν εξακολούθηση της εθνοκάθαρσης. Δεν δημιουργήσαμε την Ευρώπη από τις στάχτες του Δεύτερου Παγκοσμίου Πολέμου για να ζήσουμε σήμερα το δράμα του πολέμου - είναι ένα απίστευτο δράμα - δεν πίστευα ποτέ ότι ο γιος μου θα έβλεπε ένα πόλεμο στην Ευρώπη σήμερα. Δεν έχουμε το δικαίωμα, λόγω δειλίας, να μην κάνουμε κάτι και να επιτρέψουμε την εθνοκάθαρση. Η επιλογή και οι εκτοπίσεις ήταν τα όπλα του Χίτλερ. Επιθυμούμε να προσχωρήσουν και να μείνουν οι Σέρβοι στην Ευρώπη, να προσχωρήσει και να μείνει στην Ευρώπη η Σερβία, όχι όμως με εθνοκάθαρση.

<SPEAKER ID=116 NAME="Πρόεδρος">
Κύριε Spencer, κύριοι συνάδελφοι, σας ανακοινώνω ότι ο Πρόεδρος του Συμβουλίου συμμετέχει σε τριμερή διάλογο με την αντιπρόεδρό μας Fontaine όσον αφορά τα διαρθρωτικά ταμεία και θα επανέλθει στις 17.30 για να απαντήσει στις ερωτήσεις.

<SPEAKER ID=117 LANGUAGE="NL" NAME="Maes">
Κύριε Πρόεδρε, μέχρι στιγμής οι βομβαρδισμοί του ΝΑΤΟ δεν κατάφεραν δυστυχώς να τερματίσουν την εθνοκάθαρση, αντίθετα μάλιστα. Οι Κοσσοβάροι εκτοπίστηκαν κάτω από δραματικές συνθήκες από τη χώρα τους ή έχουν γίνει πρόσφυγες μέσα σ'αυτήν. Οι άνθρωποι αυτοί είναι τα θύματα ενός απολυταρχικού εθνοκεντρισμού τον οποίο καταδικάζουμε. Ταυτόχρονα όμως δεν μπορώ να καταδικάσω τη δράση του ΝΑΤΟ, δεδομένου ότι διαπιστώνω ότι η Ευρώπη, όπως είπε προηγουμένως και ο κ. Cohn-Bendit, παρατηρούσε άπραγη για μια δεκαετία τη διάλυση της πρώην Γιουγκοσλαβίας και, όταν ο Milosevic κατάργησε πριν από δέκα χρόνια την αυτονομία του Κοσσυφοπεδίου, εκείνοι οι οποίοι γνώριζαν την περιοχή πρόβλεψαν τι θα συνέβαινε στα επόμενα χρόνια. Τότε, δεν κάναμε τίποτα.
<P>
Παρ'όλα αυτά, κύριε Πρόεδρε, πρέπει να επανέλθουμε σε ένα πολιτικό πλαίσιο. Σε ένα νόμιμο διεθνές νομικό πλαίσιο στο οποίο θα συμμετέχουν συνεπώς και τα Ηνωμένα Έθνη, ο ΟΑΣΕ και οι Ρώσοι. Θέλουμε να προωθήσουμε την ταχεία επιστροφή των Κοσσοβάρων στη χώρα τους. Αν όμως δεν βρεθεί πολιτική λύση, αυτό θα πρέπει να γίνει με την παροχή στρατιωτικής προστασίας, όπως ορίζεται και στο κοινό ψήφισμά μας.
<P>
Όμως, θέλουμε να τονίσουμε ότι θα προτιμούσαμε η εν λόγω στρατιωτική προστασία να μην προσφερθεί μόνο από το ΝΑΤΟ. Συμφωνούμε με εκείνους οι οποίοι τάσσονται υπέρ μιας ευρωπαϊκής προοπτικής για τους λαούς της Ανατολικής και της Νότιας Ευρώπης, έτσι ώστε ο σεβασμός των ανθρωπίνων δικαιωμάτων και το διεθνές δίκαιο να μπορέσουν να συμβαδίσουν με την ειρήνη και την ανάπτυξη.

<SPEAKER ID=118 LANGUAGE="IT" NAME="Muscardini">
Κύριε Πρόεδρε, ελπίζουμε ότι η προσεχής Επιτροπή και το προσεχές Κοινοβούλιο θα συνεργαστούν στενότερα και θα υπενθυμίσουν στο Συμβούλιο, που δικαιολογείται σήμερα για την απουσία του, ότι είναι μόνο ένα από τα κοινοτικά όργανα και όχι το σημαντικότερο.
<P>
Στο Σώμα αυτό, δεν είμαστε, κατά τη γνώμη μου, βουλευτές της δεξιάς ή της αριστεράς, βουλευτές φιλοπόλεμοι ή βουλευτές φιλειρηνικοί. Είμαστε - και ελπίζω ότι είμαστε πραγματικά - μόνο άνδρες και γυναίκες που προσπαθούν να θυμίσουν ότι δεν υπάρχουν διεθνή δικαιώματα αν δεν υπάρχει πρώτα σεβασμός των ανθρωπίνων δικαιωμάτων. Και όμως χωριζόμαστε σε δύο κατηγορίες: εκείνους που είναι καλόπιστοι και εκείνους που είναι κακόπιστοι, εκείνους που πολεμούν για αρχές λαμβάνοντας υπόψη ότι, για να υπάρχουν αρχές, χρειάζεται ενίοτε και η βία για να αντιμετωπιστούν οι καταστάσεις, γιατί η βία ή ο πόλεμος δεν είναι καθεαυτά καλά ή κακά, αλλά είναι πράξεις απαραίτητες, αποφάσεις απαραίτητες όταν πρόκειται για έναν αγώνα υπέρ της ζωής και της αξιοπρέπειας των ατόμων.
<P>
Σε κάθε περίπτωση, πρέπει να καταγράψουμε, όπως έδειξε και το Ραμπουγιέ, για άλλη μία φορά, την απουσία της ευρωπαϊκής πολιτικής ένωσης. Εάν η πολιτική ένωση είχε υλοποιηθεί πριν από μερικά χρόνια, ίσως να μην είχαμε φθάσει στην τραγωδία που ζούμε σήμερα. Πράγματι, αν η Ευρώπη δεν είχε συμμετάσχει στο Ραμπουγιέ με τέσσερα μόνο ισχυρά έθνη, αλλά είχε συμμετάσχει ως πολιτική ένωση και, αν πριν από το Ραμπουγιέ, τουλάχιστον από το «92, η Ευρωπαϊκή Ένωση είχε απευθύνει ως πολιτική ένωση ισχυρό μήνυμα - ισχυρό και σαφές μήνυμα - στον Μιλόσεβιτς, ίσως να μην βρισκόμασταν σήμερα αντιμέτωποι με όλους αυτούς τους πολέμους, αυτές τις σφαγές και αυτές τις τραγωδίες που ζούμε. Αυτό όμως έγινε επίσης εξαιτίας της επιλογής ορισμένων κυβερνήσεων και ορισμένων πολιτικών δυνάμεων: δεν υπάρχει Ευρωπαϊκή Ένωση και δεν μπορούμε παρά να περιμένουμε από το ΝΑΤΟ να είναι αυτό που εμείς δεν είμαστε σε θέση να είμαστε. Ας ελπίσουμε λοιπόν ότι, στο μέλλον, αυτή η Ευρώπη θα μπορέσει να αποκτήσει πολιτικό περιεχόμενο, θα μπορέσει να εργαστεί για ένα σύμφωνο σταθερότητας στα Βαλκάνια, θα μπορέσει να δώσει στους εκτοπισμένους την αναγκαία βεβαιότητα που θα τους κάνει να επιστρέψουν στα εδάφη τους, δηλαδή την ελπίδα για το μέλλον, θα μπορέσει να δώσει σε όσους αγωνίζονται- για παράδειγμα στις μεθοριακές περιοχές, όπως την Απουλία - μια πραγματική αλληλεγγύη και όχι μόνο με λόγια.
<P>
Ένα ευχαριστώ στην Επίτροπο Bonini και την οργάνωση Arcobaleno, με μια σαφή ανάμνηση από την αρχαία Ρώμη: «Parcere victis, debellare superbos ». Και ο Μιλόσεβιτς πρέπει να συντριφθεί, διαφορετικά οι φιλοπόλεμοι, οι υπερόπτες θα συνεχίσουν να προσβάλλουν τα δικαιώματα των καλόπιστων ατόμων και των ανυπεράσπιστων πολιτών.
<P>
Μια έκκληση, τέλος, κύριε Πρόεδρε: εάν αυτό το Ευρωπαϊκό Κοινοβούλιο θελήσει να συγκαλέσει έκτακτη συνεδρίαση για να βρεθούμε όλοι μαζί στα σύνορα Αλβανίας και Κοσσυφοπεδίου, αυτό θα μπορούσε να είναι πολύ καλό σημάδι για μια κοινοβουλευτική περίοδο στο τέλος της που δεν έφερε την πολιτική ένωση αλλά δημιούργησε τουλάχιστον, μεταξύ των βουλευτών, μια κοινή βούληση να είμαστε κοντά στους λαούς.

<SPEAKER ID=119 NAME="Πρόεδρος">
Ευχαριστώ για την πρότασή σας, θα ήθελα όμως να προσθέσω ότι θα πρέπει να πάμε άοπλοι, διαφορετικά υπάρχει κίνδυνος να συμμετάσχουμε και εμείς στη σύγκρουση.

<SPEAKER ID=120 LANGUAGE="IT" NAME="Vecchi">
Κύριε Πρόεδρε, η τραγωδία που παρακολουθούμε στο Κοσσυφοπέδιο είναι η μεγαλύτερη τραγωδία που αιματοκύλισε την Ευρώπη από το τέλος του Δευτέρου Παγκοσμίου Πολέμου.
<P>
Στην τραγική κατάσταση που ρημάζει τα Βαλκάνια είναι, τώρα περισσότερο από ποτέ, αναγκαίο η πολιτική να ανακτήσει, ή να προσπαθήσει να ανακτήσει, πλήρως το ρόλο που της αρμόζει.
<P>
Στη συνεδρίαση του Ευρωπαϊκού Συμβουλίου των προσεχών ωρών είναι πιθανό να επιβεβαιωθεί η επάνοδος στην πολιτική σκηνή είτε της Ευρωπαϊκής Ένωσης είτε των Ηνωμένων Εθνών. Το γεγονός ότι οι αρχηγοί κυβερνήσεων των κρατών μελών της Ένωσης συνέρχονται με το Γενικό Γραμματέα του ΟΗΕ, Kofi Annan, προμηνύει μια ευρωπαϊκή πρωτοβουλία - όπως αναγγέλθηκε άλλωστε και εδώ από το Συμβούλιο - που θα μπορούσε να επιτρέψει, αν υπάρξουν θετικά σημάδια από γιουγκοσλαβικής πλευράς, την επανέναρξη των διαπραγματεύσεων.
<P>
Δεν υπάρχει αμφιβολία ότι, όπως και να έχει, η θεμελιώδης προϋπόθεση για να μπορέσει να επιτευχθεί η διακοπή των συμμαχικών βομβαρδισμών στη Σερβία είναι η άμεση παύση, από γιουγκοσλαβικής πλευράς, κάθε στρατιωτικής δραστηριότητας στο Κοσσυφοπέδιο, η απόσυρση των σερβικών δυνάμεων από αυτή την περιοχή, η παύση κάθε κατασταλτικής δραστηριότητας και εκδίωξης εις βάρος του κοσοβαρικού πληθυσμού. Και θα ήταν καλό να διατηρηθεί η ισχυρότερη και σταθερότερη ενότητα όλων των ευρωπαϊκών χωρών μπροστά σε αυτά τα θέματα και αυτές τις αρχές. Θα δούμε, στις επόμενες ώρες, τις λεπτομέρειες των προτάσεων που υπέβαλαν η Ευρώπη και τα Ηνωμένα Έθνη. Όλα θα εξαρτηθούν φυσικά από τη γιουγκοσλαβική απάντηση.
<P>
Είναι σημαντικό να επιβεβαιώσουμε, με την απαραίτητη πάντα αποφασιστικότητα και ενότητα των ευρωπαϊκών χωρών και της Ατλαντικής Συμμαχίας, ότι πρέπει να παραμείνει ανοικτός ο δρόμος της πολιτικής λύσης. Οι στρατιωτικές πρωτοβουλίες του ΝΑΤΟ καθεαυτές δεν είναι η λύση του προβλήματος: ήταν και είναι ο αναγκαστικός δρόμος σε μια προσπάθεια τερματισμού μιας δράσης που προσλαμβάνει πλέον όλα τα χαρακτηριστικά της γενοκτονίας εναντίον των αλβανόφωνων πληθυσμών του Κοσσυφοπεδίου.
<P>
Από τα γεγονότα των ημερών αυτών προκύπτει σαφέστατα ότι είναι ανάγκη να επιταχυνθεί σημαντικά η οικοδόμηση πραγματικής ευρωπαϊκής εξωτερικής πολιτικής και πολιτικής ασφαλείας και ότι η Ένωση πρέπει να θέσει στη διάθεσή της όλα τα μέσα, πολιτικά και συγκεκριμένα, για να μπορέσει να εδραιώσει την ειρήνη, την ασφάλεια, το σεβασμό των ανθρώπινων δικαιωμάτων, τόσο στα δικά της σύνορα όσο και στα άλλα μέρη του κόσμου.
<P>
Για να μπορέσει να διαφανεί μια λύση στο μπερδεμένο βαλκανικό πρόβλημα είναι επίσης απαραίτητο να χαράξει η Ένωση μια στρατηγική, ένα σχέδιο, για να οικοδομήσει μια διαδικασία μακροπρόθεσμης πολιτικής και οικονομικής σταθερότητας στην περιοχή αυτή, και μάλιστα στο πλαίσιο ισχυρότερων σχέσεων με την ίδια την Ένωση.
<P>
Σήμερα, όλοι μας ίσως πληρώνουμε το τίμημα του ότι δεν προωθήσαμε εγκαίρως μια προοπτική ευρωπαϊκής ολοκλήρωσης και για την περιοχή των Βαλκανίων. Παράλληλα, επανεμφανίζεται με μεγάλη ένταση η ανάγκη μεγαλύτερης συμμετοχής του συνόλου της Ευρώπης, συμπεριλαμβανομένης της Ρωσίας, σε μια προοπτική συνεργασίας «εφ'όλης της ύλης» για να οικοδομήσουμε ένα μέλλον ειρήνης, προόδου και σταθερότητας σε ολόκληρη την ήπειρο.
<P>
Παράλληλα με τις πολιτικές και διπλωματικές πρωτοβουλίες πρέπει να συντονιστεί και να ενισχυθεί το έργο ανθρωπιστικής βοήθειας προς τους πρόσφυγες και όσους επλήγησαν από τη γιουγκοσλαβική καταστολή. Όλη η Ευρώπη είναι πολύ ευαισθητοποιημένη απέναντι στην ανάγκη αυτή. Η «αποστολή Arcobaleno», που προωθήθηκε από την ιταλική κυβέρνηση, τυγχάνει της αποδοχής και μάλιστα της ενεργούς αποδοχής του μεγαλύτερου μέρους της κοινωνίας των πολιτών και του πληθυσμού της χώρας μας που επιδεικνύει εκπληκτική κινητικότητα.
<P>
Πιστεύουμε ότι - πέρα από ό, τι έγινε μέχρι σήμερα, και είναι πολύ σημαντικό - το Συμβούλιο, η Επιτροπή, οι κυβερνήσεις των κρατών μελών και το σύνολο της διεθνούς κοινότητας πρέπει να εντατικοποιήσουν και να προσδιορίσουν τις προσπάθειες βοήθειας προς τους πληθυσμούς της περιοχής. Αυτή είναι σήμερα η πραγματική και δραματική λυδία λίθος για την οικοδόμηση του παρόντος και του μέλλοντος της Ευρώπης.

<SPEAKER ID=121 LANGUAGE="IT" NAME="Bianco">
Κύριε Πρόεδρε, το ζητούμενο εδώ δεν είναι η αποφασιστικότητά μας στον αγώνα κατά του Μιλόσεβιτς που σίγουρα πρέπει να παραμείνει ακάθεκτη - αφού ξέρουμε ότι κάθε αδυναμία μπορεί να γίνει αντικείμενο εκμετάλλευσης από τον σέρβο δικτάτορα - αλλά το πρόβλημα με το οποίο βρισκόμαστε αντιμέτωποι είναι πώς θα αντιμετωπίσουμε μια κατάσταση στρατιωτικής επέμβασης που μοιάζει χωρίς διέξοδο, αφού οι βόμβες δεν μπορούν να κρατήσουν επ'άπειρον ούτε μπορούν να κλείσουν ένα επεισόδιο που πρέπει να στραφεί προς την ειρήνη. Είναι σωστοί οι λόγοι της επέμβασης για να συντριφθεί η παραφροσύνη ενός δικτάτορα που επινόησε ένα βάρβαρο και απάνθρωπο σχέδιο, αν όμως οι βόμβες δεν φέρνουν αποτέλεσμα, μου φαίνεται ότι η λογική της πολιτικής υπαγορεύει - εκτός κι αν ο κ. Dupuis προτείνει χερσαία επέμβαση, που είχε αποκλειστεί μέχρι τώρα - μια διαπραγμάτευση, επειδή πρέπει να αποφύγουμε την επιλογή μεταξύ του πολέμου που κερδίζεται ή του πολέμου που χάνεται.
<P>
Όπως είπε και ο Πρόεδρος Verheugen, πρόθεσή μας δεν ήταν να κηρύξουμε τον πόλεμο εναντίον της Σερβίας, θέλαμε μόνο να προσπαθήσουμε να επαναφέρουμε τους πληθυσμούς στα εδάφη από τα οποία εκδιώχθηκαν. Πρέπει συνεπώς να αγωνιστούμε για να μπορέσει να υλοποιηθεί η πρωτοβουλία του Kofi Annan και του ΟΗΕ, για να συμμετάσχει η Ρωσία, για να μπορέσει ο Ρουγκόβα να γίνει συνομιλητής.
<P>
Έρχομαι τώρα στο τελευταίο σημείο, κύριε Πρόεδρε. Εμείς υπερασπιζόμαστε έναν λαό που κινδυνεύει να περιπλανιέται αιώνια. Υπάρχουν επείγοντα ζητήματα και πρέπει να είμαστε ευγνώμονες προς την Επίτροπο Bonino και τον Επίτροπο Van den Broek για το έργο που ανελήφθη, δεν παύει όμως να είναι σταγόνα στον ωκεανό και η κατάσταση είναι εκρηκτική. Στην Ιταλία - το υπενθύμισε ο κ. Vecchi - συγκεντρώθηκαν από την κοινωνία των πολιτών 30 δισεκατομμύρια και είναι διαθέσιμα 150 εκατομμύρια ευρώ: θα θέλαμε να μάθουμε ποιο είναι το ακριβές μέγεθος των υφιστάμενων αναγκών. Αυτό που μας ενδιαφέρει επίσης είναι ότι το Συμβούλιο, ο Πρόεδρος του Συμβουλίου, ενέκρινε το αίτημα ενός συμφώνου σταθερότητας που τέθηκε στην προηγούμενη Συνέλευση. Αυτή την προοπτική πρέπει να ακολουθήσουμε, επειδή εμείς θέλουμε να νικήσει η ειρήνη και όχι να κερδίσουμε τον πόλεμο.

<SPEAKER ID=122 LANGUAGE="ES" NAME="Marset Campos">
Κύριε Πρόεδρε, ως βουλευτές έχουμε το χρέος να προάγουμε και να υπεραμυνόμαστε τη διεθνή νομιμότητα σαν την καλύτερη μέθοδο προάσπισης των ανθρωπίνων δικαιωμάτων. Γι' αυτό, θέτω το εξής ερώτημα: για ποιό λόγο δεν υπήρξε καμία προσφυγή κατά του Μιλόσεβιτς, πριν από τις 24 Μαρτίου, ενώπιον του Ποινικού Δικαστηρίου της Χαγης;
<P>
Εμείς, του Κόμματος της Ενωμένης Αριστεράς, είχαμε καταθέσει μια μήνυση κατά του Πινοσέτ, η οποία τραβάει το δρόμο της στη δικαιοσύνη. Και αν διαθέταμε στοιχεία και μάρτυρες, θα είχαμε επίσης καταθέσει ανάλογη μήνυση κατά του Μιλόσεβιτς.
<P>
Δυνάμει των άρθρων 1, 3 και 5 του Ψηφίσματος του ΟΗΕ αριθ. 3314/29 της 14ης Δεκεμβρίου 1974, η επιδρομή του ΝΑΤΟ και η απόφαση του Solana στοιχειοθετούν ένα έγκλημα πολέμου.
<P>
Η καλύτερη ανθρωπιστική βοήθεια που μπορούμε να προσφέρουμε στους αλβανόφωνους του Κοσσυφοπεδίου, τους οποίους υπερασπιζόμαστε, είναι ειρήνη εδώ και τώρα. Η Ευρωπαϊκή Ένωση έχει καθήκον να υψώσει εκ νέου τη φωνή του διαλόγου, τη φωνή των διαπραγματεύσεων, τη φωνή της πολιτικής απέναντι στις βιαιότητες των Ηνωμένων Πολιτειών. Και γι' αυτό, σε συνεργασία με τον ΟΗΕ και τον ΟΑΣΕ, θα πρέπει να προαγάγει την ειρήνη.

<SPEAKER ID=123 LANGUAGE="FR" NAME="Carrθre d'Encausse">
Κύριε Πρόεδρε, ο πόλεμος επανήλθε στην ήπειρό μας για πρώτη φορά μετά από μισό αιώνα και δεν γνωρίζουμε τη διάρκειά του και την έκβαση, όμως όλοι οι πόλεμοι τελειώνουν μια ημέρα.
<P>
Λαμβάνοντας υπόψη το χρόνο που διαθέτω, δεν θα μιλήσω ούτε για αίτια, ούτε για σκοπούς, ούτε για τις ευθύνες του πολέμου. Θέλω να μόνο να ρίξω μια ματιά στο μέλλον, πέρα από τον πόλεμο, στο ευρωπαϊκό τοπίο που θα αποτελέσει το πλαίσιο της ειρήνης που θα παγιωθεί, στους σκοπούς της ειρήνης. Ένα τμήμα της ηπείρου, εκεί όπου διεξάγεται ο πόλεμος, είναι θύμα των δαιμόνων που νομίζαμε ότι είχαν εξαφανισθεί. Η πυξίδα της Πανδώρας από την οποία βγήκαν αποκαλύπτει ένα τρομακτικό περιεχόμενο. Εν πρώτοις, είναι η δυστυχία ανθρώπων, όλων όσων πλήττονται από τον πόλεμο. Οι Αλβανοί οι οποίοι εκδιώχθηκαν από τα σπίτια τους, αλλά και οι Σέρβοι επίσης, που πρέπει να προσέξουμε να μην τους συγχέουμε με το Μιλόσεβιτς, τρέμουν κάτω από τις βόμβες και βλέπουν, τρομαγμένοι, την οικονομική καταστροφή της χώρας τους.
<P>
Ένας άλλος δαίμονας: η διαίρεση της Ευρώπης. Η διαίρεση της Ευρώπης επιστρέφει. Αγωνιά η ελπίδα της ενότητας της ηπείρου. Έδωσε τη θέση της σε μία παλαιά κατάσταση με μία ενωμένη και ισχυρή Ευρώπη σε μία πλευρά - την πλευρά μας - η οποία είναι ικανή να αποφασίζει για το μέλλον της. Απέναντί της, μία άλλη Ευρώπη η οποία πρέπει να υποστεί ένα πεπρωμένο το οποίο δεν έχει επιλέξει. Τα μηνύματα αυτής της διαίρεσης πολλαπλασιάζονται. Η Ουκρανία αποφάσισε να ξαναγίνει πυρηνική δύναμη. Το σχέδιο της ένωσης της Ρωσίας, της Λευκορωσίας, και της Γιουγκοσλαβίας ακόμα και εάν είναι ένα σχέδιο χωρίς μέλλον αποστέλνει ένα σαφές μήνυμα. Ενώπιον της Ευρώπης των Δεκαπέντε, η Σλαβική Ευρώπη προσπαθεί να οργανωθεί. Τι αποτυχία για όλους μας!
<P>
Ακόμα ένας άλλος δαίμονας: ο εθνικισμός ο οποίος ποτέ δεν πέθανε πραγματικά, ο οποίος όμως παίρνει νέα ζωή και αναπτύσσεται. Να μη λησμονήσουμε ότι πρόσφατα, η πλειοψηφία των Σέρβων θεωρούσε το Μιλόσεβιτς δικτάτορα. Σήμερα, οι ίδιοι αυτοί Σέρβοι συσπειρώνονται γύρω του λόγω καθαρής εθνικιστικής αντίδρασης. Η αναθέρμανση του εθνικισμού λαμβάνει, επίσης, τη μορφή μίας νέας προσήλωσης στις εθνικές και θρησκευτικές διαφορές. Τι οπισθοδρόμηση! Και όμως, μετά τον πόλεμο, πρέπει οπωσδήποτε οι Σέρβοι και οι Αλβανοί να ξαναμάθουν να ζουν μαζί, να ξεχάσουν με την πάροδο του χρόνου, το μίσος τους. Καμία δύναμη παρεμβολής δεν θα επιτύχει το αποτέλεσμα αυτό. Οι άνθρωποι είναι εκείνοι που θα αποφασίσουν. Μία πολύ σοβαρή συνέπεια είναι ότι ο πόλεμος αυτός, στις χώρες της Ανατολικής Ευρώπης, επέτρεψε στα άτομα που βγήκαν από ένα ολοκληρωτικό σύστημα να επανεύρουν την υπερηφάνεια που είχαν απολέσει σε βάρος εκείνων που επεδίωξαν τη δημοκρατία και τις μεταρρυθμίσεις. Θέλει πολύ θάρρος, σήμερα, στη Ρωσία προκειμένου να μπει τροχοπέδη σ' αυτή την περιπέτεια και, στη Λευκορωσία, για να συνεχίσει η αντίσταση στο Lukachenko. Υπάρχουν και άλλα παραδείγματα.
<P>
Τέλος, δεν είναι μόνο η Σερβία η οποία αποσταθεροποιήθηκε, αλλά όλα τα Βαλκάνια, όπου η αμφιβολία μεγαλώνει στην κοινή γνώμη όσον αφορά τη νομιμότητα των συνόρων και τη δυνατότητα της ειρηνικής συμβίωσης με διαφορετικούς λαούς. Σε αυτή την ταραγμένη πραγματικότητα της Ευρώπης, πλαίσιο της ειρήνης του μέλλοντος, πρέπει να δοθούν απαντήσεις αμέσως. Εν πρώτοις, πρέπει να επανέλθουμε επειγόντως στις πολιτικές λύσεις. Ο πόλεμος δεν είναι ποτέ αυτοσκοπός. Είναι ένα εξαιρετικό μέσο των πολιτικών σχέσεων μεταξύ των κρατών.
<P>
Δεύτερον, πρέπει, χωρίς καθυστέρηση, να επανενταχθούν στη συζήτηση οι δύο συντελεστές οι οποίοι αδίκως αποκλείστηκαν: τα Ηνωμένα Έθνη, σύμβολο του δικαίου, και η Ρωσία, η οποία ασκεί ακόμα μεγάλη επιρροή στα Βαλκάνια, καθώς και άλλα κράτη της περιφέρειας, τα οποία θα μπορούσαν επωφελώς να προσφέρουν στρατεύματα για μία δύναμη παρεμβολής, την οποία ο Μιλόσεβιτς θα μπορούσε να αρνηθεί πιο δύσκολα σε σύγκριση με το ΝΑΤΟ. Δοκιμάσαμε να το κάνουμε αυτό;
<P>
Τέλος, η Ευρώπη των Δεκαπέντε πρέπει να αναλάβει την πρωτοβουλία, στην ήπειρό της, προκειμένου να εξεύρει το δρόμο για τις διαπραγματεύσεις και να σταματήσει τη γενική αποσταθεροποίηση των Βαλκανίων. Από αυτό εξαρτάται το μέλλον της Ευρώπης μας, το μέλλον της ηπείρου, το μέλλον των λαών που ζουν σ' αυτή. Ο χρόνος επείγει, ας σπεύσουμε!

<SPEAKER ID=124 LANGUAGE="SV" NAME="Gahrton">
Κύριε Πρόεδρε, έχει διατυπωθεί μερικές φορές στη συζήτηση ο ισχυρισμός ότι εμείς, του κινήματος ειρήνης, που απαιτούμε να σταματήσουν οι βομβαρδισμοί του ΝΑΤΟ δουλεύουμε προς όφελος του Μιλόσεβιτς, ότι συνιστούμε την παθητική τακτική του Μονάχου, ότι στερούμαστε εναλλακτικών λύσεων. Φυσικά, αυτό είναι απολύτως εσφαλμένο. Καταδικάζουμε πλήρως την εγκληματική πολιτική εθνοκάθαρσης της γιουγκοσλαβικής κυβέρνησης και θεωρούμε ότι ο Μιλόσεβιτς θα έπρεπε να προσαχθεί σε δίκη. Θεωρούμε ότι η παγκόσμια κοινότητα έχει υποχρέωση να παρέμβει για την προάσπιση των ανθρωπίνων δικαιωμάτων. Θεωρούμε ότι η λύση πρέπει να έχει ως βάση το δικαίωμα όλων των Αλβανών Κοσσοβάρων να επιστρέψουν στις εστίες τους, σε ένα ενιαίο και αυτόνομο Κοσσυφοπέδιο υπό την προστασία του ΟΗΕ ή του ΟΑΣΕ, εντός του πλαισίου ενός συμφώνου σταθερότητας της Νοτιανατολικής Ευρώπης.
<P>
Θεωρούμε, όμως, ότι οι βομβαρδισμοί του ΝΑΤΟ είναι λάθος και αποδείχτηκε ότι απέτυχαν ! Επομένως, πρέπει να δώσουν τη θέση τους σε μη - βίαιες λύσεις, κάτι που απαιτεί χρόνο και υπομονή. Ο Νέλσων Μαντέλα διαπραγματευόταν επί χρόνια. Ο Δαλάϊ Λάμα, έπειτα από 40 χρόνια στην εξορία, δεν ζητά βομβαρδισμούς - ζητά να διαπραγματευθεί με ένα καθεστώς το οποίο έχει καταδικαστεί από αυτό εδώ το Κοινοβούλιο διότι παραβιάζει τα ανθρώπινα δικαιώματα. Γιατί εγκαταλείψαμε τον ειρηνιστή Ρουγκόβα και στηρίζουμε ένα αντάρτικο κίνημα για το οποίο δεν γνωρίζουμε τόσα πολλά πράγματα; Συμφωνώ απολύτως με τον κ. Soulier.
<P>
Τι προτείνει τώρα το ΝΑΤΟ; Μετά από 3 εβδομάδες βομβαρδισμών το ΝΑΤΟ προτείνει την κινητοποίηση 300 νέων αεροσκαφών, την κινητοποίηση εφέδρων και τη συνέχιση αυτής της στρατιωτικής εκστρατείας - αυτή είναι η πρόταση του ΝΑΤΟ - μία εκστρατεία η οποία, σύμφωνα με το International Peace Bureau, «μέχρι στιγμής δεν έχει καταφέρει τίποτα άλλο από το να επιταχύνει την καταστολή, να ενώσει το Σερβικό έθνος γύρω από τον Μιλόσεβιτς και να αποξενώσει τους Ρώσους» .
<P>
Γελοιοποίησαν, επίσης, τον ΟΗΕ. Παραθέτω μία αναφορά του Ingvar Karlsson, πρώην Πρωθυπουργού της Σουηδίας, που μαζί με τον Shridath Ramphal, συμπροεδρεύοντα στην Commission on Global Governance του ΟΗΕ, αποκαλούσαν στην εφημερίδα The Guardian της 2ας Απριλίου τους βομβαρδισμούς του ΝΑΤΟ «επίθεση» και ρωτούσε: «What, if in a virtuous rage China invades Taiwan? ». Δημιουργήθηκε ένα επικίνδυνο προηγούμενο και αυτό πρέπει να το συνειδητοποιήσουμε όλοι.
<P>
Ας υποθέσουμε, όμως, ότι το ΝΑΤΟ εννοεί πραγματικά αυτό που κάνει! Ας πούμε ότι όλες οι κατηγορίες ότι το ΝΑΤΟ δρά με κυνισμό είναι εσφαλμένες, ότι πράγματι η ειρηνευτική ρητορική τους είναι σοβαρή! Δεν θα έπρεπε, παρ' όλα αυτά, να παραδεχτούν ότι τα αποτελέσματα στο πεδίο της μάχης αποδεικνύουν ότι οι βομβαρδισμοί απέτυχαν , ότι πρέπει να σταματήσουν; Ή σκοπεύουν να αποδείξουν ότι η εγχείρηση πέτυχε - ακόμη κι αν πεθάνει ο ασθενής;

<SPEAKER ID=125 LANGUAGE="DE" NAME="Sichrovsky">
Κύριε Πρόεδρε, σήμερα διαβάζουμε σε μια γερμανική εφημερίδα πως «ο πόλεμος είναι πάντα αποτέλεσμα μιας πολιτικής που δεν πέτυχε το στόχο της». Συνεπώς οι στρατηγοί πρέπει να επεμβαίνουν, μόνον όταν έχουν πλέον αποτύχει οι πολιτικοί. Τί μπορεί όμως να κάνει μια ηγεσία, όταν οι πολιτικοί της δίνουν την εντολή να κερδίσει έναν πόλεμο δίχως να διεξαγάγει πόλεμο; Η απαραίτητη στρατιωτική παρέμβαση του ΝΑΤΟ στηρίζεται αυτή τη στιγμή στις ευθύνες μιας ομάδας πολιτικών που κάποτε προβάλλονταν στα κινήματα ειρήνης με δυνατή φωνή κατά του πολέμου ως πασιφιστές και σήμερα δίνουν εντολή για πόλεμο, χωρίς να θέλουν να λερώσουν οι ίδιοι τα χέρια τους.
<P>
Η απόσταση που χωρίζει την εντολή των πολιτικών από τα μέσα που χρησιμοποιούνται είναι σαφώς πολύ μεγάλη. Εάν στόχος είναι να επιτευχθεί η ειρήνη με πολιτικά μέσα, τότε θα πρέπει να αποσυρθεί ο στρατός. Εάν όμως στόχος είναι η ειρήνη να επιτευχθεί με στρατιωτικά μέσα, τότε οφείλουν να αποσυρθούν οι πολιτικοί. Αυτή τη στιγμή έχουμε μια δίχως επαγγελματικότητα ανάμιξη των δύο πεδίων ευθύνης, όπου τα δύο μισά δεν μας δίνουν κάτι ολόκληρο. Την ευθύνη για τη δυστυχία των ανθρώπων την φέρει παράλληλα με τον επιτιθέμενο και εκείνος που είναι ανίκανος να επέμβει τη σωστή στιγμή με τη σωστή μέθοδο.

<SPEAKER ID=126 LANGUAGE="NL" NAME="Wiersma">
Κύριε Πρόεδρε, ομιλώ εξ ονόματος της πολιτικής μου ομάδας και θα ήθελα να αρχίσω αμέσως με το σημαντικότερο σημείο. Υποστηρίζουμε τη δράση του ΝΑΤΟ στο Κοσσυφοπέδιο. Δυστυχώς, λόγω των αντιδράσεων του Milosevic, η στρατιωτική επέμβαση ήταν αναπόφευκτη. Η επέμβαση αυτή είναι απαραίτητη για να δημιουργηθεί μια ανθρώπινη κατάσταση για τους Αλβανούς στο Κοσσυφοπέδιο. Το Ευρωπαϊκό Κοινοβούλιο δεν πρέπει σήμερα να αφήσει να υπάρξουν αμφιβολίες για τη στάση του. Βεβαίως, το σημείο αναφοράς μας παραμένει η ανεύρεση πολιτικής λύσης, με βάση όμως τη συμφωνία του Rambouillet, με την παρουσία μιας διεθνούς στρατιωτικής δύναμης στην περιοχή και με την επιστροφή των προσφύγων σε ένα αυτόνομο και δημοκρατικό Κοσσυφοπέδιο. Μετά από όλα όσα έχουν συμβεί από τον Rambouillet μέχρι σήμερα, η περιοχή θα μοιάζει πολύ με ένα διεθνές προτεκτοράτο. Αυτό είναι αναπόφευκτο και προϋποθέτει την παρουσία στρατιωτικής δύναμης. Για μένα προσωπικά, η δύναμη αυτή πρέπει να έχει ένα όσο το δυνατό πιο ευρύτερα ευρωπαϊκό χαρακτήρα, με τη συμμετοχή των Ρώσων. Σε τελευταία ανάλυση πρόκειται για μία ευρωπαϊκή διένεξη. Προϋπόθεση όλων αυτών είναι βεβαίως η ανάθεση μιας συγκεκριμένης εντολής και η ύπαρξη μιας αποτελεσματικής διοικητικής διάρθρωσης. Η Ευρωπαϊκή Ένωση δεν είναι το ΝΑΤΟ. Από στρατιωτική άποψη, η Ευρωπαϊκή Ένωση είναι περισσότερο αδύναμη και γι'αυτό πρέπει να δείχνει μια κάποια μετριοφροσύνη. Μέχρι σήμερα, όλες οι προτάσεις για τη χάραξη μιας ευρωπαϊκής πολιτικής ασφάλειας αποδείχθηκαν αυταπάτες. Για δεύτερη φορά η Ευρωπαϊκή Ένωση διαδραματίζει δευτερεύοντα ρόλο, παρά τα όσα ορίζονται στη συνθήκη του Αμστερνταμ. Αυτό όμως δεν σημαίνει σε καμία περίπτωση ότι η Ευρωπαϊκή Ένωση δεν μπορεί να διαδραματίσει κανέναν απολύτως ρόλο. Η Ένωση υποστηρίζει πολιτικά τη δράση του ΝΑΤΟ, όπως τόνισε για άλλη μία φορά σήμερα το πρωί ο γερμανός Καγκελλάριος. Η Ευρωπαϊκή Ένωση πρέπει να πρωτοστατήσει στην προσπάθεια για την υποδοχή των προσφύγων, πρώτα-πρώτα στην περιοχή τους και μετά εκτός αυτής. Βοήθεια χρειάζονται και η Αλβανία και η πρώην Γιουγκοσλαβική Δημοκρατία της Μακεδονίας. Η Ευρωπαϊκή Ένωση πρέπει να αναλάβει την ευθύνη της ανασυγκρότησης του Κοσσυφοπέδιου, όπως έκανε και με τη Βοσνία. Πρέπει να τηρήσει προνοητική στάση και να μην επιτρέψει να εκραγεί ο τρίτος βαλκανικός πόλεμος, γιατί και μετά το Κοσσυφοπέδιο υπάρχουν αρκετές εστίες διένεξης. Η σταθερότητα της περιοχής δεν πρέπει να θεωρηθεί ως αποκλειστικά στρατιωτικό θέμα. Τουλάχιστον εξίσου μεγάλη σημασία έχουν οι προσπάθειες για τη συνεργασία, την κοινωνικοοικονομική ανάπτυξη και την προαγωγή της ποιότητας της δημοκρατικής κοινωνίας. Αυτό θα πρέπει να είναι το περιεχόμενο ενός συμφώνου σταθερότητας για τα Βαλκάνια, προσπάθεια στην οποία η Ευρωπαϊκή Ένωση θα πρέπει να πρωτοστατήσει -πάντα στα πλαίσια της συνθήκης του Αμστερνταμ- για παράδειγμα, με βάση μια κοινή στρατηγική. Η προσέγγιση αυτή, το σύμφωνο σταθερότητας πρέπει να προσφέρει την προοπτική μιας ολοένα και πιο στενής συνεργασίας με την Ευρωπαϊκή Ένωση. Η συνεργασία, η ενσωμάτωση, είναι και θα παραμείνει το καλύτερο μέσο που έχει να προσφέρει η Ευρώπη για την ειρήνη.

<SPEAKER ID=127 LANGUAGE="DE" NAME="von Habsburg">
Κύριε Πρόεδρε, παρακολούθησα με μεγάλη προσοχή τη συζήτηση, και πολύ συχνά ειπώθηκαν πράματα που δεν έχουν καμία σχέση με την πραγματικότητα. Ακούσθηκε η άποψη ότι θα πρέπει να ξαναρχίσουν οι διαπραγματεύσεις. Τόσο καιρό διεξάγονταν διαπραγματεύσεις και το μόνο αποτέλεσμα που είχαν, ήταν να επιδεινώνεται συνεχώς η κατάσταση. Πρέπει να δούμε επιτέλους ρεαλιστικά την κατάσταση και να διαπιστώσουμε πως εάν θέλουμε να είμαστε αξιόπιστοι, πρέπει να είμαστε αξιόπιστοι και ως προς το δημοκρατικό μας φρόνημα. Αυτό σημαίνει ότι οι λαοί δεν υπάρχουν για τα κράτη άλλά τα κράτη για τους λαούς. Όταν λοιπόν ζητούμε από τους Κοσσοβάρους να επιστρέψουν στην κυριαρχία εκείνων που τους έδιωξαν από την πατρίδα τους και δολοφόνησαν τις οικογένειές τους, τότε τους ζητάμε κάτι ανθρώπινα αδύνατο.
<P>
Πρέπει να φανούμε επιτέλους ρεαλιστές και να είμαστε απόλυτα αντικειμενικοί. Έχει ακουσθεί πολλές φορές ότι ενδεχομένως να μπορέσουν να αναπτυχθούν χερσαίες δυνάμεις. Το θεωρώ μεγάλο λάθος, καθότι οι ευρωπαϊκές χερσαίες δυνάμεις έχουν συχνά αποτύχει στη συγκεκριμένη περιοχή. Οι Κοσσοβάροι, αντιθέτως, βρίσκονται στην πατρίδα τους. Εγώ ο ίδιος είδα στην Κροατία - και την είχα επισκεφθεί συχνά στη διάρκεια του πολέμου - ότι οι Κροάτες σημείωναν επιτυχίες, όταν διέθεταν περίπου τον ίδιο οπλισμό όπως οι Σέρβοι. Τους έτρεπαν σε φυγή, καθότι, όταν οι άνθρωποι υπερασπίζονται τη δική τους γη, είναι πολύ πιο ισχυροί από εκείνους που τους επιτίθενται μια και οι τελευταίοι έχουν πάντα κάποιες τύψεις.
<P>
Τέλος, θέλω να πω και κάτι ενθαρρυντικό: τίθεται συχνά το ερώτημα τί θα απογίνουν οι Σέρβοι. Κατά πρώτο λόγο ο Milosevic δεν είναι η Σερβία. Οι Σέρβοι δεν είναι ο Milosevic, ακριβώς όπως και οι Γερμανοί δεν ήταν ο Χίτλερ. Πρέπει όμως επιτέλους να καταλάβουμε ότι δεν είναι δυνατόν να συνάψουμε ειρήνη με τον Milosevic, μια και πάντα θα ξαναρχίζει τα εγκλήματά του. Το δεύτερο είναι ότι πρέπει να κάνουμε το παν, ώστε να ασκηθεί μια ρεαλιστική πολιτική και όχι μια πολιτική των ψευδαισθήσεων.

<SPEAKER ID=128 NAME="Αλαβάνος">
Κύριε Πρόεδρε, θα ήθελα να μου επιτρέψετε να αφιερώσω το ένα λεπτό της ομιλίας μου σε ένα λεπτό σιγής για τα δέκα θύματα του τρένου που βομβαρδίστηκε από τα νατοοκά αεροπλάνα, και που ανάμεσά τους ήταν παιδιά, αθώοι πολίτες της Σερβίας, οι οποίοι σκοτώθηκαν τις ημέρες του ορθόδοξου Πάσχα.
<P>
Το Σώμα τηρεί ενός λεπτού σιγή

<SPEAKER ID=129 NAME="Spencer">
Κύριε Πρόεδρε, εάν η Γερμανική Προεδρία ήταν παρούσα θα της έλεγα ότι η λέξη τρόμος δεν είναι αρκετή σε αυτή την περίπτωση. Χρειάζεται να πάρουμε το μάθημά μας από τους τελευταίους μήνες. Κάπου τέσσερεις μήνες πριν, είπα σε αυτό εδώ το Σώμα ότι η Ευρώπη θα πολεμήσει και ότι η Ευρώπη θα έχει δίκιο και ότι το βασικό ζήτημα ήταν να πείσουμε τον κ. Milosevic για την πρόθεσή μας να πολεμήσουμε. Και να πολεμήσουμε όχι μόνο από αέρος. Αυτή είναι η ωραιοποιημένη ανειλικρίνεια της περιορισμένης επέμβασης. Αυτή είναι η υπεροπτική υπόθεση ότι μπορείς να έχεις τη νίκη χωρίς κίνδυνο, ή την εξουσία χωρίς φέρετρα.
<P>
Λέγοντας στον κ. Milosevic ότι δεν θα πολεμήσουμε από ξηράς, προκαλούμε την αμείλικτη και αναμενόμενη σερβική αντίδραση στο πεδίο σφαγής στο Κοσσυφοπέδιο. Ένα εκατομμύριο άνθρωποι πληρώνουν αυτή την εβδομάδα το τίμημα για το σκληρό μάθημα που θα πρέπει να μάθουμε όλοι εμείς και πρωτίστως οι κυβερνήσεις του «Τρίτου Δρόμου» - είτε βρίσκονται σε αυτή την ήπειρο είτε στην Αμερική - οι οποίες θα πρέπει να πάρουν το μάθημα ότι στην περίπτωση της ειρήνης και του πολέμου δεν υπάρχει Τρίτος δρόμος. Δεν είναι καλό κ. Bianco να λέτε ότι αυτός δεν είναι πόλεμος εναντίον των Σέρβων. Βεβαίως, και μοιάζει με πόλεμο εναντίον των Σέρβων.
<P>
Συνεπώς, λέγω στο Συμβούλιο ότι εάν επιθυμείτε ο κ. Milosevic να διαπραγματευθεί την ειρηνική αποδοχή των διεθνών στρατευμάτων, θα πρέπει πρώτα να τον πείσετε ότι, σε τελική ανάλυση, είστε διατεθειμένοι να χρησιμοποιήσετε στρατεύματα για να μπουν εχθρικά στο Κοσσυφοπέδιο. Δεν μπορείτε να έχετε το ένα χωρίς το άλλο, όταν έχετε να κάνετε με τον κ. Milosevic.
<P>
To Rambouillet πέθανε. Μακροπρόθεσμα θα πρέπει να εξετάσουμε τη λύση ενός ανεξάρτητου Κοσσυφοπεδίου, αλλά θα πρέπει να είναι ένα ανεξάρτητο Κοσσυφοπέδιο, στα νέα Βαλκάνια, στη νέα Ευρώπη που θα συμπεριλαμβάνει και τη δημοκρατική Σερβία. Αυτή τη σκέψη μόλις αρχίσατε να την λαμβάνετε υπόψη στο Συμβούλιο. Σας παρακαλώ να επιταχύνετε αυτή τη διαδικασία.

<SPEAKER ID=130 LANGUAGE="IT" NAME="Ripa di Meana">
Πολλοί λένε, Πρόεδρε, επικαλούμενοι την αρχή της ανθρωπιστικής επέμβασης, ότι ο πόλεμος στο Κοσσυφοπέδιο είναι ένας δίκαιος πόλεμος. Για να μην λάβει αυτή η αρχή, αόριστη ακόμη σήμερα, τη μορφή μιας επιλεκτικής και αυθαίρετης χρήσης της βίας, πρέπει να λάβει τη μορφή ενός οικουμενικού δικαιώματος και να θεμελιωθεί σε έναν οργανισμό: τα Ηνωμένα Έθνη.
<P>
Αντίθετα, αυτή η αρχή χρησιμοποιήθηκε από μια στρατιωτική συμμαχία, έκφραση της ωμής βίας.
<P>
Ύστερα από τρεις εβδομάδες πολέμου, η ανθρωπιστική κατάσταση επειδεινώθηκε τρομερά στο Κοσσυφοπέδιο όπου, πέρα από τις εθνικές εκκαθαρίσεις του Μιλόσεβιτς, σημειώνεται ένας καταιγισμός βλημάτων ουρανίου του ΝΑΤΟ, των DU. Ο κοσοβαρικός πληθυσμός, όταν επανέλθει, θα πρέπει να παλεύει για αιώνες κατά της ραδιενέργειας του εδάφους.
<P>
Κάθε άλλο παρά υπόδειγμα πολιτισμού, καγκελάριε Schrφder! Ο ηθικός πόλεμος είναι παιδί του ηθικού κράτους.
<P>
Ας σκεφτεί επιτέλους η Ευρώπη! Η Ευρώπη, που ιστορικά υπήρξε λίκνο του δικαίου, ας εγκαταλείψει το σημερινό παραλογισμό της στρατιωτικής οδού κατά κατάφωρη παραβίαση του διεθνούς δικαίου και της αρχής της εθνικής κυριαρχίας που το διέπει, προτού όλα αυτά στραφούν κατά των κρατών μας.

<SPEAKER ID=131 LANGUAGE="SV" NAME="Theorin">
Κύριε Πρόεδρε, δεν πρέπει να υπάρχει καμία απολύτως αμφιβολία ότι η εθνοκάθαρση και οι μαζικές παραβιάσεις των δικαιωμάτων του αλβανικού πληθυσμού δεν μπορούν να γίνουν αποδεκτά. Δεν πρέπει, επίσης, να υπάρχει καμία αμφιβολία για τη βούληση της ΕΕ να αναλάβει την ευθύνη για τα τεράστια κύματα των προσφύγων, τόσο από ανθρωπιστικής όσο και οικονομικής σκοπιάς&#x02D9; ούτε πρέπει, επιπλέον, να υπάρχει οποιαδήποτε αμφιβολία ότι τα πρότυπα της παγκόσμιας κοινότητας αναφορικά με τα ανθρώπινα δικαιώματα έχουν προτεραιότητα έναντι της κυριαρχίας των εθνικών κρατών. Όμως, οι διεθνείς νόμοι δεν πρέπει να παραγκωνίζονται. Αν αυτοί οι νόμοι δεν είναι οι σωστοί πρέπει να τροποποιηθούν - όχι να παραβιασθούν.
<P>
Η Ευρώπη έχει διολισθήσει σ' έναν πόλεμο με 1 εκατομμύριο πρόσφυγες και δεν έχει παρουσιαστεί καμία πολιτική διεξόδου από την κρίση και αυτό είναι σοβαρό. Ένας συνταγματάρχης με πολυετή πείρα από τις κρίσεις στη διαλυόμενη Γιουγκοσλαβία εκφράζεται ως εξής: «Είτε ενήργησαν βλακωδώς, όταν αποφάσισαν να ξεκινήσουν αυτόν τον πόλεμο, είτε έλαβαν εξαιρετικά κυνικές αποφάσεις - δηλαδή, ότι το τίμημα των προσφυγικών κυμάτων και των ανθρώπινων τραγωδιών άξιζε, σ' αυτήν την περίπτωση να καταβληθεί».
<P>
Τώρα, το σημαντικότερο καθήκον της ΕΕ πρέπει να είναι η επεξεργασία μίας πολιτικής λύσης, να αποτρέψει την εθνοκάθαρση, να στηρίξει τους πρόσφυγες, να θέσει τέρμα στην αιματοχυσία και να ενεργήσει κατά τέτοιο τρόπο, ώστε η δυνατότητα επιστροφής των προσφύγων να καταστεί πραγματική. Γι' αυτό, η ΕΕ δεν πρέπει μόνο να καλωσορίσει την πρωτοβουλία μεσολάβησης και τερματισμού της σύγκρουσης του Kofi Annan, αλλά, να στηρίξει επίσης ενεργά αυτήν την πρωτοβουλία.
<P>
Καθήκον της ΕΕ είναι επίσης η αποκατάσταση του ρόλου του ΟΗΕ ως το σημαντικότερο όργανο της διεθνούς κοινωνίας του δικαίου. Γι' αυτό, η ΕΕ πρέπει να ζητήσει τώρα τη σύσταση μίας δύναμης διατήρησης της ειρήνης του ΟΗΕ, η οποία θα περιλαμβάνει και ρωσικές ειρηνευτικές δυνάμεις, ώστε να καταστεί δυνατόν να επιστρέψουν οι αλβανικής καταγωγής πρόσφυγες στις εστίες τους. Γι' αυτόν τον λόγο, η ΕΕ πρέπει να συμβάλει, ώστε το ειδικό δικαστήριο του ΟΗΕ για τη Γιουγκοσλαβία να ξεκινήσει ταχέως τις έρευνες για τις διαπραχθείσες παραβιάσεις των νόμων του πολέμου, αλλά και να συμβάλει στην επικύρωση του μόνιμου Διεθνούς Δικαστηρίου, ώστε να υπάρχει ένας μηχανισμός που θα αποτρέπει τις παραβιάσεις των νόμων του πολέμου στη συνέχεια.
<P>
Η επικύρωση των στρατιωτικών πρωτοβουλιών του ΝΑΤΟ δεν μπορεί να είναι καθήκον της ΕΕ. Το καθήκον της ΕΕ είναι να επεξεργάζεται εποικοδομητικές λύσεις, από πολιτικής, διπλωματικής και οικονομικής σκοπιάς, γι' αυτήν και για άλλες διενέξεις.

<SPEAKER ID=132 LANGUAGE="SV" NAME="Sjφstedt">
Κύριε Πρόεδρε, είναι αυτονόητο ότι η κύρια ευθύνη γι' αυτήν τη σύγκρουση ανήκει στη σερβική κυβέρνηση. Δεν υπάρχει καμία δικαιολογία για την τρομοκρατία στην οποία υποβάλλεται ο αλβανικός πληθυσμός στο Κοσσυφοπέδιο. Ο Μιλόσεβιτς έχει οδηγήσει τη χώρα του από καταστροφή σε καταστροφή. Όμως, αυτό δεν συνεπάγεται αυτομάτως ότι οι βομβαρδισμοί του ΝΑΤΟ αποτελούν λύση, ή ότι προσφέρουν μία θετική λύση.
<P>
Είναι αρκετά προφανές ότι το ΝΑΤΟ παρασύρθηκε να ξεκινήσει έναν πόλεμο που δεν γνωρίζει πώς ακριβώς να τον τελειώσει. Αυτό γίνεται με κάθε σαφήνεια εμφανές από τις αμφιβολίες που υπάρχουν ενόψη της εμπλοκής χερσαίων δυνάμεων. Είναι επίσης προφανές ότι η εθνοκάθαρση που ελάμβανε χώρα προηγουμένως, επιταχύνθηκε όταν το ΝΑΤΟ άρχισε να βομβαρδίζει. Εκτός αυτού, είναι προφανές ότι οι βομβαρδισμοί του ΝΑΤΟ ευνοούν τις πιο ειδεχθείς πολιτικές δυνάμεις, όχι μόνο στη Σερβία, αλλά, επίσης εν μέρει και στη Ρωσία.
<P>
Η λύση μπορεί να είναι μόνο μία και αυτή δεν μπορεί να είναι άλλη από τον ΟΗΕ, δεν μπορεί να είναι άλλη από την κατάπαυση του πυρός, δεν μπορεί να είναι παρά μόνο πολιτική λύση, δεν μπορεί παρά να είναι διαπραγματεύσεις.

<SPEAKER ID=133 LANGUAGE="ES" NAME="Terrσn i Cusν">
Κύριε Πρόεδρε, επιτρέψτε μου να χρησιμοποιήσω αυτά τα δύο λεπτά για να προσεγγίσω ένα θέμα που σχετίζεται αποκλειστικά με την κρίση στο Κοσσυφοπέδιο: αναφέρομαι στην ανθρωπιστική κρίση η οποία πλήττει πολλές εκατοντάδες προσφύγων που βρίσκονται σήμερα σε εκείνη την περιοχή.
<P>
Θα επιθυμούσα καταρχάς να εκφράσω τις ευχαριστίες μου στην Επιτροπή, στην κυρία Bonino, καθώς και σε όλες τις ΜΚΟ και τα σωματεία ανθρωπιστικής βοήθειας που δραστηριοποιούνται στην περιοχή, εκφράζοντας παράλληλα την αναγνώρισή μου για το σπουδαίο έργο που επιτελούν.
<P>
Αλλά ταυτόχρονα, κύριε Πρόεδρε, επιτρέψτε μου να θέσω το εξής ερώτημα: μέχρι πότε θα αντιμετωπίζουμε στην Ευρωπαϊκή Ένωση παρόμοιες καταστάσεις σαν έκτακτη ανάγκη, σαν κάτι που συμβαίνει ξαφνικά δίχως να γνωρίζουμε το γιατί, περίπου σαν να είχε γίνει ξαφνικά ένας σεισμός;
<P>
Η ανθρωπιστική κρίση που μαστίζει τα Βαλκάνια είναι κάτι που θα μπορούσε σαφέστατα να προβλεφθεί εγκαίρως. Παρ' όλα αυτά, συνεχίζουμε να την αντιμετωπίζουμε σαν να ήταν ένας τυφώνας που σάρωσε ξαφνικά την περιοχή, ή σαν έναν σεισμό που μετέτρεψε σε συντρίμμια την καρδιά μίας από τις χώρες μας. Έχω την άποψη ότι αυτό είναι πολύ σοβαρό.
<P>
Εχθές, κύριε Πρόεδρε, είχαμε εδώ στην Ολομέλεια μία συζήτηση επί εννέα εκθέσεων που αφορούσαν θέματα δικαιοσύνης και εσωτερικών υποθέσεων. Μία απ' αυτές είχε σαν αντικείμενο την ένταξη των προσφύγων. Μία άλλη αφορούσε το έγγραφο στρατηγικής για την πολιτική της ΕΕ σε θέματα μετανάστευσης και ασύλου.
<P>
Μου έρχονται στη μνήμη κάποιες άλλες, πολύ παλαιότερες συζητήσεις, που αφορούσαν μια πρόταση της Επιτροπής για κοινή δράση σχετικά με την προσωρινή προστασία μετακινούμενων ατόμων. Η εν λόγω πρόταση υπεβλήθη το 1997 από την κυρία Gradin. Η πρόταση αυτή δεν ενεκρίθη, άρα δεν διαθέτουμε σήμερα το συγκεκριμένο μέσο παρέμβασης που θα μας επέτρεπε να αντιμετωπίσουμε αυτή την κατάσταση με πολύ διαφορετικό τρόπο.
<P>
Για ποιό λόγο δεν επικυρώσαμε ακόμη τη Συνθήκη του Αμστερνταμ; Ιδού ένα εμπεριστατωμένο επιχείρημα που μπορούμε να προβάλλουμε προς τους πολίτες μας: κύριοι, δεν διαθέτουμε κανένα νομικό μέσο, δεν έχουμε κανένα δημοσιονομικό μέσο που θα μας επέτρεπε να χειριστούμε αυτή την κατάσταση, διότι μέχρι το Μάιο δεν προβλέπεται να κυρωθεί η Συνθήκη του Αμστερνταμ.
<P>
Ελπίζω ότι όσα είπα θα μπορέσουν να μας βάλουν σε σκέψεις, ελπίζω ότι τα συγκεκριμένα μέτρα θα τεθούν σε ισχύ και πως την επόμενη, μάλλον προβλεπόμενη φορά που θα έχουμε να αντιμετωπίσουμε παρόμοιες καταστάσεις, θα είμαστε σε θέση να το κάνουμε υπό καλύτερους όρους.

<SPEAKER ID=134 NAME="Malone">
Κύριε Πρόεδρε, όπως και όλοι οι άλλοι ανησυχώ πολύ από τις ανταποκρίσεις των μέσων ενημέρωσης σήμερα, ιδιαίτερα από το γεγονός ότι ο στρατηγός Mladic και διάφορα άλλα άτομα έχουν τώρα την ελευθερία να επιβάλουν περαιτέρω τρομοκρατία στο Κοσσυφοπέδιο. Για πολλά χρόνια αυτά τα άτομα μετακινούνταν ελεύθερα στη Βοσνία, παρά την παρουσία των δυνάμεων σταθεροποίησης και παραμένουν ελεύθερα, παρά τις σοβαρές κατηγορίες που έχουν διατυπωθεί εναντίον τους.
<P>
Αυτό που θα πρέπει επίσης να μας ανησυχεί είναι η κλιμάκωση της κρίσης εκτός του Κοσσυφοπεδίου και στο εσωτερικό της Αλβανίας. Οι Σέρβοι θα πρέπει να σταματήσουν τις επιδρομές τους στην Αλβανία τώρα. Εντυπωσιάστηκα ιδιαίτερα από την ειλικρίνεια της παρουσίασης που μας έκανε η Γερμανική Προεδρία, και μάλιστα από αυτή του Επιτρόπου κ. van den Broek. Χαιρετίζω το σχέδιο ειρήνης σε τρεις φάσεις που προτάθηκε εδώ.
<P>
Η εμπλοκή των Ηνωμένων Εθνών στη σύγκρουση θα αποτελούσε ένα ευπρόσδεκτο βήμα προς τα εμπρός. Αναμένω περαιτέρω λεπτόμερειες αυτού του σχεδίου και ελπίζω ότι θα μπορέσει να αποτελέσει τη βάση για αξιόλογες διαπραγματεύσεις.
<P>
Ανησυχούμε όλοι πάρα πολύ από τις ανταποκρίσεις των μέσων ενημέρωσης από το Κοσσυφοπέδιο, ιδιαίτερα από το γεγονός ότι ο βιασμός χρησιμοποιείται ως πολεμικό όπλο. Αποτελεί μία ποταπή επανάληψη των πιο στυγερών εγκλημάτων που διαπράχθηκαν κατά τις προηγούμενες συγκρούσεις αυτή τη δεκαετία στη Γιουγκοσλαβία.
<P>
Ο Πρόεδρος Milosevic έχει ένα ιστορικό δέκα χρόνων στον τρόμο και τον επηρεασμό των ανθρώπων. Έχει δείξει επανειλημμένα ότι μπορεί να εκμεταλλεύεται τους εθνικούς φόβους και κυβερνά με ένα επεκτατικό καθεστώς βασισμένο στον φόβο. Η λύση σε αυτή την τρομακτική εικοσαήμερη εκστρατεία βομβαρδισμών θα περιλαμβάνει προφανώς και τις διαπραγματεύσεις. Δεν μπορούμε να αγνοήσουμε τις αναφορές για μεγάλες παραβιάσεις των ανθρωπίνων δικαιωμάτων. Επιθυμούμε την ειρήνη - ναι, αλλά όχι με οποιοδήποτε κόστος. Θα αφιερώσω τον υπόλοιπο χρόνο μου στη σιωπή, όπως έκανε μάλιστα και ο συνάδελφος δίπλα μου.

<SPEAKER ID=135 NAME="Newens">
Κύριε Πρόεδρε, θα πρέπει να επικρίνουμε συνολικά και να αντιταχθούμε ανηλεώς στην αποτρόπαιη μεταχείριση που επιβλήθηκε στον αλβανικό πληθυσμό του Κοσσυφοπεδίου, αλλά η αποχώρηση των παρατηρητών της ειρήνης και η εξαπόλυση της βομβαρδιστικής επίθεσης του ΝΑΤΟ δεν ήταν ο τρόπος για να το πράξουμε. Οι βομβαρδισμοί δεν σταμάτησαν τους σκοτωμούς αλλά τους αύξησαν. Δεν έβαλαν τέλος στην καταστροφική ανθρωπιστική κατάσταση, αλλά την επέτειναν. Δεν προώθησαν μία πολιτική λύση, αλλά την καθυστέρησαν. Συσπείρωσαν τη σερβική κοινή γνώμη υπέρ του Milosevic και αδυνάτισαν την αντιπολίτευση.
<P>
Η ιδέα ότι οι βομβαρδισμοί του ΝΑΤΟ ήταν δικαιολογημένοι έξω από τα πλαίσια των Ηνωμένων Εθνών, επειδή δύο μόνιμα μέλη του Συμβουλίου Ασφαλείας θα τους είχαν εμποδίσει, αποτελεί πλήγμα για τα Ηνωμένα Έθνη και ένα πολύ επικίνδυνο προηγούμενο. Οι βομβαρδισμοί χρειάζεται να σταματήσουν. Οι προτάσεις που διατυπώθηκαν για μία συμφωνία, επί τη βάση των ψηφισμάτων του Συμβουλίου Ασφαλείας των Ηνωμένων Εθνών, συμπεριλαμβανομένης μίας δύναμης των Ηνωμένων Εθνών για τη διατήρηση της ειρήνης με τη συμμετοχή Ρώσων, θα πρέπει να υποστηριχθούν θερμά. Πάνω απ' όλα, απαιτείται άμεση κατάπαυση του πυρός, για να επικεντρωθούμε στην τρομερή κατάσταση όσων εκτοπίστηκαν και στην επιστροφή τους στις εστίες τους.

<SPEAKER ID=136 NAME="Iversen">
Κύριε Πρόεδρε, οι εικόνες που βλέπουν τα μάτια μας της συστηματικής εθνοκάθαρσης στο Κόσοβο αποτελεί άλλη μια θλιβερή απόδειξη ότι ζούμε τον πιο αιματηρό αιώνα όλης της παγκόσμιας ιστορίας. Κατά τις ειρηνικές διαπραγματεύσεις του Rambouillet έξω από το Παρίσι κατέστη σταδιακά παντελώς σαφές ότι οι άνθρωποι του προέδρου της Γιουγκοσλαβίας, Milosevic, βρίσκονταν στο τραπέζι των διαπραγματεύσεων μόνο για το θεαθήναι. Παράλληλα, μπορούσαν με το πρόσχημα των ειρηνικών διαπραγματεύσεων να συνεχίσουν την εθνοκάθαρση των Αλβανών του Κόσοβο. Η εθνοκάθαρση συνεχίστηκε κατά τις διαπραγματεύσεις στο Rambouillet. Εκείνη τη στιγμή 60.000 Αλβανοί από το Κόσοβο είχαν εκδιωχθεί, ενώ τα τελευταία χρόνια πολλές εκατοντάδες χιλιάδες έχουν αναγκαστεί να πάρουν τον δρόμο της προσφυγιάς. Γι' αυτόν τον λόγο απάντησε το ΝΑΤΟ στον Milosevic με τα μέσα που είχαν αναγγείλει ότι θα χρησιμοποιούσαν αν οι διαπραγματεύσεις δεν καρποφορούσαν, τουτέστιν με στρατιωτικές δυνάμεις. Ο Milosevic γνώριζε ότι αυτές θα ήταν οι συνέπειες. Απλώς δεν πίστευε ότι η Δύση θα χρησιμοποιούσε τα μέσα που χρησιμοποιούμε τώρα για να του πει ότι οι διαπραγματεύσεις έληξαν - έγιναν ένα σωρό διαπραγματεύσεις, όμως ο Milosevic δεν ήθελε να διαπραγματευθεί. Τώρα είναι αναγκασμένος να διαπραγματευθεί, αλλά είναι ανάγκη να συνεχίσουν οι βομβαρδισμοί μέχρις ότου καθίσει στο τραπέζι των διαπραγματεύσεων.

<SPEAKER ID=137 NAME="Donner">
Κύριε Πρόεδρε, το παράδειγμα της Βοσνίας κατέδειξε ότι δεν υπάρχει διατήρηση της ειρήνης χωρίς επιβολή της ειρήνης. Αυτό είναι ένα απλό γεγονός της ζωής. Αυτό, με συγκεκριμένα λόγια, σημαίνει ότι θα πρέπει να έχουμε στρατιωτικό προσωπικό, όπλα, πυροβολικό και άλλον εξοπλισμό στο Κοσσυφοπέδιο - και για αρκετό καιρό - όπως στη Βοσνία. Κανένα μέλος του στρατιωτικού προσωπικού της δύναμης σταθεροποίησης δεν σκοτώθηκε στη Βοσνία σε μάχη, μόνο σε τροχαία ατυχήματα: η απειλή της χρήσης όπλων υπήρξε αρκετή.
<P>
Η όλη αντίληψη της διατήρησης της ειρήνης θα πρέπει να αλλάξει και να επαναδιατυπωθεί. Αυτό είναι το μάθημα που πήραμε από μία επιχείρηση, την οποία συλλάβαμε λάθος από την αρχή, αλλά η οποία θα ολοκληρωθεί τελικά δίνοντας την ανεξαρτησία στο Κοσσυφοπέδιο υπό την απειλή των όπλων. Καμία άλλη δράση δεν είναι δυνατή κάτω από αυτές τις θλιβερές συνθήκες.

<SPEAKER ID=138 NAME="Ηοwitt">
Kύριε Πρόεδρε, σε αυτή την τόσο σοβαρή συζήτηση για τον πόλεμο στο Κοσσυφοπέδιο, σας ευχαριστώ που μου επιτρέψατε να μιλήσω κατ' εξαίρεση υπέρ ενός πρόσφυγα, ο οποίος κατοικεί στην εκλογική μου περιφέρεια, στο Essex, και φοβάται ότι θα αναγκασθεί να επιστρέψει στην πατρίδα του εν μέσω της σύγκρουσης. Αυτός ο άνδρας είναι νόμιμος μετανάστης στη Βρετανία, αλλά βοήθησε τον εαυτό του βρίσκοντας μία δουλειά, η οποία περιλαμβάνει ταξίδια στο εξωτερικό, σε άλλα κράτη της ΕΕ. Ωστόσο, οι καθυστερήσεις στην έκδοση των απαραίτητων θεωρήσεων εκ μέρους των πρεσβειών των κρατών μελών απειλούν τώρα τη δουλειά του, από την οποία, κατά συνέπεια, εξαρτάται το καθεστώς μετανάστευσής του.
<P>
Όταν το σύνολο της Ευρώπης στρέφει τα μάτια του στους εκατοντάδες χιλιάδες πρόσφυγες στα σύνορα του Κοσσυφοπεδίου, ίσως φανεί παράξενο που θέτω αυτή τη μεμονωμένη περίπτωση. Αλλά το ανθρωπιστικό μας ενδιαφέρον θα πρέπει να εκτείνεται σε κάθε πρόσφυγα ξεχωριστά, όταν απειλείται η ασφάλειά του, οπουδήποτε και αν βρίσκεται.
<P>
Δεδομένου ότι η κοινοβουλευτική ερώτησή μου αναφέρεται σε αυτή τη συζήτηση, η κυρία Bonino θα δεσμευθεί στην απάντησή της, όπως και ο εκπρόσωπος του Συμβουλίου θα λάβει υπόψη του, να εξετάσουν αυτή τη μεμονωμένη περίπτωση και τις ανωμαλίες στις διαδικασίες της ευρωπαϊκής μετανάστευσης μεταξύ των κρατών μελών, οι οποίες απειλούν το καθεστώς μετανάστευσης αυτού του άνδρα; Μην στείλετε αυτόν τον άνδρα πίσω στον πόλεμο ή πιθανόν στον θάνατο.

<SPEAKER ID=139 LANGUAGE="IT" NAME="Bonino">
 Κύριε Πρόεδρε, αξιότιμοι βουλευτές, φαίνεται ότι, στη συζήτηση, το Σώμα αυτό τάχθηκε ομόφωνα, με την εξαίρεση μιας μόνο πολιτικής ομάδας, υπέρ της καταδίκης της μεθόδου μαζικής εκτόπισης που χρησιμοποιεί - και όχι μόνο σήμερα - ο Μιλόσεβιτς. Φαίνεται επίσης ότι εκφράστηκαν διάφορες παραλλαγές ως προς την ακολουθητέα γραμμή δράσης.
<P>
Όλοι θέλουμε την ειρήνη, εκτός ίσως από τον Μιλόσεβιτς. Αυτός εξάλλου είναι παρανοϊκός: αν υπάρχει κάποιος ο οποίος εδώ και δέκα χρόνια εφαρμόζει ένα υπερεθνικιστικό σχέδιο, ιστορική ήττα αλλά σχέδιο αιματηρό και απάνθρωπο και το οποίο στοίχισε τη ζωή σε εκατομμύρια Κροάτες και Βοσνίους, αυτός είναι ο Μιλόσεβιτς, που εδώ και δέκα χρόνια θέλει, διεξάγει και χρησιμοποιεί τον πόλεμο. Έχει καλώς, εμείς θέλουμε ειρήνη, εκτός από αυτόν, και είναι σημαντικό να το πούμε. Το πρόβλημα είναι πώς θα εξαναγκάσουμε τον κύριο αυτόν, ύστερα από δέκα χρόνια, να δεχτεί μια λύση, μια λογική κατάσταση. Εγώ πιστεύω ότι, ύστερα από δέκα χρόνια, δεν υπήρχε άλλος δρόμος από τη χρήση της βίας. Και το λέω ως ειρηνίστρια, και όχι μόνο ως μέλος ενός θεσμικού οργάνου. Υπάρχει όμως και το άλλο. Δέκα χρόνια τώρα - επαναλαμβάνω, δέκα χρόνια - γίνονται με τον Μιλόσεβιτς διαπραγματεύσεις, διασκέψεις και αντιδιασκέψεις, ημιτελείς συμφωνίες, ολοκληρωμένες συμφωνίες: κάθε φορά που φτάναμε στο τέλος, η συμφωνία μάς προετοίμαζε απλώς για την επόμενη σφαγή.
<P>
Εγώ πιστεύω πως στις χώρες μας έχει αρχίσει ένα είδος διαγραφής της μνήμης. Είναι δυνατόν ονόματα όπως Osiev, Vukovar, Srebrenica, Bihac, Σεράγεβο να μην σημαίνουν πια τίποτα σε κανέναν;
<P>
Χειροκροτήματα
<P>
Είναι δυνατόν τίποτα από αυτά να μην συνέβη; Να τα ξεχάσαμε; Κάνω λάθος ή ήσασταν εσείς που θέλατε να αγωνιστείτε κατά του ονείδους του Σεράγεβο και λέγατε: «Δεν πρέπει ποτέ πια να γίνουμε μάρτυρες μιας τέτοιας πράξης δειλίας και ντροπής όπως αυτής που επέτρεψε το Σεράγεβο»;
<P>
Για μία φορά, κύριοι συνάδελφοι και βουλευτές, που δεν διακυβεύονται πετρέλαια, που δεν διακυβεύονται διαμάντια και δεν διακυβεύονται ούτε οι εδαφικές κατακτήσεις, για μία φορά που διακυβεύεται το δικαίωμα ενός ολόκληρου λαού να ζεί στο σπίτι του, με ειρήνη και αξιοπρέπεια, και για μία φορά που χρησιμοποιείται η βία, ανακαλύπτουμε ξαφνικά ότι όχι, δεν γίνεται. Ποιο πράγμα; Το Ραμπουγιέ 45; Αυτό είναι το ερώτημα που πιστεύω ότι θα ήταν σκόπιμο να θέσουμε και κυρίως η απάντηση που θα ήταν σκόπιμο να δώσουμε. Εγώ ελπίζω ότι θα μπορέσουμε να πετύχουμε μια σοβαρή διάσκεψη, σε μια κατάσταση όπου οι αναληφθείσες δεσμεύσεις δεν θα είναι μόνο σοβαρές αλλά επαληθευμένες και επαληθεύσιμες. Δεν θα ήθελα να πέσουμε στη νιοστή παγίδα της ημιτελούς συμφωνίας, για να προετοιμάσουμε ίσως τη σφαγή του Μαυροβουνίου.
<P>
Χειροκροτήματα
<P>
Υπάρχει κάτι που θα ήθελα να υπογραμμίσω στη συζήτηση αυτή: είμαστε σήμερα μάρτυρες της αποσύνθεσης, της εκμηδένισης του Κοσσυφοπεδίου και ενός ολόκληρου λαού. Και δεν άρχισε στις 24 Μαΐου, κυρίες και κύριοι συνάδελφοι. Τον Αύγουστο - ίσως ήμασταν όλοι μας κάπως αφηρημένοι, κάπως απρόσεκτοι - υπήρχαν 400.000 εκτοπισμένοι στο Κοσσυφοπέδιο, αναγκασμένοι να περιπλανώνται στα βουνά, ακριβώς εκείνοι που είχαν παραμείνει τότε μέσα στην περιοχή και που τις τελευταίες εβδομάδες ο Μιλόσεβιτς εκσφενδόνισε, σαν ανθρώπινες βόμβες, κατά της Αλβανίας, κατά της Πρώην Γιουγκοσλαβικής Δημοκρατίας της Μακεδονίας, και ας ελπίσουμε ότι δεν θα αποφασίσει να τις εκσφενδονίσει κατά του Μαυροβουνίου.
<P>
Θα ήθελα επίσης να υπογραμμίσω ότι, ακόμη και από ανθρωπιστική άποψη, δεν υπάρχει ανθρωπιστική οργάνωση που να έχει την εντολή, τους ανθρώπινους πόρους και την κατάλληλη προετοιμασία για να δεχτεί μια ανθρώπινη βόμβα 500.000 ανθρώπων μέσα σε λίγες ημέρες. Θα ήθελα ιδίως να υπογραμμίσω ότι η Επιτροπή, ναι, έχει παραιτηθεί, έχει αποχωρήσει, είναι διεφθαρμένη και δεν ξέρω τι άλλο, θα έπρεπε όμως ίσως να γίνει αντιληπτή η ιδιαίτερη θεσμική κατάσταση στην οποία κληθήκαμε να εργαστούμε, την οποία, όμως πιστεύω ότι αντιμετωπίσαμε στο μέτρο των δυνατοτήτων μας. Επαναλαμβάνω, δεν υπάρχει ανθρωπιστική οργάνωση, σήμερα, που να είναι σε θέση να αντιμετωπίσει 500.000 ανθρώπινες βόμβες ουσιαστικά μέσα σε λίγες μέρες.
<P>
Δύο ακόμη ανησυχίες από ανθρωπιστική άποψη: πρώτον, τι συμβαίνει μέσα στο Κοσσυφοπέδιο, όπου ο κοσοβαρικός πληθυσμός είναι σήμερα εντελώς αβοήθητος, απροστάτευτος και μάλιστα χωρίς μάρτυρες; Δεύτερο ερώτημα: Μαυροβούνιο. Αν εκατό χιλιάδες εκτοπισμένοι ωθηθούν προς το Μαυροβούνιο, αυτό θα είναι - και είναι προφανές - άλλο ένα δράμα αστάθειας.
<P>
Τρία στοιχεία, εν συντομία, από ανθρωπιστική άποψη. Αυτή η κρίση μάς δείχνει, κατά πρώτο λόγο, ότι, σε περίπλοκες καταστάσεις όπως του τυφώνα Mitch στην Κεντρική Αμερική, είναι ενίοτε αδύνατο για τους ανθρωπιστές να αντιμετωπίσουν την κατάσταση χωρίς τη βοήθεια στρατιωτικών δομών. Θα ήταν βέβαια καλύτερα να μπορούσαμε να χρησιμοποιήσουμε τη ΔΕΕ. Για την ώρα όμως η ΔΕΕ είναι μια εικονική μάλλον οργάνωση, και για αυτό συμμερίζομαι την ανάγκη της κ. Ogata όταν έγραψε στο ΝΑΤΟ για να διατεθούν τεχνικές τουλάχιστον δυνατότητες για τη μεταφορά και την κατασκευή στρατοπέδων κ.τ.λ. Πρέπει όμως να το λάβουμε υπόψη μας αυτό γιατί, όπως και με τον τυφώνα Mitch, στην κατάσταση αυτή είναι ενίοτε απολύτως απαραίτητες στρατιωτικές δομές για πολιτικούς σκοπούς, τουλάχιστον σε επιμελητειακό επίπεδο. Δεύτερον, ο συνάδελφος Van den Broek ήδη μίλησε για την ανάγκη ενίσχυσης των χωρών που δέχονται αυτή τη μεγάλη μάζα προσφύγων. Θα απευθυνθούμε σίγουρα στην κ. Gradin για να αντιμετωπιστεί η μεμονωμένη περίπτωση που αναφέρθηκε. Τέλος, μια τελευταία σύσταση: ελπίζω ότι όλη η προσπάθεια αλληλεγγύης, ακόμη και της κοινής γνώμης, θα πραγματοποιηθεί πειθαρχημένα και συντονισμένα. Υπάρχει κίνδυνος να φράξουν, σαν λαιμός μπουκαλιού, οι ελάχιστες λιμενικές και αερολιμενικές δομές. Επίσης, είναι προτιμότερες οι αγορές in loco , συνεπώς είναι προτιμότερα τα χρήματα από τα δέματα τροφίμων. Αν κάποιος μας βοηθήσει να περάσουμε αυτό το μήνυμα, θα ήταν πολύ σημαντικό.
<P>
Τέλος, ένα ευχαριστώ στα κράτη μέλη, αρχίζοντας από την Ιταλία που αντέδρασε γρήγορα και άμεσα, αλλά και στα άλλα κράτη μέλη που καταβάλλουν σημαντικές προσπάθειες. Όπως ξέρετε, στον προϋπολογισμό το μέρος του αποθεματικού που κινητοποιήθηκε ανέρχεται σε 150 εκατομμύρια ευρώ. Μέχρι σήμερα, η συνεργασία σε διμερές επίπεδο, η χορηγία σε διμερές επίπεδο των κρατών μελών ανέρχεται σε 177 εκατομμύρια ευρώ. Πιστεύω ότι αυτό πρέπει να ληφθεί υπόψη ούτως ώστε να αποτελέσουν αυτοί οι αριθμοί επαρκή συνεργία.
<P>
Αξιότιμοι βουλευτές, ελπίζω κυρίως ότι το θεσμικό αυτό όργανο θα μπορέσει να διατηρήσει, θα μπορέσει να επιμείνει, θα μπορέσει να δώσει ένα αίσθημα ηγεσίας ακόμη και στην κοινή γνώμη για να γίνει διάκριση μεταξύ επιτιθέμενων και αμυνόμενων, μεταξύ επιτιθέμενων και αθώων θυμάτων ακόμη και Σέρβων. Θα ήθελα να διευκρινίσω ότι η ανθρωπιστική βοήθεια προορίζεται και για τον σερβικό λαό μέσω του Ερυθρού Σταυρού: για εμάς, δεν υπάρχει διαφορά. Εύχομαι ότι θα μπορέσουμε μαζί να αντιμετωπίσουμε αυτή την σκληρή και περίπλοκη μάχη που είναι, ελπίζω, μια μάχη για να μην σημαίνει η εθνική κυριαρχία ιδιοκτησία και για να μπορέσει να κάνει το ατομικό δικαίωμα ένα βήμα προς τα εμπρός.

<SPEAKER ID=140 NAME="Μοrris">
Κύριε Πρόεδρε, ακούσαμε ότι χρησιμοποιούνται στην σύγκρουση πολεμοφόδια που περιλαμβάνουν όπλα με μη επανεμπλουτισμένο ουράνιο. Το μη επανεμπλουτισμένο ουράνιο είναι ραδιενεργό και πολύ τοξικό. Βεβαίως, δεν γνωρίζει σύνορα όταν ο άνεμος αποφασίζει να φυσήξει. Θα μπορούσαμε να έχουμε αρκετά επειγόντως μία αναφορά από την Επιτροπή, καθώς και από το Συμβούλιο των Υπουργών, μίας εξέτασης για το αν χρησιμοποιούνται βόμβες με μη επανεμπλουτισμένο ουράνιο; Στο κάτω κάτω, δεν υπάρχει χρονικός περιορισμός στη μόλυνση του περιβάλλοντος από τη ραδιενέργεια.

<SPEAKER ID=141 NAME="Πρόεδρος">
Ευχαριστώ πολύ, κυρία Επίτροπε Bonino.
<P>
Ανακοινώνω ότι έλαβα οκτώ προτάσεις ψηφίσματος, που υπεβλήθησαν σύμφωνα με το άρθρο 37, παράγραφος 2, του Κανονισμού.
<P>
Η συζήτηση έληξε.
<P>
Η ψηφοφορία θα διεξαχθεί αύριο, Πέμπτη, στις 11.30.

<CHAPTER ID=5>
Δεύτερη εξαμηνιαία έκθεση παρακολούθησης της ΣΕΒ
<SPEAKER ID=142 NAME="Πρόεδρος">
Η ημερήσια διάταξη προβλέπει τη συζήτηση επί της έκθεσης (Α4-0083/99) του κ. Bφge, εξ ονόματος της Επιτροπής Γεωργίας και Ανάπτυξης της Υπαίθρου, και της κ. Roth-Behrendt, εξ ονόματος της Επιτροπής Περιβάλλοντος, Δημόσιας Υγείας και Προστασίας των Καταναλωτών, σχετικά με την ανακοίνωση της Επιτροπής προς το Συμβούλιο, το Ευρωπαϊκό Κοινοβούλιο, την Οικονομική και Κοινωνική Επιτροπή και την Επιτροπή των Περιφερειών, με τίτλο: «Δεύτερη εξαμηνιαία έκθεση παρακολούθησης της ΣΕΒ» (COM(98)0598 - C4-0686/98).

<SPEAKER ID=143 LANGUAGE="DE" NAME="Bφge">
Κύριε Πρόεδρε, κυρία Επίτροπε, αγαπητοί συνάδελφοι, τα αρχικά ΣΕΒ αντιστοιχούν στη γλώσσα μου με τα αρχικά των όρων κακοδιαχείριση, λανθασμένες εκτιμήσεις και τσαπατσουλιά, που με τον εκρηκτικό συνδυασμό τους χαρακτηρίζουν εξάλλου στο ζήτημα αυτό την εργασία τόσο της Επιτροπής όσο και μερικών κρατών μελών. Ενόψει μερικών νέων ανησυχητικών αριθμών σε μερικά από τα κράτη μέλη θα μπορούσε κανείς να πει ότι πρόκειται σχεδόν για μια ιστορία χωρίς τέλος . Μην μας πιάνει ωστόσο πανικός. Πολλά από τα ανεπεξέργαστα προβλήματα που έχουμε μπροστά μας είναι ουσιαστικά τμήμα της βαριάς κληρονομιά του 1996. Αυτά που συζητούμε σήμερα δεν πρέπει να παραμερίσουν τα όσα έχουν επιτευχθεί στο πλαίσιο των εργασιών της εξεταστικής επιτροπής για τη ΣΕΒ και της επιτροπής που τη διαδέχθηκε, καθώς ένα μεγάλο μέρος των συστάσεων που διατύπωσε η εξεταστική επιτροπή μπόρεσε να υλοποιηθεί μέσω των συστάσεων του Κοινοβουλίου. Είμαι πεπεισμένος ότι είχε επιτυχία ο δρόμος που ακολουθήσαμε από κοινού με την Επιτροπή και τις υπηρεσίες. Από τη μία πλευρά αποκαταστάθηκε η εμπιστοσύνη όσον αφορά τη συνεργασία μεταξύ των θεσμικών οργάνων και από την άλλη δημιουργήθηκε ένα νέο κλίμα εμπιστοσύνης των Ευρωπαίων καταναλωτών στην αποτελεσματικότητα των θεσμικών οργάνων.
<P>
Σε συνάρτηση με αυτά αισθάνομαι την υποχρέωση να ευχαριστήσω θερμά τόσο εσάς, κυρία Επίτροπε Bonino όσο και τον Γενικό Διευθυντή κ. Reichenbach και τον αναπληρωτή του κ. Heine από τη Γενική Διεύθυνση VI για όσα αναγκασθήκατε να κάνετε σε μία κατάσταση επιβαρυμένη από τα λάθη του παρελθόντος. Θεωρώ ότι ήταν μεγάλη η συμβολή σας και ότι μπόρεσε να δημιουργηθεί ένα νέο κλίμα εμπιστοσύνης σε αυτό το πεδίο εργασιών της Ευρωπαϊκής Ένωσης.
<P>
Το τελικό συμπέρασμα είναι ότι επιτύχαμε θετικά αποτελέσματα για το μέλλον και μια νέα ποιότητα πρόληψης όσον αφορά την προστασία των καταναλωτών που δεν περιορίζεται μόνο στη ΣΕΒ. Έχουμε εντωμεταξύ και μια νέα ποιότητα όσον αφορά τη νομολογία του Ευρωπαϊκού Δικαστηρίου. Πιστεύω ότι όσα έγιναν κατά την αναδιάρθρωση των υπηρεσιών, οι νέες νομοθετικές πρωτοβουλίες καθώς και η συζήτηση για τη διαφάνεια στα επιστημονικά θέματα αποτελούν σημαντικά στοιχεία και θα πρέπει στο μέλλον να ισχύουν όχι μόνο στην Ευρωπαϊκή Ένωση αλλά και σε παγκόσμιο επίπεδο. Εδώ έχω κατά νου τη συζήτηση για τις BST, τις σωματοτρόπες ορμόνες.
<P>
Εξακολουθεί να μας προβληματίζει το γεγονός ότι μερικά από τα κράτη μέλη είτε δεν θέλουν είτε δεν είναι σε θέση να συνεργασθούν για τη μεταφορά της κοινοτικής νομοθεσίας στο εθνικό τους δίκαιο. Στην επόμενη Διακυβερνητική Διάσκεψη θα χρειαστούν ευρύτατες πρωτοβουλίες που σε περιπτώσεις παραβίασης των Συνθηκών λόγω της αμέλειας κρατών μελών θα εξασφαλίζουν στην Επιτροπή τη δυνατότητα να επεμβαίνει με μεγαλύτερη ταχύτητα, να κινεί διαδικασίες επί παραβάσει και όταν υπάρχει κίνδυνος καθυστέρησης να επιβάλει με μεγαλύτερη ταχύτητα κυρώσεις. Τούτο είναι εξαιρετικά σημαντικό.
<P>
Θέλω να πω ακόμα ένα πράγμα σχετικά με τη συζήτηση για τους ελέγχους. Πιστεύω ότι σύμφωνα με την παρούσα κατάσταση των πραγμάτων μπορούμε να πούμε πως οι έλεγχοι που συζητούνται σήμερα δεν είναι σε θέση να παράσχουν απόλυτη βεβαιότητα σε σχέση με τη ΣΕΒ. Συνεπώς εδώ δεν μπορούμε παρά να έχουμε πρόχειρες εκτιμήσεις και δεν πρέπει να περιπέσουμε σε υπερβολικές αντιδράσεις.
<P>
Συνοψίζοντας, θέλω να πω ότι μπορέσαμε εντούτοις να ανοίξουμε τον δρόμο για τη θέσπιση της προληπτικής προστασίας των καταναλωτών. Η Επιτροπή εκτέλεσε με μεγάλη επιμέλεια τα καθήκοντά της.Ας θεωρήσουμε λοιπόν όλοι ότι η κρίση της ΣΕΒ αποτελεί προειδοποίηση για το μέλλον.

<SPEAKER ID=144 NAME="Πρόεδρος">
Ευχαριστώ πολύ, κύριε Bφge.

<SPEAKER ID=145 NAME="Roth-Behrendt">
Κύριε Πρόεδρε, το θέμα αυτό το συζητάμε στο παρόν Κοινοβούλιο περίπου δυόμισι χρόνια, και φθάσαμε πλέον στο τέλος των εργασιών μας. Φυσικά έχουν παραμείνει ακόμα ανοικτά ερωτήματα και προβλήματα, στα οποία δεν θέλω να υπεισέλθω σήμερα κατά την ολοκλήρωση της συζήτησης του θέματος. Σημαντικό είναι για μένα να απαντηθούν τα ακόλουθα ερωτήματα: Ποια ήταν τα διδάγματα από την κρίση της ΣΕΒ και ποιά είναι τα διδάγματα για τη μελλοντική πολιτική στο πλαίσιο της Ευρωπαϊκής Ένωσης; Πώς μπορούμε να αποτρέψουμε παρόμοιες καταστάσεις; Μπορεί να συμβεί και πάλι μια τέτοιου είδους καταστροφή; Σε αυτό το σημείο βρισκόμαστε σήμερα.
<P>
Έχουμε άραγε αποκτήσει κατ' ουσία διαφορετική συνείδηση και διαφορετικό στιλ στην πολιτική μας - και εδώ αναφέρομαι στο παρόν Κοινοβούλιο, στην παλιά και στη νέα Επιτροπή - σε σύγκριση με τα προηγούμενα τρία, πέντε ή δεκαπέντε χρόνια; Φυσικά εδώ έχει μεγάλη σημασία η απόλυτη διαφάνεια. Πρέπει για παράδειγμα να είναι αυτονόητο ότι θα διεξάγονται επιστημονικές διαβουλεύσεις, επιστημονικοί έλεγχοι, έρευνες και επιθεωρήσεις, ακόμα και αν το πόρισμά τους να είναι ενδεχομένως δυσάρεστο. Μεγάλη σημασία έχει - και αυτό το είπε ήδη ο κ. Bφge - η προληπτική προστασία των καταναλωτών και η αρχή της προφύλαξης να αποτελούν ύπατη αρχή σε όλους τους άλλους τομείς της πολιτικής. Αυτό ενδεχομένως να είναι συχνά δυσάρεστο, όπως δυσάρεστο ήταν εξάλλου και στο παρελθόν. Ενδεχομένως να είναι δυσάρεστο για τη γεωργική πολιτική. Ενδεχομένως να είναι δυσάρεστο και για την οικονομική πολιτική και το εξωτερικό εμπόριο και οπωσδήποτε ενοχλεί αφάνταστα τους τομείς της πολιτικής.
<P>
Ωστόσο, μόνο εάν στις περιπτώσεις αμφιβολιών η Επιτροπή και το Κοινοβούλιο υποστηρίξουν την αρχή της προφύλαξης, θα μπορέσουμε στο μέλλον να αποτρέψουμε παρόμοιες κρίσεις με εκείνη της ΣΕΒ. Κατά συνέπεια αυτό σημαίνει ότι στις διαπραγματεύσεις με τον ΠΟΕ η αρχή της προφύλαξης θα πρέπει να τεθεί υπεράνω του ευέλικτου παγκόσμιου εμπορίου.
<P>
Την περαιτέρω εξέλιξη θα καθορίσει η απάντηση που σύντομα θα δοθεί στο ερώτημα εάν θα έχουμε μελλοντικά εδώ, στην Ευρωπαϊκή Ένωση, κρέας με ορμόνες από τις Ηνωμένες Πολιτείες. Θα διατηρήσει η Επιτροπή τη σκληρή της θέση; Αυτό θα το δούμε! Η κ. Bonino επέδειξε μεγάλη σταθερότητα και σωφροσύνη κατά τη διάρκεια των εργασιών για την ΣΕΒ. Αυτό της το αναγνωρίζουμε, της το αναγνώρισε ο κ. Bφge προ ολίγου.
<P>
Όσον αφορά τη νέα Επιτροπή, κριτήριο θα αποτελέσει για μένα και την Ομάδα μου κατά πόσο θα θέσει την προστασία των καταναλωτών και την αρχή της προφύλαξης της υγείας υπεράνω της αδιατάρακτης εμπορικής πολιτικής. Μόνο τότε - και αυτό αποτελεί πεποίθησή μου - θα μπορέσουμε να εκφράσουμε την εμπιστοσύνη μας σε μια νέα Επιτροπή, μόνον τότε θα μπορούμε να ελπίζουμε ότι δεν θα ξαναζήσουμε καταστροφές παρόμοιες με εκείνη της ΣΕΒ.
<P>
Αυτό θα το δούμε τους επόμενους μήνες. Θα δούμε τα ονόματα των υποψηφίων για την Επιτροπή και τον τρόπο που θα χειρισθεί το θέμα ο ορισθείς Πρόεδρος της Επιτροπής. Στη χθεσινή του ομιλία ενώπιον του Κοινοβουλίου, ο κ Prodi δεν αναφέρθηκε καν στην προληπτική προστασία των καταναλωτών ή σε κάτι παρόμοιο. Ελπίζουμε ότι την έχει στο μυαλό του. Δεν το ξέρουμε, θα το δούμε στο μέλλον. Είμαι ωστόσο πεπεισμένη ότι θα ήταν λάθος για όλους μας εδώ στο Ευρωπαϊκό Κοινοβούλιο να τον υποστηρίξουμε ή να υποστηρίξουμε μία Επιτροπή που σε μια εποχή που επιβάλλονται οι αμφιβολίες, δεν λέει ξεκάθαρα εάν είναι υπέρ του εμπορίου ή υπέρ της γεωργίας. Εμείς οφείλουμε να κάνουμε το δικό μας καθήκον. Αυτός ήταν και ο λόγος που ρωτούσαμε πάντα την Επιτροπή.
<P>
Καθήκον μας θα είναι στο μέλλον να ελέγξουμε επακριβώς αυτή την νέα Επιτροπή που ακόμα δεν θα έχει αναλάβει καθήκοντα - ανεξάρτητα από τα πρόσωπα που θα την στελεχώσουν - και να της θέσουμε το ερώτημα ποιά θα είναι η απόφασή της σε συγκεκριμένες περιπτώσεις. Εάν έχουμε πάρει το ζήτημα σοβαρά, τότε πρέπει να της δώσουμε ψήφο εμπιστοσύνης, μόνο εάν οι απαντήσεις της είναι ικανοποιητικές. Τότε ίσως να υπάρχει μια αμυδρή ελπίδα, ότι στις διαπραγματεύσεις της Επιτροπής θα παίξει πραγματικά σημαντικό ρόλο η προληπτική προστασία των καταναλωτών, προκειμένου να μην επαναληφθεί κάτι παρόμοιο με την ΣΕΒ.

<SPEAKER ID=146 LANGUAGE="EN" NAME="Whitehead">
Κύριε Πρόεδρε, θα ήθελα να συγχαρώ τους δύο εισηγητές, να επιδοκιμάσω αυτή την έκθεση και παρεπιμπτόντως να πω ότι θεωρώ πως αυτή είναι μία δικαίωση για την επιτροπή επαφής την οποία διατηρήσαμε για κάποιο καιρό, καθώς και για τις δύο βασικές επιτροπές, οι οποίες επιδοκιμάζουν τα λεγόμενα των εισηγητών.
<P>
Η ΣΕΒ υπήρξε και παραμένει μία τραγωδία για τη Βρετανία και επίσης για την Ευρώπη. Έπειτα από το πλήγμα που δέχθηκε η χώρα μας, τρομάζουμε όταν βλέπουμε την ασθένεια να εξαπλώνεται ακόμη σε μερικές άλλες ευρωπαϊκές χώρες. Στη Βρετανία σφαγιάσαμε 2, 5 εκατ. βοοειδή και έπρεπε να υποβάλουμε περίπου 2.000 σελίδες τεκμηρίωσης για τον τρόπο με τον οποίο καταπολεμάται η ασθένεια, μολονότι δεν έχει ακόμη εξαλειφθεί, στη χώρα μας. Ζούμε καθημερινά με το πρόβλημα των θυμάτων της νέας παραλλαγής της, της ασθένειας Creutzfeldt-Jakob, στην οποία αναφέρονται οι εισηγητές.
<P>
Επιπλέον, έχουμε τώρα μία κατάσταση, στην οποία όπως αναφέρεται, 13 κράτη μέλη αντιμετωπίζουν διαδικασίες για παράβαση από την Επιτροπή. Αυτή είναι μία σκανδαλώδης κατάσταση. Το Κοινοβούλιο υποχρεούται να καταστήσει σαφές ότι τα προληπτικά μέτρα που εμείς υποχρεωθήκαμε να λάβουμε αποτελούν τώρα κοινή πρακτική σε όλη την Ευρωπαϊκή Ένωση ως σύνολο. Το Κοινοβούλιο χρειάζεται να υποστηρίξει την Επιτροπή για να ασκηθεί πίεση στο Συμβούλιο ως προς αυτό το θέμα. Η στάση του Συμβουλίου κατά τα δύο τελευταία χρόνια δεν ήταν ικανοποιητική. Ο κίνδυνος για έναν είναι κίνδυνος για όλους. Η ασφάλεια όλων εξαρτάται από το να μην κινδυνεύει κανένας. Όταν εξετάζουμε την κατάσταση στην Ευρώπη αυτή τη στιγμή, βλέπουμε απλώς ότι δεν είναι ικανοποιητική.
<P>
Η κυρία Roth-Behrendt είπε ότι η αρχή της πρόληψης θα πρέπει να αποτελέσει τη σωστή προσέγγιση. Συμφωνώ. Η αρχή της πρόληψης δεν είναι ανόητη πολυτέλεια, είναι απόλυτη ανάγκη. Το Κοινοβούλιο θα πρέπει να το πει καθαρά και ξάστερα στο Συμβούλιο των Υπουργών.

<SPEAKER ID=147 NAME="Τρακατέλλης">
Κύριε Πρόεδρε, η παρούσα έκθεση είναι συνέχεια της προσπάθειας του Κοινοβουλίου για την εφαρμογή των συστάσεών του με αφορμή τη σπογγώδη εγκεφαλοπάθεια των βοοειδών. Επιπλέον, η εργασία μας αφορά και στην παρακολούθηση της κατάστασης που διαμορφώνεται στην εξέλιξη της πολιτικής προστασίας της δημόσιας υγείας στην Ευρωπαοκή «Ενωση.
<P>
Αναγνωρίζουμε, βεβαίως, ότι έγιναν ορισμένα βήματα προόδου με την εφαρμογή μέτρων αναδιάρθρωσης, πλήρωσης και στελέχωσης των υπηρεσιών της Επιτροπής, καθώς και του διαχωρισμού του νομοθετικού έργου από τη λειτουργία των συμβουλευτικών, επιστημονικών, αλλά και ελεγκτικών επιτροπών και υπηρεσιών. «Ετσι εδραιώθηκε η ανεξαρτησία των επιστημονικών επιτροπών και επετεύχθη καλύτερη αξιολόγηση των στοιχείων και μεγιστοποίηση της διαφάνειας των εργασιών για την ΣΕΒ. Για τους ελέγχους και τις επιθεωρήσεις υπάρχει υστέρηση σε πολλά κράτη μέλη και θεωρούμε ότι αυτοί οι έλεγχοι πρέπει να εντατικοποιηθούν. Παράλληλα, πρέπει να ενισχυθεί η συνεργασία και πληροφόρηση μεταξύ Επιτροπής και κρατών μελών.
<P>
Είναι απολύτως αναγκαία η θεσμοθέτηση ενός πλαισίου για τον έλεγχο της διατροφής των ζώων, για την καταπολέμηση των επιζωοτιών, ενώ απαιτείται και μία ορθολογικότερη κρίση των αντιβιωτικών και των αυξητικών ουσιών στην κτηνοτροφία.
<P>
Πρέπει να υπογραμμίσουμε, επίσης, ότι υπάρχει σημαντική υστέρηση ενσωμάτωσης των κοινοτικών διατάξεων στη νομολογία των κρατών μελών και πρέπει ακόμα να πούμε ότι η ιστορία αυτή της επιζωοτίας αποκάλυψε, εκτός από ευθύνες και ολιγωρίες, και τα θεσμικά κενά στη λειτουργία των Ευρωπαοκών Οργάνων, ένα από τα οποία, το κυριότερο, είναι ότι το Κοινοβούλιο δεν μπορεί να έχει τον πλήρη έλεγχο. Για τον λόγο αυτό, ζητούμε να εισαχθεί η διαδικασία της συναπόφασης στη συνολική γεωργική πολιτική. «Ηδη, με τη Συνθήκη του «Αμστερνταμ, ισχύει για τα κτηνιατρικά και φυτο- υγειονομικά μέτρα και, επομένως, ζητούμε επέκταση σε όλη τη γεωργική πολιτική.
<P>
Κύριε Πρόεδρε, πιστεύω ότι η προστασία της υγείας του ευρωπαίου πολίτη, που είναι ένα από τα μέγιστα αγαθά της ζωής ενός ανθρώπου, αποτελεί συγχρόνως και μία μέγιστη προτεραιότητα για την Ευρωπαοκή «Ενωση και, επομένως, πρέπει ως τοιαύτη να πάρει και την ανάλογη πρωταρχική θέση στο ευρωπαοκό γίγνεσθαι.
<P>
Θα ήθελα να πω ένα μεγάλο ευχαριστώ στους δύο εισηγητές, τον κύριο Bφge και την κυρία Roth-Behrendt, για μία πραγματικά εξαιρετική εργασία που έχουν κάνει.

<SPEAKER ID=148 LANGUAGE="DA" NAME="Kofoed">
Κύριε Πρόεδρε, κυρία Επίτροπε, κυρίες και κύριοι θα ήθελα κατ' αρχάς να ευχαριστήσω τους δύο εισηγητές που εκπόνησαν μια ισορροπημένη έκθεση η οποία προσφέρει μια εξαιρετική περιγραφή της κατάστασης. «Ουδέν κακόν αμιγές καλού, » λένε, και ισχύει και στην περίπτωση της ΣΕΒ, αφού στην πραγματικότητα στάθηκε αφορμή για να μπει μια τάξη στην Επιτροπή. Η ΣΕΒ ήταν η αιτία που αποκαλύφθηκαν οι τεράστιες ελλείψεις της Επιτροπής και κατέστη σαφές ότι η Επιτροπή δεν στεκόταν στο ύψος των υποχρεώσεών της. Θεωρώ ότι πετύχαμε εξαιρετικά αποτελέσματα και θα ήθελα να ευχαριστήσω την Επιτροπή που ακολούθησε τις συστάσεις της επιτροπής. Ο καταμερισμός της ευθύνης στην Επιτροπή δεν ήταν ικανοποιητικός αλλά βελτιώθηκε. Επιτεύχθηκε επίσης συμφωνία ως προς το ότι η Επιστημονική Επιτροπή έπρεπε να μείνει διαχωρισμένη από τις υπόλοιπες εξουσίες. Και αυτό το θεωρώ ουσιαστικό. Πετύχαμε να κάνουμε την Επιστημονική Επιτροπή πιο ανεξάρτητη, ακόμη και από τον έλεγχο του Κοινοβουλίου. Μια επιστημονική επιτροπή πρέπει να είναι κλειστή, ώστε οι επιστήμονες να μην υφίστανται πολιτικές πιέσεις όταν τους ζητείται να γνωμοδοτήσουν. Είναι πολύ σημαντικό η επιστημονική βάση να είναι γερή, ώστε να μπορούν να λαμβάνονται οι σωστές αποφάσεις.
<P>
Τελειώνοντας θέλω να πω ότι η ΣΕΒ ευτυχώς τείνει να εξαφανιστεί. Έχουμε σχετικά σαφή εικόνα για το πότε θα εξαφανιστεί εντελώς. Θα υπάρξουν ακόμη κάποια περιστατικά. Επίσης και η ασθένεια Creutzfeldt-Jakob κατά πάσα πιθανότητα τείνει να εξαφανιστεί. Τι μπορούμε λοιπόν να μάθουμε απ' όλα αυτά; Τα μέτρα που τέθηκαν σε ισχύ φαίνονται να έχουν αποτέλεσμα και γι' αυτό πιστεύω ότι μπορούμε να αποφύγουμε στο μέλλον παρόμοιες καταστάσεις. Έχουμε πλέον έναν μηχανισμό που λειτουργεί. Μπορούμε κατά τη γνώμη μου να είμαστε σχετικά ικανοποιημένοι. Δεν μπορούμε να δώσουμε στους καταναλωτές εγγύηση 100 %, όμως είμαστε καλύτερα εξοπλισμένοι ν' αντιμετωπίσουμε παρόμοια προβλήματα απ' ό, τι στο παρελθόν.

<SPEAKER ID=149 LANGUAGE="PT" NAME="Novo">
Κύριε Πρόεδρε, κύριε Επίτροπε, αγαπητοί συνάδελφοι, ως γνωστόν, η κατάσταση που ανέκυψε στην Πορτογαλία λόγω της ΣΕΒ οδήγησε στην απόφαση για εμπάργκο επί των εξαγωγών πορτογαλικού βοείου κρέατος. Μεταξύ άλλων παραγόντων, συνέβαλαν στη λήψη της παραπάνω απόφασης τα κρούσματα ανευθυνότητας του απώτερου παρελθόντος και, πιο πρόσφατα, η ανικανότητα των καθ' ύλην αρμοδίων. Παρ' όλα αυτά, το Ευρωπαϊκό Κοινοβούλιο έχει το χρέος να προβάλλει πολιτικές προτάσεις οι οποίες θα βοηθήσουν να ξεπεραστεί το πρόβλημα σε όλα ανεξαιρέτως τα κράτη μέλη.
<P>
Για το λόγο αυτό, καταθέσαμε μία τροπολογία όπου ζητάμε ακόμη μεγαλύτερη συνεργασία μεταξύ της πορτογαλικής κυβέρνησης και της Επιτροπής με σκοπό την περιστολή της νόσου και την άρση του εμπάργκο μέσα στις προβλεπόμενες προθεσμίες. Έτσι, και προς το σκοπό αυτό, υποβάλαμε άλλη μία τροπολογία όπου ζητάμε τη δημιουργία μηχανισμών που θα συμβάλλουν στην αντιστάθμιση των ζημιών που υφίστανται οι Πορτογάλοι παραγωγοί. Είναι ανάγκη να εξαλειφθεί η νόσος και να γνωρίζει το Ευρωπαϊκό Κοινοβούλιο, καθώς και όλη η κοινή γνώμη της Ευρωπαϊκής Ένωσης, κάθε λεπτομέρεια σχετικά με την
<P>
κατάστασή της. Αυτό είναι το νόημα μίας τρίτης τροπολογίας που κατατίθεται από πλευράς μας. Ελπίζω, αγαπητοί συνάδελφοι Bφge και Roth-Behrendt, εκμεταλλευόμενος την ευκαιρία για να σας συγχαρώ για την εργασία σας, ότι θα μπορέσετε να αποδεχθείτε και τις τρεις τροπολογίες. Με τον τρόπο αυτό, η έκθεση θα αποκτήσει μεγαλύτερη πολιτική ισορροπία και θα καταστεί πιο δίκαιη.

<SPEAKER ID=150 LANGUAGE="IT" NAME="Dell'Alba">
Κύριε Πρόεδρε, θα ήθελα να εκφράσω τις ευχαριστίες μου στους συντάκτες αυτής της έκθεσης καθώς και στην Επιτροπή, και ιδίως στην Επίτροπο Bonino, για την υποδειγματική συνεργασία που κατορθώσαμε να αναπτύξουμε στον τομέα αυτόν, από τη στιγμή που προσδιορίσαμε, χάρη στη δράση του Κοινοβουλίου και σε μια εποικοδομητική, και όχι εξοντωτική, απάντηση, και στη συνέχεια, με την πάροδο των χρόνων, να επιλύσουμε, με τον καλύτερο δυνατό τρόπο, το πρόβλημα.
<P>
Διαχωρίσαμε τους τομείς, σημειώσαμε σημαντικές προόδους. Σήμερα αναγνωρίζουμε, και θα ήταν καλό να το κάνουμε με μεγαλύτερο σθένος, ότι η δράση της Επιτροπής δεν είναι ακόμη σε θέση να κάμψει τις αντιστάσεις των κρατών μελών. Το γεγονός ότι 13 από 15 χώρες δεν εφαρμόζουν πλήρως τις συστάσεις που θα έπρεπε να εφαρμόζουν σημαίνει ότι πρέπει να συνεχίσουμε το κοινό μας έργο με την Επιτροπή σε αυτό το επίπεδο, για να γίνει η πολιτική του σεβασμού και της προστασίας των καταναλωτών στον τομέα αυτόν πραγματική πολιτική της Ένωσης.

<SPEAKER ID=151 LANGUAGE="FR" NAME="des Places">
Κύριε Πρόεδρε, λόγω των αμελειών των διαφόρων, το εγχείρημα ήταν δύσκολο επειδή η εκρίζωση που όλοι μας επιθυμούσαμε δεν είναι δυνατόν να λεχθεί ότι έχει επιτευχθεί σε ορισμένα κράτη και οι καταναλωτές και οι κτηνοτρόφοι ανησυχούν έστω και εάν δεν το παραδέχονται ρητά.
<P>
Αυτός είναι ο λόγος για τον οποίο επιθυμώ να συγχαρώ τους συναδέλφους Roth-Behrendt και Bφge για την υψηλή ποιότητα της σύστασής τους και να τους εκθέσω το περιεχόμενο των βασικών τροπολογιών που κατέθεσα.
<P>
Αναφορικά με το σημείο 24, κρίνουμε ότι είναι σημαντικό να διευκρινισθεί ότι η αρχή της πρόληψης εφαρμόζεται επίσης για τη διαχείριση των πτωμάτων, των ζώων, και των υγειονομικών κατασχέσεων στα σφαγεία. Το Ευρωπαϊκό Κοινοβούλιο πρέπει να αποφανθεί σχετικά με το σημείο αυτό προκειμένου να διασφαλίσει την υγειονομική ασφάλεια, τόσο των κοπαδιών όσο και, τελικά, του καταναλωτή επίσης.
<P>
Όσον αφορά το σημείο 26 σχετικά με την Πράσινη Βίβλο «Βασικές αρχές της υγειονομικής νομοθεσίας», είναι απαραίτητο το πρόβλημα αυτό να αποτελέσει αντικείμενο χειρισμού με σφαιρικό τρόπο και να δοθεί ειδικότερα προσοχή και σε άλλους τομείς όπως, για παράδειγμα, η διατροφή των ζώων και των ανθρώπων καθώς και η φυτοπροστασία. Κάθε απόφαση θα πρέπει να λαμβάνεται με βάση επιστημονικές αποδείξεις, αλλά, επίσης, και μετά από εκτίμηση του κινδύνου σε κοινοτική κλίμακα. Η αρχή της υγειονομικής ασφάλειας για τον ευρωπαίο καταναλωτή είναι σφαιρική και όχι τομεακή. Αυτό δεν πρέπει να το λησμονούμε.
<P>
Τέλος, όσον αφορά το σημείο 29, το οποίο αναφέρεται στη χρήση των αντιβιοτικών στην κρεατοπαραγωγή, αληθεύει ότι μπορεί να συνεπάγεται μία μεγαλύτερη αντίσταση των καταναλωτών στα αντιβιοτικά. Η αντίσταση στα αντιβιοτικά δεν συνδέεται αποκλειστικά με τη χρήση τους κατά την κρεατοπαραγωγή. Εκφράζουμε την ικανοποίησή μας για την απόσυρση της έγκρισης τεσσάρων αντιβιοτικών τα οποία χρησιμοποιούνται ως πρόσθετες ουσίες στη διατροφή των ζώων. Επιθυμώ, όμως, να ληφθούν συμπληρωματικά μέτρα υπό το φως αποτελεσμάτων και μελετών με σκοπό την αποτελεσματική προστασία της δημόσιας υγείας.

<SPEAKER ID=152 LANGUAGE="DE" NAME="Graenitz">
Κύριε Πρόεδρε, και εγώ θέλω μαζί με τους δύο εισηγητές τον κ. Bφge και την κ. Roth-Berendt να ευχαριστήσω την Επίτροπο Bonino και τους υπαλλήλους των υπηρεσιών της. Βάσει των εργασιών της εξεταστικής επιτροπής για την ΣΕΒ και της αναδιάρθρωσης και των τροποποιήσεων που πραγματοποίησε η Επιτροπή, έχουμε ήδη θεσμοθετήσει αυτό που σύντομα θα τεθεί σε ισχύ μέσω της Συνθήκης του Αμστερνταμ, δηλαδή την προληπτική προστασία της υγείας και των καταναλωτών που αποτελεί έναν σημαντικότατο πυλώνα για την οικοδόμηση της βιώσιμης ανάπτυξης της Ευρωπαϊκής Ένωσης.
<P>
Πιστεύω ότι το ζήτημα της αρχής της προφύλαξης που θεσμοθετήσαμε στη νομοθεσία μας θα πρέπει να το προχωρήσουμε περαιτέρω και ότι θα είναι αναγκαίο θα καθιερώσουμε και στις διεθνείς συνθήκες και συμφωνίες αυτές τις αρχές της διαφάνειας και της κατανομής εξουσιών που έχουμε σήμερα στην Ένωση. Με τον τρόπο αυτό θα μπορέσουμε να απαιτήσουμε την προληπτική προστασία της υγείας και των καταναλωτών όχι μόνο των πολιτών της Ένωσης, αλλά και σε συνάρτηση με τα προϊόντα από άλλες χώρες που εισάγονται στην Ένωση. Θεωρώ ότι το Κοινοβούλιο πρέπει να απαιτήσει από την Επιτροπή αυτή τη διαφάνεια και στο πλαίσιο των προετοιμασιών των διαπραγματεύσεων σχετικά με αυτές τις διεθνείς συνθήκες. Πρέπει δηλαδή να μας γίνεται μεγαλύτερη ενημέρωση. Ποιά μορφή έχουν αυτές οι προετοιμασίες, ποιός τις κάνει, ποιοί είναι σε τελευταία ανάλυση οι στόχοι τους, πώς μπορούν να επιτευχθούν οι στόχοι αυτοί ή μήπως έχουν ήδη μεταφερθεί στην πράξη;
<P>
Τέλος, λυπάμαι πολύ για ένα σημείο: ως εισηγήτρια της Πράσινης Βίβλου σχετικά με το μέλλον της νομοθεσίας για τα τρόφιμα περίμενα να δοθεί μια μεγαλύτερη ώθηση και προς αυτήν την κατεύθυνση. Ελπίζω ότι παρ' όλα αυτά θα αποκτήσουμε μια σύγχρονη νομοθεσία για τα τρόφιμα ήδη πριν διεξαχθεί η διεύρυνση της Ευρωπαϊκής Ένωσης.

<SPEAKER ID=153 LANGUAGE="DE" NAME="Schierhuber">
Κύριε Πρόεδρε, κυρία Επίτροπε, αξιότιμοι κυρίες και κύριοι, θέλω σήμερα να ευχαριστήσω ιδιαιτέρως τον κ. Bφge και την κ. Roth-Behrendt για την πραγματικά πολύ συνεπή εργασία τους στην εξεταστική επιτροπή για τη ΣΕΒ αλλά και στη συνέχεια. Το σκάνδαλο της ΣΕΒ ώθησε ολόκληρη την Ευρωπαϊκή Ένωση σε βαθιά κρίση. Μας δόθηκε σαφέστατα η απόδειξη ότι ακόμα και για τους σημερινούς ανθρώπους υπάρχουν όρια που είναι υποχρεωμένοι να τα σέβονται. Η φύση έχει δικούς της νόμους και μόνο στο πλαίσιο αυτό μπορούμε και μας επιτρέπεται να κινηθούμε, όταν θέλουμε να προοδεύσουμε με στόχο το καλό της ανθρωπότητας. Η κρίση στην οποία μας οδήγησαν εκείνες οι ανεύθυνες πράξεις δεν έχει δυστυχώς τελειώσει ακόμα και οι πραγματικές της διαστάσεις θα μας γίνουν γνωστές πιθανότατα μόνο μετά την πάροδο δεκαετιών.
<P>
Σήμερα δεν θέλω να παραλείψω να εκφράσω στην Επιτροπή υπό τον Πρόεδρο Jacques Santer την εκτίμησή μου που είχε το θάρρος και την αντοχή να αποκαλύψει, παρά την αντίσταση των κρατών μελών, τις σκανδαλώδεις καταστάσεις, των οποίων οι απαρχές βρίσκονταν στα μέσα της δεκαετίας του 80. Ακόμα και αν το σκάνδαλο έχει αποκαλυφθεί εδώ και πολύ καιρό και έχει σχεδόν εξαφανισθεί από τα μέσα ενημέρωσης, θέλω να επιστήσω την προσοχή σας ότι ποτέ δεν πρέπει να ξεχάσουμε την τραγωδία της ΣΕΒ. Επομένως έχει μεγάλη σημασία να παρουσιάζει συνεχώς στο Κοινοβούλιο τις δραστηριότητες της και η νέα Επιτροπή. Δεν μας επιτρέπεται να διακινδυνεύουμε ιδίως την υγεία των ανθρώπων. Εμείς ως εκλεγμένοι αντιπρόσωποι είμαστε υποχρεωμένοι να αγωνιζόμαστε για τους ανθρώπους. Κυρία Επίτροπε, λέω ξεκάθαρα ότι ανησυχώ πολύ, καθότι είμαι της άποψης ότι δεν μπορούμε ακόμα να εκτιμήσουμε τον αριθμό των θυμάτων της ΣΕΒ ή της ασθένειας Creutzfeldt-Jacob που θα εμφανιστούν τα επόμενα χρόνια.

<SPEAKER ID=154 NAME="Nicholson">
Κύριε Πρόεδρε, θα ήθελα να συγχαρώ και τους δύο εισηγητές. Από την αρχή της κρίσης της ΣΕΒ, υπήρξαν και οι δύο εξαιρετικά εποικοδομητικοί στον τρόπο με τον οποίο παρουσίασαν τις εκθέσεις τους και στην ανάλυση του προβλήματος. Η ΣΕΒ, δυστυχώς, παραμένει κοντά μας και θα πρέπει να το αναγνωρίσουμε. Θα πρέπει επίσης να αναγνωρίσουμε το σοβαρό πλήγμα που έχει δεχθεί η εμπιστοσύνη του καταναλωτή και αυτή θα πρέπει να αποκατασταθεί. Βαδίζουμε καλά προς την επίτευξη αυτού του στόχου, αλλά θα πρέπει να συνεχίσουμε να δουλεύουμε γι' αυτό.
<P>
Σε όλη την επικράτεια της Ένωσης θα πρέπει να αντιμετωπίσουμε την πραγματικότητα ότι, εάν ταϊζαμε τα ζώα μας με τον σωστό και κατάλληλο τρόπο, η κρίση της ΣΕΒ δεν θα είχε ξεσπάσει ποτέ σε πρώτη φάση. Στη δική μου εκλογική περιφέρεια, στη Βόρειο Ιρλανδία, έχουμε επιβάλει τώρα εξαιρετικά αυστηρούς ελέγχους. Είναι ακριβοί και θα πρέπει να τους πληρώνουν οι εκτροφείς βοοειδών της εκλογικής μου περιφέρειας, οι οποίοι βρίσκονται ήδη υπό μεγάλη πίεση, και για να είμαι απολύτως ειλικρινής, αμφισβητούν μερικούς από τους ελέγχους. Ωστόσο, σε τελική ανάλυση, είναι διατεθειμένοι να ζήσουν με αυτούς, επειδή γνωρίζουν ότι αποκαθιστούν την εμπιστοσύνη.
<P>
Ενώ έχουμε αυστηρούς ελέγχους στο εσωτερικό της Ευρωπαϊκής Ένωσης, οι έλεγχοι αυτοί δεν εφαρμόζονται στα τρόφιμα που εισάγονται στην Ευρωπαϊκή Ένωση από άλλες χώρες, είτε από τις Ηνωμένες Πολιτείες είτε από οπουδήποτε αλλού. Μέχρι να ασχοληθούμε με αυτό το πρόβλημα και να το αντιμετωπίσουμε με παρρησία, θα πρέπει να πω στον Επίτροπο ότι οι κτηνοτρόφοι της Ευρώπης δεν θα έχουν εμπιστοσύνη στην Ευρωπαϊκή Ένωση για να αντιμετωπίσει την πρόκληση που έχουμε τώρα μπροστά μας. Αυτή είναι η επόμενη πρόκληση που θα πρέπει να αντιμετωπίσουμε και θα πρέπει να το πράξουμε. Αυτή τη στιγμή διεξάγεται ένας έλεγχος στο Ηνωμένο Βασίλειο και ελπίζω ότι θα καταλήξει στη δημιουργία ενός συστήματος με βάσεις δεδομένων.
<P>
Ολοκληρώνοντας, ο κ. Bφge είπε ότι μάς έχει δοθεί η προειδοποίηση για το μέλλον. Όλοι εμείς σε αυτό το Σώμα σήμερα ας θυμηθούμε ό, τι περάσαμε τα τελευταία χρόνια σε σχέση με τη ΣΕΒ και ας λάβουμε αυτή την προειδοποίηση υπόψη μας και ας ενεργήσουμε βάσει αυτής.

<SPEAKER ID=155 LANGUAGE="FI" NAME="Myller">
Κύριε Πρόεδρε, η συζήτηση εδώ στο Κοινοβούλιο για την κρίση της ΣΕΒ, η οποία ταλαιπώρησε και ταλαιπωρεί την Ευρωπαϊκή Ένωση, αποτελεί ένα καλό παράδειγμα για τον τρόπο με τον οποίο το Κοινοβούλιο μπόρεσε πραγματικά να επέμβει σε ένα ζήτημα που ανησυχεί τους ευρωπαίους πολίτες. Οι ευχαριστίες για αυτήν τη ταχεία εξέλιξη ανήκουν πρωτίστως στους εισηγητές αυτής της έκθεσης, όπως έχει ήδη διαπιστωθεί αρκετές φορές. Αμέσως μόλις το Κοινοβούλιο έλαβε γνώση της κρίσης, σχηματίσθηκε μία προσωρινή εξεταστική επιτροπή, το έργο της οποίας είχε ως αποτέλεσμα η Επιτροπή να αναγκασθεί να ρυθμίσει σε βάθος την κοινή πολιτική στον τομέα της παραγωγής τροφίμων, από την άποψη της προστασίας των τροφίμων και του καταναλωτή.
<P>
Είναι σημαντικό ότι το Ευρωπαϊκό Κοινοβούλιο παρακολουθεί ακόμη ενεργά την επίδραση που έχουν οι ληφθείσες αποφάσεις και ελέγχει αν τα κράτη μέλη δρουν με τον ορθό τρόπο. Ωστόσο, κατά τη γνώμη μου θα έπρεπε να υπάρξει κάποιος διαχωρισμός μεταξύ εκείνων των χωρών στις οποίες δεν υπάρχει κίνδυνος εμφάνισης της συγκεκριμένης ασθένειας και εκείνων στις οποίες υπάρχει. Οι χώρες που δεν διατρέχουν κίνδυνο θα έπρεπε να έχουν λιγότερο αυστηρά μέτρα από ότι εκείνες που διατρέχουν.

<SPEAKER ID=156 LANGUAGE="FI" NAME="Otila">
Κύριε Πρόεδρε, η Ευρωπαϊκή Ένωση, κατά την αναδιάρθρωση της γεωργικής πολιτικής της, δίνει έμφαση σε φιλικές προς το περιβάλλον μεθόδους παραγωγής και στη βελτίωση της ποιότητας των προϊόντων. Ωστόσο, στα πλαίσια του πακέτου της Ατζέντα 2000, δεν τονίστηκαν ικανοποιητικά οι περιβαλλοντικές όψεις του θέματος. Η κρίση της ΣΕΒ, τα κρούσματα πανώλης των χοίρων και η εμφάνιση ανθεκτικών στελεχών σαλμονέλλας δηλώνουν με τη δική τους ανησυχητική γλώσσα τη ρωγμή στη βάση της γεωργικής πολιτικής της Ένωσης. Θα πρέπει να δοθεί μεγαλύτερη προσοχή στην παραγωγή γεωργικών προϊόντων και τροφίμων. Οι καταναλωτές θα πρέπει να έχουν μεγαλύτερη σιγουριά σε ό, τι αφορά την ασφάλεια των προϊόντων. Δεν υπάρχει περιθώριο για αλαζονεία.
<P>
Η επιστημονική γνώση για τις ασθένειες της ΣΕΒ είναι ακόμη υπερβολικά μικρή. Η έρευνα των μακροπρόθεσμων συνεπειών είναι επίπονη και χρονοβόρα. Τα συμπεράσματα προς κάθε κατεύθυνση δεν θα πρέπει να εξάγονται βιαστικά. Η ασθένεια των τρελών αγελάδων έγινε πρωτοσέλιδο ήδη πριν από 5 χρόνια. Γεννάται λοιπόν το ερώτημα αν θα έπρεπε σε αυτό το διάστημα να είχαν ήδη γίνει περισσότερα στον τομέα της έρευνας. Χρησιμοποιήθηκαν άραγε με τον καλύτερο δυνατό τρόπο οι πόροι για την καταπολέμηση της κρίσης;
<P>
Η ελλιπής γνώση για τους παράγοντες που προκαλούν τη ΣΕΒ και για τις συνέπειες στους ανθρώπους στοιχίζει ακριβά στην Ένωση. Συνολικά, η κρίση της ΣΕΒ κοστίζει στην Ένωση αρκετά δισεκατομμύρια ευρώ. Ακόμα δεν είναι σαφές ποια μέτρα είναι λογικά και αναγκαία να ληφθούν και σε ποια έκταση θα πρέπει να εφαρμοσθούν. Τα μέτρα σχετικά με την αφαίρεση του επικίνδυνου υλικού, μεταξύ άλλων του μυαλού και του νωτιαίου μυελού των βοοειδών και των προβατοειδών μπορεί να διαφέρουν μεταξύ των διαφόρων χωρών.
<P>
Η κρίση της ΣΕΒ δεν έχει υπερνικηθεί ακόμα. Η εμπιστοσύνη των καταναλωτών στα ευρωπαϊκά γεωργικά προϊόντα θα πρέπει να εδραιωθεί. Η Επιτροπή έχει πραγματοποιήσει πολλές συστάσεις σχετικά με τη ΣΕΒ, οι οποίες έχουν σκοπό να βελτιώσουν την υγεία και την προστασία των καταναλωτών. Ωστόσο, με την παρούσα κατάσταση δεν υπάρχει λόγος να είμαστε ικανοποιημένοι. Τα νέα κρούσματα που εμφανίστηκαν αυτή την άνοιξη ήταν πάρα πολλά.

<SPEAKER ID=157 LANGUAGE="IT" NAME="Santini">
Κύριε Πρόεδρε, κυρία Επίτροπε, δεν κρύβω το ακαθόριστο αίσθημα ανησυχίας που με διακατέχει, μιλώντας, για τελευταία ίσως φορά στην κοινοβουλευτική αυτή περίοδο, για το θέμα αυτό. Έχω σχεδόν την εντύπωση ότι εγκαταλείπω ένα παιδί, που δεν έχει ακόμη θεραπευθεί εντελώς, στη μέση του δρόμου και διερωτώμαι λοιπόν ποιος θα το φροντίσει από εδώ και πέρα. Θα βρούμε άραγε στην επόμενη κοινοβουλευτική περίοδο - και εγώ ελπίζω ότι θα βρούμε - δύο πραγματικά «λιοντάρια» όπως υπήρξαν οι βουλευτές Bφge και Roth-Berendt για να τους αντικαταστήσουν; Η συνάδελφος Roth-Berendt δεν είναι εδώ, ελπίζω όμως ότι ο όρος «λιοντάρι» δεν την προσβάλλει. Δύο λιοντάρια που δεν το έβαλαν κάτω ακόμη και όταν το θέμα δεν ήταν πια και τόσο επίκαιρο και συνεπώς ήταν ευκολότερο να το ξεχάσουν από το να συνεχίσουν να επιδίδονται σε χιλιάδες συνεδριάσεις.
<P>
Και διερωτώμαι για αυτό γιατί, ακόμη και αν, με τις δύο επιτροπές, την εξεταστική και την επιτροπή ελέγχου, πολλές ερωτήσεις που θέσαμε απαντήθηκαν, οι ερωτήσεις δεν έχουν εξαντληθεί. Εγώ διερωτώμαι, για παράδειγμα, ποιος θα ασκήσει, από εδώ και στο εξής, την απαραίτητη πίεση στους ερευνητές και στην επιστήμη, που πρέπει να δώσουν ακόμη πολλές απαντήσεις στις ερωτήσεις που θέσαμε. Και ακόμη: θα συνεχιστούν οι έλεγχοι και οι επιθεωρήσεις στο Ηνωμένο Βασίλειο, τόσο σε επιδημιολογικό επίπεδο όσο κυρίως στα λιμάνια, όπου ίσως συνεχίζουν να υπάρχουν κάποια τρόφιμα που δεν είναι εντελώς υγιεινά; Διερωτώμαι ακόμη αν ο οδηγός του καταναλωτή θα είναι επαρκής, όσο και αν διορθώθηκε και αναθεωρήθηκε στην τελευταία του έκδοση, για να κατανοήσουν πώς πρέπει να συμπεριφερθούν εκείνοι που είναι οι αποδέκτες αυτής της δράσης μας.
<P>
Θα ήθελα να θέσω επίσης άλλη μία ερώτηση στο Σώμα αυτό και στα φαντάσματα που θα το κατοικήσουν στην επόμενη κοινοβουλευτική περίοδο. Ποιος θα προστατεύσει εφεξής τους καταναλωτές; Θα υπάρχει η ίδια πίστη που εμείς δείξαμε στην προάσπιση των δικαιωμάτων τους; Οι οικογένειες που επλήγησαν από τη νέα μορφή της νόσου Creutzfeldt-Jacob εν μέρει αποζημιώθηκαν, δεν ξεχνάμε όμως την τρομερή πρόβλεψη ενός καθηγητή που είπε: «Προσοχή, η επώαση διαρκεί 15 χρόνια». Ας μην χαλαρώσουμε λοιπόν τα ηνία, τουλάχιστον από αυτήν την άποψη.
<P>
Τέλος, η δεύτερη εξαμηνιαία έκθεση επισήμανε ότι έγιναν σχεδόν όλα. Ανάμεσα σε αυτά που απομένει να γίνουν είναι ακόμη η συνέχεια που πρέπει να δοθεί στην Πράσινη Βίβλο για τη νομοθεσία περί τροφίμων. Ακόμη μία ερώτηση: ποιος θα την προωθήσει; Καλή δουλειά!

<SPEAKER ID=158 NAME="Corrie">
Κύριε Πρόεδρε, και εγώ ευχαριστώ τους εισηγητές. Θα πρέπει να δηλώσω ότι έχω ενδιαφέρον γι' αυτή τη συζήτηση, καθώς είμαι εκτροφέας βοοειδών και προβατοειδών στη Σκωτία. Εφόσον το μεγαλύτερο τμήμα από το εισόδημά μου προερχόταν συνήθως από την εξαγωγή ζώντων καθαρόαιμων βοοειδών, έχω οικονομικό συμφέρον από την άρση της απαγόρευσης εξαγωγής βοδινού, η οποία έχει επιβληθεί στο Ηνωμένο Βασίλειο. Ως κτηνοτρόφος παρακολούθησα τη συμφορά που προκάλεσε η ΣΕΒ, όχι μόνο στους βρετανούς κτηνοτρόφους, αλλά επίσης και σε όλες τις επικουρικές βιομηχανίες, όπως στις μεταφορές, στις αγορές, στα σφαγεία και στις βιομηχανίες του επόμενου σταδίου παραγωγής. Η βρετανική κτηνοτροφία βρίσκεται τώρα σε κατάσταση κρίσης σε όλους τους τομείς.
<P>
Μολονότι χαιρετίζω την έκθεση για το γεγονός ότι μας παρέχει την ευκαιρία να επανεξετάσουμε την κατάσταση, υπάρχουν ορισμένα σημεία τα οποία επιθυμώ να σχολιάσω. Πρώτον, αποτελεί μεγάλη τραγωδία το γεγονός ότι η ΣΕΒ αντιμετωπίστηκε από την αρχή σαν βρετανικό και όχι σαν ευρωπαϊκό πρόβλημα. Εφόσον δεκάδες χιλιάδες τόνοι μολυσμένης τροφής εξάγονταν στην ηπειρωτική Ευρώπη, θα έπρεπε να αποτελέσει ευρωπαϊκό πρόβλημα.
<P>
Είμαι ευχαριστημένος που η Επιτροπή εφαρμόζει μία τόσο σκληρή πολιτική επί της ασφάλειας των τροφίμων σε όλη τη βιομηχανία βοοειδών στο σύνολο της Ευρώπης, καθώς αυτός είναι ο μόνος τρόπος για να προστατεύσουμε την εμπιστοσύνη του κοινού. Είναι κρίμα που ορισμένα εθνικά κράτη δεν το καταλαβαίνουν σε τέτοιο βαθμό.
<P>
Επειδή εμπλέκομαι στενά σε αυτή τη βιομηχανία, μπορώ να διαβεβαιώσω τους βουλευτές ότι καταβάλλεται τεράστια προσπάθεια για να καταστήσουμε ασφαλές το βρετανικό βοδινό. Μολονότι έχουμε ακόμη μερικές περιπτώσεις της ΣΕΒ σε ορισμένες αγέλες - κυρίως γαλακτοπαραγωγής - εξαιτίας της κατανάλωσης μολυσμένης τροφής, οι περισσότερες αγέλες βοοειδών δεν είχαν ποτέ τέτοιες περιπτώσεις - και σε αυτές συμπεριλαμβάνονται και οι δικές μου - ωστόσο, όλοι υποφέρουμε. Η γραφική δουλειά και η τήρηση αρχείων είναι τώρα κατάλληλα για να παράσχουν πλήρη ικανότητα ανίχνευσης από τη γέννηση μέχρι το τελικό τεμάχισμα του κρέατος στα καταστήματα. Είναι ένα τεράστιο βάρος επιπλέον εργασίας για τους κτηνοτρόφους, αλλά αξίζει για να επιτύχουμε το άνοιγμα της αγοράς. Η αγορά και τα σφαγεία γονατίζουν από το βάρος των επιθεωρητών σε κάθε επίπεδο και το κόστος των ελέγχων ανέρχεται τώρα στο 75 % περίπου του συνολικού κόστους, προκειμένου να διασφαλισθεί ότι ακολουθούνται οι κανόνες.
<P>
Η απαγόρευση εξαγωγής βρετανικού βοδινού με κόκκαλο είναι ανόητη και μη αναγκαία και θα πρέπει να αρθεί. Ωστόσο, χαιρετίζω αυτή την έκθεση.

<SPEAKER ID=159 NAME="Πρόεδρος">
Θα επιθυμούσα να ευχαριστήσω, εξ ονόματος της προεδρίας, την κυρία Roth-Behrendt, η οποία παραιτήθηκε από τον χρόνο ομιλίας της ώστε να έχουμε στη διάθεσή μας περισσότερο χρόνο για την ολοκλήρωση της συζήτησης. Τον λόγο έχει η κυρία Επίτροπος Bonino.

<SPEAKER ID=160 LANGUAGE="IT" NAME="Bonino">
 Κύριε Πρόεδρε, θα δώσω μια σύντομη απάντηση σε πολιτικό μάλλον επίπεδο. Καταρχάς, ευχαριστώ τους κυρίους εισηγητές και στη συνέχεια θα ήθελα να πω ότι κατά κάποιο τρόπο αυτή είναι η τελευταία μας συζήτηση, τελευταία για αυτό το Κοινοβούλιο και ίσως και για αυτήν την Επιτροπή, και θα μου λείψει κατά κάποιο τρόπο. Θα μου λείψει γιατί, πέρα από όσα πετύχαμε μαζί - και η έκθεση το δείχνει καθαρά - πιστεύω πως αναπτύξαμε κυρίως μια μέθοδο εργασίας - φαντάζομαι ότι δεν ήταν εύκολο ούτε για εσάς και, εάν μου επιτρέπετε, ούτε για εμάς - μία μέθοδο που διαχώριζε όμως την ευθύνη του καθενός και συνεπώς δεν δημιουργούσε θεσμική σύγχυση, αλλά αντίθετα προσπαθούσε να χρησιμοποιήσει τη συνεργασία μέσα από τη διαφορά.
<P>
Πιστεύω ότι, πέρα από τα συγκεκριμένα πράγματα, αυτό ήταν το σημαντικότερο που μάθαμε μαζί. Και πιστεύω ότι η μελλοντική Επιτροπή και το μελλοντικό Κοινοβούλιο θα πρέπει να διαφυλάξουν αυτή τη μικρή μεθοδολογική κληρονομιά της σχέσης μεταξύ των δύο θεσμικών οργάνων, τόσο όσον αφορά τη διαφάνεια όσο και όσον αφορά τις δυσκολίες, αλλά και την επιστημονική υπεροχή. Κάποιοι φάκελοι - εκτός από τη ΣΕΒ, όπου υπάρχουν ακόμη προβλήματα που μένει να επιλυθούν, όπως μας υπενθύμισαν οι κύριοι Santini και Imbeni - αφορούν πολύπλοκα θέματα, όπως για παράδειγμα τις ορμόνες, στις οποίες αναφέρθηκε η κ. Roth-Berendt, ή τα γενετικά μεταλλαγμένα προϊόντα: εν συντομία, από άποψη επισιτιστικής ασφάλειας, έχουμε μπροστά μας περίπλοκους φακέλους για όσους μας διαδεχτούν.
<P>
Το τελευταίο σημείο που θα ήθελα να υπογραμμίσω είναι η αρχή της προφύλαξης. Πιστεύω πως είναι επίσης πολύ σημαντικό να αρχίσουμε σε ευρωπαϊκό επίπεδο, για να συνεχίσουμε όμως μετά σε διεθνές επίπεδο. Ελπίζουμε ότι θα επιτύχουμε συναίνεση στις 19 Απριλίου για να ενσωματωθεί η αρχή της προφύλαξης στο εγχειρίδιο διαδικασίας της Επιτροπής Κώδικα Τροφίμων. Αν καταφέρουμε να κάνουμε και αυτό το βήμα, πιστεύω πως θα είναι πολύ σημαντικό στοιχείο, προφανώς όχι μόνο στο εσωτερικό της Ένωσης αλλά και για να εδραιωθεί αυτή η αρχή σε διεθνές επίπεδο.
<P>
Αυτή είναι, τρόπον τινά, η κληρονομιά που αφήνετε εσείς στο μελλοντικό Κοινοβούλιο και που εμείς αφήνουμε στη μελλοντική Επιτροπή. Ελπίζω όμως πραγματικά ότι, πέρα από τα συγκεκριμένα προβλήματα, η μέθοδος εργασίας θα γίνει κοινή κληρονομιά. Δεν το κάνω ποτέ, επιτρέψτε μου όμως για μία φορά να ευχαριστήσω τις υπηρεσίες της Επιτροπής και το δικό μου ιδιαίτερο γραφείο που, μαζί με εσάς, έδειξαν μεγάλη υπομονή αλλά, πιστεύω, και πολλή επιμονή.

<SPEAKER ID=161 NAME="Πρόεδρος">
Ευχαριστώ πολύ, κυρία Επίτροπε Bonino.
<P>
Θα επιθυμούσα επίσης να σας πω, εξ ονόματος της προεδρίας, ότι πάντοτε σας ακούγαμε πολύ προσεκτικά όταν παρεμβαίνατε σε αυτή την αίθουσα. Σας ανταποδίδουμε τα ευγενικά λόγια που απευθύνατε στο Ευρωπαϊκό Κοινοβούλιο και σας ευχόμαστε κάθε ευτυχία σε κάθε βήμα της προσωπικής πολιτικής σας σταδιοδρομία στο μέλλον.

<CHAPTER ID=6>
Ώρα των Ερωτήσεων (Συμβούλιο)
<SPEAKER ID=162 NAME="Πρόεδρος">
Η ημερήσια διάταξη προβλέπει την Ώρα των Ερωτήσεων προς το Συμβούλιο (Β4-0157/99).
<P>
Επιτρέψτε μου να καλωσορίσω τον Προεδρεύοντα του Συμβουλίου, τον κ. Verheugen, και να σας προειδοποιήσω προκαταβολικά ότι σήμερα ο κ. Verheugen, για λόγους που επιτάσσονται από το ταξίδι επιστροφής του, θα πρέπει να εγκαταλείψει την αίθουσα στις 18.50. Επομένως, καλό θα ήταν να προσπαθήσουμε να ομαδοποιήσουμε τις ερωτήσεις, ούτως ώστε να καταφέρουμε να διατυπώσουμε όσο το δυνατόν περισσότερες και να προλάβει να τις απαντήσει ο κ. Verheugen. Εν πάση περιπτώσει, έχω ήδη αποσπάσει τη δέσμευσή του ώστε, κατά την επόμενη περίοδο συνόδου, να παραστεί δέκα επιπλέον λεπτά στην αίθουσα για να αντισταθμίσει τα δέκα λεπτά λιγότερα που θα μείνει σήμερα επειδή, για λόγους υπεράνω της θέλησής του, είναι υποχρεωμένος να φύγει στις 18.50. Θεωρώ ότι προειδοποίησα την Ολομέλεια γι' αυτό το γεγονός.

<SPEAKER ID=163 NAME="Πρόεδρος">

<P>
Ερώτηση αριθ. 1 της κ. Patricia McKenna (Η-0222/99):
<P>
Θέμα: Ευρωπαοκή Κεντρική Τράπεζα και νομισματικό σύστημα Μπορεί το Συμβούλιο να υποδείξει με ποιον τρόπο θα εκδίδεται σε τακτική βάση το νέο νόμισμα του ευρώ μετά την αντικατάσταση των νομισμάτων των κρατών μελών και κατά πόσον αυτό το εγχείρημα θα πραγματοποιηθεί μέσω της έκδοσης ομολόγων σε «ευρώ» στη διάθεση των κεντρικών τραπεζών, προκαλώντας έτσι ένα νέο χρέος εις βάρος του συστήματος, ή θα πρόκειται για ένα νόμισμα «ευρώ» που θα εκδίδεται δωρεάν και, ως εκ τούτου, δεν θα επιφέρει κανένα χρέος, ή ίσως για έναν συνδυασμό των δύο μεθοδεύσεων, λαμβανομένου ιδίως υπόψη ότι μία από τις βασικότερες προθέσεις του συστήματος και των συνδεδεμένων με αυτό κριτηρίων σύγκλισης, όπως και του συμφώνου σταθερότητας, είναι η μείωση του χρέους;
<P>
Μπορεί το Συμβούλιο να πληροφορήσει το Κοινοβούλιο, ποιές κεντρικές τράπεζες των κρατών μελών της ΕΕ ανήκουν αποκλειστικώς στον ιδιωτικό τομέα, ποιές ανήκουν εν μέρει και ποιές ανήκουν αποκλειστικώς στον δημόσιο τομέα; Μπορεί να δηλώσει εάν το θεωρεί ορθό να αποτελούν οι ανήκουσες είτε αποκλειστικώς είτε εν μέρει στον ιδιωτικό τομέα κεντρικές τράπεζες, αναπόσπαστο τμήμα του Ευρωπαϊκού Συστήματος Κεντρικών Τραπεζών και μάλιστα συνιδιοκτήτριες της Ευρωπαϊκής Κεντρικής Τράπεζας, δομές που θεσπίσθηκαν με την Συνθήκη περί Ευρωπαϊκής Ένωσης, επιτρέποντας με τον τρόπο αυτό στα ιδιωτικά χρηματοπιστωτικά συμφέροντα να ασκούν κάποιον έλεγχο επί του ευρωπαϊκού νομισματικού συστήματος, πράγμα που δεν συμβάλλει ενδεχομένως στον δεδηλωμένο στόχο της νομισματικής σταθερότητας;
<P>
Καλώ τον κ. Verheugen να απαντήσει στην ερώτηση της κ. McKenna.

<SPEAKER ID=164 NAME="Verheugen">
Κύριε Πρόεδρε, σύμφωνα με τις συστάσεις του Ευρωπαϊκού Συμβουλίου της Μαδρίτης τον Δεκέμβριο του 1995, τα κράτη μέλη άρχισαν να εκδίδουν από την 1η Ιανουαρίου 1999 νέα διαπραγματεύσιμα κρατικά ομόλογα σε ευρώ. Την ίδια στιγμή, σύμφωνα με τον κανονισμό του Συμβουλίου αριθ. 974/98, έχουν αρχίσει από τις 3 Μαίου 1998 να μετατρέπουν το μεγαλύτερο μέρος των μη ληξάντων κρατικών ομολόγων τους σε ευρώ. Στη διάρκεια της μεταβατικής περιόδου από την 1η Ιανουαρίου 1999 μέχρι τις 31 Δεκεμβρίου 2001 μπορούν οι εκδότες τίτλων του ιδιωτικού τομέα να μετατρέψουν τους μη λήξαντες τίτλους σε ευρώ σύμφωνα με τον αναφερθέντα κανονισμό του Συμβουλίου. Νέους τίτλους μπορούν να εκδώσουν σε ευρώ. Μετά το πέρας της μεταβατικής περιόδου όλοι οι τίτλοι δημοσίων και ιδιωτικών εκδοτών τίτλων θα εκδίδονται είτε σε ευρώ είτε σε ξένο νόμισμα. Όλά τα μη λήξαντα ομόλογα που εκδίδονται σε νομίσματα που τότε δεν θα υπάρχουν πλέον, θα εξυπηρετούνται από το 2002 και μετέπειτα μόνο σε ευρώ.
<P>
Σύμφωνα με τον κανονισμό του Συμβουλίου αριθ. 317/98 της 3ης Μαίου 1998 οι νομοθεσίες των κρατών μελών σχετικά με τις κεντρικές τράπεζες είναι σύμφωνες προς αυτά που ορίζει η Συνθήκη και διασφαλίζουν την πλήρη ανεξαρτησία των κεντρικών τραπεζών των κρατών μελών που συμμετέχουν στην Ευρωπαϊκή Νομισματική Ένωση.

<SPEAKER ID=165 NAME="McKenna">
Όταν μιλάμε για το συνολικό ζήτημα της έκδοσης νομίσματος χωρίς χρέος, το επιχείρημα που δίδεται είναι ότι δημιουργεί βασικά πληθωρισμό. Οι εμπορικές τράπεζες πολλαπλασιάζουν την προμήθεια του χρήματος που εκδίδουν τουλάχιστον 10 με 15 φορές και αυτός είναι ο λόγος που αποκτούν χρέος τα κράτη, προκειμένου δηλαδή οι τράπεζες να αποκομίζουν αυτά τα τεράστια κέρδη. Δεδομένου ότι όλο αυτό το πρόγραμμα υποτίθεται ότι θα διασφάλιζε τη μείωση ή την εξάλειψη του χρέους, δεν θεωρώ ότι πρόκειται να το επιτύχει - συμφωνείτε;

<SPEAKER ID=166 NAME="Verheugen">
Κύριε Πρόεδρε, κυρία βουλευτή δεν συμμερίζομαι την άποψη αυτή. Το ύψος του ιδιωτικού χρέους και το ύψος του δημόσιου χρέους είναι δύο εντελώς διαφορετικοί δείκτες για την οικονομική ανάπτυξη. Το ύψος του δημόσιου χρέους είναι μάλλον ένας κρίσιμος δείκτης ενώ το ύψος του ιδιωτικού χρέους μπορεί να αποτελεί έκφραση για αυξανόμενες επενδυτικές δραστηριότητες. Πρέπει να υπάρχει αυστηρός διαχωρισμός μεταξύ των δύο δεικτών. Αυτό που ωστόσο πρέπει να μας ενδιαφέρει σε σχέση με την ερώτησή σας είναι από πότε ισχύουν τέτοια ομόλογα σε ευρώ και αυτό το ερώτημα το απάντησα ήδη.

<SPEAKER ID=167 LANGUAGE="SV" NAME="Sjφstedt">
Έχω μία επερώτηση. Είμαι από τη Σουηδία και, όπως γνωρίζει σίγουρα το Συμβούλιο, εκεί διεξάγεται τώρα ένας διάλογος αναφορικά με το αν η χώρα θα ενταχθεί στο κοινό νόμισμα&#x02D9; προσωπικά, παρευρίσκομαι συχνά σε διάφορες συγκεντρώσεις όπου συζητείται αυτό το θέμα.
<P>
Συχνά μου θέτουν ένα ερώτημα στο οποίο δεν μπορώ να απαντήσω. Γι' αυτό, σκέφτηκα ότι ίσως μπορούσατε να με βοηθήσετε. Συνήθως υπάρχει πάντα κάποιος που θέτει το ερώτημα τι γίνεται στην περίπτωση που μία χώρα θα ήθελε να αποχωρήσει από το κοινό νόμισμα. Αν οδηγείται στο συμπέρασμα ότι από κοινωνικής και οικονομικής σκοπιάς οι επιπτώσεις είναι τέτοιες ώστε να θεωρηθούν αρνητικές, τότε, υπάρχει κάποια νομική δυνατότητα να αποχωρήσει από το κοινό νόμισμα και, σ' αυτήν την περίπτωση, να επαναφέρει το εθνικό νόμισμά του και την κεντρική τράπεζα;

<SPEAKER ID=168 NAME="Verheugen">
Κύριε βουλευτή, αυτή είναι μια ενδιαφέρουσα ερώτηση. Δεν θα την απαντήσω από νομική αλλά από πολιτική σκοπιά. Αυτό που θίγετε με την ερώτησή σας δεν είναι δυνατόν, δεν προβλέπεται στη Συνθήκη. Όποιος συμμετέχει στο κοινό νόμισμα, δεν μπορεί αργότερα να παραιτηθεί από αυτό.

<SPEAKER ID=169 NAME="Πρόεδρος">

<P>
Ερώτηση αριθ. 2 του κ. Αλέξανδρου Αλαβάνου (Η-0224/99):
<P>
Θέμα: Εφαρμογή του προγράμματος «Philoxenia» Το Ευρωπαϊκό Κοινοβούλιο, η Επιτροπή και η Οικονομική και Κοινωνική Επιτροπή έχουν ήδη καταθέσει τη θετική τους γνώμη για τη θέσπιση του πολυετούς προγράμματος υπέρ του ευρωπαϊκού τουρισμού με τίτλο «Philoxenia». Δεδομένης της σημασίας του τουρισμού αφενός στη δημιουργία θέσεων απασχόλησης και αφετέρου στη διάδοση του ευρωπαϊκού πολιτισμού, και έχοντας υπόψη τη συνεχή αναβολή της έγκρισης του εν λόγω προγράμματος από το Συμβούλιο Υπουργών Τουρισμού, ερωτάται το Συμβούλιο πότε έχει προγραμματιστεί η οριστική έγκριση του προγράμματος, μπορεί να βεβαιώσει το Ευρωπαϊκό Κοινοβούλιο και την Επιτροπή ότι το πρόγραμμα θα μπορέσει να τεθεί σε εφαρμογή το συντομότερο δυνατό και αν υπάρχουν προβλήματα, στα πλαίσια του Συμβουλίου, που συνδέονται με την τελική έγκρισή του.
<P>
Κύριε Verheugen, σας καλώ να απαντήσετε στην ερώτηση του κ. Αλαβάνου.

<SPEAKER ID=170 NAME="Verheugen">
Οφείλω δυστυχώς να σας πω ότι το θέμα αυτό έχει συζητηθεί πολλές φορές στα όργανα του Συμβουλίου, αλλά δυστυχώς δεν στάθηκε δυνατόν να παραμερισθούν ουσιαστικές διαφορές στις απόψεις των κρατών μελών, μολονότι η αυστριακή Προεδρία είχε καταβάλει τεράστιες προσπάθειες. Μερικές αντιπροσωπείες εξέφρασαν τους ενδοιασμούς τους, παρόλο που η Προεδρία είχε προτείνει μείωση του προϋπολογισμού του προγράμματος. Δυστυχώς, επί του παρόντος δεν μπορώ να πω κατά πόσο και πότε θα μπορέσει να ληφθεί απόφαση στο Συμβούλιο για αυτήν την πρόταση της Επιτροπής.

<SPEAKER ID=171 NAME="Αλαβάνος">
Ο Προεδρεύων με απογοήτευσε με την απάντηση που έδωσε, ενώ στη δευτερολογία του πρόλαβε και είπε ότι δεν μπορεί να σκεφθεί πότε θα γίνει αυτή η έκθεση. Θα ήθελα να τον ρωτήσω τα εξής:
<P>
Πρώτον, υπάρχει ακόμη, στα πλαίσια της γερμανικής Προεδρίας, το ενδεχόμενο να υπάρξει αυτή η έγκριση;
<P>
Δεύτερον, σε ό, τι αφορά την επίκαιρη πλευρά του θέματος του τουρισμού, έχει απασχοληθεί καθόλου το Συμβούλιο με τις επιπτώσεις από την κρίση της Γιουγκοσλαβίας στο Κοσσυφοπέδιο, που θα εκδηλωθούν για τον τουρισμό σε πολλές βαλκανικές περιοχές, που ανάμεσά τους, ενδεχομένως, θα είναι και αυτές της βορείου Ελλάδας, εάν δεν λήξει γρήγορα η κρίση; Έχει απασχοληθεί επίσης με την πιθανότητα λήψης κάποιων μέτρων στήριξης των τουριστικών επιχειρήσεων;

<SPEAKER ID=172 NAME="Verheugen">
Κύριε βουλευτή, κατανοώ την απογοήτευσή σας, αλλά η Προεδρία μπορεί να σας πει μόνο τι είναι διατεθειμένα να κάνουν τα κράτη μέλη. Στη συγκεκριμένη περίπτωση μία σειρά κρατών μελών έχει ουσιαστικούς ενδοιασμούς κατά αυτού του προγράμματος για την προώθηση του ευρωπαϊκού τουρισμού - δεν το θέλουν καθόλου. Υπάρχουν πάλι άλλα κράτη μέλη που το θέλουν αλλά όχι με αυτή τη μορφή. Στο Συμβούλιο δεν διαφαίνεται κάποια συναίνεση σχετικά με το ζήτημα. Επομένως, λυπάμαι πολύ που είμαι υποχρεωμένος να σας πω ότι δεν βλέπω την παραμικρή πιθανότητα να κλείσει το ζήτημα αυτό κατά τη διάρκεια της γερμανικής Προεδρίας, τουλάχιστον όχι με θετικό τρόπο.

<SPEAKER ID=173 NAME="Πρόεδρος">

<P>
Ερώτηση αριθ. 3 του κ. Νικήτα Κακλαμάνη (Η-0227/99):
<P>
Θέμα: Δηλώσεις Ετσεβίτ μετά τη σύλληψη Οτσαλάν Ο Τούρκος πρωθυπουργός κ. Μπ. Ετσεβίτ (ο οποίος έδωσε το 1974 την εντολή επίθεσης εναντίον της Κυπριακής Δημοκρατίας, κράτους μέλους του ΟΗΕ και υποψήφιου, σήμερα, για ένταξη στην Ε.Ε.) δήλωσε στους Τούρκους και ξένους δημοσιογράφους, αμέσως μετά τη σύλληψη του ηγέτη του ΡΚΚ Αμπ. Οτσαλάν, ότι «η Τουρκία δεν θα δεχθεί υπόδειξη από καμία Ευρωπαϊκή χώρα σχετικά με τη δίκη του Οτσαλάν».
<P>
Πώς τοποθετείται η Προεδρία της ΕΕ έναντι της δήλωσης του Πρωθυπουργού μίας χώρας η οποία συνεχίζει να κρατά σε ισχύ τον αποκλεισμό του «Κουρδικού Δημοκρατικού Κόμματος» από τις εκλογές, και βαρύνεται με πρωτοφανή εγκλήματα εναντίον των λαών που διαβιούν στην επικράτειά της;
<P>
Κύριε Verheugen, σας προτείνω να απαντήσετε στην ερώτηση του κ. Κακλαμάνη.

<SPEAKER ID=174 NAME="Verheugen">
Κύριε βουλευτή, στη δήλωσή της στις 22 Φεβρουαρίου του τρέχοντος έτους η Ευρωπαϊκή Ένωση έλαβε γνώση της διαβεβαίωσης της τουρκικής κυβέρνησης ότι θα είναι δίκαιη η δίκη του Abdullah Φcalan. Σύμφωνα με τις προσδοκίες της Ευρωπαϊκής Ένωσης αυτό συνεπάγεται μία δίκαιη και σωστή μεταχείριση καθώς και μια δίκη που θα γίνει δημοσίως, με βάση τις αρχές του κράτους δικαίου από ανεξάρτητο δικαστήριο και ακόμα ότι ο ίδιος θα έχει πρόσβαση σε νομική συνδρομή της δικής του επιλογής καθώς και ότι θα επιτραπεί η παρουσία διεθνών παρατηρητών.
<P>
Η Ευρωπαϊκή Ένωση υπογραμμίζει και πάλι την απόλυτη αντίθεσή της προς τη θανατική ποινή. Ταυτόχρονα επιβεβαιώνει όμως ότι καταδικάζει κάθε μορφή τρομοκρατίας. Ο νόμιμος αγώνας κατά της τρομοκρατίας πρέπει να διεξάγεται με πλήρη σεβασμό των ανθρωπίνων δικαιωμάτων του κράτους δικαίου και των δημοκρατικών προτύπων. Όσον αφορά τον αποκλεισμό του Δημοκρατικού Λαϊκού Κόμματος από τις εκλογές, ο κύριος βουλευτής θα γνωρίζει ασφαλώς ότι το τουρκικό συνταγματικό δικαστήριο απέρριψε ομόφωνα στις 8 Μαρτίου 1999 την αίτηση του Γενικού Εισαγγελέα για προσωρινά μέτρα σχετικά με την απαγόρευση της συμμετοχής του εν λόγω κόμματος.

<SPEAKER ID=175 NAME="Κακλαμάνης">
Κύριε Προεδρεύοντα, επειδή σήμερα το πρωί άκουσα τον Καγκελάριο κ. Schrφder να αναφέρει ότι οι νατοοκοί βομβαρδισμοί γίνονται στο όνομα των ανθρωπίνων δικαιωμάτων και για τη μειονότητα των Αλβανών στη Γιουγκοσλαβία, επειδή πιστεύω ότι και εσείς δεν αποδέχεσθε ότι υπάρχουν ανθρώπινα δικαιώματα κατά περίπτωση ή ΰ la carte και επειδή εχθές στις τουρκικές εφημερίδες γράφτηκε ότι δεν έχει επιτραπεί και ούτε πρόκειται να επιτραπεί η παρουσία διεθνών παρατηρητών στη δίκη του Οτσαλάν, θα ήθελα να μου πείτε συγκεκριμένα: εάν τελικά δεν επιτραπεί, τί θα κάνει το Συμβούλιο απέναντι σε μια χώρα συνδεδεμένη όπως είναι η Τουρκία. Και δεύτερον, μου κάνει εντύπωση πως δεν γνωρίζετε ότι υπάρχει μεταγενέστερη απόφαση που απαγορεύει τελικώς τη συμμετοχή του Κόμματος ADEP στις εκλογές και άρα στερεί το ανθρώπινο δικαίωμα 20 εκατομμυρίων Κούρδων να εκφρασθούν πολιτικά στις εκλογές. Τι πρόκειται να κάνετε;

<SPEAKER ID=176 NAME="Verheugen">
Κύριε βουλευτή, το Συμβούλιο εκμεταλλεύεται όλες τις πολιτικές και διπλωματικές του δυνατότητες για να καταστήσει σαφές στην τουρκική κυβέρνηση ποιά είναι τα ευρωπαϊκά πρότυπα ως προς τα ανθρώπινα δικαιώματα και πως περιμένει από την Τουρκία την τήρηση των ευρωπαϊκών προτύπων ανθρωπίνων δικαιωμάτων σε όλες τις μεμονωμένες περιπτώσεις και σε όλες τις καταστάσεις.

<SPEAKER ID=177 NAME="Εφραιμίδης">
Θα ήθελα να ρωτήσω τον εκπρόσωπο του Συμβουλίου:
<P>
Πρώτον, πιστεύει ειλικρινά, με την εμπειρία που έχει και ο ίδιος και το Κοινοβούλιο, ότι το σημερινό τουρκικό καθεστώς θα κάνει δίκη με βάση τις αρχές του κράτους δικαίου; Το πιστεύει ειλικρινά, και πού στηρίζει αυτήν την πίστη του;
<P>
Δεύτερον, γιατί αμέσως «κολλάει» από δίπλα τα περί τρομοκρατίας, ανεξάρτητα εάν υπάρχει ή όχι; Μήπως αυτό δίνει αμέσως διέξοδο για άλλοθι στην Τουρκία να μεταχειρισθεί όπως θέλει τον Οτσαλάν ή όποιον συλλαμβάνει; Κάνει τον συνήγορο, δίνει αυτό το άλλοθι στις τουρκικές αρχές;

<SPEAKER ID=178 NAME="Verheugen">
Κύριε βουλευτή, το ζητούμενο δεν είναι τί πιστεύω εγώ ούτε τί πιστεύει το Συμβούλιο για το τί πρόκειται κάνει η τουρκική κυβέρνηση. Το ζητούμενο είναι να εκμεταλλευτούμε όλες τις δυνατότητες άσκησης επιρροής για να επιτύχουμε τον κοινό μας στόχο, δηλαδή μία δίκαιη δίκη βάσει των αρχών του κράτους δικαίου. Σας είπα ήδη ότι εκμεταλλευόμαστε αυτές τις δυνατότητες άσκησης επιρροής και το κάνουμε σχεδόν καθημερινά.

<SPEAKER ID=179 NAME="Πρόεδρος">

<P>
Ερώτηση αριθ. 4 της κ. Maj Britt Theorin (Η-0228/99):
<P>
Θέμα: Δυτική Σαχάρα Ο λαός της Δυτικής Σαχάρας έχει, όπως και οι λαοί άλλων αποικιών, το δικαίωμα στην αυτοδιάθεση και στην ανεξαρτησία. Εντούτοις, αυτό παρεμποδίζεται από το Μαρόκο το οποίο κατέχει εδώ και σχεδόν 24 χρόνια την Δυτική Σαχάρα κατά παράβαση του Χάρτη του ΟΗΕ και του Διεθνούς Δικαίου. Το Μαρόκο έχει επιβραδύνει και παρεμποδίσει το ειρηνευτικό σχέδιο των Ηνωμένων Εθνών. Παρά το γεγονός αυτό, η ΕΕ παρέχει μεγάλη οικονομική βοήθεια στο Μαρόκο.
<P>
Πώς κρίνει το Συμβούλιο τη σχέση μεταξύ της ενίσχυσης της ΕΕ προς το Μαρόκο και του γεγονότος ότι η χώρα αυτή κατέχει τη Δυτικη Σαχάρα; Με ποιον τρόπο προτίθεται το Συμβούλιο να συνεργασθεί, ούτως ώστε να πραγματοποιηθεί το ειρηνευτικό σχέδιο του ΟΗΕ;
<P>
Κύριε Προεδρεύων του Συμβουλίου, σας καλώ να απαντήσετε στην ερώτηση της κ. Theorin.

<SPEAKER ID=180 NAME="Verheugen">
Κυρία βουλευτή, το Συμβούλιο έχει εμπλακεί στενά στις τρέχουσες δραστηριότητες των Ηνωμένων Εθνών σχετικά με τη διεξαγωγή δημοψηφίσματος για την αυτοδιάθεση της περιοχής της δυτικής Σαχάρας το 1999 και το 2000. Τα κράτη μέλη και τα Ηνωμένα Έθνη παρακολούθησαν με μεγάλη προσοχή τις εξελίξεις. Στο πλαίσιο της Κοινής Εξωτερικής Πολιτικής και Πολιτικής Ασφάλειας η αρμόδια ομάδα εργασίας ασχολήθηκε επανειλημμένα και σε τακτά διαστήματα με τις πρωτοβουλίες του Γενικού Γραμματέα των Ηνωμένων Εθνών.
<P>
Η Προεδρία προέβη στις 29 Δεκεμβρίου 1998 σε μία δήλωση εξ ονόματος της Ευρωπαϊκής Ένωσης με την οποία εκφράζει την απεριόριστη υποστήριξή της στις προσπάθειες των Ηνωμένων Εθνών για την εξεύρεση δίκαιης και διαρκούς λύσης. Για τον λόγο αυτό η Ευρωπαϊκή Ένωση έλαβε υπόψη της με μεγάλο ενδιαφέρον τις ακόλουθες αποφάσεις της μαροκινής κυβέρνησης: Πρώτον, την επισημοποίηση του καθεστώτος της Ύπατης Αρμοστείας των Ηνωμένων Εθνών για τους πρόσφυγες στην συγκεκριμένη περιοχή. Θα πρέπει τώρα να καταστεί δυνατόν να ξαναρχίσει η προκαταρκτική εγγραφή σε καταλόγους των Σαχαράουι που βρίσκονται στους καταυλισμούς του Tindouf. Ελπίζουμε ότι θα αρχίσουν πλέον οι συζητήσεις με την Ύπατη Αρμοστεία ως προς τον σχεδιασμό του πρωτοκόλλου για την επιστροφή των προσφύγων.
<P>
Δεύτερο: Θα υπογραφεί η συμφωνία για το καθεστώς των στρατιωτικών δυνάμεων της αποστολής των Ηνωμένων Εθνών για τη διοργάνωση του δημοψηφίσματος στη Δυτική Σαχάρα (MINURSO). Η απόφαση αυτή θα καταστήσει δυνατή την τακτική και έγκαιρη ανάπτυξη των δυνάμεων που απαιτούνται για την υλοποίηση του ειρηνευτικού σχεδίου και ταυτόχρονα θα διευκολύνει την καθημερινή εκτέλεση των επιχειρήσεων της MINURSO. Επομένως, από τη σκοπιά της Ευρωπαϊκής Ένωσης δεν υπάρχει κανένας λόγος να τεθεί υπό αμφισβήτηση η παροχή οικονομικής βοήθειας της Ευρωπαϊκής Ένωσης στο Μαρόκο λόγω των εξελίξεων στη Δυτική Σαχάρα.

<SPEAKER ID=181 LANGUAGE="SV" NAME="Theorin">
Ευχαριστώ πολύ για την απάντηση. Απ' ό, τι κατάλαβα, οι διαπραγματεύσεις μεταξύ ΟΗΕ και Μαρόκου έχουν ήδη ξεκινήσει από εχθές. Θα είχε ενδιαφέρον να ακούσουμε αν το Συμβούλιο έχει κάποιες πληροφορίες από εκεί.
<P>
Αυτό που θεωρώ ότι είναι το κεντρικό και σημαντικό θέμα είναι ότι όλοι περιμέναμε τόσο πολλά χρόνια να διενεργηθεί αυτό το δημοψήφισμα και, κυρίως, ασκούσαμε επί μακρόν πιέσεις στο Μαρόκο. Επομένως, μάς ενδιαφέρει, φυσικά, να μάθουμε αν το Συμβούλιο Υπουργών της ΕΕ είναι έτοιμο να εκμεταλλευτεί τη θέση του και την ισχύ του, ακόμη κι αν δίνουμε οικονομική βοήθεια στο Μαρόκο, για να ασκήσει πίεση στην κυβέρνηση του Μαρόκου, ώστε να μη λάβει μία απόφαση για διενέργεια δημοψηφίσματος και την μεταθέσει πάλι στο μέλλον, αλλά, να την υλοποιήσει όντως.
<P>
Υπάρχουν περίπου 160.000 άτομα σε διάφορους προσφυγικούς καταυλισμούς και ένας εξίσου μεγάλος αριθμός στρατιωτών οι οποίοι φρουρούν αυτούς τους πρόσφυγες. Επομένως, υπάρχουν αρκετοί λόγοι ώστε να φροντίσουμε να ξεκινήσει αυτό το έργο δίκαια και σωστά. Θα ήθελα, λοιπόν, να ακούσω τι είναι έτοιμο να κάνει το Συμβούλιο.

<SPEAKER ID=182 NAME="Verheugen">
Κυρία βουλευτή, το Συμβούλιο είναι απολύτως σύμφωνο με τους πολιτικούς στόχους, στους οποίους αναφερθήκατε. Και εμείς θέλουμε η λύση για τη σύγκρουση αυτή να βρεθεί μέσω του δημοψηφίσματος το οποίο θα ακολουθήσουν ελεύθερες εκλογές. Το Συμβούλιο έχει από τη μία πλευρά αναπτύξει μια σειρά δραστηριοτήτων και από την άλλη έχει υποστηρίξει διάφορες αντίστοιχες δραστηριότητες και θα συνεχίσει να το κάνει. Θα εξακολουθήσουμε να ασκούμε την απαραίτητη πίεση, ώστε να επιτευχθεί ο κοινός μας στόχος, και να ελέγχουμε τις εξελίξεις κάθε φορά που θα λαμβάνονται νέες αποφάσεις. Εάν λοιπόν η λήψη νέων αποφάσεων επιβάλει μια αλλαγή της στάσης μας και την εκ μέρους μας λήψη νέων αποφάσεων, θα το κάνουμε.

<SPEAKER ID=183 LANGUAGE="FR" NAME="Pailler">
Κύριε Πρόεδρε, νομίζω ότι θα υποχρεωθούμε να ζητήσουμε από το Συμβούλιο, είτε πρόκειται για την Τουρκία είτε το Μαρόκο, να συντάξει ένα δοκίμιο σχετικά με τη διπλωματική επιρροή, τις προθέσεις ή τα μέσα πίεσης, γιατί όλα αυτά δεν φαίνονται πολύ σαφή.
<P>
Το αρχικό αίτημα ζητούσε σαφή πράγματα. Οι οικονομικές ενισχύσεις αποτελούν μέσο πίεσης που μπορούμε να κατανοήσουμε, εάν μας λετε ότι θέλετε να το χρησιμοποιήσετε. Όμως, δηλώνετε ότι δεν το επιθυμείτε. Ποια άλλα μέσα πίεσης προτείνετε; Στη συνέχεια, το Συμβούλιο μετά από όλη αυτή την ασάφεια - το βλέπουμε αυτό σήμερα σχετικά με το Κοσσυφοπέδιο - μας είπε ότι όλα δοκιμάσθηκαν από τη διπλωματική πλευρά.
<P>
Έχουμε ορισμένους λόγους για να αμφιβάλουμε. Σε τι έγκειται η επιρροή σας; Θα θέλαμε πολύ να μάθουμε. Πρόκειται όπως και για την Τουρκία: πώς μπορείτε να επιτύχετε διαβεβαιώσεις, επιρροές, με ποια μέσα; Τα οικονομικά μέσα μάς φαίνονται κατάλληλα, όμως εάν υπάρχουν και άλλα, μπορείτε να τα διευκρινίσετε περισσότερο. Δεν πρόκειται και για κρατικά μυστικά.

<SPEAKER ID=184 NAME="Verheugen">
Ελπίζω να κατάλαβα λάθος την κυρία βουλευτή. Είχα όμως σχεδόν την αίσθηση ότι ήθελε να με ωθήσει να πω ότι θα μπορούσε κανείς να χρησιμοποιήσει στρατιωτικά μέσα κατά του Μαρόκου προκειμένου να επιτευχθεί ο επιθυμητός στόχος. Ελπίζω ότι πρόκειται για παρανόηση, και ότι δεν υπαινιχθήκατε κάτι τέτοιο. Τα πράγματα είναι εντελώς διαφορετικά. Έχουμε πολυάριθμες δυνατότητες για να ασκήσουμε επιρροή στο Μαρόκο και το κάνουμε. Το Μαρόκο έχει εμπλακεί σε τακτικές διαδικασίες διαλόγου και διαβουλεύσεων. Το Μαρόκο είναι συνδεδεμένο κράτος και αποτελεί τμήμα της διαδικασίας της Βαρκελώνης. Ήδη αύριο αρχίζει στη Στουτγάρδη η Ευρωμεσογειακή Διάσκεψη, Βαρκελώνη ΙΙ και φυσικά τα ζητήματα αυτά θα συζητηθούν. Όπως είπαμε, εκμεταλλευόμαστε όλες τις πολιτικές και διπλωματικές δυνατότητες που διαθέτουμε.
<P>
Το Συμβούλιο δεν θεωρεί σκόπιμη τη χρήση περαιτέρω μέσων. Αυτό το είπα ήδη.

<SPEAKER ID=185 LANGUAGE="ES" NAME="Gonzαlez Αlvarez">
Κύριε Προεδρεύων του Συμβουλίου, ίσως εμείς οι βουλευτές να καταντούμε μέχρι και ενοχλητικοί όταν εκφράζουμε τόσες ανησυχίες για κάποια από τα προβλήματα που εκκρεμούν. Αλλά θα πρέπει να κατανοείτε ότι υπήρξαν παλαιότερα υποθέσεις όπου προτιμότερο ήταν να προλαμβάνουμε παρά να εκφράζουμε τη λύπη μας στη συνέχεια.
<P>
Ενημερωθήκαμε πως ο ειδικός απεσταλμένος του κ. Baker, ο οποίος, όπως γνωρίζετε πολύ καλά, διαδραμάτισε επιτυχώς το ρόλο του μεσολαβητή μεταξύ εκπροσώπων των Σαχράουϊ και Μαροκινών - και το γεγονός ότι ο μεσολαβητής ήταν ένας Αμερικανός και όχι ένας Ευρωπαίος είναι επίσης λυπηρό -, ενημερωθήκαμε λοιπόν ότι ο κ. Charles Dunbar, ειδικός αντιπρόσωπος του κ. Baker, παραιτήθηκε από την εντολή του λέγοντας πως δεν μπορεί πλέον να ανεχθεί το ότι το Βασίλειο του Μαρόκου αντιτίθεται συστηματικά στις προτάσεις που κάνουν τα Ηνωμένα Έθνη, ώστε να εγγυηθούν και να καταστήσουν ευέλικτη τη διενέργεια ενός δίκαιου δημοψηφίσματος με στόχο την αυτονομία της Σαχάρας.
<P>
Και εμμένω στην εξής ερώτηση: δεν νομίζετε πως θα ήταν προτιμότερο να αξιοποιήσει εμπράκτως η Ευρωπαϊκή Ένωση - και να μην αρκείται σε απλή υποστήριξη - την ευεργετική επιρροή της επί του Μαρόκου και να απαιτήσει τη διενέργεια, εντός της επόμενης, ιδιαίτερα ευαίσθητης περιόδου των έξι μηνών, του εν λόγω δίκαιου δημοψηφίσματος στο οποίο ο λαός της Σαχάρας εναποθέτει τόσες ελπίδες; Λυπούμαστε διότι είμαστε υποχρεωμένοι να επιμένουμε, αλλά θα ήταν χειρότερο εάν το Δεκέμβριο αναγκαζόμασταν να εκφράσουμε τη λύπη μας για την έλλειψη επιρροής της Ευρωπαϊκής Ένωσης.

<SPEAKER ID=186 NAME="Πρόεδρος">
Και εγώ με τη σειρά μου, κυρία Gonzαlez, λυπούμαι διότι πρέπει να επιμείνω πως οφείλετε να σεβαστείτε το χρόνο ομιλίας σας. Ξεπεράσατε κατά 30 δευτερόλεπτα το χρόνο που είχατε στη διάθεσή σας. Συνεπώς, θα ήθελα να σας παρακαλέσω να προσπαθήσετε να τηρείτε το χρόνο, επειδή με τον τρόπο αυτό θα έχουμε τη δυνατότητα να εξετάσουμε περισσότερες ερωτήσεις.
<P>
Κύριε Verheugen, έχετε το λόγο για να απαντήσετε στην ερώτηση της κυρίας Laura Gonzαlez Αlvarez.

<SPEAKER ID=187 NAME="Verheugen">
Κυρία βουλευτή, φυσικά και δεν με μου γίνεστε βάρος. Μπορείτε να με πιστέψετε ότι παίρνω τα πράγματα το ίδιο σοβαρά όπως και εσείς. Ωστόσο θέλετε τώρα να διεξάγετε μια πολιτική συζήτηση μαζί μου. Εγώ όμως δεν μπορώ να κάνω πολιτική συζήτηση μαζί σας, μπορώ μόνο να σας παρουσιάσω την άποψη του Συμβουλίου, και αυτό έκανα. Σας επαναλαμβάνω: συμφωνούμε ως προς τους στόχους που πρέπει να επιτευχθούν, αλλά η εκτέλεση των επιχειρήσεων είναι στα χέρια των Ηνωμένων Εθνών. Η Ευρωπαϊκή Ένωση υποστηρίζει τους στόχους αυτούς με τις δυνατότητες που διαθέτει και όταν οι εξελίξεις δείξουν ότι δεν επαρκούν τα πολιτικά μέσα που έχουμε χρησιμοποιήσει μέχρι σήμερα, τότε θα πρέπει να μιλήσουμε για τη χρήση διαφορετικών μέσων. Αλλά επί του παρόντος το Συμβούλιο δεν θεωρεί ότι υπάρχει τέτοια ανάγκη.

<SPEAKER ID=188 NAME="Πρόεδρος">
Επειδή αναφέρονται σε παρεμφερή θέματα, οι ερωτήσεις αριθ. 5 έως 8 θα απαντηθούν από κοινού.
<P>

<P>
Ερώτηση αριθ. 5 της κ. Francisca Bennasar Tous (Η-0235/99):
<P>
Θέμα: Οι νησιωτικές περιοχές στο πλαίσιο της νέας Συνθήκης του Αμστερνταμ Το άρθρο 158 της Συνθήκης του Αμστερνταμ ορίζει ότι η Κοινότητα αποσκοπεί στη μείωση της καθυστέρησης των πλέον μειονεκτικών περιοχών ή νήσων, στη συνημμένη δε στη Συνθήκη δήλωση αριθ. 30 αναγνωρίζεται ότι οι νησιωτικές περιοχές παρουσιάζουν διαρθρωτικά μειονεκτήματα που συνδέονται με τον νησιωτικό τους χαρακτήρα, η εμμονή των οποίων δυσχεραίνουν την οικονομική και κοινωνική τους ανάπτυξη. Έχοντας υπόψη ότι μία από τις βασικές αιτίες για τις οποίες οι νησιωτικές περιοχές δεν μπορούν να ωφεληθούν σε ισότιμη βάση από τις ευκαιρίες της ενιαίας αγοράς, είναι το υπερβολικό κόστος της μεταφοράς προσώπων, εμπορευμάτων και ενέργειας, και ότι το άρθρο 129 Β (νέο 154) αναφέρει ρητώς την ανάγκη σύνδεσης των νησιωτικών με τις κεντρικές περιοχές της Κοινότητας, ποια είναι τα συγκεκριμένα μέτρα που σκοπεύει να λάβει το Συμβούλιο για να προωθήσει την ουσιαστική ένταξη των νησιωτικών περιοχών στην εσωτερική αγορά επί ίσοις όροις;
<P>

<P>
Ερώτηση αριθ. 6 του κ. Roy James Perry (Η-0241/99):
<P>
Θέμα: Τα νησιά στο πρόγραμμα InterregΠροτίθεται το Συμβούλιο να υποστηρίξει τα αιτήματα για ένταξη στο Interreg ενός ειδικού σκέλους για τη διανησιωτική συνεργασία, όπως έχει ζητήσει το Κοινοβούλιο με τις τροπολογίες του στην πρώτη ανάγνωση στην έκθεση Varela Suanzes-Carpegna σχετικά με το Ευρωπαϊκό Ταμείο Περιφερειακής Ανάπτυξης;
<P>

<P>
Ερώτηση αριθ. 7 του κ. Vincenzo Viola, τον οποίο αντικαθιστά η κ. Bennasar Tous (Η-0246/99):
<P>
Θέμα: Ολοκληρωμένο πρόγραμμα για τις νησιωτικές περιφέρειες της ΕΕΥπό το πρίσμα των άρθρων 154 και 158 της Συνθήκης του Αμστερνταμ και της συνημμένης Δήλωσης (30), η ΓΔ XVII της Επιτροπής συνέταξε ανακοίνωση για τη χρήση εναλλακτικών πηγών ενέργειας στις νησιωτικές περιφέρειες της ΕΕ. Προηγουμένως, η ΓΔ XII είχε παραγγείλει μία μελέτη για την έρευνα και την τεχνολογική ανάπτυξη στις περιοχές αυτές και η ΓΔ XI είχε συντάξει έναν κώδικα ορθής πρακτικής για τη διαχείριση των απορριμμάτων στα νησιά. Μέχρι σήμερα οι προθέσεις αυτές, παρά το σαφές αίτημα που διετύπωσε το ΕΚ προς την κατεύθυνση αυτή, δεν έχουν μεταφρασθεί λειτουργικά σε ένα ολοκληρωμένο πρόγραμμα υπέρ των νησιωτικών περιφερειών της ΕΕ στις οποίες διαβιούν 14 εκατ. πολίτες 12 κρατών μελών προκειμένου να καταστούν ανταγωνιστικές στο στίβο της ενιαίας αγοράς υπό ίσους όρους με τις άλλες ηπειρωτικές περιφέρειες οι οποίες δεν έχουν να αντιμετωπίσουν το δεδομένο γεωγραφικό μειονέκτημα του νησιωτικού χαρακτήρα.
<P>
Ποιά μέτρα προτίθεται να λάβει το Συμβούλιο, μεταξύ άλλων και στο πλαίσιο της αναδιάρθρωσης των Διαρθρωτικών Ταμείων και της κοινοτικής πρωτοβουλίας Interreg, προκειμένου να συγκεκριμενοποιήσει όσα το ίδιο προέβλεψε στη Συνθήκη του Αμστερνταμ;
<P>

<P>
Ερώτηση αριθ. 8 του κ. Κωνσταντίνου Χατζηδάκη (Η-0260/99):
<P>
Θέμα: Μέτρα για την υποστήριξη των νησιωτικών περιοχών της ΈνωσηςΤο άρθρο 158 της Συνθήκης του Αμστερνταμ προβλέπει, ανάμεσα σε άλλα, ότι μία από τις υποχρεώσεις της Ένωσης είναι και η λήψη μέτρων για τη μείωση της καθυστέρησης των πλέον μειονεκτικών περιοχών ή νήσων. Επίσης, η συνημμένη στη Συνθήκη του Αμστερνταμ δήλωση υπ'αριθ. 30 αναγνωρίζει ότι τα νησιά αντιμετωπίζουν διαρθρωτικά προβλήματα που προκύπτουν από τον ιδιαίτερο νησιωτικό χαρακτήρα τους και καλεί την Ένωση να λαμβάνει υπόψη τα προβλήματα αυτά και εφόσον υπάρχει ανάγκη να λαμβάνει και ειδικά μέτρα για την καλύτερη ένταξη των περιοχών αυτών στην εσωτερική αγορά με δίκαιους όρους. Με δεδομένα αυτά, θα μπορούσε να με πληροφορήσει το Συμβούλιο σε ποιές ενέργειες προετοιμασίας έχει προβεί, έτσι ώστε με τη θέση σε ισχύ της Συνθήκης του Αμστερνταμ οι προβλέψεις του άρθρου 158 καθώς και της δήλωσης υπ'αριθ. 30 της εν λόγω Συνθήκης να μεταφραστούν στην πράξη σε συγκεκριμένα έργα και προγράμματα.
<P>
Κύριε Verheugen, σας καλώ να απαντήσετε στις τέσσερις αυτές ερωτήσεις.

<SPEAKER ID=189 NAME="Verheugen">
Κύριε βουλευτή, το Συμβούλιο έχει πλήρη επίγνωση του ιδιαίτερου προβλήματος των νησιώτικων περιοχών και έδινε πάντα ειδικό βάρος στις πολιτικές στρατηγικές που μπορούν να ενισχύσουν την ένταξη των νησιώτικων περιοχών στη εσωτερική αγορά επί ίσοις όροις. Επίσης, κατά τη μεταρρύθμιση των διαρθρωτικών ταμείων και του Ταμείου Συνοχής στο πλαίσιο της Ατζέντας 2000 ένας από τους σημαντικότερους στόχους είναι η συγκέντρωση των ενισχύσεων στις ιδιαιτέρως μειονεκτικές και τις πιο φτωχές περιοχές. Σε συνάρτηση με αυτά το Συμβούλιο αναγνωρίζει τα καθήκοντα της διαρθρωτικής πολιτικής τα οποία συνίστανται στην ανάπτυξη όλου του δυναμικού, προκειμένου να αντισταθμιστούν οι διαρθρωτικές ανισότητες και η καθυστέρηση και να επιταχυνθεί η οικονομική και κοινωνική αλλαγή στις μειονεκτούσες περιοχές συμπεριλαμβανομένων και των νήσων. Για τον λόγο αυτό θα συνεχιστεί και στην επόμενη περίοδο η ενίσχυση των νησιώτικων περιοχών. Ως προς την ακριβή διαμόρφωση του πολύ σημαντικού στο σημείο αυτό κανονισμού για το Ευρωπαϊκό Ταμείο Περιφερειακής Ανάπτυξης διεξάγονται επί του παρόντος ακόμα οι διαπραγματεύσεις με το Ευρωπαϊκό Κοινοβούλιο στο πλαίσιο των άτυπων διαβουλεύσεων και της νομοθετικής διαδικασίας. Έρχομαι από μία τέτοια συνάντηση διαβούλευσης για το συγκεκριμένο θέμα και μπορώ να σας εκθέσω τις τελευταίες εξελίξεις που είχαμε προ τριών τετάρτων. Κατά τα φαινόμενα θα είναι δυνατό να επιτευχθεί σχετικά γρήγορα συμφωνία μεταξύ Κοινοβουλίου και Συμβουλίου σχετικά με τα προβλήματα που παραμένουν ακόμα ανοικτά.
<P>
Θέλω ακόμα να επισημάνω πως η Επιτροπή ανακοίνωσε προ ημερών ότι θα πρέπει να δοθεί ιδιαίτερη προσοχή, ώστε να συμπεριληφθούν και οι νησιωτικές περιοχές στα μέτρα της κοινοτικής πρωτοβουλίας INTERREG C. Και το θεωρώ εύλογο, χωρίς να θέλω να προκαταλάβω τις περαιτέρω διαδικασίες.

<SPEAKER ID=190 LANGUAGE="ES" NAME="Bennasar Tous">
Αυτή είναι η πρώτη ευκαιρία που μπορούμε να συζητήσουμε για νησιωτικές περιφέρειες με το Συμβούλιο. Το άρθρο 158 της Συνθήκης του Αμστερνταμ, που αποτελεί τη βάση για την προώθηση της πολιτικής της συνοχής, μεταφράστηκε εσφαλμένα σε ορισμένες επίσημες γλώσσες της Ένωσης. Το μοναδικό λογικό νόημα του συγκεκριμένου άρθρου, που εισήχθη χάρη στην προσθήκη που συμπεριέλαβε το Συμβούλιο του Αμστερνταμ, συνίσταται στο να συγκαταλέγονται όλες οι νησιωτικές περιφέρειες της Ένωσης μεταξύ των μειονεκτικών περιφερειών λόγω των ιδιαίτερων γεωγραφικών τους χαρακτηριστικών, που προϋποθέτουν υψηλότερα κόστη, π.χ. στους τομείς των μεταφορών ή της ενέργειας.
<P>
Παρά ταύτα, το Συμβούλιο προέβη σε περιοριστική ερμηνεία του εν λόγω άρθρου στο πλαίσιο του Κανονισμού του ΕΤΠΑ, εφόσον κάνει λόγο για περισσότερο μειονεκτικά νησιά. Αυτός ο προσδιορισμός είναι μάλλον ασαφής. Πού στηρίζεται; Σε κάποιο οικονομικό, γεωγραφικό, ίσως περιφερειακό κριτήριο; Και πρώτα απ' όλα, θα έλεγα ότι η ερμηνεία αυτή είναι εσφαλμένη, εφόσον αντίκειται στην επισυναπτόμενη δήλωση αριθ. 30 αλλά και στην ίδια την κοινή λογική.
<P>
Για ποιό λόγο θα έπρεπε στο Αμστερνταμ να υπάρξει ρητή αναφορά στα περισσότερο μειονεκτικά νησιά, από τη στιγμή που όντως τα νησιά αυτά συγκαταλέγονταν ήδη, δυνάμει του προγενέστερου άρθρου, μεταξύ των μειονεκτικών περιφερειών; Μήπως το Συμβούλιο δεν επιθυμεί να προσθέσει μία νέα κατηγορία περιφερειών, που θα συμπεριελάμβανε το σύνολο των νησιών, στον κατάλογο των ήδη υφιστάμενων μειονεκτικών περιφερειών της Ευρωπαϊκής Ένωσης;
<P>
Γιατί το Συμβούλιο αρνείται τώρα να επιβεβαιώσει τη θέση που ενέκρινε στο Αμστερνταμ, υπέρ των νησιών στο πλαίσιο των νέων κανονισμών των διαρθρωτικών ταμείων;

<SPEAKER ID=191 NAME="Verheugen">
Κυρία βουλευτή, το Συμβούλιο, οπωσδήποτε, δεν συμμερίζεται τη δική σας ερμηνεία της Συνθήκης του Αμστερνταμ. Έχει διαφορετική άποψη και εμμένει σε αυτήν. Η πολιτική του είναι ότι ο βαθμός ένδειας πρέπει να αποτελεί κριτήριο κατά την αξιολόγηση της επιλεξιμότητα των νησιώτικων περιοχών για ενισχύσεις.

<SPEAKER ID=192 NAME="Perry">
Θα ήθελα να πιέσω τον Προεδρεύοντα του Συμβουλίου σε αυτό το σημείο. Οι κατευθυντήριες γραμμές της Επιτροπής για το Interreg δηλώνουν σαφώς ότι θα πρέπει να δοθεί ιδιαίτερη προσοχή στις υπεραπόκεντρες και νησιωτικές περιοχές. Εκπροσωπώ το Isle of Wight, δίπλα στη νότια ακτή της Αγγλίας, αναμφισβήτητα μία μεθοριακή περιοχή, της οποίας το ΑΕγχΠ ανέρχεται στο 64 % του ευρωπαϊκού μέσου όρου. Μπορώ να επιστρέψω στο Isle of Wight και να πω στους ανθρώπους ότι οι προτάσεις για τη νέα πρωτοβουλία Interreg θα βοηθήσουν νησιά σαν το δικό τους;

<SPEAKER ID=193 NAME="Verheugen">
Κύριε βουλευτή, σας ευχαριστώ πολύ για την πληροφορία και θα την διαβιβάσω στην Επιτροπή. Δεν είναι ούτε δικό μου καθήκον ούτε καθήκον του Συμβουλίου να αποφασίζει ποιές περιοχές της Ευρώπης και βάσει ποιών κριτηρίων θα τυγχάνουν ενίσχυσης. Είναι υπόθεση της Επιτροπής. Θέλω ωστόσο να σας επιστήσω την προσοχή ότι μία περιοχή που δεν διαθέτει το 75 % του μέσου όρου ευμάρειας στην Ευρώπη είναι επιλέξιμη περιοχή και μάλιστα του στόχου 1 του διαρθρωτικού ταμείου. Σας παρακαλώ να το συζητήσετε με την Επιτροπή, δεν είναι ζήτημα του Συμβουλίου.

<SPEAKER ID=194 NAME="Χατζηδάκης">
Κύριε Υπουργέ, εμείς τα λέγαμε πριν από λίγο κατ' ιδίαν, τώρα θα πρέπει να πούμε τα ίδια ή παρόμοια πράγματα και δημοσία.
<P>
Τα νησιά, μια και δεν είστε νησιώτης, δεν είναι μόνο περιοχές για διακοπές, με ήλιο και θάλασσα. Είναι περιοχές που, το χειμώνα ιδίως, αντιμετωπίζουν ιδιαίτερα προβλήματα απομόνωσης. Αυτό είναι ένα μόνιμο μειονέκτημα για τα νησιά, το οποίο αναφέρεται σε πάρα πολλούς τομείς.
<P>
Εκείνο το οποίο θέλω να υπογραμμίσω είναι ότι βλέπετε εδώ πολλούς βουλευτές οι οποίοι ασχολούνται με το θέμα, και ακούσατε προηγουμένως τη συζήτηση που είχαμε στη Συμβουλευτική Επιτροπή, όπου εξέφρασα απόψεις του Ευρωπαοκού Κοινοβουλίου. Τα νησιά είναι ένα τομέας που πρέπει να προσέξουμε, και αυτό το οποίο αποφασίστηκε στο Αμστερνταμ θα πρέπει να μεταφραστεί σε έργα. Το Interreg είναι μια πρώτη ευκαιρία. Θα πρέπει να δοθεί βάρος στο Interreg, όχι μόνο στις υπερπεριφερειακές περιοχές, αλλά και στις νησιωτικές περιοχές, και γι' αυτό θα θέλαμε μια δέσμευση του Συμβουλίου.
<P>
Τελειώνω, κύριε Πρόεδρε, ζητώντας από τον Υπουργό να μας πει εάν επεξεργάζεται κάποιος στο Συμβούλιο μία συγκεκριμένη στρατηγική για τα νησιά. Φαντάζομαι ότι η απάντηση θα είναι όχι, αλλά ελπίζω ότι στο μέλλον κάτι θα ξεκινήσει.

<SPEAKER ID=195 NAME="Verheugen">
Κύριε βουλευτή, ισχύουν οι αποφάσεις που έλαβε το Συμβούλιο σχετικά με την Ατζέντα 2000 στο Βερολίνο. Η Ατζέντα 2000 λαμβάνει υπόψη της κατά εξαίρετο, κατά την άποψή μου, τρόπο τα συμφέροντα και τις ανάγκες των νησιώτικων περιοχών. Επί του παρόντος ασχολούμαστε από κοινού με τη μεταφορά των πολιτικών αποφάσεων του Βερολίνου σε κανονισμούς. Η άποψη του Συμβουλίου είναι ότι με τις αποφάσεις αυτές έχουν πλήρως συνυπολογισθεί οι ανάγκες των νησιώτικων περιοχών.

<SPEAKER ID=196 LANGUAGE="ES" NAME="Medina Ortega">
Κύριε Προεδρεύων του Συμβουλίου, η ερώτησή μου αφορά μία ιδιαίτερη κατηγορία νησιών: εκείνα που, σύμφωνα με το άρθρο 299, παράγραφος 2, της νέας Συνθήκης του Αμστερνταμ, συγκαταλέγονται στις υπεραπόκεντρες περιφέρειες, για τις οποίες προβλέπεται ειδικό καθεστώς. Για να απαντήσει στην ερώτησή μου, ο κ. Verheugen μάλλον δεν θα χρειαστεί καν να ψάξει τις σημειώσεις του, διότι νομίζω ότι ήταν παρών εκείνη τη βραδιά που διεξήγετο το Ευρωπαϊκό Συμβούλιο του Βερολίνου.
<P>
Το έγγραφο Ατζέντα 2000 περιελάμβανε ένα κείμενο της Επιτροπής των Ευρωπαϊκών Κοινοτήτων, βάσει του οποίου οι εν λόγω υπεραπόκεντρες περιφέρειες, για να συνεχίσουν να θεωρούνται ως περιφέρειες του Στόχου 1, απαλλάσσονται από τον όρο σχετικά με το 75 % του κατά κεφαλήν κοινοτικού Ακαθάριστου Εγχώριου Προϊόντος.
<P>
Την ίδια εκείνη βραδιά, ο Πρόεδρος της ισπανικής κυβέρνησης δήλωσε πως ο συγκεκριμένος στόχος είχε επιτευχθεί, αλλά αμέσως μετά, εξετάζοντας το περιεχόμενο του κειμένου, διαπιστώσαμε πως κάτι τέτοιο δεν ίσχυε. Αναρωτιέμαι εάν ο Προεδρεύων του Συμβουλίου θυμάται τί είναι αυτό που όντως συμφωνήθηκε εκείνη τη βραδιά, και ποιό είναι το καθεστώς των υπεραπόκεντρων περιφερειών όσον αφορά τη συμπερίληψή τους στο Στόχο 1 δυνάμει της συμφωνίας του Ευρωπαϊκού Συμβουλίου του Βερολίνου.

<SPEAKER ID=197 NAME="Verheugen">
Κύριε βουλευτή, υπερεκτιμάτε το μνημονικό μου. Δεν θέλω να πω τώρα κάτι που ενδεχομένως να είναι λάθος. Πρέπει να δω τα πρακτικά του Βερολίνου, μια και δεν μπορώ καθόλου να θυμηθώ μια τέτοια συζήτηση, όπως αυτή στην οποία παραπέμπετε. Μπορώ μόνο να σας πω ότι ακόμα και για τις ιδιαίτερα απομακρυσμένες περιοχές - και αυτές είναι πάντα οι νήσοι - ισχύει αυτό που είπα. Εάν πληρούται τα κριτήριο της ένδειας, ενισχύονται.

<SPEAKER ID=198 NAME="Πρόεδρος">

<P>
Ερώτηση αριθ. 9 του κ. Roberto Speciale (Η-0236/99):
<P>
Θέμα: Αγοραπωλησία ανθρώπων στο Σουδάν Σε πρόσφατο άρθρο που δημοσίευσε μεγάλης κυκλοφορίας, ιταλική εφημερίδα δόθηκε ιδιαίτερη έμφαση σε γεγονός που φέρεται να συντελείται στο Σουδάν, ιδίως στις νότιες περιοχές της χώρας, δηλαδή στην αγοραπωλησία ανθρώπων, ανάμεσα στους οποίους συγκαταλέγονται και ανήλικοι, που ανήκουν κυρίως στις φυλές Dinka και Nuba.
<P>
Έχουν άραγε υποπέσει στην αντίληψη του Συμβουλίου τα γεγονότα αυτά;
<P>
Σε καταφατική περίπτωση, ήρθε άραγε το Συμβούλιο σε επαφή η Επιτροπή με τις τοπικές αρχές προκειμένου να διακριβώσει το αληθές των γεγονότων και να εκφράσει με αποφασιστικότητα την απόλυτη αντίθεση της Ευρωπαϊκής «Ενωσης;
<P>
Ποιά ενδεχόμενα αντίμετρα (αρχίζοντας από την διακοπή κάθε προγράμματος βοήθειας και συνεργασίας) σκοπεύει άραγε η ΕΕ να λάβει προκειμένου να εκριζωθεί το εμπόριο αυτού του είδους;
<P>
Κύριε Verheugen, θα σας παρακαλούσα να απαντήσετε στην ερώτηση του κ. Speciale.

<SPEAKER ID=199 NAME="Verheugen">
Κύριε Πρόεδρε, το Συμβούλιο γνωρίζει ότι στο Σουδάν σημειώνονται απαγωγές, περιπτώσεις δουλείας, αγοραπωλησίας ανθρώπων και παρόμοιες βαρύτατες παραβιάσεις των ανθρωπίνων δικαιωμάτων. Σε μία δήλωσή του σχετικά με την κατάσταση των ανθρωπίνων δικαιωμάτων στο Σουδάν, το Ευρωπαϊκό Συμβούλιο είχε διαπιστώσει ήδη στις 14/4/98 ότι στο Σουδάν συνεχίζουν να συντελούνται βαρύτατες παραβιάσεις των ανθρωπίνων δικαιωμάτων. Η Ευρωπαϊκή Ένωση απαιτεί τον απεριόριστο σεβασμό των ανθρωπίνων δικαιωμάτων σε όλες τις περιοχές του Σουδάν και υποστηρίζει κατά προτεραιότητα την εγκατάσταση παρατηρητών για την τήρηση των ανθρωπίνων δικαιωμάτων. Πέραν τούτου η Ευρωπαϊκή Ένωση απαιτεί την απρόσκοπτη πρόσβαση διεθνών παρατηρητών σε περιοχές για τις οποίες υπάρχουν πληροφορίες ότι εμφανίζονται περιπτώσεις απαγωγής, δουλείας, αγοραπωλησίας ανθρώπων και παρόμοιες παραβιάσεις ανθρωπίνων δικαιωμάτων. Η Ευρωπαϊκή Ένωση υπέβαλε κατά τη σύγκληση της 55ης επιτροπής ανθρωπίνων δικαιωμάτων στη Γενεύη ένα σχέδιο ψηφίσματος όπου αναφέρεται ρητά το πρόβλημα της δουλείας. Η Ευρωπαϊκή Ένωση θα εξακολουθήσει και στο μέλλον να θίγει απέναντι στην κυβέρνηση του Σουδάν προβλήματα που αφορούν τα ανθρώπινα δικαιώματα, προκειμένου να επιτύχει μια αλλαγή της στάσης της εν λόγω κυβέρνησης και στο ζήτημα της δουλείας. Η οικονομική συνεργασία της Ευρωπαϊκής Ένωσης με το Σουδάν έχει ήδη σταματήσει, με εξαίρεση την παροχή ανθρωπιστικής βοήθειας. Η παύση της παροχής ανθρωπιστικής βοήθειας θα απέβαινε αποκλειστικά εις βάρος του πληγόμενου πληθυσμού και συνεπώς αποκλείεται ως δυνητικό μέσω άσκησης πίεσης στην κυβέρνηση του Σουδάν.

<SPEAKER ID=200 LANGUAGE="IT" NAME="Speciale">
Κύριε Πρόεδρε, θα ήθελα να ευχαριστήσω τον Πρόεδρο του Συμβουλίου για την απάντησή του, η οποία θεωρώ ότι με ικανοποίησε. Χαίρομαι ιδιαίτερα που το Συμβούλιο έχει επίγνωση αυτής της κατάστασης και θέλει να επέμβει. Ελπίζω ότι θα υπάρξουν συγκεκριμένα γεγονότα, μια αλλαγή στάσης εκ μέρους της κυβέρνησης του Σουδάν, φυσικά όμως καταλαβαίνω καλά ότι δεν εξαρτάται από μας, παρόλο που εξαρτάται και από την αποφασιστικότητά μας.
<P>
Ξέρω ότι, τις επόμενες ημέρες, στο Ναϊρόμπι, θα πρέπει να αρχίσουν ειρηνευτικές διαπραγματεύσεις για την εσωτερική κατάσταση στο Σουδάν και διερωτώμαι, κύριε Πρόεδρε του Συμβουλίου, αν θα μπορούσε να εξεταστεί το θέμα αυτό και σε αυτές τις διαπραγματεύσεις, ούτως ώστε η κυβέρνηση του Σουδάν να αντιληφθεί την ισχυρή πίεση της διεθνούς κοινότητας. Σας ευχαριστώ, όπως και να έχει, για την απάντησή σας.

<SPEAKER ID=201 NAME="Verheugen">
Κύριε βουλευτή, διαπιστώνω ότι συμφωνούμε πλήρως στην πολιτική στοχοθεσία. Το συγκεκριμένο σας ερώτημα εάν μπορεί να τεθεί το ζήτημα των ανθρωπίνων δικαιωμάτων στις συνομιλίες που θα αρχίσουν στο Ναϊρόμπι, δεν μπορώ να σας το απαντήσω αυθόρμητα. Σας παρακαλώ να δείξετε κατανόηση, επειδή πρέπει πρώτα να ενημερωθώ σχετικά με την ουσία των συγκεκριμένων διαπραγματεύσεων και κατόπιν ευχαρίστως θα σας απαντήσω γραπτώς.

<SPEAKER ID=202 NAME="Πρόεδρος">

<P>
Ερώτηση αριθ. 10 του κ. Jonas Sjφstedt (Η-0238/99):
<P>
Θέμα: Συνθήκη του Αμστερνταμ Πότε υπολογίζει το Συμβούλιο οτι θα μπορέσει να τεθεί σε ισχύ η Συνθήκη του Αμστερνταμ; Ποιά είναι τα εμπόδια που εξακολουθούν να υπάρχουν; Με ποιόν τρόπο πρόκειται να επηρεάσει η Συνθήκη του Αμστερνταμ τη σύνδεση της Νορβηγίας και της Ισλανδίας με τη Συμφωνία του Σένγκεν;
<P>
Κύριε Verheugen, σας καλώ να απαντήσετε στην ερώτηση του κ. Sjφstedt.

<SPEAKER ID=203 NAME="Verheugen">
Μετά από την κατάθεση του τελευταίου εγγράφου επικύρωσης στις 30 Μαρτίου 1999 η Συνθήκη του Αμστερνταμ σύμφωνα με το άρθρο 14 τίθεται σε ισχύ την 1η Μαϊου 1999. Η Δημοκρατία της Ισλανδίας και το Βασίλειο της Νορβηγίας θα συνδεθούν σύμφωνα με το άρθρο 6 του πρωτοκόλλου για την ενσωμάτωση του κεκτημένου του Σένγκεν στο πλαίσιο της Ευρωπαϊκής Ένωσης κατά την εφαρμογή του κεκτημένου του Σένγκεν και κατά την περαιτέρω ανάπτυξή του βάσει της συμφωνίας που υπογράφηκε στο Λουξεμβούργο στις 19 Δεκεμβρίου 1996. Προς τον σκοπό αυτόν οι ενδεδειγμένες διαδικασίες καθορίζονται σε μία συμφωνία που θα συνάψει το Συμβούλιο με τη Νορβηγία και την Ισλανδία, αποφασίζοντας με ομοφωνία των 13 μελών του που αναφέρονται στο άρθρο 1 του πρωτοκόλλου του Σένγκεν.
<P>
Η Προεδρία του Συμβουλίου άρχισε από κοινού με την επιτροπή διαπραγματεύσεις με τη Νορβηγία και την Ισλανδία στη βάση των κατευθυντήριων γραμμών που αποφασίσθηκαν στο Συμβούλιο. Το Συμβούλιο έχει ενημερωθεί σχετικά με το αποτέλεσμα των διαπραγματεύσεων και η συμφωνία σύνδεσης πρόκειται να συναφθεί το ταχύτερο δυνατόν μετά από τη θέση σε ισχύ της Συνθήκης του Αμστερνταμ.

<SPEAKER ID=204 LANGUAGE="SV" NAME="Sjφstedt">
Κατ' αρχάς, θέλω να ευχαριστήσω το Συμβούλιο για την απάντηση και κατόπιν έχω μία επερώτηση. Αν διαβάσει κανείς το πρωτόκολλο που επισυνάπτεται στη Συνθήκη του Αμστερνταμ και αφορά την ενσωμάτωση της Σένγκεν στο κοινοτικό δίκαιο, εκεί αναφέρεται ότι το Συμβούλιο θα λαμβάνει αποφάσεις για τη νομική βάση των διαφόρων σκελών της Συνθήκης Σένγκεν.
<P>
Διερωτώμαι πόσο έχει προχωρήσει αυτό το έργο, αν υπάρχει κάποιο χρονοδιάγραμμα αναφορικά με το πότε θα έχει ολοκληρωθεί και αν μπορεί να ειπωθεί κάτι σήμερα για τη νομική βάση που θα έχουν τα διάφορα σκέλη της Σεγκέν σύμφωνα με το κοινοτικό δίκαιο.

<SPEAKER ID=205 NAME="Verheugen">
Με την επιφύλαξη να το ελέγξω, δεδομένου ότι φυσικά δεν είναι δυνατόν να το γνωρίζω, σας λέω ότι οι εργασίες δεν έχουν ολοκληρωθεί ακόμα. Το πρόβλημα συνίσταται στο ότι έχουμε, όπως ίσως να γνωρίζετε, μια πολύ ουσιαστική επιφύλαξη ενός κράτους μέλους σχετικά με το όλο ζήτημα και επί του παρόντος καταβάλλουμε εντατικές προσπάθειες για να ωθήσουμε το εν λόγω κράτος να εγκαταλείψει τις επιφυλάξεις του.

<SPEAKER ID=206 LANGUAGE="DE" NAME="Posselt">
Σας ευχαριστώ πολύ, κύριε Προεδρεύοντα του Συμβουλίου. Ο καγκελάριος Schrφder μας ανακοίνωσε σήμερα μια νέα Διακυβερνητική Διάσκεψη που θα τελειώσει και πάλι το επόμενο έτος. Θέλω μόνο να ρωτήσω εάν η εν λόγω Διακυβερνητική Διάσκεψη θα λάβει την εντολή της ήδη προτού τεθεί σε ισχύ η Συνθήκη του Αμστερνταμ και ποιά είναι τα συγκεκριμένα σημεία της Συνθήκης για τα οποία επίκειται να γίνουν νέες διαπραγματεύσεις.

<SPEAKER ID=207 NAME="Verheugen">
Όχι, η εντολή θα δοθεί την πρώτη εβδομάδα του Ιουνίου και δεν επίκεινται νέες διαπραγματεύσεις για τμήματα της Συνθήκης του Αμστερνταμ, πρόκειται μεταξύ άλλων για προβλήματα που έχουν παραμείνει ανοικτά μετά το Αμστερνταμ, αλλά μόνο μεταξύ άλλων, πρόκειται επίσης και για άλλα θέματα.

<SPEAKER ID=208 LANGUAGE="SV" NAME="Andersson">
Θέλω να θέσω μία ερώτηση μόνο αναφορικά με τη συμφωνία με τη Νορβηγία και την Ισλανδία, η οποία θα συναφθεί ενόψη της ενσωμάτωσης της Συνθήκης της Σεγκέν στη Συνθήκη του Αμστερνταμ. Θα ζητηθεί η γνώμη του Κοινοβουλίου γι' αυτήν τη συμφωνία;

<SPEAKER ID=209 NAME="Verheugen">
Συμβούλιο. (DE) Εδώ ισχύουν οι κανόνες της Συνθήκης του Αμστερνταμ.

<SPEAKER ID=210 NAME="Πρόεδρος">

<P>
Ερώτηση αριθ. 11 του κ. Peter Truscott (Η-0242/99):
<P>
Θέμα: Η κατάσταση στο Τζάμμου και Κασμίρ Δύναται το Συμβούλιο να σχολιάσει τις μελλοντικές προοπτικές για ειρήνη στο Τζάμμου και Κασμίρ; Σχεδιάζει μήπως το Συμβούλιο να παράσχει τις καλές του υπηρεσίες αναλαμβάνοντας δράση ως διαμεσολαβητής ανάμεσα στην Ινδία και το Πακιστάν για να βοηθήσει στην επίλυση του θέματος του Τζάμμου και Κασμίρ;
<P>
Κύριε Verheugen, έχετε το λόγο για να απαντήσετε στην ερώτηση του κ. Truscott.

<SPEAKER ID=211 NAME="Verheugen">
Συμβούλιο. (DE) Η Ευρωπαϊκή Ένωση ανησυχεί από καιρό για την τεταμένη κατάσταση στο Κασμίρ, η οποία συνιστά απειλή για την ειρήνη και τη σταθερότητα στην περιοχή. Ως εκ τούτου η Ευρωπαϊκή Ένωση παρακολουθεί με ιδιαίτερη προσοχή τις εκεί εξελίξεις. Η Ευρωπαϊκή Ένωση είναι της άποψης ότι ο διάλογος μεταξύ Ινδίας και Πακιστάν αποτελεί το κλειδί για την επίλυση της σύγκρουσης στο Κασμίρ η οποία επιβαρύνει ιδιαίτερα τις σχέσεις μεταξύ των δύο αυτών χωρών. Για τον λόγο αυτό η Ένωση έκανε επανειλημμένα εκκλήσεις και στις δύο πλευρές να προσπαθήσουν με όλη τους την δύναμη να επιτύχουν μέσω διαπραγματεύσεων μια λύση για όλα τα ανοικτά ζητήματα μεταξύ των δύο χωρών και ιδίως το ζήτημα μεταξύ Τζάμμου και Κασμίρ.
<P>
Η συνάντηση κορυφής των πρωθυπουργών της Ινδίας και του Πακιστάν που έγινε πριν από λίγο καιρό στο Lahore μας επιτρέπει να ελπίζουμε ότι και οι δύο πλευρές καταβάλλουν σοβαρές προσπάθειες για τη δημιουργία σχέσεων καλής γειτονίας, γεγονός που θα μπορούσε να συμβάλει στη βελτίωση της προοπτικής για ειρήνη στο Κασμίρ και το Τζάμμου.

<SPEAKER ID=212 NAME="Truscott">
Το Συμβούλιο θα γνωρίζει ότι στις 11 Απριλίου η Ινδία εκτόξευσε δοκιμαστικά έναν βαλιστικό πύραυλο μεσαίου βεληνεκούς, τον Agni II, ο οποίος έχει βεληνεκές 2.000 χλμ. και μπορεί να μεταφέρει μία πυρηνική κεφαλή. Υπό το πρίσμα αυτής της σοβαρής εξέλιξης και της πιθανότητας να δημιουργηθεί μεγαλύτερη αποσταθεροποίηση στην περιοχή, θα αναδιπλασιάσει το Συμβούλιο τις διπλωματικές του προσπάθειες για την εξεύρεση μίας λύσης σχετικά με το Τζάμμου και το Κασμίρ;

<SPEAKER ID=213 NAME="Verheugen">
Σε αυτή την ερώτηση μπορώ να απαντήσω καταφατικά. Το Συμβούλιο παρακολουθεί με μεγάλη ανησυχία τις εξελίξεις στην περιοχή σχετικά με τον εξοπλισμό. Και το ερώτημα που θέσατε θα αποτελέσει πολύ σύντομα αντικείμενο συζητήσεων στην πολιτική επιτροπή.

<SPEAKER ID=214 NAME="Πρόεδρος">
Δεδομένου ότι ο συντάκτης της απουσιάζει, η ερώτηση αριθ. 12 καθίσταται άκυρη.

<SPEAKER ID=215 NAME="Πρόεδρος">

<P>
Ερώτηση αριθ. 13 της κ. Ulla M. Sandbζk (Η-0243/99):
<P>
Θέμα: Το ευρώ και η ομιλία του κ. Joschka Fischer στις 12.1.1999 Στην ομιλία του προς το Ευρωπαϊκό Κοινοβούλιο, ο Πρόεδρος του Συμβουλίου ανέφερε ότι η εισαγωγή του ευρώ σημαίνει μεγάλη ευκαιρία αλλά και εξίσου μεγάλο κίνδυνο. Ο κίνδυνος αυτός θα δημιουργηθεί εάν από την πλευρά της ΕΕ δεν ακολουθήσουν, ως λογική συνέπεια αυτού του πρώτου θαρραλέου βήματος, άλλα εξίσου θαρραλέα βήματα προς την ολοκλήρωση της ενοποίησης.
<P>
Μπορεί ο Πρόεδρος του Συμβουλίου να διευκρινίσει ποιά περαιτέρω βήματα προς την ενοποίηση θεωρεί απαραίτητα, και για ποίους λόγους;
<P>
Κύριε Verheugen, σας καλώ να απαντήσετε στην ερώτηση της κ. Sandbζk.

<SPEAKER ID=216 NAME="Verheugen">
Στα τελικά συμπεράσματα που κατέληξε το Ευρωπαϊκό Συμβούλιο της Βιέννης τον Δεκέμβριο του 1998 τονίζεται μεταξύ άλλων ότι το ευρώ θα ενισχύσει την ικανότητα της Ευρώπης να προωθήσει την απασχόληση, τη μεγέθυνση και τη σταθερότητα, αλλά επίσης και την ανάγκη για οικονομικό συντονισμό. Το Ευρωπαϊκό Συμβούλιο έδωσε ιδιαίτερη έμφαση στο γεγονός ότι ο οικονομικός συντονισμός θα πρέπει να προχωρήσει εις βάθος και να ενισχυθεί, ώστε να διασφαλισθεί η επιτυχία της Οικονομικής και Νομισματικής Ένωσης καθώς και η αειφόρος και αποτελεσματική ως προς την απασχόληση ανάπτυξη.
<P>
Υποστηρίχθηκε η άποψη ότι οι υφιστάμενες οικονομικές προκλήσεις απαιτούν στοχοθετημένες και συντονισμένες απαντήσεις που θα περιλαμβάνουν την πολιτική του προϋπολογισμού καθώς και τη νομισματική και διαρθρωτική πολιτική. Τέλος, το Ευρωπαϊκό Συμβούλιο κάλεσε το Συμβούλιο ECOFIN να του εκθέσει στο Ελσίνκι τις απόψεις του σχετικά με τον τρόπο λειτουργίας του οικονομικοπολιτικού συντονισμού στην τρίτη φάση της Οικονομικής και Νομισματικής Ένωσης.
<P>
Στις βασικές γραμμές της οικονομικής πολιτικής των κρατών μελών και της Ένωσης για το 1998/99 τονίζεται με παρόμοιο τρόπο ότι οι οικονομικές πολιτικές των κρατών μελών και ιδίως οι δημοσιονομικές τους πολιτικές που εμπίπτουν πλέον απόλυτα στην αρμοδιότητα της Ένωσης καθώς και οι διαρθρωτικές μεταρρυθμίσεις θα πρέπει να είναι καθεαυτό συνεκτικές και να αλληλοστηρίζονται, ώστε να επιτευχθεί χαμηλό ποσοστό πληθωρισμού που θα συμβαδίζει με την αειφόρο και αποτελεσματική για την απασχόληση ανάπτυξη.

<SPEAKER ID=217 LANGUAGE="DA" NAME="Sandbζk">
Εξηγήσατε ότι η χρηματοπιστωτική και η συναλλαγματική πολιτική είναι αυτές που πρέπει να συντονιστούν, αλλά θα μπορούσατε να κατονομάσετε συγκεκριμένα σε ποιους τομείς της οικονομικής πολιτικής υπολογίζετε να προωθήσουμε την ολοκλήρωση επ' ευκαιρία της ΟΝΕ;

<SPEAKER ID=218 NAME="Verheugen">
Το Συμβούλιο θεωρεί αναγκαίο έναν στενότερο συντονισμό ανάμεσα σε όλους τους μακροοικονομικούς τομείς δηλαδή ανάμεσα στη δημοσιονομική πολιτική στην πολιτική για τον προϋπολογισμό, στην φορολογική και στην οικονομική πολιτική με τη στενή έννοια του όρου.

<SPEAKER ID=219 NAME="Martin, David">
Είμαι σίγουρος ότι ο Προεδρεύων του Συμβουλίου έχει δίκιο όταν λέει ότι το ενιαίο νόμισμα απαιτεί την εμβάθυνση της οικονομικής μας συνεργασίας. Ωστόσο, θα συμφωνούσε μαζί μου ότι οι Ηνωμένες Πολιτείες είναι σαφώς μία ενιαία αγορά και έχουν ένα ενιαίο νόμισμα, αλλά δεν θεώρησαν απαραίτητο να εναρμονίσουν τους φόρους; Έτσι, για να επιτύχει το ευρώ δεν είναι απαραίτητη η εναρμόνιση της άμεσης ή έμμεσης φορολογίας.

<SPEAKER ID=220 NAME="Verheugen">
Το λαμβάνω υπόψη και επισημαίνω ότι δεν χρησιμοποίησα τον όρο «εναρμόνιση» των φόρων, αλλά μίλησα για «συντονισμό».

<SPEAKER ID=221 NAME="Πρόεδρος">
Σας ευχαριστώ πολύ, κύριε Verheugen, για τις γλωσσολογικές σας διευκρινίσεις.

<SPEAKER ID=222 NAME="Πρόεδρος">

<P>
Ερώτηση αριθ. 14 του κ. Josι Ignacio Salafranca Sαnchez-Neyra (Η-0245/99):
<P>
Θέμα: Διάσκεψη κορυφής του Ρίο ντε Τζανέορο Έχοντας υπόψη την ώθηση που έδωσε το Ευρωπαϊκό Κοινοβούλιο, δεδομένης της θεσμικής του θέσης, στις σχέσεις της Ευρωπαϊκής Ένωσης με τις χώρες της Λατινικής Αμερικής, την αύξηση των κυρίων θέσεων του προϋπολογισμού για τη συνεργασία με την περιοχή που ενέκρινε το Κοινοβούλιο κατά τα τελευταία έτη, την παρουσία που διατηρεί το Κοινοβούλιο στις επίσημες και άτυπες διασκέψεις κορυφής των αρχηγών κρατών και κυβερνήσεων της ΕΕ, καθώς και τη συμμετοχή του στις υπουργικές συνόδους και διασκέψεις του Σαν Ζοζέ και της Ομάδας του Ρίο, ποιούς τρόπους συμμετοχής προέβλεψε η Προεδρία του Συμβουλίου για το Ευρωπαϊκό Κοινοβούλιο κατά την προσεχή διάσκεψη κορυφής αρχηγών κρατών και κυβερνήσεων της ΕΕ και των χωρών της Λατινικής Αμερικής και της Καραϊβικής που θα διεξαχθεί στο Ρίο ντε Τζανέϊρο τον προσεχή Ιούνιο;
<P>
Κύριε Verheugen, έχετε το λόγο για να απαντήσετε στην ερώτηση του κ. Salafranca.

<SPEAKER ID=223 NAME="Verheugen">
Το ζήτημα αυτό ήταν αντικείμενο του τριμερούς διαλόγου σήμερα το μεσημέρι. Πρόκειται για ένα θέμα που συζητείται σχεδόν σε κάθε τριμερή διάλογο μεταξύ Συμβουλίου, Κοινοβουλίου και Επιτροπής και κάθε φορά οδηγούμεθα στο ίδιο αποτέλεσμα. Μία ενδεχόμενη συμμετοχή μελών του Ευρωπαϊκού Κοινοβουλίου στη Διάσκεψη Κορυφής των αρχηγών κρατών και κυβερνήσεων της Ευρωπαϊκής Ένωσης και των χωρών της Λατινικής Αμερικής και της Καραϊβικής που θα διεξαχθεί τέλος Ιουνίου 1999 στο Ρίο ντε Τζανέϊρο θα ακολουθήσει τη διαδικασία που αποφασίσθηκε στο Συμβούλιο στις 30 Οκτωβρίου 1998. Η διαδικασία αυτή παρουσιάσθηκε στο Ευρωπαϊκό Κοινοβούλιο κατά τη διάρκεια του τριμερούς διαλόγου από την αυστριακή Προεδρία στις 16 Δεκεμβρίου 1998 και ήταν επίσης αντικείμενο του σημερινού τριμερούς διαλόγου, όπως ανέφερα προ ολίγου.
<P>
Η διαδικασία αυτή προέκυψε κατά την εξέταση του θέματος στη διάρκεια του τριμερούς διαλόγου στο Στρασβούργο στις 17 Ιουλίου 1998 μεταξύ των εκπροσώπων των τριών θεσμικών οργάνων - του Κοινοβουλίου, του Συμβουλίου και της Επιτροπής. Το Συμβούλιο θα εξετάσει συνεπώς την ερώτηση που του διαβίβασε ο Πρόεδρος του Ευρωπαϊκού Κοινοβουλίου στις 11 Μαρτίου 1999 και αφορά το ζήτημα εάν θα είναι δυνατόν να συμμετάσχουν μέλη του Ευρωπαϊκού Κοινοβουλίου σε ατομική βάση.

<SPEAKER ID=224 LANGUAGE="ES" NAME="Salafranca Sαnchez-Neyra">
Είναι προφανές ότι τη συγκεκριμένη περίοδο που υπέβαλα αυτή την ερώτηση δεν μπορούσα να φανταστώ ότι το θέμα θα αποτελούσε αντικείμενο συζήτησης στο πλαίσιο του τριμερούς διαλόγου που πραγματοποιήθηκε σήμερα το πρωί.
<P>
Θα ήθελα ωστόσο να μάθω - και όντως επαναλαμβάνω την ερώτησή μου, μιας και την είχα ήδη υποβάλει στον εκπρόσωπο της Προεδρίας επ' ευκαιρία της Διάσκεψης των Προέδρων Αντιπροσωπειών - αν η γερμανική Προεδρία συμφωνεί με τη συμμετοχή του Κοινοβουλίου σε αυτή τη διάσκεψη, όπως ήδη συμμετέχει στις υπουργικές συνόδους της Ομάδας του Ρίο και της Ομάδας του Σαν Χοσέ - κάτι που μάλλον διεφάνη από το νόημα της σημερινής τοποθέτησης του ίδιου του Καγκελαρίου Schrφder σχετικά με το ρόλο που καλείται να διαδραματίσει το Κοινοβούλιο στην πορεία προς την ευρωπαϊκή ολοκλήρωση. Εάν ναι, όπως θα ήταν εύλογο, το Κοινοβούλιο πρέπει να έχει ενεργό παρουσία, δεδομένου ότι δεν πρόκειται για μια αμελητέα υπόθεση, μιας και στην εν λόγω Διάσκεψη Κορυφής προφανώς θα ληφθούν αποφάσεις σχετικά με τον προϋπολογισμό οι οποίες εμπίπτουν ή ενδέχεται να εμπίπτουν στις αρμοδιότητες αυτού του Κοινοβουλίου. Ποιά είναι η θέση της Προεδρίας επί του θέματος; Προτίθεται ή όχι να υποστηρίξει την ενεργό παρουσία του Κοινοβουλίου;

<SPEAKER ID=225 NAME="Verheugen">
Όπως είπα ήδη, το ζήτημα της συμμετοχής του Ευρωπαϊκού Κοινοβουλίου στη διάσκεψη του Ρίο θα εξετασθεί με βάση τις αρχές που έχει αποφασίσει το Συμβούλιο. Η Προεδρία δεν μπορεί παρά να τηρήσει τις αρχές που έχει αποφασίσει το Συμβούλιο και δεν μπορεί να προβεί σε περαιτέρω δεσμεύσεις. Δεν είναι εξουσιοδοτημένη για κάτι τέτοιο. Εάν διατυπωθούν επιθυμίες που υπερβαίνουν τα όρια αυτά, το ζήτημα θα πρέπει να τεθεί στη διαδικασία της θεσμικής μεταρρύθμισης που πρόκειται να ξεκινήσει. Εδώ όμως θέλω να εκφράσω ως βασική άποψη του Συμβουλίου στο εν λόγω ζήτημα ότι θα πρέπει να δώσουμε μεγάλη προσοχή, να μην αναμιγνύονται τα διαφορετικά καθήκοντα, οι υπευθυνότητες και τα επίπεδα εντός της Ευρωπαϊκής Ένωσης. Πρέπει να παραμένει πάντα ευδιάκριτο, ποιό όργανο της Ευρωπαϊκής Ένωσης δρα και βάσει ποιάς αρμοδιότητας, έτσι ώστε να μπορεί να προσφέρεται στους πολίτες η απαραίτητη διαφάνεια. Το Συμβούλιο δεν θεωρεί σωστή την τάση ανάμιξης και άρσης των διακριτών ορίων των πεδίων ευθυνών.

<SPEAKER ID=226 NAME="Πρόεδρος">

<P>
Ερώτηση αριθ. 15 του κ. Robin Teverson (Η-0248/99):
<P>
Θέμα: Δικαίωμα ψήφου στο Γιβραλτάρ Το Ευρωπαϊκό Δικαστήριο για τα Ανθρώπινα Δικαιώματα αποφάσισε ότι οι κάτοικοι του Γιβραλτάρ θα πρέπει να έχουν το δικαίωμα ψήφου στις ευρωπαϊκές εκλογές. Για να γίνει αυτό, θα πρέπει να υπάρξει ομόφωνη συμφωνία στο Συμβούλιο και επικύρωση από τα κράτη μέλη, ώστε να τροποποιηθεί ο ισχύον νόμος σύμφωνα με τον οποίο μόνο οι βρετανοί κάτοικοι, και όχι οι αυτόχθονες, έχουν δικαίωμα ψήφου στις ευρωπαϊκές εκλογές.
<P>
Έχοντας υπόψη την απόφαση αυτή, τί σκοπεύει να κάνει το Συμβούλιο για την τροποποίηση της Συνθήκης ώστε να επιτραπεί στους κατοίκους του Γιβραλτάρ να ψηφίζουν;
<P>
Κύριε Verheugen, έχετε το λόγο για να απαντήσετε στην ερώτηση του κ. Teverson.

<SPEAKER ID=227 NAME="Verheugen">
Αυτό είναι ένα πολύ λεπτό ζήτημα. Το Συμβούλιο θα χαιρέτιζε το γεγονός, εάν τα δύο ενεχόμενα κράτη θα μπορούσαν επιτέλους να καταλήξουν σε μία συμφωνία. Το Συμβούλιο δεν έχει ακόμα ασχοληθεί με τις ενδεχόμενες συνέπειες της απόφασης που αναφέρατε. Το Συμβούλιο δίνει μεγάλη σημασία στο εκλογικό δίκαιο για το Ευρωπαϊκό Κοινοβούλιο και σε συνάρτηση με αυτό στην υλοποίηση της αρχής που περιέχει το άρθρο 138 της Συνθήκης ΕΚ και αφορά την άμεση και καθολική ψηφοφορία.
<P>
Μια τροποποίηση της πράξης για την καθιέρωση άμεσης και καθολικής ψηφοφορίας για την εκλογή των βουλευτών του Ευρωπαϊκού Κοινοβουλίου θα απαιτούσε ότι το Συμβούλιο θα έπρεπε να θεσπίσει με τη συναίνεση του Κοινοβουλίου τις αντίστοιχες διατάξεις και να τις συστήσει στα κράτη μέλη προς υιοθέτηση σύμφωνα με τη συνταγματική τους νομοθεσία. Σε συνάρτηση με αυτά το Συμβούλιο ενδιαφέρεται πολύ να μάθει τη θέση του Ευρωπαϊκού Κοινοβουλίου.

<SPEAKER ID=228 NAME="Teverson">
Kύριε Πρόεδρε, δεν θα διαφωνήσω καθόλου ότι αυτό είναι ένα ευαίσθητο ζήτημα. Όμως, αυτό είναι επίσης και ένα ζήτημα αρχής, και όχι μόνο θεωρητικής αρχής, αλλά μίας αρχής η οποία ελέγχθηκε στο Ευρωπαϊκό Δικαστήριο για τα Ανθρώπινα Δικαιώματα, όπως τονίζεται και στην ερώτησή μου. Υπήρξε μία απόφαση του δικαστηρίου, όχι με μικρή πλειοψηφία των δικαστών του εν λόγω σώματος, αλλά με ψήφους 15 προς 2, μία πολύ μεγάλη πλειοψηφία υπέρ της αρχής ότι, υπό τον όρο των ανθρωπίνων δικαιωμάτων, οι πολίτες του Γιβραλτάρ θα πρέπει να μπορούν να ψηφίζουν στις ευρωπαϊκές εκλογές. Έτσι, μολονότι είμαι απογοητευμένος που ο Προεδρεύων του Συμβουλίου επιδιώκει μία συμφωνία μεταξύ των δύο κρατών μελών, σίγουρα αυτός είναι ένας τομέας όπου το Συμβούλιο, από ενδιαφέρον προς τα ανθρώπινα δικαιώματα και συμφώνως προς την απόφαση όχι ενός θεσμικού οργάνου της ΕΕ, αλλά κάποιου ιδρύματος που αυτή σέβεται και το οποίο περιλαμβάνεται εν μέρει στη Συνθήκη του Αμστερνταμ, θα πρέπει να λάβει θετικά μέτρα. Θα λάβει το Συμβούλιο αυτά τα θετικά μέτρα για να επανορθώσει το εν λόγω έλλειμμα στα ανθρώπινα δικαιώματα;

<SPEAKER ID=229 NAME="Verheugen">
Κύριε βουλευτή, ενόψει της γνωστής και σε σας προβληματικής που ενυπάρχει σε όλα τα ζητήματα που σχετίζονται με το Γιβραλτάρ, δεν είμαι σε θέση να σας εκθέσω την άποψη του Συμβουλίου σε συμπληρωματικές σας ερωτήσεις. Κάθε μεμονωμένη περίπτωση που αφορά κάθε μεμονωμένη συμπληρωματική ερώτηση πρέπει να συζητείται με τα κράτη μέλη. Είμαι αναγκασμένος να σας απαντήσω γραπτώς στην ερώτησή σας. Το ίδιο ισχύει και για κάθε περαιτέρω συμπληρωματική ερώτηση, καθότι δεν έχω το δικαίωμα να εκφράζω εδώ γενικά γνώμες. Κάθε ερώτηση που θα τεθεί στο εξής θα πρέπει να την απαντήσω γραπτώς, δεδομένου ότι θα πρέπει να υπάρξει προηγουμένως συζήτηση με τα ενεχόμενα κράτη.

<SPEAKER ID=230 LANGUAGE="DE" NAME="Habsburg-Lothringen">
Κύριε Προεδρεύοντα του Συμβουλίου, το ερώτημα αυτό δεν το πραγματευόμαστε για πρώτη φορά εδώ στο Ευρωπαϊκό Κοινοβούλιο. Έχει τεθεί συχνά την ώρα των ερωτήσεων. Τα ερωτήματα αυτά έχουν τεθεί πολύ συχνά και οφείλω ειλικρινά να σας πω ότι δεν είναι καθόλου ικανοποιητική για το Κοινοβούλιο η απάντησή σας ότι δεν μπορείτε να προχωρήσετε σε περισσότερες πληροφορίες όσον αφορά συμπληρωματικές ερωτήσεις. Επιτρέψτε μου μια επισήμανση και σας παρακαλώ να την διαβιβάσετε στο αρμόδιο όργανο ή εάν είναι δυνατόν, να μου δώσετε μιαν απάντηση.
<P>
Το Γιβραλτάρ θα πρέπει να το βλέπουμε ως μία χώρα με δύο διαφορετικά νομικά συστήματα, καθότι γνωρίζουμε ότι τα σημερινά σύνορα του Γιβραλτάρ δεν αντιστοιχούν στα ιστορικά του σύνορα. Αυτό σημαίνει δηλαδή ότι υπάρχει ένα τμήμα του Γιβραλτάρ που είναι αναμφισβήτητα τμήμα της Μεγάλης Βρετανίας και ένα άλλο τμήμα, εκείνο προς τον βορρά, που ας πούμε ότι είναι ισπανικό υπό βρετανική διοίκηση. Μήπως θα ήταν δυνατόν θα δοθεί δικαίωμα ψήφου τουλάχιστον σε εκείνο το τμήμα που βρίσκεται υπό βρετανική διοίκηση; Τουλάχιστον αυτό θα πρέπει να είναι δυνατόν.

<SPEAKER ID=231 NAME="Verheugen">
Κύριε βουλευτή, το ζήτημα της συγκεκριμένης απόφασης τίθεται εδώ για πρώτη φορά και επίσης συζητείται για πρώτη φορά. Εάν το ερώτημά σας ήταν εάν μπορείτε να μου επισημάνετε κάτι τότε η απάντησή μου είναι ναι μπορείτε.

<SPEAKER ID=232 LANGUAGE="ES" NAME="Salafranca Sαnchez-Neyra">
Δεν έχουμε πρόθεση να ασχοληθούμε εδώ ενδελεχώς, όπως θα άξιζε στην προκειμένη περίπτωση, με το πρόβλημα του Γιβραλτάρ, μίας αποικίας ενός κράτους μέλους μέσα στην επικράτεια ενός άλλου κράτους μέλους, εταίρου στην Ευρωπαϊκή Ένωση, που συνιστά έναν αναχρονισμό στα πρόθυρα του 21ου αιώνα.
<P>
Θα επιθυμούσα, ωστόσο, να σας απευθύνω μία πολύ συγκεκριμένη ερώτηση, που δεν έχει να κάνει με οποιαδήποτε φιλοσοφική τοποθέτηση, αλλά απλώς και μόνο με το εάν η Προεδρία πιστεύει πως η Ευρωπαϊκή Κοινότητα είναι μία κοινότητα δικαίου, και επομένως οι διατάξεις της νομοθεσίας, στην προκειμένη περίπτωση οι Συνθήκες, θεσπίζονται με αποκλειστικό σκοπό την υποχρεωτική τους τήρηση. Και εφόσον επί του συγκεκριμένου θέματος οι Συνθήκες ορίζουν πως κάθε πρόοδος θα πρέπει να επιτυγχάνεται με βάση τη λήψη ομόφωνης απόφασης, φρονώ ότι το Συμβούλιο έχει καθήκον να υποστηρίξει τις διατάξεις νομοθεσίας που έχουμε θεσπίσει, και που το ίδιο το Συμβούλιο κατοχύρωσε με την έγκριση της Συνθήκης του Αμστερνταμ.
<P>
Δεν έχει το Συμβούλιο την άποψη πως οι διατάξεις νομοθεσίας που εμπεριέχονται στη Συνθήκη θεσπίζονται με αποκλειστικό σκοπό την υποχρεωτική τους τήρηση;

<SPEAKER ID=233 NAME="Verheugen">
Κύριε βουλευτή, αυτή ήταν μια ερώτηση αρχής που είμαι πραγματικά υποχρεωμένος να απαντήσω. Το Συμβούλιο είναι φυσικά της άποψης ότι η Ευρωπαϊκή Ένωση είναι μια κοινότητα δικαίου και ότι οφείλει να τηρεί αυστηρά τα δικά της πρότυπα και τις δικές της αξίες.

<SPEAKER ID=234 NAME="Πρόεδρος">
Δεδομένου ότι ο συντάκτης της απουσιάζει, η ερώτηση αριθ. 16 καθίσταται άκυρη.

<SPEAKER ID=235 NAME="Πρόεδρος">

<P>
Ερώτηση αριθ. 17 του κ. Βασίλη Εφραιμίδη (Η-0254/99):
<P>
Θέμα: Περιεχόμενο άτυπου Συμβουλίου Υπουργών Εσωτερικών της Ε.Ε. Σύμφωνα με δημοσιογραφικές πληροφορίες πραγματοποιήθηκε αμέσως μετά την απαγωγή του Οτσαλάν από μυστικές υπηρεσίες και κάτω από πρωτοφανή μυστικότητα, κοντά στη γερμανική πρωτεύουσα, άτυπη έκτακτη συνάντηση των Υπουργών Εσωτερικών της ΕΕ, με τη συμμετοχή και του Υπουργού Εσωτερικών της Ελβετίας, που είχε σαν αντικείμενο τον συντονισμό της δράσης για την εξάρθρωση της επιμελητειακής υποδομής του PKK, τη θέσπιση κωδίκων συνεργασίας και αλληλοενημέρωσης μεταξύ των μυστικών υπηρεσιών και την «αντιμετώπιση» του επικοινωνιακού δικτύου των Κούρδων στην Ευρώπη, κυρίως μέσω του τηλεοπτικού καναλιού MED-TV και της εφημερίδας «Οζγκιούρ Πολίτικα».
<P>
Ερωτάται το Συμβούλιο ποιοι ήταν οι λόγοι σύγκλησης της έκτακτης και άτυπης αυτής συνάντησης, γιατί υπήρξε αυτή η μυστικότητα, ποια τα συμπεράσματα και οι αποφάσεις της, ποιος είναι ο ρόλος που καλείται να παίξει η Europol, και ποιες άλλες διωκτικές υπηρεσίες εθνικές, διεθνικές ή ευρωπαϊκές εμπλέκονται στην εφαρμογή αυτών των αποφάσεων, και αν αυτές αφορούν αποκλειστικά τις κουρδικές οργανώσεις ή και άλλες οργανώσεις και κινήματα που δρουν σε χώρες της ΕΕ.
<P>
Κύριε Verheugen, σας καλώ να απαντήσετε στην ερώτηση του κ. Εφραιμίδη.

<SPEAKER ID=236 NAME="Verheugen">
Ο Γερμανός Υπουργός Εσωτερικών συγκάλεσε λόγω των γεγονότων μετά τη σύλληψη του Abdullah Φcalan στις 23 Φεβρουαρίου 1999 μία διάσκεψη στην οποία έλαβαν μέρος οι Υπουργοί Εσωτερικών των περισσοτέρων κρατών μελών της Ευρωπαϊκής Ένωσης και της Ελβετίας καθώς και εκπροσώπων της Επιτροπής και της γραμματείας του Συμβουλίου.
<P>
Σκοπός της συνάντησης αυτής που είχε κοινοποιηθεί στα μέσα ενημέρωσης, ήταν η εκτίμηση των αναφερθέντων γεγονότων που διαδραματίσθηκαν στα κράτη που συμμετείχαν. Η ανταλλαγή πληροφοριών είχε ιδίως ως θέμα της το είδος των εκδηλώσεων που είχε οργανώσει το PKK και τον αριθμό των διαδηλωτών στα μεμονωμένα κράτη. Δεν λήφθηκαν αποφάσεις καθώς δεν επρόκειτο για Σύνοδο του Συμβουλίου της Ευρωπαϊκής Ένωσης. Απλά συμφωνήθηκε η βελτίωση της ανταλλαγής πληροφοριών ενόψει παρομοίων γεγονότων στο μέλλον.

<SPEAKER ID=237 NAME="Εφραιμίδης">
Γιατί μυστικοπάθεια; Γιατί μυστική αυτή η σύγκληση των Υπουργών Εσωτερικών; Πού «βόσκει» η διαφάνεια που πρέπει να κυριαρχεί μέσα στην Ευρωπαοκή Ένωση; Γιατί αυτό πρέπει να κρυφτεί από τους πολίτες της Ευρωπαοκής Ένωσης, απ' αυτούς τους πολίτες με τους οποίους θέλει να είναι πολύ κοντά; Δεν υπάρχει απάντηση, κύριε Πρόεδρε.
<P>
Τί αποφάσισαν, τί αντάλλαξαν; Οι συζητήσεις αφορούσαν μόνο το PKK; Το δίκασαν, το καταδίκασαν και το βάζουν υπό ειδικό έλεγχο; Ή αφορούσαν οι συζητήσεις και άλλες οργανώσεις, οποιεσδήποτε που δρουν στο χώρο της Ευρωπαοκής Ένωσης; Μήπως βρισκόμαστε στην απαρχή ή και στην πρόοδο διαδικασιών που εφάρμοσε ο Χίτλερ με την Γκεστάπο απέναντι στους κομμουνιστές, στους Εβραίους, ύστερα τους σοσιαλοδημοκράτες και τελικά κάθε δημοκράτη; Μήπως βρισκόμαστε σε ένα κύμα μακαρθισμού που θα απλωθεί στην Ευρωπαοκή Ένωση; Γι' αυτό τα κρύβετε αυτά; Για να παίρνετε αποφάσεις μυστικά και να απαγορεύετε εκδηλώσεις κατά του πολέμου και άλλες, όπως έγινε ήδη στις Βρυξέλλες αυτές τις ημέρες από το βελγικό κράτος;
<P>
Παρακαλώ, κύριε Πρόεδρε, να υπάρξει απάντηση. Εκτός εάν δηλώσει πάλι αδυναμία ο κ. Υπουργός, αλλά τότε να εκφράσουμε τον οίκτο μας, διότι έρχεται ένας Υπουργός και είναι αδύναμος να απαντήσει.

<SPEAKER ID=238 NAME="Verheugen">
Οφείλω να πω ότι αισθάνομαι κάτι περισσότερο από έκπληξη με αυτήν την τοποθέτηση του βουλευτή - διότι δεν επρόκειτο για ερώτηση. Σε όλα τα κράτη μέλη της Ευρωπαϊκής Ένωσης, σε όλα τα κράτη δικαίου, οι υπεύθυνοι για την εσωτερική ασφάλεια δεν είναι φυσικά δυνατόν να διεξάγουν ευαίσθητες συνομιλίες, π.χ. συνομιλίες για την απόκτηση πληροφοριών, δημόσια. Θα αποτύγχανε πλήρως ο στόχος μια τέτοιας συνάντησης, εάν γίνονταν γνωστές στη δημοσιότητα όλες οι λεπτομέρειες. Δεν νομίζω ότι τα πράγματα είναι διαφορετικά σε οποιοδήποτε κράτος της Ευρωπαϊκής Ένωσης.
<P>
Ανταποκρινόμενος στην επιθυμία σας για την ύπαρξη διαφάνειας. μπορώ να σας αναφέρω τουλάχιστον ένα σημείο που συζητήθηκε και το οποίο δεν υπάρχει λόγος να τηρηθεί μυστικό. Η διάσκεψη εξέφρασε για παράδειγμα τη λύπη της για το γεγονός ότι η Ελλάδα δεν ενημέρωσε άμεσα τους εταίρους της στην Ευρωπαϊκή Ένωση σχετικά με τη σύλληψη του Φcalan από τις δυνάμεις ασφαλείας της Κένυας και τη μεταφορά του στην Τουρκία.

<SPEAKER ID=239 LANGUAGE="DE" NAME="Rόbig">
Κύριε Πρόεδρε, αξιότιμε κύριε Πρόεδρε του Συμβουλίου, μας είναι γνωστό ότι μέσω του MED-TV και μέσω της εφημερίδας Φzgur Politika μεταδίδονται πολλές πληροφορίες και γνωρίζουμε και το περιεχόμενό τους. Σχεδιάζει άραγε το Συμβούλιο να χρησιμοποιήσει αυτούς τους δίαυλους πληροφόρησης για να προσφέρει ενημέρωση στους Κούρδους που ζουν στην ευρωπαϊκή επικράτεια;
<P>
Η δεύτερη ερώτησή μου είναι ποια είναι τα μοντέλα που εφαρμόζονται επί του παρόντος για την ένταξη των Κούρδων στην Ευρώπη;

<SPEAKER ID=240 NAME="Verheugen">
Κύριε βουλευτή, δεν μπορώ να δω τι σχέση έχει η ερώτησή σας με την αρχική ερώτηση και συνεπώς μπορώ να σας απαντήσω μόνο γραπτώς.

<SPEAKER ID=241 NAME="Πρόεδρος">
Ευχαριστώ πολύ, κύριε Verheugen.
<P>
Κυρίες και κύριοι, περνάμε τώρα στην τελευταία ερώτηση. Σας είχα προειδοποιήσει ότι σήμερα, για λόγους που επιτάσσονται από το ταξίδι επιστροφής του, ο κύριος Verheugen είναι υποχρεωμένος να μας αφήσει στις 18.50. Απομένουν δύο λεπτά. Ευελπιστώ, συνεπώς, ότι χάρη στη συντομία στην οποία μας έχει συνηθίσει ο κ. Verheugen, και με τη συνδρομή της κ. Eriksson, που σύμφωνα με τον κανονισμό αντικαθιστά τον κ. Seppδnen, θα μπορέσουμε μέσα σε δύο λεπτά να ασχοληθούμε με την τελευταία αυτή ερώτηση.

<SPEAKER ID=242 NAME="Πρόεδρος">

<P>
Ερώτηση αριθ. 18 του κ. Esko Olavi Seppδnen, τον οποίο αντικαθιστά η κ. Eriksson (Η-0256/99):
<P>
Θέμα: Κανονισμός υπηρεσιακής κατάστασης της ΕΕ Πιστεύει το Συμβούλιο ότι είναι νόμιμο να εισπράττει το ίδιο άτομο όχι μόνο μισθό αλλά και σύνταξη από τα θεσμικά όργανα της ΕΕ; Σε περίπτωση κατά την οποία αυτό δεν είναι νόμιμο, σε ποιες ενέργειες προτίθεται να προβεί το Συμβούλιο βάσει του άρθρου 232 της Συνθήκης περί ιδρύσεως της Ευρωπαϊκής Κοινότητας εάν αποδειχθεί ότι ορισμένα άτομα εισπράττουν, κατά παράβασιν των κοινοτικών διατάξεων, και μισθό και σύνταξη από τα θεσμικά όργανα;
<P>
Κύριε Verheugen, έχετε το λόγο για να απαντήσετε στην ερώτηση αριθ. 18.

<SPEAKER ID=243 NAME="Verheugen">
Κύριε Πρόεδρε μέχρι σήμερα δεν έχει γίνει γνωστή στο Συμβούλιο κάποια περίπτωση σώρευσης παροχών, ούτε του έχει υποβληθεί από την Επιτροπή κάποια πρόταση που να στοχεύει στην τροποποίηση της ορισθείσας στο καθεστώς απαγόρευσης ως προς τη σώρευση παροχών.

<SPEAKER ID=244 LANGUAGE="SV" NAME="Eriksson">
Ο κ. Seppδnen είχε παλαιότερα μία συζήτηση με το Συμβούλιο γι' αυτό το θέμα. Πρόκειται για το γεγονός ότι ένας από τους διευθυντές της Κεντρικής Τράπεζας θα έχει το δικαίωμα να λαμβάνει το αρκετά μεγάλο ποσό της σύνταξής του και επίσης θα συνεχίσει να έχει μισθό, κάτι που έχει ως αποτέλεσμα το ποσό που εισπράττει το εν λόγω άτομο να είναι απαράδεκτα υψηλό, για τους Φινλανδούς υπηκόους. Αυτός είναι ο λόγος που διερωτώμαστε τώρα αν θα γίνει αυτό αποδεκτό και εγκριθεί αυτή η εξαίρεση ακριβώς για τον Διευθυντή της Κεντρικής Τράπεζας.

<SPEAKER ID=245 NAME="Verheugen">
Κυρία βουλευτή, το φαντάστηκα περί τίνος πρόκειται - πρόκειται για ένα κατά κάποιο τρόπο παλιό καλό γνωστό - και παραπέμπω στο γεγονός ότι η ερώτηση αυτή συζητήθηκε λεπτομερώς την προηγούμενη ώρα των ερωτήσεων και ότι απάντησα λεπτομερώς σε σχέση με την ειδική περίπτωση που έχετε κατά νου. Δεν έχει αλλάξει τίποτε ούτε ως προς τις περιστάσεις ούτε από νομική άποψη σε σχέση με την εκτίμηση της περίπτωσης που είχα κάνει τότε.

<SPEAKER ID=246 NAME="Πρόεδρος">
Ευχαριστώ πολύ, κύριε Verheugen.
<P>
Δεδομένου ότι ο χρόνος της Ώρας των Ερωτήσεων προς το Συμβούλιο εξαντλήθηκε, οι ερωτήσεις αριθ. 19 έως 44 θα λάβουν γραπτή απάντηση.
<P>
Θέλω να ευχαριστήσω τον κ. Verheugen για την παρουσία του ανάμεσά μας.
<P>
Η Ώρα των Ερωτήσεων προς το Συμβούλιο έληξε.

<SPEAKER ID=247 NAME="Πρόεδρος">
Τον λόγο έχει ο κ. Εφραιμίδης επί θέματος διαδικασίας.
<P>
Κύριε Εφραιμίδη, ας ξεκαθαρίσουμε τα πράγματα. Ολοκληρώσαμε την Ώρα των Ερωτήσεων, αποχαιρέτισα τον κ. Verheugen, και τώρα, δεδομένου ότι ζητήσατε το λόγο επί θέματος διαδικασίας, θα πρέπει να απευθυνθείτε στην προεδρία της συνέλευσης, επειδή αυτή είναι που απαντά στα διαδικαστικά θέματα. Έχετε το λόγο επί θέματος διαδικασίας.

<SPEAKER ID=248 NAME="Εφραιμίδης">
Σαν κατευόδιο στον αποχωρούντα εκπρόσωπο του Συμβουλίου, θα ήθελα να πω ότι διέπραξε μια κοινοβουλευτική ανανδρία. Κατηγόρησε την πατρίδα μου για το θέμα της σύλληψης ή μη σύλληψης του Οτσαλάν. Αυτά μπορεί να τα συζητήσει στα Συμβούλια με εκπροσώπους της ελληνικής κυβέρνησης. Δεν μπορεί όμως να εκτοξεύει εδώ μια τέτοια κατάπτυστη κατηγορία. Είναι ανανδρία, επαναλαμβάνω, κοινοβουλευτική, πολιτική, και απορώ πώς είναι δυνατόν να ανέχεται το Κοινοβούλιο από εκπροσώπους του Συμβουλίου να διαπράττουν τέτοιου είδους ασχημίες. Γι' αυτό ζήτησα να μου δώσετε το λόγο, και όχι για να δευτερολογήσω. Ξέρω πολύ καλά τον Κανονισμό, και έμαθα και από εσάς πριν λίγο ότι δεν μπορώ να υποβάλω δεύτερη συμπληρωματική ερώτηση. Ας συζητήσει, λοιπόν, ο κύριος εκπρόσωπος με τους αρμόδιους υπουργούς για το πώς έγινε το θέμα με τον Οτσαλάν και ποιό ρόλο έπαιξε η πατρίδα του για την παράδοσή του στα χέρια των δημίων Τούρκων.

<SPEAKER ID=249 NAME="Πρόεδρος">
Ευχαριστώ πολύ, κύριε Εφραιμίδη. Όσα είπατε να συμπεριληφθούν στα πρακτικά και, επομένως, θα καταγραφούν ως λεχθέντα.
<P>
Κύριε Παπαγιαννάκη, και εσείς επί θέματος διαδικασίας; Αντε λοιπόν, υπομονή!...

<SPEAKER ID=250 NAME="Παπαγιαννάκης">
Κύριε Πρόεδρε, όπως ξέρετε, το άρθρο 42 του Κανονισμού προβλέπει τις λεγόμενες ερωτήσεις κατά προτεραιότητα, οι οποίες πρέπει να παίρνουν απάντηση σε τρεις εβδομάδες, λέει το άρθρο. Το ξέρω απ'έξω και σεις το ξέρετε καλύτερα από εμένα.
<P>
'Εχω στα χέρια μου, κύριε Πρόεδρε, τη γραπτή κατά προτεραιότητα ερώτηση που έχω καταθέσει στις 7 Ιανουαρίου 1999. Κατατεθειμένη όπως πρέπει και σύμφωνα με όλους τους κανόνες. Δεν έχω πάρει καμμία απάντηση. Θέλω να σας το καταγγείλλω, είναι ερώτηση προς το Συμβούλιο -δεν μας ακούει βέβαια το Συμβούλιο, που είναι εδώ- αλλά έπρεπε να έχω πάρει απάντηση. Σε ποιόν πρέπει να απευθυνθώ για να βρω το δίκιο μου, όπως λέμε στην Ελλάδα; Θα ήθελα μία απάντηση, κύριε Πρόεδρε, γιατί αλλιώς θα το καταγγείλω και γραπτώς στον Πρόεδρο.

<SPEAKER ID=251 NAME="Πρόεδρος">
Κύριε Παπαγιαννάκη, όταν κάποιος δεν λαμβάνει απάντηση, κάνει αυτό ακριβώς που πράξατε εσείς: ζητά να μάθει στην Ολομέλεια γιατί δεν έλαβε απάντηση στην ερώτησή του. Κατόπιν τούτου, θα φροντίσω αμέσως να μάθω για ποιούς λόγους δεν λάβατε απάντηση εντός της προθεσμίας που καθορίζεται από τον Κανονισμό. Συνεπώς, κάνατε ακριβώς αυτό που έπρεπε να κάνετε: ζητήσατε μέσα στην Ολομέλεια εξηγήσεις από τον Πρόεδρο, και ο Πρόεδρος, με τη σειρά του, οφείλει να σας δώσει μία απάντηση σχετικά με το τί απέγινε η ερώτησή σας. Οπότε, θα σας ήμουν ευγνώμων εάν φροντίζατε να με ενημερώσετε για ποιά ακριβώς ερώτηση πρόκειται, για το περιεχόμενό της και την ημερομηνία υποβολής της, ούτως ώστε να είμαι σε θέση να διεξαγάγω την ενδεδειγμένη έρευνα.
<P>
Τον λόγο έχει ο κ. Rόbig επί θέματος διαδικασίας.

<SPEAKER ID=252 LANGUAGE="DE" NAME="Rόbig">
Κύριε Πρόεδρε, θέλω μόνο να καλωσορίσω θερμά την ομάδα του συνδικάτου των ιδιωτικών υπαλλήλων από την Ανω Αυστρία που επισκέπτεται το Κοινοβούλιο. Σας ευχαριστώ για την κατανόησή σας.

<SPEAKER ID=253 NAME="Πρόεδρος">
Αυτό ακριβώς κάνατε και θα καταγραφεί στα πρακτικά.
<P>
Η συνεδρίαση διακοπείσα στις 18.55, επαναλαμβάνεται στις 21.00

<CHAPTER ID=7>
Λειτουργία των Θεσμικών Οργάνων
<SPEAKER ID=254 NAME="Πρόεδρος">
 Η ημερήσια διάταξη προβλέπει τη συζήτηση της έκθεσης (A4-0158/99) του κ. Herman, εξ ονόματος της Επιτροπής Θεσμικών Θεμάτων, σχετικά με τη βελτίωση της λειτουργίας των θεσμικών οργάνων χωρίς τροποποίηση της Συνθήκης.

<SPEAKER ID=255 NAME="Herman">
Κύριε Πρόεδρε, αγαπητοί συνάδελφοι, η τελευταία έκθεση που θα πρέπει να παρουσιάσω ενώπιον αυτού του Σώματος έρχεται πιθανότατα σε μία πολύ άσχημη ώρα της ημέρας, αλλά σε μία πολύ καλή στιγμή της χρονιάς. Γιατί; Γιατί χθες κιόλας, ο κ. Prodi, στηριζόμενος, όπως φαίνεται, από όλον τον κόσμο, για την πρόταση αυτή τουλάχιστον, είπε πως τα ευρωπαϊκά θεσμικά όργανα χρήζουν μεγάλων μεταρρυθμίσεων. Ε, λοιπόν, για να μην είναι μόνον ο κ. Prodi που προτείνει τις μεταρρυθμίσεις αυτές, αποφασίσαμε να τον ενισχύσουμε και να του υποβάλουμε ορισμένες ιδέες και ορισμένες κατευθύνσεις, τις οποίες καταφέραμε να σας προτείνουμε χάρη στην ευρεία συναίνεση που επετεύχθη στην επιτροπή μας.
<P>
Δεν είναι πάντοτε απαραίτητο να τροποποιούμε τις συνθήκες για να βελτιώσουμε την λειτουργία των θεσμικών οργάνων. Στο παρελθόν, η εμπειρία έδειξε πως πετύχαμε να τελειοποιήσουμε και να βελτιώσουμε την λειτουργία των θεσμικών μας οργάνων μέσω θεσμικών συμφωνιών ή μέσω μέτρων εσωτερικής μεταρρύθμισης. Ωστόσο, κάθε όργανο, κανονικά, ασχολείται με τον εαυτό του. Εμείς παραβιάσαμε λίγο αυτήν την προκατάληψη. Αυτήν την φορά δεχτήκαμε να ασχοληθούμε και με άλλα θεσμικά όργανα εκτός από το δικό μας. Το Κοινοβούλιο, είναι γνωστό πως και μπορεί και έχει να κάνει πολλή δουλειά για να βελτιώσει την λειτουργία του, αλλά με δεδομένες τις πρόσφατες εξελίξεις που γνωρίσαμε, οφείλουμε να ενσκύψουμε ιδιαιτέρως στην λειτουργία της Επιτροπής.
<P>
Όσον αφορά το Συμβούλιο, το θεσμικό αυτό όργανο απετέλεσε ήδη αντικείμενο μιας ιδιαίτερης έκθεσης του κ. Bourlanges, η οποία πριν από λίγο καιρό ενεκρίθη από αυτό το Σώμα, και η οποία συμπεριλαμβάνει μια σειρά προτάσεων προκειμένου να βελτιωθεί η λειτουργία του. Επομένως, ας μην επανέλθουμε στο θέμα αυτό. Ας περιοριστούμε στην Επιτροπή και το Κοινοβούλιο.
<P>
Σε ό, τι αφορά την Επιτροπή, πρέπει να γνωρίζουμε πως οι δυσλειτουργίες που προέκυψαν δεν είναι πρόσφατες. Οι αιτίες τους είναι παλιές και αρκετά βαθιές. Κυρίως σε ό, τι αφορά τον διορισμό, την προαγωγή, την παροχή κινήτρων στο προσωπικό έχει επηρεαστεί από την αυξανόμενη επανεθνικοποίηση και την επέμβαση πολιτικών παραγόντων, οι οποίες έχουν επηρεάσει την καλή λειτουργία ενός δημοσίου λειτουργήματος το οποίο θα πρέπει να είναι αμερόληπτο και ουδέτερο. Το φαινόμενο αυτό έχει διαπιστωθεί και προκάλεσε τις δυσκολίες που γνωρίζουμε.
<P>
Γνωρίζουμε πως στην αρχή, η Επιτροπή είχε δημιουργηθεί κυρίως για να θεσπίσει ένα νομοθετικό πλαίσιο, προσπαθώντας να δημιουργήσει την εναρμόνιση και όχι για να διαχειρίζεται προγράμματα. Υπήρχε λοιπόν μία ανεπάρκεια μεταξύ της κουλτούρας της Επιτροπής, της δομής της, της παράδοσής της και των καθηκόντων που της είχαν ανατεθεί στη συνέχεια και για τα οποία ούτε το Συμβούλιο, και τολμώ να πω ούτε το Κοινοβούλιο, δεν της παραχώρησαν τα μέσα που χρειαζόταν. Και η Επιτροπή, κατά την γνώμη μου έκανε το λάθος να τα αποδεχτεί. Αυτός είναι ένας από τους λόγους των δυσλειτουργιών της. Ο άλλος λόγος, βεβαίως, είναι ο ρόλος των ιδιαιτέρων γραφείων που έχει γίνει σημαντικός. Αυτό εξηγεί, αναμφίβολα, αυτό που οι σοφοί επιβεβαίωσαν για ορισμένους Επιτρόπους - δεν λέω για όλους - ότι δηλαδή η απώλεια του διοικητικού ελέγχου οφείλεται εν μέρει στον μεγεθυνόμενο ρόλο αυτών των ιδιαιτέρων γραφείων.
<P>
Σε ό, τι έχει σχέση με την εσωτερική δομή της Επιτροπής, έχουν αυξηθεί τα χαρτοφυλάκια κατά τρόπο, ώστε να απασχολείται όλο και μεγαλύτερος αριθμός Επιτρόπων, και εάν συνεχίσουμε με αυτήν την τακτική, καθώς θα περάσουμε από τους είκοσι στους τριάντα Επιτρόπους, θα δημιουργήσουμε εκ νέου ισάριθμα χαρτοφυλάκια, και η αύξησή τους, η οποία δεν αντιστοιχεί σε μία εσωτερική συνοχή σε μία ομογενοποίηση των παρεχόμενων καθηκόντων, θα καταλήξει σε καταστροφικά αποτελέσματα. Αυτό το είδαμε στην περίπτωση του τομέα των εξωτερικών υποθέσεων ο οποίος αποτελεί αρμοδιότητα τεσσάρων χαρτοφυλακίων.
<P>
Σε ότι αφορά το Κοινοβούλιο, οι προτάσεις μας προφανώς είναι λίγο περισσότερο λεπτές, γιατί ανταγωνίζονται αυτές της Επιτροπής Κανονισμού και χρήζουν συναινέσεως στο πλαίσιο αυτού του Κοινοβουλίου, η οποία δεν είναι πάντοτε εύκολο να επιτευχθεί. Κατά βάση, όμως, οι προτάσεις μας σαν στόχο έχουν την Επιτροπή, έχοντας υπόψην τους την διάγνωση που μόλις ανέφερα και η οποία, κατά την γνώμη μου, είναι ευρέως αποδεκτή.

<SPEAKER ID=256 NAME="Pronk">
Κύριε Πρόεδρε, ομιλώ ως συντάκτης γνωμοδότησης της Επιτροπής Απασχόλησης και Κοινωνικών Υποθέσεων. Περιοριστήκαμε σε ένα θέμα το οποίο μας ενδιαφέρει όλως ιδιαιτέρως που είναι συγκεκριμένα οι οργανισμοί. Πρέπει κατ'αρχάς να ευχαριστήσω θερμά τον εισηγητή για τον τρόπο με τον οποίο αναλύει στην έκθεσή του το θέμα αυτών των οργανισμών. Πρόκειται για κάτι το οποίο λησμονείται καμιά φορά, όμως οι κοινοβουλευτικές επιτροπές που ασχολούνται με το θέμα και η Επιτροπή Προϋπολογισμών έχουν εκφράσει σε ορισμένες περιπτώσεις την έκπληξή τους γι'αυτό.
<P>
Τί συμβαίνει με τους οργανισμούς; Όπως αναφέρει και ο ίδιος ο εισηγητής, ο ρόλος που διαδραματίζουν είναι σημαντικός. Είναι μοιρασμένοι στα διάφορα κράτη. Όπως ορθώς παρατηρεί ο εισηγητής, δεν υπάρχουν παλαιά κράτη μέλη που να μην διαθέτουν έναν οργανισμό στην επικράτειά τους και εμείς είμαστε βέβαιοι ότι θα συσταθούν νέοι οργανισμοί για τα νέα κράτη μέλη.
<P>
Ένα δεύτερο πρόβλημα που σχετίζεται με τους οργανισμούς είναι, κατά τη γνώμη μου, το γεγονός ότι μπορούν πάντοτε να έχουν περισσότερο προσωπικό απ'ό, τι η ίδια η Επιτροπή. Ποιος είναι ο λόγος; Τόσο η Επιτροπή Προϋπολογισμών, όσο και το Κοινοβούλιο, το Συμβούλιο και η ίδια η Επιτροπή θέλουν πάρα πολύ να δώσουν την εντύπωση ότι δεν προσλαμβάνουν νέο προσωπικό. Όμως, τα κράτη μέλη θέλουν πάρα πολύ να έχουν στη διάθεσή τους έναν διευρυμένο οργανισμό, σε σύγκριση με την αρχική του μορφή. Συνεπώς, η Επιτροπή θα μπορούσε να αναθέσει στους οργανισμούς ορισμένα καθήκοντα τα οποία δεν μπορεί πλέον να εκπληρώσει εκείνη. Με ποιο τρόπο μπορεί να λυθεί το πρόβλημα αυτό; Με την προώθηση, στο μέτρο του δυνατού, μιας εναρμόνισης, όχι μιας πλήρους εναρμόνισης, όπως αναφέρεται στην έκθεση και όπως υιοθετήθηκε και από τον εισηγητή, αλλά μιας όσο το δυνατόν μεγαλύτερης εναρμόνισης, προκειμένου να καλύπτονται τουλάχιστον τα ίδια κριτήρια.
<P>
Πρέπει να παρακολουθούμε στενά την εξέλιξη των οργανισμών, επειδή, αν τα πράγματα συνεχιστούν όπως έχουν, είναι πιθανό ότι στο μέλλον θα εργάζονται περισσότεροι υπάλληλοι για την Ευρωπαϊκή Ένωση στους οργανισμούς αυτούς απ'ό, τι στην ίδια την Επιτροπή. Τέλος, θα ήθελα να εκφράσω την ιδιαίτερη ικανοποίησή μου για το γεγονός ότι ο εισηγητής δέχθηκε να δώσει μια τέτοια συνέχεια στη γνωμοδότησή μας.

<SPEAKER ID=257 LANGUAGE="DE" NAME="Schδfer">
Κύριε Πρόεδρε, αγαπητοί συνάδελφοι, ποτέ μέχρι τώρα δεν υπήρξαν στην ιστορία της ευρωπαϊκής ενοποίησης μέσα σε τόσο λίγο χρόνο τόσο πολλές σημαντικές αποφάσεις από τη μια, κι από την άλλη τόσο πολλά δραματικά γεγονότα όπως από την 1η Ιανουαρίου κι ύστερα. Εκτείνονται από την επιτυχημένη καθιέρωση του κοινού νομίσματος και τη θέση σε ισχύ της Συνθήκης του Αμστερνταμ έως την παραίτηση της Επιτροπής και την εν εξελίξει διαδικασία ένταξης 10 χωρών. Όλα αυτά σήμερα επισκιάζονται από τις πολεμικές διενέξεις στο Κοσσυφοπέδιο, στις οποίες εμπλέκεται μέσω των κρατών μελών της η Ευρωπαϊκή Ένωση. Ποτέ μέχρι τώρα η ΕΕ δεν είχε αντιμετωπίσει μεγαλύτερες προκλήσεις προκειμένου να διατηρήσει την ικανότητά της για δράση και να αποκτήσει την ικανότητα για διεύρυνση. Γι' αυτό, στην έκθεση Herman διατυπώνουμε κριτική στις δομές της Επιτροπής και παράλληλα ασκούμε αυτοκριτική στον δικό μας τρόπο εργασίας.
<P>
Τα πιο σημαντικά ζητήματα είναι: Πρώτον, στην Επιτροπή πρέπει να υπάρχουν ξεκάθαροι τομείς εργασιών με επιτρόπους και αντιπροσώπους, παρόμοια με τους υπουργούς και υφυπουργούς των εθνικών κυβερνήσεων. Μας χρειάζεται η ισορροπία αυτή μεταξύ της αρχής της συναδελφικότητας και της ατομικής ευθύνης των μεμονωμένων μελών. Στο κάτω-κάτω, ανώτατη επιταγή είναι η διαφάνεια. Η νέα Επιτροπή, με επικεφαλής τον Romano Prodi ως πρόεδρο θα κάνει, και πρέπει να το κάνει, ένα τεράστιο βήμα προς την κατεύθυνση μιας ευρωπαϊκής κυβέρνησης.
<P>
Δεύτερον, το Ευρωπαϊκό Κοινοβούλιο πρέπει να επικεντρωθεί στα κύρια καθήκοντά του που είναι η νομοθετική εργασία και πάλι η νομοθετική εργασία, η εκλογή και ο έλεγχος της Επιτροπής και οι αποφάσεις σχετικά με τον προϋπολογισμό. Όλα αυτά πρέπει επίσης να μπορούν να παρουσιαστούν και να ανακοινωθούν στην κοινή γνώμη. Σήμερα, συνάγουμε τα συμπεράσματά μας από τα λάθη του παρελθόντος και προετοιμαζόμαστε για νέες δραστηριότητες. Αυτό είναι το κριτήριο των πολιτών, και οι πολίτες είναι το δικό μας κριτήριο.
<P>
Στο σημείο αυτό θέλω, επειδή αυτή είναι η τελευταία έκθεση του συναδέλφου Herman, να τον ευχαριστήσω εξ ονόματος της σοσιαλδημοκρατικής Ομάδας του Σώματος για την εικοσαετή εργασία του, ιδιαίτερα δε για τον ζήλο του, τη δημιουργικότητά του και για όλα όσα προώθησε στον θεσμικό τομέα. Στο Κοινοβούλιο επεξεργαζόμαστε σήμερα την τελευταία έκθεση - τολμώ να πω - ενός μεγάλου Ευρωπαίου. Δεν ανήκουμε στην ίδια κομματική οικογένεια, όμως εκπροσωπούμε βασικά τους ίδιους στόχους, τις ίδιες αρχές, και πιστεύω ότι έχουμε επίσης πολλά κοινά όνειρα. Θα ήθελα να εκφράσω στον Fernand Herman εκ μέρους της ομάδας μου την εκτίμησή μου και για το έργο της ζωής του.
<P>
Χειροκροτήματα

<SPEAKER ID=258 NAME="Spaak">
Κύριε Πρόεδρε, αγαπητέ κύριε Herman, θα ήθελα πρώτα από όλα να σας συγχαρώ για την ποιότητα της έκθεσής σας καθώς και για την αποδεκτικότητα που επιδείξατε στις υποδείξεις των συναδέλφων σας. Είναι αλήθεια πως η εμπειρία σας ως εισηγητής και η τόσο αξιόλογη συνεισφορά σας στην πρόοδο της Ευρωπαϊκής Ένωσης συμβάλλουν ώστε το κείμενο αυτό να αποτελέσει μία βάση προβληματισμού απαραίτητη για την επόμενη Επιτροπή Θεσμικών Θεμάτων. Είναι αλήθεια πως καθόλη την διάρκεια της καριέρας σας - και όπως μας το υπενθύμισε ο κ. Schδfer - συμβάλατε καθοριστικά στην πρόοδο αυτής της Ευρωπαϊκής Ένωσης.
<P>
Η πρώτη τροπολογία της Ομάδας του Ευρωπαϊκού Κόμματος των Φιλελευθέρων Δημοκρατών και Μεταρρυθμιστών αποσκοπεί στην περαιτέρω ενίσχυση της παραγράφου 32 του κειμένου, επιτρέποντας στο Ευρωπαϊκό Κοινοβούλιο να αναλάβει πλήρως τον ελεγκτικό του ρόλο. Αυτό θα επέτρεπε, και αυτό ήταν ίσως ένα από τα σημεία όπου δεν συμφωνούμε, κύριε εισηγητά, να μην χρειάζεται πλέον να εμπιστευόμαστε τις επιτροπές σοφών, ένα εκ των μελών των οποίων εν πάση περιπτώση έχει, άλλωστε, επιδείξει την λίγη σοφία που διαθέτει, εκφράζοντας πολιτικές δηλώσεις οι οποίες ήταν ελάχιστα συμβατές με την θέση του.
<P>
Η δεύτερη τροπολογία, η οποία κατατέθηκε στην επιτροπή από τον κ. Corbett και η οποία δεν είχε γίνει αποδεκτή ούτε από τη Σοσιαλιστική Ομάδα ούτε από την Ομάδα του Ευρωπαϊκού Λαϊκού Κόμματος και η οποία απερρίφθη στην επιτροπή, αποσκοπεί στην παραχώρηση στον Πρόεδρο της Ευρωπαϊκής Επιτροπής της εξουσίας να αντικαθιστά έναν Επίτροπο εφόσον οι συνθήκες δικαιολογούν κάτι τέτοιο. Θεωρούμε πως αυτή η πρόταση εγγράφεται στο πλαίσιο της κατεύθυνσης της δήλωσης αριθ. 32, η οποία έχει επισυναφθεί ως παράρτημα στην Συνθήκη του Αμστερνταμ και η οποία θα παραχωρούσε την αρμοδιότητα αυτή στις καταστάσεις που γνωρίσαμε και θα μας είχαν απαλλάξει από πολλές έγνοιες.
<P>
Όσο για τα υπόλοιπα, κύριε εισηγητά, τα συμπεράσματά σας συμπίπτουν ευτυχώς - και το υπενθυμίσατε και εσείς - με τις προθέσεις που εξέφρασε χθες ο κ. Prodi σε ό, τι αφορά την Επιτροπή, όταν μιλούσε για την ενίσχυση του ρόλου του προέδρου, για την αποτελεσματικότητα, την διαφάνεια και για μία ατομική και την συλλογική ευθύνη.
<P>
Επιμένω, όπως και εσείς, στο γεγονός ότι το Ευρωπαϊκό Κοινοβούλιο πρέπει να προβεί στην αυτοκριτική του, να αρχίσει στις καλύτερες προθεσμίες έναν προβληματισμό σχετικά με μία πιο διαφανή οργάνωση, η οποία θα εκφράζεται, για παράδειγμα, με λιγότερες ηγεμονικές συμφωνίες μεταξύ των δύο μεγάλων Ομάδων εις βάρος της εισαγωγής την οποία όλοι εγκωμίασαν.
<P>
Χειροκροτήματα

<SPEAKER ID=259 LANGUAGE="NL" NAME="Vanhecke">
Κύριε Πρόεδρε, μια ωραία ολλανδική παροιμία λέει ότι ο δρόμος για την κόλαση είναι στρωμένος με καλές προθέσεις. Νομίζω ότι αυτό πρέπει να ληφθεί υπόψη από όλους εκείνους που πιστεύουν ότι το δημοκρατικό έλλειμμα, η έλλειψη επίβλεψης, η απρόσεκτη διαχείριση και, τελευταίο αλλά καθόλου αμελητέο, η εν τω μεταξύ διαβόητη κερδοσκοπία σε ευρωπαϊκή κλίμακα μπορούν να περιοριστούν με την παραχώρηση περισσότερων αρμοδιοτήτων και περισσότερων μέσων και δυνατοτήτων στην Κοινότητα.
<P>
Πιστεύω ότι αυτό που πρέπει να γίνει είναι το αντίθετο. Όντως, η εμπειρία μας διδάσκει ότι ο μόνος τρόπος για να ασκηθεί αποτελεσματικός έλεγχος και, πράγμα ακόμη πιο σημαντικό, αυτοέλεγχος στους διοικητικούς μηχανισμούς είναι η όσο το δυνατόν μεγαλύτερη εγγύτητα αυτών προς τους πολίτες. Κατά τη γνώμη μου, αυτή είναι παρεμπιπτόντως η πρώτη εφαρμογή της αρχής της επικουρικότητας την οποία υποστηρίζουν εδώ τόσοι πολλοί, τουλάχιστον φραστικά.
<P>
Εάν θέλουμε να βελτιώσουμε τη λειτουργία της Ευρωπαϊκής Ένωσης και όλων των ευρωπαϊκών θεσμικών οργάνων, η προσπάθεια αυτή θα εξαρτηθεί απόλυτα από τη συνεπή προώθηση της αρχής της επικουρικότητας σε όλους τους τομείς. Εν ολίγοις, μπορούμε να βελτιώσουμε την κατάσταση στην Ευρώπη περιορίζοντας τις αρμοδιότητές της, την ανάμειξή της, τις διοικητικές επιβαρύνσεις και την ευρωπαϊκή γραφειοκρατία. Αυτό είναι - έτσι πιστεύω τουλάχιστον - ο πυρήνας και η βάση της εξυγίανσης των οργάνων τα οποία φέρουν σήμερα, χωρίς καμία εξαίρεση - θα ήταν γελοίο να υποδεικνύεται από το Κοινοβούλιο η Επιτροπή - καμία απολύτως εξαίρεση - και φοβούμαι ότι αυτό είναι σωστό, το στίγμα των περίεργων, σπάταλων και αντιπαραγωγικών οργανώσεων.
<P>
Η έκθεση που έχει κατατεθεί περιλαμβάνει πολλές ενδιαφέρουσες προτάσεις, παρ'όλα αυτά παραμένει στη γραμμή της πιο τυφλής ευρωομοσπονδιακής λογικής. 'Ετσι, το μόνο που κατορθώνει είναι να θεραπεύει συμπτώματα . Συνεπώς, χρησιμοποιώντας μια άλλη ολλανδική παροιμία, θα έλεγα ότι τα προτεινόμενα μέτρα μοιάζουν με τσιρότα σε ξύλινα πόδια, δηλαδή είναι εντελώς άσκοπα.

<SPEAKER ID=260 LANGUAGE="FR" NAME="Barros Moura">
Κύριε Πρόεδρε, επιτρέψτε μου πρώτα από όλα να συγχαρώ, εάν με ακούει, τον συνάδελφο και φίλο μου, κ. Herman, για όλη την δουλειά του και ιδιαιτέρως, για την έκθεσή του την οποία θεωρώ πολύ σημαντική και της οποίας υποστηρίζω τις περισσότερες προτάσεις.

<SPEAKER ID=261 LANGUAGE="PT" NAME="Barros Moura">
Κύριε Πρόεδρε, η παρούσα έκθεση αποδεικνύει ότι, εφόσον υπάρξει πολιτική βούληση, είναι δυνατόν, έστω και με την ισχύουσα Συνθήκη, να επιτύχουμε τη μεταρρύθμιση της λειτουργίας της Επιτροπής κατά τρόπο ώστε να την καταστήσουμε ένα γνήσιο όργανο προσφοράς πολιτικής ώθησης για την ευρωπαϊκή οικοδόμηση και ένα θεσμικό όργανο ανεξάρτητο από τις κυβερνήσεις και τα ιδιωτικά συμφέροντα, καθώς και τη μεταρρύθμιση της λειτουργίας του Ευρωπαϊκού Κοινοβουλίου, ούτως ώστε να το μετατρέψουμε - εφόσον είναι ένα θεσμικό όργανο που εκλέγεται άμεσα από τους πολίτες - σε επίκεντρο του πολιτικού βίου της Ευρωπαϊκής Ένωσης.
<P>
Πιστεύω πως το σύνολο των προτάσεων κινούνται προς την προαναφερόμενη σωστή κατεύθυνση. Διατηρώ κάποιες επιφυλαξεις σχετικά με ορισμένα επιμέρους ζητήματα. Θεωρώ μεν αναγκαίο τον προσδιορισμό πραγματικών χαρτοφυλακίων για τους Επιτρόπους, αλλά δεν καταλαβαίνω πώς γίνεται λόγος για την ανάγκη μείωσης του αριθμού των χαρτοφυλακίων τη στιγμή που οι αρμοδιότητες της Επιτροπής αυξάνονται. Αλλά πάνω απ' όλα δεν δέχομαι την πρόθεση να δημιουργηθούν δύο κατηγορίες, να υπάρχουν δηλαδή επίτροποι και «υπο-επίτροποι» της Ευρωπαϊκής Ένωσης, στα πρότυπα των υπουργών και των αναπληρωτών υπουργών των κρατών μελών, όταν ταυτόχρονα επισημαίνεται - και χαίρομαι για το γεγονός ότι ο εισηγητής αποδέχθηκε τη σχετική μου πρόταση - ότι η κατανομή των τομέων αρμοδιότητας μεταξύ Επιτρόπων δεν θα πρέπει να αποτελεί μία μέθοδο ιεράρχησης των κρατών σε μεγάλα και μικρά. Πρόκειται για μια πρόταση με την οποία διαφωνώ.
<P>
Από την άλλη, νομίζω ότι ο συνάδελφος Herman, ίσως επειδή είναι Βέλγος, δείχνει υπέρμετρα συγκεντρωτικός: θέλει να συγκεντρώσει όλες τις υπηρεσίες στις Βρυξέλλες και εκφράζει κάποια διστακτικότητα απέναντι στους αποκεντρωμένους οργανισμούς και υπηρεσίες. Εγώ, αντιθέτως, πιστεύω πως οι αποκεντρωμένες υπηρεσίες, των οποίων η δομή θα πρέπει βεβαίως να εξορθολογισθεί, συνιστούν μία αποτελεσματική δίοδο προσέγγισης των πολιτών της Ευρωπαϊκής Ένωσης.
<P>
Τελειώνοντας, επιτρέψτε μου να πω κάτι: το Ευρωπαϊκό Κοινοβούλιο δεν θα μπορέσει να υποστεί μεταρρύθμιση - και έχω όλη την άνεση να το πω διότι ούτε εγώ πρόκειται να επανεκλεγώ - παρά μόνον εάν εγκαταλείψει την παράλογη πρακτική του να χρησιμοποιεί την Ολομέλεια για τη διεξαγωγή ψηφοφοριών αντί να διεξάγει πολιτικές συζητήσεις, κάτι που ο καθένας αναμένει από εκλεγμένους βουλευτές. Πιστεύω ότι οι προτάσεις του συναδέλφου Herman κινούνται προς τη σωστή κατεύθυνση, οπότε ας επιδείξουν οι διάδοχοί μας την πολιτική βούληση να τελειώνουν με αυτή την περιτροπή ανάμεσα στις δύο μεγάλες Ομάδες που οδηγεί στην κωλυσιεργία, και ας σταθούν ικανοί να ανοίξουν το δρόμο για πολιτικές συζητήσεις, με άλλα λόγια, για να ακουστεί η φωνή των πολιτών της Ευρωπαϊκής Ένωσης.

<SPEAKER ID=262 NAME="Nets-Uyttebroeck">
Κύριε Πρόεδρε, αγαπητοί συνάδελφοι, πρώτα από όλα θα ήθελα να επαινέσω τον συνάδελφό μας κ. Fernard Herman, γιατί αυτή είναι πράγματι η τελευταία έκθεση που μας παρουσιάζει και γιατί αυτή η έκθεση αναδεικνύει την προσκόλησή του στην ευρωπαϊκή σκέψη και στο ευρωπαϊκό ιδεώδες. Έδωσε τον καλύτερό του εαυτό στην Ευρωπαϊκή Ένωση και θα ήθελα για τον λόγο αυτό να τον ευχαριστήσω ρητώς.
<P>
Κύριε Πρόεδρε, το ψήφισμα για τη βελτίωση της λειτουργίας των οργάνων χωρίς τροποποίηση της Συνθήκης είναι μία από τις βάσεις στην οποία στηρίζει τις προσπάθειές του το Ευρωκοινοβούλιο για να εξοπλίσει την Ευρωπαϊκή Ένωση με τα μέσα που θα χρειαστεί στο μέλλον. Όπως ήδη ελέχθη, το ψήφισμα αφορά την Επιτροπή, τους οργανισμούς και το ίδιο το Κοινοβούλιο. Ο υποψήφιος Πρόεδρος της Επιτροπής, κ. Prodi, θα μπορέσει να επωφεληθεί από αυτό, ενώ το ίδιο ισχύει και για την Προεδρία του Συμβουλίου, όσον αφορά την προετοιμασία της προσεχούς διακυβερνητικής διάσκεψης, η οποία μας ανακοινώθηκε σήμερα το πρωί. Ελπίζω ότι η Γενική Γραμματεία της Επιτροπής και οι αρμόδιοι των διαφόρων υπηρεσιών θα ακολουθήσουν τις συστάσεις. Όμως, δεν είμαι τόσο βέβαιος γι'αυτό, δεδομένου ότι η απόφασή τους να μην αποκαταστήσουν στη θέση του τον κ. Van Buitenen μας κάνει να φοβόμαστε ακόμα χειρότερα πράγματα.
<P>
Από την πλευρά του, το Κοινοβούλιο εισάκουσε τις προτάσεις του κ. Herman να εγκρίνει τροποποιήσεις του κανονισμού με ψηφοφορίες και τροπολογίες και με τη μείωση του αριθμού των κοινοβουλευτικών επιτροπών, για την οποία θα αποφασίσουμε στην παρούσα συνεδρίαση. Εάν το Κοινοβούλιο κατορθώσει στο μέλλον να τηρήσει πιο συγκρατημένη στάση όσον αφορά την ανάθεση ολοένα και περισσότερων καθηκόντων στην Επιτροπή, νομίζω ότι θα συνεχίσει να ενεργεί κατά την έννοια του ψηφίσματος του συναδέλφου Herman, τον οποίο θα ήθελα για άλλη μία φορά να συγχαρώ θερμά.

<SPEAKER ID=263 LANGUAGE="ES" NAME="Izquierdo Rojo">
Κύριε Πρόεδρε, έχουμε μπροστά μας μια εργασία που έχει γίνει με μεγάλη ακρίβεια, με τεράστια ενάργεια και με πολύ θάρρος: μια έκθεση του κ. Herman, που ανταποκρίνεται στους στόχους που έχει θέσει για τη βελτίωση της λειτουργίας των θεσμών.
<P>
Πιστεύω κύριε Πρόεδρε, ότι αυτό πρέπει να είναι θεμέλιο, λυδία λίθος για οιαδήποτε κατοπινή εργασία. Είναι αλήθεια ότι το χρονοδιάγραμμα - αναπόφευκτα - δεν την ευνοεί, διότι η κρίση στην Επιτροπή συνεχίζει να φανερώνει σοβαρά προβλήματα, ανάγκες και απαντήσεις.
<P>
Η νέα Συνθήκη θα τεθεί σε ισχύ στις επόμενες εβδομάδες και γι'αυτό το λόγο, η δεύτερη έκθεση των εμπειρογνωμόνων δεν θα είναι έτοιμη πριν περάσουν μερικοί μήνες. Γι'αυτό, αναπόφευκτα, αυτή η έκθεση δεν μπορεί να περιλάβει στο σύνολό τους τις βελτιώσεις που θα είναι αναγκαίες. Πρέπει όμως βέβαια να πούμε ότι πρόκειται για μια εργασία που ήρθε αντιμέτωπη με ένα πρόβλημα: το σοβαρό πρόβλημα το οποίο αντιμετωπίζει η Επιτροπή με δεδομένο από τη μια το υφιστάμενο χάσμα μεταξύ των αρμοδιοτήτων της, των καθηκόντων, τη διαχείριση προγραμμάτων που της ανατίθενται, και με δεδομένα από την άλλη τα μέσα που διαθέτει. Αυτό δε το σοβαρότατο πρόβλημα δεν είχε υπογραμμιστεί σε καμία κοινοτική έκθεση· ο κ. Herman το έπραξε κατά τρόπο πολύ ικανοποιητικό και το έκανε δίνοντας απαντήσεις. Πιθανόν να μην είναι όλες, είναι όμως απαντήσεις που θα είναι απαραίτητες, που θα είναι μια πολύ αποτελεσματική βάση στο μέλλον.
<P>
Κατά την άποψή μου, είναι επίσης σε εξαιρετικά μεγάλο βαθμό εύστοχα κύριε Herman, τα άρθρα που αναφέρονται στην ανάγκη απλοποίησης των διαδικασιών ψήφισης σε αυτό το Κοινοβούλιο. Ελπίζω να ληφθούν υπόψη για το καλό όλων.
<P>
Σας ευχαριστώ πολύ και τα συγχαρητήριά μου στον συνάδελφο Herman.
<P>
Χειροκροτήματα

<SPEAKER ID=264 LANGUAGE="FR" NAME="Caudron">
Κύριε Πρόεδρε, έχω και εγώ απόψε στην διάθεσή μου ένα λεπτό για να πω στον συνάδελφό μας και φίλο Fernard Herman, όπως συμβαίνει συχνά όταν κάνει ευρωπαϊκές θεσμικές προτάσεις, πως είμαι απόλυτα σύμφωνος μαζί του και με τις προτάσεις του.
<P>
Όσον αφορά όλα τα ευρωπαϊκά θεσμικά μας όργανα, χρειάζεται πράγματι περισσότερη διαφάνεια, δημοκρατία και αυστηρότητα. Κατ' αρχάς σχετικά με την Επιτροπή, λέμε πολλά, δίνουμε πολλές υποσχέσεις. Εγώ πολύ απλά θα πω πως προσωπικά θα περιμένω ώστε να μπορέσω να κρίνω βάσει εγγράφων. Αλλά επίσης και για το δικό μας Κοινοβούλιο, το οποίο οφείλει, στις εργασίες του, να προχωράει πέρα από τα βασικά και να σταματήσει να χάνεται μέσα στους μαιάνδρους σχεδόν σε παγίδες, οι οποίες μερικές φορές μοιάζουν με μία ψευδο-δημοκρατία.
<P>
Τέλος, και πάνω από όλα, διαφάνεια, δημοκρατία και αυστηρότητα για το Συμβούλιο, εάν θέλει μία μέρα να γίνει μία πραγματική κυβέρνηση, εδώ όμως αναμφίβολα φεύγουμε από την έκθεση του κ. Herman ακόμη και από αυτήν του κ. Bourlanges, και μπαίνουμε σε αυτήν της μελλοντικής Διακυβερνητικής Διάσκεψης που σήμερα το πρωί άκουσα να αναγγέλεται από τον προεδρεύοντα, γεγονός που εάν επιβεβαιωθεί με χαροποιεί.
<P>
Και πάλι συγχαρητήρια, κύριε Herman, μαζί με τους χαιρετισμούς μας.

<SPEAKER ID=265 NAME="Van den Broek">
Κύριε Πρόεδρε, επιτρέψτε μου να συγχαρώ εξ ονόματος της Επιτροπής τον κ. Herman για την διεξοδική και ιδιαίτερα δημιουργική έκθεσή του σχετικά με ένα πρόβλημα, το οποίο μπορεί να λεχθεί ότι έχει καταστεί καθοριστικό και αφορά συγκεκριμένα τον τρόπο λειτουργίας των θεσμικών οργάνων. Είναι αυτονόητο ότι η Επιτροπή δεν χρειάζεται να σχολιάσει περαιτέρω την παρούσα έκθεση -ούτε καν μπορεί να τη σχολιάσει- και ότι αυτό είναι πολύ περισσότερο καθήκον του νέου Προέδρου μιας νέας Επιτροπής, που είναι αναμφισβήτητο ότι θα χρησιμοποιήσει πρόθυμα τη μεγάλη εμπειρία που αντανακλά το έγγραφο αυτό, την εμπειρία του κ. Herman, ο οποίος - όπως αντιλαμβάνομαι - με αυτή την έκθεση και αυτή την πολιτική διαθήκη αποχαιρετά στην ουσία το Ευρωπαϊκό Κοινοβούλιο. Επιτρέψτε μου να χρησιμοποιήσω την ευκαιρία που μου προσφέρεται για να τον ευχαριστήσω θερμά εξ ονόματος της Επιτροπής για το εξαιρετικά ογκώδες και δημιουργικό έργο που εκπόνησε συνεργαζόμενος και μαζί της. Εμείς από την πλευρά μας χαιρόμαστε πάντα να έχουμε μια στενή και δημιουργική συνεργασία μαζί του.
<P>
Πιστεύω ότι, κανονικά, και οπωσδήποτε όταν τροποποιείται μια συνθήκη όπως συμβαίνει τώρα με το Αμστερνταμ, είναι πάντα καλό να εξετάζεται η λειτουργία των οργάνων. Είναι ευνόητο ότι σ'αυτή την ιδιαίτερη περίπτωση, μετά από την κρίση στην οποία περιήλθαν τα θεσμικά όργανα, ιδιαιτέρως δε η Επιτροπή, είναι πάρα πολύ σημαντικό να εξετασθεί με ιδιαίτερη προσοχή η διαχειριστική λειτουργία της Επιτροπής. Επί του σημείου αυτού έχω προσωπική πείρα, θα ήθελα όμως να αναφερθώ και στα όσα έκανε η σημερινή Επιτροπή, συνάδελφοί μου, και ιδιαιτέρως ο Πρόεδρος Santer, προσπαθώντας να βελτιώσει τη δράση της Επιτροπής και σ'αυτό το σημείο.
<P>
Θα ήθελα να εκφράσω αυθόρμητα την ευχή οι μεταρρυθμίσεις που θα συντελεστούν στους κόλπους της Επιτροπής να ενισχύσουν τη θεσμική ισορροπία, όπως αυτή υφίσταται, και να μην την τροποποιήσουν, πόσο μάλλον να την υπονομεύσουν. Ελπίζω επίσης ότι η Επιτροπή θα συνεχίσει και στο μέλλον να αποτελεί την κινητήρια δύναμη για την περαιτέρω ολοκλήρωση της Ευρωπαϊκής Ένωσης, πράγμα το οποίο προσπάθησε και τελικά κατόρθωσε στο παρελθόν.
<P>
Νομίζω ότι ο κ. Herman θα συμφωνήσει μαζί μου εάν εκμεταλλευτώ την παρουσία μου σ'αυτή τη θέση και την ευκαιρία που προσφέρεται για να ευχηθώ κάθε επιτυχία στον νέο Πρόεδρο και στη νέα ομάδα, που θα καταρτίσει αργότερα, στην προσπάθειά τους να εμφυσήσουν νέα δύναμη στην Ευρωπαϊκή Επιτροπή και να της επιτρέψουν να διαδραματίσει το ρόλο που προσδοκούν από αυτήν οι ευρωπαίοι πολίτες. Σ'αυτά θα ήθελα να προσθέσω ότι η σημερινή Επιτροπή αντιλαμβάνεται κάλλιστα ότι η κρίση που διερχόμαστε έχει και θετικές πλευρές όσον αφορά την ενίσχυση της δημοκρατίας, του δημοκρατικού περιεχομένου των θεσμικών οργάνων της Ευρωπαϊκής Ένωσης. Συνεπώς, κατ'αυτή την έννοια μπορούμε κάλλιστα να αποδεχθούμε τις θετικές πλευρές της κρίσης.
<P>
Κύριε Πρόεδρε, επιτρέψτε μου να ολοκληρώσω με αυτά. Θα ήθελα δε να επαναλάβω ότι, κατά τη γνώμη μου, θα ήταν εξωπραγματικό να σχολιάσω την έκθεση εξ ονόματος της Επιτροπής, με δεδομένη την ιδιαίτερη πολιτική κατάσταση που υφίσταται αυτή τη στιγμή. Όπως και να'χουν τα πράγματα, μπορώ να πω στον κ. Herman ότι διάβασα την έκθεσή του και ότι το περιεχόμενό της αντανακλά σε πολύ μεγάλο βαθμό τις σκέψεις που απασχόλησαν την Επιτροπή τα τελευταία χρόνια. Είμαι βέβαιος ότι η νέα Επιτροπή θα μπορέσει να αξιοποιήσει προς όφελός της πολλές από τις συστάσεις της έκθεσης.

<SPEAKER ID=266 NAME="Herman">
Κύριε Πρόεδρε, δεν μπορώ να μην εκφράσω τις ευχαριστίες μου για όλα τα εγκωμιαστικά λόγια που μου απηυθύνθηκαν και για τις φιλοφρονήσεις που μου έγιναν. Βρισκόμαστε εδώ οι πιο ένθερμοι υποστηριχτές του ρόλου της Επιτροπής, και είμαστε κριτικοί ως προς ορισμένες απόψεις, όταν θεωρούμε πως αυτές παρεκτρέπουν της ορθής πορείας, επειδή επιθυμούμε να υπερασπιστούμε αυτόν τον ρόλο.
<P>
Θα ήθελα να πω σε όλους τους συναδέλφους μου πόσο συγκινήθηκα από τις εκδηλώσεις εκτίμησης και την εκτίμηση που εξέφρασαν για την έκθεσή μου, και συμπληρώνω αμέσως πως η έκθεση αυτή είναι το αποτέλεσμα μιας συλλογικής δουλειάς, και πως δεν είναι η αντανάκλαση μόνο των δικών μου ανησυχιών. Είχα την τύχη να έχω στην Επιτροπή Θεσμικών Θεμάτων πολλούς ανθρώπους που με στήριξαν και μου έδωσαν την δυνατότητα να κάνω αυτήν τη δουλειά. Θα ήθελα σήμερα να τους απευθύνω τις ευχαριστίες που μου δόθηκαν και να πω πόσο με συγκίνησαν.
<P>
Χειροκροτήματα

<SPEAKER ID=267 NAME="Πρόεδρος">
Σας ευχαριστώ, κύριε Herman, για το πολύτιμο έγγραφο που μας καταθέσατε και το οποίο είμαι σίγουρος ότι θα εκτιμήσουν όλοι οι συνάδελφοί σας.
<P>
Θα ήθελα επίσης να ευχαριστήσω τον Επίτροπο van den Broek και να εκφράσω μια προσωπική ευχή. Εάν είχαμε περισσότερους σαν κι αυτόν στην Επιτροπή, η Επιτροπή θα ήταν καλύτερη.
<P>
Η συζήτηση έληξε.
<P>
Η ψηφοφορία θα διεξαχθεί αύριο, στις 11.30.

<CHAPTER ID=8>
Αιτήσεις ένταξης
<SPEAKER ID=268 NAME="Πρόεδρος">
Η ημερήσια διάταξη προβλέπει την κοινή συζήτηση επί των ακoλούθων εκθέσεων:
<P>
A4-0149/99 του κ. Donner, εξ ονόματος της Επιτροπής Εξωτερικών Υποθέσεων, Ασφάλειας και Αμυντικής Πολιτικής, σχετικά με την περιοδική έκθεση της Επιτροπής για την πορεία της Εσθονίας προς την προσχώρηση (COM(98)0705 - C4-0110/99).-Α4-0154/99 του κ. von Habsburg, εξ ονόματος της Επιτροπής Εξωτερικών Υποθέσεων, Ασφάλειας και Αμυντικής Πολιτικής, σχετικά με την περιοδική έκθεση της Επιτροπής για την πορεία της Ουγγαρίας προς την προσχώρηση (COM(98)0700 - C4-0113/99).-A4-0151/99 του κ. Speciale, εξ ονόματος της Επιτροπής Εξωτερικών Υποθέσεων, Ασφάλειας και Αμυντικής Πολιτικής, σχετικά με την περιοδική έκθεση της Επιτροπής για την πορεία της Σλοβενίας προς την προσχώρηση (COM(98)0709 - C4-0112/99).-A4-0157/99 του κ. Carnero Gonzαlez, εξ ονόματος της Επιτροπής Εξωτερικών Υποθέσεων, Ασφάλειας και Αμυντικής Πολιτικής, σχετικά με την περιοδική έκθεση της Επιτροπής για την πορεία της Τσεχικής Δημοκρατίας προς την προσχώρηση (COM(98)0708 - C4-0111/99).-A4-0148/99 του κ. Hoff, εξ ονόματος της Επιτροπής Εξωτερικών Υποθέσεων, Ασφάλειας και Αμυντικής Πολιτικής, σχετικά με την περιοδική έκθεση της Επιτροπής για την πορεία της Πολωνίας προς την προσχώρηση (COM(98)0701 - C4-0109/99).-A4-0159/99 του κ. Bertens, εξ ονόματος της Επιτροπής Εξωτερικών Υποθέσεων, Ασφάλειας και Αμυντικής Πολιτικής, σχετικά με την περιοδική έκθεση της Επιτροπής για την πορεία της Κύπρου προς την προσχώρηση (COM(98)0710 - C4-0108/99).-A4-0165/99 της κ. Malone, εξ ονόματος της Επιτροπής Εξωτερικών Υποθέσεων, Ασφάλειας και Αμυντικής Πολιτικής, σχετικά με την έκθεση για τον εκσυγχρονισμό της γνώμης της Επιτροπής, όσον αφορά την αίτηση προσχώρησης της Μάλτας (COM(99)0069 - C4-0163/99).-A4-0123/99 της κ. Myller, εξ ονόματος της Επιτροπής Περιβάλλοντος, Δημόσιας Υγείας και Προστασίας των Καταναλωτών, σχετικά με την ανακοίνωση της Επιτροπής προς το Συμβούλιο, το Ευρωπαϊκο Κοινοβούλιο, την Οικονομική και Κοινωνική Επιτροπή, την Επιτροπή των Περιφερειών και τις υποψήφιες χώρες της Κεντρικής και Ανατολικής Ευρώπης σχετικά με τις στρατηγικές προσχώρησης ως προς το περιβάλλον: πώς θα ανταποκριθούμε στην πρόκληση της διεύρυνσης με τις υποψήφιες χώρες της Κεντρικής και Ανατολικής Ευρώπης (COM(98)0294 - C4-0380/98).
<SPEAKER ID=269 NAME="Donner">
Κύριε Πρόεδρε, καθώς είναι μάλλον η τελευταία φορά που απευθύνομαι στο Ευρωπαϊκό Κοινοβούλιο, θα μιλήσω στη μητρική μου γλώσσα, δηλαδή στα σουηδικά.

<SPEAKER ID=270 LANGUAGE="SV" NAME="Donner">
Η Εσθονία έχει πραγματοποιήσει μεγάλη πρόοδο προς την κατεύθυνση της ένταξης. Δεν είναι δυνατόν να προσδιοριστεί η ημερομηνία ή το έτος, καθώς, κατά πάσα πιθανότητα, εφέτος θα συμπεριληφθούν περισσότερες χώρες στη διαδικασία, μεταξύ αυτών η Λεττονία και η Λιθουανία, κάτι που σημαίνει στην πράξη νέα Διακυβερνητική Διάσκεψη. Εικάζω ότι αυτό θα πραγματοποιηθεί το έτος 2004 ή 2005. Το πρόβλημα είναι ότι μία υπερβολικά μακρά διαδικασία διαπραγματεύσεων μπορεί να έχει αρνητικές επιπτώσεις στην κοινή γνώμη των υποψηφίων χωρών, επομένως και στην Εσθονία.
<P>
Η αναμφισβήτητη πρόοδος της Εσθονίας δεν πρέπει να αποκρύβει το γεγονός ότι αυτή η χώρα ζεί με μία κληρονομιά του πολέμου και της σοβιετικής κατοχής την οποία είναι δύσκολο να διεργαστεί. Αργά ή γρήγορα - προτιμότερο βέβαια είναι να γίνει γρήγορα - η χώρα πρέπει να καταφέρει να βρεί λύση στα προβλήματα που έχει με τις μειονότητές της και να δημιουργήσει μία κοινωνία όπου όλοι, ανεξαρτήτως γλώσσας, είναι πιστοί στους κανόνες του παιχνιδιού της δημοκρατίας και του κράτους δικαίου. Η πίστη δεν θεμελιώνεται μόνο στην υπηκοότητα, αλλά, επίσης, σε κοινές αξίες. Οι περισσότεροι ξένοι υπήκοοι και απάτριδες της Εσθονίας έχουν γεννηθεί εκεί και, κατά πάσα πιθανότητα, δεν προτίθενται να την εγκαταλείψουν. Μολονότι υπάρχουν βελτιώσεις στον νομοθετικό τομέα, ιδιαίτερα όσον αφορά τα παιδιά που έχουν γεννηθεί το 1992 και εντεύθεν, φαίνεται ότι το πολιτικό κατεστημένο της Εσθονίας συμβάλλει στη διατήρηση μίας, κατά την άποψή μου, συντηρητικής αντίληψης στο θέμα της υπηκοότητας. Η Εσθονία θα είναι πάντα μία πολυπολιτισμική και πολυγλωσσική κοινωνία.
<P>
Το προηγούμενο έτος, οι ξένες επενδύσεις στην Εσθονία βρίσκονταν σ' ένα υψηλότερο επίπεδο, ιδιαίτερα στον τραπεζικό τομέα. Εντούτοις, και παρά το γεγονός ότι η οικονομία της πρωτεύουσας Τάλιν εξαρτάται σε μεγάλο βαθμό από ταξιδιώτες εκ της Φινλανδίας, το ισοζύγιο των συναλλαγών είναι αρνητικό. Η επιδότηση των εισαγωγών τροφίμων από την ΕΕ έχουν αυξήσει τις δυσκολίες της εγχώριας γεωργίας. Οι οικονομικές διαφορές μεταξύ πλουσίων και φτωχών, μεταξύ πρωτεύουσας και επαρχίας είναι πολύ μεγάλες. Οι κοινωνικές μεταγγίσεις, π.χ. προς τους ανέργους, είναι ελάχιστες.
<P>
Με το άνοιγμα των συνόρων και της αγοράς εργασίας, κάποιοι Εσθονοί θα αναζητήσουν εργασία σε παρακείμενες χώρες της ΕΕ. Όλη αυτή η διαδικασία είναι, ωστόσο, αναγκαία για να εξισωθούν, σε κάποιον βαθμό, οι διαφορές μεταξύ πλουσίων και φτωχών, μεταξύ πλουσίων και φτωχών χωρών.
<P>
Μερικά λόγια, τώρα, για τα προβλήματα της Εσθονίας στον τομέα της ασφάλειας ως χώρα που γειτνιάζει με τη Ρωσία. Ενόψη της ένταξης το έτος 1995, υπήρχε στην πατρίδα μου, τη Φινλανδία, η άποψη ότι η Ευρωπαϊκή Ένωση αφ' εαυτής είναι μία κοινότητα που δημιουργεί και διασφαλίζει την ασφάλεια. Δεν υπήρχε υποτίμηση του ρόλου και της στρατιωτικής ικανότητας του ΝΑΤΟ, όμως, δεν υπήρχε μία ρητή ανάγκη να επιδιωχθεί η ένταξη στο ΝΑΤΟ. Η Εσθονία προσπάθησε να ακολουθήσει έναν άλλον δρόμο, ζητώντας να ενταχθεί επίσης στο ΝΑΤΟ. Αυτή η στάση, κατά την άποψή μου, βασίζεται σε εξωπραγματικές ψευδαισθήσεις. Σήμερα, στην εποχή της κρίσης στα Βαλκάνια, μπορεί κανείς να αναρωτηθεί αν θα ωφελούσε την Εσθονία ή την Φινλανδία, που έχουν κοινά σύνορα με τη Ρωσία, να είναι μέλος ενός ΝΑΤΟ, το οποίο, μέχρι στιγμής, δεν έχει καταφέρει να διατυπώσει μία πειστική πολιτική όσον αφορά την τραγωδία στο Κοσσυφοπέδιο.
<P>
Είναι δυνατόν να δημιουργηθεί, στο πλαίσιο των συζητήσεων για μία Σκανδιναβική διάσταση στην ΕΕ, ένα συνολικό, ρεαλιστικό πρόγραμμα το οποίο θα αφορά τις υποψήφιες Βαλτικές χώρες, καθώς και τμήματα της Ρωσίας, της Σκανδιναβίας και των Αρκτικών περιοχών.
<P>
Η καλύτερη εγγύηση για το μέλλον της Εσθονίας, εκτός της προσεχούς ένταξης στην ΕΕ, είναι η ειρηνική συνεργασία με τη Ρωσία, η οποία ίσως κάποια μέρα ξεπεράσει τις τεράστιες δυσκολίες της και κατανοήσει ότι μία καλή σχέση γειτονίας ωφελεί όλα τα μέρη.
<P>
Υπό την οπτική αυτής της ερμηνείας, η σημαντική πρόοδος της Εσθονίας μετά την απελευθέρωση είναι προς όφελος και της Ρωσίας. Μία διευρυμένη Ένωση με όλες τις Βαλτικές χώρες ως μέλη της ενισχύει και την ίδια την Ένωση, κάτι που σε κάθε περίπτωση το έχει κατανοήσει η Γερμανία η σημερινή Προεδρεύουσα χώρα.

<SPEAKER ID=271 NAME="von Habsburg">
Κύριε Πρόεδρε, στη συζήτηση για τη διεύρυνση αναφέρονται επανειλημμένα διάφορα πράγματα που σε καμία περίπτωση δεν αντιστοιχούν στην πραγματικότητα όπως εμφανίζεται στην πράξη. Τα τελευταία χρόνια, ταξίδεψα πολύ στην Κεντρική και Ανατολική Ευρώπη, ουσιαστικά μια φορά κάθε μήνα. Γνωρίζω συνεπώς ότι ένα πράγμα είναι το πιο σημαντικό: ότι η πρόοδος είναι δυνατή μόνον όταν είναι διασφαλισμένη η ειρήνη. Αυτό σημαίνει ότι η προϋπόθεση είναι η διασφαλισμένη ειρήνη και η πολιτική σταθερότητα. Τότε, η οικονομική πρόοδος έρχεται αυτόματα. Στις χώρες αυτές αποδεικνύεται πραγματικά ότι προτεραιότητα πρέπει να έχουν η πολιτική και η ασφάλεια. Τότε μπορεί κανείς να επιδιώξει περαιτέρω πρόοδο. Η σκέψη αυτή είναι ιδιαίτερα σημαντική σε μια ώρα όπου οι χώρες που περιμένουν τη διεύρυνση είναι αναγκασμένες να ζουν με μια εστία ανάφλεξης στα σύνορά τους, που είναι η κρίση στο Κοσσυφοπέδιο. Συνεπώς πρέπει να μην ξεχνάμε ότι στην πολιτική, πάντα πρέπει κανείς να περιμένει το χειρότερο. Αν τελικά δεν συμβεί, μπορούμε να ευχαριστήσουμε τον Θεό. Όμως, έτσι είναι κανείς προετοιμασμένος, ενώ όταν εκλαμβάνεται εξ απροόπτου, τα πράγματα πάνε στραβά.
<P>
Επομένως, η διεύρυνση είναι για μας αυτήν την επικίνδυνη εποχή μια από τις καλύτερες διασφαλίσεις της ειρήνης, αν όχι η καλύτερη, που φέρνει μακροπρόθεσμα στους λαούς αυτό που επιθυμούν. Όταν κανείς επισκεφθεί αυτές τις χώρες και καταλάβει τους λαούς τους, πρέπει να αναγνωρίσει ιδιαίτερα, και εδώ δεν θα μου φέρει αντίρρηση ο κ. Donner, ότι η ειρήνη είναι γι' αυτές το πρώτο μέλημα. Όμως η ειρήνη δεν μπορεί να επιτευχθεί με κάποιες προσευχές, παρά μόνο με αποφάσεις και με μία σαφή πολιτική.
<P>
Βέβαια, εδώ σε μας υπάρχουν διάφοροι ενδοιασμοί. Ακούω για παράδειγμα να μας λένε ότι η διεύρυνση έχει μεγάλο κόστος. Είναι γεγονός ότι ο μόνος άνθρωπος που γνωρίζει πραγματικά τα οικονομικά της ΕΕ, δηλαδή ο επικεφαλής του Ελεγκτικού Συνεδρίου κ. Friedmann επισκέφθηκε πριν από λίγον καιρό την πανευρωπαϊκή ομάδα εργασίας εδώ στο Σώμα και μας είπε στην ομιλία του ότι το κόστος της διεύρυνσης υπερεκτιμάται απόλυτα, επειδή ποτέ κανείς δεν συμπεριλαμβάνει σ' αυτό και το κόστος της μη διεύρυνσης, που είναι τεράστιο. Εκτός από αυτό, μας λένε - και υπάρχουν αρκετοί τέτοιοι δημαγωγοί, και εδώ, μερικοί μάλιστα είναι παρόντες - ότι τάχα θα έρθουν σε μας μετά τη διεύρυνση εκατομμύρια άτομα που ψάχνουν για δουλειά. Οι άνθρωποι αυτοί δεν έχουν πείρα. Ξέρετε, το πλεονέκτημα όταν κανείς είναι 85 χρονών, συγγνώμη, 86, είναι ότι μπορεί κανείς να πει ότι έχει δει τα πάντα και τα αντίθετά τους.
<P>
Θυμάμαι τις γκρίνιες όταν έγινε μέλος η Ισπανία.»Τώρα θα έρθουν οι Ισπανοί!» Μετά από δύο χρόνια όμως μου είπαν «Για όνομα Θεού, που πήγαν οι Ισπανοί μας; », επειδή εκείνοι φυσικά προτίμησαν να εργαστούν για την οικονομική άνοδο της Ισπανίας κάτω από τον ήλιο της Ανδαλουσίας κι όχι μέσα στην ομίχλη της περιοχής του Ruhr!
<P>
Αυτές είναι οι εμπειρίες που δεν πρέπει να ξεχνά κανείς. Ένα σημαντικό σημείο είναι ότι δεν πρέπει να περιμένουμε ολόκληρο κονβόι κρατών στον δρόμο της διεύρυνσης. Καθένα από αυτά τα έθνη πρέπει να κριθεί με βάση τις ιδιαιτερότητές του και τη δική του ανάπτυξη. Αλλωστε, πρέπει να θεωρηθεί δεδομένο ότι εκείνος που προπορεύεται, παρασύρει και τους άλλους. Αν όμως πάντα προσαρμοζόμαστε στην ταχύτητα του πιο αργού, δεν προχωρούμε. Αυτό ισχύει σήμερα για όλες τις χώρες. Επιτρέψτε μου να σας πω ως εισηγητής για την Ουγγαρία ότι είναι μια από τις πολύ σημαντικές χώρες. Είναι σήμερα στην κορυφή, επειδή πάντα προόδευε χάρη σε δύο πράγματα: Πρώτον, το θαυμάσιο στο ουγγρικό Κοινοβούλιο είναι ότι όταν πρόκειται για τη χώρα τους, δεν υπάρχουν εκεί κομματικοί πολιτικοί, αλλά πατριώτες, που έχουν ενιαία θέση. Δεύτερον, επειδή καταλαβαίνουν ότι όταν βρίσκονται στο εξωτερικό, πρέπει να εκπροσωπούν τη χώρα τους. Μετά, μπορούν να βριστούν - και ευτυχώς έχουμε στην Ουγγαρία μία γλώσσα που δεν την καταλαβαίνουν οι άλλοι, έτσι ώστε να μην ξέρουν τί λέγεται.
<P>
Ανάλογα πράγματα ισχύουν όμως και για τις άλλες χώρες του καταλόγου. Εδώ θέλω να πω κάτι ειδικά για τα κράτη της Βαλτικής. Είναι θαυμάσιο ότι πρόκειται να ενταχθεί η Εσθονία. Δεν πρέπει όμως έτσι να ξεχάσουμε τη Λετονία και τη Λιθουανία, γιατί και οι τρεις αποτελούν μια ενότητα. Ιδιαίτερα πρέπει να επισημάνω το εξής: Δεν πρέπει να ξεχνάμε ότι η Ευρώπη κατά τον Δεύτερο Παγκόσμιο Πόλεμο παρέδωσε τις χώρες αυτές στον δήμιο μέσω ενός ευρωπαϊκού κράτους, για να μην πούμε μέσω της Γερμανίας. Ως εκ τούτου, έχουμε ηθική υποχρέωση να κάνουμε σύντομα δεκτές τις χώρες της Βαλτικής. Το ίδιο όμως ισχύει και για τους άλλους εταίρους της επονομαζόμενης κορυφαίας ομάδας, αλλά και εκείνους που βρίσκονται πιο πίσω και είναι πολύ σημαντικοί για την ασφάλειά μας, δηλαδή τη Σλοβακία, τη Ρουμανία, τη Βουλγαρία και επίσης την Κροατία. Διότι η Κροατία είναι μια από τις χώρες που πέτυχαν τη μεγαλύτερη ανάπτυξη. Εργάζεται περισσότερο από όλους, ενώ πρακτικά δεν λαμβάνει από μας καμία βοήθεια, και συνεπώς πρέπει να την υποστηρίξουμε.
<P>
Όλες οι χώρες της Ευρώπης έχουν δικαίωμα στην Ευρώπη, ακόμη και οι Σέρβοι, για τους οποίους λέχθηκαν τόσο πολλά. Συμφωνώ απόλυτα ότι και οι Σέρβοι μπορούν να ενταχθούν, όταν απαλλαγούν από τον Milosevic και αποκτήσουν δημοκρατική κυβέρνηση. Εκτός τούτου, πρέπει να υποστηρίξουμε όλους τους λαούς για ένα λόγο: Η ευρωπαϊκή ενοποίηση είναι η μόνη συγκεκριμένη ιδέα για ειρήνη και ευημερία. Αυτό πρέπει να αποτελέσει τη βάση της περαιτέρω πολιτικής μας. Συνεπώς, κύριε Πρόεδρε, μια τελευταία παράκληση: Ας κινηθούμε πιο γρήγορα! Ας μην αφήσουμε τα πράγματα να περιμένουν, γιατί οι ιστορικές ευκαιρίες περνάνε πολύ γρήγορα.
<P>
Χειροκροτήματα

<SPEAKER ID=272 LANGUAGE="IT" NAME="Speciale">
 Κύριε Πρόεδρε, αν μου επιτρέπετε, θα ήθελα να μιλήσω για το θέμα της έκθεσής μου, δηλαδή τη Σλοβενία.
<P>
Η Σλοβενία, όπως είναι γνωστό, είναι μια σταθερή χώρα από οικονομική άποψη και πληροί τα προβλεπόμενα πολιτικά και δημοκρατικά κριτήρια. Είναι ίσως, μεταξύ των χωρών που υπέβαλαν αίτηση προσχώρησης, η χώρα με την καλύτερη βάση εκκίνησης, λαμβανομένων φυσικά υπόψη των διαστάσεών της. Ωστόσο, η Ευρωπαϊκή Επιτροπή εξέδωσε μια επικριτική αξιολόγηση για αυτήν την πρώτη φάση, ισχυριζόμενη ότι οι πρόοδοι, κυρίως όσον αφορά τη μεταφορά της κοινοτικής νομοθεσίας, υπήρξαν πιο αργές και αβέβαιες από ό, τι ίσως έπρεπε και ήταν δυνατό. Οι σλοβενικές αρχές αποδέχτηκαν αυτήν την επικριτική αξιολόγηση και έδωσαν την εντύπωση ότι ήθελαν να αντιδράσουν θετικά. Έτσι, τις περασμένες εβδομάδες, η κυβέρνηση παρουσίασε εθνικό πρόγραμμα για την έγκριση του κοινοτικού κεκτημένου και μια σειρά πολύ σημαντικών νόμων για τον ΦΠΑ, τους ειδικούς φόρους κατανάλωσης και το δικαίωμα αγοράς ακινήτων. Τώρα, η έναρξη ισχύος της Ευρωπαϊκής Συμφωνίας μπορεί να παγιώσει τη συνέχιση των διαπραγματεύσεων.
<P>
Πρέπει να δοθεί συνέχεια και ώθηση - αυτό νομίζω ότι είναι το πρόβλημα - σε αυτή τη νέα δέσμευση των σλοβενικών αρχών, για να αρχίσει μια νέα θετικότερη φάση και να επιταχυνθούν οι διαπραγματεύσεις. Υπάρχουν φυσικά ακόμη πολλά ανοικτά ζητήματα στη χώρα αυτή όπως και στις άλλες, αρχίζοντας από την αναπροσαρμογή των διοικητικών και δικαστικών διαρθρώσεων και από τις αναγκαίες μεταρρυθμίσεις για να είναι αποτελεσματική αυτή η δέσμευση. Η Επιτροπή και το Ευρωπαϊκό Κοινοβούλιο πρέπει να ενισχύσουν και να βοηθήσουν αυτή την προσπάθεια με φιλία και, συνεπώς, με κριτικό πνεύμα και προσοχή. Αυτός ακριβώς είναι ο ρόλος μας και όχι ο ρόλος συμβολαιογράφου.
<P>
Παρόλο που η μεγάλη πλειοψηφία των πολιτικών δυνάμεων στη Σλοβενία συνεχίζει να δηλώνει ευνοϊκή προς τον στόχο της ένταξης στην Ευρωπαϊκή Ένωση, αυτό δεν φαίνεται να εκφράζεται πάντα σε μια κοινή ώθηση: οι πολίτες δεν φαίνεται να συμμετέχουν πλήρως στην εκπλήρωση αυτού του στόχου, όπως δείχνει η περίπτωση της ενημερωτικής εκστρατείας, που δίνει την εντύπωση - και αυτό μου φαίνεται σημαντικό - μιας αδύναμης εκστρατείας που βρίσκεται στην αρχή της. Μείναμε άφωνοι όταν ο υπεύθυνος της εκστρατείας αυτής μας επισήμανε ότι στόχος της δεν είναι να πείσει ότι η ένταξη στην Ευρωπαϊκή Ένωση είναι ένα ουσιαστικά θετικό γεγονός για τη Σλοβενία. Και διερωτώμαστε λοιπόν: ποιος είναι ο στόχος αυτής της εκστρατείας, σε τι χρησιμεύει; Και συνεπώς δεν προκαλεί έκπληξη το γεγονός ότι, στις δημοσκοπήσεις, μειώνεται, παρόλο που συνεχίζει να είναι πλειοψηφία, το ποσοστό εκείνων που τάσσονται υπέρ της ένταξης στην Ευρωπαϊκή Ένωση. Στην κατάσταση αυτή, οι διανοητικές επιφυλάξεις, οι δυσπιστίες και η τάση εσωστρέφειας μπορούν να αυξηθούν, αντί να μειωθούν, και να επηρεάσουν μέχρι και την εκρηκτικότητα μεταξύ των κομμάτων και των πολιτικών εκπροσώπων, δημιουργώντας κάποια διάσπαση και κάποια αβεβαιότητα.
<P>
Στην κατάσταση αυτή εντάσσονται τελευταία ορισμένα επεισόδια που προκάλεσαν κάποια ανησυχία ακόμη και στον σλοβενικό Τύπο. Το Συνταγματικό Δικαστήριο - νομική περίπτωση κάπως έκρυθμη και αντιφατική, κατά τη γνώμη μου - αποφάσισε να αναστείλει τις τοπικές εκλογές στην κοινότητα του Koper, δηλαδή τον «Καποδίστρια». Ο δήμαρχος της πόλης προσέφυγε στο Δικαστήριο για τα Ανθρώπινα Δικαιώματα και έθεσε συνεπώς ένα ιδιαίτερα λεπτό πρόβλημα. Έμαθα μόλις τις τελευταίες ημέρες από τις εφημερίδες ότι, επειδή ένας βουλευτής επέκρινε αυτή την απόφαση στο πλαίσιο της Μικτής Κοινοβουλευτικής Επιτροπής ΕΕ/Σλοβενίας, κινήθηκε εις βάρος του μια έκρυθμης διαδικασία κατά παράβαση των δημοκρατικών και κοινοβουλευτικών παραδόσεων.
<P>
Δεν εκφράζω αυτές τις ανησυχίες για να τους δώσω έμφαση. Πιστεύω πως είναι επεισόδια που οφείλονται σε κάποια προσωρινή σύγχυση τα οποία πρέπει, και μπορούν, να επιλυθούν από τις σλοβενικές πολιτικές δυνάμεις και αρχές. Πιστεύω πως η Σλοβενία έχει όλες τις προϋποθέσεις και τις δυνατότητες για να πάει πολύ καλά. Πιστεύω πως τα θετικά σημεία εξακολουθούν να υπερισχύουν. Ακριβώς για αυτό, είναι σωστό να απαιτούμε πολλά από την κυβέρνηση και το κοινοβούλιο. Υπάρχουν στη Σλοβενία μεγάλες πολιτικές δυνάμεις, μια κοινωνία των πολιτών, περισσότερο από αρκετοί ανθρώπινοι, πολιτισμικοί και οικονομικοί πόροι για να κάνουν αυτή τη χώρα παράδειγμα για πολλούς. Σε αυτό το πνεύμα προσπάθησα να εργαστώ, ως εισηγητής σας, και μου χρησίμευσαν πολύ, για τον σκοπό αυτόν, οι εργασίες της Επιτροπής Εξωτερικών Υποθέσεων, Ασφάλειας και Αμυντικής Πολιτικής καθώς και οι κατατεθείσες τροπολογίες.
<P>
Εν κατακλείδι, κύριε Πρόεδρε, η Σλοβενία, παρόλο που είναι μικρή χώρα, καταλαμβάνει σημαντικότατη και ευαίσθητη γεωγραφική θέση, μεταξύ Βορρά και Νότου, μεταξύ Ανατολικής και Δυτικής Ευρώπης. Η Σλοβενία μπορεί να εμπλουτίσει, πολιτισμικά και πολιτικά, την Ευρωπαϊκή Ένωση και μπορεί να εμπλουτιστεί από αυτήν. Πρέπει ωστόσο να το θέλει αποφασιστικά, αν το θέλει. Υπάρχει ανάγκη, σε όλη την περιοχή των Βαλκανίων, σταθερότητας, ανάπτυξης και διαδικασιών ολοκλήρωσης που υπερβαίνουν τη δική τους εθνική ταυτότητα και η Σλοβενία μπορεί να συμβάλει σημαντικά. Πιστεύω ότι το επόμενο Ευρωπαϊκό Κοινοβούλιο πρέπει να συνεχίσει να θέτει τον στόχο της προσχώρησης, της διεύρυνσης της Ευρωπαϊκής Ένωσης ως στόχο προτεραιότητας και, ει δυνατόν, να μην κάνει μόνο νυχτερινές συζητήσεις στο θέμα αυτό.

<SPEAKER ID=273 NAME="Carnero Gonzαlez">
Κύριε Πρόεδρε, πριν από οτιδήποτε άλλο, θα ήθελα να επαναλάβω τη διαπίστωση ότι η ένταξη της Τσεχικής Δημοκρατίας στην Ευρωπαϊκή Ένωση βρίσκει σχεδόν ομόφωνη την κοινή γνώμη αυτής της χώρας. Ως αντανάκλαση αυτού επίσης, η τσεχική πολιτική τάξη, παρά τις πρόσφατες θεσμικές πολιτικές αλλαγές, ποτέ δεν έθεσε υπό αμφισβήτηση αυτόν τον πρωταρχικό στόχο. Τουναντίον, η επιμονή και η πεποίθηση με την οποία η Πράγα επεδίωξε την ένταξή της στην Ατλαντική Συμμαχία υπογραμμίζει, εάν μπορεί να λεχθεί, την πολιτική πεποίθηση της χώρας προκειμένου να ενσωματωθεί στις διαφορετικές δομές της ευρωπαϊκής ηπείρου, όποιες και αν είναι αυτές.
<P>
Νομίζω ότι είναι επίσης πολύ σημαντικό να υπογραμμίσουμε ότι από πλευράς Τσεχικής Δημοκρατίας, επετεύχθη μια σαφής και τέλεια αφομοίωση των θεμελιωδών αξιών που συνιστούν τη βάση της κοινοτικής Ευρώπης. Αυτή η κοινοτική Ευρώπη που όχι μόνο, προφανώς, είναι μια οικονομική διαδικασία, αλλά που φιλοδοξεί επίσης να μετατραπεί σε ένα πολιτικό χώρο, όπου πραγματικά μπορούν να αναπτυχθούν κατά τρόπο αρμονικό, τα ενδιαφέροντα των διαφορετικών ευρωπαϊκών λαών. Υπ'αυτή την έννοια, μου φαίνεται σημαντικό να υπογραμμίσω τη σπουδαιότητα της αποδοχής από μέρους της Πράγας, των αρχών πάνω στις οποίες βασίζεται η Κοινή Εξωτερική Πολιτική και Πολιτική Ασφάλειας, σημειωτέον δε ότι ήταν η Κυβέρνηση της Τσεχικής Δημοκρατίας που πήρε την πρωτοβουλία να ενισχύσει την πολιτική συνεργασία μεταξύ των χωρών που είναι υποψήφιες για ένταξη στην Ευρωπαϊκή Ένωση.
<P>
Αναμφίβολα όμως, η διαδικασία ένταξης στην Ένωση είναι λογικά μια διαδικασία μακράς και βαθμιαίας προσέγγισης του κοινοτικού κεκτημένου. Και όπως και στις υπόλοιπες υποψήφιες χώρες, μένουν πολλά να γίνουν σε αυτή την κατεύθυνση από πλευράς της Τσεχικής Δημοκρατίας, όπως ακριβώς σημειώνει η διαδικαστική έκθεση που παρουσίασε η Ευρωπαϊκή Επιτροπή. Όντως, αυτή η έκθεση, αυτό το screening (διαγνωστική εξέταση) δεν μπορεί να κατανοηθεί, για να το πω κατ'αυτό τον τρόπο, ως ένα τετράδιο με χαρακτηρισμούς, βαθμούς, αλλά εν πάση περιπτώσει, ως ώθηση προκειμένου να γίνει αυτό το οποίο είναι να γίνει κατά τρόπο ορθό, προς όφελος της Τσεχικής Δημοκρατίας και της ένταξής της στην Ευρωπαϊκή Ένωση.
<P>
Δεν θέλω να παραλείψω να υπογραμμίσω κύριε Πρόεδρε, κάποιο προβληματισμό που εξέφρασα από την αρχή του έργου μου ως εισηγητού και συγκεκριμένα, αναφορικά με την κατάσταση της εθνικής μειονότητας των αθιγγάνων στην Δημοκρατία της Τσεχίας. Είναι γεγονός ότι η κυβέρνηση της Πράγας αναδιάρθρωσε τη Διϋπουργική Επιτροπή για τις υποθέσεις αυτής της μειονότητας και όρισε τον κ. Petr Uhl ως αντιπρόσωπο της κυβέρνησης για τα ανθρώπινα δικαιώματα. Εν τούτοις, το πρόβλημα της κοινωνικής και πολιτιστικής ενσωμάτωσης της εθνικής μειονότητας των αθιγγάνων παραμένει επί τάπητος. Βέβαια, πρόκειται για ένα θέμα που θα πρέπει να επιλυθεί σφαιρικά, και γι'αυτό, είναι απαραίτητη, πάνω απ'όλα, μια νέα πολιτιστική προσέγγιση του συνόλου της τσεχικής κοινωνίας, εναπόκειται όμως στην Κυβέρνηση της Πράγας να ενεργοποιήσει όλα τα νομοθετικά μέτρα που θα ευνοούν αυτή την ενσωμάτωση. Οι αρχές ποτέ δεν μπορούν να αποποιούνται τις ευθύνες τους. Η κοινωνία, λογικά, μπορεί να ζητεί από τις αρχές να τις αναλαμβάνουν.
<P>
Ένα άλλο σημείο που πρέπει να υπογραμμίσουμε αναφέρεται στην αύξηση του ποσοστού μη απασχόλησης στην Τσεχική Δημοκρατία, που σύμφωνα με την Επιτροπή οφείλεται κατ'αρχήν στην επιβράδυνση της οικονομικής δραστηριότητας και στις συνέπειες της διαδικασίας βιομηχανικής και οικονομικής αναδιάρθρωσης της χώρας. Είναι ανάγκη η Ευρωπαϊκή Επιτροπή να συνεχίσει να βοηθάει την Τσεχική κυβέρνηση για την ελαχιστοποίηση του κοινωνικού αντίκτυπου της διαδικασίας προσέγγισης στο κοινοτικό κεκτημένο, εάν ενδείκνυται. Υπ'αυτή την έννοια, θεωρώ απολύτως ενδεδειγμένη την πρωτοβουλία της Γερμανικής κυβέρνησης να επεκτείνει το πρόγραμμα PHARE, επίσης για τη στήριξη της κοινωνικής διάστασης της οικονομίας των υποψηφίων χωρών.
<P>
Δεν θα ήθελα να ολοκληρώσω την παρέμβασή μου κύριε Πρόεδρε, χωρίς να εκφράσω δύο σκέψεις. Η ένταξη των υποψηφίων χωρών στην Ευρωπαϊκή Ένωση είναι ένας στόχος που μοιραζόμαστε όλοι, για να επιτευχθεί όμως αυτός ο στόχος κατά τον προσήκοντα τρόπο, πρέπει να είμαστε επίσης συνεπείς με τον ίδιο μας τον εαυτό. Σε αυτή την κατεύθυνση, νομίζω ότι είναι απαραίτητο να επαναλάβω ότι χρειάζεται μια θεσμική μεταρρύθμιση που να προπαρασκευάσει αυτή την Ένωση πριν από τη διεύρυνση, και κατά δεύτερον, ότι χρειάζεται η Ένωση να διαθέτει τα αναγκαία μέσα για να αντιμετωπίσει την πρόκληση της διεύρυνσης. Πιστεύω κύριε Πρόεδρε, ότι στο τελευταίο αυτό θέμα, η Διάσκεψη του Βερολίνου δεν υπήρξε ακριβώς παράδειγμα των αποφάσεων που θα έπρεπε να έχουν παρθεί αν και όντως πάντα υπάρχει καιρός για να γιατρευθεί η κατάσταση.

<SPEAKER ID=274 NAME="Hoff">
Κύριε Πρόεδρε, κύριε Επίτροπε, μετά την απογευματινή συζήτηση για τη σύγκρουση στη Σερβία και τις διώξεις στο Κοσσυφοπέδιο καθίσταται ακόμη σαφέστερο γιατί η διεύρυνση της Ένωσης με τις χώρες της Κεντρικής και Ανατολικής Ευρώπης εκτός των άλλων είναι και πρέπει να παραμείνει και στο μέλλον το σημαντικότερο μέσο διασφάλισης της ειρήνης. Για μας τους Ευρωπαίους, η μόνιμη διασφάλιση της ειρήνης στην Ευρώπη και στον κόσμο μπορεί να επιτευχθεί μόνο μαζί με τους προς ανατολάς γείτονές μας.
<P>
Αυτό ισχύει επίσης εν όψει του ότι η Πολωνία είναι από τα μέσα Μαρτίου μέλος του ΝΑΤΟ. Η Πολωνία, η μεγαλύτερη υποψήφια χώρα της Κεντρικής Ευρώπης, προχωρεί καλά στο τεχνικό επίπεδο της ενταξιακής διαδικασίας και μπορούμε να θεωρήσουμε δεδομένο και να ελπίζουμε ότι μέχρι το τέλος του χρόνου θα έχουμε μια πλήρη εικόνα της συνολικής κατάστασης της διαδικασίας ένταξης. Κατά την εκτίμησή μου, τότε θα ήταν και η κατάλληλη χρονική στιγμή να συζητήσουμε και ίσως να αποφασίσουμε ένα ενδεχόμενο χρονοδιάγραμμα για την περαιτέρω πορεία μέχρι την ένταξη. Η κυβέρνηση της Πολωνίας - Sejm και σύγκλητος - το θέλουν πολύ και δεν θα έπρεπε να το αποκλείσουμε, παρά να καλέσουμε την Επιτροπή να επεξεργαστεί μαζί με τους Πολωνούς υπεύθυνους ένα αντίστοιχο σχέδιο.
<P>
Στην έκθεση προόδου της Επιτροπής τον Νοέμβριο του 1998, η Πολωνία περιγράφεται ως χώρα με σταθερές κοινωνικές και πολιτικές συνθήκες, που προοδεύει στην ανάπτυξη μιας λειτουργούσας οικονομίας της αγοράς. Αν εξετάσει κανείς τα οικονομικά στοιχεία και πιστέψει τις οικονομικές προγνώσεις, η Πολωνία παραμένει μια από τις ισχυρότερες οικονομίες των κεντροευρωπαϊκών χωρών, με ρυθμούς ανάπτυξης πάνω από 5 %, ανεργία και πληθωρισμό κάτω από 10 % και αύξηση εισοδήματος 4, 5 %. Το δημόσιο χρέος είναι 48 % και το έλλειμα του προϋπολογισμού ήταν το 1997 2, 7 %. Αυτά πληρούν τα κριτήρια του Μάαστριχτ.
<P>
Εφ' όσον το ποσοστό εξωτερικού εμπορίου με τη ρωσική ομοσπονδία είναι μόνο 6, 4 %, ενώ με την Ευρωπαϊκή Ένωση 64 %, η Πολωνία δεν υπέστη σχεδόν καμία συνέπεια από την πρόσφατη κρίση στη Ρωσία. Παρ' όλ' αυτά και παρά τη θετική εξέλιξη στην οικονομία, προβλήματα θα υπάρξουν στους τομείς που πρέπει να αναδιαρθρωθούν. Αυτοί είναι η βιομηχανία άνθρακα και χάλυβα. Η αναδιάρθρωση πλήττει περίπου 210 000 εργαζομένων. Επίσης, προβλήματα θα υπάρξουν και από την περιβαλλοντική ρύπανση των βιομηχανιών αυτών. Βέβαια, το μέγεθος της ρύπανσης θα επηρεαζόταν θετικά από την αναδιάρθρωση της βιομηχανίας άνθρακα και χάλυβα και από τη μείωση της παραγωγής, παρ' όλ' αυτά όμως χρειάζονται ακόμη μεγάλες επενδύσεις.
<P>
Σήμερα, η Πολωνία επενδύει περίπου 1, 7 % του ΑΕΠ για τη βελτίωση των φυσικών της πόρων και 10 % των οικονομικών επενδύσεων αφορούν τον τομέα της προστασίας του περιβάλλοντος. Ένας άλλος τομέας όπου χρειάζονται ακόμη μεγάλες προσπάθειες είναι η αγροτική οικονομία. Ξέρετε ότι στον τομέα αυτόν απασχολείται ένας στους τέσσερις εργαζομένους, ενώ μόνο το 6 % του ΑΕΠ προκύπτει από κει. Το μεγαλύτερο ποσοστό των αγροτών όμως παράγει μόνο για κάλυψη των ιδίων αναγκών και όχι της αγοράς. Γι' αυτό, ο αγροτικός τομέας με 2 εκατομμύρια αγροκτήματα που κατά μέσον όρο δεν υπερβαίνουν τα 8 εκτάρια θα αποτελέσει ένα μεγάλο κοινωνικό και περιφερειακό πρόβλημα.
<P>
Ο άνθρακας, ο χάλυβας και η αγροτική οικονομία είναι λοιπόν οι τομείς, όπου πρέπει να γίνουν μελλοντικά μεγαλύτερες προσπάθειες. Υπάρχουν όμως και τομείς όπου οι μεταρρυθμίσεις έχουν ήδη σημειώσει επιτυχία: στη διοίκηση, δηλαδή στη μείωση του αριθμου των βοϊβοδάτων, στην υγεία, στη θέσπιση υγειονομικών ταμείων, στη συνταξιοδότηση. Η εκπαιδευτική μεταρρύθμηση θα ισχύσει από τον ερχόμενο Σεπτέμβριο. Πρόκειται για μια θετική στο σύνολό της έκθεση της Επιτροπής που δείχνει ότι η Πολωνία έχει καλή ανάπτυξη.
<P>
Επιτρέψτε μου να επιστρέψω σύντομα σε όσα είπα στην αρχή. Δέκα χρόνια μετά την ιστορική καμπή του 1989, πρέπει να κάνουμε τα πάντα για την αποφασιστική προώθηση της ενταξιακής διαδικασίας. Αυτό ισχύει και για τις δύο πλευρές, την Ευρωπαϊκή Ένωση και τις υποψήφιες χώρες της Κεντρικής και Ανατολικής Ευρώπης. Πρέπει να αποκτήσουμε ικανότητα διεύρυνσης βάσει της Ατζέντας 2000. Οι υποψήφιοι πρέπει να αποκτήσουν ικανότητα για διεύρυνση. Δεν θα έπρεπε να διακινδυνεύσουμε τη μείωση του ενθουσιασμού για τη διεύρυνση στις χώρες της Κεντρικής και Ανατολικής Ευρώπης. Εν όψει των πέμπτων άμεσων εκλογών του Ευρωπαϊκού Κοινοβουλίου στα μέσα Ιουνίου και στο πλαίσιο μιας ενημερωτικής εκστρατείας που σχεδιάζει η πολωνική κυβέρνηση, πρέπει να εκμεταλλευθούμε την ευκαιρία για ενισχυμένη διαφώτιση του πληθυσμού σχετικά με το νόημα και τους στόχους της επικείμενης διεύρυνσης και εισδοχής στην ΕΕ.
<P>
Εδώ θα πρέπει να έρθει περισσότερο παρά ποτέ στο προσκήνιο, πέρα από τη μεγάλη κοινωνική και οικονομική σημασία της διεύρυνσης, η κυρίαρχη πτυχή της διασφάλισης της ειρήνης σε ολόκληρη την Ευρώπη. Μ' αυτό, τα σημερινά και τα μελλοντικά κράτη μέλη της ΕΕ μπορούν να συμβάλουν σημαντικά στους στόχους της πολιτικής ένωσης.
<P>
Χειροκροτήματα

<SPEAKER ID=275 NAME="Bertens">
Κύριε Πρόεδρε, κύριε Επίτροπε, η Κύπρος επανήλθε με περίεργο τρόπο στα νέα την περασμένη εβδομάδα με αφορμή τη βία στο Κοσσυφοπέδιο. Ο ηγέτης των Τουρκοκυπρίων, Denktash, πρόσφερε σε μουσουλμάνους πρόσφυγες 100.000 κατοικίες στην πόλη φάντασμα, Αμμόχωστο. Η αντίδραση της Λευκωσίας ήταν να στείλει τον κ. Κυπριανού στον Milosevic για να προσπαθήσει, όπως δήλωσε, εκμεταλλευόμενος τις σχέσεις που έχουν οι δύο χώρες εδώ και αιώνες, να πετύχει την απελευθέρωση των τριών αμερικανών στρατιωτών. Το λέω αυτό, κύριε Πρόεδρε, κύριε Επίτροπε, γιατί μας επιτρέπει να δούμε πόσο εύκολα εμφανίζονται τα προβλήματα στην ημερήσια διάταξη της Κύπρου για να προκαλέσουν μελλοντικές ανησυχίες.
<P>
Γνωρίζουμε ότι η διένεξη άρχισε πριν από 25 χρόνια. Από τη φύση της εμφανίζει ορισμένα κοινά σημεία με τα όσα συμβαίνουν σήμερα στα Βαλκάνια. Κάθε μέρα δε η κατάσταση μας υπενθυμίζει μέχρι ποιο σημείο μπορούν να προχωρήσουν τα πράγματα.
<P>
Παράλληλα με όλες τις διπλωματικές προσπάθειες των Ηνωμένων Εθνών, των Ηνωμένων Πολιτειών Αμερικής και της Ευρωπαϊκής Ένωσης, είμαι υποχρεωμένος να ομολογήσω ότι δεν φαίνεται ότι θα επιτευχθεί η σταθερότητα και η ασφάλεια στην Κύπρο, όπως δήλωσε ο κ. Habsburg. Η προσχώρηση στην Ευρωπαϊκή Ένωση θα μπορούσε ενδεχομένως να οδηγήσει στην άρση της διαίρεσης, θα προτιμούσα όμως να πω της κατοχής της Κύπρου.
<P>
Δυστυχώς, οι διαπραγματεύσεις για την προσχώρηση της Κύπρου στην Ευρωπαϊκή Ένωση δεν ήταν και ιδιαίτερα επιτυχείς μέχρι τώρα. Ο τελευταίος όρος του κ. Denktash ήταν να αναγνωριστεί το ψευδοκράτος του, αλλά και κάτι ακόμη πιο παράξενο, να σταματήσει αμέσως η Λευκωσία να προσβλέπει στην Ευρώπη.
<P>
Κύριε Πρόεδρε, οι διαπραγματεύσεις μεταξύ των δύο κοινοτήτων δεν προχωρούν όπως θα έπρεπε. Προς στιγμήν είχα την εντύπωση ότι οι εξελίξεις ήταν θετικές, όταν ο Πρόεδρος της Κύπρου, κ. Κληρίδης αποφάσισε να μην εγκαταστήσει τους πυραύλους S300, οι οποίοι όπως αντιλαμβάνομαι αγοράστηκαν μεταχειρισμένοι από τη Ρωσία. Η κατάσταση ασφάλειας της Κύπρου θα μπορούσε, αφενός, να δικαιολογήσει την εγκατάσταση των πυραύλων. Όμως, η ίδια ενέργεια θα υπονόμευε ταυτόχρονα την ασφάλεια. Δεν είδα να γίνεται καμία κίνηση για τη βελτίωση της κατάστασης ούτε εκ μέρους της Βόρειας Κύπρου - φυσικά και όχι - αλλά ούτε και της Τουρκίας.
<P>
Η προσπάθεια για την ανεύρεση λύσης δεν διευκολύνεται με δηλώσεις ορισμένων κρατών μελών, στα οποία συμπεριλαμβάνεται και η χώρα μου, η Ολλανδία, που τάσσονται λίγο ως πολύ κατά της ένταξης της Κύπρου όσο δεν έχει παύσει να υφίσταται η διαίρεση. Κύριε Πρόεδρε, η άποψη αυτή υπονομεύει τις καταλυτικές επιδράσεις της διαδικασίας προσχώρησης και προσφέρει στην Τουρκία κατά κάποιο τρόπο το δικαίωμα άσκησης βέτο όσον αφορά την επιλογή της Ένωσης να δεχθεί ως μέλος της την Κύπρο. Κατ'αυτό τον τρόπο, η Τουρκία δεν πρόκειται κατά κανένα τρόπο να ενθαρρυνθεί να αποσυρθεί μετά από 25 χρόνια από την Κύπρο. Και όλα αυτά τη στιγμή που, όπως προκύπτει από την έκθεση προόδου της Επιτροπής, η Κύπρος βρίσκεται στον σωστό δρόμο. Η Κύπρος ζητά μεταβατικές περιόδους μόνο στους τομείς των τηλεπικοινωνιών και της τεχνολογίας πληροφοριών. Όλα τα άλλα κεφάλαια που εξετάσθηκαν μέχρι σήμερα δεν προξενούν κανένα σχεδόν πρόβλημα. Τα στοιχεία της Κυπριακής Δημοκρατίας είναι κατά 50 % υψηλότερα από τους χρηματοοικονομικούς δείκτες της Βόρειας Κύπρου. Οι σχέσεις της Κύπρου με την Ευρωπαϊκή Ένωση ενισχύονται και σε μερικά χρόνια η συμφωνία σύνδεσης του 1973 θα μετατραπεί σε τελωνειακή ένωση. Παρ' όλα αυτά, η διαδικασία πρέπει να επιταχυνθεί. Στην προκειμένη περίπτωση θα μπορούσε να αναληφθεί μια δράση όπως η σύσταση ενός είδους ταμείου του PHARE για την Κύπρο.
<P>
Κύριε Πρόεδρε, καλώ τελειώνοντας την Επιτροπή να διαθέσει τα υπόλοιπα 17 εκατομμύρια ευρώ του σημερινού πρωτοκόλλου για την προενταξιακή στρατηγική. Οι οικονομικές ενισχύσεις θα επισπεύσουν την προσχώρηση, πράγμα το οποίο, όπως προσπάθησα να εξηγήσω, θα αυξήσει τη σταθερότητα στην περιοχή.
<P>
Κύριε Πρόεδρε, θα ολοκληρώσω με μια πάρα πολύ απλή εσωτερική ανακοίνωση. Στο ολλανδικό κείμενο περιλαμβάνεται ένα σφάλμα ή τυπογραφικό λάθος. Στην παράγραφο 2, όπου γίνεται λόγος για τη σημαντική πρόοδο που έχει σημειωθεί με την υιοθέτηση του κοινωνικού κεκτημένου αναφέρεται στο τέλος η φράση «δικαιοσύνης και εξωτερικών». Είδα ότι στο αγγλικό και το γαλλικό κείμενο αναφέρεται η φράση «εσωτερικών», όπως και είναι το σωστό. Κύριε Επίτροπε, το ολλανδικό κείμενο πρέπει να περιλαμβάνει τη φράση «εσωτερικών».

<SPEAKER ID=276 NAME="Malone">
Κύριε Πρόεδρε με μεγάλη μου χαρά σε αυτή την περίοδο συνόδου του Ευρωπαϊκού Συμβουλίου σας μιλώ πάλι για το θέμα της προσχώρησης της Μάλτας στην Ευρωπαϊκή 'Ενωση. Ασφαλώς όλοι εδώ γνωρίζουν το ιστορικό της συγκεκριμένης αίτησης. Την τελευταία φορά που ήρθε ενώπιόν μας, στην έκθεσή μου το 1995, το Ευρωπαϊκό Κοινοβούλιο την αντιμετώπισε πολύ ευνοϊκά. Στο μεταξύ, το 1996, η κυβέρνηση άλλαξε και αποφασίστηκε να αναστείλουμε την αίτηση και αντ' αυτής να επιδιώξουμε μια ισχυρή συνεργασία. Η κατάσταση διαφοροποιήθηκε πάλι τον Σεπτέμβριο του 1998 με τις εκλογές και την αλλαγή της κυβέρνησης, οπότε η αίτηση ενεργοποιήθηκε εκ νέου και απόψε τίθεται πάλι ενώπιόν μας.
<P>
Μολονότι η αίτηση παρέμεινε παγωμένη τα τελευταία δύο χρόνια, η θέση της Μάλτας παραμένει πολύ ισχυρή. Έχει σταθερή δημοκρατική δομή και οικονομικούς δείκτες πολύ κοντά στο μέσον όρο της Ευρωπαϊκής Κοινότητας. Μολονότι οι αρχές της Μάλτας επέβαλαν τον ΦΠΑ, χρειάζεται πολύ δουλειά ακόμη για τη νομοθετική εναρμόνιση της Μάλτας με την ΕΕ.
<P>
Αφήνοντας κατά μέρος αυτές τις επιφυλάξεις, με χαρά μου σας λέω ότι για ακόμα μία φορά συστήνω την πολύ θετική αντιμετώπιση της αίτησης της Μάλτας. Συγκεκριμένα καλωσορίζω το γεγονός ότι η Επιτροπή πρότεινε να εξεταστεί εξονυχιστικά το συντομότερο δυνατόν η νομοθεσία της Μάλτας, με την προοπτική να αρχίσουν οι διαπραγματεύσεις ώς τα τέλη του έτους.
<P>
Λυπάμαι παρά ταύτα που το Συμβούλιο και η Επιτροπή άργησαν να προχωρήσουν σε αυτό το σημείο. Συγκεκριμένα υπήρξε μια επιφυλακτικότητα από την πλευρά του Συμβουλίου, καθώς ζήτησε από την Επιτροπή μία νέα γνωμοδότηση, εκσυγχρονισμό της γνωμοδότησης του 1993, έτσι ώστε να επανεξετάσει σύμφωνα με τα κριτήρια που τέθηκαν στην Σύνοδο της Κοπεγχάγης. Έτσι, υπήρξε μεγάλη καθυστέρηση. Tελικά όμως δεχθήκαμε τη γνωμοδότηση της Επιτροπής τον Φεβρουάριο του τρέχοντος έτους στη φάση που οι διαπραγματεύσεις με τις χώρες της πρώτης ομάδας βρίσκονταν εν πλήρει εξελίξει. Λυπάμαι γι' αυτή την καθυστέρηση.
<P>
Όσον αφορά τις διάφορες τροπολογίες που έλαβα, θα κοιτάξω αύριο στην τροπολογία 1 για την ψηφοφορία κατά τμήματα. Μπορώ ασφαλώς να εισηγηθώ στο Σώμα να λάβει πολύ σοβαρά υπόψη την άποψη της Μάλτας. Διότι όποιος παρακολουθεί τα μαζικά μέσα ενημέρωσης της Μάλτας θα γνωρίζει ότι σκοπός της κυβέρνησης είναι να προκηρύξει δημοψήφισμα γι' αυτό το θέμα. Συνεπώς θα συμφωνήσω με το συγκεκριμένο σκέλος της τροπολογίας αριθ. 1. Όμως δεν θα ήθελα να εμπλακώ με το δεύτερο σκέλος, γιατί κατά τη γνώμη μου θα ήταν μια αδικαιολόγητη ανάμειξη στα εσωτερικά του λαού της Μάλτας.
<P>
Προτείνω ασφαλώς την τροπολογία 2. Όσο για το πώς θα ψηφίσουμε για την τροπολογία 3, το αφήνω στην κρίση του Σώματος. Πιστεύω ωστόσο ότι σε αυτό το σημείο πρέπει να είμαστε συνεπείς ως προς τις άλλες εκθέσεις για τις αιτήσεις ένταξης.
<P>
Εν κατακλείδι, καλώ το Ευρωπαϊκό Συμβούλιο της Κολωνίας να αποφασίσει και να αρχίσει τις διαπραγματεύσεις για την προσχώρηση της Μάλτας μέχρι τα τέλη του έτους. Η Επιτροπή πρέπει να σχηματίσει μια ομάδα προσχώρησης και να παρέχει πρόγραμμα οικονομικής βοήθειας για την προενταξιακή περίοδο, έτσι ώστε οι αρχές της Μάλτας να γεφυρώσουν το οικονομικό χάσμα που υπάρχει ανάμεσα στη χώρα τους και την Ευρωπαϊκή 'Ενωση.

<SPEAKER ID=277 NAME="Myller">
Αξιότιμε κύριε Πρόεδρε, είμαι ιδιαίτερα ικανοποιημένη, διότι η έκθεσή μου σχετικά με τις περιβαλλοντικές επιπτώσεις της διεύρυνσης βρίσκεται υπό πραγμάτευση στο Κοινοβούλιο την ίδια στιγμή που συζητούνται οι αιτήσεις προσχώρησης στην ΕΕ. Με αυτόν τον τρόπο διασφαλίζεται ένα από τα κύρια στοιχεία της έκθεσής μου, ότι δηλαδή τα περιβαλλοντικά ζητήματα θα πρέπει να τύχουν μεγάλης προτεραιότητας κατά τις διαπραγματεύσεις προσχώρησης και ότι τα περιβαλλοντικά ζητήματα θα πρέπει να συνδεθούν με το σύνολο της διαδικασίας των διαπραγματεύσεων, μέσω της αρχής της οριζόντιας ενσωμάτωσης.
<P>
Ο επόμενος γύρος των διαπραγματεύσεων για την προσχώρηση στην ΕΕ θα είναι πολύ διαφορετικός από τον προηγούμενο, σε ό, τι αφορά την έμφαση που θα δοθεί στα περιβαλλοντικά ζητήματα. Η τελευταία φορά όπου νέα μέλη εντάχθηκαν στην Ευρωπαϊκή Ένωση ήταν στην αρχή του 1995, όταν η Αυστρία, η Σουηδία και η Φινλανδία προσχώρησαν στην Ένωση. Η περιβαλλοντική νομοθεσία αυτών των χωρών ήταν από πολλές πλευρές ακόμη και πιο αναπτυγμένη από αυτήν της Ευρωπαϊκής Ένωσης. Τώρα η κατάσταση είναι αρκετά διαφορετική. Η ελλιπής ανάπτυξη της περιβαλλοντικής νομοθεσίας των υποψήφιων χωρών συνιστά μία από τις μεγαλύτερες προκλήσεις στον δρόμο προς την ένταξη.
<P>
Τώρα έχουμε επίσης τις υποχρεώσεις που απορρέουν από τη Συνθήκη του Αμστερνταμ, η οποία προβλέπει την ενσωμάτωση της περιβαλλοντικής πολιτικής σε κάθε λήψη απόφασης στα πλαίσια της Ευρωπαϊκής Ένωσης. Η εφαρμογή των υποχρεώσεων της Συνθήκης του Αμστερνταμ θα εξετασθεί από τα διάφορα κράτη μέλη κατά τις επόμενες Συνόδους Κορυφής της Ευρωπαϊκής Ένωσης. Επίσης, καθώς προχωρούν οι ενταξιακές διαπραγματεύσεις θα εξετασθεί η πρόοδος των υποψηφίων χωρών σε αυτό τον τομέα.
<P>
Τα περιβαλλοντικά προβλήματα δέκα υποψηφίων χωρών της Κεντρικής και Ανατολικής Ευρώπης είναι μεγάλα και τα διαθέσιμα κονδύλια για την αντιμετώπισή τους λιγοστά. Ωστόσο, η κατάσταση του περιβάλλοντος έχει βελτιωθεί από το 1989 και στις υποψήφιες χώρες υπάρχουν, επί παραδείγματι, μεγάλες εκτάσεις με σχεδόν άθικτη φύση. Έτσι, σε αυτές τις χώρες, η ποικιλότητα του φυσικού περιβάλλοντος είναι σε ιδιαίτερα καλή ή τουλάχιστον σε αισθητά καλύτερη κατάσταση από ότι στα περισσότερα τωρινά κράτη μέλη.
<P>
Η εντεινόμενη οικονομική ανάπτυξη δημιουργεί από τη μια τη δυνατότητα για τη βελτίωση της κατάστασης του περιβάλλοντος, αλλά από την άλλη θα επιταχύνει τη μόλυνση του περιβάλλοντος περισσότερο από ότι στο παρελθόν, εάν δεν θεσπισθεί παράλληλα μία πιο αυστηρή περιβαλλοντική νομοθεσία. Επίσης, οι νέες επενδύσεις στον τομέα της παραγωγής θα πρέπει να πραγματοποιούνται σύμφωνα με την καλύτερη υφιστάμενη τεχνολογία, ήδη από το παρόν στάδιο, στις διαπραγματεύσεις για την ένταξη των χωρών. Πράγματι, οι μεγαλύτερες προσπάθειες για τη βελτίωση του περιβάλλοντος θα πρέπει να πραγματοποιηθούν πριν από την ένταξη. Παράλληλα, θα πρέπει να επιβεβαιωθεί ότι τα κονδύλια που προβλέπονται για τις υποψήφιες χώρες, μεταξύ άλλων στα πλαίσια της Ατζέντα 2000, θα χρησιμοποιηθούν εξ' ολοκλήρου για τη βελτίωση των υποψηφίων χωρών.
<P>
Όμως, ο προϋπολογισμός της Ευρωπαϊκής Ένωσης δεν μπορεί να αντέξει παρά ένα μέρος από τα βάρη. Την μεγαλύτερη οικονομική ευθύνη θα την επωμισθούν οι ίδιες οι υποψήφιες χώρες. Η χρηματοδότηση από τον προϋπολογισμό της Ευρωπαϊκής Ένωσης, στα πλαίσια του ISPA και του προγράμματος PHARE, μπορεί να λειτoυργήσει το πολύ ως καταλύτης. Μέσω αυτών των συστημάτων, ο στόχος θα είναι ο διπλασιασμός έως και τετραπλασιασμός των πιστώσεων για την ανάπτυξη των περιβαλλοντικών επενδύσεων.
<P>
Τα περιβαλλοντικά προβλήματα των υποψηφίων χωρών προέρχονται από συνεχιζόμενες μακροχρόνιες ανεπάρκειες και αμέλειες, ιδιαίτερα στη διαχείριση των υδάτων και των αποβλήτων, καθώς και από τις εκπομπές στην ατμόσφαιρα από τη βιομηχανία, την παραγωγή ενέργειας και την τώρα ταχύτατα αυξανόμενη κυκλοφορία. Σε όλα τα γνωστά, μεγάλα προβλήματα περιλαμβάνεται επίσης το θέμα της πυρηνικής ασφάλειας και η αποθήκευση των πυρηνικών αποβλήτων. Για την επίλυση αυτού του προβλήματος χρειάζονται επίσης τεράστιοι οικονομικοί πόροι. Θα πρέπει επίσης να υπάρξει συμμετοχή των διεθνών τραπεζών επενδύσεων.
<P>
Ωστόσο, πάνω από όλα θα πρέπει να πω, ότι η διεύρυνση της Ευρωπαϊκής Ένωσης προς ανατολάς θα έχει επίσης θετικό αντίκτυπο στο ευρωπαϊκό περιβάλλον, όταν η ένταξη στην ΕΕ θα έχει ως αποτέλεσμα να θεσπισθούν αυστηρότερα περιβαλλοντικά πρότυπα στις υποψήφιες χώρες, η οικονομική ανάπτυξη να αποκτήσει μία βιώσιμη βάση και οι χώρες να μπορέσουν να εφαρμόσουν τις διεθνείς περιβαλλοντικές συνθήκες. Για να φτάσουμε σε αυτό το σημείο, οι διαπραγματεύσεις θα πρέπει να διεξαχθούν με την κάθε υποψήφια χώρα με ένα ρεαλιστικό χρονοδιάγραμμα που θα βασίζεται στην πραγματική κατάσταση της χώρας, και στο οποίο το κέντρο βάρους θα βρίσκεται στην προενταξιακή περίοδο. Μεταβατικοί περίοδοι σχετικά με την περιβαλλοντική νομοθεσία θα επιτρέπονται μόνο σε εξαιρετικές περιπτώσεις και όταν το επιθυμούν οι ίδιες οι υποψήφιες χώρες και δεσμεύονται παράλληλα για την πραγματοποίηση του χρονοδιαγράμματος. Ωστόσο, η μεταβατική περίοδος δεν θα πρέπει να υπερβαίνει την πενταετία.

<SPEAKER ID=278 NAME="Spencer">
Κύριε Πρόεδρε, αν κοιτάζατε την ήπειρό μας από ψηλά δεν θα βλέπατε την Ευρωπαϊκή 'Ενωση, δεν θα βλέπατε τις υποψήφιες και μη-υποψήφιες χώρες, παρά μόνο το συνωστισμένο, περίπλοκο, αλληλοεξαρτούμενο Ακρωτήριο της Ευρασίας. Αυτή είναι μια ωφέλιμη σκέψη για όλους εμάς που μελετάμε τις προκλήσεις της διεύρυνσης. Η ρύπανση είναι η κοινή μας κληρονομιά.
<P>
Η Ευρώπη με εντυπωσιάζει περισσότερο από την άποψη των ποτάμιων συστημάτων της, παρά από την πολιτική δομή της. Θυμάμαι πόση εντύπωση μου έκανε όταν, πέρσι κατά τη διάρκεια ενός πλωτού συμποσίου στην Μαύρη Θάλασσα, έμαθα ότι ένα μεγάλο ποσοστό της ρύπανσης που καταστρέφει την Μαύρη Θάλασσα δεν πηγάζει από τις παραποτάμιες χώρες, αλλά από διαρροές αζώτου και γεωργικών χημικών της Αυστρίας και της Γερμανίας, που εισχωρούν στο έδαφος στην καρδιά της Ευρώπης σαν συνέπεια της κακής λειτουργίας της περιβαλλοντικής στρατηγικής στην κοινή γεωργική πολιτική μας, με συνέπειες από τη μία άκρη της ηπείρου μας ως την άλλη.
<P>
Εξετάζοντας τις περιβαλλοντικές συνέπειες και προκλήσεις της διεύρυνσης, πρέπει να αποφύγουμε την ενδυνάμωση κρατών που επιθυμούν να προσχωρήσουν με καταστροφικά προγράμματα που εν αγνοία μας υιοθετούσαμε στην ΕΕ τα τελευταία σαράντα χρόνια.
<P>
Εδώ θα ήθελα να τονίσω ένα ακόμα σημείο. Παρά την ανησυχία μου για το περιβάλλον είμαι αισιόδοξος και, όπως ο συντάκτης της έκθεσης, πιστεύω ότι πολλά μπορούν να επιτευχθούν για το περιβάλλον στην πορεία προς την διεύρυνση. Έχω μια δυσπιστία ως προς εκείνους που χρησιμοποιούν τις προκλήσεις του περιβάλλοντος σαν επιχείρημα για την καθυστέρηση της διεύρυνσης. Κατά τη γνώμη μου πολλά μπορούν να γίνουν. Είναι ένα πρόβλημα που έχει λύση, αλλά πρέπει να συνειδητοποιήσουμε ότι οφείλουμε να το επιλύσουμε ως μια ήπειρος συνδεδεμένη περιβαλλοντικά και οικολογικά.

<SPEAKER ID=279 LANGUAGE="SV" NAME="Theorin">
Κύριε Πρόεδρε, η διεύρυνση είναι, φυσικά, μία πολύ μεγάλη πρόκληση για την Ευρωπαϊκή Ένωση και ένα μεγάλο και καίριο έργο που βρίσκεται μπροστά μας. Η διεύρυνση απαιτεί εκτεταμένες αλλαγές, τόσο για τις υποψήφιες χώρες, για την Ουγγαρία, όσο και για την ΕΕ. Π.χ. είναι απαραίτητο να τροποποιηθεί εκ βάθρων η αγροτική πολιτική της ΕΕ, η οποία σήμερα καταναλώνει το ήμισυ του κοινοτικού προϋπολογισμού.
<P>
Απαιτούνται, επίσης, προσαρμογές από πλευράς των υποψηφίων χωρών ώστε να πληρούν τα λεγόμενα κριτήρια της Κοπεγχάγης. Π.χ. πρέπει να εδραιωθεί η δημοκρατία και τα ανθρώπινα δικαιώματα και ένα σημαντικό θέμα για μία χώρα όπως η Ουγγαρία είναι να ληφθεί μέριμνα για τις μειονότητες, καθώς και η προστασία αυτών. Φυσικά, είναι επιθυμητό να προχωρήσει η διαδικασία όσον το δυνατόν γρηγορότερα, όμως, είναι μάλλον αδύνατον να προσδιοριστεί κάποια ημερομηνία κατά την οποία θα έχουν ολοκληρωθεί αυτές οι διαπραγματεύσεις.
<P>
Για όλες τις υποψήφιες χώρες - και για την Ουγγαρία επίσης - το ζητούμενο είναι η ενίσχυση των μέτρων ενάντια στη διαφθορά. Είναι σημαντικό να λάβουν υπόψη, τόσο η Επιτροπή όσο και η κυβέρνηση της Ουγγαρίας, τις έμμεσες κοινωνικές δαπάνες που συνδέονται με την οικονομική και δημοσιονομική διαδικασία αναδιάρθρωσης. Η προσαρμογή στη διαδικασία ένταξης στην ΕΕ δεν πρέπει να γίνει με τίμημα την επιδείνωση της κατάστασης αυτών που βρίσκονται σε δεινή θέση, με τη μορφή αυξημένης ανεργίας, με τη μορφή της αύξησης της απόστασης μεταξύ των ανθρώπων, ή με τη μορφή της αποξένωσης διαφόρων εθνικών ομάδων. Οι διαπραγματεύσεις για την ένταξη στην Ευρωπαϊκή Ένωση πρέπει να περιλαμβάνουν ολόκληρη την κοινωνία. Γι' αυτόν τον λόγο, είναι σημαντικό να υπάρχει ένας συνεχής διάλογος, από πλευράς της κυβέρνησης της Ουγγαρίας, τόσο με την αντιπολίτευση όσο και με τους εταίρους της αγοράς εργασίας.

<SPEAKER ID=280 LANGUAGE="DE" NAME="Poettering">
Κύριε Πρόεδρε, αγαπητοί συνάδελφοι, θα ήθελα εξ ονόματος της Ομάδας του ΕΛΚ, ιδιαίτερα όμως και προσωπικά, να εκφράσω με θερμά λόγια τον σευασμό, την αναγνώριση, την εκτίμηση και τις ευχαριστίες μου στον Otto von Habsburg. Όπως μίλησε σήμερα εδώ, μιλά εδώ και 20 χρόνια, από το 1979, εδώ στο Ευρωπαϊκό Κοινοβούλιο. Θυμάμαι πολύ καλά πως αποκαλούσε τη Σοβιετική Ένωση την τελευταία αποικιακή αυτοκρατορία του πλανήτη λέγοντας ότι καταβρόχθισε τα τρία βαλτικά κράτη, την Εσθονία, τη Λετονία και τη Λιθουανία. Αξιότιμε, αγαπητέ κ. von Habsburg, τότε κάποιοι χαμογελούσαν. Εγώ πάντα πίστευα ότι έχετε δίκιο. Είχατε το όραμα της απελευθέρωσης των κρατών αυτών. Σήμερα, το όραμα αυτό γίνεται πραγματικότητα. Μπορούν να ενταχθούν στην ΕΕ και η προσωπικότητά σας αποτελεί παράδειγμα για το ότι οι οραματιστές είναι οι καθαυτό ρεαλιστές.
<P>
Μιλάμε για την Εσθονία, την Ουγγαρία, τη Σλοβενία, τη Δημοκρατία της Τσεχίας, την Πολωνία, την Κύπρο και τη Μάλτα. Όμως θα έπρεπε να κοιτάξουμε μακρύτερα - το είπε ο Otto von Habsburg - στη Λετονία, τη Λιθουανία, τη Σλοβακία, καθώς και τη Βουλγαρία και τη Ρουμανία. Εμείς ως ΕΛΚ θεωρούμε τη διαδικασία ένταξης και διαπραγματεύσεων ένα ενιαίο σύνολο και είμαστε πεπεισμένοι ότι πρέπει να επιτύχουμε σε αυτή τη δοκιμασία και ότι η ένταξη όλων αυτών των χωρών, με τις οποίες μας δένει η συμφωνία για την Ευρώπη, πρέπει σύντομα να γίνει πραγματικότητα. Φυσικά, υπάρχουν προϋποθέσεις. Οι χώρες πρέπει να εξακολουθήσουν τη μεταρρυθμιστική διαδικασία με ταχύτερους ρυθμούς και εντατικά. Βλέπουμε με χαρά ότι κάνουν μεγάλες προόδους.
<P>
Πρέπει να ενθαρρύνουμε τις χώρες και όχι να δίνουμε αποθαρρυντικά σήματα. Γιατί αν τις αποθαρρύναμε, τότε δεν θα διατηρούνταν η μεταρρυθμιστική διαδικασία και η δυναμική στις χώρες αυτές, πράγμα κακό τόσο για τις ίδιες όσο και για την ΕΕ. Γι' αυτό τους λέμε: Είσαστε ευπρόσδεκτες, οι άνθρωποι των χωρών αυτών είναι ευπρόσδεκτοι στην ΕΕ, επειδή θέλουν να συμμετάσχουν στην κοινότητα αξιών μας. Για τον λόγο αυτόν ζητούμε από το Συμβούλιο του Ελσίνκι στο τέλος αυτού του χρόνου να ξεκινήσουν οι διαπραγματεύσεις για την ένταξη της Λετονίας, την Λιθουανίας, της Σλοβακίας και φυσικά επίσης, όπως επιθυμούμε, με τη Μάλτα.
<P>
Οι χώρες της Βαλτικής πέρασαν πολλά αυτόν τον αιώνα, όπως ήδη επεσήμανε ο Otto von Habsburg. Αφού δεν γίνονται δεκτές στο ΝΑΤΟ, αναζητούν ασφάλεια τουλάχιστον στην ΕΕ. Αν κοιτάξουμε αυτές τις μέρες το Κοσσυφοπέδιο, καταλαβαίνουμε αναγκαστικά ότι είναι υποχρέωσή μας να εντάξουμε ειδικά τις χώρες της Βαλτικής γρήγορα στην ΕΕ.
<P>
Πρέπει να δρομολογήσουμε την εσωτερική μεταρρύθμιση της ΕΕ. Οι θεσμικές μεταρρυθμίσεις είναι αυτονόητες, αφού θέλουμε να διατηρήσουμε την ικανότητα δράσης μας. Πρέπει να κάνουμε και πρακτικά βήματα. Προτείναμε π.χ. να συμμετέχουν οι βουλευτές των υπό ένταξη χωρών στις συνεδριάσεις των επιτροπών μας ως παρατηρητές, όταν αντικείμενο είναι ζητήματα σχετικά με την ένταξη. Όμως έχουμε επίσης αιτήματα π.χ. προς τη Δημοκρατία της Τσεχίας. Την καλούμε να άρει νόμους και σιαταγματα του 1945 και 1946, εφ' όσον αναφέρονται στη δίωξη μεμονωμένων εθνικών ομάδων στην πρώην Τσεχοσλοβακία.
<P>
Βρισκόμαστε μπροστά σε μια μεγάλη πρόκληση. Το 1989 δεν θα τολμούσαμε καν να ονειρευτούμε ότι θα μπορούσαμε το 1999 να συζητάμε για τα συγκεκριμένα προβλήματα. Όμως αυτό συμβαίνει τώρα και γι' αυτό πρέπει να κάνουμε τώρα τα απαραίτητα ώστε το όραμα αυτό που γίνεται όλο και πιο πολύ πραγματικότητα να υλοποιηθεί σε εύθετο χρόνο και να μπορέσουμε έτσι να καλωσορίσουμε τους λαούς της Κεντρικής Ευρώπης στην ΕΕ και στο Ευρωπαϊκό Κοινοβούλιο.

<SPEAKER ID=281 LANGUAGE="DE" NAME="Frischenschlager">
Αγαπητοί συνάδελφοι, θέλω κι εγώ να συμφωνήσω με τον Otto von Habsburg που είπε ότι πρέπει να βιαστούμε για να μη χάσουμε μια ιστορική ευκαιρία. Πιστεύω ότι αυτό είναι πολύ σημαντικό. Όταν επισκέπτομαι τις υποψήφιες χώρες, μου κάνει εντύπωση ότι δεν καταλαβαίνουν τον δισταγμό μας. Όταν για παράδειγμα αναφέρεται μια ημερομηνία ενδεχόμενης ένταξής τους, όπως στην περίπτωση της Ουγγαρίας το 2002, δεν καταλαβαίνουν γιατί δεν πηδάμε από χαρά. Είναι βέβαια σαφές πως η εκπλήρωση των κριτηρίων είναι το ουσιαστικό για την ένταξη. Είναι επίσης σαφείς οι πρόοδοί τους σε πολλούς τομείς, όπως στον οικονομικό, στη δημοκρατία και στα πολιτικά κριτήρια. Σε άλλους τομείς όμως αυτό, περιέργως, δεν ισχύει, όπως π.χ. στη διοικητική μεταρρύθμιση και κυρίως στη μεταρρύθμιση της δικαιοσύνης. Μερικές φορές είναι δύσκολο να τους εξηγήσουμε ότι μια πραγματικά εφαρμοσμένη καλλιέργεια του δικαίου στη δικαιοσύνη και στα δικαστήρια είναι οπωσδήποτε προϋπόθεση για τη λειτουργία της εσωτερικής αγοράς, όπως είναι, φυσικά, η δημοκρατία για την πολιτική ένωση. Εδώ πρέπει να εργαστούμε ακόμη σκληρά για να τις πείσουμε. Από την άλλη όμως πρέπει να αποκτήσουμε μεγάλη λεπτότητα στην κριτική μας, ώστε να μην έχουμε αντίθετα αποτελέσματα. Γιατί συχνά έχει κανείς την εντύπωση ότι όχι μόνο δεν ακούν με ευχαρίστηση την κριτική - άλλωστε ποιός το κάνει! - αλλά ότι πληγώνεται ο εθνικός τους εγωισμός και αναστρέφεται το κλίμα.
<P>
Ως προς ένα σημείο δεν υπάρχει ωστόσο αμφιβολία: Πρέπει να καταστήσουμε απόλυτα σαφές ότι μας ενδιαφέρει εξαιρετικά να γίνει η ένταξη όσο το δυνατόν πιο γρήγορα μετά την εκπλήρωση των κριτηρίων. Δεν πρέπει να μεταφέρουμε τις δυσκολίες μας στις χώρες αυτές και να κάνουμε σαν να φοβόμαστε την οικονομία και τους ανθρώπους τους. Αυτό είναι το κεντρικό σημείο και γι' αυτό πρέπει να φροντίσουμε ώστε οι εντάξεις να γίνονται σχετικά άμεσα μετά την εκπλήρωση των κριτηρίων, και πρέπει αυτό να το τονίζουμε με σαφήνεια σε όλες τις συνομιλίες.
<P>
Χειροκροτήματα

<SPEAKER ID=282 LANGUAGE="PT" NAME="Posada Gonzαlez">
Κύριε Πρόεδρε, αγαπητοί συνάδελφοι, θα ήθελα να παραθέσω κάποιους γενικούς προβληματισμούς αναφορικά με το ζήτημα της προσχώρησης στην Ένωση μιας σειράς νέων χωρών με τις οποίες διεξάγουμε ενταξιακές διαπραγματεύσεις.
<P>
Βεβαίως τάσσομαι υπέρ της διεύρυνσης προς τις νέες αυτές χώρες, αλλά πολύ φοβούμαι ότι, δεδομένης της σημερινής κατάστασης των δημοσιονομικών προοπτικών και λαμβάνοντας υπόψη το γεγονός ότι οι χώρες αυτές είναι λιγότερο πλούσιες από τα σημερινά κράτη μέλη της Ένωσης, ενδέχεται να οξυνθεί ο περιφερειακός και απόκεντρος χαρακτήρας ορισμένων περιφερειών, όπως η Γαλικία και η Πορτογαλία, λόγω της μείωσης των πόρων των διαρθρωτικών ταμείων και να τεθούν έτσι περαιτέρω εμπόδια στην επίτευξη της αναγκαίας οικονομικής και κοινωνικής συνοχής στην Ευρώπη.
<P>
Στη διάρκεια της τελευταίας κοινοβουλευτικής περιόδου ψήφισα υπέρ της διεύρυνσης της Ένωσής μας προς τρεις πλούσιες χώρες, την Αυστρία, τη Φινλανδία και τη Σουηδία. Είναι προφανές ότι και αυτές οι λιγότερο πλούσιες χώρες, που τώρα χτυπούν την πόρτα μας, αξίζουν να ενταχθούν στη δική μας κοινότητα οικονομικών και κοινωνικών συμφερόντων. Οφείλουμε, συνεπώς, να συνεργαστούμε για την ανάπτυξή τους, ώστε να βρεθούμε σε θέση να συνεχίσουμε την πορεία μας προς ανατολάς, επεκτείνοντας τη Διαδρομή του Αγίου Ιακώβου μέχρι τη Μόσχα και τα Ουράλια, ένα όραμα το οποίο θα μπορούσε να γίνει πραγματικότητα σε είκοσι ή τριάντα χρόνια.
<P>
Οι χώρες αυτές θα μπορούσαν επίσης, με κάθε βεβαιότητα και ήδη εξ αρχής, να αποτελέσουν την ιδανική γέφυρα για τη σύσφιξη των σχέσεών μας με τη Ρωσία, την Ουκρανία και τη Λευκορωσία. Σε γενικές γραμμές, οι διάφοροι εισηγητές της Επιτροπής Εξωτερικών Υποθέσεων επισημαίνουν τις δυσκολίες που θα πρέπει να υπερνικηθούν, εκφράζοντας την ικανοποίησή τους για τις μέχρι στιγμής επιτευχθείσες προόδους, ζητώντας ταυτόχρονα να συνοδεύονται οι μεταρρυθμίσεις με τη λήψη μέτρων τα οποία θα αποβλέπουν στην άμβλυνση των κοινωνικών επιπτώσεων. Προς το σκοπό αυτό θα χρειαστεί συγκεκριμένα, σε χώρες όπως η Πολωνία, να δρομολογηθούν μεταρρυθμίσεις εκ βάθρων στον κοινωνικό τομέα, καθώς και στους τομείς της δημόσιας διοίκησης και της υγείας. Μεταρρυθμίσεις που θα έχουν προφανώς ιδιαίτερο αντίκτυπο στα ασθενέστερα στρώματα του πληθυσμού, και ειδικότερα στους συνταξιούχους.
<P>
Σε ό, τι αφορά την ειδική περίπτωση της Μάλτας, εκφράζω την ικανοποίησή μου για τη σύσταση της Επιτροπής να ξεκινήσει αμέσως μία κριτική μελέτη της νομοθεσίας της εν λόγω χώρας, ούτως ώστε οι ενταξιακές διαπραγματεύσεις να μπορέσουν να ξεκινήσουν πριν από το τέλος του τρέχοντος έτους.

<SPEAKER ID=283 NAME="Hulthιn">
 Κύριε Πρόεδρε, θέλω να χρησιμοποιήσω αυτά τα δύο λεπτά για να υπογραμμίσω τη σημασία της έκθεσης Myller που εξετάζει το περιβάλλον και την περιβαλλοντική στρατηγική στα πλαίσια της διεύρυνσης. Η έκθεση Myller είναι εξαιρετική&#x02D9; είναι προφανές ότι η εισηγήτρια που την εξεπόνησε είχε ενεργό ενδιαφέρον. Ακριβώς τα θέματα του περιβάλλοντος είναι μία από τις μεγαλύτερες προκλήσεις που αντιμετωπίζουμε στα πλαίσια της διεύρυνσης.
<P>
Θέλω να υπογραμμίσω δύο σημεία. Πιστεύω ότι πρέπει να εκμεταλλευτούμε τους πόρους που σήμερα υπάρχουν στις χώρες εκείνες της Ανατολικής και Κεντρικής Ευρώπης που επιθυμούν να ενταχθούν στην Ένωση. Κατ' αρχάς, αφορά το γεγονός ότι ίσως διατηρούν ένα προβάδισμα στον αγροτικό, κυρίως, τομέα, όπου η κατάσταση της οικονομίας έχει καταστήσει δυνατή την ύπαρξη μίας οικολογικής γεωργίας, λίγο διαφορετικής, ίσως, από αυτήν που έχουμε στην Ένωση. Θεωρώ ότι πρέπει να προσπαθήσουμε με κάθε μέσο να στηρίξουμε μία γεωργία η οποία είναι στον μέγιστο δυνατό βαθμό απαλλαγμένη από δηλητήρια.
<P>
Δεύτερον, πρέπει επίσης να στηρίξουμε το πολύ καλά αναπτυγμένο συγκοινωνιακό δίκτυο που υπάρχει σήμερα σε πολλές χώρες της Ανατολικής και Κεντρικής Ευρώπης, αντί να ενθαρύνουμε την επέκταση της αυτοκίνησης.
<P>
Το θέμα δεν είναι λοιπόν μόνο μία νομοθεσία άνωθεν εκπορευόμενης, αλλά, το σημαντικό είναι να δοθεί βάρος στις τοπικές οργανώσεις, τόσο στις μη κυβερνητικές όσο π.χ. και στο Urban Forum, που σήμερα υπάρχει στην Ένωση, ώστε να επεκταθεί και στις χώρες τις Ανατολικής και Κεντρικής Ευρώπης.

<SPEAKER ID=284 NAME="Πρόεδρος">
Ευχαριστώ πολύ, κυρία Hulthιn. Σας είχα ορίσει ενάμισι λεπτό, αλλά εν πάσει περιπτώσει, σας έκανα νόημα να συνεχίσετε με την άνεσή σας.

<SPEAKER ID=285 LANGUAGE="NL" NAME="Tindemans">
Κύριε Πρόεδρε, μετά από την εξαιρετική εισαγωγή που πρόσφερε για το πρόβλημα της διεύρυνσης ο συνάδελφος Otto von Habsburg, το μόνο που θα ήθελα να κάνω είναι μερικές παρατηρήσεις που έχουν σχέση με τη Σλοβενία με αφορμή την καλή έκθεση του συναδέλφου Speciale.
<P>
Φαίνεται ότι λησμονούμε εύκολα ότι η Σλοβενία ανήκε πριν στην Γιουγκοσλαβική Ομοσπονδία. Αποσπάσθηκε δε από αυτήν όπως και η Κροατία, η Σερβία και η Βοσνία-Ερζεγοβίνη και θα επιθυμούσε πάρα πολύ να γίνει μέλος της Ευρωπαϊκής Ένωσης. Η Σλοβενία είναι πλέον κυρίαρχο κράτος και, όπως θα λέγαμε εμείς, μικρό αλλά θαρραλέο.
<P>
Προφανώς, από ψυχολογική άποψη η χώρα δεν αντιμετωπίζει προβλήματα να ενταχθεί στο ευρωπαϊκό τοπίο. Από όλες τις υποψήφιες χώρες, η Σλοβενία ανταποκρίνεται περισσότερο στις προϋποθέσεις ένταξης ως πλήρες μέλος της Ευρωπαϊκής Ένωσης. Συνεπώς, σε περίπτωση που επί του θέματος αυτού θα μπορούσε να επιτευχθεί σύντομα συμφωνία, η συμβολική αξία της πράξης αυτής θα ήταν μεγάλη. Από την άλλη πλευρά, θα μπορούσε να αποτελέσει παράδειγμα για τις άλλες υποψήφιες χώρες. Τι πρέπει να κάνουν ακόμη; Η έκθεση παραπέμπει ήδη στην επόμενη ετήσια έκθεση.
<P>
Προφανώς, θα χρειαστεί να περάσει ακόμη λίγος καιρός πριν μπορέσουμε να μιλήσουμε για θετικές επιδόσεις. Αν θυμάμαι καλά, οι προϋποθέσεις για την προσχώρηση ήταν το κοινοτικό κεκτημένο , η συνθήκη του Μάαστριχτ και η συνεργασία για την περαιτέρω ανάπτυξη της Ευρώπης, η καθιέρωση του συστήματος οικονομίας της αγοράς και τα ανθρώπινα δικαιώματα. Το ερώτημα που θα ήθελα να θέσω είναι: ποιες απαιτήσεις προβάλλονται στις διαπραγματεύσεις όσον αφορά την κοινή εξωτερική πολιτική και πολιτική ασφάλειας; Κατά τη γνώμη μου, προσφέρεται μια εξαιρετική ευκαιρία στους Δεκαπέντε να ορίσουν ειδικά τώρα ορισμένες βασικές αρχές οι οποίες, κατά συνέπεια, θα πρέπει να γίνουν αποδεκτές και από τα νέα κράτη μέλη. Ή τώρα ή ποτέ! Τώρα θα πρέπει να φανεί εάν μας ενδιαφέρει σοβαρά η χάραξη μιας παρόμοιας κοινής πολιτικής.
<P>
Επιπλέον, πώς θα συζητηθεί το πρόβλημα της αλληλεγγύης; Τι σημαίνει για τις διαπραγματεύσεις η σύγκλιση απόψεων; Ποια είναι η άποψη της Σλοβενίας; Σ'αυτά θα ήθελα να προσθέσω και ένα άλλο ερώτημα: Ποια είναι η γνώμη τους για την επικουρικότητα; Μήπως θα έπρεπε να τους βοηθήσουμε να καταπολεμήσουν τον πληθωρισμό και από τεχνική άποψη, προκειμένου να αναπτυχθεί η οικονομία τους όσο το δυνατόν συντομότερα;

<SPEAKER ID=286 LANGUAGE="FI" NAME="Ryynδnen">
Αξιότιμε κύριε Πρόεδρε, η διεύρυνση της ΕΕ προς ανατολάς αποτελεί μία μεγάλη πρόκληση και για το περιβάλλον της ΕΕ. Στην καλύτερη περίπτωση, η διεύρυνση θα μπορούσε να παράσχει μία ισχυρή βάση για την οικονομική ανάπτυξη των υποψηφίων χωρών, η οποία να βασίζεται στη βιώσιμη ανάπτυξη. Ωστόσο, αυτό δεν θα συμβεί αυτομάτως και έχουμε αμέτρητες δυσκολίες στο να κατορθώσουμε όσο το δυνατόν περισσότερα με πενιχρά αναπτυξιακά μέσα. Για αυτό τον λόγο χρειάζεται ιεράρχηση, χρήση των ιδίων πόρων των υποψηφίων χωρών και λύσεις προσαρμοσμένες για κάθε μία χώρα. Πρόκειται για μία διαδικασία, στην οποία απαιτείται ικανότητα μεταβολής και προσαρμοστικότητα σύμφωνα με τα αποτελέσματα που επιτυγχάνονται. Επιθυμώ να υποστηρίξω πλήρως τις απόψεις που μας παρουσίασε με ρεαλιστικό τρόπο η εισηγήτρια κυρία Myller. Θα πρέπει να συνταχθεί ένας κατάλογος με τα πιο σημαντικά θέματα της περιβαλλοντικής νομοθεσίας, η πραγματοποίηση του οποίου θα παρακολουθείται στη συνέχεια με αντικειμενικούς δείκτες. Θα ήθελα να δώσω έμφαση στον τρόπο με τον οποίο θα πραγματοποιούνται και θα ελέγχονται στη πράξη οι επενδύσεις για βιώσιμη ανάπτυξη. Η υλοποίηση της περιβαλλοντικής νομοθεσίας αποτελεί μεγάλη πρόκληση για τις αρχές των υποψηφίων χωρών και ακριβώς για αυτό τον λόγο αυτή η δράση θα πρέπει να υποστηριχθεί από την πλευρά της ΕΕ και με τη βοήθεια της κατάρτισης και της ανταλλαγής πληροφοριών.

<SPEAKER ID=287 LANGUAGE="EN" NAME="Titley">
Κύριε Πρόεδρε, πριν αρχίσω ζητώ την επιείκειά σας για να προσθέσω τη φωνή μου σε αυτή του κ. Poettering για να τιμήσουμε το έργο του κ. von Habsburg στο Σώμα. Ως συντονιστής της Σοσιαλιστικής Ομάδας θα ήθελα να τον ευχαριστήσω για τη βοήθεια και τις συμβουλές του όσο ήμουν σε αυτή τη θέση, όπως επίσης και για την ποιότητα της δουλειάς του στην επιτροπή. Είμαι ο τελευταίος ομιλητής των Σοσιαλιστών και δουλειά μου συνεπώς δεν είναι να μιλήσω για μεμονωμένες χώρες, αλλά να συνοψίσω γενικώς τις διαφωνίες.
<P>
Θα ήθελα ωστόσο να αρχίσω παραθέτοντας ένα απόσπασμα από την αίτηση της Τσεχικής Δημοκρατίας προς την Ευρωπαϊκή 'Ενωση. Στο πρόλογο αυτής της έκθεσης οι Τσέχοι λένε: «Η οικοδόμιση της Ευρώπης ήταν πάντα προϊόν φωτισμένης φαντασίας, πολιτικού θάρρους, επίμονης δουλειάς, κριτικής, νηφάλιου ρεαλισμού, αλληλεγγύης και της τέχνης της συνεργασίας, της προσαρμογής και του συμβιβασμού». Πιστεύω ότι δεν θα βρούμε καλύτερο σχόλιο για την περίοδο που διανύουμε τώρα.
<P>
Εάν η πρόκληση της δεκατίας του «80 για την Ευρωπαίκή Ένωση ήταν η δημιουργία μίας και μοναδικής αγοράς, και η πρόκληση της δεκαετίας του «90 η δημιουργία ενός νομισματικού συστήματος, πρέπει να είμαστε σαφείς ως προς το ότι η πρόκληση της επόμενης χιλιετίας θα είναι να διευρύνουμε την Ευρωπαική Ένωση, έτσι ώστε να την εμβαθύνουμε και να δημιουργήσουμε μια ζώνη σταθερότητας απ' άκρο σ' άκρο της ηπείρου. Αυτή είναι η ευκαιρία μας να ξαναενώσουμε την Ευρώπη, να οικοδομήσουμε μια ολόκληρη ήπειρο πάνω στις αρχές της ειρήνης, της σταθερότητας και της ευημερίας. Αν αμφιβάλλουμε για την αξία αυτών των χαρακτηριστικών δεν έχουμε παρά να κοιτάξουμε την πρώην Γιουγκοσλαβία. Γι' αυτό το όνειρο που πρέπει να μας οδηγεί είναι το όνειρο της ενωμένης Ευρώπης. Ο εφιάλτης που πρέπει να κεντρίζει τις πράξεις μας είναι αυτά που συμβαίνουν στην πρώην Γιουγκοσλαβία. Αυτές είναι οι επιλογές που έχουμε να αντιμετωπίσουμε.
<P>
Και τώρα για να γυρίσω στην αίτηση της Τσεχικής Δημοκρατίας. Μιλούν για νηφάλιο ρεαλισμό, κάτι που πρέπει να είναι, χωρίς αμφιβολία, μια τεράστια κινητήρια δύναμη. Πρόκειται για μια δύσκολη διαδικασία. Σε καμία περίπτωση δεν πρέπει να υποτιμήσουμε τις δυσκολίες. Έχουμε κι εμείς τις δικές μας δυσκολίες που έχουν ήδη σκιαγραφηθεί στην Ατζέντα 2000. Αλλά οι ίδιες οι υποψήφιες χώρες πρέπει να διανύσουν μια πορεία οικονομικών μεταρρυθμίσεων και να διατηρήσουν αυτή τη διαδικασία εν ενεργεία.
<P>
Συγκεκριμένα πρέπει να διασφαλίσουμε την ύπαρξη μίας αποτελεσματικής ανταγωνιστικής πολιτικής σε όλες τις υποψήφιες χώρες και τον αρμόζοντα σεβασμό για την πνευματική ιδιοκτησία, ο οποίος θα ενισχύσει τις, τόσο σημαντικές για όλες αυτές τις χώρες, εσωτερικές επενδύσεις. Πρέπει ακόμα να διασφαλίσουμε τον εκσυγχρονισμό των διοικήσεών τους.
<P>
Όπως έχω επανειλημμένα πει σε αυτές τις συζητήσεις, η μεγαλύτερη αδυναμία αυτών των χωρών είναι, κατά τη γνώμη μου, η διοίκηση, το δικαστικό σύστημα και η έλλειψη εκσυγχρονισμού και επενδύσεων. Πρέπει όλες να δραστηριοποιηθούν κατά της διαφθοράς γιατί, όπως και εμείς γνωρίζουμε, η διαφθορά υπονομεύει τις πολιτικές εξελίξεις. Οι εξελίξεις δεν σηκώνουν ανοησίες. Πρέπει να είμαστε έντιμοι και ρεαλιστές. Πρέπει να δείχνουμε αλληλεγγύη και κατανόηση μπροστά στις δυσκολίες αυτών των χωρών. Πρέπει να βεβαιωθούμε ότι μπορούμε να φροντίσουμε τις κοινωνικές συνέπειες αυτών των μεταρρυθμίσεων.
<P>
Όμως οι υποψήφιες χώρες από την πλευρά τους πρέπει να καταλάβουν ότι καμία από αυτές δεν βρίσκεται ακόμα στην Ευρωπαϊκή Ένωση. Όλες θα κριθούν με τη δική τους αξία. Πρέπει να συνεχίσουν την πορεία τους και να φανούν υπομονετικές ενόσω γίνονται οι διαπραγματεύσεις.
<P>
Αυτό που χρειάζεται ακόμα, όπως τόνισαν χαρακτηριστικά οι Τσέχοι, είναι φωτισμένη φαντασία και πολιτικό θάρρος. Στην πολιτική όλα τα προβλήματα μπορούν να επιλυθούν, εφόσον υπάρχει η πολιτική βούληση. Ας δείξουμε αυτή τη φαντασία και το θάρρος για τη διεύρυνση της Ευρωπαϊκής Ένωσης πριν τις επόμενες ευρωεκλογές του 2004.

<SPEAKER ID=288 NAME="Cushnahan">
Κύριε Πρόεδρε, πρωτίστως θα ήθελα να συγχαρώ τους εισηγητές. Ωστόσο, παρά την ισχυρή δέσμευσή μου στη διαδικασία της διεύρυνσης, αναγνωρίζω ότι θα αντιμετωπίσουμε πραγματικά διλήμματα στην πορεία της. Από τη μία έχουμε όχι μόνο πολιτική αλλά και ηθική υποχρέωση να τιμήσουμε τη Συνθήκη δεχόμενοι νέα μέλη σύμφωνα με τις επιταγές της, και από την άλλη πρέπει να προσέχουμε έτσι, ώστε η άφιξη νέων μελών να μην καταστεί επιζήμια για τις μελλοντικές εργασίες της Συνθήκης. Η ειδική φρασεολογία της ΕΕ συνοψίζει το πρόβλημα. Πρέπει να βαθύνει πριν πλατύνει ή να πλατύνει πριν βαθύνει;
<P>
Θέσαμε σε κίνδυνο τη διεύρυνση αποδεχόμενοι τρία νέα μέλη, ενώ δεν είχαν προηγηθεί οι σημαντικές μεταρρυθμίσεις που θα αντιμετώπιζαν τις συνέπειες της διεύρυνσης. Σε δύο από αυτές τις χώρες ο κίνδυνος τούτος εντάθηκε από την παρουσία πολύ σημαντικών αντι-Ευρω μειονοτήτων οι οποίες θα μπορούσαν, αν γίνονταν πλειοψηφίες και κάτω από τις παρούσες ανεπαρκείς θεσμικές ρυθμίσεις, να πνίξουν τις ίδιες τις λειτουργίες της Κοινότητας. Δεν μπορούμε να διατρέξουμε πάλι αυτό τον κίνδυνο - ο οποίος ελπίζω ότι δεν υπάρχει πλέον - ακόμα κι αν αυτό σημαίνει ότι θα πρέπει να αναβάλλουμε τη διεύρυνση. Μία διευρυμένη μη-μεταρρυθμισμένη Κοινότητα είναι μόνιμα εκτεθειμένη σε διαφωνίες, οι οποίες πιθανόν να αμβλύνουν την πρόοδο προς τον τελικό στόχο μίας ενωμένης Ευρώπης. Παρεπιπτόντως τολμώ να πω ότι αυτή είναι μία κρυφή φιλοδοξία μερικών υποστηρικτών της πρώιμης διεύρυνσης.
<P>
Τώρα υπάρχει ένας ακόμα λόγος για την βραδεία επιτάχυνση της διεύρυνσης. Το ευρώ γεννήθηκε επιτυχώς και καθιερώθηκε ως παγκόσμιο νόμισμα. Όμως είναι ακόμα βρέφος. Η απρόσκοπτη υγεία του είναι βασική προϋπόθεση, όχι μόνο για την οικονομική υγεία της 'Ενωσης και των κρατών μελών, αλλά και για την οικονομική τους βιωσιμότητα. Δεν μπορεί να υπάρξει διεύρυνση, παρά μόνο αν τα υποψήφια κράτη είναι σε θέση να μπουν κάτω από το κοινό νόμισμα, χωρίς να απειλούν την ακεραιότητα και το κύρος του. Και επίσης να μπορούν να μπουν έτσι ώστε να μην χειροτερέψουν την παρούσα διπολική 'Ενωση. Ελπίζω όλα τα υπάρχοντα κράτη μέλη να έχουν συμφωνήσει και να μετέχουν στο κοινό νόμισμα πριν τη διεύρυνση, έτσι ώστε οι υποψήφιες χώρες να μην έχουν επιλογή επί του θέματος.
<P>
Μία διεύρυνση κάτω από τις κατάλληλες συνθήκες εγγυάται τα πλεονεκτήματα των Συνθηκών για τα νέα μέλη. Μία διεύρυνση κάτω από εσφαλμένες συνθήκες θα διακόψει ασφαλώς την πορεία και πιθανόν και να την ανατρέψει. Πρέπει να γίνει σωστά. Και είμαι βέβαιος ότι μπορούμε να το επιτύχουμε.

<SPEAKER ID=289 LANGUAGE="IT" NAME="Bianco">
Κύριε Πρόεδρε, περιορίζομαι να εκφράσω την απλή ευχή να ανακτηθεί ο χαμένος χρόνος και να μπορέσει η Μάλτα να ενταχθεί σύντομα στην Ευρωπαϊκή Ένωση. Συνεπώς, η έκκλησή μου είναι να ξεπεραστούν όλοι οι δισταγμοί και οι αβεβαιότητες που χαρακτήρισαν μέχρι σήμερα, κατά τη γνώμη μου, τη στάση του Συμβουλίου και της Επιτροπής. Πέρα από τις διαστάσεις της χώρας που είναι φυσικά περιορισμένη από άποψη εδάφους και πληθυσμού, η Μάλτα προσλαμβάνει μεγάλη σπουδαιότητα στη δρομολόγηση και την εδραίωση αυτής της πολιτικής στη μεσογειακή περιοχή, που είναι ένα από τα μέτωπα στα οποία θα δοκιμαστεί και το μέλλον της Ευρώπης. Πρέπει να έχουμε υπόψη ότι παρουσιάζονται νέα σενάρια και ότι ακόμη και η υπέρβαση, τρόπον τινά, της αρνητικής στάσης της Λιβύης αντιπροσωπεύει ένα σημαντικό στοιχείο για να μπορέσει να εδραιωθεί αυτή η πραγματικότητα.
<P>
Συνεπώς, η Μάλτα πρέπει, από το προσεχές Συμβούλιο της Κολωνίας, να ληφθεί υπόψη με θετικότητα. Πιστεύω πως υπάρχουν ήδη όλα τα στοιχεία: οι θέσεις της προηγούμενης εργατικής κυβέρνησης ξεπεράστηκαν από την αποφασιστική βούληση της σημερινής κυβέρνησης και οι κυριότεροι μακροοικονομικοί δείκτες είναι ικανοποιητικοί, όπως αναγνώρισε και η ίδια η εισηγήτρια, κ. Malone. Ελπίζω ότι θα βιαστείτε, κύριε Επίτροπε.

<SPEAKER ID=290 LANGUAGE="SV" NAME="Burenstam Linder">
Κύριε Πρόεδρε, όπως κατέδειξε ο κ. Donner πολλά θετικά πράγματα μπορούν να ειπωθούν για την πρόοδο και τον ρυθμό των μεταρρυθμίσεων της Εσθονίας, όπως επίσης της Λεττονίας και της Λιθουανίας. Με χαρά παρατήρησα το αποτέλεσμα των εκλογών της 7ης Μαρτίου στην Εσθονία. Νίκησαν και δημιούργησαν κυβέρνηση τα κόμματα που εμφανέστατα προωθούν την ένταξη στην ΕΕ. Ιδιαίτερη χαρά προκαλεί το γεγονός ότι ο κ. Mart Laar εξελέγη νέος Πρωθυπουργός. Ήταν αυτός που είχε ηγηθεί κατά την περίοδο 1992-1994 της κυβέρνησης εκείνης που έβαλε την Εσθονία στην τόσο επιτυχή πορεία των μεταρρυθμίσεων.
<P>
Η 25η Μαρτίου του τρέχοντος έτους ήταν η πεντηκοστή επέτειος της μαζικής εκτόπισης 20 000 εσθονών υπηκόων από τις σοβιετικές δυνάμεις κατοχής από την Εσθονία. Αυτή η τραγωδία δεν διαδραματίστηκε στις οθόνες των τηλεοράσεων όπως συμβαίνει με τις σημερινές φρικαλεότητες. Γι' αυτό, υπάρχει ακόμη μεγαλύτερος λόγος να υπενθυμίσουμε αυτά τα γεγονότα.
<P>
Τα σημερινά κράτη μέλη απέκτησαν ήδη πριν τη διεύρυνση πολλά πλεονεκτήματα εξ αιτίας των μεταρρυθμίσεων και των προσπαθειών που κατέβαλαν οι υποψήφιες χώρες ώστε να πληρούν τα κριτήρια που έχουν τεθεί. Αυτό μπορούμε να το υπενθυμίσουμε στους ψηφοφόρους στις εκλογές του Ιουνίου. Η μετάβαση στην οικονομία της αγοράς σ' αυτές τις χώρες μας απέφερε νέες αγορές και θέσεις απασχόλησης, η μεγαλύτερη σταθερότητα είχε ως αποτέλεσμα να αντιμετωπίσουν καλύτερα τη ρωσική κρίση και αποφύγαμε έτσι να παρέμβουμε με προγράμματα αρωγής&#x02D9; κυρίως, οι προσπάθειες που κατέβαλαν για να επιλύσουν τις διενέξεις και να βελτιώσουν την κατάσταση, όσον αφορά τα ανθρώπινα δικαιώματα είχε ως αποτέλεσμα να αποφύγουμε «κρίσεις τύπου Κοσσυφοπεδίου» σε γειτονικές μας περιοχές. Αυτή είναι η νέα διάσταση της ΕΕ ως ένα ειρηνευτικό εγχείρημα.

<SPEAKER ID=291 NAME="Δημητρακόπουλος">
Κύριε Επίτροπε, αγαπητοί συνάδελφοι, η διεύρυνση της Ευρωπαοκής «Ενωσης είναι χωρίς αμφιβολία η πρώτη σημαντικότερη πρόκληση που χαρακτηρίζει το πέρασμα της Ευρωπαοκής «Ενωσης από τον 20ο στον 21ον αιώνα.
<P>
Μία από τις βασικές προϋποθέσεις για την επιτυχία της είναι και η τήρηση της γεωγραφικής ισορροπίας στην ένταξη των υποψηφίων χωρών. Υπό αυτό το πρίσμα, η ένταξη της Κύπρου αποκτά ιδιαίτερη σημασία. Είναι θετικό το ότι οι ενταξιακές διαπραγματεύσεις στην προκειμένη περίπτωση άρχισαν και προχωρούν κανονικά. Πρέπει να συνεχιστούν κατά αυτόν τον τρόπο ως την επιτυχή ολοκλήρωσή τους. Προσκόμματα και διασύνδεση του αποτελέσματος των διαπραγματεύσεων, όπως ατυχώς έχει επιχειρηθεί από ορισμένες χώρες μέλη της Ευρωπαοκής «Ενωσης, με την επίλυση του πολιτικοστρατιωτικού ζητήματος που επί 25 χρόνια βασανίζει το νησί, είναι, επιεικώς, διπλωματικά ολισθήματα που όμως αντίκεινται στη φιλοσοφία της Ευρωπαοκής «Ενωσης και της διεύρυνσης, και πάντως θέτουν σε κίνδυνο την επιτυχή ολοκλήρωσή της.
<P>
Η έκθεση του κ. Bertens, τον οποίον συγχαίρω για την εξαίρετη εργασία του, αποτελεί ένα μεγάλο βήμα προς τη σωστή κατεύθυνση και για τον λόγο αυτόν πρέπει να υπερψηφισθεί.

<SPEAKER ID=292 LANGUAGE="SV" NAME="Virgin">
Κύριε Πρόεδρε, η κ. Myller έχει εκπονήσει μία πολύ ενδιαφέρουσα και καλή έκθεση για τις περιβαλλοντικές στρατηγικές που θα ισχύουν ενόψη της ένταξης χωρών της Ανατολικής και Κεντρικής Ευρώπης στην ΕΕ. Είναι μία σημαντική έκθεση η οποία, εξάλλου, ταιριάζει με το ενεργό ενδιαφέρον που το Ευρωπαϊκό Κοινοβούλιο δείχνει πάντοτε για τα θέματα του περιβάλλοντος.
<P>
Θα ήθελα, όμως, να επισημάνω δύο σημεία της έκθεσης τα οποία δεν μπορώ να στηρίξω. Εκεί, μεταξύ άλλων, αναφέρεται ότι η διαδικασία των ιδιωτικοποιήσεων, που είναι εν εξελίξει στις υποψήφιες χώρες, θα διακυβεύσει κατά πάσα πιθανότητα το μέλλον των προστατευόμενων περιοχών και τη διατήρηση της βιοποικιλότητας. Έχω την ακριβώς αντίθετη άποψη. Πιστεύω ότι οι υλοποιούμενες ιδιωτικοποιήσεις είναι ουσιαστικό κομμάτι μίας υγιούς περιβαλλοντικής πολιτικής. Οι χώρες της Ανατολικής και Κεντρικής Ευρώπης έχουν μία θλιβερή ιστορία ολοκληρωτικών συστημάτων τα οποία ουσιαστικά άφησαν πίσω τους σοβαρά περιβαλλοντικά προβλήματα. Τώρα, εναπόκειται στις μεμονωμένες χώρες και την ΕΕ να βελτιώσουν με συνδυασμένες προσπάθειες την κατάσταση του περιβάλλοντος.
<P>
Οι άνθρωποι φροντίζουν ό, τι τους ανήκει. Γι' αυτόν τον λόγο, έχει εξαιρετική σημασία να προασπίζει η νομοθεσία το δικαίωμα της ιδιοκτησίας. Αν κάποιος ρυπαίνει τη γη μου, τότε, το δικαίωμά μου να λάβω αποζημίωση, με τον ένα ή τον άλλον τρόπο, από τον ρυπαίνοντα πρέπει να βρίσκεται πέραν πάσης αμφιβολίας. Αυτός είναι ο πυρήνας της αρχής που αποδεχόμαστε: όποιος ρυπαίνει πληρώνει.
<P>
Στην έκθεσή της, η κ. Myller αναφέρει επίσης ότι η διαρκώς εντατικοποιούμενη δασοκομία και γεωργία, καθώς και η κατασκευή αυτοκινητοδρόμων, θέτει σε κίνδυνο το περιβάλλον. Δεν συμφωνώ μ' αυτήν την ανάλυση. Κάθε ανθρώπινη δραστηριότητα οδηγεί σε αλλαγές στο περιβάλλον, οι οποίες δεν είναι απαραίτητα βλαβερές, μερικές φορές έχουν, όμως, αρνητικές συνέπειες. Γι' αυτόν ακριβώς τον λόγο, είναι σημαντικό να καθοριστούν σαφή όρια, αλλά, να μην καταδικάζονται με κατηγορηματικό τρόπο ορισμένα φαινόμενα. Η φυσιολογική δασοκομία και γεωργία δεν συνεπάγονται, κατ' ανάγκη, ότι τίθεται σε κίνδυνο το περιβάλλον. Γι' αυτόν τον λόγο, δεν είναι συνετό να παροτρύνονται οι υποψήφιες χώρες να απέχουν απ' αυτό που εμείς θεωρούμε ότι είναι μία φυσιολογική δασοκομία και γεωργία. Είναι, όμως, σημαντικό να συμμορφώνονται με την περιβαλλοντική νομοθεσία που έχουμε αποφασίσει.
<P>
Τέλος, θέλω να υπογραμμίσω το μεγάλο όφελος, από πλευράς περιβαλλοντικής πολιτικής, που συνεπάγεται η διεύρυνση και που θα οδηγήσει στη βελτίωση του περιβάλλοντος σ' ολόκληρη την Ευρώπη.

<SPEAKER ID=293 LANGUAGE="DE" NAME="Gόnther">
Κύριε Πρόεδρε, κύριε Επίτροπε, θα ήθελα να πω δυο λόγια για τη Μάλτα. Πρώτα θα ήθελα να ευχαριστήσω όλους εκείνους που συνέβαλαν στο να συζητείται και πάλι η Μάλτα μαζί με τις άλλες υποψήφιες χώρες, όπως άλλωστε είχε προβλεφθεί στα Συμβούλια της Κέρκυρας και του Έσσεν. Θέλω επίσης να ευχαριστήσω ιδιαίτερα κι εσάς, Επίτροπε van den Broek, γιατί από τη στιγμή που η παρούσα κυβέρνηση της Μάλτας υπέβαλε και πάλι αίτηση εισδοχής, ταχθήκατε σαφώς υπέρ αυτής.
<P>
Παρ' όλ' αυτά όμως έχω ακόμη μερικές σχετικές ερωτήσεις προς την Επιτροπή. Πρώτον: Έχουμε τη διεύρυνση της Task Force. Υπάρχουν ειδικές μονάδες σε κάθε χώρα. Πότε θα μπορέσει η μονάδα η αρμόδια για τη Μάλτα να αναλάβει εργασία;
<P>
Η δεύτερη ερώτησή μου σχετίζεται με το Τέταρτο Οικονομικό Πρωτόκολλο. Σύμφωνα με αυτό, στον προϋπολογισμό του 1999 προβλέπονται από 5 εκατ. ευρώ για τη Μάλτα και την Κύπρο. Όμως με τη βοήθεια της Επιτροπής, πριν ακόμη από τις τελευταίες εκλογές στη Μάλτα, είχε συμφωνηθεί να παραταθεί για ένα ακόμη έτος το οικονομικό πρωτόκολλο για τη Μάλτα. Τώρα, κάποια εκατομμύρια ευρώ δεν υπάρχουν, επειδή δεν είχαν εγγραφεί στον προϋπολογισμό. Βλέπετε κάποια πιθανότητα να εκπληρωθεί τώρα το πρωτόκολλο αυτό μετά την παράταση, είτε με τη διαδικασία Notenboom είτε με κάποιον άλλον τρόπο;
<P>
Μια τρίτη παρατήρηση για τη σημερινή έκθεση: Λυπάμαι πολύ που η κ. εισηγήτρια δεν θεώρησε απαραίτητο να παρευρίσκεται στη συζήτηση. Αναφέρομαι στις τροπολογίες που υποβλήθηκαν. Η τροπολογία 1 που υποχρεώνει τις αρχές και τη διοίκηση της Μάλτας να παραμείνουν στην έγκρισή τους για την ένταξη στην ΕΕ, θεωρώ ότι απευθύνεται στον λάθος αποδέκτη. Στο κάτω-κάτω, και στην περίπτωση της Νορβηγίας είδαμε ότι ο πληθυσμός τελικά αποφάσισε ποιά διαδικασία θα ακολουθηθεί, χωρίς να αποδώσει κανείς την ευθύνη αυτή στις αρχές. Σε γενικές γραμμές, ευχαριστώ που μπορέσαμε να διεξαγάγουμε σήμερα τη συγκεκριμένη συζήτηση.

<SPEAKER ID=294 NAME="Van den Broek">
Κύριε Πρόεδρε, θα ήθελα να ευχαριστήσω θερμά τους εισηγητές και όλους τους συναδέλφους που παρενέβησαν απόψε το βράδυ με αφορμή το σημαντικό θέμα της διεύρυνσης της Ευρωπαϊκής Ένωσης. Επιτρέψτε μου να αρχίσω τονίζοντας για άλλη μία φορά, και αυτό ισχύει στην ουσία και για όλους εκείνους που έχουν αναλάβει στους κόλπους της Επιτροπής την προετοιμασία της διεύρυνσης, ότι έχουμε βαθιά επίγνωση της ιστορικής και μοναδικής ευκαιρίας που προσφέρεται στην Ευρωπαϊκή Ένωση να προωθήσει την παγίωση της ειρήνης και της σταθερότητας σε μεγαλύτερα τμήματα της ηπείρου μας. Συνεπώς, συμφωνώ απολύτως με τον κ. von Habsburg και με όλους εκείνους οι οποίοι υιοθέτησαν την άποψή του απόψε, ότι τους τελευταίους μήνες και τις τελευταίες εβδομάδες ο πόλεμος στο Κόσσυφοπέδιο μας κάνει να συνειδητοποιούμε για άλλη μία φορά τι σημαίνει το να μπορεί να ζει κανείς ειρηνικά και ελεύθερα και χωρίς να καταπιέζεται σ'αυτή την κοινωνία αξιών. Εμείς, οφείλουμε να βοηθήσουμε όλους εκείνους που έχουν την πρόθεση να ενταχθούν στην κοινωνία αυτή, προκειμένου να ολοκληρώσουν αυτή τη δύσκολη και περίπλοκη διαδικασία ενσωμάτωσης.
<P>
Χαίρομαι λοιπόν που σήμερα έχουμε τη δυνατότητα να εξετάσουμε για άλλη μία φορά πώς έχουν τα πράγματα όσον αφορά τη διαδικασία αυτή, η οποία από τη φύση της δεν μπορεί να ολοκληρωθεί από τη μια μέρα στην άλλη. Θα ήθελα οπωσδήποτε να καθησυχάσω όλα τα αξιότιμα μέλη του Σώματος - ακριβώς όπως έκανα και στις υποψήφιες χώρες - λέγοντάς τους ότι η, ας πούμε, θεσμική κρίση στην οποία βρισκόμαστε αυτή τη στιγμή, η οποία επηρεάζει κατά κάποιο τρόπο το έργο της Επιτροπής, δεν πρέπει κατά τη γνώμη μας να οδηγήσει σε καθυστέρηση της διαδικασίας διεύρυνσης και ότι αυτό δεν πρόκειται να συμβεί. Κατ'αυτή την έννοια, εμείς συνεχίζουμε τις προετοιμασίες και τη δουλειά μας, ενώ το ίδιο ισχύει και για τις διαπραγματεύσεις που διενεργούνται με κάθε μία από τις υποψήφιες χώρες.
<P>
Τον περυσινό Δεκέμβριο συζητήσαμε διεξοδικά σχετικά με την κατάσταση που επικρατεί στις υποψήφιες χώρες με τις οποίες δεν έχουν αρχίσει ακόμη επίσημες διαπραγματεύσεις. Σήμερα, θα συζητήσουμε για τις άλλες έξι.
<P>
Κύριε Πρόεδρε, επιτρέψτε μου να αρχίσω δηλώνοντας ότι αξιοποιούμε πλήρως όλα τα προενταξιακά μέσα που έχουμε στη διάθεσή μας για να βοηθήσουμε την ένταξη των υποψηφίων χωρών. Το φθινόπωρο, η Επιτροπή θα καταρτίσει και άλλες εκθέσεις προόδου, έχουμε όμως την πρόθεση να προσαρμόσουμε φέτος τον Οκτώβριο τις γνωστές σ'εσάς ενταξιακές συμπράξεις, δηλαδή πριν από τη Σύνοδο Κορυφής του Ελσίνκι, και μάλιστα με βάση την πρόοδο και την εξέλιξη που θα έχουν σημειωθεί μέχρι τότε. Τη στιγμή αυτή μπορούμε τουλάχιστον να πούμε ότι έχουν τεθεί σε εφαρμογή και οι δέκα ευρωπαϊκές συμφωνίες, καθώς και ότι οι προενταξιακές ενισχύσεις, σχετικά με τις οποίες επετεύχθη συμφωνία στο Ευρωπαϊκό Συμβούλιο του Βερολίνου, δηλαδή η οικονομική ενίσχυση των χωρών της Κεντρικής και της Ανατολικής Ευρώπης, θα διπλασιαστούν. Αναμένεται ότι, στα πλαίσια του προγράμματος PHARE-Twinning πρόκειται να μεταβούν φέτος περί τους 100 εμπειρογνώμονες από τα κράτη μέλη της Ευρωπαϊκής Ένωσης στις υποψήφιες χώρες και, κατά τη γνώμη μας, ο αριθμός αυτός θα πρέπει να διπλασιαστεί το 2000. Αποστολή των εμπειρογνωμόνων αυτών είναι να μεταβιβάσουν στα σημαντικότερα υπουργεία των υποψηφίων χωρών τις γνώσεις τους όσον αφορά την εφαρμογή του κοινοτικού κεκτημένου. Πρόκειται για μακρόχρονες αποσπάσεις στους τομείς της γεωργίας, της δικαιοσύνης, των εσωτερικών υποθέσεων, των οικονομικών και του περιβάλλοντος.
<P>
Παράλληλα, κάθε υποψήφιο κράτος μέλος έχει εγκρίνει ένα εθνικό πρόγραμμα για την υιοθέτηση του κοινοτικού κεκτημένου, στα πλαίσια του οποίου έχουν καθοριστεί και ποια μέσα απαιτούνται από δημοσιονομική και θεσμική άποψη καθώς και όσον αφορά το προσωπικό. Από τις χώρες αυτές ζητήθηκε επίσης να προσαρμόσουν και άλλο το πρόγραμμά τους μέχρι την αρχή του καλοκαιριού, προκειμένου να το εναρμονίσουν με τις πιο πρόσφατες εξελίξεις.
<P>
Πριν αναφερθώ σε κάθε μία από τις έξι αυτές χώρες, ίσως θα έπρεπε να πω κάτι για τη Μάλτα, επειδή η χώρα αυτή βρίσκεται βεβαίως σε μια κάπως ιδιαίτερη θέση, λόγω της αναστολής της αίτησής της για προσχώρηση στην Ευρωπαϊκή Ένωση. Τον περασμένο Δεκέμβριο σας γνωστοποίησα ότι η αίτηση της Μάλτας είχε ενεργοποιηθεί για άλλη μια φορά. Το αποτέλεσμα ήταν να κληθούμε από το Συμβούλιο να προσαρμόσουμε για άλλη μία φορά τη γνωμοδότησή του από το 1993, πράγμα το οποίο γνωστοποιήσαμε στις 17 Φεβρουαρίου. Τα συμπεράσματα της γνωμοδότησης αυτής ήταν εν συντομία ότι, όσον αφορά τα πολιτικά κριτήρια, δεν υπήρχαν προβλήματα σε σχέση με τη Μάλτα, όμως στον οικονομικό τομέα χρειάζονται συμπληρωματικές ή διαρθρωτικές μεταρρυθμίσεις, ενώ η διετής διακοπή της προετοιμασίας για την ένταξη της Μάλτας επέφερε μια ορισμένη καθυστέρηση όσον αφορά την υιοθέτηση του κοινοτικού κεκτημένου. Σύμφωνα με την Επιτροπή, πρέπει να αρχίσει το συντομότερο δυνατό η ενδελεχής εξέταση της κατάστασης, πράγμα που θα γίνει, έτσι ώστε, όπως αναφέρουμε και στην έκθεση αυτή, να μπορέσουμε να αρχίσουμε τις ενταξιακές διαπραγματεύσεις κατά τα τέλη της φετινής χρονιάς, γεγονός που, όπως ελπίζω, θα μπορούσε ενδεχομένως να έχει ενθαρρυντικές επιδράσεις στη Σύνοδο Κορυφής του Ελσίνκι που θα πραγματοποιηθεί το Δεκέμβριο. Σε τελευταία ανάλυση όμως η έναρξη των διαπραγματεύσεων είναι ένα θέμα για το οποίο θα πρέπει να αποφασίσει η ίδια η Σύνοδος Κορυφής.
<P>
Εμείς είμαστε απόλυτα προετοιμασμένοι. Μπορώ να καθησυχάσω την κ. Gόnther, δεδομένου ότι έχουμε προβλέψει ότι οι διαπραγματεύσεις της ομάδας καθηκόντων μπορούν να διευρυνθούν οποιαδήποτε στιγμή και ότι οι επίσημες διαπραγματεύσεις με τη Μάλτα θα αρχίσουν όντως να διεξάγονται. Θα ήθελα να πω στον κ. Bertens, αλλά και στην κ. Malone, ότι θα εξετάσουμε κατά πόσο, στην περίπτωση της Κύπρου και της Μάλτας, το ισχύον χρηματοδοτικό πρωτόκολλο θα μπορούσε να μετατραπεί σε ένα οικονομικό μέσο συγκρίσιμο με αυτά που ισχύουν για τις άλλες υποψήφιες χώρες. Το θέμα μας απασχολεί αυτή τη στιγμή και θα επανέλθουμε το συντομότερο δυνατό.
<P>
Οι διαπραγματεύσεις είναι μια περίπλοκη διαδικασία, χαίρομαι όμως που μπορώ να γνωστοποιήσω ότι, στα τέλη του περσινού χρόνου, είχα ήδη ανοίξει 7 από τα συνολικά 31 κεφάλαια διαπραγματεύσεων. Αντιμέτωπες με την αναγκαιότητα του καθορισμού των διαπραγματευτικών τους θέσεων, οι υποψήφιες χώρες βελτίωσαν σε συγκριτικά σύντομο διάστημα την εσωτερική οργάνωση και το συντονισμό τους. Τα ερωτήματα που τέθηκαν από την πλευρά μας, όσον αφορά τη δυνατότητά τους για την εφαρμογή του κοινοτικού κεκτημένου, πρόσφεραν στις χώρες αυτές ένα πρόσθετο κίνητρο για την προετοιμασία τους σ'αυτόν τον καθοριστικής σημασίας τομέα. Το λέω αυτό για τον κ. Titley ο οποίος έκανε σχετικά μία παρατήρηση.
<P>
Η Επιτροπή έχει την πρόθεση να διατηρήσει το ρυθμό εξέτασης των κεφαλαίων αυτών, πράγμα που σημαίνει ότι, πριν από το καλοκαίρι, θα αρχίσει η εξέταση άλλων 8 κεφαλαίων διαπραγμάτευσης. Αυτό άλλωστε ανακοίνωσε και η ίδια η γερμανική Προεδρία. Συνεπώς, κατά τα μέσα του τρέχοντος έτους θα έχει αρχίσει η εξέταση των μισών από τα κεφάλαια διαπραγμάτευσης. Εάν μπορέσουμε να διατηρήσουμε αυτό το ρυθμό, κατά τα τέλη του έτους θα έχει αρχίσει η εξέταση των τριών τετάρτων περίπου των κεφαλαίων διαπραγμάτευσης. Αυτό σημαίνει πολλά, τόσο όσον αφορά τις προσπάθειες που καταβάλλονται από τις υποψήφιες χώρες, όσο και από την Προεδρία της Ένωσης και από την Επιτροπή. Πρόθεσή μας είναι να διατηρήσουμε το ρυθμό που έχει επιτευχθεί.
<P>
Γνωρίζετε ότι πρόκειται για πολιτικά και οικονομικά κριτήρια, το κοινοτικό κεκτημένο και τη διοικητική ικανότητα. Πριν κάνω μερικές παρατηρήσεις για κάθε χώρα, θα ήθελα να αναφερθώ για λίγο σ' αυτά τα τέσσερα σημαντικά κριτήρια τα οποία, όπως γνωρίζετε, ορίσθηκαν το 1993 στην Κοπεγχάγη. Όταν αξιολογήσαμε τις εκθέσεις του Νοεμβρίου του περασμένου έτους, εξετάσαμε με ιδιαίτερη προσοχή τον τρόπο με τον οποίο λειτουργεί πραγματικά η δημοκρατία στα υποψήφια κράτη. Προς μεγάλη μας ικανοποίηση, για να μην πω ενθουσιασμό, διαπιστώσαμε ότι, σε γενικές γραμμές, η δημοκρατία έχει όντως εμπεδωθεί.
<P>
Εξακολουθούν βεβαίως να υπάρχουν ορισμένες σημαντικές πτυχές, που αφορούν το κράτος δικαίου και τη δημοκρατία και που συνεχίζουν να απαιτούν την προσοχή μας, όπου πρέπει να σημειωθεί περαιτέρω πρόοδος. Λέγοντάς το αυτό έχω υπόψη μου την πολιτική για τις μειονότητες, ιδιαίτερα τις μέρες αυτές που το θέμα είναι πάρα πολύ επίκαιρο, αλλά και την ενίσχυση της δικαστικής εξουσίας. Βλέπουμε ότι σε πάρα πολλές χώρες, όχι μόνο στις υποψήφιες χώρες, αλλά και στα ίδια τα κράτη μέλη, παρατηρούνται μεγάλες καθυστερήσεις στη διεκπεραίωση δικαστικών υποθέσεων, στις περισσότερες περιπτώσεις επειδή οι δικαστικές αρχές δεν διαθέτουν το απαιτούμενο προσωπικό.
<P>
Μια γενική παρατήρηση για τα οικονομικά κριτήρια. Όλες οι χώρες με τις οποίες διεξάγουμε διαπραγματεύσεις έχουν σημειώσει σημαντική πρόοδο προς την κατεύθυνση της οικονομίας της αγοράς, σημειώθηκε όμως ότι η ανάπτυξη της οικονομίας είναι σημαντική σε χώρες όπως η Εσθονία, η Ουγγαρία και η Πολωνία, οι οποίες, παρεμπιπτόντως, από τη δημοσίευση των γνωμοδοτήσεων, κατέβαλαν ακατάπαυστες προσπάθειες για να προωθήσουν τις μεταρρυθμίσεις. Στην έκθεση δεν παραλείψαμε να σημειώσουμε ότι, από την άποψη αυτή, η πρόοδος που σημειώθηκε στη Σλοβενία και τη Δημοκρατία της Τσεχίας ήταν μικρότερη και ότι θα έπρεπε να δοθούν κίνητρα για να επιταχυνθεί. Γνωστοποιήσαμε την άποψή μας στις χώρες αυτές, οι οποίες αποδέχθηκαν τις παρατηρήσεις μας και λαμβάνουν τα απαραίτητα μέτρα.
<P>
Έρχομαι τώρα στο θέμα του ρυθμού της προσαρμογής στο κοινοτικό κεκτημένο. Οι υποψήφιες χώρες δεν είναι σε θέση να υιοθετήσουν μόνες τους τη νομοθεσία, παράλληλα όμως θα πρέπει να διερωτηθούμε πώς έχουν τα πράγματα όσον αφορά την ικανότητά τους να την εφαρμόσουν. Νομίζω ότι, επί του θέματος αυτού, τα αποτελέσματα, οι επιδόσεις των υποψηφίων χωρών διαφέρουν σημαντικά. Το Νοέμβριο διαπιστώσαμε ότι, σε γενικές γραμμές, η Ουγγαρία και η Εσθονία διατήρησαν έναν ικανοποιητικό ρυθμό προσαρμογής, ότι η Πολωνία σημείωσε μεγάλη πρόοδο σε ορισμένους τομείς, ενώ σε ορισμένους άλλους παρατηρήθηκε καθυστέρηση. Για άλλη μια φορά διαπιστώσαμε ότι η Δημοκρατία της Τσεχίας και η Σλοβενία υπολείπονται κάπως των άλλων.
<P>
Προς όφελος της αμοιβαίας εμπιστοσύνης, η οποία είναι απαραίτητη για την ένταξη στην Ευρωπαϊκή Ένωση, έχει καθοριστική σημασία οι υποψήφιες χώρες να διαθέτουν το απαιτούμενο διοικητικό και δικαστικό δυναμικό. Οι χώρες αυτές δεν έχουν περιθώρια να παραμελήσουν τους τομείς αυτούς στα πλαίσια της προετοιμασίας. Αυτός είναι και ο λόγος για τον οποίο καταβάλλουμε τόσο σημαντικές προσπάθειες στα πλαίσια της προσπάθειας αδελφοποίησης, για να υπάρξει δυνατότητα να τεθούν για μακρό χρονικό διάστημα στη διάθεση των κυβερνήσεων των υποψηφίων χωρών εμπειρογνώμονες από τα κράτη μέλη της Ευρωπαϊκής Ένωσης.
<P>
Θα αναφερθώ σύντομα σε κάθε μία από τις έξι υποψήφιες χώρες κάνοντας ορισμένες ειδικές παρατηρήσεις. Η Πολωνία, για παράδειγμα, σημείωσε σημαντική πρόοδο όσον αφορά την κάλυψη των πολιτικών κριτηρίων με την θέση σε εφαρμογή του νέου ποινικού κώδικα και του κώδικα ποινικής δικονομίας και με τον ορισμό ενός επιτρόπου για την προστασία των δικαιωμάτων των πολιτών. Στον οικονομικό τομέα, η χώρα πέτυχε τον περασμένο χρόνο ένα υψηλό ρυθμό ανάπτυξης, αυτό το λέω προς την κ. Hoff, ενώ, παράλληλα, μειώθηκαν η ανεργία και ο πληθωρισμός, ενισχύθηκε το νόμισμα και αυξήθηκαν οι άμεσες ξένες επενδύσεις. Παράλληλα, έγιναν σημαντικές προσπάθειες για την οικονομική αναδιάρθρωση της κοινωνικής ασφάλισης, των τομέων παραγωγής σιδήρου και χάλυβα, καθώς και της παραγωγής άνθρακα.
<P>
Λιγότερη πρόοδος σημειώθηκε όσον αφορά την προσαρμογή στο κοινοτικό κεκτημένο, και ακόμη λιγότερο στον τομέα του περιβάλλοντος, ενώ πρέπει να επισπευσθεί το νομοθετικό έργο και να αυξηθούν οι προσπάθειες για την προσέλκυση επενδύσεων στο περιβάλλον. Καθυστέρηση σημειώθηκε και με τη θέσπιση σημαντικών νόμων για την πιστοποίηση και την αξιολόγηση της συμμόρφωσης, γεγονός το οποίο δημιουργεί προβλήματα πρόσβασης στην πολωνική αγορά, γι'αυτό άλλωστε και αναφέρομαι σ'αυτά τα προβλήματα. Όσον αφορά τον πιο γνωστό τομέα στην Πολωνία, τη γεωργία, θα ήθελα να πω ότι συμφωνώ απολύτως με την ανάλυση της κ. Hoff, η οποία αναφέρθηκε στον τομέα αυτό, ότι είναι απαραίτητο να συνεχισθούν οι διαρθρωτικές μεταρρυθμίσεις, ιδιαίτερα όσον αφορά την ανάπτυξη της υπαίθρου και τη βελτίωση των κτηνιατρικών και των φυτοϋγειονομικών μέσων. Όσον αφορά το πρόγραμμα για την αναδιάρθρωση της βιομηχανίας σιδήρου και χάλυβα, θα ήθελα να επαινέσω την Πολωνία για το τεράστιο έργο που έχει επιτελέσει. Πρέπει όμως να καταβληθούν περισσότερες προσπάθειες για να διασαφηνισθεί περισσότερο η στρατηγική για την ιδιωτικοποίηση των δύο μεγαλυτέρων επιχειρήσεων της χώρας και να χαραχθεί ένα σαφές χρονοδιάγραμμα για την ιδιωτικοποίηση και την αναδιάρθρωση.
<P>
Συμφωνώ απερίφραστα με τη σύσταση της κ. Hoff να συνεχιστεί η υποστήριξη, μέσω του PHARE, των συνοδευτικών κοινωνικών μέτρων για την αναδιάρθρωση του τομέα παραγωγής σιδήρου και χάλυβα. Αυτό άλλωστε θα συνεκτιμηθεί φέτος στο πρόγραμμα PHARE. Πρέπει να σημειωθεί ότι η υπόθεση αφορά ένα πρόβλημα απασχόλησης τεράστιων διαστάσεων.
<P>
Έρχομαι τώρα στη Δημοκρατία της Τσεχίας. Για τη χώρα αυτή μίλησα και προηγουμένως. Η πρόοδος ήταν περιορισμένη, όσον αφορά την γενική προσαρμογή των βραχυπρόθεσμων προτεραιοτήτων στα πλαίσια της εταιρικής σχέσης για την προσχώρηση. Στην έκθεση του κ. Carnero Gonzalez αναφέρονται ορισμένοι τομείς προτεραιότητας σε σχέση με τους οποίους η Δημοκρατία της Τσεχίας θα έπρεπε να εντείνει περισσότερο τα προενταξιακά μέτρα που έχει λάβει, όπως για παράδειγμα η προσαρμογή της νομοθεσίας εν γένει στο κοινοτικό κεκτημένο, αλλά και η μεταρρύθμιση του κρατικού μηχανισμού και του δικαστικού συστήματος, η ιδιωτικοποίηση των κρατικών τραπεζών, η πολιτική για τις κρατικές ενισχύσεις, η προστασία του περιβάλλοντος και η προώθηση της κοινωνικής ένταξης της μειοψηφίας των Roma, θέμα στο οποίο ορθώς αναφέρθηκε ο κ. Gonzαlez.
<P>
Το πρόγραμμα της νέας κυβέρνησης περιλαμβάνει πάμπολλες προτεραιότητες οι οποίες συμφωνούν πραγματικά με αυτές της εταιρικής σχέσης για την ένταξη, ελπίζουμε όμως ότι η κυβέρνηση θα κατορθώσει να εφαρμόσει σήμερα αυτές τις προτεραιότητες αποκομίζοντας συγκεκριμένα αποτελέσματα.
<P>
Σχετικά με την Ουγγαρία μπορώ να είμαι πολύ σύντομος. Η χώρα έχει σημειώσει σημαντική πρόοδο σε ορισμένους τομείς, ιδιαιτέρως με την έγκριση ενός γενικού πακέτου μεταρρυθμίσεων για το δικαστικό τομέα και την ολοκλήρωση των διαρθρωτικών οικονομικών μεταρρυθμίσεων. Πολύ ευνοϊκή εξέλιξη αποτελεί επίσης η ενίσχυση του κρατικού μηχανισμού της Ουγγαρίας με την αύξηση του προσωπικού του - γεγονός για το οποίο εμείς ως Επιτροπή ζηλεύουμε βεβαίως - και την κατάρτιση μεσοπρόθεσμων εκπαιδευτικών προγραμμάτων.
<P>
Σε ορισμένους τομείς, όπως η προστασία του περιβάλλοντος, η διαδικασία εναρμόνισης της νομοθεσία προχωράει κάπως αργά, ενώ ο σχεδιασμός της περιφερειακής ανάπτυξης ευρίσκεται ακόμη στο αρχικό του στάδιο. Πρέπει να καταβληθούν και άλλες προσπάθειες για τη δημιουργία μιας υπηρεσίας για τον έλεγχο των κρατικών ενισχύσεων, η οποία θα μπορεί να λειτουργεί με αποδοτικό τρόπο. Πρόκειται για ένα πάρα πολύ σημαντικό θέμα.
<P>
Έρχομαι τώρα στην Εσθονία. Σαφής πρόοδος. Η χώρα πρωτοστατεί στις επιδόσεις, από τις οποίες πρέπει να επιδοκιμαστούν ιδιαιτέρως οι εξελίξεις όσον αφορά τη νομοθεσία για τα δικαιώματα του πολίτη. Γνωρίζουμε ποιες προσπάθειες έπρεπε να καταβληθούν για το σκοπό αυτό. Ένας λόγος παραπάνω για να ελπίζουμε, και δεν κρύβω ότι τρέφω ορισμένες ανησυχίες, ότι θα εξεταστούν για άλλη μία φορά με ιδιαίτερη προσοχή οι νόμοι για τη γλώσσα και για τις κοινοβουλευτικές εκλογές και τις εκλογές για την ανάδειξη συμβουλίου, οι οποίοι εγκρίθηκαν μετά τη δημοσίευση της τελευταίας έκθεσής μας, επειδή οι νόμοι αυτοί, κατά τη γνώμη μας, αντίκεινται στα αντίστοιχα διεθνή πρότυπα. Η Επιτροπή είναι κάλλιστα διατεθειμένη να αναζητήσει λύσεις μαζί με την Εσθονία και συμμερίζεται την άποψη του κ. Donner ότι χρειάζεται να ληφθούν περισσότερα μέτρα για την κοινωνική ένταξη αλλογλώσσων. Επίσης - και θα πρέπει να σημειωθεί ότι στο σημείο αυτό η χώρα δεν αποτελεί εξαίρεση- η Εσθονία πρέπει να καταβάλει περισσότερες προσπάθειες για την ενίσχυση της διοικητικής της ικανότητας.
<P>
Προτελευταία στη σειρά των χωρών με τις οποίες διεξάγουμε διαπραγματεύσεις είναι η Σλοβενία. Κυρίως από την έκθεση προόδου του Νοεμβρίου κατέστη σαφές ότι η χώρα δεν έχει προχωρήσει αρκετά όσον αφορά την εναρμόνιση σε γενικές γραμμές. Το θέμα αυτό συζητήθηκε διεξοδικά με τις κυβερνητικές αρχές όταν επισκεφθήκαμε τη Λουμπλιάνα. Θα ήθελα να εκφράσω την πεποίθηση ότι θα καταβληθεί μια προσπάθεια για να επισπευσθεί η προσαρμογή, γιατί συμφωνώ με εκείνους οι οποίοι παρενέβησαν για τη Σλοβενία, στους οποίους συμπεριλαμβάνεται και ο κ. Tindemans, δηλώνοντας ότι πρόκειται για μια χώρα που διαθέτει κάθε δυνατότητα να προωθήσει με ταχύ ρυθμό την ένταξή της. Κατ'αυτή την έννοια, οι επιδόσεις της Σλοβενίας είναι κάπως απογοητευτικές, τουλάχιστον έτσι ήταν τον περσινό Νοέμβριο. Θα ήθελα όμως να επαναλάβω ότι ελπίζω πως η κυβέρνηση θα είναι σε θέση να καλύψει την καθυστέρηση που έχει. Η Σλοβενία γνωρίζει ακριβώς τι χρειάζεται και τι πρέπει να γίνει και ότι τώρα πλέον χρειάζεται πολιτική ενθάρρυνση για να υλοποιηθεί η προσπάθεια αυτή.
<P>
Τέλος, τελευταία αλλά καθόλου αμελητέα, η Κύπρος. Επιτρέψτε μου να αρχίσω δηλώνοντας ότι καθησύχασα κατά κάποιο τρόπο και, μιμούμενος τον κ. Bertens, τρέφω ιδιαίτερη εκτίμηση προς το πρόσωπο του Προέδρου Κληρίδη, ο οποίος είχε τη σοφία που χρειαζόταν για να προλάβει περαιτέρω εντάσεις στο νησί αποφασίζοντας να ακυρώσει την εγκατάσταση των αμυντικών πυραύλων στη χώρα του. Είναι σίγουρο ότι η πράξη αυτή συνέβαλε στη σταθερότητα στη νήσο. Επιτρέψτε μου να εκφράσω και στην περίπτωση αυτή την ελπίδα ότι θα υπάρξουν νέες πολιτικές πρωτοβουλίες για την επανέναρξη της προσπάθειας που καταβάλλεται στα Ηνωμένα Έθνη με αφορμή τη διχοτόμηση του νησιού, καθώς και του διαλόγου μεταξύ του Προέδρου Κληρίδη και του κ. Denktash. Εν τω μεταξύ είμαι της γνώμης, και αυτό το λέω για τον κ. Δημητρακόπουλο, ότι οι προετοιμασίες για την προσχώρηση της Κύπρου στην Ευρωπαϊκή Ένωση πρέπει να συνεχιστούν αμείωτες. Υπάρχει η γενναιόδωρη προσφορά του Προέδρου Κληρίδη προς την τουρκοκυπριακή κοινότητα να συμμετάσχει στην αντιπροσωπεία που θα διεξαγάγει τις ενταξιακές διαπραγματεύσεις. Από την άποψη αυτή, ελπίζουμε σε καλύτερες εποχές.
<P>
Όσον αφορά τις οικονομικές εξελίξεις θα ήθελα να πω τα ακόλουθα: από το 1993, όταν εκδόθηκε η γνωμοδότηση για την Κύπρο, μπορούμε να επιβεβαιώσουμε ότι η οικονομία διαθέτει την ικανότητα να προσαρμοστεί στις προκλήσεις της διεύρυνσης. Κατ'αυτή την έννοια πρέπει όμως να δοθεί περισσότερη προσοχή στην αναδιάρθρωση του χρηματοπιστωτικού τομέα, η οποία πρέπει να έχει ως αποτέλεσμα να τον καταστήσει ικανό να αντιμετωπίσει την ανταγωνιστική πίεση που θα είναι αποτέλεσμα της ελεύθερης κίνησης κεφαλαίων. Όσον αφορά την υιοθέτηση του κοινοτικού κεκτημένου έχει σημειωθεί η πρόοδος που απαιτείται, ιδιαιτέρως όσον αφορά την τελωνειακή ένωση. Πρέπει όμως να καταβληθούν αρκετές προσπάθειες ακόμη στον τομέα της εσωτερικής αγοράς και, κατά τη γνώμη μου, κυρίως όσον αφορά το φορολογικό και το χρηματοπιστωτικό τομέα. Ιδιαίτερη προσοχή πρέπει να δοθεί στην Κύπρο σε τομείς όπως οι θαλάσσιες μεταφορές, οι τηλεπικοινωνίες, η δικαιοσύνη και οι εσωτερικές υποθέσεις. Σε σχέση με το αίτημα του κ. Bertens για την υποβολή πρότασης για τη θέσπιση χρηματοδοτικού μηχανισμού, θα ήθελα να επαναλάβω αυτά που είπα προηγουμένως για τη Μάλτα, δηλαδή ότι είμαστε απασχολημένοι με την αντικατάσταση του χρηματοδοτικού πρωτοκόλλου. Στο θέμα αυτό θα επανέλθουμε.
<P>
Κύριε Πρόεδρε, τελειώνω. Θα ήθελα να αναφερθώ με λίγα λόγια στην ενδιαφέρουσα και εμπεριστατωμένη έκθεση της κ. Myller. Το Μάιο του 1998, η Επιτροπή υιοθέτησε ανακοίνωση σχετικά με την ενταξιακή στρατηγική στον τομέα του περιβάλλοντος. Η αναγκαιότητα αυτής της στρατηγικής στηρίζεται με άμεσο τρόπο στις προτάσεις της Agenda 2000, στις οποίες αναγνωρίζεται ότι η υιοθέτηση του κοινοτικού κεκτημένου στον τομέα του περιβάλλοντος αποτελεί μία από τις σημαντικότερες αποστολές των ΧΚΑΕ η οποία μπορεί να υλοποιηθεί μόνο μακροπρόθεσμα και με υψηλό κόστος - τότε συζητήθηκαν ποσά της τάξης των 100 έως 120 δισ. ευρώ. Στην ανακοίνωση εξετάζονται ορισμένα από τα πρακτικά ερωτήματα τα οποία παρουσιάζουν ενδιαφέρον, όσον αφορά τη χάραξη εθνικών στρατηγικών για την υιοθέτηση του κοινοτικού κεκτημένου εκ μέρους των ΧΚΑΕ, χωρίς να συνεκτιμάται εκ των προτέρων η διάθεση πόρων με τα προενταξιακά μέσα. Δύο από τα σημαντικότερα σημεία της ανακοίνωσης αφορούν τις προσπάθειες που πρέπει να καταβληθούν από τις ΧΚΑΕ. Οι προσπάθειες αυτές δεν είναι μόνο σημαντικές αλλά και δαπανηρές. Επίσης, πρέπει να αναγνωριστεί ότι δεν θα εξυπηρετήσουν μόνο το περιβάλλον, αλλά ότι είναι αιτιολογημένες και για οικονομικούς λόγους. Επειδή η οικονομική ενίσχυση που χορηγεί η Ευρωπαϊκή Ένωση αφορά μόνο ένα πολύ μικρό μέρος των αναγκαίων πόρων, είναι απολύτως απαραίτητο να εφαρμοστεί μια στοχοθετημένη και αποδοτική στρατηγική μέθοδος για τη διαδικασία προσέγγισης.
<P>
Κύριε Πρόεδρε, ίσως να μακρυγόρησα, αλλά νομίζω ότι μ' αυτά που είπα κατέβαλα μια προσπάθεια να παρουσιάσω εν συντομία την κατάσταση όπως έχει, δεδομένου ότι η παρούσα Επιτροπή είναι πιθανόν να μην είναι πλέον αρμόδια, τουλάχιστον στη σημερινή της σύνθεση, για την έκδοση της επόμενης έκθεσης. Όπως και να'χουν τα πράγματα, θα ήθελα να αξιοποιήσω την ευκαιρία που μου προσφέρεται για να ευχαριστήσω θερμά το Κοινοβούλιο και κυρίως τους εισηγητές και όλους εκείνους που έδειξαν ιδιαίτερο ενδιαφέρον ή που συμμετείχαν στις συνομιλίες για τη διεύρυνση, για το γεγονός ότι ενθάρρυναν διαρκώς την Επιτροπή να αναλάβει νέες πρωτοβουλίες, προκειμένου να διατηρηθεί ο ρυθμός της διαδικασίας για τη διεύρυνση.
<P>
Θα ήθελα να ολοκληρώσω απευθύνοντας ένα μήνυμα προς τις υποψήφιες χώρες και να πω ότι η φιλοσοφία μας ήταν και εξακολουθεί να είναι ότι η κάθε υποψήφια χώρα πρέπει να κριθεί με βάση τα επιτεύγματα και την πρόοδο που έχει σημειώσει, ακόμη και αν η πράξη αυτή μπορεί να οδηγήσει σε ορισμένη διαφοροποίηση. Στη συνέχεια, αυτό που έχει ιδιαίτερη σημασία είναι να καταστεί σαφές ότι διατηρείται η συνοχή της οικογένειας των χωρών αυτών, παρά το γεγονός ότι μία από αυτές μπορεί σε μια δεδομένη στιγμή να έχει προχωρήσει περισσότερο από ό, τι οι άλλες. Η επονομαζόμενη καθολική προσέγγιση αποτελεί θεμελιώδη αρχή για όλους αυτούς οι οποίοι εργάζονται για τη διεύρυνση, σημείο αναφοράς το οποίο θα παραμείνει αμετάβλητο.

<SPEAKER ID=295 NAME="Πρόεδρος">
Ευχαριστώ πολύ, κύριε Van den Broek, για την αναλυτική, λεπτομερή και ενδιαφέρουσα παρέμβασή σας.
<P>
Η κοινή συζήτηση έληξε.
<P>
Η ψηφοφορία θα διεξαχθεί αύριο, στις 11.30.

<CHAPTER ID=9>
Συμφωνίες και εναρμονισμένες πρακτικές
<SPEAKER ID=296 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (Α4-0137/99) της κ. Thyssen, εξ ονόματος της Επιτροπής Οικονομικής, Νομισματικής και Βιομηχανικής Πολιτικής σχετικά με:
<P>
Ι.την πρόταση κανονισμού (ΕΟΚ) του Συμβουλίου που τροποποιεί τον Κανονισμό αριθ. 19/65/ΕΟΚ, για την εφαρμογή του άρθρου 85, παράγραφος 3 της Συνθήκης ως προς ορισμένες κατηγορίες συμφωνιών και εναρμονισμένων πρακτικών [COM(98)0546 - C4-0628/98-98/0287 (CNS)]·II.την πρόταση κανονισμού (ΕΟΚ) του Συμβουλίου που τροποποιεί τον Κανονισμό αριθ. 17, πρώτο κανονισμό εφαρμογής των άρθρων 85 και 86 της Συνθήκης [COM(98)0546 - C4-0628/98-98/0288 (CNS)]·Το λόγο έχει καταρχάς η εισηγήτρια κυρία Thyssen.

<SPEAKER ID=297 NAME="Thyssen">
Κύριε πρόεδρε, η έκθεση που καλούμαι να αιτιολογήσω στο Σώμα υιοθετήθηκε από την Επιτροπή Οικονομικής, Νομισματικής και Βιομηχανικής Πολιτικής παρά μία ψήφο ομόφωνα. Αφορά δε την πολιτική ανταγωνισμού και μάλιστα δύο προτάσεις που έχουν σχέση με κάθετες συμφωνίες. Η μία τροπολογία αφορά τον πρώτο κανονισμό του Συμβουλίου για την εφαρμογή των άρθρων 85 και 86 της συνθήκης. Πρόκειται για τον περιβόητο κανονισμό 17/62, ο οποίος επιτρέπει στην Επιτροπή να χορηγεί ατομικές απαλλαγές. Η άλλη αφορά μία προσαρμογή του κανονισμού 19/65, με την οποία ρυθμίζεται η αρμοδιότητα της Επιτροπής να χορηγεί ομαδικές απαλλαγές. Το σύστημα των ομαδικών απαλλαγών, το οποίο χρησιμοποιείται από την Επιτροπή εδώ και περισσότερο από 30 χρόνια, δεν είναι προφανώς αρκετά ευέλικτο για να προσαρμοστεί στις ραγδαίως μεταβαλλόμενες διανεμητικές διαρθρώσεις. Επιπλέον, αναγνωρίζεται ολοένα και περισσότερο ο κίνδυνος ότι συμφωνίες που μπορεί μεν να ανταποκρίνονται στις νομικές προϋποθέσεις για τη χορήγηση ομαδικής απαλλαγής, μπορεί στην πράξη να επιφέρουν στρεβλώσεις στον ανταγωνισμό εφόσον συνάπτονται μεταξύ επιχειρήσεων που κυριαρχούν στην αγορά.
<P>
Το 1997, η Επιτροπή αξιολόγησε αυτές και άλλες διαπιστώσεις και δημοσίευσε Πράσινη Βίβλο για τις κάθετες συμφωνίες. Το Κοινοβούλιο αξιοποίησε επίσης την ευκαιρία που προσφέρθηκε για να εκφέρει τη γνώμη του επί του θέματος. Αναγνωρίσαμε ότι ήταν απαραίτητο να επέλθει μια αλλαγή στην πολιτική, δεν συμφωνούσαμε όμως ανεπιφύλακτα με την άποψη της Επιτροπής να καθιερωθεί ως βασικό διακριτικό κριτήριο το μερίδιο αγοράς. Με τις προτάσεις που έχουν κατατεθεί, η Επιτροπή εισαγάγει μια πρώτη και μάλιστα συγκεκριμένη σειρά τροποποιήσεων. Στο μέλλον, η Επιτροπή θέλει να καθιερώσει το σύστημα της απαλλαγής μιας μεγάλης ομάδας που θα ισχύει για όλες τις ομαδικές συμφωνίες όσον αφορά την μεταπώληση εμπορευμάτων και υπηρεσιών, ενδιάμεσων προϊόντων καθώς και όσον αφορά τη βιομηχανική ιδιοκτησία.
<P>
Για το σκοπό αυτό χρειάζεται κατά πρώτον μία διεύρυνση του πεδίου εφαρμογής του κανονισμού 19/65. Επιπλέον, η Επιτροπή επιθυμεί να καταργήσει τις υπερβολικά αυστηρές νομικές προϋποθέσεις που ισχύουν για το περιεχόμενο των συμβάσεων. Επίσης, η Επιτροπή επιθυμεί να παραχωρήσει στις αρμόδιες για τον ανταγωνισμό εθνικές αρχές την αρμοδιότητα να καταργούν στην επικράτειά τους το πλεονέκτημα των ομαδικών απαλλαγών. Προκειμένου η προσπάθεια αυτή να είναι συνεπής από νομική άποψη, πρέπει να προσαρμοστεί στο πεδίο εφαρμογής του κανονισμού 17/62, πράγμα το οποίο προτείνεται από την Επιτροπή η οποία επιθυμεί, τέλος, να καθιερώσει τη δυνατότητα συμβάσεις οι οποίες δεν έχουν δηλωθεί μεμονωμένα, αλλά προσφέρουν το δικαίωμα απαλλαγής, να οδηγούν όντως στην παραχώρηση απαλλαγής με αναδρομική λειτουργία μέχρι την ημερομηνία κατά την οποία συνάφθηκαν. Ώς εδώ οι προτάσεις.
<P>
Όσον αφορά τη στάση της Επιτροπής Οικονομικής, Νομισματικής και Βιομηχανικής Πολιτικής, διαπιστώνω ότι σε γενικές γραμμές συμμερίζεται την άποψη της Επιτροπής, όπου η τελευταία αναφέρει ότι οι προτεινόμενες τροποποιήσεις οδηγούν στο μέλλον σε μία καλύτερη προσαρμογή της πολιτικής ανταγωνισμού στην οικονομική πραγματικότητα. Παρ'όλα αυτά, υπάρχουν αντιρρήσεις. Κατά πρώτον, διαπίστωσα ότι, σε αντίθεση με τους ισχυρισμούς της Επιτροπής, δεν είναι αλήθεια ότι όλοι οι οικονομικοί κλάδοι επιδοκιμάζουν τον προτεινόμενο αναπροσανατολισμό της πολιτικής. Αυτό δεν ισχύει οπωσδήποτε για τη ζυθοποιία και για τις συμβάσεις για τα πρατήρια καυσίμων. Κλάδοι στους οποίους ισχύουν ειδικοί κανόνες, οι οποίοι έχουν αποδείξει στην πράξη την αξία τους, ιδιαιτέρως οι συμβάσεις για την παράδοση ζύθου, λειτουργούν με ικανοποιητικό τρόπο για τα ξενοδοχεία, τα εστιατόρια και τα καφενεία, τις μεγάλες και μικρές επιχειρήσεις παραγωγής ζύθου, το χονδρεμπόριο και τους καταναλωτές. Παρ'όλα αυτά, η Επιτροπή ισχυρίζεται ότι δεν υπάρχουν αρκετά οικονομικά και νομικά επιχειρήματα για να διατηρηθεί μια ειδική ρύθμιση για τους κλάδους αυτούς. Το πρώτο ερώτημα που θα ήθελα να υποβάλω συνεπώς στην Επιτροπή είναι το εξής: ποια κίνητρα έφεραν την Επιτροπή στο σημείο να αντικαταστήσει ένα σύστημα το οποίο λειτουργούσε προς γενική ικανοποίηση και δεν επέφερε στρεβλώσεις στον ανταγωνισμό στον κλάδο αυτό;
<P>
Κατά δεύτερον, θα ήθελα να πληροφορηθώ από την Επιτροπή πώς θα αντιμετωπίσει, στα πλαίσια της γενικής ομαδικής απαλλαγής, το θέμα της προθεσμίας των συμβάσεων και ιδιαιτέρως κατά πόσον οι συμβάσεις οι οποίες συνοδεύονται από μακροπρόθεσμες επενδύσεις θα μπορούν να ισχύουν το ίδιο διάστημα όπως σήμερα;
<P>
Κατά τρίτον, έχω μια ερώτηση σχετικά με τη μεταβατική περίοδο για τρέχουσες συμφωνίες και διερωτώμαι εάν οι συμφωνίες που έχουν συναφθεί με βάση το σημερινό σύστημα θα μπορέσουν να εκτελεσθούν καθ'ολοκληρίαν σύμφωνα με τις διατάξεις αυτού ή με βάση το νέο καθεστώς και εάν ναι, από πότε;
<P>
Τέταρτο: θα ήθελα να δηλωθεί δημοσίως η υπόσχεση της Επιτροπής να ενημερώνει το Κοινοβούλιο και να προσφέρει τα περιθώρια για την κατάρτιση έκθεσης, σχετικά με τον προτεινόμενο κανονισμό για τις ομαδικές απαλλαγές και τις κατευθυντήριες γραμμές, πριν λάβει οριστική απόφαση επί του θέματος.
<P>
Ολοκληρώνοντας, Κύριε Πρόεδρε, ήθελα να πω ότι είμαι περίεργος να δω ποια θα είναι η στάση της Επιτροπής έναντι της τροπολογίας 9, η οποία αφορά το επαγγελματικό απόρρητο νομικών συμβούλων επιχειρήσεων και ποια θα είναι η στάση της έναντι του κλάδου εμπορίας αυτοκινήτων, όταν θα λήξει ο κανονισμός για την ομαδική απαλλαγή που ισχύει για τον κλάδο αυτό το 2002. Κύριε Επίτροπε, θα ήθελα να σας ευχαριστήσω εκ των προτέρων για τις σαφείς απαντήσεις που θα μου δώσετε επί των ερωτημάτων που έθεσα.

<SPEAKER ID=298 LANGUAGE="DE" NAME="Rόbig">
Κύριε Πρόεδρε, αξιότιμοι κυρίες και κύριοι, σήμερα συζητάμε για ένα μέρος του συνολικού πακέτου της μεταρρύθμισης του ευρωπαϊκού δικαίου περί ανταγωνισμού. Όπως συνέβη και στις ΗΠΑ από το τέλος του περασμένου αιώνα, και στην Ευρωπαϊκή Ένωση, η υπηρεσία anti-trust εξελίχθηκε τα τελευταία χρόνια σε αιχμή του δόρατος της Ευρωπαϊκής Ένωσης. Χρειαζόμαστε κανόνες για τη διασφάλιση της ελεύθερης αγοράς και την προστασία της από τα μονοπώλια. Μόνο ο ανταγωνισμός διασφαλίζει τις κατώτατες τιμές για τον καταναλωτή, την ποιότητα, την ελεύθεση πρόσβαση στην αγορά και, τέλος, επίσης την καινοτομία και τις θέσεις εργασίας.
<P>
Κύριε Επίτροπε, δικαιολογημένα παραπέμψατε επανειλημμένα στη μέχρι τώρα υποστήριξη του Κοινοβουλίου κατά τις επαφές με τις αρμόδιες υπηρεσίες. Η Επιτροπή μπορεί να στηρίζεται και στο μέλλον σε έναν εποικοδομητικό ρόλο του Σώματος κατά τις επικείμενες μεταρρυθμίσεις του δικαίου για τον ανταγωνισμό. Σε αυτόν περιλαμβάνεται φυσικά και μια ακριβής ανάλυση της παρούσας ανακοίνωσης, η οποία αφορά τον τομέα των καθέτων περιορισμών διανομής. Κατ' αρχήν, θεωρείται βέβαια αυτονόητο ότι πρέπει να διαμορφωθούν οι διατάξεις απαλλαγή κατά κατηγορία σύμφωνα με την κατάσταση που επικρατεί στην πράξη - και το τονίζω αυτό. Προφανώς, μπορούμε να συλλάβουμε καλύτερα την κατάσταση στην εσωτερική αγορά εκτιμώντας την επίδραση των καθέτων συμφωνιών αντί να εφαρμόζουμε αυστηρά τυπικά κριτήρια. Αυτό ισχύει ακόμη περισσότερο επειδή τότε θα μπορέσουν να επωφεληθούν από τις απλουστεύσεις των τυπικών απαιτήσεων οι μικρές επιχειρήσεις που συμμετέχουν στην αγορά. Καλό θα είναι να πείσουμε όλους τους τομείς για την αναγκαιότητα μιας τέτοιας μεταρρύθμισης.
<P>
Η εισηγήτρια Marianne Thyssen δικαίως επισημαίνει ότι δεν υπάρχει απολύτως καμία αντένδειξη στην πρόβλεψη εξαιρέσεων ή ειδικών τρόπων δράσης για τους τομείς εκείνους, όπου το σημερινό καθεστώς λειτουργεί κατά τρόπο απόλυτα ικανοποιητικό για τους συμμετέχοντες στην αγορά. Ορισμένες δεσμεύσεις της διανομής αντικατοπτρίζουν επίσης μια οικονομική αναγκαιότητα, π.χ. σχετικά με την έκταση των επενδύσεων που γίνονται ή με τα κέρδη που προκύπτουν από αυτές. Οπωσδήποτε, καλό θα ήταν οι τροποποιήσεις σε ευαίσθητους τομείς να συνδεθούν με τις ανάλογες μεταβατικές περιόδους. Στη χώρα μου και μόνο, περιουσίες δισεκατομμυρίων εξαρτώνται από έναν τέτοιο τρόπο αντιμετώπισης.

<SPEAKER ID=299 LANGUAGE="FR" NAME="Lulling">
Κύριε Πρόεδρε, κύριε Επίτροπε, είναι βέβαια αξιέπαινο το ότι η Επιτροπή και κυρίως ο αρμόδιος Επίτροπός της, ο κ. Van Miert - ο οποίος δεν είναι μαζί μας, στον οποίο θέλω όμως να πω πως προφανώς δεν μπορούμε να του προσάψουμε την απώλεια του ελέγχου της διοικητικής του αρχής - επιβλέπουν την ορθή εφαρμογή της Συνθήκης, προκειμένου να αποφύγουν οποιαδήποτε στρέβλωση του ανταγωνισμού στο πλαίσιο της ενιαίας αγοράς.
<P>
Θα έπρεπε ωστόσο, να απέχουμε από έναν υπερβάλοντα ζήλο ως προς την αμφισβήτηση ενός συστήματος το οποίο έχει λειτουργήσει σωστά, κυρίως εάν αυτή η αναθεώρηση της πολιτικής ανταγωνισμού σχετικά με τους κάθετους περιορισμούς ρισκάρει να θέσει σε κίνδυνο έναν ολόκληρο τομέα ο οποίος, χάρη σε συμβάσεις αποκλειστικής διανομής, κυρίως συμβάσεις στον τομέα της ζυθοποιίας, έχει λειτουργήσει αποτελεσματικά και ικανοποιητικά έως τώρα, τόσο για τα ζυθοποιεία αφενός, όσο και για τον τομέα των καφενείων των ξενοδοχείων και των εστιατορίων αφετέρου. Όπως πολύ σωστά τόνισε η εισηγήτριά μας, η κ. Thyssen, τα ζυθοποιεία επενδύουν στους χώρους και τις εγκαταστάσεις των αγοραστών τους, έχοντας την βεβαιότητα ότι μπορούν να διαθέσουν τα αρκετά αναλώσιμα προϊόντα τους. Οι ιδιοκτήτες των καφενείων, των εστιατορίων και των ξενοδοχείων επωφελούνται των επενδύσεων αυτών, τις οποίες δεν έχουν την δυνατότητα να χρηματοδοτούν ή να χρηματοδοτούν εκ των προτέρων από μόνοι τους. Που βρίσκετε το κακό;
<P>
Η Επιτροπή πρέπει να καταλάβει και να μας διαβεβαιώσει πως οποιαδήποτε μεταρρύθμιση οφείλει να προσέχει, ώστε ένας επιχειρηματίας ο οποίος δραστηριοποιείται στον τομέα της ζυθοποιίας να μπορεί να υπογράφει συμβάσης παράδοσης μπύρας δέκα ετών τουλάχιστον, δεδομένου του σημαντικού όγκου επενδύσεων στον τομέα αυτό και της σχετικά αργής ανταποδοτικότητας τους.
<P>
Σε τομείς όπως αυτός της ζυθοποιίας, αλλά και ο τομέας των πετρελαϊκών προϊόντων, στους οποίους η παρούσα προσέγγιση ικανοποιεί τους επιχειρηματίες της αγοράς, πρέπει είτε να καθορίσουμε μία εξαίρεση από την γενική ρύθμιση, είτε να επιλέξουμε μία ειδική προσέγγιση κατά κατηγορία. Δεν τίθεται θέμα να δώσουμε στην Επιτροπή μία επιταγή εν λευκώ για αυτόν τον τομέα.
<P>
Για τους λόγους αυτούς, επιθυμούμε να ακούσουμε εδώ πως η Επιτροπή δεσμεύεται να ακολουθήσει το Κοινοβούλιο και να επανεξετάσει την θέση της. Κυρίως σε μία μικρή χώρα όπως η δική μου, κύριε Πρόεδρε, ένας νέος προτεινόμενος κανόνας σχετικά με τα επίπεδα της αγοράς θα μπορούσε να οδηγήσει απλά στην πλήρη κατάργηση των ζυθοποιείων μας. Δεν μπορεί να τίθεται τέτοιο θέμα. Είναι ανάγκη να το πούμε αυτό στην Επιτροπή.

<SPEAKER ID=300 NAME="Van den Broek">
Η Επιτροπή άρχισε να αναθεωρεί την πολιτική ανταγωνισμού που εφάρμοζε σε σχέση με τις συμφωνίες διανομής με την έκδοση της Πράσινης Βίβλου, τον Ιανουάριο του 1997. Από τότε πραγματοποιήσαμε ανοικτό διάλογο με το Ευρωπαϊκό Κοινοβούλιο το οποίο υποστήριξε αυτή τη μεταρρύθμιση. Οπωσδήποτε, η υποστήριξη μιας από τις σημαντικότερες μεταρρυθμίσεις της ευρωπαϊκής πολιτικής ανταγωνισμού έχει ιδιαίτερη σημασία. Τα δύο σχέδια κανονισμού του Συμβουλίου, τα οποία συμπεριλαμβάνονται σήμερα στην ημερήσια διάταξη, αποτελούν ένα δεύτερο βήμα. Στόχος είναι να επιτρέψουν στην Επιτροπή να υιοθετήσει νέους κανόνες για τις συμφωνίες διανομής. Αισθάνομαι ευγνώμων προς την εισηγήτρια, κ. Thyssen, για την υποστήριξη την οποία προσπάθησε να προσφέρει στις προτάσεις της Επιτροπής εκπονώντας την έκθεσή της.
<P>
Όταν το Συμβούλιο υιοθετήσει τον κανονισμό του, η Επιτροπή θα προτείνει ένα σχέδιο ομαδικού κανονισμού για όλες τις κάθετες συμφωνίες κάτω από ένα ορισμένο μερίδιο αγοράς. Ταυτόχρονα, η Επιτροπή θα προτείνει σχέδια οδηγιών για τις συμφωνίες οι οποίες δεν εμπίπτουν στην ομαδική απαλλαγή. Το Ευρωπαϊκό Κοινοβούλιο θα ενημερωθεί και για τις δύο προτάσεις πριν από την έγκριση των οριστικών κειμένων από την Επιτροπή. Η Επιτροπή συμφωνεί με ορισμένες από τις τροπολογίες. Επιτρέψτε μου όμως να επισημάνω τις τροπολογίες που της προξενούν ιδιαίτερες δυσχέρειες και δεν μπορεί να υποστηρίξει. Η Επιτροπή μπορεί να υιοθετήσει την τροπολογία 2 για τον κανονισμό 19/65 και την τροπολογία 1 για τον κανονισμό 17. Δεν είναι ορθό να λέγεται ότι οι ενδεχόμενες επιπτώσεις της αλλαγής πολιτικής θα πλήξουν ιδιαιτέρως τις μικρομεσαίες επιχειρήσεις, τη ζυθοποιία και τα πρατήρια καυσίμων. Οι μικρομεσαίες επιχειρήσεις θα επωφεληθούν σε όλους τους τομείς από την απορρύθμιση η οποία απορρέει από την αλλαγή πολιτικής, ενώ η εφαρμογή ορίων για το μερίδιο αγοράς θα εμποδίσει τις δεσπόζουσες επιχειρήσεις να περιχαρακώσουν την αγορά.
<P>
Αυτός είναι και ο λόγος για τον οποίο ορισμένα ζυθοποιία και το χονδρεμπόριο υποστηρίζουν τη νέα πολιτική, ενώ ορισμένοι κυρίαρχοι παράγοντες αντιτίθενται. Υπάρχουν ορισμένα είδη ζύθου για τα οποία η περιχαράκωση της αγοράς αποτελεί πρόβλημα, πράγμα το οποίο τονίζει για άλλη μια φορά ότι είναι απαραίτητο ο κλάδος αυτός να τύχει της ίδιας μεταχείρισης με όλους τους άλλους. Ωστόσο, στις οδηγίες θα εξετασθεί και η ειδική κατάσταση που δημιουργείται για τις μακροπρόθεσμες επενδύσεις σ'αυτούς τους κλάδους, αλλά και σε άλλους. Για τους ίδιους λόγους, η Επιτροπή δεν μπορεί να υιοθετήσει την τροπολογία 3 για τον κανονισμό 19/65. Επιπλέον, είναι περιττό να τονίζεται ότι ενδέχεται να διατηρηθούν ειδικοί κλαδικοί κανόνες, γιατί η δυνατότητα αυτή υπάρχει πάντα.
<P>
Η Επιτροπή έχει επίσης αντιρρήσεις έναντι των τροπολογιών 3 και 4 οι οποίες αφορούν την αρχή του νομικού προνομίου νομικών συμβούλων επιχειρήσεων. Ο νόμος προστατεύει το απόρρητο της γραπτής επικοινωνίας μεταξύ ενός ανεξάρτητου δικηγόρου και μιας επιχείρησης και καθιστά αδύνατο στην Επιτροπή να χρησιμοποιήσει παρόμοια έγγραφα ως απόδειξη στα πλαίσια της εφαρμογής των ευρωπαϊκών κανόνων ανταγωνισμού. Συνήθως, η προστασία αυτή αποκαλείται νομικό προνόμιο . Από την άλλη πλευρά, τα έγγραφα τα οποία παραλαμβάνονται ή συντάσσονται από έναν νομικό σύμβουλο για την επιχείρηση στην οποία απασχολείται δεν προστατεύονται. Οι τροπολογίες προτείνουν να επεκταθεί η αρχή του νομικού προνομίου και στους νομικούς συμβούλους επιχειρήσεων. Η Επιτροπή αναγνωρίζει από την πλευρά της τη σημασία του θέματος, δεν μπορεί όμως να υποστηρίξει τις τροπολογίες και αυτό για τρεις βασικούς λόγους.
<P>
Κατά πρώτον, το θέμα αυτό δεν εμπίπτει στα πλαίσια της τρέχουσας πολιτικής μεταρρύθμισης, η οποία πρέπει να σημειωθεί ότι αφορά την πολιτική ανταγωνισμού για τις κάθετες συμφωνίες. Οι ευρείες διαβουλεύσεις που πραγματοποίησε η Επιτροπή με αφορμή την έκδοση της Πράσινης Βίβλου της δεν αφορούσε σε καμία περίπτωση το θέμα του νομικού προνομίου των νομικών συμβούλων επιχειρήσεων. Η αποδοχή των τροπολογιών θα οδηγούσε σε τροποποίηση του θέματος της τρέχουσας νομοθετικής διαδικασίας και στη λήψη απόφασης χωρίς προηγούμενη διαβούλευση με όλες τις ενδιαφερόμενες πλευρές.
<P>
Κατά δεύτερον, επί του παρόντος εξετάζουμε το ενδεχόμενο της εκ βάθρων τροποποίησης του κανονισμού 17, συμπεριλαμβανομένης της αναθεώρησης των εξεταστικών αρμοδιοτήτων της Επιτροπής. Εάν πρέπει να γίνει κάτι με την αρχή του νομικού προνομίου , αυτό πρέπει να γίνει στο συγκεκριμένο πλαίσιο που περιέγραψα.
<P>
Κατά τρίτον, δεν πιστεύουμε ότι η στιγμή είναι κατάλληλη για να τακτοποιηθεί το θέμα του νομικού προνομίου των νομικών συμβούλων επιχειρήσεων. Η προτεινόμενη διεύρυνση της αρχής καθιστά υποχρεωτική την καθιέρωση ενός νέου ευρωπαϊκού καθεστώτος για τους συμβούλους επιχειρήσεων, με βάση συγκρίσιμους κανόνες επαγγελματικής ηθικής και πειθαρχίας. Γι'αυτό θα χρειαστεί να περάσει αρκετός καιρός.
<P>
Κύριε Πρόεδρε, η κ. Thyssen συμπλήρωσε την έκθεσή της με πέντε ή έξι ερωτήσεις, την πρώτη από τις οποίες θα μπορούσα να απαντήσω προφορικά, ενώ για τις υπόλοιπες θα ήθελα να την ρωτήσω εάν συμφωνεί να απαντήσω γραπτώς. Τις έγραψα εδώ με το χέρι στο χαρτί, για να εξοικονομήσω όμως χρόνο θα ήθελα να μου επιτραπεί να απαντήσω γραπτώς.
<P>
Όσον αφορά την ερώτηση που τέθηκε από την κ. Lulling, και συγκεκριμένα την ερώτηση ποιοι ήταν οι καθοριστικοί λόγοι που οδήγησαν στην αλλαγή των κανόνων για τη ζυθοποιία, η απάντησή μου είναι ότι η σημερινή ομαδική ρύθμιση χορηγεί απαλλαγή για τον αποκλεισμό. Δεν γίνεται διάκριση αν μια ζυθοποιία διασυνδέεται με πέντε, σαράντα ή ενενήντα τοις εκατό των καφενείων. Η πολιτική αυτή δεν είναι καλή γιατί δεν προστατεύει τον ανταγωνισμό. Οι τυπικές απαιτήσεις της ισχύουσας ομαδικής απαλλαγής περιλαμβάνουν πολλές περιττές λεπτομέρειες. Το γεγονός αυτό επιφέρει μια άσκοπη νομική ασάφεια. Σχετικό παράδειγμα αποτελεί η βρετανική αγορά. Εάν δεν τίθεται θέμα αποκλεισμού από την αγορά, δεν υπάρχει λόγος να φοβάται κανείς τους νέους κανόνες. Κύριε Πρόεδρε, στο σημείο αυτό θα ήθελα να ολοκληρώσω την παρέμβασή μου.

<SPEAKER ID=301 LANGUAGE="DE" NAME="Rόbig">
Κύριε Πρόεδρε, έχω ακόμη μια ερώτηση ή, μάλλον, μια παράκληση για διασαφήνιση: Θα με ενδιέφερε επίσης - πράγμα που συζητήθηκε άλλωστε - πώς θα οριστεί γεωργαφικά η περιοχή των μετεχόντων στην αγορά. Πώς δηλαδή θα οριστεί σε τοπικό, περιφερειακό, εθνικό και πανευρωπαϊκό επίπεδο. Θεωρώ ότι αυτό είναι ένα ουσιαστικό κριτήριο για την αποδέσμευση και ίσως θα μπορούσατε να μου δώσετε και μία γραπτή απάντηση σχετικά.

<SPEAKER ID=302 NAME="Van den Broek">
Θα ήθελα να απαντήσω γραπτώς και σ' αυτή την ερώτηση.

<SPEAKER ID=303 LANGUAGE="FR" NAME="Lulling">
Κύριε Πρόεδρε, ούτε και εγώ συμφωνώ με την απάντηση του Επιτρόπου, αλλά γνωρίζω πως υπεύθυνος δεν είναι ο κ. Van den Broek, ουσιαστικά είναι ο κ. Van Miert. Δεν μπορούμε να ορίσουμε επίπεδα σε μία μικρή χώρα όπως η δική μου, όπου μία μικρή ζυθοποιεία είναι ίσως κυρίαρχη, αλλά σε μία αγορά πολύ περιορισμένη, ενώ μία μεγάλη ζυθοποιεία όπως η «Bitburger» δίπλα σε μας, η οποία κατέχει μία θέση πολύ πιο ισχυρή και έναν κύκλο εργασιών πολύ πιο σημαντικό δεν αντιμετωπίζεται ως κυρίαρχη γιατί η Γερμανία είναι τεράστια σε σχέση με το Μεγάλο Δουκάτο του Λουξεμβούργου. Πρόκειται για τον θάνατο των ζυθοποιείων μας. Δεν μπορεί να τίθεται τέτοιο θέμα. Θα το συζητήσουμε επίσης και με τον κ. Van Miert. Δεν θέλω να επιπλήξω τον κ. Van den Broek. Δεν πρόκειται για τον δικό του τομέα, δεν μπορούμε όμως να δεχτούμε παρόμοιες απαντήσεις. Δεν είναι σοβαρά πράγματα.

<SPEAKER ID=304 NAME="Thyssen">
Κύριε Πρόεδρε, θα είμαι σύντομη. Οπωσδήποτε είμαι ικανοποιημένη με τις γραπτές απαντήσεις που θα δοθούν στις ερωτήσεις μου, θα ήθελα όμως μια προφορική απάντηση σε μία απ'αυτές, επειδή πιστεύω ότι είναι σημαντικό η απάντηση αυτή να δοθεί δημοσίως. Πρόκειται για την ερώτηση που απασχόλησε την Επιτροπή Οικονομικής, Νομισματικής και Βιομηχανικής Πολιτικής, εάν συγκεκριμένα η Επιτροπή αναλαμβάνει τη δέσμευση ότι οι αρμόδιες για τον ανταγωνισμό υπηρεσίες θα φροντίσουν, ώστε η Επιτροπή να υποβάλει τις προτάσεις αυτές στο Κοινοβούλιο, πριν εγκριθεί οριστικά ο γενικός κανονισμός για τις ομαδικές απαλλαγές και πριν χαραχθούν οι κατευθυντήριες γραμμές , και αν θα μας δοθεί η ευκαιρία να καταρτίσουμε έκθεση επί του ιδίου θέματος. Το λέω αυτό γιατί πιστεύω ότι είναι σημαντικό να εμβαθύνουμε σε συγκεκριμένα θέματα τα οποία εθίγησαν στο Σώμα από τους συναδέλφους.

<SPEAKER ID=305 NAME="Van den Broek">
Όσον αφορά την παρέμβαση της κ. Lulling, όπως υπέδειξα στην ουσία και εγώ ο ίδιος, κρίνω ότι θα ήταν σωστό να εξεταστεί περαιτέρω η πρότασή της με τον Επίτροπο Van Miert. Βεβαίως, θα ήθελα πάρα πολύ να της δώσω τώρα μια ικανοποιητική απάντηση. Όμως, η ίδια αναγνώρισε ότι τη στιγμή αυτή ίσως να μην μπορεί κανείς να περιμένει από εμένα να το κάνω αυτό.
<P>
Θα ήθελα να πω στην κ. Thyssen ότι έχω τη γνώμη ότι απάντησα στο πρώτο ερώτημά της κατά την παρέμβασή μου. Το μόνο που ακούω εδώ είναι ότι, όσον αφορά την ομαδική απαλλαγή, υπάρχει σήμερα μια κάποια πίεση χρόνου. Συνεπώς, όπου πρέπει να διεξαχθούν διαβουλεύσεις, αυτό θα πρέπει να γίνει σύντομα. Οι τρέχουσες ομαδικές απαλλαγές λήγουν στα τέλη του χρόνου.
<P>
Αν κατάλαβα καλά στο σημείο στο οποίο αναφέρθηκε στις διαβουλεύσεις, θα ήθελα να πω ότι είχα την εντύπωση ότι ο κ. Van Miert αναφέρθηκε στην περίπτωση αυτή περισσότερο σε ενημέρωση, πράγμα το οποίο βεβαίως δεν αναιρεί το ενδεχόμενο με την ενημέρωση να ακολουθήσει και ανταλλαγή απόψεων. Αυτό βεβαίως είναι κάτι που το προσθέτω εγώ με δική μου ευθύνη.

<SPEAKER ID=306 LANGUAGE="NL" NAME="Thyssen">
Κύριε Πρόεδρε, μόνο για να πούμε ότι εμείς, τα μέλη του Κοινοβουλίου, θα επανέλθουμε, ή ότι υπολογίζουμε πολύ σ'αυτό, ότι έχουμε την πρόθεση να δουλέψουμε σκληρά και γρήγορα στην επόμενη νομοθετική περίοδο. Εάν τα πράγματα πρέπει να προχωρήσουν γρήγορα, θα φροντίσουμε να γίνει αυτό. Όμως, θα θέλαμε να έχουμε τη δυνατότητα να προβούμε τουλάχιστον σε ανταλλαγή απόψεων πριν ληφθούν οριστικές αποφάσεις. Αυτό είναι και το πνεύμα της έκθεσης που κατάρτισα. Στην πιστή συνεργασία που είχα με τις υπηρεσίες της Επιτροπής, περιορίστηκα σε θέματα τα οποία έπρεπε να εξεταστούν από νομική άποψη, ακριβώς επειδή μας δόθηκε η υπόσχεση ότι θα μπορούσαμε στη συνέχεια να επανέλθουμε στις λεπτομέρειες.

<SPEAKER ID=307 NAME="Πρόεδρος">
Ευχαριστώ πολύ, κυρία Thyssen.
<P>
Η συζήτηση έληξε.
<P>
Η ψηφοφορία θα διεξαχθεί αύριο, στις 11.30.
<P>
Μου ζητά το λόγο ο Επίτροπος κ. Van den Broek.

<SPEAKER ID=308 NAME="Van den Broek">
Έχω μια κάπως ασυνήθιστη παράκληση. Έχει σχέση με το θέμα της διεύρυνσης, το οποίο συζητήσαμε προηγουμένως. Μου το επισήμανε συμπτωματικά ο κ. Speciale, ο εισηγητής για τη Σλοβενία. Επεσήμανα ορισμένες καθυστερήσεις που παρατηρούνται στη Σλοβενία, όσον αφορά την προετοιμασία της για την προσχώρηση, χωρίς να αναφερθώ στα θετικά σημεία που θα πω στη συνέχεια, τα οποία θα ήθελα πάρα πολύ να συμπεριληφθούν στα πρακτικά του προηγούμενου θέματος. Οι παρατηρήσεις αυτές έχουν ως εξής: από τη δημοσίευση της περιοδικής έκθεσης, η κατάσταση έχει βελτιωθεί όσον αφορά την προετοιμασία για τη διεύρυνση. Έτσι, έχουν εγκριθεί ορισμένοι σημαντικοί νόμοι, εκτός άλλων στον τομέα του ΦΠΑ, της νομοθεσίας για τους ειδικούς φόρους κατανάλωσης και τις επιχειρήσεις, την τραπεζική νομοθεσία, ενώ εγκρίθηκε ένα κυβερνητικό πρόγραμμα για τη θέσπιση 82 νόμων προτεραιότητας που έχουν σχέση με το κοινοτικό κεκτημένο, για τους οποίους θα εφαρμοστούν πριν από το τέλος του τρέχοντος έτους συνοπτικές κοινοβουλευτικές διαδικασίες. Κύριε Πρόεδρε, θα το εκτιμούσα ιδιαιτέρως εάν, από την άποψη αυτή, αποκατασταθεί το δίκιο του εισηγητή και, με την ευκαιρία αυτή, θα ήθελα να ζητήσω συγνώμη από τον κ. Speciale για την παράλειψή μου.

<SPEAKER ID=309 NAME="Πρόεδρος">
Ευχαριστώ πολύ, κύριε Van den Broek. Η παρέμβασή σας θα συμπεριληφθεί στα πρακτικά.
<P>
Κυρίες και κύριοι συνάδελφοι, επιτρέψτε μου να σας πω ότι εξαντλήσαμε την ημερησία διάταξη που είχε οριστεί για απόψε και ότι εκφράζω τις ευχαριστίες μου στις υπηρεσίες του Σώματος για την ανεκτίμητη συνεργασία τους κατά τη διάρκεια μιας τόσο μακράς εργάσιμης ημέρας και με τόση δουλειά.
<P>
Η συνεδρίαση λήγει στις 23.50

