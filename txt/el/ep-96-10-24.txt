<CHAPTER ID=1>
Επέτειος και καλωσόρισμα
<SPEAKER ID=1 NAME="Πρόεδρος">
Σας ζητώ, αγαπητοί συνάδελφοι, να θυμηθείτε, αυτό το πρωινό, τα τραγικά γεγονότα που συγκλόνισαν τις καρδιές πολλών Ευρωπαίων, πριν από σαράντα ακριβώς χρόνια.
<P>
Η εισβολή στην Ουγγαρία των στρατευμάτων του Συμφώνου της Βαρσοβίας, υπό σοβιετική διοίκηση, εκμηδένισε μία από τις πιο γενναίες και φιλόδοξες προσπάθειες κατάρριψης του ολοκληρωτικού συστήματος. Η άγρια αυτή επίθεση δεν επέφερε μόνο, σε εκατομύρια Ευρωπαίους, την τραγωδία και την καταδυνάστευση, αλλά σήμανε επιπλέον την διαίρεση της Ευρώπης σε δύο μπλοκ. Το 1956, η Ευρώπη έμοιαζε καταδικασμένη να μείνει για πάντα μια διαιρεμένη ήπειρος. Η δημοκρατία και η τυραννία πάλευαν στην ίδια την καρδιά της ηπείρου μας.
<P>
Γι' αυτό είμαι ιδιαίτερα ευτυχής που καλωσορίζω στη σημερινή μας συνεδρίαση τον κ. Victor Orban και τους συναδέλφους του από την επιτροπή ευρωπαϊκών υποθέσεων του ουγγρικού Κοινοβουλίου.
<P>
(Χειροκροτήματα) Αγαπητοί φίλοι Ούγγροι, εκπροσωπείτε το Κοινοβούλιό σας και τη χώρα σας, μια χώρα η οποία έχει πρόσφατα καλωσοριστεί στην οικογένεια των δημοκρατικών κρατών. Από το 1989, η οικοδόμηση μιας νέας και ευρύτερης Ευρωπαϊκής Ενωσης αποτελεί την πρόκληση της γενιάς μας. Η Ενωση αυτή θα οικοδομηθεί στα θεμέλια που έθεσαν οι πατέρες ιδρυτές, χωρίς να αμφισβητηθεί το σύνολο του έργου τους.
<P>
Τα γεγονότα του 1956 στην Ουγγαρία συνέπεσαν χρονικά με τις πρωτοβουλίες του Jean Monnet και άλλων, με στόχο να δώσουμε νέα ώθηση στην διαδικασία της ευρωπαϊκής ολοκλήρωσης. Για πολλές δεκαετίες, κανείς δεν τολμούσε καν να ονειρευτεί ότι η Ευρώπη θα μπορούσε πραγματικά να ξαναβρεί την ενότητά της, χωρίς τη μεσολάβηση ενός νέου παγκοσμίου πολέμου.
<P>
Τα γεγονότα του 1989 και οι ειρηνικές επαναστάσεις που έλαβαν χώρα τόσο στην Ουγγαρία όσο και σε άλλες χώρες, μας επέτρεψαν να κάνουμε αυτό το όνειρο πραγματικότητα, χωρίς πολέμους. Συνεπώς, ολόκληρο το έργο συνεργασίας μας με τις χώρες που σχετίζονται με την κεντρική και ανατολική Ευρώπη δεν είναι παρά ένα επιπλέον στοιχείο στο πρόγραμμα εργασίας του Κοινοβουλίου. Είναι μια βασική ευθύνη όλων μας, να δράξουμε την ιστορική ευκαιρία που μας δίνεται σήμερα για την επίτευξη μιας ειρηνικής, ακμάζουσας και δημοκρατικής Ευρώπης.
<P>
Φίλοι μου, σας ζητώ να τηρήσετε, εάν θέλετε, ενός λεπτού σιγή στη μνήμη των μαρτύρων της Ουγγρικής Επανάστασης του 1956 και σας ευχαριστώ.
<P>
(Το Σώμα εγείρεται και τηρεί ενός λεπτού σιγή)
<P>
(Χειροκροτήματα)
<CHAPTER ID=2>
Εγκριση των συνοπτικών πρακτικών
<SPEAKER ID=2 NAME="Πρόεδρος">
Τα συνοπτικά πρακτικά έχουν διανεμηθεί.
<P>
Υπάρχουν παρατηρήσεις;

<SPEAKER ID=3 LANGUAGE="NL" NAME="De Vries">
Κυρία Πρόεδρε, επιτρέψτε μου να αρχίσω εκφράζοντας την εκτίμησή μου για τα όσα δηλώσατε πριν από λίγο. Η παρατήρησή μου έχει σχέση με το σημείο 16 της χθεσινής έκθεσης για τις ουσίες που προστίθενται στα τρόφιμα, την έκθεση Riis-Jψrgensen και τη σχετική ψηφοφορία. Η ψηφοφορία ήταν ιδιαίτερα δύσκολη, μία σημαντική τροπολογία δεν έλαβε τις δύο ακόμη ψήφους που ήταν απαραίτητες για να εγκριθεί με ειδική πλειοψηφία, έτσι τουλάχιστον φάνηκε. Εν τω μεταξύ, διάβασα στη σελίδα 21 των πρακτικών ότι επτά χώρες δήλωσαν ότι είχαν την πρόθεση να υπερψηφίσουν την εν λόγω τροπολογία, αλλά δεν το έκαναν αυτό επειδή υπήρξε μία παρεξήγηση που αφορούσε την εμφάνιση μίας τροπολογίας στη δική μας ηλεκτρονική οθόνη. Επικρατεί συνεπώς σύγχυση σχετικά με το ερώτημα κατά πόσο το Κοινοβούλιο ενέκρινε ή απέρριψε με την απαραίτητη πλειοψηφία την εν λόγω τροπολογία. Κατά την άποψή μου την ενέκρινε. Πρόκειται για μία υπόθεση, κυρία Πρόεδρε, η οποία αφορά ορισμένες εκατοντάδες θέσεις απασχόλησης στην Ευρώπη. Κατά συνέπεια, πρέπει να δείξουμε ιδιαίτερη προσοχή κατά την αντιμετώπιση του θέματος προκειμένου να προστατευθούν τα συμφέροντα των ενδιαφερομένων. Θα ήθελα, λοιπόν, να σας καλέσω να παραπέμψετε το θέμα αυτό στην Επιτροπή Κανονισμού, Ελέγχου της Εντολής και Ασυλιών, η οποία θα πρέπει να αποφανθεί κατά πόσο το Κοινοβούλιο ενέκρινε επισήμως την τροπολογία αυτή. Η υπόθεση είναι λεπτή. Πρόκειται για εκατοντάδες θέσεις απασχόλησης οι οποίες μας υποχρεώνουν να ενεργήσουμε με όσο το δυνατό περισσότερη σωφροσύνη και θέλω να σας καλέσω να μας βοηθήσετε προσωπικώς στην προσπάθεια αυτή.
<P>
(Χειροκροτήματα)

<SPEAKER ID=4 NAME="Πρόεδρος">
Αγαπητοί συνάδελφοι, είναι προφανές και το γνωρίζετε πολύ καλά, ότι δεν υπάρχει κανένας λόγος να ξαναγίνει αυτή η ψηφοφορία. Τα πράγματα είναι ξεκάθαρα. Μπορείτε να παρέμβετε όσο θέλετε υποβάλλοντας πρόταση, ωστόσο αυτό δεν πρόκειται να αλλάξει τίποτα, γιατί η ψηφοφορία έχει γίνει και δεν μπορούμε να επανέλθουμε σε μια ψηφοφορία η οποία έχει ήδη πραγματοποιηθεί. Επιπλέον, ο κ. de Vries θέτει ένα ερώτημα. Το σημειώνω και είμαι σε θέση να του πω ότι θα υποβληθεί στην επιτροπή κανονισμού, όπως επιθυμεί.

<SPEAKER ID=5 LANGUAGE="EN" NAME="Needle">
Κυρία Πρόεδρε, με τον διακεκριμένο επισκέπτη που έχουμε, είναι ορθό να αναφερθώ στη σελίδα 18 των χθεσινών Συνοπτικών Πρακτικών όπου αναφέρεται ότι το Κοινοβούλιο ενέκρινε ένα πολύ σθεναρό ψήφισμα σχετικά με την κατάσταση στη Βιρμανία.
<P>
Τα Μέλη ίσως να μην γνωρίζουν ότι το BBC και άλλοι σταθμοί μόλις μετέδωσαν την είδηση ότι η Ντάου Αουνγκ Σαν Σούου Κίι έχει τεθεί ξανά υπό κατ' οίκον περιορισμό και ότι έχουν συλληφθεί και άλλοι δημοκράτες. Το γεγονός αυτό μπορεί κάλλιστα να προκαλέσει την επιβολή κυρώσεων εκ μέρους των ΗΠΑ.
<P>
Γνωρίζω ότι και εσείς και ο Πρόεδρος Hδnsch έχετε σθεναρή προσωπική δέσμευση για την ελευθερία και τη δημοκρατία στη Βιρμανία, όπως εξάλλου έχει ολόκληρο το Σώμα. Θα προβείτε, επομένως, σε επείγοντα διαβήματα προς την Επιτροπή και ιδιαίτερα προς το Συμβούλιο των Υπουργών ότι ο καιρός των λόγων έχει περάσει και ότι έχει έρθει η ώρα για δράσεις, συμπεριλαμβανομένων αποτελεσματικών οικονομικών κυρώσεων;
<P>
(Χειροκροτήματα)

<SPEAKER ID=6 NAME="Πρόεδρος">
Σημειώνω ευχαρίστως τη δήλωσή σας, παρόλο που δεν αφορά πραγματικά τα πρακτικά.

<SPEAKER ID=7 LANGUAGE="EN" NAME="Barton">
Κυρία Πρόεδρε, εγείρομαι για το ίδιο ζήτημα που έθεσε ο κ. De Vries. Θέλω να κάνω σαφές το σημείο που προσπαθούσαμε να διαλευκάνουμε χθες. Δεν υπάρχει ζήτημα για την επανάληψη της ψηφοφορίας, αλλά ασφαλώς επιθυμούμε όπως το Σώμα διαθέτει κυριαρχία και η σαφής βούλησή του να εκτελείται.
<P>
Εάν η σαφής βούληση του Σώματος είναι ότι υπήρχε επαρκής πλειοψηφία, τότε η απόφαση θα πρέπει να υλοποιηθεί. Ελπίζω ότι η απόφαση που λήφθηκε χθες θα κρατηθεί σε εκκρεμότητα μέχρις ότου, κατόπιν επισταμένης διερεύνησης, η Επιτροπή Κανονισμού, Ελέγχου της Εντολής και Ασυλιών καταλήξει σε συμπέρασμα. Εάν η Επιτροπή Κανονισμού αποφασίσει ότι, υπό τις παρούσες συνθήκες, η βούληση του Κοινοβουλίου ήταν να εγκρίνει την τροπολογία με επαρκή πλειοψηφία, τότε αυτό θα πρέπει να αποτελέσει την απόφαση και δεν θα πρέπει να επανέλθουμε για να ψηφίσουμε ξανά.

<SPEAKER ID=8 NAME="Πρόεδρος">
Κύριε Barton, θα σας δώσω την απάντηση που έδωσα και στον κ. Gilles de Vries. Ετσι θα γίνει.
<P>
(Εγκρίνονται τα πρακτικά)

<SPEAKER ID=9 LANGUAGE="FR" NAME="Fabre-Aubrespy">
Κυρία Πρόεδρε, επιτρέψτε μου να σας συγχαρώ για την απόφαση που υπενθυμίσατε, η οποία είναι άλλωστε ίδια με την απόφαση που είχε ληφθεί σχετικά με το χρονοδιάγραμμα. Κλείνω την παρένθεση.
<P>
Θα ήθελα να κάνω μια υπενθύμιση του κανονισμού που βασίζεται στο άρθρο 5. Πράγματι, πολλά άρθρα και πολλές οπτικοακουστικές εκπομπές αμφισβητούν το καθεστώς αποζημίωσης των ευρωβουλευτών. Χθες το πρωί, αλλά και σήμερα ακόμα, το κρατικό τηλεοπτικό κανάλι France 2, παρουσίασε κάποια ρεπορτάζ για το καθεστώς αποζημίωσής μας. Αυτές οι αμβισβητήσεις βλάπτουν σοβαρά την εικόνα του Κοινοβουλίου μας. Ο στόχος της αμβισβήτησης δεν είναι βέβαια οι συνάδελφοι, αλλά ένα ολόκληρο σύστημα. Ενα σύστημα το οποίο δεν είναι αποδεκτό από την κοινή γνώμη.
<P>
Για το λόγο αυτό σας ζητώ, σε εφαρμογή του άρθρου 5, την προσφυγή στο αρμόδιο Γραφείο διακανονισμού της πληρωμής εξόδων και αποζημιώσεων των βουλευτών, με τριπλό στόχο. Πρώτον, θα πρέπει ο κατάλογος παρουσιών να είναι πραγματικά κατάλογος παρουσιών και όχι κατάλογος διέλευσης. Δυστυχώς, μια πρόσφατη απόφαση του Γραφείου τονίζει αυτόν τον χαρακτήρα του καταλόγου διέλευσης. Δεύτερον, θα ήθελα να ζητήσω από το Γραφείο, τα ενδιάμεσα ταξίδια να πληρώνονται όχι μόνο βάσει του αποδεικτικού του εισητηρίου, αλλά και βάσει του αποδεικτικού της κάρτας επιβίβασης. Τρίτον, θα πρέπει τα οδοιπορικά που υπολογίζονται χιλιομετρικά να αντιστοιχούν πραγματικά στα ταξίδια που πραγματοποιούνται.
<P>
Πιστεύω πως δεν υπάρχει ούτε λεπτό για χάσιμο και ότι το Γραφείο πρέπει να επιληφθεί άμεσα αυτού του τόσο σημαντικού για την εικόνα του Κοινοβουλίου μας θέματος.

<SPEAKER ID=10 NAME="Πρόεδρος">
Κύριε Fabre-Aubrespy, το Γραφείο του Σώματος -και το γνωρίζετε καλά αυτό- δεν περίμενε εσάς για να ενδιαφερθεί για τα προβλήματα αυτά, τα οποία, πράγματι, απαιτούν λογικές λύσεις.

<CHAPTER ID=3>
Καλωσόρισμα
<SPEAKER ID=11 NAME="Πρόεδρος">
Αγαπητοί συνάδελφοι, έχουμε την τιμή να έχουμε μαζί μας στο βήμα, την Αγιότητά του τον Δαλάι Λάμα, βραβείο Νόμπελ ειρήνης 1989.
<P>
(Παρατεταμένα χειροκροτήματα) Αγαπητοί συνάδεφλοι, όσοι από εσάς είχατε την ευκαιρία να ακούσετε την Αγιότητά του, σε κοινή συζήτηση, σε πολλές από τις κοινοβουλευτικές επιτροπές του Ευρωπαϊκού Κοινοβουλίου, χθες το απόγευμα, σίγουρα εκτιμήσατε το ενδιαφέρον που είχαν να παρουσιάσουν όλα όσα μας μετέφερε αυτός ο σημαντικός θρησκευτικός και πνευματικός ηγέτης, σχετικά με τα ανθρώπινα δικαιώματα στο Θιβέτ και την ανησυχητική κατάσταση του θιβετιανού λαού.
<P>
Σας καλωσορίζω θερμά.
<P>
(Χειροκροτήματα)
<CHAPTER ID=4>
Ψηφοφορείες
<SPEAKER ID=12 LANGUAGE="NL" NAME="Thyssen">
Κύριε Πρόεδρε, έστειλα χθες μία επιστολή στον Πρόεδρο μαζί με τον συνάδελφο Kristoffersen με αντικείμενο την τροπολογία 635 που αφορά τη θέση 1872 του προϋπολογισμού. Σκοπός της τροπολογίας είναι να καταργηθεί η μετάφραση των πλήρων πρακτικών στις έντεκα κοινοτικές γλώσσες. Πρόεδρε, η απόφαση αυτή αντίκειται στο πνεύμα και το γράμμα του άρθρου 134 του Εσωτερικού Κανονισμού του Σώματος και γνωρίζω ότι προξενεί ανησυχίες όχι μόνο σε εμένα και τον κ. Kristoffersen αλλά και σε πολύ περισσότερους συναδέλφους. Αυτό που φοβόμαστε είναι ότι, σε περίπτωση που εγκριθεί η τροπολογία αυτή, δεν θα μπορούμε στο μέλλον να εφαρμόζουμε το άρθρο 134 του κανονισμού μας. Για το λόγο αυτό, Πρόεδρε, ζήτησα στην επιστολή μου να εξεταστεί κατά πόσον η τροπολογία αυτή μπορεί να κριθεί ως παραδεκτή. Ίσως αυτό να έχει ήδη συμβεί και να μπορείτε να μας ενημερώσετε για την απόφαση που ελήφθη, πιστεύω όμως ότι το θέμα είναι πάρα πολύ σημαντικό για να το αφήσουμε να περάσει έτσι.
<P>
(Χειροκροτήματα)

<SPEAKER ID=13 NAME="Πρόεδρος">
Κυρία Thyssen, εξετάσαμε το θέμα. Η τροπολογία είναι αποδεκτή, αλλά θα προβούμε σε ξεχωριστή ψηφοφορία. Οι παρατηρήσεις σας θα ληφθούν υπόψη.

<SPEAKER ID=14 NAME="Samland">
Κυρία Πρόεδρε, με ευχαρίστηση θα ήθελα, στην αρχή της συζήτησης, να εκπληρώσω μια υποχρέωση, επειδή στο τέλος της οι περισσότεροι συνάδελφοι θα έχουν φύγει.
<P>
Θα ήθελα να ευχαριστήσω θερμά τις υπηρεσίες της ολομέλειας και τη γραμματεία της Eπιτροπής Προϋπολογισμών για το ότι είναι διαθέσιμα σ' όλες τις γλώσσες όλα τα έγγραφα, για τα οποία θα ψηφίσουμε ευθύς αμέσως. Γνωρίζετε βεβαίως πόσο μικρή είναι η προθεσμία από τη Δευτέρα το βράδυ μέχρι σήμερα. Nομίζω πως οι συνεργάτες μας αξίζουν τους επαίνους και τα χειροκροτήματα του Σώματος. Eυχαριστώ πολύ.
<P>
(Xειροκροτήματα)

<SPEAKER ID=15 NAME="Πρόεδρος">
Οπως βλέπετε, κ. Samland, το Σώμα συμφωνεί ομόφωνα με αυτές τις ευχαριστίες. Πράγματι, πιστεύω ότι θα μπορέσουμε να διεξάγουμε τις ψηφοφορίες με τις καλύτερες συνθήκες.

<SPEAKER ID=16 LANGUAGE="EN" NAME="McCarthy">
Κυρία Πρόεδρε, θα ήθελα να τονίσω ότι όταν ψηφίζαμε για την πτυχή οικολογικοποίησης των διαρθρωτικών ταμείων οι τροπολογίες μας και τα σχόλια για τη γραμμή αυτή στην πραγματικότητα έρχονται σε αντίθεση με τους κανονισμούς των διαρθρωτικών ταμείων. Θα ήθελα όπως οι υπηρεσίες, αλλά και το Κοινοβούλιο, εξετάσουν το θέμα διότι η περιβαλλοντική εξασφάλιση όλων των προγραμμάτων δεν είναι δυνατή, δεν συμβαδίζει με τους κανονισμούς και αντίκειται στο μνημόνιο κατανόησης μεταξύ του Κοινοβουλίου και της Επιτροπής, όπως επίσης είναι, ασφαλώς, και κατά της αρχής της επικουρικότητας. Θα ήθελα όπως οι υπηρεσίες προβούν στη σχετική διόρθωση πριν από τη δεύτερη ανάγνωση.

<SPEAKER ID=17 NAME="Brinkhorst">
Κυρία Πρόεδρε, μένω κάπως έκπληκτος από το σχόλιο της κ. McCarthy διότι και πέρσι ψηφίσαμε μία τροπολογία «οικολογικοποίησης» του προϋπολογισμού με το ίδιο ακριβώς περιεχόμενο. Είναι, επομένως, κάπως περίεργο να τεθεί αυτή τη στιγμή τέτοιο θέμα. Θα πρέπει πάντα να κοιτάμε τα πράγματα με λογική αλλά δεν θα πρέπει τώρα να διαταράξουμε την ψηφοφορία επί του συγκεκριμένου θέματος.

<SPEAKER ID=18 LANGUAGE="DE" NAME="Samland">
Θα ήθελα να διευκρινίσω πως πρόκειται πράγματι για μια παρεξήγηση. Πρόκειται για ένα θέμα διατύπωσης. Mίλησα ήδη για το θέμα αυτό με τον κ. Florenz, από την Eπιτροπή Περιβάλλοντος, Δημόσιας Yγείας και Προστασίας των Kαταναλωτών, ο οποίος κατέθεσε την τροπολογία. Eπρόκειτο απλώς για τη διατύπωση του κειμένου. Eπί της ουσίας δεν υπάρχει καμιά διαμάχη για το θέμα αυτό, ούτε με την Eπιτροπή Περιφερειακής Aνάπτυξης ούτε με κάποια άλλη. Nομίζω πως μπορούμε να λύσουμε το θέμα μετά την ψηφοφορία, στα πλαίσια της τεχνικής προσαρμογής.
<P>
Σχέδια τροπολογιών και προτάσεις τροποποίησης που αφορούν τις πιστώσεις του Τμήματος ΙΙΙ του σχεδίου γενικού προϋπολογιμσού των Ευρωπαϊκών Κοινοτήτων για το 1997 - Επιτροπή
<P>
Σχέδια τροπολογιών επί των Τμημάτων Ι, ΙΙ, ΙV, V και VI του σχεδίου γενικού προϋπολογισμού των Ευρωπαϊκών Κοινοτήτων για το οικονομικό έτος 1997 - Ευρωπαϊκό Κοινοβούλιο, Συμβούλιο, Δικαστήριο, Ελεγκτικό Συνέδριο, Οικονομική και Κοινωνική Επιτροπή και Επιτροπή των Περιφερειών
<P>
Επί του σημείου 2

<SPEAKER ID=19 LANGUAGE="DE" NAME="Mόller">
Kυρία Πρόεδρε, πριν προχωρήσουμε στην ψηφοφορία για το επόμενο μπλοκ, δηλαδή για τις γεωργικές δαπάνες, θα ήθελα να δηλώσω κατηγορηματικά, εξ ονόματος της ομάδας μου, πως υπάρχει κάποια δυσαρέσκεια με τη νομική ερμηνεία, όσον αφορά την απόφαση για την ad hoc διαδικασία. Αποψή μας είναι ότι και μετά το πέρας της ad hoc διαδικασίας μπορούν να κατατεθούν τροπολογίες που αναφέρονται σε τροποποιήσεις παρατηρήσεων και σε μη υποχρεωτικές δαπάνες του αγροτικού τομέα. Θα ήθελα να αξιολογηθεί αυτή η νομική ερμηνεία και να υπάρξει μια διευκρίνιση μέχρι τη δεύτερη ανάγνωση.

<SPEAKER ID=20 LANGUAGE="EN" NAME="Ford">
Κυρία Πρόεδρε, σύμφωνα με το άρθρο 9, Παράρτημα Ι, άρθρο 1 του Κανονισμού θα ήθελα, όπως και πέρσι, να δηλώσω οικονομικό συμφέρον για τον προϋπολογισμό του Κοινοβουλίου σε σχέση με το ταμείο συντάξεων του οποίου είμαι μέλος. Κατά συνέπεια, δεν θα ψηφίσω επ' αυτής της προτάσεως ψηφίσματος.

<SPEAKER ID=21 NAME="Πρόεδρος">
Πολύ καλά κ. Ford, θα σημειώσουμε τη δήλωσή σας.

<SPEAKER ID=22 LANGUAGE="EN" NAME="Mόller">
Κυρία Πρόεδρε, θα μπορούσα ίσως να πείσω τον κ. Ford να ψηφίσει υπέρ της προτάσεως ψηφίσματος εάν η τροπολογία μας, η οποία επισημαίνει το πρόβλημα του ταμείου συντάξεων, εγκριθεί.

<SPEAKER ID=23 LANGUAGE="EN" NAME="de Vries">
Κυρία Πρόεδρε, μου φαίνεται ότι διαπιστώνω κάποιες αποχρώσεις «βασιλικότερου του βασιλέως» στη θέση του συναδέλφου κ. Ford.
<P>
(Χειροκροτήματα)

<SPEAKER ID=24 NAME="Πρόεδρος">
Κύριε de Vries, δεν μπορούμε ποτέ να καταδικάσουμε την σαφήνεια.
<P>
(Το Σώμα εγκρίνει την πρόταση ψηφίσματος) Εκθεση (Α4-0322/96) του κ. Giansily, εξ' ονόματος της Επιτροπής Προϋπολογισμών σχετικά με το σχέδιο επιχειρησιακού προϋπολογισμού της ΕΚΑΧ για το 1997 (SEC(96)0981 - C4-0359/96)
<P>
(Το Σώμα εγκρίνει την πρόταση ψηφίσματος) Σύσταση για τη δεύτερη ανάγνωση (Α4-0294/96), εξ' ονόματος της Επιτροπής Μεταφορών και Τουρισμού, σχετικά με την κοινή θέση που υιοθέτησε το Συμβούλιο για την έγκριση της οδηγίας του Συμβουλίου όσον αφορά τους ναυτικούς εξοπλισμούς (C4-0370/96-95/0163(SYN)) (Εισηγητής: ο κ. Κακλαμάνης)
<P>
(Ο Πρόεδρος κηρύσσει εγκριθείσα την κοινή θέση όπως τροποποιήθηκε)  Σύσταση για τη δεύτερη ανάγνωση (Α4-0295/96), εξ' ονόματος της Επιτροπής Μεταφορών και Τουρισμού, σχετικά με την κοινή θέση που υιοθέτησε το Συμβούλιο για την έγκριση της οδηγίας του Συμβουλίου όσον αφορά τη σύγκλιση των νομοθεσιών των κρατών μελών σχετικά με τον τεχνικό έλεγχο των μηχανοκίνητων οχημάτων και των ρυμουλκουμένων τους (C4-0369/96-95/0226(SYN)) (Εισηγητής: κ. Bellere)
<P>
(Ο Πρόεδρος κηρύσσει εγκριθείσα την κοινή θέση όπως τροποποιήθηκε)  Εκθεση (Α4-0277/96) της κ. Iivari, εξ' ονόματος της Επιτροπής Εξωτερικών Υποθέσεων, Ασφάλειας και Αμυντικής Πολιτικής, σχετικά με την πρόταση απόφασης του Συμβουλίου και της Επιτροπής για την σύναψη της ευρωπαϊκής συμφωνίας μεταξύ των Ευρωπαϊκών Κοινοτήτων και των κρατών μελών τους, από τη μια πλευρά και της Δημοκρατίας της Σλοβενίας από την άλλη (10587/96 - COM(95)0341 - C4-0419/96-95/0191(AVC))Το Σώμα εγκρίνει το σχέδιο ψηφίσματος νομοθετικού περιεχομένου)

<SPEAKER ID=25 NAME="Theato">
Kύριε Πρόεδρε, θα ήθελα να αποσύρω την τροπολογία υπ' αριθ. 1 - τη μοναδική τροπολογία - σχετικά με το άρθρο 9α, επειδή η Eπιτροπή, χθες βράδυ στη συζήτηση, έδωσε ικανοποιητικές εξηγήσεις.
<P>
(Το Σώμα εγκρίνει την πρόταση ψηφίσματος νομοθετικού περιεχομένου) Έκθεση (Α4-0313/96) του κ. R. Bontempi, εξ ονόματος της Επιτροπής Πολιτικών Ελευθεριών και Εσωτερικών Υποθέσεων, σχετικά με το σχέδιο ενός δευτέρου πρωτοκόλλου της Σύμβασης όσον αφορά την προστασία των οικονομικών συμφερόντων των Ευρωπαϊκών Κοινοτήτων βάσει του άρθρου Κ.3 της Συνθήκης για την Ευρωπαϊκή Ένωση (7752/96 - C4-0137/96-95/0360 (CNS))
<P>
(Το Σώμα εγκρίνει την πρόταση ψηφίσματος νομοθετικού περιεχομένου)
<SPEAKER ID=26 LANGUAGE="FR" NAME="Fabre-Aubrespy">
Κύριε Πρόεδρε, το Ευρωπαϊκό Κοινοβούλιο δεν άδραξε την ευκαιρία που του έδωσε το Συμβούλιο, με το σχέδιο προϋπολογισμού του, για την πραγματοποίηση οικονομιών και την ψήφιση, για πρώτη φορά, ενός προϋπολογισμού ο οποίος δεν θα παρουσιάζει αύξηση σε σχέση με τον περσινό.
<P>
Καταρχήν, περιέχει κονδύλια χωρίς νομική βάση, μη πρωτεύοντα -αναφέρομαι στις πιστώσεις για την πληροφόρηση και πιο συγκεκριμένα για το εύρο- ή αντίθετα προς την αρχή της επικουρικότητας - αναφέρομαι στο κονδύλιο για τον τουρισμό.
<P>
Δεν δίστασε να αμφισβητήσει την διαθεσμική συμφωνία του 1993 και μάλιστα με μονομερή τρόπο. Δεν δίστασε να επαναφέρει το περίφημο απόθεμα, το οποίο είαι αντίθετο προς την αρχή της δημοσιονομικής ορθοδοξίας. Το Κοινοβούλιο μας, τέλος, ακολουθώντας τη γραμμή της δικής του Επιτροπής Προϋπολογισμών, δεν δίστασε να εξετάσει, για το μέλλον, την πιθανότητα υπέρβασης του ανώτατου ορίου των δημοσιονομικών προοπτικών. Ενώ σήμερα βρισκόμαστε στο 1, 16 %, έναντι του 1, 24 % που άνοιξε η συμφωνία του Εδιμβούργου, θέλουμε να προχωρήσουμε ακόμα πιο πέρα στο μέλλον.
<P>
Παράλληλα, το Κοινοβούλιο απέρριψε μια τροπολογία, η οποία αφορούσε την καταβολή αποζημίωσης για τα έξοδα των ευρωβουλευτών, μια τροπολογία που, αν και έλαβε 85 ψήφους, ήταν στο πνεύμα των οικονομιών στις οποίες ελπίζουν οι πολίτες των κρατών μελών της Ευρωπαϊκής Ενωσης.
<P>
Είναι μια χαμένη ευκαιρία και η ομάδα μας λυπάται γι' αυτό.

<SPEAKER ID=27 LANGUAGE="FR" NAME="Berthu">
Κύριε Πρόεδρε, θα κάνω μια προφορική επεξήγηση ψήφου προκειμένου να διαμαρτυρηθώ επίσημα για την τροποποίηση 1005 του προϋπολογισμού, η οποία μόλις ψηφίστηκε και προβλέπει την δημιουργία ενός νέου κονδυλίου στον προϋπολογισμό με τον τίτλο «Εισφορές -εννοείται προφανώς δημοσιονομικές- στα ευρωπαϊκά πολιτικά κόμματα».
<P>
Το κονδύλιο αυτό προβλέπει μια κοινοτική δημόσια χρηματοδότηση ορισμένων κομμάτων, τα οποία θέλουν να λέγονται ευρωπαϊκά. Η πρωτοβουλία αυτή παρουσιάζεται εντελώς άκαιρη μέσα σε ένα ευρύτερο πλαίσιο δημοσιονομικής αυστηρότητας. Ακόμα κι αν δεν δοθεί καμία πίστωση εντός του 1997, η οριστική υιοθέτηση αυτής της αρχής θα ήταν σοβαρή για το μέλλον, γιατί θα επέφερε μη προβλεπόμενες δαπάνες.
<P>
Επιπλέον, τα πολιτικά κόμματα σε πολλές χώρες -συμπεριλαμβανομένης και της Γαλλίας- λαμβάνουν ήδη μια κρατική χρηματοδότηση για το σύνολο των δραστηριοτήτων τους, τόσο για τις εθνικές όσο και για τις ευρωπαϊκές τους δραστηριότητες. Δεν βλέπουμε γιατί, πάντα μέσα στο ίδιο πλαίσιο αυστηρότητας, θα έπρεπε να λαμβάνουν στο εξής δημόσιο χρήμα, από πολλές διαφορετικές πηγές, για τις δραστηριότητες αυτές.
<P>
Τέλος, σας υπενθυμίζω ότι η έννοια του ευρωπαϊκού πολιτικού κόμματος δεν υπάρχει μέσα στη συνθήκη, η οποία σχετικά αναφέρει, στο άρθρο 138Α, την δράση των πολιτικών κομμάτων σε ευρωπαϊκό επίπεδο , πράγμα που είναι εντελώς διαφορετικό.

<SPEAKER ID=28 NAME="Cot">
Λυπάμαι που το Κοινοβούλιο αρνείται να υποχρεώσει το Συμβούλιο να αναλάβει τις ευθύνες του σχετικά με την χρηματοδότηση των διευρωπαϊκών δικτύων. Ορισμένες κυβερνήσεις αρνούνται να τιμήσουν τις δεσμεύσεις του Εσσεν και προσπαθούν να καπελώσουν το Κοινοβούλιο.
<P>
Είναι αλήθεια ότι η αποδοχή της πρόκλησης θα είχε σαν αποτέλεσμα να θέσει σε κίνδυνο την διαθεσμική συμφωνία και να προκαλέσει δημοσιονομική σύγκρουση. Ωστόσο, αν η διαθεσμική συμφωνία συνεπάγεται μια κάποια πειθαρχία, εκ μέρους του Κοινοβουλίου, στην άσκηση των δημοσιονομικών του εξουσιών, περιλαμβάνει επίσης, για το Συμβούλιο, την υποχρέωση χρηματοδότησης των πολιτικών που απορρέουν από κοινή συμφωνία. Αρνούμενο να εκτελέσει το δικό του μέρος της συμφωνίας, το Συμβούλιο παραβιάζει την υποχρέωση συνεργασίας που υπαγορεύει το άρθρο 5 της Συνθήκης και υποχρεώνει το Κοινοβούλιο να στραφεί στο άρθρο 203 της Συνθήκης, πράγμα που σαφώς έχει το δικαίωμα να κάνει.
<P>
Αρνούμενες να αντισταθούν στην πίεση που ασκεί το Συμβούλιο, υποχρεώνοντας το Κοινοβούλιο να υιοθετήσει μια στάση υποταγής, οι ομάδες της δεξιάς εμποδίζουν το Κοινοβούλιο να αναλάβει τις δημοσιονομικές του ευθύνες.

<SPEAKER ID=29 NAME="Willockx">
Υπερψήφισα με ανάμικτα συναισθήματα τον προϋπολογισμό του 1997 σε πρώτη ανάγνωση επειδή δεν υπήρχε μία έγκυρη εναλλακτική λύση. Ο λόγος είναι ότι το σχέδιο του Συμβουλίου, ιδιαιτέρως μάλιστα όσον αφορά την κοινωνική πολιτική, είναι εντελώς απαράδεκτο.
<P>
Παρ'όλα αυτά λυπούμαι ιδιαιτέρως που το Ευρωπαϊκό Κοινοβούλιο, ως μέρος της αρμόδιας για τον προϋπολογισμό αρχής, δεν αξιοποίησε πλήρως τις δημοσιονομικές του αρμοδιότητες, ιδιαιτέρως με στόχο τη λήψη συγκεκριμένων μέτρων για την προαγωγή της απασχόλησης. Για την κατάσταση αυτή η ευθύνη βαρύνει ολοκληρωτικά το ΕΛΚ υπό την ηγεσία των Χριστιανοδημοκρατών του Wilfried Martens. Οι δηλώσεις του σχετικά με την απασχόληση ήταν για άλλη μία φορά κενά συνθήματα, που είχαν ως αποτέλεσμα να μην υπάρξει η πλειοψηφία που είναι απαραίτητη προκειμένου να αναλάβουμε συγκεκριμένες δράσεις. Η διάθεση 300 εκατομμυρίων Ecu υπέρ των διευρωπαϊκών δικτύων και της έρευνας δεν μπορεί να χαρακτηρισθεί ως επαρκής.
<P>
Ενεργώντας κατ'αυτό τον τρόπο, το Ευρωπαϊκό Κοινοβούλιο γίνεται συνένοχος του Συμβουλίου το οποίο σε επανειλημμένες περιπτώσεις έχει δηλώσει ότι δίνει ιδιαίτερη προτεραιότητα στη δημιουργία απασχόλησης χωρίς όμως να είναι διατεθειμένο να προχωρήσει σε έργα όταν πρόκειται για τη διάθεση κονδυλίων.
<P>
Επί της εκθέσεως Brinkhorst
<SPEAKER ID=30 LANGUAGE="IT" NAME="Dell'Alba">
Κύριε Πρόεδρε, σας ευχαριστώ που μου δώσατε το λόγο για την δήλωση ψήφου με την οποία σκοπεύω να ερμηνεύσω μία ή δύο ψηφοφορίες καθώς και τη θέση της ομάδας στην οποία ανήκω. Η πρώτη ψηφοφορία αφορά το πρόγραμμα MEDA. Η ομάδα μας υπερψήφισε την τροπολογία που εγκρίθηκε με μεγάλη πλειοψηφία από τον xώρο αυτό να ενταχθούν οι πόροι που προορίζονται για την Τουρκία στο πλαίσιο του προγράμματος MEDA, ακολουθώντας την αρχή κατά την οποία οποιοδήποτε σχέδιο πρέπει, πριν την έγκρισή του, να εξετασθεί από το Ευρωπαϊκό Κοινοβούλιο.
<P>
Είχαμε δηλώσει ότι η φιλόδοξη και οπωσδήποτε καινούργια αυτή διαδικασία συμβάλλει στο να γίνει το Κοινοβούλιό μας ένα είδος επιτροπής, μία από εκείνες τις επιτροπές εναντίον των οποίων αγωνιζόμαστε, όμως επιφυλασσόμαστε για την κρίση μας μέχρι τη δεύτερη ανάγνωση. Λόγω της ειδικής φύσης της υπόθεσης, επιφυλάσσομαι σχετικά με τη θέση της ομάδας μας μέχρι τη δεύτερη ανάγνωση.
<P>
Οφείλω όμως να εκφράσω την μεγάλη, πολύ μεγάλη μου απογοήτευση, για το γεγονός ότι ο κ. εισηγητής δεν θέλησε να δεχθεί την τροπολογία μου σχετικά με το ECO, που εγκρίθηκε με ιδιαίτερα επισφαλή πλειοψηφία. Το πρόγραμμα ECO έχει μία δυνατότητα δαπανών, ένα ποσοστό εκτέλεσης δαπανών που ανερχόταν την 30ή Σεπτεμβρίου σε 120 %. Πληροφορήθηκα ότι δεν μπορούσαμε να έχουμε μεγάλες ελπίδες να δοθεί μεγαλύτερη προσοχή στους πόρους αυτούς, και αυτό, μεταξύ άλλων, λόγω και του ποσοστού εκτέλεσης. Αυτός είναι ο λόγος που επιμένω να γραφεί στα πρακτικά ότι τη Δευτέρα το βράδυ, στην Επιτροπή Προϋπολογισμού, είχαμε αποφασίσει να διανεμηθούν 100 εκατομμύρια ECU σε ορισμένα κονδύλια του προϋπολογισμού, των οποίων αναφέρω εν συντομία το ποσοστό εκτέλεσης. Υπερήλικες 26 %, Πρόσφυγες 30 %, Νότιος Αφρική 30 %, Γυναίκες και ανάπτυξη 22 %, Αποκατάσταση 22 %, KEDO 0. Αυτή είναι η απάντηση που μας έδωσε το Κοινοβούλιο.

<SPEAKER ID=31 LANGUAGE="DE" NAME="Telkδmper">
Kύριε Πρόεδρε, νομίζω πως και σ' αυτόν τον προϋπολογισμό γίνεται και πάλι σαφές αυτό που είδαμε και πέρυσι, ότι δηλαδή προκειμένου να επικρατήσει μια καινούργια εξωτερική πολιτική της Kοινότητας, εγκαταλείπεται η διεθνής αλληλεγγύη. Bλέπουμε κάθε χρόνο ότι περικόπτονται ολοένα και περισσότερο βασικές δημοσιονομικές θέσεις της αναπτυξιακής πολιτικής, η συνεργασία με τις μη κυβερνητικές οργανώσεις, η υποστήριξη της ειρηνευτικής διαδικασίας στο νότιο τμήμα της Aφρικής και οι νέοι τομείς για την αφαίρεση ναρκών. Έχουμε - αν βλέπω σωστά τώρα συνοπτικά - μια πραγματική μείωση, της τάξης του 3 %, στον αναπτυξιακό τομέα. Nομίζω πως αυτό δεν μπορούμε να το ανεχθούμε. Ήδη διαφαίνονται καινούργιοι λιμοί. Bρισκόμαστε ενώπιον νέων πολέμων και γι' αυτό θα ήταν πολύ σημαντική μια προληπτική πολιτική, η οποία θα μας επέτρεπε μια πορεία στις σχέσεις Bορρά-Nότου, στην οποία, μελλοντικά, δεν θα έπρεπε να κλείνουμε πάλι τρύπες εκεί όπου θα μας έλειπαν τα χρήματα.
<P>
Γι' αυτό και θα ήθελα να καλέσω τις κυρίες και τους κυρίους συναδέλφους να προβληματιστούν για το πώς θα διαμορφώσουμε περαιτέρω αυτή την πολιτική, το επόμενο οικονομικό έτος, αν θα κλείσουμε τα σύνορα των 15 κρατών μελών, τα σύνορα της Kοινότητας, ακόμη περισσότερο, αν θα ακολουθήσουμε αυτή τη στρατιωτική εξωτερική πολιτική που θα προωθεί αυτή την εξωτερική πολιτική των πρόσθετων μελλοντικών διενέξεων ή θα ακολουθήσουμε μια προληπτική εξωτερική πολιτική για μη στρατιωτικούς σκοπούς.
<P>
Nομίζω πως η πολιτική ανάπτυξης προσφέρει κάποιο στήριγμα εδώ. H πολιτική ανάπτυξης, με την έννοια της περιφερειακής αυτόνομης ανάπτυξης, προσφέρει τη δυνατότητα και την προϋπόθεση για να μπορέσουμε να συμβιώσουμε ειρηνικά στις σχέσεις Bορρά-Nότου, και γι' αυτό είναι ανάγκη να μη μειώσουμε κι άλλο, μελλοντικά, αυτούς τους λιγοστούς πόρους. Mε τον τρόπο αυτό στέλνουμε λανθασμένα μηνύματα για μια διεθνή αλληλεγγύη σε μια εποχή της παγκοσμιοποίησης και της απελευθέρωσης των αγορών. Mετά δεν θα πρέπει να απορούμε που, μελλοντικά, θα αυξάνουν οι πόλεμοι και οι λιμοί.

<SPEAKER ID=32 LANGUAGE="FR" NAME="Martinez">
Κύριε Πρόεδρε, είμαι εξαιρετικά ανήσυχος όσον αφορά την αντι-αγροτική ψηφοφορία που πραγματοποιήθηκε σε αυτήν την συνεδρίαση. Απορρίπτοντας όλες τις τροπολογίες του φυλλαδίου 2, δηλαδή τα μέτρα προώθησης της ποιότητας του κρέατος, τις δράσεις προώθησης του βοδινού κρέατος και τα πολύ μετριοπαθή 77 εκατομύρια για τους μελισσοκόμους, το Σώμα επέδειξε όχι μόνο δημοσιονομικό καλβινισμό και δημοσιονομική απληστία, αλλά και μια δυσπιστία απέναντι στον αγροτικό κόσμο. Αυτό επιβεβαιώνει, άλλωστε, μια κατεύθυνση η οποία ακολουθείται εδώ και δύο χρόνια. Ο γεωργικός μας προϋπολογισμός βρίσκεται κάτω από τη γραμμή του 50 %. Θα πω μάλιστα ότι την ίδια στιγμή που κάνουμε αυτά -η κυρία Theato μάλλον δεν είναι εδώ- διαθέτουμε ετησίως 1, 9 δις ECU σε τελωνειακά προνόμια στις πολυεθνικές Chiquita, Dole και Castle, στον τομέα της μπανάνας.
<P>
Υπάρχει τουλάχιστον ένας τομέας στον οποίον το Κοινοβούλιο μας επέδειξε διορατικότητα: αρνήθηκε τέσσερα εκατομύρια ως ενίσχυση στην παραγωγή κάνναβης, ίσως για να αποφύγουμε να πλέξουμε το σχοινί για να κρεμαστούμε!

<SPEAKER ID=33 LANGUAGE="FR" NAME="Antony">
Κύριε Πρόεδρε, εγκρίναμε το κονδύλιο Β3-4100 ενίσχυσης της οικογένειας το οποίο αντιστοιχεί σε 2, 5 εκατομύρια ECU, αλλά θα πρέπει να πούμε ότι είναι πασίδηλα ανεπαρκές και ότι το Κοινοβούλιο μας ντροπιάζεται έτσι και κάνει μια άσχημη επιλογή, μη συνεισφέροντας στην οικογενειακή ανάπτυξη, πράγμα που θα ήταν απαραίτητο.
<P>
Πράγματι, το βασικό πρόβλημα της κοινωνίας μας, των εθνών μας, είναι το πρόβλημα μιας ηλικιακής πυραμίδας που αντιστρέφεται όλο και περισσότερο. Στην πραγματικότητα, έχουμε πλέον μια σαφώς ανεπαρκή νεανική βάση, ένα πολύ ισχυρό επίπεδο ηλικιωμένων τάξεων και, αναγκαστικά, οδηγούμαστε προς τη λογική που βαίνει από την εκούσια διακοπή της εγκυμοσύνης (IVG) στην εκούσια διακοπή του γήρατος (IVV). Να δυστυχώς τί περιμένει τις κοινωνίες μας, αν δεν μπορέσουμε να αντιστρέψουμε την πορεία αυτής της κατάρρευσης της οικογένειας!

<SPEAKER ID=34 LANGUAGE="DE" NAME="Lulling">
Κύριε Πρόεδρε, ήμουν και πάλι υποχρεωμένη, όπως πέρυσι, να ψηφίσω κατά της έκθεσης που εκπόνησε η Eπιτροπή Προϋπολογισμών μας. H αρνητική μου ψήφος αποτελεί διαμαρτυρία για τον τρόπο με τον οποίο μια πλειοψηφία της Eπιτροπής Προϋπολογισμών αντιμετώπισε τις βελτιωτικές τροπολογίες της Eπιτροπής Γεωργίας, οι οποίες δεν τέθηκαν ούτε καν σε ψηφοφορία εδώ.
<P>
H Eπιτροπή Γεωργίας είχε υπερψηφίσει με μεγάλη πλειοψηφία την τροπολογία που είχα καταθέσει ως εισηγήτρια για τα προβλήματα της μελισσοκομίας στην Eυρώπη, προκειμένου να δημιουργήσουμε μια δημοσιονομική θέση και να εγγράψουμε ένα μικρό ποσό 67 εκατομμυρίων Ecu (ψίχουλα στο γενικό προϋπολογισμό των Kοινοτήτων) για το 1997, ώστε να δοθούν επιτέλους στους μελισσοκόμους οι ενισχύσεις που ζήτησε ομόφωνα το Eυρωπαϊκό Kοινοβούλιο, στα πλαίσια της έκθεσής μου, στις 20 Iανουαρίου 1995, ενόψει, μάλιστα, της αμετάβλητα δύσκολης κατάστασης των ευρωπαίων μελισσοκόμων.
<P>
Kανείς μέσα στο Σώμα μας δεν μπορεί να παραβλέψει το ρόλο των μελισσών στη φύση και την οικονομική σημασία της γονιμοποιητικής ισχύος των μελισσών και, συνεπώς, τη σημασία της μελισσοκομίας. Eπειδή ολοένα και περισσότεροι μελισσοκόμοι εγκαταλείπουν το επάγγελμα, μια και το κόστος παραγωγής είναι πολύ μεγαλύτερο από το επίπεδο των τιμών στην παγκόσμια αγορά, λόγω των αυστηρών κανόνων υγιεινής, των κοινωνικών και καιρικών επιβαρύνσεων, είναι καιρός πια να δοθούν οι ενισχύσεις που ζήτησε το ίδιο το Kοινοβούλιο, επανειλημμένα, για τη διατήρηση της μελισσοκομίας στην Eυρώπη.
<P>
Eίναι εξωφρενικό να ζητάμε τις ενισχύσεις και, στη συνέχεια, να μη θέλουμε να εγγράψουμε στον προϋπολογισμό μερικά ψωρο-Ecu που χρειάζονται γι' αυτές.
<P>
(Xειροκροτήματα)

<SPEAKER ID=35 LANGUAGE="EN" NAME="Nicholson">
Κύριε Πρόεδρε, θα ήθελα να απευθύνω τις ευχαριστίες μου στο Σώμα για την υποστήριξη και την υπερψήφιση του επιπλέον ποσού των 100 εκατομμυρίων Ecu για τη Βόρειο Ιρλανδία. Θα ήθελα να δηλώσω δημοσίως ότι στη διάρκεια των προηγουμένων δύο εβδομάδων δεν υπήρξε στιγμή κατά την οποία τα τρία Μέλη από τη Βόρεια Ιρλανδία να πίστευαν ότι κατά τη σημερινή ψηφοφορία θα υπήρχε κάποιο διαφορετικό αποτέλεσμα.
<P>
Οι συζητήσεις που έγιναν εκτός Κοινοβουλίου ήσαν ατυχείς. Δεν έκαναν τίποτα για να μας βοηθήσουν εμάς στην Ιρλανδία και δεν κάνουν τίποτα για να βελτιώσουν τη θέση μας εντός αυτού του Κοινοβουλίου. Οι συζητήσεις αυτές ήταν ατυχείς και δεν θα έπρεπε να είχαν γίνει. Οι ανταλλαγές των επιχειρημάτων θα πρέπει να γίνονται μέσα στο Κοινοβούλιο.
<P>
Θα ήθελα να καταχωρηθούν στα Πρακτικά οι ευχαριστίες μου προς τον κ. Elles και τον κ. Wynn για την εργασία την οποία έφεραν εις πέρας και για τις εργασίες που δεν έχω καμιά αμφοβολία ότι θα φέρουν εις πέρας μελλοντικά. Αναμένω να έρθω ξανά τον επόμενο χρόνο και να μην γίνει αυτή η συζήτηση. Ευχαριστώ εκείνους που έπαιξαν εποικοδομητικό και όχι καταστρεπτικό ρόλο. Ελπίζω ότι αυτά που συνέβησαν τις προγούμενες δύο εβδομάδες δεν θα χρησιμοποιηθούν εναντίον μας ή εναντίον του λαού της Βορείου Ιρλανδίας.

<SPEAKER ID=36 NAME="Αλαβάνος">
Κύριε Πρόεδρε, θέλω να πω ότι ασφαλώς είναι θετικό ότι η Ολομέλεια ψήφισε τις προτάσεις για να τεθούν οι χρηματοδοτήσεις προς την Τουρκία στο πλαίσιο της τελωνειακής ένωσης στο αποθεματικό, υπάρχει όμως, όπως είπε και ο κ. Ντελ 'Αλμπα, ένα μεγάλο πρόβλημα σε σχέση με το πρόγραμμα MEDA. Ενώ η Επιτροπή Εξωτερικών Υποθέσεων είχε ομόφωνα σχεδόν αποφασίσει να περάσει το τμήμα της Τουρκίας στο αποθεματικό και ενώ έκανε ειδική μνεία για τα θέματα των ανθρωπίνων δικαιωμάτων, του Κυπριακού, της εδαφικής ακεραιότητας των γειτόνων της Τουρκίας, η τροπολογία της Επιτροπής Προϋπολογισμών, η οποία έγινε θα έλεγα υπό αρκετά αδιαφανείς διαδικασίες και ερωτηματικά κατά πόσον αυτές ήταν νόμιμες, καταργεί την πρόταση της Επιτροπής Εξωτερικών Υποθέσεων να περάσουν οι χρηματοδοτήσεις της Τουρκίας στο αποθεματικό. Νομίζω ότι είναι κάτι ιδιαίτερα αρνητικό αυτό, νομίζω ότι έχει μπει σε ένα είδος παγίδας σ'αυτή τη συνεννόηση που έγινε ανάμεσα στον Πρόεδρο της Επιτροπής Προϋπολογισμών, τον εισηγητή και τον Επίτροπο Βαν ντε Μπρουκ, και αυτός είναι ένας από τους λόγους για τους οποίους η δική μας ομάδα καταψηφίζει την έκθεση Μπρίνκχορστ.

<SPEAKER ID=37 NAME="Ahlqvist, Andersson, Lφφw και Waidelich">
Καλωσορίζουμε τις αλλαγές που η αρμόδια αρχή για τον προϋπολογισμό της ΕΕ έχει προτείνει όσον αφορά τις περικοπές στην κοινή αγροτική πολιτική. Είναι ένα βήμα προς την σωστή κατεύθυνση. Είμαστε πεπεισμένοι ότι για να μπορέσει η ΕΕ να ανταπεξέλθει στις προκλήσεις του επόμενου αιώνα είναι απαραίτητη μιά εκ βαθέων μεταρρύθμιση της τωρινής κοινής αγροτικής πολιτικής. Αυτό ισχύει, πέραν των άλλων εάν σκεφτούμε την αποτελεσματικότητα καθώς και τη διεύρυνση της δνωσης. Θα είναι πολύ δύσκολο για την ΕΕ να προσφέρει στις χώρες που ζητούν ένταξη την ίδια αγροτική ενίσχυση, η οποία μπορούσε να αναλογεί π.χ. στην Ισπανία, στην Πορτογαλία και στην Ελλάδα ενόψη της ένταξής τους ούτε είναι πιθανό μία μη μεταρρυθμισμένη κοινή αγροτική πολιτική να αποβεί προς όφελος των ανατολικοευρωπαϊκών χωρών που προτίθενται να ενταχθούν. Μιά άμεση επίπτωση θα ήταν π.χ. πολύ υψηλές τιμές στα τρόφιμα.

<SPEAKER ID=38 NAME="Gahrton, Holm και Schφrlihg">
Η βασική μας άποψη επί του προϋπολογισμού της ΕΕ είναι σε γενικές γραμμές σύμφωνη με αυτήν της Ομάδας των Πρασίνων, αλλά μερικές πτυχές έχουν για μας ιδιαίτερο βάρος το οποίο αιτιολογεί την διαφορετική ψήφο.
<P>
Η άποψή μας είναι ότι το συνολικό πλαίσιο δαπανών της ΕΕ θα πρέπει να περιοριστεί. Δυστυχώς δεν έχουμε καμία δυνατότητα να επηρρεάσουμε σοβαρά τα μεγαλύτερα ταμεία δαπανών, π.χ. την αγροτική πολιτική, η οποία πρέπει να αλλαχθεί εκ βάθρων και να πάρει διαφορετικό προσανατολισμό για να μην αποτελεί πέτρα στο λαιμό του προϋπολογισμού της ΕΕ και εκτός αυτού εμπόδιο για τη διεύρυνση.
<P>
Θεωρούμε επίσης ότι τα σουηδικά τέλη μέλους αποτελούν μιά σοβαρή επιβάρυνση στα οικονομικά του κράτους της Σουηδίας και ως εκ τούτου συμβάλλουν στην πολιτική κοινωνικών περικοπών, η οποία βέβαια προκαλεί ανεργία και κοινωνικές ανισότητες στην χώρα. Τασσόμαστε αποφασιστικά κατά της εξέλιξης η οποία ωθεί ακόμη περισσότερο προς τα πάνω τα τέλη μέλους, σύμφωνα με κάποιους υπολογισμούς σε 25 δισεκατομμύρια SEK ήδη το επόμενο οικονομικό έτος. δχουμε μία θέση περιορισμών ως προς τα διαθρωτικά ταμεία.
<P>
Ψηφίσαμε υπέρ προτάσεων που κάνουν την ΕΕ πιο «πράσινη» και κατά προτάσεων που ενισχύουν το χαρακτήρα κρατικού μορφώματος της ΕΕ. Θεωρούμε ότι η ΕΕ πρέπει να συγκεντρώσει τις δραστηριότητές της αντί να διογκώνεται και να προσπαθεί να ασχολείται με τα πάντα, ιδιαίτερα όταν σε πολλές περιπτώσεις υπάρχουν άλλοι διεθνείς οργανισμοί που ήδη ασχολούνται με την υπόθεση, π.χ. ο ΟΗΕ, η Ομοσπονδία Ανεξαρτήτων Κρατών, το Συμβούλιο της Ευρώπης κ.λ.π. δχουμε αντιταχθεί ιδιαιτέρως σε διάφορες δημοσιοσχετίστικες ενέργειες υπέρ της ιδεολογίας ομοσπονδοποίησης της ΕΕ. Θεωρούμε ότι η ΕΕ δεν θα πρέπει να κερδίσει την συμπάθεια του κόσμου με προπαγάνδα αυτή είναι μία φθαρμένη σοβιετική μέθοδος που πολύ λίγο έχει να κάνει με τον σεβασμό της κοινής γνώμης. Εάν η ΕΕ δεν καταφέρνει να κερδίσει την λαϊκή στήριξη, πρέπει να γίνει κατανοητό ότι αυτό οφείλεται στο ότι η δραστηριότητα είναι λάθος προσανατολισμένη υπάρχει πολύ λίγη ενασχόληση με την επίλυση των γνήσιων και φυσικών προβλημάτων που υπερβαίνουν τα σύνορα, π.χ. στον τομέα του περιβάλλοντος, και πάρα πολλή (ενασχόληση) με το «χτίσιμο της υπερδύναμης» και θεατρινίστικες δημοσιοσχετίστικες εκστρατείες.
<P>
Είμαστε ιδιαίτερα απογοητευμένοι για το ότι μόνο μιά περιορισμένη μειοψηφία θέλησε να στηρίξει τις υποβληθείσες προτάσεις για την κάθαρση των επιδοτήσεων μετακίνησης και του συνταξιοδοτικού συστήματος, προτάσεις τις οποίες φυσικά υποστηρίξαμε. Είναι μιά αρνητική ένδειξη της ικανότητας κατανόησης του Κοινοβουλίου όταν δεν αντιλαμβάνεται ότι η αυτοκάθαρση της πληθώρας των προνομίων είναι απολύτως αναγκαία για να μπορέσει κάποτε ο λαός να θεωρήσει το Ευρωκοινοβούλιο σαν κάτι άλλο από ένα χρυσορυχείο για πολιτικούς τυχοδιώκτες.
<P>
Φυσικά ψηφίσαμε κατά της ενίσχυσης της καλλιέργιας καπνού, ένα από τα πιό χτυπητά παραδείγματα υποκρισίας της πολιτικής της ΕΕ, αφού η ΕΕ σε άλλες περιστάσεις λέει ότι καταπολεμά το κάπνισμα.

<SPEAKER ID=39 NAME="Lindqvist">
Συντελούνται μεγάλες περικοπές σε μεμονωμένες χώρες μέλη, όπως και στη Σουηδία, για να ανταπεξέλθουν στους στόχους που έχουν τεθεί για την ΟΝΕ, τα λεγόμενα κριτήρια σύγκλισης. Για να υπάρξει αξιοπιστία ως προς αυτό πρέπει και η ΕΕ να κάνει οικονομίες και στον δικό της προϋπολογισμό. Αυτό πρέπει να γίνει σε πρώτη φάση στα μεγάλα ταμεία δαπανών, στη γεωργία, στα διαρθρωτικά ταμεία και στη διοίκηση.
<P>
Αυτή η αυστηρή στάση ήταν επίσης και η δική μου τοποθέτηση στον προϋπολογισμό. Κάθε κορώνα που αυξάνεται στον προϋπολογισμό της ΕΕ αντιστοιχεί σε 3 κορώνες στον σουηδικό προϋπολογισμό. Η Σουδία πληρώνει ήδη ένα πολύ μεγάλο μερίδιο στον προϋπολογισμό της ΕΕ. Το ποσό για το 1997 μπορεί να ανέλθει στα 25 δισεκατομμύρια κορώνες (22 εκατομμύρια προορίζονται για τα τέλη μέλους).
<P>
Ως αντιτιθέμενος στο «υπερκράτος» και ως ενάντιος στην ομοσπονδοποίηση θεωρώ ότι η ΕΕ δεν θα πρέπει να έχει περισσότερα χρήματα απ'όσα είναι απαραίτητα. Γι'αυτό πρέπει να γίνουν συνεχιζόμενες περικοπές στον προϋπολογισμό της ΕΕ. Εφόσον όμως τώρα είμαστε μέλη πρέπει οι περικοπές να γίνουν με κοινωνικά αποδεκτές μορφές.
<P>
Ψήφισα όχι στις αυξήσεις στη γεωργία, οι οποίες είναι μη υποχρεωτικού χαρακτήρα. Ισχύει επίσης και για την αλιεία, με εξαίρεση την παράκτια αλιεία, τις καταβολές πόρων για το περιβάλλον και την ανάπτυξη της υπαίθρου. Ψήφισα όχι στην ενίσχυση της παραγωγής της κάνναβης, του καπνού, και της απόσταξης οίνου.
<P>
Πρέπει επίσης να γίνουν περικοπές στα διαρθρωτικά ταμεία κυρίως βάσει των προτάσεων της Επιτροπής Προϋπολογισμών, με εξαίρεση του στόχου 1 (υψηλή ανεργία), του στόχου 5b (αρχιπελάγη) και του στόχου 6 (ενίσχυση της Norrland). Η αιτιολογία για την αποδοχή των περικοπών είναι ότι τα διαρθρωτικά ταμεία της ΕΕ απομυζούν χρήματα από τον σουηδικό προϋπολογισμό, τα οποία θα πήγαιναν αλλιώς κατευθείαν για τον ίδιο σκοπό χωρίς την παράκαμψη μέσω ΕΕ. Τα διαρθρωτικά ταμεία δεν έχουν επίσης καταφέρει να εξισώσουν τις διαφορές μεταξύ των διαφόρων περιοχών και γι'αυτό πρέπει να αναθεωρηθούν ως εργαλεία εξισορρόπησης.
<P>
Τα προγράμματα ΤΕΝ μπορούν να περικοπούν κυρίως για περιβαλλοντικούς λόγους. εμως τα προγράμματα που είναι αιτιολογημένα για περιφερειακούς λόγους και λόγους περιβαλλοντικής πολιτικής, όπως η γραμμή - Botnia και - Atlanta πρέπει να μπορούν να λάβουν ενίσχυση. Είναι δύσκολο να έχει κανείς μιά συνολική επίβλεψη σε πολλά ενισχυτικά προγράμματα, όπως το Pesca (αλιεία), Leader 2 (ύπαιθρος) κ.ά. δχω κατά βάση ψηφίσει ναι.
<P>
Ψήφισα ναι στην καταβολή φόρων για το περιβάλλον, τα προγράμματα καταναλωτών καθώς και την ενίσχυση των περιβαλλοντικών οργανώσεων. Η πυρηνική ασφάλεια είναι σημαντική, αλλά είναι ζήτημα της ΕΕ;
<P>
Ψήφισα όχι σε όλες τις καταβολές πόρων για την «πληροφόρηση» και προπαγάνδα για την ΕΕ, π.χ. τις εκστρατείες υπέρ της ΟΝΕ, πολιτιστικά προγράμματα για την δημιουργία «μιας ευρωπαϊκής διάστασης», »Ας χτίσουμε την Ευρώπη μαζί» και «Πάνω απ'όλα οι πολίτες». Ψήφισα ναι στην γλωσσική ενίσχυση για τις μειονότητες και για το να είναι ισότιμη στην ΕΕ η θέση της σουηδικής και φινλανδικής γλώσσας με την θέση των άλλων γλωσσών.
<P>
Ψήφισα ναι στην ενίσχυση της απασχόλησης, των γραφείων εύρεσης εργασίας, της ισότητας, κατά του ρατσισμού και στην πλειοψηφία των προγραμμάτων υγείας κατά του AIDS, των ναρκωτικών κ.ά. Εδώ χρειάζονται και εθνικές και διεθνείς παρεμβάσεις.
<P>
δχω κατά βάση στηρίξει προγράμματα που απευθύνονται προς τον τρίτο κόσμο, παρά το ότι, σε επίπεδο αρχών, είμαι κατά της άσκησης δραστηριοτήτων από την ΕΕ σ'αυτούς τους τομείς.
<P>
Είμαι κατά όλων των μορφών των προνομίων της «ευρωκρατίας» που δημιουργούνται στο διοικητικό μέρος του προϋπολογισμού. Ψηφίζω υπέρ των προτάσεων που σημαίνουν καλύτερο έλεγχο επί των αποζημιώσεων μετακίνησης των βουλευτών. Η Επιτροπή Προϋπολογισμών απειλεί να παγώσει τα χρήματα για τις πάνω από 300 επιτροπές της Επιτροπής αν δεν βελτιωθεί η διαφάνεια στο σύστημα επιτροπών. Φυσικά ψηφίζω υπέρ αυτού.
<P>
Στηρίζω μέτρα που οδηγούν σε αυξημένο έλεγχο επί των αποζημιώσεων των βουλευτών που έχουν ως στόχο να καταβάλλονται μόνο αποζημιώσεις για τα πραγματικά έξοδα. Θα πρέπει πάντοτε να επιλέγονται οι φθηνότερες λύσεις. Τα συστήματα αποζημίωσης δεν πρέπει όπως τώρα να βασίζονται στο υψηλότερο δυνατό επίπεδο κόστους.

<SPEAKER ID=40 NAME="Pιry">
Λυπάμαι ειλικρινά που το Συμβούλιο των Υπουργών πρότεινε στο Ευρωπαϊκό Κοινοβούλιο έναν τέτοιο προϋπολογισμό λιτότητας. Οι χώρες μας είναι περισσότερο πρόθυμες να επενδύσουν στις οικονομικές και νομισματικές πτυχές της Ευρωπαϊκής Ενωσης, παρά στην κοινωνική συνοχή και στις ποιοτικές, ας τις πούμε, πτυχές. Οι ευρωπαίοι εκλεγμένοι εκπρόσωποι έχουν μια οπτική πιο ανθρώπινη, πιο «αστική», πιο αλληλέγγυα της ευρωπαϊκής οικοδόμησης και δεν αποδέχονται την μείωση της χρηματοδότησης των πολιτικών που αφορούν την νεότητα, την κατάρτιση, τις συναλλαγές, την πολιτιστική δημιουργία, το χωράφι και όλα όσα αυτά συνεπάγονται.
<P>
Λυπάμαι εξίσου για τις μειώσεις των πιστώσεων σε τομείς τους οποίους θεωρούμε πρωτεύοντες όπως η απασχόληση, η υποστήριξη των ευρωπαϊκών περιφερειών που βρίσκονται σε δυσχέρεια, η αλληλεγγύη στις αναπτυσσόμενες χώρες.
<P>
Καθυστερώντας την χρηματοδότηση των διευρωπαϊκών δικτύων όπως το TGV Ανατολή-Ατλαντικός, συμπεριλαμβανομένης της σιδηροδρομικής σύνδεσης Aquitaine/Euskadi, οι κυβερνήσεις μας στερούνται εκατομύρια θέσεις απασχόλησης, τις οποίες θα είχαν δημιουργήσει τα μεγάλα αυτά έργα. Παγώνοντας και μάλιστα μειώνοντας τα διαρθρωτικά κονδύλια -όπως οι στόχοι 2 και 5β που αφορούν την ενίσχυση των μετατροπών βιομηχανικών δραστηριοτήτων και της αγροτικής ανάπτυξης- οι κυβερνήσεις μας αμφισβητούν εκ νέου την σημαντική προσπάθεια της Ενωσης υπέρ των περιοχών του νότου -από την οποία ωφελείται και η δική μου περιφέρεια- για μια ισόρροπη ευρωπαϊκή χωροταξία. Περιορίζοντας την επείγουσα επισιτιστική βοήθεια στις αναπτυσσόμενες χώρες που έχουν πέσει θύματα σοβαρών κρίσεων, το Συμβούλιο παίρνει τεράστια ευθύνη.
<P>
Για το λόγο αυτό, το Κοινοβούλιο μας προσπάθησε, με τις ψήφους του, να επανεγγράψει στον προϋπολογισμό τις πιστώσεις που αντιστοιχούν στις προτεραιότητες αυτές, συμπεριλαμβανομένου και του τομέα της έρευνας, όπως επίσης προσπάθησε να εγγράψει μια πίστωση 100 εκατομυρίων ECU, ή 650 εκατομυρίων γαλλικών φράγκων, για την ενίσχυση της ειρηνευτικής διαδικασίας στη Βόρειο Ιρλανδία. Θα δούμε πώς θα αντιδράσουν οι δεκαπέντε.
<P>
Λαμβάνω βέβαια υπόψη το γεγονός ότι το 46 % των 89 δις ECU -580 δις γαλλικά φράγκα- του προϋπολογισμού αυτού αφορούν την ενίσχυση της γεωργίας, η οποία παραμένει παραδοσιακά η πρώτη μεγάλη κοινή πολιτική της Ευρώπης, ωστόσο η λεγόμενη κρίση της τρελλής αγελάδας μας υποχρεώνει να εξετάσουμε με νέα οπτική την γεωργία του αύριο.
<P>
Με ικανοποίηση επισημαίνω επίσης ότι το Ευρωπαϊκό Κοινοβούλιο προσπάθησε να ενισχύσει τις δράσεις που ενδιαφέρουν άμεσα την περιφέρειά μου, όπως η στήριξη της υδατοκαλλιέργειας, η ενίσχυση του θαλάσσιου ελέγχου και η προώθηση των μειονοτικών γλωσσών και πολιτισμών, πρωτοβουλίες του δικού μας θεσμικού οργάνου, τις οποίες αποδέχτηκε το Συμβούλιο.
<P>
Επί της εκθέσεως Fabra Vallιs
<SPEAKER ID=41 NAME="Ahlqvist, Adersson, Lφφw, Waidelich και Wibe">
Επαναλαμβάνουμε το αίτημά μας όσον αφορά την προηγούμενη επεξεργασία του προϋπολογισμού, ότι θα πρέπει να γίνει μία αναθεώρηση ολόκληρου του συστήματος των αποζημιώσεων μετακίνησης, κ.α., προς τους βουλευτές.
<P>
Το καταλληλότερο θα ήταν να λάβουν οι βουλευτές μία κάρτα πληρωμών που ισχύει για την αγορά εισιτηρίων προς τις Βρυξέλλες και το Στρασβούργο.
<P>
Υποστηρίζουμε το αίτημα της Σοσιαλιστικής Ομάδας να συστήσει ο πρόεδρος της Βουλής το συντομότερο δυνατόν μία επιτροπή γι'αυτή την αναθεώρηση.

<SPEAKER ID=42 NAME="Wibe">
Τα κράτη μέλη της ΕΕ έχουν πληγεί σοβαρά από περικοπές στον κοινωνικό τομέα, στη μέριμνα και την παροχή δημοσίων υπηρεσιών, ως επακόλουθο της υλοποίησης του προγράμματος σύγκλισης. Ταυτοχρόνως, φαίνεται ότι η ανεργία που ανέρχεται σε 20 εκατομμύρια άτομα στα 15 κράτη μέλη συνολικά έχει σταθεροποιηθεί. Θεωρώ ότι και ο προϋπολογισμός της ΕΕ επίσης πρέπει τώρα να αξιολογηθεί προσεκτικά και να τεθεί υπό αμφισβήτηση. Υπάρχουν πολλές δραστηριότητες εντός της ΕΕ, οι οποίες σε σχέση με τους τομείς των κοινωνικών δραστηριοτήτων που τώρα περικόπτονται στις χώρες μέλη, έχουν πολύ μικρότερο βάρος και οι οποίες πρέπει να καταργηθούν πρώτες σε μία κατάσταση όπου πρέπει να δοθούν προτεραιότητες.
<P>
εταν σήμερα καταργούνται τμήματα περίθαλψης ηλικιωμένων στα νοσοκομεία στη Σουηδία, θεωρώ ότι είναι άκρως λυπηρό το γεγονός ότι η ΕΕ έχει θεσμικά όργανα επί τω έργω που απαιτούν πολλά χρήματα και των οποίων τα αποτελέσματα, καθώς επίσης και η ύπαρξη, μπορούν να αμφισβητηθούν εντόνως.
<P>
Τώρα όμως λαμβάνονται αποφάσεις για τον προϋπολογισμό της ΕΕ σε μια μεγάλη και πολύπλοκη διαδικασία όπου έχω ελάχιστες δυνατότητες να επηρρεάσω με την ψήφο μου στη Βουλή. δνα μέρος των δαπανών είναι προσδιορισμένα σε συνθήκες και παλαιές συμφωνίες. Μ'αυτό θέλω να πω, μεταξύ άλλων, ότι εμείς στο Ευρωκοινοβούλιο θα πρέπει να έχουμε συναντήσεις στο Στρασβούργο 12 φορές κατ'έτος, ενώ ταυτόχρονα έχουμε τη διοίκηση και συναντήσεις επίσης στις Βρυξέλλες και στο Λουξεμβούργο. Αυτό προκαλεί μεγάλα και περιττά έξοδα εγκατάστασης. Αλλά φαίνεται ότι κανείς δεν έχει την δύναμη να αντιμετωπίσει αυτό το πρόβλημα.
<P>
Οι δαπάνες στον αγροτικό τομέα και τα διαρθρωτικά περιφερειακά ταμεία ανήκουν στις υποχρεωτικές δαπάνες και αποφασίζονται από το Συμβούλιο Υπουργών, έστω και αν ο Πρόεδρος του Κοινοβουλίου υπογράφει στο τέλος τον προϋπολογισμό. Θεωρώ ότι στις δαπάνες της ΕΕ στους δύο προαναφερθέντες τομείς υπάρχουν πολλά που μπορούν να τεθούν υπό έντονη αμφισβήτηση. Δυστυχώς δεν έχω την δυνατότητα να επηρρεάσω με την ψήφο μου τα μέρη των δαπανών στην αγροτική και περιφερειακή πολιτική με τα οποία δεν συμφωνώ.
<P>
?λλοι τομείς στους οποίους έχω αντιρρήσεις και θέλω να αλλαχθούν είναι:
<P>
Οι αποζημιώσεις μετακίνησης των ευρωβουλευτών μπορούν να περικοπούν εάν επιβληθεί μία ταξιδιωτική κάρτα αντί, όπως σήμερα, να πληρώνονται γενναιόδωρες γενικές αποζημιώσεις χωρίς να απαιτείται υποχρέωση παρουσίασης απόδειξης.-Το συνταξιοδοτικό ταμείο των ευρωβουλευτών επιδοτείται με δημόσιους πόρους της ΕΕ, όταν δεν ανταπεξέρχεται οικονομικά. Αυτό πρέπει κατά την άποψή μου να σταματήσει το συντομότερο δυνατό. εποιοι είναι μέλη του συνταξιοδοτικού ταμείου και λαμβάνουν μέρισμα όταν είναι κερδοφόρο πρέπει να υπολογίσουν επίσης και το ότι θα πρέπει να καλύψουν τις ενδεχόμενες απώλειες.Εκτός αυτού υπάρχει ένας αριθμός αμφίβολων κονδυλίων του προϋπολογισμού, ο στόχος των οποίων αιτιολογείται διότι αποσκοπεί στην ενίσχυση της ιδέας της Ευρώπης και μιας κοινής ευρωπαϊκής συνείδησης. Στρέφομαι πρωτίστως κατά των ταμείων του προϋπολογισμού για τον εορτασμό της 40ης επετείου της Συνθήκης της Ρώμης, αλλά επίσης κατά των πόρων που προορίζονται για τις εκστρατείες για την υλοποίηση του προγράμματος της ΟΝΕ καθώς και πόρων που θα δοθούν στο Ευρωπαϊκό Κέντρο Πολιτικών Μελετών. Αυτό το κέντρο ασχολείται επί του παρόντος με θετική προς την ΟΝΕ πολιτική προπαγάνδα στη Σουηδία. Βρίσκω εξοργιστικό το ότι στον προϋπολογισμό της ΕΕ προορίζονται χρήματα για διάφορους οργανισμούς, οι οποίοι έχουν σαν σκοπό τη διάδοση θετικής προπαγάνδας υπέρ των θεσμικών οργάνων της ΕΕ όπως θεωρώ εξοργιστικό και το να δοθεί σ'αυτά αυξημένη πολιτική εξουσία.
<P>
Ομοίως προτείνεται να δοθεί ενίσχυση στα κόμματα σε κοινοτικό επίπεδο. Δεν θεωρώ ότι οι «κομματικοί σχηματισμοί» που υπάρχουν σε επίπεδο ΕΕ αξίζουν να λάβουν αυτή την ενίσχυση. Προκαλεί επίσης άσχημη εντύπωση σε καιρούς περικοπών να εγκρίνουν οι πολιτικοί αυξημένα προνόμια στις δικές τους οργανώσεις.
<P>
Επί της συστάσεως Iivari
<SPEAKER ID=43 LANGUAGE="FR" NAME="Antony">
Κύριε Πρόεδρε, κανείς δεν χαίρεται περισσότερο από εμάς, που κάναμε τα πάντα για να βοηθήσουμε τους λαούς της πρώην Γιουγκοσλαβίας να απελευθερωθούν από τον κομμουνιστικό ομοσπονδιακό κλοιό, για την ειρήνη και την ανεξαρτησία που επανακτήθηκαν από το σλοβενικό και κροατικό λαό. Επίσης, όλοι ευχόμαστε να εδραιωθούν σχέσεις φιλίας μεταξύ αυτών των παλαιών ευρωπαϊκών εθνών και των δικών μας, ενώ δεν ευχόμαστε στη Σλοβενία να πέσει από τη Σκύλα στη Χάρυβδη. Θέλουμε κι εμείς οι ίδιοι να ξεφύγουμε από τον κλοιό της Ευρώπης του Μάαστριχτ, η οποία, όχι μόνο δεν εξασφαλίζει την ειρήνη και την αρμονία των λαών μας, αλλά τους οδηγεί στην αδιάκοπη μετανάστευση και στον ατέρμονο ανταγωνισμό. Υποδουλώνει τους λαούς μας. Δεν θέλει να τους ενώσει, αλλά να τους διαιρέσει.
<P>
Αγαπάμε τη Σλοβενία! Οπως σε όλους τους απελευθερωμένους από τον κομμουνισμό λαούς, της ευχόμαστε να μην συνδεθεί με τη δική μας φυλακή και θα ήθελα στο σημείο αυτό, με την ευκαιρία της τεσσαρακοστής επετείου για την εξέγερση της Βουδαπέστης, να εκφράσω την αγανάκτησή μου σχετικά με αυτά που είπε χθες ο Πρόεδρος του Κοινοβουλίου, κ. Hansch, προκειμένου να καταγγείλει τις ζημιές του εθνικισμού, ενώ οι ζημιές που θα έπρεπε να καταγγείλει είναι αυτές των εθνικιστικών παροξυσμών και ακόμα περισσότερο αυτές του εθνικού σοσιαλισμού, ή του παγκόσμιου σοσιαλισμού, οι ζημιές όλων των μορφών μαρξισμού, λενινισμού, σταλινισμού, μαοϊσμού και άλλων, που αφάνισαν 200 εκατομύρια άτομα ανά τον κόσμο και για τις οποίες ο πρόεδρος Hansch δεν ζητά τη δίκη της Νυρεμβέργης που απαιτείται!
<P>
Ιδού η πραγματική ντροπή αυτού του Κοινοβουλίου!
<P>
Επί της εκθέσεως Posselt
<SPEAKER ID=44 LANGUAGE="IT" NAME="Dell'Alba">
Κύριε Πρόεδρε, θα ήθελα να αιτιολογήσω την καταψήφιση της έκθεσης Posselt, όπως ήδη έκανα κατά τη διάρκεια όλης αυτής της συνόδου, για να συνεχίσω να καταγγέλλω το σκάνδαλο ενός εγγράφου συνεδρίασης που περιέχει μία αιτιολογική έκθεση απαράδεκτη για το Κοινοβούλιό μας, όπου αμφισβητείται η ιστορική αλήθεια της τραγικής μεταπολεμικής περιόδου στα εδάφη εκείνα και ιδίως στην περιοχή της Ιστριας. Η έκθεση Posselt, όπως έχω ήδη πει, ούτε καν αναφέρεται στην αιτιολογική της έκθεση σε όσα συνέβησαν στην ιταλική κοινότητα. Αυτό είναι ιδιαίτερα σοβαρό, ιδίως επειδή στη συνέχεια η έκθεση εξιστορεί με εντελώς δικό της τρόπο τα γεγονότα που μας οδήγησαν στην υπογραφή της συμφωνίας εταιρικής σχέσης.
<P>
Είχα τις ημέρες αυτές τη διαβεβαίωση ότι το τμήμα της έκθεσης αυτό αποσύρθηκε και ότι δεν εμφανίζεται πια ούτε στο έγγραφο αυτό, ούτε και στα επίσημα έγγραφα του Κοινοβουλίου μας. Ελπίζω να έχουν έτσι τα πράγματα, είναι όμως βέβαιο πως το γεγονός ότι υποβλήθηκε ένα κείμενο όπως αυτό αποτελεί μία πράξη, πως να το πω, αμέλειας εκ μέρους του εισηγητή, ο οποίος δεν έπρεπε σε μία έκθεση οικονομικού χαρακτήρα να μακρηγορήσει πάνω σε μία, το επαναλαμβάνω, παραπλανητική και αβάσιμη εξιστόρηση των γεγονότων που συνέβησαν στην περιοχή αυτή. Εύχομαι με τον τρόπο αυτό να έχει τεθεί τέρμα σε αυτή την περιπέτεια, εφόσον αποσύρθηκαν τα τμήματα εκείνα της αιτιολογικής έκθεσης που αναφέρονται στο εν λόγω θέμα.
<P>
Επί της εκθέσεως Θεωνά
<SPEAKER ID=45 NAME="Carlotti">
Η ανεργία στην Ευρώπη παραμένει για μας η κυριότερη μάστιγα η οποία πρέπει να καταπολεμηθεί. Το ποσοστό της ανεργίας παραμένει ιδιαίτερα υψηλό, με ένα μέσο όρο 10, 7 % στα μέσα του 1996. Επιπλέον, η ανεργία μακράς διαρκείας και η ανεργία των νέων δεν παύουν να αυξάνονται. Σε αυτό ακριβώς το κρίσιμο σημείο πρέπει να συντονίσουμε τις προσπάθειές μας, προκειμένου να ξεριζώσουμε το κακό που μας πλήττει. Σήμερα, τίθεται θέμα αξιοπιστίας των ευρωπαϊκών θεσμικών οργάνων.
<P>
Η πρόταση απόφασης του Συμβουλίου, σχετικά με τη δημιουργία μιας επιτροπής για την πολιτική της απασχόλησης και την αγορά εργασίας, αποτελεί ένα καλό βήμα. Πραγματικό βοηθητικό εργαλείο στον τομέα της απόφασης, η επιτροπή αυτή θα μας επιτρέψει να απαλλαγούμε από την απουσία μιας σταθερής δομής στον τομέα της απασχόλησης. Πράγματι, μια από τις προκλήσεις παραμένει για μας η δημιουργία των κατάλληλων οργάνων για την προώθηση μιας ευρωπαϊκής στρατηγικής για την απασχόληση, με συντονισμό των πολιτικών των κρατών μελών στον αγώνα τους ενάντια στην ανεργία.
<P>
Το Ευρωπαϊκό Κοινοβούλιο προσπάθησε, με τις τροπολογίες του, να ενισχύσει όχι μόνο τη διαφάνεια, αλλά και τον συντονισμό μεταξύ των ευρωπαϊκών θεσμικών οργάνων, της επιτροπής για την πολιτική της απασχόλησης και την αγορά εργασίας και όλων των κοινωνικών εταίρων. Πρέπει ωστόσο να είμαστε προσεκτικοί, γιατί την ίδια στιγμή λαμβάνονται αντιφατικά μέτρα. Η μείωση των κονδυλίων για τα διευρωπαϊκά δίκτυα και των διαρθρωτικών κονδυλίων δεν βοηθά στην καταπολέμηση της ανεργίας.

<SPEAKER ID=46 NAME="Gahrton, Holm και Schφrling">
Η ανεργία στην ΕΕ είναι απαράδεκτα υψηλή. Η προτεινόμενη επιτροπή για την πολιτική της απασχόλησης και της αγοράς εργασίας μπορεί να συμβάλει στην αύξηση των ανταλλαγών εμπειριών μεταξύ των χωρών μελών, στην έκθεση και επεξεργασία ιδεών καθώς και στη θέσπιση μέτρων.
<P>
Η Επιτροπή Απασχόλησης δεν πρέπει να πάρει από τα κράτη μέλη τις αρμοδιότητες και την ευθύνη και με κανέναν απολύτως τρόπο να οδηγήσει σε μία κοινή πολιτική της δνωσης στον τομέα της απασχόλησης και της αγοράς εργασίας.
<P>
Επί της εκθέσεως Theato
<SPEAKER ID=47 NAME="Lindqvist">
Απαιτούνται δυναμικά μέτρα, κατά της σπατάλης και της απάτης αναφορικά με τους πόρους της ΕΕ. Εφόσον κατά κανόνα συνδέονται πάντοτε με εθνική συγχρηματοδότηση, αποτελούν στον ίδιο υψηλό βαθμό εθνική υπόθεση. Η ΕΕ δεν θα πρέπει να έχει αστυνομική επίβλεψη ή άλλες δυνατότητες ελέγχου στα κράτη μέλη. ελες οι δραστηριότητες αυτού του είδους πρέπει να γίνονται από κοινού και σε διαβούλευση με την αντίστοιχη χώρα μέλος.

<CHAPTER ID=5>
Τουρισμός
<SPEAKER ID=48 NAME="Πρόεδρος">
Η ημερήσια διάταξη προβλέπει την κοινή συζήτηση επί των ακολούθων εκθέσεων:
<P>
Α4-0298/96 της κ. Bennasar Tous, εξ ονόματος της Επιτροπής Μεταφορών και Τουρισμού, επί της πρότασης απόφασης του Συμβουλίου για τη θέσπιση ενός Πρώτου Πολυετούς Προγράμματος υπέρ του ευρωπαϊκού τουρισμού «ΦΙΛΟΞΕΝΙΑ» (1997-2000) (COM(96)0168 - C4-0356/96-96/0127 (CNS))-Α4-0297/96 του κ. E. Parodi, εξ ονόματος της Επιτροπής Μεταφορών και Τουρισμού, για την ανακοίνωση της Επιτροπής προς το Συμβούλιο, το Ευρωπαϊκό Κοινοβούλιο, την Οικονομική και Κοινωνική Επιτροπή και την Επιτροπή των Περιφερειών σχετικά με τις κοινοτικές δράσεις στον τομέα του τουρισμού (Απόφαση του Συμβουλίου 92/421/ΕΟΚ) (COM(96)0029 - C4-0125/96)-A4-0299/96 του κ. L. Harrison, εξ ονόματος της Επιτροπής Μεταφορών και Τουρισμού, σχετικά με την έκθεση της Επιτροπής όσον αφορά την αξιολόγηση του σχεδίου κοινοτικών δράσεων υπέρ του τουρισμού 1993-1995 (Απόφαση του Συμβουλίου 92/421/ΕΟΚ) (COM(96)0166 - C4-0266/96)
<SPEAKER ID=49 NAME="Bennasar Tous">
Κύριε Πρόεδρε, το να μιλάμε για τον τουρισμό σημαίνει να καταπολεμάμε την ανεργία. Και αυτή είναι η κυριότερη οικονομική και κοινωνική πρόκληση την οποία αντιμετωπίζει η Ευρώπη του σήμερα.
<P>
Αυτήν τη στιγμή, υπάρχουν 18 εκατομμύρια άτομα χωρίς εργασία στις 15 χώρες μέλη, και η κατάσταση είναι ιδιαίτερα δύσκολη για τις γυναίκες και τους νέους -ένας στους πέντε δεν βρίσκει κάποια απασχόληση. Η τουριστική βιομηχανία προσφέρει στους Ευρωπαίους πολίτες τις καλύτερες ευκαιρίες για τη δημιουργία νέων θέσεων εργασίας. Ο τουρισμός δημιουργεί θέσεις απασχόλησης με ταχύ ρυθμό, βοηθά την οικονομική και κοινωνική συνοχή, συμβάλλει στη γνώση και τη βελτίωση της πολιτιστικής κληρονομιάς· ο τουρισμός αίρει φραγμούς, περιορίζει τις περιφερειακές διαφορές και βοηθά στη διαμόρφωση της ευρωπαϊκής ταυτότητας. Ο τουρισμός, ως οικονομικό, κοινωνικό και πολιτιστικό φαινόμενο, επηρεάζει την πλειοψηφία των Ευρωπαίων πολιτών, είτε ως αποδέκτες, είτε ως παρέχοντες υπηρεσίες που αποσκοπούν στην ικανοποίηση των πολλαπλών αναγκών του τουρίστα.
<P>
Διακόσια περίπου εκατομμύρια Ευρωπαίοι γίνονται κάθε χρόνο τουρίστες για κάποιο διάστημα. Ο καθορισμός μιας πολιτικής τουρισμού σε ευρωπαϊκό επίπεδο υπήρξε ένας από τους στόχους της Κοινότητας από το 1980 και η συζήτηση κατέστησε εμφανή μια μεγάλη πολυμορφία απόψεων σχετικά με το πώς μπορεί να εισαχθεί ο τουρισμός στη Συνθήκη. Χρειαζόμαστε μια νομική βάση και έναν καλό οριζόντιο συντονισμό του τουρισμού με άλλες κοινοτικές πολιτικές. Υπάρχει μεγάλη έλλειψη διακρατικής συνεργασίας μεταξύ εκείνων που λαμβάνουν τις αποφάσεις οι οποίες επηρεάζουν αυτήν τη δραστηριότητα και των δημοσίων Αρχών, των οικονομικών παραγόντων, των επαγγελματικών συλλόγων και των οργανώσεων των καταναλωτών.
<P>
Θα ήθελα επίσης να υπενθυμίσω ότι αυτό το Κοινοβούλιο έχει ήδη αποφανθεί σε πολυάριθμες ευκαιρίες υπέρ του να βρει ο τουρισμός μια θέση στη Συνθήκη. Ολόκληρη η Ευρωπαϊκή Ένωση έχει επίγνωση του ότι ο τουρισμός αποτελεί την πρώτη οικονομική δραστηριότητα παγκοσμίως. Γι' αυτό, με απόλυτη πεποίθηση ότι πρέπει να καθοριστούν οι πτυχές της δραστηριότητας αυτής που πρέπει να διαχειρίζονται σε ευρωπαϊκό επίπεδο και κατόπιν αίτησης του Συμβουλίου, η Επιτροπή ανέλαβε την πρωτοβουλία να παρουσιάσει και να καταρτίσει το Πρόγραμμα ΦΙΛΟΞΕΝΙΑ για την ενίσχυση της τουριστικής δραστηριότητας, του οποίου στόχος είναι να τονώσει την ποιότητα και την ανταγωνιστικότητα του ευρωπαϊκού τουρισμού, δεδομένου του τεράστιου ανταγωνισμού, με την εμφάνιση νέων τουριστικών προορισμών που μας παρουσιάζονται τα τελευταία χρόνια, και να δώσει ιδιαίτερη έμφαση στην ισόρροπη και αειφόρο ανάπτυξη του τουριστικού τομέα, με την ικανοποίηση των αναγκών του τουρίστα και την ορθολογική χρήση των φυσικών πόρων, του πολιτισμού και της υποδομής. Είναι επίσης απαραίτητο να προωθηθούν εναλλακτικές μορφές τουρισμού, όπως ο αγροτικός, ο πολιτιστικός, ο κοινωνικός, ο αθλητικός και ο συνεδριακός τουρισμός, και τόσες άλλες.
<P>
Δεδομένης της πολυπλοκότητας και της ποικιλότητας του τομέα, οι γενικοί στόχοι είναι η βελτίωση της γνώσης στο πεδίο του τουρισμού, με την παροχή ενημέρωσης, η βελτίωση του νομοθετικού και χρηματοοικονομικού περιβάλλοντος του τουρισμού, με την ενίσχυση της συνεργασίας με τα Κράτη μέλη, τη βιομηχανία και άλλους αρμοδίους, με τη μελέτη μέτρων για την απλούστευση των ρυθμίσεων καθώς και τη μείωση των φορολογικών βαρών, η άνοδος της ποιότητας του τουρισμού και η αύξηση του αριθμού των ενδοκοινοτικών και εξωκοινοτικών τουριστών.
<P>
Το Πρόγραμμα ΦΙΛΟΞΕΝΙΑ είναι αποκλειστικά αφιερωμένο στον τουρισμό και απευθύνεται κατά ένα μεγάλο μέρος στους αρμόδιους και τις Αρχές του τομέα, με σκοπό τη διευθέτηση του τομέα και την επίτευξη της απαραίτητης συμπληρωματικότητας με άλλα προγράμματα τα οποία επίσης επηρεάζουν τον τουρισμό. Δεδομένου ότι η πλειοψηφία των τουριστικών επιχειρήσεων είναι ΜΜΕ, ζητάμε το ΦΙΛΟΞΕΝΙΑ και οι πτυχές του που αναφέρονται στις επιχειρήσεις να συνδεθεί επίσης με το Τρίτο Πολυετές Πρόγραμμα υπέρ των ΜΜΕ, το οποίο αποσκοπεί στη στήριξη των ευρωπαϊκών μικρομεσαίων επιχειρήσεων, οι οποίες αντιπροσωπεύουν το 99, 9 % του συνόλου των επιχειρήσεων, το 66 % της συνολικής απασχόλησης και το 65 % του ετήσιου κύκλου εργασιών της Ένωσης.
<P>
Ο τουρισμός περιλαμβάνει ένα πολύπλοκο σύστημα δραστηριοτήτων όπου εμπλέκονται χιλιάδες ΜΜΕ και πολυάριθμες μικρές οικογενειακές επιχειρήσεις. Οι στόχοι με προτεραιότητα και οι προτεινόμενες δράσεις είναι: απλούστευση και βελτίωση του διοικητικού και ρυθμιστικού πλαισίου· διασφάλιση των συμφερόντων των ΜΜΕ μέσω διαφόρων πολιτικών· βελτίωση του πλαισίου διακρατικής συνεργασίας των τουριστικών ΜΜΕ· βελτίωση του χρηματοοικονομικού περιβάλλοντος των επιχειρήσεων· παροχή πιστώσεων και ανάπτυξη ειδικών χρηματοδοτικών μέσων για τις τουριστικές ΜΜΕ· τόνωση της δημιουργίας κεφαλαιαγορών για τις ΜΜΕ ταχείας ανάπτυξης· διευκόλυνση του τουριστικού τομέα και των ΜΜΕ για τον εξευρωπαϊσμό και τη διεθνοποίηση των στρατηγικών τους, ιδιαίτερα μέσω της βελτίωσης των υπηρεσιών ενημέρωσης· διεύρυνση των υπηρεσιών ενημέρωσης στα υπάρχοντα κέντρα ενημέρωσης των επιχειρήσεων. Ζητάμε μια «ευρωθυρίδα» ειδικά για τον τουρισμό, που να βοηθήσει την προώθηση μέτρων υπέρ των τουριστικών ΜΜΕ, να προαγάγει τις άμεσες επαφές μέσω προγραμμάτων συνεργασίας και να ευνοήσει την είσοδο των ευρωπαϊκών τουριστικών ΜΜΕ σε νέες αγορές, καθώς και τη διεθνοποίησή τους.
<P>
Είναι αδύνατο να σημειωθεί άνοδος στην ανταγωνιστικότητα και την ποιότητα του τουρισμού χωρίς τις ΜΜΕ, γι' αυτό και θα πρέπει να διευκολυνθεί η πρόσβασή τους στην έρευνα, την καινοτομία και την κατάρτιση, με την αύξηση του καινοτόμου δυναμικού τους, την τόνωση της κατάρτισης σε τεχνικές διαχείρισης και την προσαρμογή στις απαραίτητες περιβαλλοντικές τεχνικές. Πρέπει επίσης να προαχθεί το πνεύμα της επιχείρησης και να υποστηριχθούν ειδικές ομάδες, καθώς και οι πολιτιστικές πτυχές. Θα ήθελα τέλος να υπενθυμίσω ότι είναι αδύνατο να μιλάμε για ποιότητα του τουρισμού στην Ευρώπη χωρίς να μιλάμε για κατάρτιση. Επείγει να εντοπίσουμε και να ταξινομήσουμε τις διάφορες κατηγορίες τουριστικών επαγγελμάτων, να τις αναβαθμίσουμε κοινωνικά και να προωθήσουμε την κατάρτιση.

<SPEAKER ID=50 NAME="Parodi">
Κύριε Πρόεδρε, κύριοι συνάδελφοι, για μία ακόμη φορά θεωρώ χρέος μου να εκφράσω τη απογοήτευσή μου για το γεγονός ότι από Κοινοβούλιο δεν αναγνωρίστηκε στον τουρισμό ο θεμελιώδης ρόλος τον οποίο οι περισσότεροι από μας από χρόνια εύχονται να λάβει. Θεμελιώδης ρόλος για το ακαθάριστο εγχώριο προϊόν και για την απασχόληση μέσα στην Ευρώπη μας, η οποία περισσότερο απ' όλα έχει ανάγκη από νέα κίνητρα για την επίτευξη των στόχων που εγκρίθηκαν από τις θεσμικές συνθήκες, στόχοι που επιβεβαιώθηκαν και διευρύνθηκαν με την αναθεώρηση του Μάαστριχτ.
<P>
Η θεώρηση του τουρισμού ως βιομηχανίας στρατηγικής σημασίας για την απασχόληση, την ανάπτυξη, την ανταγωνιστικότητα, την οικονομική και κοινωνική συνοχή, ως συμβολή στη διεύρυνση των διαφόρων εθνικών πολιτισμών και στην ενίσχυση της ευρωπαϊκής ταυτότητας, πρέπει να αποτελεί την βάση οποιασδήποτε πολιτικής, σε όλα τα επίπεδα απόφασης στο πλαίσιο της Ευρωπαϊκής Ενωσης.
<P>
Για να συμβάλουμε σε μία διατηρήσιμη ανάπτυξη στην Ευρώπη του τουρισμού και των τομέων που είναι στενά συνδεδεμένοι μαζί του χρειάζεται, κατά τη γνώμη μου, μία θεσμική νομιμοποίηση τόσο σε ευρωπαϊκό όσο και σε εθνικό και περιφερειακό επίπεδο. Χρειάζεται, με άλλα λόγια, σαν βασική προϋπόθεση, να ενταχθεί στο πλαίσιο της αναθεώρησης της Συνθήκης ένα ειδικό κεφάλαιο αφιερωμένο στον τουρισμό, δημιουργώντας την υπεραξία αυτή που θα εξασφαλίσει τον διατηρήσιμο χαρακτήρα αυτού του τομέα και τη δυνατότητα να συνεχίσει να δημιουργεί μόνιμη απασχόληση μέσα σε μία αγορά που συνεχώς ανοίγει και γίνεται πιο ανταγωνιστική, και όπου το ποσοστό της Ευρώπης είναι σε διαρκή πτώση.
<P>
Αρχίζοντας με την ολοκλήρωση της εσωτερικής αγοράς πρέπει, με άλλα λόγια, να προωθήσουμε όλες εκείνες τις πρωτοβουλίες που θα εγγυηθούν την ποιότητα και την ανταγωνιστικότητα της κοινοτικής τουριστικής βιομηχανίας τουρισμού, και επίσης να προωθηθεί η ίδια η Ευρώπη σαν τόπος τουριστικού προορισμού.
<P>
Η υπεραξία της Ευρώπης ως τόπου τουριστικού προορισμού, είτε ιστορικής, αρχιτεκτονικής ή πολιτιστικής μορφής, είτε σε ό, τι έχει σχέση με το τοπίο, δεν μπορεί να παραμεληθεί. Πρέπει λοιπόν να διαφοροποιήσουμε την προσφορά και να δώσουμε μεγαλύτερο βάρος στην εικόνα και στο προϊόν «Ευρώπη», το οποίο σήμερα είναι υπερβολικά κατακερματισμένο και το δυναμικό του οποίου δεν έχει αξιοποιηθεί επαρκώς από την άποψη της οικονομίας, της υγείας, της φύσης και της τέχνης.
<P>
Από όσα είπαμε νωρίτερα, φαίνεται καθαρά η ανάγκη να δημιουργηθεί ένα νομικό και οικονομικό πλαίσιο που να ευνοεί την τουριστική βιομηχανία και την απασχόληση, και να βασίζεται στα εξής τρία σημεία: πρώτον, πάνω στην ολοκλήρωση της εσωτερικής αγοράς δεύτερον, πάνω στην ανάπτυξη της τουριστικής βιομηχανίας τρίτον, πάνω στην προώθηση του ευρωπαϊκού τουρισμού σε τρίτες χώρες.
<P>
Ολοκλήρωση της εσωτερικής αγοράς: ξεκινώντας από μία ανάλυση που να μας επιτρέπει να επισημαίνουμε τις διάφορες μορφές τουρισμού, θα πρέπει, κατά τη γνώμη μου, να προωθηθούν οι δράσεις εκείνες που μπορούν να συμβάλουν ουσιαστικά στην ανάπτυξη της προσφοράς, δίνοντας προτεραιότητα στις ενέργειες εκείνες που ταιριάζουν περισσότερο με την ιδιομορφία της περιοχής και την προώθηση νέων τουριστικών δρομολογίων. Αυτό θα αποτελεί μια πραγματική εναλλακτική λύση στον μαζικό τουρισμό, στον οποίο πολλές πόλεις με ιστορική κληρονομιά δεν είναι πλέον σε θέση να ανταποκριθούν, σε συνάρτηση με την προώθηση των δράσεων που ευνοούν την υπέρβαση του εποχιακού ρυθμού. Για παράδειγμα, εάν οι θερμές ιαματικές πηγές μπορούσαν να αξιοποιηθούν με καλύτερο τρόπο, είναι σε θέση να αντιπροσωπεύσουν μία σημαντική πηγή οικονομικής και κοινωνικής ανάπτυξης, ιδίως για την προστασία της υγείας και την αποκατάσταση της κοινωνικής ζωής των ατόμων της τρίτης ηλικίας.
<P>
Ολοκλήρωση της εσωτερικής αγοράς με τη δημιουργία μίας Ευρωπαϊκής Χάρτας Τουρισμού που να ρυθμίζει τα δικαιώματα και τις υποχρεώσεις του τουριστικού τομέα και εκείνων που προσφέρουν τουριστικές υπηρεσίες δημιουργώντας με τον τρόπο αυτό μία ποιοτική ευρωπαϊκή τουριστική ταυτότητα για την ταξινόμηση των κοινοτικών υπηρεσιών και προϊόντων του τομέα δημιουργώντας μία κοινή τουριστική σήμανση, ώστε να επιτευχθεί η ταχεία και εύκολη επισήμανση των περιβαλλοντικών και πολιτιστικών ιδιομορφιών των διαφόρων υπηρεσιών, καθώς και των ιδιαιτεροτήτων που προσφέρονται στους διάφορους τόπους δημιουργώντας τα διευρωπαϊκά συγκοινωνιακά δίκτυα που θα επιτρέπουν την ταχεία μετάβαση από βορρά προς νότον και από τη δύση στην ανατολή.
<P>
Ανάπτυξη της τουριστικής βιομηχανίας: για να υπάρξει εγγύηση όσον αφορά την ποιότητα και την ανταγωνιστικότητα της ευρωπαϊκής τουριστικής βιομηχανίας θα πρέπει επίσης να αναπτυχθούν νέες συνεργασίες με τις άλλες κοινοτικές πολιτικές, εμπλέκοντας όλα τα ενδιαφερόμενα μέρη, με στόχο τη δημιουργία των καταλλήλων συνθηκών για την ανάπτυξη των τουριστικών επιχειρήσεων της Ενωσης και ιδίως των μικρομεσαίων προώθηση πρωτοβουλιών για τη βελτίωση και την εναρμόνιση των συνθηκών εργασίας, της εξειδίκευσης του ανθρώπινου δυναμικού και της αύξησης της απασχόλησης προστασία και αξιοποίηση του ίδιου του τοπίου καθώς και του ιστορικού και πολιτιστικού του πλούτου, όπως και όλων των μορφών εκείνων της βιοτεχνίας που βρίσκονται στη βάση της τουριστικής βιομηχανίας δημιουργία των συνθηκών για μία βιώσιμη ανάπτυξη στις λιγότερο ευνοούμενες περιοχές, στις βιομηχανικές ζώνες που βρίσκονται σε παρακμή, στις αγροτικές περιοχές, στις περιφερειακές και υπερπεριφερειακές περιοχές, και στις περιοχές εκείνες της Ενωσης όπου ο τουρισμός αντιπροσωπεύει τη σημαντικότερη, εάν όχι τη μοναδική μορφή εισοδήματος.
<P>
Τέλος, πιστεύω ότι ο τουρισμός ανοίγει προοπτικές λαμπρού μέλλοντος για τις τρίτες χώρες και ότι είναι καθήκον μας να τον προωθήσουμε. Πρέπει να υποστηρίξουμε το πρόγραμμα «ΦΙΛΟΞΕΝΙΑ». Εύχομαι το Κοινοβούλιο να πετύχει ώστε ο τουρισμός να πάρει την τιμητική και προνομιακή του θέση, στο ίδιο επίπεδο με τις άλλες πολιτικές, και να μην υφίσταται την προσβολή να συζητείται μόνον όταν μας περισσεύει ο χρόνος.

<SPEAKER ID=51 NAME="Harrison">
Κύριε Πρόεδρε, θα ήθελα να συγχαρώ τον κ. Parodi για την έκθεσή του. Η δική μου γνώμη, η οποία εκπονήθηκε εξ ονόματος της Επιτροπής Οικονομικής, Νομισματικής και Βιομηχανικής Πολιτικής, επικεντρώνεται στην περιγραφή ορισμένων συμπληρωματικών ζητημάτων.
<P>
Πρώτον, ο τουρισμός θα πρέπει να αναγνωριστεί ως βιομηχανία. Οι δυνατότητές του για δημιουργία θέσεων εργασίας είναι επαρκώς γνωστές και είναι επίσης μια βιομηχανία με μεγάλο αριθμό ΜΜΕ, οι οποίες αποτελούν στόχο ανάπτυξης, όπως ανέφερε ξανά ο Πρόεδρος Santer αυτή την εβδομάδα στο πρόγραμμα εργασίας της Επιτροπής για το 1997.
<P>
Ο τομέας αυτός προσφέρει επίσης πολλές ευκαιρίες εργασίας σε νέους άνδρες και γυναίκες. Θα πρέπει να εργασθούμε με ζήλο ούτως ώστε να διασφαλίσουμε ότι οι θέσεις αυτές είναι υψηλής ποιότητος, καλά αμοιβόμενες και αποδοτικές, προωθώντας με τον τρόπο αυτό την ανταγωνιστικότητα του ευρωπαϊκού τουρισμού.
<P>
Δεύτερον, ενισχυόμενη με αυτόν τον τρόπο η βιομηχανία μπορεί να βοηθήσει τις λιγότερο ευνοημένες, αγροτικές και ακραίες περιφέρειες της Ένωσης, περιφέρειες που υποφέρουν από απώλειες θέσεων εργασίας.
<P>
Τρίτον, η έκθεση Parodi 94 δείχνει ότι ενώ παγκοσμίως ο τουρισμός αυξάνεται, στην Ευρώπη συρρικνώνεται. Ο, τιδήποτε μπορούμε να κάνουμε για να ενισχύσουμε την τουριστική βιομηχανία της Ευρώπης θα μας βοηθήσει να προβάλλουμε την Ευρωπαϊκή Ένωση ως τον καλύτερο διεθνώς τουριστικό πόλο έλξεως. Η Επιτροπή Οικονομικής, Νομισματικής και Βιομηχανικής Πολιτικής επαναλαμβάνει την από μακρού διατυπωθείσα άποψη του Κοινοβουλίου ότι θα πρέπει να προβλεφθούν συγκεκριμένες διατάξεις για τον τουρισμό στην αναθεώρηση των Συνθηκών από τη Διακυβερνητική Διάσκεψη η οποία θα ολοκληρωθεί επί ολλανδικής προεδρίας.
<P>
Η κύρια κινητήρια δύναμη πίσω από αυτή την πεποίθηση είναι η αποδοχή του τουρισμού ως της πέμπτης λειτουργίας της εσωτερικής αγοράς. Η αποφασιστικότητα για την ολοκλήρωση της εσωτερικής αγοράς αποτελεί τον καλύτερο και ταχύτερο δρόμο για την ενίσχυση των βιομηχανιών της Ευρώπης συνολικά και ειδικότερα του τουρισμού. Από την άποψη αυτή είμαι πολύ ευτυχής που ο Τόνυ Μπλέρ, ο ηγέτης του βρετανικού Εργατικού Κόμματος, έχει δηλώσει την πρόθεσή του - όταν θα αναλάβει την προεδρία του Συμβουλίου το 1998 - να εργαστεί σύντονα για την ολοκλήρωση της ευρωπαϊκής εσωτερικής αγοράς.
<P>
Αποτελεί πεποίθησή μου ότι όχι μόνο μπορούμε να δημιουργήσουμε τις συνθήκες για μια επιτυχημένη ευρωπαϊκή βιομηχανία τουρισμού, όχι μόνο να προσφέρουμε ένα τεράστιο όφελος στους ευρωπαίους πολίτες όταν κάνουν τις διακοπές τους, όχι μόνο να κινητοποιήσουμε και να ενθαρρύνουμε τους εργαζόμενους και τους εργοδότες που αποτελούν το «ψωμοτύρι» αυτής της τεράστιας βιομηχανίας, όχι μόνο να προωθήσουμε ουσιαστικά το συνολικό ευρωπαϊκό ιδανικό της δημιουργίας μιας δυναμικής Ευρωπαϊκής Ένωσης που θα απολαμβάνει την ποικιλομορφία των πολιτισμών, των παραδόσεων και των πολιτών της, αλλά να κάνουμε επίσης πραγματικότητα μια ελεύθερη, ανοικτή και δημοκρατική Ευρώπη για τα 370 εκατομμύρια των πολιτών της.
<P>
Στρέφομαι τώρα, κ. Πρόεδρε, στη δική μου έκθεση. Τουρισμός σημαίνει απασχόληση. Ο τουρισμός αποτελεί τη μεγαλύτερη και διαρκώς αναπτυσσόμενη βιομηχανία της Ευρώπης. Εννέα εκατομμύρια πολιτών ασχολούνται άμεσα με τον τουρισμό και άλλα εννέα εκατομμύρια έμμεσα. Οι αριθμοί αυτοί αποτελούν ένα βουνό στις πλαγιές του οποίου μπορούμε να αναζητήσουμε αξιοπρεπείς θέσεις απασχόλησης για τα 20 εκατομμύρια των ανέργων συμπολιτών μας.
<P>
Επιτρέψτε μου να προχωρήσω παραπέρα: ο τουρισμός, από κοινού με τις τηλεπικοινωνίες και τις τεχνολογίες της πληροφορικής, θα αποτελέσουν τις κύριες βιομηχανικές δραστηριότητες του 21ου αιώνα. Σύμφωνα με τα στοιχεία του Παγκοσμίου Συμβουλίου Τουρισμού και Ταξειδίων αυτή τη στιγμή ο τζίρος του τουρισμού ανέρχεται σε 1, 2 τρισεκατομμύρια δολλάρια ΗΠΑ. Το ίδιο Συμβούλιο εκτιμά ότι το 2006 ο αριθμός αυτός θα έχει αυξηθεί στα 2, 1 τρισεκατομμύρια δολλάρια, ένας διπλασιασμός της δαπάνης τον οποίο, εάν είμαστε έξυπνοι, μπορούμε να τον μεταφράσουμε σε διπλασιασμό των θέσεων απασχόλησης. Με ποιόν τρόπο όμως εμείς στην Ευρωπαϊκή Ένωση αντιμετωπίζουμε αυτή την πρόκληση; Όχι με γενναιότητα αλλά με μεμψιμοιρία. Ο τουρισμός ούτε καν αναφέρεται στη Λευκή Βίβλο Delors.
<P>
Μόλις σήμερα το πρωί στη συζήτηση του προϋπολογισμού απεραντολογούσαμε εάν θα κατανείμουμε στο πρόγραμμα «ΦΙΛΟΞΕΝΙΑ» 8 εκατομμύρια Ecu, 4 εκατομμύρια Ecu ή μηδέν εκατομμύρια Ecu. Ευτυχώς καταλήξαμε στα 4 εκατομμύρια. Αναφορικά με την ημιτελή προσπάθεια του Μάαστριχτ - εάν ο τουρισμός θα πρέπει να αποκτήσει νομική βάση και αρμοδιότητα στις Συνθήκες - ενεργήσαμε ως φοβισμένοι κολυμβητές στην παραλία που σκέφτονται μήπως κρυώσουν τα ακροδάκτυλά τους από μια πρωινή βουτιά. Αλλά το να σηκωθούμε πρωί και να νικήσουμε τον παγκόσμιο ανταγωνισμό στον τουρισμό είναι αυτό ακριβώς που πρέπει να κάνουμε εάν δεν θέλουμε να εγκαταληφθούν οι φιλοδοξίες μας για τη δημιουργία θέσεων απασχόλησης. Η αναθεώρηση του προγράμματος 1993/95 της Επιτροπής υπέρ του τουρισμού μπορεί να δείξει τον δρόμο. Ειδικότερα, η αναθεώρηση αυτή αποτελεί τον ακρογωνιαίο λίθο του προγράμματος «ΦΙΛΟΞΕΝΙΑ» της Επιτροπής. Κάνω μία παύση για να συγχαρώ την κ. Bennasar Tous για την εξαίρετη έκθεσή της.
<P>
Το πρόγραμμα 93/95 ασφαλώς παρουσίαζε προβλήματα όπως προκύπτει από την έκθεση του εξωτερικού συμβούλου που εξέτασε λεπτομερώς τις πτυχές του. Οι έντεκα τομείς δράσεων είχαν άνιση μεταχείρηση. Πέντε από αυτούς απερρόφησαν συνολικά λιγότερο από το 5 % του από 18 εκατομμύρια Ecu προϋπολογισμού. Κατά συνέπεια, ζωτικοί τομείς όπως η εναλλαγή διακοπών, ο αγροτικός τουρισμός, ο κοινωνικός τουρισμός και ο τουρισμός των νέων αγνοήθηκαν σχεδόν ολοκληρωτικά. Μεγαλύτερη επιτυχία είχε η εργασία που έγινε υπέρ των ατόμων με ειδικές ανάγκες που κάνουν τουρισμό καθώς και η συγκέντρωση ζωτικών στατιστικών στοιχείων τα οποία αποκαλύπτουν την πραγματική θέση και φύση της τουριστικής βιομηχανίας. Η εργασία αυτή θα πρέπει να συνεχιστεί. Το συμπέρασμα όμως της PriceWaterhouse ότι υπάρχει ανάγκη απόδοσης μεγαλύτερης προσοχής στα τουριστικά προγράμματα είναι εξαιρετικά λογικό. Πράγματι, το πρόγραμμα «ΦΙΛΟΞΕΝΙΑ» το οποίο αναδύεται ως φοίνικας από τη στάχτη μέσα από το πρόγραμμα 93/95 περιλαμβάνει λιγότερες προτεραιότητες, καλύτερη κατανομή των πιστώσεων και συγκέντρωση της προσοχής σε σχέδια υψηλότερης μέσης αξίας.
<P>
Η έκθεση Harrison προχωρά και κάνει και άλλες προτάσεις που χρειάζονται να προσεχθούν. Θα πρέπει να θεσμοθετήσουμε μια συνεκτική ευρωπαϊκή τουριστική πολιτική η οποία θα προσθέτει αξία πάνω και πέραν από την αντίστοιχη των κρατών μελών και έναντι της οποίας να μπορούμε να κρίνουμε και να παρακολουθούμε τα πολύ μεγάλα ποσά που δαπανώνται μέσω άλλων ευρωπαϊκών χρηματοδοτήσεων και κυρίως των διαρθρωτικών ταμείων και ταμείων συνοχής. Για να υλοποιήσουμε αυτή την ολοκληρωμένη πολιτική και να παρακολουθήσουμε τις δαπάνες θα πρέπει να ενισχύσουμε τη μονάδα τουρισμού της ΓΔ ΧΧΙΙΙ. Παρά τα βάσανα της ΓΔ ΧΧΙΙΙ στο παρελθόν, θα πρέπει να τους ζητήσουμε τώρα να αναλάβουν τον ζωτικό ρόλο συντονισμού των ευρωπαϊκών πολιτικών, στον βαθμό που επηρεάζουν τον τουρισμό, σε όλες τις Γενικές Διευθύνσεις της Επιτροπής. Αυτή η μεταρρύθμιση στον τρόπο με τον οποίο αντιμετωπίζουμε τον τουρισμό και τις δαπάνες που γίνονται γι' αυτόν θα μας βοηθήσει επίσης να διαμορφώσουμε την παγκόσμια πολιτική και πρακτική όσον αφορά τον τουρισμό και τους τουρίστες. Εμείς στην Ευρώπη δεν μπορούμε πλέον να παραμένουμε σιωπηλοί απέναντι στη βιομηχανία του τουρισμού για σεξ που τόσο αμαυρώνει τη θέση μας στον κόσμο.
<P>
Τέλος, θα πρέπει να εκτιμήσουμε ανάλογα το γεγονός ότι ο τουρισμός αποτελεί δραστηριότητα της ευρωπαϊκής εσωτερικής αγοράς. Κατά συνέπεια θα πρέπει να υποστηρίζονται όλα τα συμπληρωματικά μέτρα προς στήριξη των ΜΜΕ και δεν θα πρέπει να μας διαφεύγει ότι τα μέτρα αυτά έχουν απευθείας επίπτωση στον τουρίστα και την τουριστική βιομηχανία: το ενιαίο νόμισμα, επί παραδείγματι - η κατάργηση των συναλλαγματικών ισοτιμιών θα αφήσει περισσότερα χρήματα στις τσέπες των ευρωπαίων που ταξιδεύουν από τη μια χώρα στην άλλη ως τουρίστες. Ακόμη πιο σημαντικό, η διαφάνεια που θα επέλθει στις τουριστικές δαπάνες θα μειώσει το κόστος των διακοπών όπως θα κάνει επίσης το καλύτερο επιχειρηματικό περιβάλλον που θα προκύψει ως αποτέλεσμα των χαμηλότερων επιτοκίων και του χαμηλότερου πληθωρισμού.
<P>
Εν συμπεράσματι, υπάρχει μια χρυσή ευκαιρία για να διασφαλίσουμε ότι τουρισμός θα σημαίνει θέσεις απασχόλησης για τους ευρωπαίους πολίτες.

<SPEAKER ID=52 NAME="Chesa">
Κύριε Πρόεδρε, αγαπητοί συνάδελφοι, παρεμβαίνω εξ ονόματος του κ. Baggioni, ο οποίος, λόγω αλλαγής της ημερήσιας διάταξης, βρίσκεται αυτή τη στιγμή στο αεροπλάνο.
<P>
Η τουριστική βιομηχανία καταλαμβάνει όλο και σημαντικότερη θέση στην ευρωπαϊκή οικονομία. Η Ευρώπη διαθέτει σοβαρά προνόμια στον τομέα αυτόν, με την προϋπόθεση όμως ότι θα γίνει πιο ανταγωνιστική εν όψει του διεθνούς ανταγωνισμού. Γι' αυτό και η ύπαρξη μιας ευρωπαϊκής στρατηγικής προώθησης του τουρισμού κρίνεται, σήμερα, άκρως σημαντική.
<P>
Καταρχήν, πρέπει να δοθεί έμφαση στον αποφασιστικό ρόλο που μπορεί να παίξει ο τουρισμός υπέρ της οικονομικής και κοινωνικής συνοχής και, ιδιαίτερα, υπέρ της απασχόλησης, στις περιφέρειες που παρουσιάζουν καθυστέρηση στην ανάπτυξη και κυρίως στις απόκεντρες και νησιώτικες περιοχές, όπου τα προνόμια είναι αμφισβητούμενα.
<P>
Ωστόσο, ένας ανεξέλεγκτος μαζικός τουρισμός, ο οποίος θα χαρακτηρίζεται, μεταξύ άλλων, από γεωγραφική υπερσυγκέντρωση ή ανισορροπία στα εσωτερικά παράλια, μπορεί να επιφέρει σοβαρές αρνητικές συνέπειες για τις εν λόγω περιοχές. Αντίθετα, ένας τουρισμός ποιότητας μπορεί να προάγει την προστασία του περιβάλλοντος και να εδραιώσει την πολιτιστική ταυτότητα αυτών των περιοχών.
<P>
Γι' αυτό είναι απαραίτητο, πριν από ο, τιδήποτε άλλο, να ξεκινήσουμε ενισχύοντας την τουριστική συνιστώσα των υπαρχόντων προγραμμάτων κοινοτικής πρωτοβουλίας για την περιφερειακή ανάπτυξη, είτε πρόκειται για τον τουρισμό στις παραμεθόριες περιοχές, INTERREG II, είτε για τον αγροτικό τουρισμό LEADER, είτε για την ανανέωση των βιομηχανικών περιοχών που βρίσκονται σε παρακμή, RECHAR, RESIDER, CONVER, των αστικών περιοχών που βρίσκονται σε δυσχέρεια URBAN και πολλών άλλων.
<P>
Επιπλέον, μια τέτοια πολιτική προώθησης του τουρισμού στην Ευρωπαϊκή Ενωση δεν πρόκειται να στεφθεί με επιτυχία, αν δεν εξασφαλιστεί μια καλύτερη εκπροσώπηση των περιφερειακών αρχών στις αρμόδιες βαθμίδες διακαιοδοσίας και αν δεν υπάρξει ένα πραγματικό πνεύμα συνεργασίας σε όλα τα επίπεδα.
<P>
Για να είναι πλήρως αποτελεσματική, η προώθηση του τουρισμού στην Ευρώπη πρέπει να τεθεί στα πλαίσια μιας προσπάθειας εναρμόνισης όλων των κοινοτικών πολιτικών που σχετίζονται με τον τουρισμό. Είναι ζωτική η δημιουργία των μεγάλων διευρωπαϊκών δικτύων μεταφορών που τόσο καθυστερούν και η γενική βελτίωση της ποιότητας όλων των μέσων μεταφοράς, προϋπόθεση της τουριστικής ανάπτυξης όλων των εν λόγω περιοχών και κυρίως των πιο απομακρυσμένων.
<P>
Η προώθηση αυτή πρέπει επίσης να μπορέσει να βασιστεί στα κατάλληλα οικονομικά μέτρα, μεταξύ των οποίων συμπεριλαμβάνεται μια μεγαλύτερη στήριξη στις ΜΜΕ, οι οποίες τόσο πολυάριθμες είναι στον τομέα αυτόν και συχνά απέχουν πολύ από το να εισάγουν νεωτεριστικές μορφές τουρισμού. Δεν πρέπει επίσης να ξεχνάμε τις περιοχές που παρουσιάζουν γεωγραφικό μειονέκτημα, για τις οποίες είναι απαραίτητη η χορήγηση αποζημιώσεων με τη μορφή επιδοτήσεων ή φορολογικών ελαφρύνσεων, προκειμένου να υπάρξουν οι σωστές προϋποθέσεις ανταγωνισμού.
<P>
Τέλος, η άνθηση του τουρισμού είναι αλληλένδετη με μια υποστηριζόμενη πολιτική προστασίας του περιβάλλοντος. Κρίνεται επιτακτικός ο καθορισμός σαφών στόχων και η αξιοποίηση των αναγκαίων μέσων, ελλείψει των οποίων οι περιφέρειές μας διατρέχουν τον κίνδυνο να προσβάλλουν αμετάκλητα την τουριστική τους δυναμικότητα.
<P>
Λαμβανομένων υπόψη αυτών των παρατηρήσεων, οι οποίες υποστηρίχθηκαν ομόφωνα από την Επιτροπή Περιφερειακής Πολιτικής, η πρόταση για το πρώτο πολυετές πρόγραμμα υπέρ του ευρωπαϊκού τουρισμού είναι πολύ ενθαρρυντική και αξίζει να την στηρίξουμε, παρόλο που το ποσόν των πιστώσεων παραμένει ανεπαρκές.

<SPEAKER ID=53 NAME="Vallvι">
Κύριε Πρόεδρε, οι αγορητές που έλαβαν το λόγο προηγουμένως τόνισαν ήδη τη σημασία του τουρισμού για την Ευρωπαϊκή Ένωση, του εσωτερικού τουρισμού καθώς και εκείνου που πραγματοποιείται από επισκέπτες προερχόμενους από τρίτες χώρες. Ο κ. Harrison ήταν πολύ σαφής, υπογραμμίζοντας τη δημιουργία θέσεων εργασίας που αντιπροσωπεύει η τουριστική δραστηριότητα.
<P>
Στη χώρα μου την Καταλωνία, ο τουρισμός αντιπροσωπεύει το 15 % του Ακαθάριστου Εγχώριου Προϊόντος, και κάθε χρόνο υποδεχόμαστε 17 εκατομμύρια τουρίστες. Η δραστηριότητα όμως αυτή δε μπορεί να παρακάμψει τα κριτήρια διεθνοποίησης του συνόλου των οικονομικών δραστηριοτήτων. Ο ευρωπαϊκός τουρισμός οφείλει να είναι ένας τουρισμός ανταγωνιστικός. Πρέπει επίσης να προωθηθεί αυτό που οφείλει να αποτελέσει τη νέα τουριστική διάσταση, εκείνο που αναζητά ο τουρίστας στις δραστηριότητές του: η πολιτιστική διάσταση. Η πολιτιστική διάσταση μπορεί να ενισχύσει την αμοιβαία γνωριμία μεταξύ των διαφόρων εθνών και λαών της Ευρώπης, να βελτιώσει τη γνωριμία άλλων λαών, της γλώσσας τους, του πολιτισμού τους, των παραδόσεών τους, και να ευνοήσει επίσης τη γνωριμία της πολιτιστικής και ιστορικής κληρονομιάς. Όλα αυτά μπορούν να συμβάλουν στην ενίσχυση αυτής της ευρωπαϊκής διάστασης που χρειάζονται οι πολίτες της Ευρώπης.
<P>
Δεν πρέπει επίσης να ξεχνάμε τις δυνατότητες του πολιτιστικού τουρισμού, του νεανικού τουρισμού, του κοινωνικού τουρισμού, καθώς και έναν τομέα ιδιαίτερα σημαντικό, τον αγροτικό τουρισμό, που μπορεί να αυξήσει την παρουσία και τα έσοδα στις εσωτερικές ζώνες των διαφόρων χωρών και να προσφέρει κάποιο συμπληρωματικό εισόδημα στους αγρότες, με σκοπό τη βελτίωση της θέσης τους και τη σταθεροποίησή τους σε εκείνες τις περιοχές.
<P>
Η συνάδελφος κ. Bennasar τόνισε ότι προκειμένου να επιτευχθεί η ανταγωνιστικότητα είναι απαραίτητο να ενισχυθεί η εκπαίδευση και η κατάρτιση στον τουριστικό τομέα. Η απαίτηση αυτή μεγαλώνει ολοένα και είναι συνεπώς απαραίτητο τα πρόσωπα εκείνα που ασχολούνται με τον τουριστικό τομέα να διαθέτουν την κατάλληλη επιστημονική και τεχνική κατάρτιση.
<P>
Πιστεύω ότι είναι επίσης σημαντικό να μπορέσει να καθιερωθεί μια αποτελεσματική συνεργασία με τις περιφερειακές και τοπικές αρχές εκεί όπου αυτές έχουν αρμοδιότητες επί του τουρισμού.
<P>
Και τέλος, πιστεύω ότι η Επιτροπή, σε ό, τι αφορά τον πολιτιστικό τουρισμό, οφείλει να ενισχύσει τη συνεργασία της με την UNESCO και με το Συμβούλιο της Ευρώπης.

<SPEAKER ID=54 LANGUAGE="IT" NAME="Baldarelli">
Κύριε Επίτροπε, η σοσιαλιστική ομάδα υποστηρίζει την πρωτοβουλία σας. Μάλιστα, είχε τον τρόπο να το αποδείξει πρόσφατα, κατά την ψηφοφορία που διεξήχθη σχετικά με τον προϋπολογισμό. Υποστηρίζουμε την πρωτοβουλία σας επειδή είμαστε πεπεισμένοι ότι καταβάλλετε μεγάλες προσπάθειες σε μία δράση για την προώθηση των τουριστικών δραστηριοτήτων, έχοντας υπόψη τον κύριο στόχο, που αποτελεί και τον στόχο της ομάδας μας: την απασχόληση. Εχουμε επισημάνει στον τουρισμό νέες προοπτικές, νέες ευκαιρίες εργασίας, κυρίως όμως έχουμε καταλάβει ότι ο τουρισμός δεν είναι μόνο ένα πρόβλημα θεσμικών σχέσεων. Ο τουρισμός σημαίνει επίσης ανθρώπινες σχέσεις μέσα σε ένα δίκτυο αμοιβαιότητας μεταξύ των λαών, και η Ευρωπαϊκή Ενωση πρέπει να πεισθεί γι' αυτό το πράγμα και να προωθήσει μία συγκεκριμένη δράση.
<P>
Οσον αφορά στα θεσμικά θέματα, συμφωνώ απόλυτα πάνω στην ανάγκη μίας θεσμικής νομιμοποίησης. Είμαστε συνεπώς πεπεισμένοι πως πρέπει να αντιληφθούμε ότι ο τουρισμός είναι κοινό συμφέρον για όλους μας, και το θέμα δεν είναι καθόλου εύκολο, δεδομένου ότι όλα πρέπει να γίνουν με τον πλήρη σεβασμό της αρχής της επικουρικότητας, γνωρίζοντας ότι οι τουριστικές δράσεις σε τοπικό επίπεδο πρέπει να προωθηθούν από τις περιφέρειες, τους δήμους, τους επιχειρηματίες, τις οικονομικές και κοινωνικές δυνάμεις που αποτελούν το κύριο σημείο αναφοράς των δράσεων των θεσμικών οργάνων της Ευρώπης. Δεν μπορούμε να θέσουμε σε αντιπαράθεση την ευρωπαϊκή με την εθνική αντίληψη όσον αφορά στην τουριστική δραστηριότητα. Πρέπει αντίθετα να κατορθώσουμε ώστε η Ευρώπη να τελειοποιήσει το σχέδιο προγραμματισμού, να προσανατολίσει ακόμη περισσότερο την τουριστική δραστηριότητα μέσα σε ένα πλαίσιο ομοιομορφίας, ιδίως στους δύο βασικούς τομείς: στον τομέα της προστασίας των καταναλωτών και στον τομέα της προστασίας του περιβάλλοντος.
<P>
Μαζί με τις εκθέσεις των κκ. συναδέλφων υπάρχουν πολυάριθμα αιτήματα, κ. Επίτροπε, που καθιστούν πρόδηλες τις αντιφάσεις οι οποίες ακόμη τη στιγμή αυτή παραμένουν μεταξύ των διαφόρων κρατών της Ευρωπαϊκής Ενωσης, αντιφάσεις που καταλήγουν σε βάρος των καταναλωτών. Στις αντιφάσεις αυτές πρέπει να δώσουμε μία απάντηση με τη δημιουργία μιας κοινής διαχείρησης και μόνο η ομοιογένεια σε ευρωπαϊκό επίπεδο μπορεί να συμβάλει προς τον σκοπό αυτό. Αντιλαμβανόμαστε ότι τη στιγμή που επισημαίνουμε στον τουρισμό μία δραστηριότητα που ευνοεί την απασχόληση, πρέπει επίσης να κινηθούμε στο πλαίσιο των κοινωνικών εγγυήσεων. Ο τουρισμός δημιουργεί απασχολήσεις, υπάρχει όμως η κακοπληρωμένη εργασία, υπάρχει η εργασία που παίρνει τον χαρακτήρα εκμετάλλευσης σε πολλές τουριστικές δραστηριότητες, και η εργασία αυτή αποτελεί πολύ συχνά ένα επί πλέον στοιχείο ανταγωνιστικότητας στην αγορά της προσφοράς σε διεθνές επίπεδο. Πρέπει να απαγορεύσουμε κάθε μορφή κοινωνικού dumping που αφορά και την προσφορά τουριστικών υπηρεσιών, προστατεύοντας συνεπώς τους εργαζομένους με συγκεκριμένες εγγυήσεις και ενεργώντας έτσι ώστε να υπάρξουν εγγυήσεις για τα βασικά δικαιώματα, ιδίως εκείνα με φορολογικό και κοινωνικό χαρακτήρα.
<P>
Εκτός από αυτά, είναι επίσης ανάγκη να εργαστούμε και για το περιβάλλον. Το περιβάλλον αποτελεί βασικό πόρο. Η επιδίωξη της αύξησης της οικονομικής δραστηριότητας μπορεί να θέσει σε κίνδυνο την προστασία του περιβάλλοντος. Συνεπώς, η ικανότητα χρηματοδότησης ευρωπαϊκών προγραμμάτων και φυσικά προγραμμάτων που απαιτούν τους πόρους της Ευρωπαϊκής Ενωσης πρέπει να βασίζεται σε μελέτες περιβαλλοντικών επιπτώσεων, όπου δηλαδή αποδεικνύεται ότι τα προς πραγματοποίηση σχέδια δεν θέτουν σε κίνδυνο έναν βασικό πόρο όπως το περιβάλλον. Οι μελέτες αυτές πάνω στις περιβαλλοντικές επιπτώσεις δεν πρέπει να περιοριστούν μόνο στις ακτές, αλλά να ενδιαφερθούν και για τα θέματα που αφορούν τη γεωλογία, την χλωρίδα, καθώς και τη βλάστηση που είναι, πώς να το πω, ένας πόρος με παγκόσμια διάσταση με τον οποίο πρέπει οπωσδήποτε να ασχοληθούμε σοβαρά.
<P>
Απο την άποψη αυτή, πιστεύω ότι η δράση μας θα έχει καλά αποτελέσματα εάν το πρόγραμμα ΦΙΛΟΞΕΝΙΑ υποβληθεί σε συγκεκριμένους ελέγχους. Καταβάλαμε προσπάθειες για να αυξήσουμε τους οικονομικούς πόρους, συναντώντας δυσκολίες και μέσα στο ίδιο το Κοινοβούλιο. Αντιλαμβανόμαστε πάντως, ότι το πρόγραμμα ΦΙΛΟΞΕΝΙΑ αποτελεί μία σημαντική παρέμβαση που ξεφεύγει από την αρχή του πειραματισμού την οποία υποστηρίζει η Ευρωπαϊκή Επιτροπή. Η Επιτροπή, πράγματι, συμφωνεί συγκεκριμένα με την χρήση χρηματοδοτικών πόρων, προσπαθεί όμως να συγκρατήσει τις δαπάνες για διαδικασίες οι οποίες ανέρχονται σε ποσοστά ίσα με εκείνα των άλλων τομέων της Επιτροπής. Αυτός είναι ο λόγος, και είμαι απόλυτα πεπεισμένος γι' αυτό, που θα πρέπει να προχωρήσουμε σε περαιτέρω συνεργασία, μια και είμαστε διατεθειμένοι το Κοινοβούλιο να συμφωνήσει για τις δραστηριότητες που αφορούν τον προγραμματισμό και τις συζητήσεις που εσείς, κ. Επίτροπε, θα είστε σε θέση να προωθήσετε.

<SPEAKER ID=55 LANGUAGE="ES" NAME="Sisσ Cruellas">
Κύριε Πρόεδρε, θα ήθελα κατ' αρχήν να συγχαρώ τους εισηγητές για την εξαίρετη εργασία που πραγματοποίησαν στις αντίστοιχες εκθέσεις τους.
<P>
Πέραν αυτού, θα ήθελα να επικεντρωθώ σε μια μορφή τουρισμού σχετικά με την οποία δεν ειπώθηκε σχεδόν τίποτε: αναφέρομαι στον αγροτικό τουρισμό σχετικά με τον οποίο, παρά τη μεγάλη δυνητική ζήτηση, στην Ευρώπη δεν υπάρχει ούτε καν ένας ακριβής ορισμός. Η έννοια του προϊόντος «αγροτικός τουρισμός» πρέπει να επεκταθεί πέραν του «αγροτουρισμού», με τον οποίο ταυτίζεται συχνά. Αυτός γενικώς περιορίζεται στην προσφορά στέγης και τροφής, ενώ ο αγροτικός τουρισμός θα έπρεπε να παρουσιάζει ένα σχετικό «πακέτο», δηλαδή ένα σύνολο παροχών που να περιλαμβάνει επίσης τη θέση στη διάθεση του τουρίστα μιας σειράς κοινωνικοπολιτιστικών και αθλητικών υπηρεσιών, αλλά με ένα κοινό χαρακτηριστικό: η ανάπτυξη αυτών των προϊόντων να γίνεται πάντοτε με σεβασμό και ενίσχυση των περιβαλλοντικών συνθηκών.
<P>
Πιστεύω ότι αξίζει τον κόπο να καταβληθεί μια προσπάθεια για την ανάπτυξη του αγροτικού τουρισμού, διότι αυτήν τη στιγμή υπάρχουν εκατοντάδες χιλιάδες οικογένειες της μεσαίας τάξης που δεν μπορούν να προσφέρουν στον εαυτό τους πολυτελείς διακοπές και επιθυμούν να αναζητήσουν άλλες επιλογές διακοπών από εκείνη που συνίσταται στο να συνωστίζονται σε τόπους μαζικοποιημένου τουρισμού, όπου δεν ξεκουράζονται, ούτε ηρεμούν, αλλά ούτε και χαίρονται τη φύση, όπως έχουν ανάγκη· συμβαίνει μάλλον εντελώς το αντίθετο, αλλά ας μην υπεισέλθουμε σε αυτό τώρα.
<P>
Θα πρέπει όμως να συζητήσουμε και να προβληματιστούμε σχετικά με το τι πρέπει να γίνει ώστε να δημιουργηθεί και να αναπτυχθεί ο αγροτικός τουρισμός σε όλη του την έκταση: το πρώτο που πρέπει να γίνει είναι να καθοριστεί, και στη συνέχεια να καταστεί γνωστή, αυτή η δυνητική ζήτηση, ώστε να δοθεί ώθηση στη δημιουργία και την ανάπτυξη προϊόντων αγροτικού τουρισμού στις διάφορες περιφέρειες της Ένωσης. Δεύτερον, όλες οι περιφέρειες πρέπει να ενεργοποιήσουν μέσα που παρέχουν ενημέρωση σχετικά με την πρόσβαση στο υπάρχουν σύστημα κοινοτικών ενισχύσεων υπέρ του αγροτικού τουρισμού, και να διευκολύνουν την τουριστική δράση στους τοπικούς φορείς του αγροτικού χώρου, με τη συμμετοχή και συνεργασία όλων των τοπικών παραγόντων, με σκοπό το σχεδιασμό και την προσφορά προϊόντων ενός αγροτικού τουρισμού διαφοροποιημένου, αλλά ενταγμένου σε μια συνεκτική τοπική διαχείριση.

<SPEAKER ID=56 NAME="Κακλαμάνης">
Κύριε Πρόεδρε, επιθυμώ κι εγώ να συγχαρώ τους εισηγητές των εκθέσεων, αλλά ταυτόχρονα και να τους συλλυπηθώ; και λέω να τους συλλυπηθώ, διότι ενώ οι ίδιοι έφτιαξαν θαυμάσιες εκθέσεις, ενώ η Επιτροπή Τουρισμού του Κοινοβουλίου υιοθετεί τις απόψεις αυτές, ενώ ο Επίτροπος κάνει ό, τι μπορεί προκειμένου να προωθηθούν αυτές οι απόψεις, σήμερα, παρ'ολίγον να είμαστε και πάρα πολύ ευχαριστημένοι που δεχθήκαμε τα μισά λεπτά από αυτά που είχαμε ζητήσει, επειδή έτσι το ήθελε η Επιτροπή Προϋπολογισμών, και δυστυχώς το ενέκρινε και το Κοινοβούλιο.
<P>
Ξέρετε, όταν βλέπω την Επιτροπή Προϋπολογισμών του Κοινοβουλίου, οι συνάδελφοι που είναι εκεί, και ιδιαίτερα ο πρόεδρος, μου δίνουν την αίσθηση ότι διαχειρίζονται λεφτά που πρόκειται να βγάλουν από την τσέπη τους και ότι δεν διαχειρίζονται λεφτά που είναι της Ευρωπαϊκής 'Ενωσης. Αυτή την εντύπωση μου δίνουν.
<P>
Ενώ όλοι, λοιπόν, ομιλούμε για τη μεγάλη σημασία του τουρισμού, όχι μόνο ως μέσου αναψυχής ή οποιασδήποτε άλλης μορφής, όπως είπαν πάρα πολύ ωραία οι συνάδελφοι, αλλά ως μορφής ανάπτυξης της Ευρώπης, κάνουμε ό, τι μπορούμε αυτή την ανάπτυξη, και ιδιαίτερα τις νέες θέσεις εργασίας για τους νέους ανθρώπους, να τις ρίχνουμε όλο και πιο πίσω.
<P>
Και το δεύτερο που έχω να επισημάνω, και αυτό είναι γνωστό, αλλά πρέπει να το ακούν και αυτοί που είναι στα θεωρεία: ποιές χώρες πλήττονται στην ουσία από αυτή την πολιτική που ασκεί το Συμβούλιο και η Επιτροπή Προϋπολογισμών; Οι χώρες του Νότου της Ευρωπαϊκής 'Ενωσης. Δηλαδή για να καταλάβω, η γραμμή είναι οι πλούσιοι να γίνουν πλουσιότεροι και οι φτωχοί να γίνουν φτωχότεροι; Εάν είναι αυτή η γραμμή, να βγούμε τότε και να τα πούμε ελεύθερα και στα ίσια στους λαούς της Ευρώπης. Να ξέρουν τί συζητούμε εδώ μέσα. Τί ψηφίζουμε εδώ μέσα και ποιοί μετά από αυτά που ψηφίζει το Κοινοβούλιο τα βάζουν στα συρτάρια. Δεν μπορούμε να ομιλούμε για ανεργία των νέων και να σταματάμε προγράμματα του τουρισμού, όπου ιδιαίτερα οι νέες θέσεις εργασίας είναι για τους νέους. Πρόκειται για φαρισαϊσμό που πρέπει πάντως να σταματήσει όσο το δυνατόν συντομότερα.

<SPEAKER ID=57 LANGUAGE="NL" NAME="Wijsenbeek">
Κύριε Πρόεδρε, παρά τις καλές προθέσεις της Επιτροπής και των εισηγητών μπορεί να λεχθεί χωρίς άλλο ότι πρόκειται για μία κλασική περίπτωση που οι υψηλές προσδοκίες συνδυάζονται με πενιχρά αποτελέσματα. Δεν υπάρχει αμφιβολία ότι δεν είναι δυνατό να γίνει λόγος για οποιαδήποτε συντονισμένη τουριστική πολιτική στην Ευρώπη. Φυσικά και συμφωνούμε με τη θέση ότι θα πρέπει να καταβάλλονται κοινές προσπάθειες για την προσέγγιση πελατών σε τρίτες χώρες. Παράλληλα, όμως, υπάρχει μία τόσο έντονη διαφοροποίηση και η τουριστική πολιτική περιλαμβάνει τόσες πολλές πτυχές με αποτέλεσμα να πρέπει να γίνουν πολύ περισσότερα από την απλή φιλοξενία προκειμένου να επιτευχθούν συγκεκριμένα αποτελέσματα.
<P>
Η πολιτική μου ομάδα δεν είναι καθόλου αντίθετη προς τις θαρραλέες προσπάθειες που καταβάλλονται για τη χάραξη μίας τουριστικής πολιτικής. Υποστηρίζουμε σε μεγάλο βαθμό τις προτάσεις των εισηγητών, ωστόσο πρέπει να συνειδητοποιήσουμε πόσο ευρύς είναι ο χαρακτήρας του τουρισμού και πόσο σημαντικές είναι οι επιπτώσεις που έχει ως σημαντικότερος παράγοντας απασχόλησης στην Ευρώπη, στον τομέα των οικοδομών, στις μεταφορές, στη γεωργία, στην παροχή τροφίμων, στην ανάπτυξη των περιφερειών σε σχέση με τις πόλεις, στην τέχνη, στα μουσεία, κλπ.
<P>
Πρέπει επίσης να έχουμε επίγνωση του ότι υπάρχουν πάμπολλα είδη τουρισμού που διαφέρουν από ένα πλήρως οργανωμένο ταξίδι από ένα σημείο της Ευρώπης σε μία άλλη περιοχή του κόσμου έως έναν περίπατο στο πάρκο της πόλης. Εάν μου επιτρέπει το Σώμα, θα ήθελα να παρατηρήσω ότι θεωρώ κάπως υπερβολική την προσοχή που δίδεται στις εκθέσεις στον σεξοτουρισμό η οποία οφείλεται χωρίς αμφιβολία σε πρόσφατα θλιβερά γεγονότα. Θα πρέπει να γνωρίζουμε ότι από τις εκατοντάδες εκατομμύρια τουριστών που ταξιδεύουν κάθε χρόνο ανά τον κόσμο και καταφθάνουν στον προορισμό τους για να γνωρίσουν νέα πράγματα, να αναπαυθούν, να αναπτύξουν φιλικές σχέσεις με το ντόπιο πληθυσμό και να συμβάλουν στην ευημερία τους, μόνο μία πολύ μικρή, σχεδόν αμελητέα, μειοψηφία ταξιδεύει με κακόβουλες προθέσεις.
<P>
Στην έκθεση Harrison επισημαίνεται ορθώς ότι είναι απαραίτητο να βελτιωθεί η λειτουργία της ΓΔ ΧΧΙΙΙ. Τα πράγματα έχουν ήδη προχωρήσει πάρα πολύ και οι αλλαγές είναι απολύτως απαραίτητες. Ολοκληρώνοντας θα ήθελα να πω ότι θα εγκρίνουμε την έκθεση.

<SPEAKER ID=58 LANGUAGE="ES" NAME="Marset Campos">
Κύριε Πρόεδρε, θα ήθελα κατ' αρχήν να ευχαριστήσω τους εισηγητές για τις εξαίρετες εκθέσεις που εξεπόνησαν, και οι οποίες βελτιώνουν αισθητά την πρόταση της Επιτροπής.
<P>
Προερχόμενος από μια περιοχή όπως η Μούρθια -η οποία είναι επίσης σημαντική για τον τουρισμό- θα ήθελα να επισημάνω τέσσερις αντιφάσεις όσον αφορά το μέλλον του τουρισμού:
<P>
Η πρώτη αντίφαση αναφέρεται στο ότι η Ευρώπη αποτελεί μεν ένα Κράτος Ευημερίας, και ωστόσο η νομισματική και φονταμενταλιστική πολιτική του Μάαστριχτ απειλεί την ευημερία στην Ευρώπη και αυτό έχει αρνητικό αντίκτυπο επί του τουρισμού.
<P>
Η δεύτερη συνίσταται στην ανάγκη να προστατευτεί η απασχόληση και επομένως να προστατευτούν οι εργαζόμενοι. Η ίδια απειλή που προανέφερα, επηρεάζει επίσης και την κατάσταση των εργαζομένων.
<P>
Η τρίτη είναι εκείνη που αναφέρεται στο περιβάλλον και σε μια πρόταση για αειφόρο ανάπτυξη εφόσον το σημερινό πρότυπο, με τη λογική της μη αναστρέψιμης οικονομικής μεγέθυνσης, θέτει σε κίνδυνο φυσικά περιβάλλοντα που αποτελούν μεγάλο τουριστικό θέλγητρο για ολόκληρη την Ευρώπη.
<P>
Και η τελευταία αντίφαση αφορά την πολιτιστική και την κοινωνική διάσταση, υπό την έννοια της καταπολέμησης της ξενοφοβίας, η οποία σημειώνει άνοδο στην Ευρώπη, και γι' αυτό θα πρέπει να ληφθούν υπόψη οι εν λόγω παρατηρήσεις.

<SPEAKER ID=59 LANGUAGE="NL" NAME="Van Dijk">
Πρόεδρε, πιστεύω ότι ο κ. Wijsenbeek απεχώρησε εκ νέου, εν τω μεταξύ, θα ήθελα, όμως, να αντιταχθώ στις προτάσεις με τις οποίες ολοκλήρωσε την παρέμβασή του σύμφωνα με τις οποίες το ποσοστό του σεξοτουρισμού στο γενικότερο σύνολο είναι αμελητέο. Αυτό μπορεί να συμβαίνει αν το θέμα εκφραστεί σε ποσά, όχι όμως αν αναλογισθούμε τις βλαβερές επιπτώσεις του. Αυτό συμβαίνει επειδή σε πολλές περιπτώσεις θίγονται με πολύ άμεσο τρόπο νέοι και μάλιστα πολύ νέοι άνθρωποι. Θα ήθελα, συνεπώς, να ευχαριστήσω όλους όσους συνέβαλαν ώστε ο σεξοτουρισμός να καταλάβει την πρέπουσα θέση στην ημερήσια διάταξη και δεν πιστεύω ότι αυτό συνέβη με αφορμή τα γεγονότα στο Βέλγιο, τα οποία δεν είχαν καμία σχέση με τον τουρισμό. Προσπαθούμε εδώ και χρόνια να συμπεριλάβουμε το θέμα αυτό στην ημερήσια διάταξη πράγμα που τελικά κατορθώσαμε. Ας σημειωθεί ότι αναμένουμε σύντομα ανακοίνωση του κ. Παπουτσή επί του θέματος αυτού η μορφή της οποίας με ενδιαφέρει όλως ιδιαιτέρως.
<P>
Δεν είχα καθόλου την πρόθεση να ξεκινήσω την παρέμβασή μου μ'αυτό τον τρόπο, ωστόσο, έπρεπε προς στιμγή να αντιδράσω στα όσα δήλωσε ο κ. Wijsenbeek. Θα προσπαθήσω να αφιερώσω το υπόλοιπο μέρος του χρόνου που έχω στη διάθεσή μου στις, κατά τη γνώμη μου, αντιφάσεις που περιλαμβάνονται στη συζήτηση και στις εκθέσεις. Πιστεύω ότι δεν μπορούμε από τη μία πλευρά να δηλώνουμε ότι ο τουρισμός πρέπει να αναπτυχθεί με βασικό κριτήριο τη βιωσιμότητα και ότι θα πρέπει να εξετάσουμε κυρίως με ποιο τρόπο μπορούμε να προάγουμε τον αποκαλούμενο «ήπιο τουρισμό» και από την άλλη, να δηλώνουμε ότι πρέπει να προσελκυσθεί μεγαλύτερος αριθμός τουριστών από τρίτες χώρες στην Ευρώπη, ότι οι απομακρυσμένες και οι ιδιαιτέρως απομακρυσμένες περιοχές πρέπει να ανοίξουν για να υποδεχθούν περισσότερους τουρίστες, επειδή κατ'αυτό τον τρόπο θα αυξηθεί ο αριθμός των αερολιμένων καθώς και ο αριθμός των πτήσεων η τιμή των οποίων εξακολουθεί να είναι υπερβολικά χαμηλή. Οι αερομεταφορές στις περιοχές αυτές δεν υπόκεινται ούτε καν σε ειδικούς φόρους κατανάλωσης και σε ΦΠΑ ενώ η Ευρώπη εξακολουθεί να μην έχει την πρόθεση να τροποποιήσει την κατάσταση αυτή, παρ'όλο που αυτό θα έπρεπε να έχει συμβεί εδώ και πολλά χρόνια.
<P>
Ο τουρισμός επιβάλλει την κατασκευή νέων δρόμων και νέων ξενοδοχείων και οδηγεί στην ουσία στην καταστροφή της ποιότητας και της οικολογικής αξίας ολόκληρων παραλιών. Αυτό δεν σημαίνει ότι είμαι αντίθετος προς την περαιτέρω ανάπτυξη του τουρισμού. Θα ήθελα όμως να επιστήσω την προσοχή στις αντιφάσεις που περιλαμβάνονται στις ερωτήσεις που τίθενται στην παρούσα έκθεση. Από τη μία πλευρά, προτείνεται περισσότερη, ακόμη περισσότερη, και ακόμη περισσότερη οικονομική ανάπτυξη, περισσότερη ανάπτυξη στον τομέα του τουρισμού, που σημαίνει στην ουσία περιορισμό της αειφορίας, τη στιγμή που από την άλλη πλευρά όλοι υποστηρίζουν την αειφορία.
<P>
Εάν επιθυμούμε να αντιμετωπίσουμε το θέμα με σοβαρότητα θα πρέπει να πραγματοποιήσουμε από κοινού μία συζήτηση προκειμένου να διευκρινίσουμε τι σημαίνει στην ουσία η αειφόρος ανάπτυξη του τουρισμού. Πιστεύω ότι στην περίπτωση αυτή θα καταλήξουμε στο συμπέρασμα ότι θα πρέπει να περάσουμε μία πολύ δύσκολη περίοδο έως ότου να επιτύχουμε την αειφόρο ανάπτυξη του τουρισμού, η οποία θα μπορούσε στη συνέχεια πραγματικά να προσφέρει σημαντικά πλεονεκτήματα. Έχω όμως την εντύπωση ότι οι διάφορες έννοιες δεν χρησιμοποιούνται με την απαιτούμενη προσοχή.

<SPEAKER ID=60 LANGUAGE="ES" NAME="Novo Belenguer">
Κύριε Πρόεδρε, κυρίες και κύριοι βουλευτές, φαίνεται πράγματι ότι δεν αρκεί να επαναλαμβάνουμε τη σημασία που έχει ο τουρισμός για την ευρωπαϊκή οικονομία, ακριβώς όπως γίνεται πολύ συχνά στην Επιτροπή Μεταφορών και Τουρισμού. Και θα πρέπει να επισημάνουμε για παράδειγμα, ότι σε ορισμένες νησιωτικές και παράκτιες περιοχές του ισπανικού Κράτους, όπως η Κοινότητα της Βαλένθια, ο τουρισμός αντιπροσωπεύει ως και το 70 % του ακαθάριστου εγχώριου προϊόντος. Φαίνεται επίσης ότι δεν αρκεί να επιμένουμε ξανά και ξανά στη συμβολή της τουριστικής βιομηχανίας στην απασχόληση στην Ευρώπη, εφόσον είναι κυρίως μια βιομηχανία υπηρεσιών. Φαίνεται επίσης ότι δεν αρκεί να υπογραμμίζουμε ότι ο τουρισμός είναι μια βιομηχανία που αναπτύσσεται και μπορεί να συμβάλει ακόμη περισσότερο τόσο στην οικονομία όσο και στην απασχόληση. Επίσης, φαίνεται ότι δεν αρκεί να υπενθυμίζουμε ότι ο τουρισμός, ως κοινωνικό, οικονομικό και πολιτιστικό φαινόμενο, επηρεάζει την πλειοψηφία των Ευρωπαίων πολιτών, είτε ως αποδέκτες, είτε ως παρέχοντες υπηρεσίες στον τομέα, ακριβώς όπως αναφέρεται στην έκθεση.
<P>
Γιατί δεν του αποδίδεται η σημασία που έχει, σε αυτό το ημικύκλιο αλλά και έξω από αυτό; Αναφέρομαι στους συναδέλφους της Επιτροπής Προϋπολογισμών, οι οποίοι υποστήριξαν ως και την κατάργηση για το επόμενο οικονομικό έτος όλων των πιστώσεων που προορίζονται για τον τουρισμό.
<P>
Πώς μπορούμε να διατηρήσουμε την αξιοπιστία μας ενώπιον των πολιτών μας αν συζητάμε ad infinitum σχετικά με τα απαραίτητα μέτρα για τη δημιουργία θέσεων απασχόλησης και την ανάπτυξη των οικονομιών των λιγότερο ευνοημένων περιφερειών, αλλά δεν υποστηρίζουμε τα προγράμματα, όπως το ΦΙΛΟΞΕΝΙΑ, που ανταποκρίνονται με συγκεκριμένο τρόπο σε αυτές τις ανάγκες;
<P>
Βεβαίως, υπάρχουν διάφορες διάσπαρτες δράσεις υπέρ του τουρισμού, όπως η συλλογή στατιστικών, οι δράσεις στα πλαίσια των διαρθρωτικών Ταμείων, τα μέτρα για το περιβάλλον και τη διατήρηση της φύσης. Σε κανένα όμως σημείο η εργασία της Επιτροπής δεν αναφέρει ένα συνολικό πολυετές πρόγραμμα που να προσφέρει θετική και αποφασιστική υποστήριξη, σε ευρωπαϊκό επίπεδο, σε όλες τις διάφορες εθνικές και περιφερειακές προσπάθειες.
<P>
Δε μπορούμε να συνεχίσουμε έτσι. Πρέπει να βελτιώσουμε την ποιότητα και να αυξήσουμε την ανταγωνιστικότητα αυτού του τομέα, να προστατέψουμε καλύτερα το περιβάλλον, να προσφέρουμε υποδομές και εγκαταστάσεις μεγαλύτερης ασφάλειας για τον καταναλωτή, να βελτιώσουμε την πρόσβαση των ατόμων με ειδικές ανάγκες καθώς και των ατόμων της τρίτης ηλικίας στον τουρισμό.
<P>
Δεν πρόκειται, αξιότιμοι κύριοι, για το να προσβάλουμε την αρχή της επικουρικότητας. Δεν τίθεται ζήτημα ιδιοποίησης των αρμοδιοτήτων των Κρατών μελών, αλλά βελτίωσης της συνεργασίας μεταξύ αυτών, των περιφερειακών και τοπικών αρχών και της ίδιας της τουριστικής βιομηχανίας.
<P>
Ολοκληρώνοντας, θα ήθελα να υπενθυμίσω τη φιλοσοφία του Προγράμματος ΦΙΛΟΞΕΝΙΑ, που σημαίνει φιλοξενία και σεβασμός προς τον ξένο. Σήμερα ακριβώς, σε μια εποχή όπου τα πολιτικά κόμματα ρατσιστικών αποχρώσεων σημειώνουν επιτυχίες στην Ευρώπη, δεν θα μπορούσαμε να κάνουμε τίποτε καλύτερο από το να υποστηρίξουμε και να συμμεριστούμε αποφασιστικά τα συναισθήματα και τις συστάσεις που περιέχει η έκθεση της κ. Bennasar Tous.
<P>
Τελειώνω, κύριε Πρόεδρε, συγχαίροντας τους εισηγητές και εκφράζοντας τη σχετική μας ικανοποίηση για την τροπολογία που εγκρίθηκε σήμερα για την παροχή τεσσάρων εκατομμυρίων Ecu σε αυτό το Πρόγραμμα. Πιστεύουμε ότι δεν επαρκούν, και θα πρέπει ίσως να περιμένουμε η Συνθήκη μας να περιλάβει μεταξύ των άρθρων της και κάποιο σχετικό με αυτόν τον πρωταρχικής σημασίας τομέα.

<SPEAKER ID=61 NAME="Πρόεδρος">
Η συζήτηση θα επαναληφθεί στις 6 το απόγευμα.
<P>
(Η συνεδρίαση διακοπείσα στις 13.10 επαναλαμβάνεται στις 15.00)

<CHAPTER ID=6>
Συζήτηση  Eπικαίρων και  Eπειγόντων Θεμάτων
<SPEAKER ID=62 NAME="Πρόεδρος">
H ημερήσια διάταξη προβλέπει τη συζήτηση επί επικαίρων, επειγόντων και σημαντικών θεμάτων.

<SPEAKER ID=63 NAME="Πρόεδρος">
H ημερήσια διάταξη προβλέπει την κοινή συζήτηση επί των ακολούθων προτάσεων ψηφίσματος:
<P>
B4-1106/96 του κ. Bertens, της κ. Andrι-Lιonard, του κ. Monfils και της κ. Larive, εξ ονόματος της Oμάδας του Eυρωπαϊκού Kόμματος των Φιλελευθέρων Δημοκρατών και Mεταρρυθμιστών, για το Aφγανιστάν;-B4-1127/96 της κ. d' Ancona, της κ. Crawley και της κ. Fouque, εξ ονόματος της Oμάδας του Eυρωπαϊκού Σοσιαλιστικού Kόμματος, για την κατάσταση στο Aφγανιστάν;-B4-1136/96 της κ. Maij-Weggen, της κ. Mούσχουρη και της κ. Oοmen-Ruijten, εξ ονόματος της Oμάδας του Eυρωπαϊκού Λαϊκού Kόμματος, για τo πραξικόπημα και το στρατιωτικό νόμο στο Aφγανιστάν;-B4-1150/96 της κ. Lalumiθre, του κ. Dupuis, του κ. Dell' Alba και της κ. Leperre-Verrier, εξ ονόματος της Oμάδας της Eυρωπαϊκής Pιζοσπαστικής Συμμαχίας, σχετικά με τις παραβιάσεις των ανθρωπίνων δικαιωμάτων στο Aφγανιστάν;-B4-1161/96 της κ. Aglietta, της κ. van Dijk, της κ. Roth, του κ. Gahrton, της κ. Schroedter, του κ. Telkδmper και του κ. Ripa di Meana, εξ ονόματος της Oμάδας των Πρασίνων στο Eυρωπαϊκό Kοινοβούλιο, για το Aφγανιστάν;-B4-1169/96 του κ. Ligabue, του κ. Pasty, του κ. Azzolini, του κ. Garosci και του κ. Podesta, εξ ονόματος της Oμάδας Ένωση για την Eυρώπη, για την κατάσταση στο Aφγανιστάν;-B4-1202/96 της κ. Sornosa Martνnez, της κ. Elmalan, της κ. Sierra Gonzαlez, του κ. Sjφstedt, του κ. Ribeiro και του κ. Aλαβάνου, εξ ονόματος της Συνομοσπονδιακής Oμάδας της Eυρωπαϊκής Eνωτικής AριστεράςBορειοευρωπαϊκής Πράσινης Aριστεράς, για την κατάσταση στο Aφγανιστάν.
<SPEAKER ID=64 LANGUAGE="FR" NAME="Andrι-Leonard">
Κυρία Πρόεδρε, το Αφγανιστάν αποτελεί το σκηνικό μιας ολικής αντιστροφής της κατάστασης, η οποία θα μπορούσε να αλλάξει τους όρους του γεωπολιτικού παιχνιδιού στην Κεντρική Ασία.
<P>
Αμέσως μετά την πολιορκία της πρωτεύουσας Καμπούλ, οι Τάλιμπαν άρχισαν να επιβάλλουν τον κορανικό νόμο σε όλους: υποχρεωτική επαναφορά του τσαντόρ και απαγόρευση κάθε μορφής εκπαίδευσης και εργασίας για τις γυναίκες. Ακρωτηριασμοί, λιθοβολισμοί και εκτελέσεις είναι η μοίρα όλων εκείνων που δεν υπακούουν σε αυτούς τους αγγελιοφόρους της αγνότητας.
<P>
Η διεθνής κοινότητα καταδίκασε, μέσω του εκπροσώπου της Μπούτρος Μπούτρος-Γκάλι, την μεταχείριση που επέβαλαν οι Τάλιμπαν και η οποία εισάγει διακρίσεις για τις γυναίκες του Αφγανιστάν. Οφείλει επίσης να καταδικάσει όλες τις παραβιάσεις των ανθρωπίνων δικαιωμάτων που διαπράττονται στο όνομα της σάρια.
<P>
Η Ευρωπαϊκή Ενωση ζητά επίμονα από το Πακιστάν να σταματήσει την παροχή κάθε μορφής στρατιωτικής βοήθειας και καταλυτικής ενίσχυσης στους Τάλιμπαν. Τέλος, η Ευρωπαϊκή Ενωση οφείλει να συνδράμει τους πολίτες που επλήγησαν, για μια ακόμα φορά, από την φονταμενταλιστική τρέλα.

<SPEAKER ID=65 LANGUAGE="NL" NAME="d'Ancona">
Κύρια Πρόεδρε, σε ορισμένες περιπτώσεις υποτιμάται η σημασία των επειγόντων ψηφισμάτων, τα οποία εξετάζονται κατά παράδοση την Πέμπτη το μεσημέρι. Ορισμένοι κλονίζονται από το εύρος των φρικαλεοτήτων, από τους πολέμους και τις καταστροφές, από τις παραβιάσεις των ανθρωπίνων δικαιωμάτων που εξετάζονται στο Σώμα κατά τη διάρκεια μερικών ωρών. Ορισμένοι διακατέχονται καμία φορά από επιφυλάξεις όσον αφορά την ελλιπή εξέταση των αιτίων όλων αυτών των δραματικών καταστάσεων. Ορισμένοι άλλοι φοβούνται ότι θα θιγούν καθεστώτα με τα οποία μόλις έχουν συναφθεί σχέσεις για τις οποίες χρειάστηκε να καταβληθούν επίπονες προσπάθειες και άλλα.
<P>
Κυρία Πρόεδρε, όλα αυτά μπορεί να περιλαμβάνουν κάποια στοιχεία αλήθειας, ωστόσο, σε περίπτωση που το Κοινοβούλιο θα πρέπει να κρατάει το στόμα του κλειστό στις συνόδους ολομέλειας του Στρασβούργου όσον αφορά όλες τις φρικαλεότητες που λαμβάνουν χώρα στις εβδομάδες που μεσολαβούν, σε περίπτωση που δεν θα μπορούμε να εκφέρουμε γνώμη σχετικά με τις διώξεις και την καταπίεση, με την παραβίαση των δικαιωμάτων των μειονοτήτων, το βιασμό γυναικών, παιδιών, της δημοκρατίας, σε περίπτωση που δεν μπορούμε να επισημάνουμε τα δεινά που υφίστανται αθώοι άνθρωποι και δεν θα μπορούμε να κατονομάσουμε τους υπευθύνους, δεν θα αξίζουμε να φέρουμε το όνομα ενός Κοινοβουλίου. Πρέπει να κάνουμε πολύ περισσότερα από το να απαριθμούμε απλώς τα θύματα και τους ενόχους. Πρέπει να αναλάβουμε και δράσεις για να ενισχύσουμε τις διαμαρτυρίες μας: εμπάργκο όπλων, οικονομικές και διπλωματικές κυρώσεις, διακοπή προγραμμάτων συνεργασίας με αντιδημοκρατικά καθεστώτα.
<P>
Έχω την εντύπωση, κυρία Πρόεδρε, ότι πρέπει να χρησιμοποιήσουμε ταυτόχρονα όλα τα αυτά τα μέσα για να υποστηρίξουμε τη διαμαρτυρία μας ενάντια στην κατάληψη ενός μεγάλου μέρους του Αφγανιστάν από τους Taliban. Τα δεινά που υφίσταται ο πληθυσμός του Αφγανιστάν διαρκούν ήδη μεγάλο διάστημα, δυστυχώς όμως η κατάσταση θα μπορούσε να είναι ακόμη χειρότερη. Σε 20 από τις 29 επαρχίες που ελέγχουν οι Taliban η δικαιοσύνη έπαψε να λειτουργεί από τη στιγμή που ο πρόεδρος και ο αδελφός του εκτελέστηκαν επιτόπου. Η επιβολή του ισλαμικού νόμου συνοδεύεται από τις πλέον αυστηρές και βάρβαρες ποινές. Οι γυναίκες έχουν στερηθεί των πλέον στοιχειωδών δικαιωμάτων τους, οι άπειρες χήρες που έχασαν τον άνδρα τους στον πόλεμο στερήθηκαν της δυνατότητας να αποκομίζουν ένα εισόδημα για τη συντήρηση της οικογένειάς τους. Ο πολιτισμός καταστρέφεται. Καθημερινώς καίγονται βιβλία. Πολλοί άνθρωποι τράπηκαν σε φυγή για να αποφύγουν αυτή την ωμή βία και διαμένουν κάτω από τραγικές συνθήκες στις βόρειες επαρχίες της χώρας.
<P>
Κυρία Πρόεδρε, παράλληλα με όλες τις επικρίσεις που απευθύνουμε, ας εξετάσουμε με ποιο τρόπο θα μπορούσαμε να βοηθήσουμε στη βελτίωση της κατάστασης στη χώρα αυτή και ας προσπαθήσουμε τόσο ως Ευρωπαϊκή Ένωση όσο και ως κράτη μέλη να προσφέρουμε ενίσχυση σε όλους τους εκδιωγμένους, τόσο στο Αφγανιστάν όσο και αλλού.

<SPEAKER ID=66 LANGUAGE="IT" NAME="Dell'Alba">
Κυρία Πρόεδρε, χαίρομαι ιδιαίτερα που το Ευρωπαϊκό Κοινοβούλιο αποφάσισε να βάλει στην πρώτη θέση των επειγόντων θεμάτων το αφόρητο θέμα του καταπιεστικού και σκοταδιστικού καθεστώτος που έχει επιβληθεί σε μία χώρα που ήδη εδώ και δεκαπέντε έτη σπαράσσεται κατά τρόπο τραγικό από τον εμφύλιο πόλεμο. Πρόκειται για μία κατάσταση για την οποία η διεθνής κοινότητα πρέπει να κάνει κάτι, όμως δεν μπόρεσε μέχρι τώρα να βρει συγκεκριμένη απάντηση.
<P>
Γνωρίζουμε ότι στο δράμα του αγώνα μεταξύ των φατριών, όπου κρύβονται βαθειά συμφέροντα συνδεδεμένα με το εμπόριο ναρκωτικών που σε ορισμένες περιπτώσεις όχι μόνο είναι συμφέρον να μη παταχθεί, αλλά αντίθετα να προωθηθεί, προστίθεται η περαιτέρω δραματική κατάσταση των γυναικών του Αφγανιστάν, που απειλούνται σήμερα με βραδεία αλλά αδυσώπητη εξολόθρευση, εφόσον στερούνται ιατρικής περίθαλψης εάν εμπιστευθούν την τύχη τους στους άνδρες, και έχοντας υπόψη της αναρίθμητες ταπεινώσεις τις οποίες υφίστανται από το καθεστώς των Ταλιμπάν. Εχοντας συνείδηση όλων αυτών, είμαστε αναστατωμένοι και ανησυχούμε διαπιστώνοντας την απάθεια, τη ραθυμία και την ανανδρία με την οποία αντιδρούν η διεθνής κοινότητα και, για να πούμε την αλήθεια, και η Ενωση.
<P>
Από την άποψη αυτή, δεν μπορούμε παρά να χαιρετήσουμε και να τιμήσουμε την Ευρωπαϊκή Επιτροπή και ιδίως την Επίτροπο κα. Bonino, που οποία τόλμησε να ζητήσει, με την μετέπειτα συγκατάθεση ολόκληρου του Σώματος, να λάβει μία στάση θαρραλέα για να σκίσει αυτόν τον πέπλο σιωπής. Από τη στιγμή που το καθεστώς αυτό, για λόγους σκοτεινούς, ευνοείται από μία μεγάλη δύναμη, φιλική προς εμάς, τότε λοιπόν, στην περίπτωση αυτή, ό, τι είναι ανθρώπινα δικαιώματα, δημοκρατία, σεβασμός των κανόνων, μπαίνουν σε δεύτερη μοίρα και προτιμούμε να αποσιωπήσουμε μία τραγωδία που γίνεται όλο σοβαρότερη και δραματικότερη.

<SPEAKER ID=67 LANGUAGE="NL" NAME="Van Dijk">
Πρόεδρε, εξ ονόματος της πολιτικής μου ομάδας θα ήθελα κατ'αρχάς να εκφράσω τον αποτροπιασμό μου για τα όσα συμβαίνουν στο Αφγανιστάν, όπου το καθεστώς των Taliban έχει την εντύπωση ότι μπορεί να παραβιάζει με τον πλέον φρικτό τρόπο τα ανθρώπινα δικαιώματα με εκτελέσεις προσώπων εν ψυχρώ και στερώντας τις γυναίκες από κάθε στοιχειώδες δικαίωμα. Πιστεύω ότι πρέπει να συνειδητοποιήσουμε απόλυτα ποιος είναι ο ρόλος που μπορεί να διαδραματίσει η Ευρωπαϊκή Ένωση προκειμένου να αποπειραθούμε να σώσουμε ό, τι μπορεί να σωθεί, ή ακριβέστερα να προσπαθήσουμε να συνεργαστούμε για την επίτευξη μίας βατής ειρήνης στο μέλλον. Πιστεύω ότι αυτό μπορεί να συμβεί μόνο εφόσον ασκηθεί σημαντική πίεση στην κυβέρνηση των Taliban, η οποία όμως έχω την εντύπωση ότι πρέπει να μάθει πώς πρέπει να συνεργάζεται με διεθνείς οργανισμούς. Το μόνο που έδειξαν οι Taliban μέχρι στιγμής είναι ότι δεν τρέφουν κανέναν απολύτως σεβασμό προς τους οργανισμούς αυτούς. Είμαι συνεπώς της γνώμης ότι στο κοινό ψήφισμα πρέπει να απευθυνθεί έκκληση προς τους διεθνείς χορηγούς, την Ευρωπαϊκή Ένωση και τα κράτη μέλη της να μην προβούν στην εκτέλεση νέων προγραμμάτων βοήθειας ή συνεργασίας, πράξεις από τις οποίες θα πρέπει βεβαίως να εξαιρεθεί η έκτακτη βοήθεια στην οποία συμπεριλαμβάνονται και πρωτοβουλίες των πολιτών οι οποίες αποσκοπούν στην εμπέδωση της ειρήνης με έναν άλλο τρόπο. Συμφωνώ απόλυτα με το γεγονός ότι δεν επιχειρούμε να συνάψουμε διπλωματικές σχέσεις με το καθεστώς της χώρας αυτής αλλά και να τις διακόψουμε, στο βαθμό που υφίσταντο. Παράλληλα, είναι ιδιαίτερα σημαντικό να επιβάλουμε αμέσως εμπάργκο όπλων, έτσι ώστε να προσπαθήσουμε και με αυτό τον τρόπο να φέρουμε πιο κοντά το τέλος του πολέμου.

<SPEAKER ID=68 LANGUAGE="IT" NAME="Baldi">
Κυρία Πρόεδρε, κύριε Επίτροπε, κκ. συνάδελφοι, η βία και το κλίμα τρομοκρατίας που έχουν επικρατήσει στο Αφγανιστάν και η επιδείνωση του εμφύλιου πολέμου που οφείλεται στις δυνάμεις των Ταλιμπάν οι οποίες εξανάγκασαν την κυβέρνηση να εγκαταλείψει την πόλη και διέπραξαν φρικαλεότητες, βασανίζοντας και απαγχονίζτας όσους ήταν αντίθετοι με αυτούς και εκθέτοντας κατόπιν τα σώματά τους δημόσια, μας έχουν αναστατώσει. Οι παραβιάσεις των ανθρωπίνων δικαιωμάτων που συνεχώς λαμβάνουν χώρα και οι μεμονωμένες ειδήσεις που φθάνουν σε μας από διάφορες πηγές σχετικά με φοβερές επιθετικές συγκρούσεις, μας κάνουν εντελώς αδύναμους, καθώς μας τρομάζουν οι διακρίσεις και η γκετοποίηση των γυναικών που είναι αποκλεισμένες από τη δυνατότητα εργασίας και εκπαίδευσης και στερούνται κάθε ελευθερίας, ακόμη και των πλέον στοιχειωδών δικαιωμάτων που αναγνωρίζονται σε οποιοδήποτε ανθρώπινο ον, δηλαδή: την ελεύθερη κυκλοφορία, την παιδεία, την εργασία. Πολλές υπήρξαν οι εκκλήσεις και οι αιτήσεις βοήθειας από διάφορες γυναικείες οργανώσεις σε όλον τον κόσμο, σχετικά με αυτό το θέμα.
<P>
Είναι ακατανόητο πως οι φανατικοί ισλαμιστές αντάρτες έχουν δημιουργήσει στην Καμπούλ ένα κλίμα τρομοκρατίας που έχει παραλύσει όλη τη χώρα, και αυτός είναι ένας από τους λόγους που οι ίδιες οι γυναίκες, οι οποίες δεν έχουν το δικαίωμα ούτε να βγουν από τα σπίτια τους και ούτε να δουλεύουν, βρίσκονται σε μία κατάσταση απομόνωσης που αναστέλλει τη λειτουργία των οργανισμών εκείνων μέσα στις οποίες έπαιζαν ενεργό ρόλο, όπως για παράδειγμα τα δημόσια ιδρύματα, τα σχολεία και τα νοσοκομεία.
<P>
Πράγματι, είναι οι γυναίκες της Καμπούλ εκείνες που έχουν καταγγείλει σε ολόκληρο τον κόσμο τις σκανδαλώδεις και επισφαλείς συνθήκες στις οποίες βρίσκονται πλέον τα νοσοκομεία, τα οποία φυσικά δεν έχουν ούτε νοσοκόμες ούτε γυναίκες ιατρούς. Είναι πλέον απαραίτητο τη στιγμή αυτή το ξεκίνημα διπλωματικών σχέσεων και κατά συνέπεια ενός διαλόγου με τις τωρινές αρχές της Καμπούλ, υποστηρίζοντας όλες τις πολιτικές και διπλωματικές πρωτοβουλίες που έχουν ως στόχο την εξεύρεση μιας ειρηνικής λύσης στα διάφορα προβλήματα της περιοχής, μέσα στο πλαίσιο του σεβασμού των ανθρωπίνων δικαιωμάτων, προσπαθώντας να ξεπεραστεί ο ισλαμικός φουνταμενταλισμός και δίνοντας ιδιαίτερη προσοχή στην ακόμα πολύ ρευστή κατάσταση που θέτει σε κίνδυνο την επιστροφή των προσωπικοτήτων εκείνων που θα μπορούσαν να επιταχύνουν την ειρηνευτική διαδικασία.
<P>
Τέλος, η Ευρωπαϊκή Ενωση πρέπει να συνεχίσει να παρέχει την υποστήριξη και τη βοήθειά της στον πληθυσμό που αναζητά άσυλο σε άλλα μέρη της χώρας, και να συνεχίσει όλες τις δυνατές διπλωματικές προσπάθειες που μπορούν να θέσουν τέρμα στον φοβερό αυτό πόλεμο.

<SPEAKER ID=69 LANGUAGE="ES" NAME="Carnero Gonzαlez">
Κυρία Πρόεδρε, το Αφγανιστάν διανύει μια δραματική κατάσταση η οποία χωρίς καμιά αμφιβολία θα πρέπει να τερματιστεί, και κατ' αυτήν την έννοια πρέπει να ενεργήσουμε με σαφήνεια ώστε να επιτευχθεί κατάπαυση του πυρός με βάση την οποία θα αποκατασταθεί η δημοκρατία και ο πλήρης σεβασμός των ανθρωπίνων δικαιωμάτων για τους άντρες και τις γυναίκες αυτής της χώρας.
<P>
Ξεκινάμε χαρακτηρίζοντας τους σημερινούς κυβερνώντες της Καμπούλ, τους αποκαλούμενους Ταλιμπάν, ως αυτό που είναι: μια εξαιρετικά βίαιη ομάδα που επιθυμεί να γυρίσει το Αφγανιστάν πίσω στο Μεσαίωνα, καταπατώντας την ανθρώπινη αξιοπρέπεια και περιφρονώντας κάθε κανόνα πολιτισμένης συνύπαρξης. Ας μην ξεχνάμε όμως ότι αυτοί οι Ταλιμπάν δεν εμφανίστηκαν από το πουθενά. Αντίθετα, αποτελούν το τελευταίο προϊόν μιας κατάστασης που ξεκίνησε με τη σοβιετική εισβολή του 1980, που αποκρούστηκε, και η οποία συνεχίστηκε με την τυχοδιωκτική βορειοαμερικανική πολιτική στην περιοχή, που προκάλεσε ολοκληρωτικό χάος με σοβαρότατες αποσταθεροποιητικές συνέπειες.
<P>
Οι Ηνωμένες Πολιτείες και το Πακιστάν υποστήριξαν απροκάλυπτα τους Ταλιμπάν και κατά συνέπεια τους βαρύνει μεγάλο μέρος των ευθυνών για τη σημερινή κατάσταση. Τους υποστήριξαν πολιτικώς και επιπλέον τους εξόπλισαν στρατιωτικώς προκειμένου να ανατρέψουν τους πρώην προστατευομένους τους.
<P>
Είναι κρίμα που η Ευρώπη έρχεται αργά, για μιαν ακόμα φορά. Είναι καιρός η Ένωση να ενεργήσει με αποφασιστικότητα λαμβάνοντας υπόψη τα όσα έχει εγκρίνει το Συμβούλιο Ασφαλείας των Ηνωμένων Εθνών καθώς και τις προτάσεις των χωρών της Κεντρικής Ασίας. Πρέπει να απαιτήσουμε τον πλήρη σεβασμό των ανθρωπίνων δικαιωμάτων και τον τερματισμό των ενόπλων συγκρούσεων. Σε αυτά τα πλαίσια, είναι απαραίτητο να απαιτηθεί ο πλήρης σεβασμός της ελευθερίας και της αξιοπρέπειας της γυναίκας του Αφγανιστάν, που καταπατώνται άγρια μέσω απαράδεκτων πρακτικών όπως η υποχρεωτική χρήση ταπεινωτικής ενδυμασίας, η βάρβαρη κατάργηση των δικαιωμάτων στην εκπαίδευση και την εργασία και οι πραγματικές και συνεχείς σεξουαλικές παρενοχλήσεις.
<P>
Δεν πρέπει να συναφθούν διπλωματικές σχέσεις. Η Ευρωπαϊκή Ένωση πρέπει να διακόψει κάθε συνεργασία που δεν είναι αυστηρά ανθρωπιστική, και πρέπει να επιβληθεί πλήρης αποκλεισμός επί της πώλησης εξοπλισμών ενόσω οι φονταμενταλιστές θα εξακολουθήσουν να βρίσκονται στην εξουσία, και συγχρόνως να διατηρηθεί η βοήθεια στους πρόσφυγες.
<P>
Το Αφγανιστάν, κυρία Πρόεδρε, δεν μπορεί να εξακολουθήσει να είναι το τραγικότερο θύμα του απόηχου του ψυχρού πολέμου και της έλλειψης ηθικών ενδοιασμών ορισμένων στρατηγικών όπως της Ουάσινγκτον και του Καράτσι οι οποίες προκάλεσαν μια πραγματική καταστροφή.

<SPEAKER ID=70 LANGUAGE="EN" NAME="Crawley">
Κυρία Πρόεδρε, κατά τον περασμένο μήνα ο κόσμος ολόκληρος βομβαρδίσθηκε με τις αιματηρές εικόνες από το Αφγανιστάν. Από τον Δεκέμβριο του 1979 η χώρα έχει ισοπεδωθεί από τον πόλεμο και σήμερα γινόμαστε μάρτυρες νέων και τρομακτικών βιαιοτήτων καθώς η πολιτοφυλακή των Τάλιμπαν επιχειρεί να επιβάλλει ένα φουνταμενταλιστικό ισλαμικό καθεστώς.
<P>
Οι Τάλιμπαν έχουν αρχίσει τις δικές τους φανατικές θρησκόληπτες επιχειρήσεις και, καθώς η χώρα αναδύεται από τα συντρίμμια του πολέμου, αντιμετωπίζει έναν νέο τρόμο. Ακούμε ιστορίες για αφγανές γυναίκες και κορίτσια που τους απαγορεύεται να εργάζονται, να πηγαίνουν στο σχολείο, να βγαίνουν από τα σπίτια τους εάν δεν συνοδεύονται από άρρενα συγγενή. Πολλές αφγανές γυναίκες είναι χήρες εξ αιτίας του πολέμου και χωρίς το εισόδημά τους οι οικογενείες τους θα λιμοκτονήσουν. Εφαρμόζονται αυστηρότατοι κανονισμοί για τη θέση και την ενδυμασία των γυναικών και είμαι βεβαία ότι όλοι έχουμε παρακολουθήσει τον τρόπο με τον οποίο η αποκαλούμενη θρησκευτική αστυνομία των Τάλιμπαν επιβάλλει κτηνωδώς αυτούς τους κανονισμούς.
<P>
Σε ένα πρόσφατο επεισόδιο στην Καμπούλ η αστυνομία αυτή ξυλοκόπησε νοσοκόμες που πήγαιναν σε νοσοκομείο για να βοηθήσουν πληγωμένους και ετοιμοθάνατους. Γυναίκες γιατροί, όπως είπε η κ. Baldi, αποτρέπονται με βίαιο τρόπο από την φροντίδα των ασθενών και οι άρρωστες γυναίκες πληροφορούνται ότι δεν μπορούν να εξεταστούν από άρρενες γιατρούς. Υπάρχουν επίσης πολύ ανησυχητικές αναφορές για δημόσιες εκτελέσεις, βασανιστήρια, λιθοβολισμούς, αποκεφαλισμούς και ακρωτηριασμούς. Με παρόμοια μέτρα η φανατική αυτή πολιτοφυλακή προσπαθεί να εκφοβίσει τη χώρα σε υποταγή.
<P>
Ως γυναίκα, ως σοσιαλίστρια και ως Μέλος του Ευρωπαϊκού Κοινοβουλίου, πιστεύω ότι εμείς στο Σώμα πρέπει να διατυπώσουμε την απόλυτη καταδίκη μας για τις ακρότητες αυτές και να κάνουμε σαφές ότι η διεθνής κοινότητα δεν πρόκειται να τις ανεχθεί, ότι θα αναληφθεί δράση και ότι τα δικαιώματα της γυναίκας αποτελούν ανθρώπινα δικαιώματα. Τα παραπάνω σημαίνουν τη συντονισμένη πολιτική προσέγγιση εκ μέρους του Ευρωπαϊκού Συμβουλίου και των κρατών μελών προς το Αφγανιστάν. Πρέπει επίσης να σημαίνουν εμπάργκο όπλων και εμπάργκο σε οποιονδήποτε εξοπλισμό που μπορούνν να χρησιμοποιήσουν οι Τάλιμπαν στον αιματηρό τους πόλεμο.
<P>
Συμπερασματικά, εάν δεν δράσουμε τώρα αμέσως θα υπάρξουν ακόμη πιο τρομακτικές επιπτώσεις για τον λαό του Αφγανιστάν και για όλόκληρη τη νοτιοανατολική Ασία.

<SPEAKER ID=71 NAME="Μούσχουρη">
Κυρία Πρόεδρε, άνδρες που αγνοούν εντελώς τη μοναδική και απαραίτητη ύπαρξη της γυναίκας στη ζωή, φθάνοντας στο σημείο να αντικαταστήσουν τις γυναίκες στην επιμέλεια των παιδιών στα ορφανοτροφεία και να βάλουν περιορισμούς στις γυναίκες ιατρούς, άνδρες που απαγορεύουν στις γυναίκες την πρόσβαση στη διδασκαλία και στην εργασία έξω από το σπίτι, που απαγορεύουν στα κορίτσια την εκπαίδευση και την ελευθερία να αναπτύξουν το πνεύμα τους, αυτοί οι άνδρες, οι οποίοι ονομάζονται Τάλιμπαν και τους οποίους είχαμε δει ήδη εν ενεργεία πριν από ένα χρόνο στα νότια της χώρας να φθάνουν στο όνομα της θρησκευτικής ελευθερίας να επιβάλλουν την εγωιστική τους αυθάδεια και να αισθάνονται κύριοι της εξουσίας, θα υπάρξουν και αύριο κάπου αλλού εάν δεν τους σταματήσουμε. Μπορεί να μην είναι πολύ δημοκρατική η άσκηση οικονομικών πιέσεων πάνω τους. Αλλά είναι πολύ ανθρώπινο να τους ζητήσουμε να σεβασθούν τα ελάχιστα βασικά δικαιώματα και να παύσουν την απαίσια, φοβερή συμπεριφορά τους η οποία αποτελείται από σωματικές τιμωρίες κάθε είδους σε όσους δεν σέβονται τη δική τους ερμηνεία που θέλουν να δώσουν στον ισλαμικό νόμο. Είναι καιρός να απαντήσουμε στον φανατισμό ότι κάθε ελευθερία, ακόμη και θρησκευτική, έχει τα όριά της στον σεβασμό του ανθρωπίνου όντος και της ελευθερίας του.

<SPEAKER ID=72 LANGUAGE="IT" NAME="Caccavale">
Κυρία Πρόεδρε, κκ. συνάδελφοι, κ. Επίτροπε, πιστεύω ότι εκείνα που συμβαίνουν σήμερα στο Αφγανιστάν δεν είναι ένα θέμα που αφορά μόνο την Κεντρική Ασία η οποία διατρέχεται λίγο-πολύ παντού από τον τρόμο του πολέμου. Πιστεύω αντίθετα ότι εκείνα που συμβαίνουν εκεί είναι ένα καθαρό σημάδι της μείωσης της επαγρύπνησης των δυτικών χωρών, όπου η δημοκρατία έχει παγιωθεί ενώ υπάρχει συνείδηση για την παρουσία εγγυήσεων σχετικά με την προστασία των βασικών αρχών των δικαιωμάτων του ανθρώπου σε οποιαδήποτε κατάσταση και περίπτωση. Είμαι απόλυτα πεπεισμένος ότι πραγματικά η μείωση της επαγρύπνησης εκ μέρους των χωρών της Δυτικής Ευρώπης που έχουν παγιωμένες δημοκρατικές παραδόσεις είναι η πρωταρχική αιτία για όλα όσα συμβαίνουν σήμερα στο Αφγανιστάν. Δεν θέλω να επαναλάβω όσα έχουν ήδη ειπωθεί από τους κκ. συναδέλφους, δηλαδή τους αποκεφαλισμούς, τη δημόσια έκθεση των πτωμάτων των τέως Προέδρων, τις κατ' οίκον έρευνες, οικία προς οικία, την απομόνωση των γυναικών και όλα όσα ο κορανικός νόμος, η Σαρία, προϋποθέτει, όταν το Κοράνιο ερμηνεύεται με σκοταδιστικό τρόπο, σαν νόμος ολοκληρωτισμού και όχι ανοίγματος και ανοχής.
<P>
Πιστεύω ότι η διεθνής κοινή γνώμη αντέδρασε στις επεμβάσεις αυτές με πολύ καθυστέρηση και ατολμία, μέχρις ότου αρχίσαν οι σφαγές εκ μέρους των Ταλιμπάν. Μάλιστα, σε ορισμένες περιπτώσεις υπήρξε και συνενοχή εκ μέρους της διεθνούς κοινότητας! Δεν γνωρίζω τίποτε για τον ρόλο που έπαιξε το Πακιστάν, είναι όμως βέβαιο ότι πολλοί αναζωπύρωσαν τη φωτιά του πολέμου. Το θέμα του Αφγανιστάν άρχισε εδώ και πολύ καιρό, χωρίς την παρέμβαση κανενός. Ζητώ από το Ευρωπαϊκό Κοινοβούλιο και την Επιτροπή να δώσουν μία σθεναρή απάντηση σε όλο αυτό το θέμα. Τα δικαιώματα των ανδρών και των γυναικών πρέπει να περιφρουρηθούν παντού, πόσο μάλλον όταν, όπως τώρα, βρισκόμαστε μπροστά σε μία απάνθρωπη και προφανή παραβίαση.

<SPEAKER ID=73 LANGUAGE="IT" NAME="Amadeo">
Κυρία Πρόεδρε, τα επακόλουθα του δόγματος Μονρόε επανέρχονται αυθαίρετα πάνω στην πολιτική σκηνή του Αφγανιστάν. Η Καμπούλ, ανάστατη ύστερα από χρόνια πολέμου, παραδόθηκε πάλι κατόπιν του νιοστού σφάλματος αξιολόγησης εκ μέρους των υπευθύνων της εξωτερικής αμερικανικής πολιτικής στους φανατικούς Ταλιμπάν οι οποίοι, στη φρίκη των σφαγών, προσέθεσαν τη δική τους εξτρεμιστική τους ερμηνεία του ισλαμικού νόμου, και βλέπει να επιδεινώνονται οι χρόνιες ταλαιπωρίες του ανήμπορου άμαχου πληθυσμού της. Φανατισμός, λέγαμε, που φθάνει μέχρι τον παροξυσμό των απαγόρευσεων και των διακρίσεων όσον αφορά στις γυναίκες, και που ρίχνει ξανά όλη την περιοχή σε ένα σκοτεινό Μεσαίωνα. Από το Πακιστάν μέχρι το Ουζμπεκιστάν, το Τατζικιστάν, την Ρωσία, η Ευρώπη είναι απούσα για μία ακόμη φορά. Τώρα προσπαθούμε να βρούμε κάποια θεραπεία, ζητώντας να διακοπούν οι σχέσεις συνεργασίας, να απομονώσουμε το Αφγανιστάν, με αποτέλεσμα την αύξηση των δεινών του πληθυσμού που ζει τις φρικαλεότητες αυτού του πολέμου.
<P>
Εμείς λέμε «φθάνει πιά», ας πει και η Ευρώπη «φθάνει πιά» στις αντιθέσεις της. Ας θέσει τέρμα στις αντιθέσεις της και ας εκπονήσει μία σαφή και αυτόνομη εξωτερική πολιτική, ας αναλάβει επί τέλους τις ευθύνες της, χωρίς δισταγμούς και αντιθέσεις.

<SPEAKER ID=74 LANGUAGE="IT" NAME="Vecchi">
Κυρία Πρόεδρε, σε όλο τον κόσμο πολλαπλασιάζεται η έκφραση θέσεων εναντίον όσων συμβαίνουν στο Αφγανιστάν. Η κατάληψη της Καμπούλ εκ μέρους των Ταλιμπάν είχε σαν συνέπεια τα φρικαλέα εγκλήματα εναντίον ολοκλήρου του πληθυσμού και επέβαλε βάρβαρους και μεσαιωνικούς κανόνες συμπεριφοράς με μία φανατική και εξτρεμιστική ερμηνεία του ισλαμικού νόμου.
<P>
Τα κυριότερα θύματα για όλα αυτά - μας το υπενθύμισαν άλλοι συνάδελφοι - είναι οι γυναίκες, αποκλεισμένες από κάθε ενεργό και δημόσια δραστηριότητα, διωγμένες από τα σχολεία και τα νοσοκομεία και αναγκασμένες να καλύψουν ολόκληρο το σώμα τους όταν βρίσκοναι έξω από το σπίτι τους. Είναι όμως σημαντικό ότι θετικά μηνύματα μας έρχονται από τις γυναίκες μάλιστα του Αφγανιστάν. Χθες μάλιστα, στην πόλη Mazar-i Sharif, χιλιάδες γυναίκες διαμαρτηρήθηκαν εναντίον των Ταλιμπάν, ζητώντας την υποστήριξη της διεθνούς κοινότητας. Αυτό είναι το πνεύμα των όσων κάνουμε σήμερα.
<P>
Το Ευρωπαϊκό Κοινοβούλιο εκφράζει σήμερα την πλήρη αλληλεγγύη του στις γυναίκες του Αφγανιστάν και σε όλους εκείνους που θέλουν να οικοδομήσουν, επιτέλους, ένα δημοκρατικό και λαϊκό Αφγανιστάν. Χρειάζεται πριν απ' όλα να υπάρξουν εγγυήσεις για μία αποτελεσματική ανθρώπινη βοήθεια στους χιλιάδες πρόσφυγες που τις τελευταίες αυτές εβδομάδες έχουν εγκαταλείψει τη χώρα και, όπου είναι δυνατό, και στους αναρίθμητους πρόσφυγες που ζούν στο εσωτερικό του Αφγανιστάν.
<P>
Χρειάζεται επίσης μία πιο ισχυρή πολιτικο-διπλωματική πρωτοβουλία, τόσο από την Ευρωπαϊκή Ενωση όσο και από τους άλλους διεθνείς παράγοντες, ώστε να σταματήσουν αμέσως οι μάχες στη χώρα και να ξεκινήσει ο σχεδιασμός μίας νέας τάξης στο Αφγανιστάν που να επικεντρώνεται πάνω στον σεβασμό των ανθρωπίνων δικαιωμάτων και όλων των εθνικών και θρησκευτικών συνιστωσών.
<P>
Είναι επίσης απαραίτητο οι Ηνωμένες Πολιτείες και το Πακιστάν να σταματήσουν οποιαδήποτε υποστήριξη, πολιτική και υλική, στους Ταλιμπάν, χωρίς την οποία οι τελευταίοι δεν θα είχαν εξασφαλίσει την δύναμη εκείνη που εμείς σήμερα κατακρίνουμε.
<P>
Τη στιγμή αυτή πρέπει να αποφύγουμε οποιαδήποτε πράξη αναγνώρισης των νέων κυρίαρχων της Καμπούλ και να επιβάλουμε έναν αυστηρότατο εμπάργκο πάνω στις προμήθειες όπλων και άλλου εξοπλισμού. Το εμπάργκο αυτό πρέπει να επίσης να γίνει σεβαστό από τη διεθνή κοινότητα.
<P>
Η ομάδα του Ευρωπαϊκού Σοσιαλιστικού Κόμματος επιθυμεί συνεπώς να επιβεβαιώσει τη δέσμευσή της για μία θετική λύση της διένεξης στο Αφγανιστάν, και ιδίως για την υποστήριξη του αγώνα εκατομμυρίων ανδρών και γυναικών εναντίον του φανατικού φονταμενταλισμού των Ταλιμπάν.

<SPEAKER ID=75 NAME="de Silguy">
Κυρία Πρόεδρε, κυρίες και κύριοι βουλευτές, η Επιτροπή, όπως και εσείς, ανησυχεί πολύ για την κατάσταση στο Αφγανιστάν, τον δραματικό χαρακτήρα της οποίας επισημάνετε πολλοί από εσάς. Η Επιτροπή λυπάται για τα πρόσφατα γεγονότα και για το ότι τα γεγονότα αυτά ενέτειναν την αγωνία των πολιτών και επιδείνωσαν την κατάσταση των γυναικών στο Αφγανιστάν.
<P>
Η Επιτροπή αντέδρασε άμεσα στις παραβιάσεις των ανθρωπίνων δικαιωμάτων που διαπράχθησαν από τους Τάλιμπαν, μετά την κατάληψη της Καμπούλ. Ετσι, η κυρία Bonino -ο κ. dell'Alba μόλις το έθιξε- κατήγγειλε, στις 2 Οκτωβρίου, εξ' ονόματος της Επιτροπής, τους απαράδεκτους εκβιασμούς που έκαναν οι Τάλιμπαν και την συμπεριφορά τους, η οποία σήμανε ένα είδος επιστροφής στις βαρβαρότητες των πιο σκοτεινών αιώνων της ιστορίας. Η Ευρωπαϊκή Επιτροπή δημοσίευσε επίσης, στις 9 Οκτωβρίου, μια ανακοίνωση στην οποία θρηνεί για τις παραβιάσεις των ανθρωπίνων δικαιωμάτων και ειδικότερα των δικαιωμάτων των γυναικών, στις περιοχές που έχουν καταλάβει οι Τάλιμπαν. Δεν μπορούμε να είμαστε συνένοχοι σε αυτές τις πράξεις. Η Επιτροπή θεωρεί ότι η στάση των νέων αρχηγών της Καμπούλ, σύμφωνα με τις θεμελιώδεις αρχές του διεθνούς δικαίου, είναι εξαιρετικά καταδικαστέες, τόσο για την εισβολή στο κτίριο του ΟΗΕ στην Καμπούλ, όσο και για τον απαγχονισμό του τέως προέδρου Νατζιμπουλάχ.
<P>
Τον Μάιο του 1996, σε μια ανακοίνωσή της για το Αφγανιστάν, η Ευρωπαϊκή Ενωση δήλωνε αυτές της τις ανησυχίες. Πιο πρόσφατα, το Συμβούλιο Ασφαλείας των Ηνωμένων Εθνών ψήφισε, στις 22 Οκτωβρίου, μια απόφαση που ζητούσε, αφενός την άμεση κατάπαυση του πυρός και την έναρξη διαπραγματεύσεων υπό την αιγίδα των Ηνωμένων Εθνών, προκειμένου να εξευρεθεί μια πολιτική λύση διαρκείας, αφετέρου την παύση κάθε εξωτερικής παρέμβασης και την διακοπή του ανεφοδιασμού σε όπλα και πυρομαχικά όλων των αντπάλων μερών.
<P>
Οσον αφορά την Επιτροπή, σας υπενθυμίζω ότι η μόνη βοήθεια που παρείχε ήταν ανθρωπιστική: περίθαλψη και τρόφιμα. Σχετικά με τη βοήθεια αυτή, η Επιτροπή έχει την πρόθεση να συνεχίσει τη δράση της, προκειμένου να ανταποκριθεί όσο το δυνατόν καλύτερα στις ανάγκες ενός πολύ ευάλωτου πληθυσμού. Οι ανάγκες αυτές πρόκειται άλλωστε να ενταθούν με τον ερχομό του χειμώνα, ο οποίος είναι ιδιαίτερα βαρύς σε αυτό το μέρος του κόσμου. Η παροχή της βοήθειας θα πραγματοποιηθεί δίκαια, χωρίς διακρίσεις μεταξύ ανδρών και γυναικών, συνδράμοντας πρώτα εκείνους που έχουν μεγαλύτερη ανάγκη. Δεν θα περιορίσουμε τις προσπάθειές μας για να καθορίσουμε μια κοινή θέση σε όλους τους δωρητές, πράγμα που δεν μπορεί παρά να διευκολύνει το έργο των ΜΚΟ κατά τις επαφές τους με τις τοπικές αρχές.
<P>
Τέλος, η Επιτροπή παραμένει ιδιαίτερα ανήσυχη από την αύξηση της παραγωγής ναρκωτικών ουσιών στην περιοχή του Αφγανιστάν, ο προορισμός των οποίων είναι, όπως άλλωστε το φαντάζεστε, η Ευρώπη. Επίσης, η Επιτροπή υποστηρίζει τις δραστηριότητες που ασκούνται στο πλαίσιο του προγράμματος των Ηνωμένων Εθνών για τον διεθνή έλεγχο των ναρκωτικών στο Αφγανιστάν.

<SPEAKER ID=76 NAME="Πρόεδρος">
H συζήτηση έληξε.
<P>
H ψηφοφορία θα διεξαχθεί σήμερα στις 17.30.

<SPEAKER ID=77 NAME="Πρόεδρος">
H ημερήσια διάταξη προβλέπει την κοινή συζήτηση επί των ακολούθων προτάσεων ψηφίσματος:
<P>
B4-1108/96 του κ. Bertens, εξ ονόματος της Oμάδας του Eυρωπαϊκού Kόμματος των Φιλελευθέρων Δημοκρατών και Mεταρρυθμιστών, για την κατάσταση στην Kολομβία;-B4-1125/96 του κ. Howitt και του κ. Torres Marques, εξ ονόματος της Oμάδας του Eυρωπαϊκού Σοσιαλιστικού Kόμματος, για την Kολομβία;-B4-1135/96 του κ. Galeote Quecedo, του κ. Camisσn Asensio και της κ. Oοmen-Ruijten, εξ ονόματος της Oμάδας του Eυρωπαϊκού Λαϊκού Kόμματος, για την κατάσταση στην Kολομβία;-B4-1160/96 του κ. Kreissl-Dφrfler, της κ. Aelvoet και της κ. Mόller, εξ ονόματος της Oμάδας των Πρασίνων στο Eυρωπαϊκό Kοινοβούλιο, για την Kολομβία;-B4-1184/96 του κ. Carnero Gonzαlez, της κ. Gonzαlez Αlvarez, του κ. Novo, του κ. Aλαβάνου, της κ. Castellina και του κ. Jovι Peres, εξ ονόματος της Συνομοσπονδιακής Oμάδας της Eυρωπαϊκής Eνωτικής AριστεράςBορειοευρωπαϊκής Πράσινης Aριστεράς, για την πολιτική κατάσταση στην Kολομβία.
<SPEAKER ID=78 LANGUAGE="NL" NAME="Bertens">
Κυρία Πρόεδρε, συνάδελφοι, η κατάσταση στην Κολομβία επιδεινώνεται διαρκώς. Η βία κλιμακώνεται. Υπάρχει κίνδυνος να ξεσπάσει ένας γενικευμένος εμφύλιος πόλεμος. Τα ανθρώπινα δικαιώματα παραβιάζονται σε ευρεία κλίμακα, τόσο από τα κυβερνητικά στρατεύματα, όσο και από τις παραστρατιωτικές δυνάμεις και τους αντάρτες. Η κυβερνητική στρατηγική για την καταπολέμηση των εξεγέρσεων κατέληξε στην υπονόμευση του κράτους δικαίου και οπωσδήποτε στον περιορισμό της ελευθερίας του Τύπου. Ας σημειωθεί ότι η κυβέρνηση της χώρας περιορίζει τα δικαιώματα του γενικού εισαγγελέα ο οποίος επιχειρεί να υπερασπιστεί τα ανθρώπινα δικαιώματα. Αυτή η κλιμάκωση της βίας και της καταπίεσης πρέπει να ανασταλεί. Ο μοναδικός τρόπος για την ανεύρεση μίας διαρκούς λύσης για την κατάσταση αυτή είναι να αρχίσει ένας διάλογος μεταξύ όλων των ενδιαφερομένων πλευρών και να αποκατασταθεί ο σεβασμός προς το κράτος δικαίου και τα δικαιώματα του ανθρώπου.
<P>
Ο ρόλος που φαίνεται ότι διαδραματίζουν οι ευρωπαϊκές επιχειρήσεις όσον αφορά τις παραβιάσεις των ανθρωπίνων δικαιωμάτων και τη ρύπανση του περιβάλλοντος μου προξενεί θλίψη. Οι επιχειρήσεις αυτές θα πρέπει να βρίσκονται υπεράνω πάσης υποψίας και να ανταποκρίνονται στα υψηλότερα πρότυπα όσον αφορά το σεβασμό των ανθρωπίνων δικαιωμάτων και την προστασία του περιβάλλοντος. Δεν πρέπει να λησμονείτε ότι εκπροσωπούν την Ευρώπη σε τρίτες χώρες. Πρέπει να διερευνηθεί σύντομα κατά πόσον αληθεύουν ορισμένες κατηγορίες. Θα ήθελα λοιπόν να καλέσω τον Πρόεδρο της Κολομβίας να δημοσιεύσει την έκθεση της κολομβιανής επιτροπής για τα δικαιώματα του ανθρώπου, ώστε να μας επιτραπεί να εξετάσουμε με σοβαρότητα όλα τα δεδομένα.

<SPEAKER ID=79 LANGUAGE="EN" NAME="Howitt">
Κυρία Πρόεδρε, επιθυμώ να αρχίσω επικροτώντας τους συναδέλφους στην καταδίκη όλων των παραβιάσεων των ανθρωπίνων δικαιωμάτων στην Κολομβία, εκφράζοντας την αλληλεγγύη μου προς τους αγρότες και τους αυτόχθονες οι οποίοι παρεμποδίζονται να επιβιώσουν στη γη τους και επαναλαμβάνοντας την πρόσκληση που απευθύναμε στην Κολομβία για δικαιοσύνη σχετικά με τις 120 οικογένειες που απομακρύνθηκαν με βίαιο τρόπο από τα εδάφη τους στη Μπελακρούζ.
<P>
Ωστόσο, στον χρόνο που έχω διαθέσιμο θα ήθελα να συγκεντρώσω την προσοχή μου σε ένα και μόνο σημείο. Όταν το Κοινοβούλιο τούτο άρχισε πέρσι τις ακροάσεις για την απάνθρωπη εκμετάλλευση των κατοίκων της επαρχίας Ογκόνι της Νιγηρίας από την Shell, δεν φανταζόμασταν ότι πολύ σύντομα θα είχαμε να αντιμετωπίσουμε εξ ίσου τρομακτικές κατηγορίες κατά άλλων ευρωπαϊκών εταιρειών πετρελαίου - της British Petroleum και της γαλλικής Total - στην περιοχή Καζανάρε της Κολομβίας από την οποία μόλις επέστρεψε η αντιπροσωπεία μας: κηλίδες πετρελαίου κάθε εβδομάδα, ρύπανση των υδάτων, απορροές χημικών, παράνομες εγκαταστάσεις και καταστροφή προστατευόμενων δασών - γεγονότα που τα παραδέχθηκαν οι επί τόπου υπεύθυνοι της ΒΡ -, όπου αυτόπτες μάρτυρες αναφέρουν νεκρά ψάρια να επιπλέουν σε ρυπασμένα νερά, κτηνοτροφικό κεφάλαιο να τυφλώνεται από βόσκηση σε ρυπασμένους αγρούς και όπου ο Υπουργός Περιβάλλοντος της κυβέρνησης ομολογεί ότι προτιμά τα κέρδη από το πετρέλαιο αντί να κάνει πόλεμο υπέρ του περιβάλλοντος και αντί να οικοδομήσει την ειρήνη.
<P>
Στην Κολομβία όλοι συμφωνούν οτι οι στρατιωτικές αρχές είναι υπεύθυνες για μαζικές παραβιάσεις των ανθρωπίνων δικαιωμάτων ενώ, με σκοπό τη διασφάλιση των κερδών τους, οι ευρωπαϊκές εταιρείες πετρελαίου δεν βγάζουν άχνα. Όταν οι στρατιωτικές αρχές έχουν άμεση σχέση με απειλές, με δολοφονίες και με εξαφανίσεις, πως είναι δυνατόν η ΒΡ να συνάπτει εθελοντική συμφωνία συνεργασίας ύψους 11, 6 εκατομμυρίων δολλαρίων με αυτούς τους ίδιους στρατιωτικούς διοικητές; Πως μπορεί η ΒΡ να αρνηθεί ότι η ίδια παρέδωσε φωτογραφίες διαδηλωτών στις στρατιωτικές αρχές για να διαπιστωθεί στη συνέχεια ότι οι άνθρωποι αυτοί δολοφονήθηκαν ή συνελήφθησαν όταν η έκθεση της Επιτροπής Ανθρωπίνων Δικαιωμάτων που διέρρευσε, υπογεγραμμένη από τέσσερεις σημαντικούς κυβερνητικούς παράγοντες της Κολομβίας, φαίνεται να δείχνει και να επιβεβαιώνει αυτές τις κατηγορίες; Πως μπορεί η ΒΡ να ισχυρίζεται ότι δεν έχει συμβιβαστεί όταν οι απεργίες εναντίον της καταπνίγονται από τις στρατιωτικές δυνάμεις, συμπεριλαμβανομένης της αποδεδειγμένης δολοφονίας του Κάρλος Μεσίας Αρρίγκουι και τεσσάρων τουλάχιστον άλλων δολοφονιών που μας αναφέρθηκαν απευθείας τον περασμένο μήνα; Μόλις πριν από δύο νύχτες μια εξέχουσα λαϊκή ηγέτης, η Βιρτζίνια Ομπάλερ, και ο γιός της δολοφονήθηκαν μέσα στη νύχτα.
<P>
Στην Κολομβία μου είπαν ότι η κοινωνική συμφωνία της ΒΡ με τις τοπικές κοινότητες η οποία υπεγράφη πριν από δύο χρόνια παραμένει ανεκτέλεστη και ότι ο Ραμόν Μαρίνο είναι ένας από τους πρώην, και νυν, υπαλλήλους της ΒΡ ο οποίος έχει τώρα κυβερνητική θέση και προσπαθεί να εξωραΐσει τη συμφωνία για τις περιβαλλοντικές άδειες. Η ΒΡ αρνείται αυτές τις κατηγορίες και κατηγορεί τον εντόπιο πληθυσμό ότι προκαλεί ζημίες στο περιβάλλον - το ίδιο έκανε και η Shell στη Νιγηρία.
<P>
Σήμερα, ίσως περισσότερο από κάθε άλλη φορά, θα πρέπει να ακούσουμε τον τοπικό εκείνο παράγοντα που μου είπε ότι το να μιλήσει κανείς εκτός της κοινότητάς του για το περιβάλλον ή για τα ανθρώπινα δικαιώματα ισοδυναμεί με αυτοκτονία.
<P>
Αυτές είναι ευρωπαϊκές εταιρείες πετρελαίου. Ας πούμε εμείς σήμερα σ' αυτούς τους τοπικούς πληθυσμούς: δεν θα έχετε πλέον να επιλέξετε μεταξύ να μιλάτε με φόβο ή να πεθαίνετε στη σιωπή.

<SPEAKER ID=80 LANGUAGE="ES" NAME="Camisσn Asensio">
Κυρία Πρόεδρε, εμείς υποστηρίζουμε το μεγαλύτερο μέρος των παραγράφων αυτής της πρότασης κοινού ψηφίσματος σχετικά με την Κολομβία, διότι η χώρα αυτή διανύει μια δύσκολη κατάσταση, όπου πολλαπλασιάζονται οι παραβιάσεις των ανθρωπίνων δικαιωμάτων. Υπάρχουν όμως στην πρόταση ορισμένες συγκεκριμένες πτυχές με τις οποίες δεν συμφωνούμε διόλου. Για παράδειγμα, δε μπορεί να δηλώνουμε ότι οι κολομβιανές Αρχές προξενούν τα προβλήματα. Αλλο είναι ότι ορισμένα ζητήματα ξεφεύγουν από τα χέρια της Κυβέρνησης και άλλο, εντελώς διαφορετικό, ότι τα προκαλεί. Ούτε και μπορούμε να απαριθμούμε δολοφονίες χωρίς καθοριστικές αποδείξεις. Δε μπορεί το Κοινοβούλιο αυτό να ορθώνεται ως ύπατος δικαστής, καταδικάζοντας μια Κυβέρνηση ως δολοφόνο, χωρίς μια ερευνητική διαδικασία για την πλήρη γνώση των γεγονότων ώσπου να καταλήξουμε στην αλήθεια χωρίς την παραμικρή σκιά αμφιβολίας. Ούτε και μπορούμε να εκτοξεύσουμε την καταδικαστική απόφαση σε ευρωπαϊκές εταιρείες πετρελαίου, όπως η British Petroleum ή η γαλλική Total , όταν υπάρχουν επίσημα έγγραφα, και συγκεκριμένα του Συμβουλίου ανθρωπίνων δικαιωμάτων για την Προεδρία της Κολομβίας, που δηλώνουν αυτολεξί ότι τέτοιες καταδικαστικές αναφορές δεν πρέπει να θεωρούνται έγκυρες, ότι δεν αποτελούν καθοριστική απόδειξη, κάτι που οδηγεί τους θιγομένους επιχειρηματίες να χαρακτηρίσουν την εκστρατεία ως δυσφημιστικούς ισχυρισμούς, με επιζήμιες συνέπειες, βεβαίως, για την επέκταση των ευρωπαϊκών εταιρειών ανά τον κόσμο. Και αυτό πρόκειται να καθορίσει την κατεύθυνση της ψήφου μας λίγο αργότερα.

<SPEAKER ID=81 LANGUAGE="DE" NAME="Kreissl-Dφrfler">
Κυρία Πρόεδρε, πριν από τέσσερις εβδομάδες μπόρεσα να επισκεφθώ την Kολομβία, ως μέλος της Aντιπροσωπείας για τις σχέσεις με τη Nότια Aφρική. Tα μέσα ενημέρωσης, τον τελευταίο καιρό, μετέδωσαν διεξοδικές ανταποκρίσεις για τις οξυνόμενες εκεί διενέξεις και κυρίως για την περίπτωση του αγροκτήματος Bellacruz. Φέτος κλιμακώθηκαν οι φόνοι και οι διωγμοί από τις παραστρατιωτικές ομάδες. Kατά τη διάρκεια της επίσκεψής μας, μπορέσαμε να μιλήσουμε με εκπροσώπους των εκτοπισμένων αγροτών και να προσφέρουμε τη συνδρομή μας ως βουλευτές. Δύο μέρες μετά την αναχώρησή μας, όμως, δολοφονήθηκαν πάλι δύο αγρότες. O ένας ανήκε στην επιτροπή διαπραγματεύσεων για τις συνομιλίες με την κυβέρνηση.
<P>
H Bellacruz, δυστυχώς, δεν είναι μια μεμονωμένη περίπτωση. H Bellacruz, όμως, αποκτά μια θλιβερή φήμη, επειδή το αγρόκτημα ανήκει στην οικογένεια Marulanda. O κ. Carlos Arturo Marulanda είναι πρεσβευτής της Kολομβίας στην Eυρωπαϊκή Ένωση. Aπ' αυτόν, δυστυχώς δεν ακούσαμε καμιά λέξη που να εκφράζει τη λύπη του για τους φόνους και τους εκτοπισμούς.
<P>
Δώσαμε στον πρόεδρο Sanper να καταλάβει πως το γόητρο της χώρας του θίγεται, όταν οι πρεσβευτές της δεν είναι υπεράνω των κατηγοριών για παραβιάσεις των ανθρωπίνων δικαιωμάτων. Kαταστήσαμε σαφές πως οι υπεύθυνοι για τους φόνους και τους εκτοπισμούς στην Bellacruz θα πρέπει να λογοδοτήσουν, και οι οικογένειες των αγροτών θα πρέπει να ξαναπάρουν πίσω τη γη τους.
<P>
H Kολομβία, χάριν της δικής της ανάπτυξης, χρειάζεται επειγόντως μια αγροτική μεταρρύθμιση. Oι εξελίξεις στην Kολομβία, δυστυχώς, μας αφήνουν ελάχιστες ελπίδες. H εμπλοκή στρατιωτικών, ανταρτών, αλλά και κορυφαίων στελεχών του κράτους, στο εμπόριο των ναρκωτικών, η πανταχού παρούσα διαφθορά, και τα σχέδια της κυβέρνησης να περιορίσει περαιτέρω τα δημοκρατικά δικαιώματα, όπως την ελευθερία του τύπου, φαίνεται να βυθίζουν ολοένα και πιο βαθιά στην άβυσσο αυτή τη σημαντική χώρα της Λατινικής Aμερικής.
<P>
Πριν από δέκα μέρες δολοφονήθηκε ο Josuι Giraldo, Πρόεδρος της Eπιτροπής Aνθρωπίνων Δικαιωμάτων της περιοχής Meta. Πέρυσι το Mάρτιο, ήταν φιλοξενούμενός μας, ως ομιλητής στη Διάσκεψη των Bρυξελλών για τα Aνθρώπινα Δικαιώματα, που υποστηριζόταν από το Eυρωπαϊκό Kοινοβούλιο. Mερικοί από μας γνωρίζαμε προσωπικά τον Josuι Giraldo.
<P>
Δεν μπορούμε να ανεχόμαστε να βλέπει άπρακτο το κράτος τη δράση των συμμοριών δολοφόνων. Προσδοκώ, εδώ, μια αποφασιστική στάση όλων των κομμάτων του Kοινοβουλίου.
<P>
H EE, όμως, δεν πρέπει να μειώσει την υποστήριξή της προς τις δημοκρατικές πολιτικές δυνάμεις της Kολομβίας, οι οποίες, ως γνωστόν, υπάρχουν αναμφισβήτητα σ' όλα τα στρώματα, ακόμη και μέσα στην κυβέρνηση. Γι' αυτό το λόγο ζητάμε και το άμεσο άνοιγμα του Γραφείου Aνθρωπίνων Δικαιωμάτων της EE στη Mπογκοτά, που συγχρηματοδοτείται από την EE. Δεν μπορούμε να καταλάβουμε, γενικώς, γιατί δεν έχει ανοίξει ακόμη. Δεν μπορώ να συμμεριστώ καθόλου τις αντιρρήσεις του προλαλήσαντα, διότι όποιος με ανοικτά τα μάτια ταξιδεύει μέσα στη χώρα, ακούει και βλέπει τι συμβαίνει.

<SPEAKER ID=82 LANGUAGE="ES" NAME="Gonzαlez Αlvarez">
Κυρία Πρόεδρε, κύριε Επίτροπε, τους τελευταίους μήνες ορισμένες Ομάδες αυτού του Σώματος επεχείρησαν να παρουσιάσουν ψηφίσματα σχετικά με ό, τι συνέβαινε στην Κολομβία, και δυστυχώς, καθώς αυτές οι Ομάδες ανήκουν στη μειοψηφία, δεν προχώρησαν. Μετά την απόπειρα παρουσίασης αυτών των ψηφισμάτων, όπως λέει και ο συνάδελφος κ. Kreissl-Dφrfler, ο Πρόεδρος μιας επιτροπής για τα ανθρώπινα δικαιώματα δολοφονήθηκε μπροστά στις κόρες του, στην πόρτα του σπιτιού του. Δολοφονήθηκαν επίσης δύο αγρότες της φυτείας Bellacruz, οι Eliseo και Eder Narvαez. Και διαβάζω τα ονόματα μήπως ακούγοντάς τα θυμηθούμε ότι είναι άνθρωποι. Υπάρχει επίσης και κάποιος συνδικαλιστής στις εταιρείες πετρελαίου που δολοφονήθηκε, καθώς και συντηρητικοί -να μην το ξεχνάμεδηλαδή συντηρητικοί υποψήφιοι, όπως ο Αlvaro Gσmez Hurtado. Δεν σκοτώνουν μόνον τους αριστερούς, αλλά σκοτώνουν οποιονδήποτε υποστηρίζει τη δημοκρατία στην Κολομβία.
<P>
Εμείς υποστηρίξαμε σε πρόσφατα ψηφίσματα την άμεση λειτουργία, όπως προείπε και ο κ. Kreissl-Dφrfler, του Γραφείου για τα ανθρώπινα δικαιώματα στην Κολομβία, διότι είναι απαραίτητο. Υποστηρίξαμε να υπάρξουν εναλλακτικές καλλιέργειες απέναντι στο λαθρεμπόριο ναρκωτικών, διότι κινούνται ανά τον κόσμο 500 δισεκατομμύρια δολάρια με το λαθρεμπόριο ναρκωτικών. Και υπάρχει μια εταιρεία τόσο ισχυρή και παντοδύναμη, που μπορεί και κινεί τόσα νήματα, και μπορεί να βάζει να δολοφονούν πολλούς ανθρώπους. Και το έχουμε πει επανειλημμένως εδώ, στην Ολομέλεια αυτού του Κοινοβουλίου.
<P>
Δεν ξέρω αν τα ψηφίσματα του Κοινοβουλίου θα βοηθήσουν στην αποφυγή άλλων θανάτων, θεωρώ όμως ότι ήταν απαραίτητο να τα είχαμε εγκρίνει και χαίρομαι που ένα ψήφισμα με αυτά τα χαρακτηριστικά πρόκειται να εγκριθεί σήμερα εδώ, διότι τα άτομα που έχουν εξαφανιστεί από τότε που ανέλαβε η Κυβέρνηση Samper είναι 316, και άλλα τόσα τα δολοφονημένα άτομα, και το Κοινοβούλιο αυτό δε μπορεί να συγκατατίθεται η κατάσταση αυτή να συνεχιστεί έτσι. Κατά συνέπεια, καλώ την Ολομέλεια του Κοινοβουλίου να εγκρίνει το παρόν ψήφισμα, λαμβάνοντας κυρίως υπόψη ότι κάποιος συνάδελφος που κατήγγειλε την ανάμειξη της οικογένειας Marulanda σε ορισμένες δολοφονίες απειλήθηκε, κάποιος συνάδελφος που εργάζεται στην Ομάδα μου. Επομένως, πιστεύω ότι η κατάσταση είναι σοβαρή και ότι η Ευρωπαϊκή Ένωση πρέπει να λάβει τα σχετικά μέτρα.

<SPEAKER ID=83 LANGUAGE="DE" NAME="Lenz">
Κυρία Πρόεδρε, δεν αντικρούω το ψήφισμα σε πάρα πολλά σημεία, αλλά λυπάμαι πολύ για το ότι περιέχει μισές μόνο αλήθειες. Yπογραμμίζει μεμονωμένες περιπτώσεις, αλλά σε καμιά περίπτωση δεν περιγράφει την άκρως πολύπλοκη κατάσταση της χώρας. Λυπάμαι ακόμη για το ότι η αντιπροσωπεία, μετά την επιστροφή της, δεν είχε καθόλου χρόνο, να βγάλει το συμπέρασμα των εμπειριών της κι επ' αυτών να οικοδομήσει ένα ψήφισμα, και μάλιστα όχι μόνο για την Kολομβία, αλλά και για τις τρεις χώρες που επισκεφθήκαμε, δηλαδή εκτός από τη Kολομβία και για τη Bενεζουέλα και το Περού. Aυτή είναι η πρώτη παρατήρηση.
<P>
H δεύτερη παρατήρηση είναι η εξής: Aν στην αιτιολογική σκέψη Δ αναφέρετε κάποτε ότι και οι δυνάμεις ανταρτών προβαίνουν σε παραβιάσεις των ανθρωπίνων δικαιωμάτων, τότε, παρακαλώ, κάντε το και στην αιτιολογική σκέψη IΓ και στο σημείο 7, επειδή εκεί δεν αναφέρετε ότι και οι δυνάμεις των ανταρτών δολοφόνησαν ανθρώπους. Kι αυτό θα πρέπει να το πούμε. Δεν θα 'πρεπε επίσης να αναφέρουμε μόνο μεμονωμένες πετρελαϊκές εταιρίες, αλλά να ασχοληθούμε με το συνολικό πρόβλημα. Tον θάνατο του Προέδρου της Eπιτροπής Aνθρωπίνων Δικαιωμάτων της περιοχής Meta, Giraldo, για τον οποίο εκφράζετε την θλίψη σας στην αιτιολογική σκέψη ΣT, τον καταγγέλλουμε επίσης. Ήταν άλλωστε και συνεργάτης της εκστρατείας «Misereor» η οποία δίνει πολλά χρήματα στην Kολομβία. Σε τέτοιες δηλώσεις, θα πρέπει να προσπαθούμε πάντα κάπως, περισσότερο ώστε να καλύπτουμε τη γενική κατάσταση και να λέμε ακόμη ότι και η πολιτική βούληση στο κολομβιανό κοινοβούλιο δεν είναι αρκετή. Kι εδώ υπάρχει διαφθορά και έλλειψη προθυμίας, και θα πρέπει να καταπιαστούμε με τα πράγματα αυτά στη βάση τους. Ως αντιπροσωπεία για τις σχέσεις με τη Λατινική Aμερική θα πρέπει να πάρουμε σαφέστερη θέση έναντι των συναδέλφων μας.

<SPEAKER ID=84 LANGUAGE="ES" NAME="Novo Belenguer">
Κυρία Πρόεδρε, πιστεύω δυστυχώς ότι εξετάζουμε ένα ζήτημα που πηγαίνει πέρα από την πολιτική. Όταν γίνεται λόγος για θανάτους ανθρώπων, όταν πραγματικά διακυβεύονται ανθρώπινες ζωές, η πολιτική θεώρηση ξεφεύγει κάπως από τα χέρια μας.
<P>
Πιστεύω ειλικρινά, προσωπικά και εξ' ονόματος της Ευρωπαϊκής Ριζοσπαστικής Συμμαχίας, ότι αυτό το θεσμικό όργανο δε μπορεί να παραμένει ξένο προς την κατάσταση που διανύει η Κολομβία, αλλά οφείλει να αποτελέσει τη φωνή που θα καταγγείλει στον υπόλοιπο κόσμο τα όσα συμβαίνουν εκεί. Αν είναι πράγματι βέβαιο -γίνεται λόγος για πολυάριθμους θανάτους- ότι υπάρχει συνεχής υποβάθμιση και παραβίαση των ανθρωπίνων δικαιωμάτων, αν υπάρχουν βίαιες ενέργειες παραστρατιωτικών ομάδων, αν διαπράττονται προμελετημένες και αυθαίρετες δολοφονίες, αν υπάρχουν προεκλογικές εκστρατείες που διεξάγονται μέσω του λαθρεμπορίου ναρκωτικών, και αν υπάρχει, εν κατακλείδι, μια πιθανότητα εμφυλίου πολέμου, οφείλουμε να καταβάλουμε σημαντική προσπάθεια ως όργανο δημοκρατικά εκλγεμένο από το σύνολο των Ευρωπαίων.
<P>
Οφείλουμε να πράξουμε ό, τι είναι δυνατόν προκειμένου να αποφευχθεί επιχειρήσεις αυτής της ηπείρου να φέρονται αναμεμειγμένες σε τέτοιες διαδικασίες. Οφείλουμε να αποσαφηνίσουμε και να εξαλείψουμε κάθε είδους αμφιβολίες, καθώς και να δρομολογήσουμε δράσεις που θα συμβάλουν στην εδραίωση της δημοκρατικής διαδικασίας που έχει ξεκινήσει στην Κολομβία.

<SPEAKER ID=85 NAME="de Silguy">
Κυρία Πρόεδρε, κυρίες και κύριοι βουλευτές, η Ευρωπαϊκή Επιτροπή συμμερίζεται πλήρως τις ανησυχίες του Κοινοβουλίου όσον αφορά την ανησυχητική χειροτέρευση της κατάστασης των ανθρωπίνων δικαιωμάτων στην Κολομβία. Η αποστολή του Ευρωπαϊκού Κοινοβουλίου που πραγματοποιήθηκε από τον κ. Galeone στα τέλη Σεπτεμβρίου μπόρεσε να διαμορφώσει τη δική της γνώμη για το θέμα αυτό.
<P>
Η Επιτροπή επιθυμεί κυρίως να τιμήσει τη μνήμη του κ. Josue Giraldo και επιθυμεί επίσης να ξεκαθαριστούν σύντομα οι συνθήκες της δολοφονίας του. Κύριε Howitt, όσον αφορά τις οικογένειες του Bellacruz, σας υπενθυμίζω ότι πρόκειται για ένα πρόβλημα που έχει να κάνει με την αρμοδιότητα των κολομβιανών αρχών. Η Επιτροπή επισημαίνει ωστόσο ότι το θέμα αυτό παρακολουθείται από κοντά στη Μπογκοτά από την αντιπροσωπεία της σε συνεργασία με τις πρεσβείες των κρατών μελών. Η Επιτροπή έχει επίσης πλήρη συνείδηση των σημερινών προβλημάτων που αφορούν το περιβάλλον, ενώ η αντιπροσωπεία μας στην Μπογκοτά, σε συνεργασία με τις πρεσβείες παρακολουθεί κι εκείνη το ζήτημα.
<P>
Ωστόσο, σε γενικές γραμμές, τις πιο ουσιώδεις θα έλεγα, υπάρχει αστάθεια του κράτος δικαίου στην Κολομβία και αυτό οφείλεται στη σημαντική διακίνηση ναρκωτικών στη χώρα και στους χρηματοδοτικούς πόρους που προκύπτουν από τη διακίνηση αυτή. Πράγματι, δεν είναι μυστικό ότι οι χρηματοδοτικοί αυτοί πόροι επιτρέπουν μια εκτεταμένη διάδοση της διαφθοράς σε όλα τα επίπεδα, και στο μηχανισμό του κράτους πιο συγκεκριμένα.
<P>
Είναι απαραίτητο για να ενισχυθεί το κράτος δικαίου να καταφέρουμε να σταματήσουμε το φαινόμενο της διακίνησης ναρκωτικών. Η Επιτροπή είναι απόλυτα δεσμευμένη σ'αυτόν τον αγώνα. Χρηματοδοτεί πράγματι «επί τόπου» σχέδια τα οποία αποσκοπούν στην προώθηση των καλλιεργειών που αποφέρουν εισοδήματα τα οποία θα πρέπει να αντικαταστήσουν την κοκαίνη και το όπιο. Επιπλέον η Ευρωπαϊκή Ένωση διάθεσε πρόσφατα μέσω του νέου συστήματος γενικών προτιμήσεων, το ΣΓΠ, σημαντικές διευκολύνσεις πρόσβασης στην ευρωπαϊκή αγορά για τις χώρες των Ανδεων που είναι εμπλεγμένες στην καταπολέμηση των ναρκωτικών, για να τις ενθαρρύνει να συνεχίσουν τις προσπάθειές τους.
<P>
Επίσης η Κολομβία χαίρει μιας μεταχείρισης προτεραιότητας στην χορήγηση των οικονομικών πιστώσεων για τον εκδημοκρατισμό και τα ανθρώπινα δικαιώματα στην Λατινική Αμερική. Για το θέμα αυτό ένας σημαντικός αριθμός πρωτοβουλιών αναλήφθηκε με στόχο τη βοήθεια των τοπικών ΜΚΟ. Τέλος, όσον αφορά το Γραφείο των ανθρωπίνων δικαιωμάτων, στο οποίο αναφέρθηκαν ο κ. Kreissi-Dφrfler και η κ. Gonzάlez Αlvarez, η Επιτροπή είναι έτοιμη να στείλει στην Κολομβία κατά τις προσεχείς εβδομάδες, πέντε υπεύθυνους παρατηρητές για να προβούν στον «επί τόπου» έλεγχο της κατάστασης των ανθρωπίνων δικαιωμάτων. Αυτοί οι παρατηρητές θα είναι υπό την ιεραρχική ευθύνη του γραφείου του Ύπατου Αρμοστή για τα ανθρώπινα δικαιώματα ο οποίος θα εγκατασταθεί στην Μπογκοτά υπό την αιγίδα των Ηνωμένων Εθνών.
<P>
Ωστόσο η «επί τόπου» ανάπτυξη των παρατηρητών δεν θα μπορέσει να πραγματοποιηθεί παρά όταν η Κολομβία και τα Ηνωμένα Έθνη θα έχουν προβεί στην υπογραφή της σύμβασης που διέπει το καταστατικό και την εντολή του Γραφείου αυτού. Είμαστε έτοιμοι να χρηματοδοτήσουμε τη δράση αυτή, ωστόσο διαπιστώνουμε - και λυπούμαι γι αυτό - ότι οι συζητήσεις μεταξύ των Ηνωμένων Εθνών και της Κολομβίας δεν έχουν πάντα ολοκληρωθεί παρόλους τους πολλούς μήνες συζήτησης. Είναι προφανές ότι η συνεισφορά της Επιτροπής δεν θα μπορέσει να υλοποιηθεί παρά μόνο όταν η διατύπωση αυτή θα έχει επιτευχθεί.

<SPEAKER ID=86 NAME="Πρόεδρος">
Eυχαριστώ πολύ, κύριε Eπίτροπε. O κ. Kreissl-Dφrfler επί της διαδικασίας.

<SPEAKER ID=87 LANGUAGE="DE" NAME="Kreissl-Dφrfler">
Mόνο μια σύντομη διευκρίνιση σ' αυτά που είπε η κ. Lenz. Συμφωνώ σε πολλά σημεία μαζί της. Θα γράφαμε ευχαρίστως και άλλα στο ψήφισμα. Aλλά παρακαλώ, κυρία Lenz, συγκρίνετε κάποτε τα σχέδια που κατατέθηκαν. Aυτό που βγήκε τώρα, είναι πράγματι το καλύτερο και άριστο. Παρακαλώ κοιτάξτε το ψήφισμα της ομάδας σας. Λυπάμαι πολύ για το ότι μετά απ' αυτό το σημαντικό ταξίδι δεν είχαμε ευκαιρία να καθίσουμε μαζί και να συζητήσουμε. Kι αυτό θα πρέπει να το κριτικάρουμε δριμύτατα.

<SPEAKER ID=88 NAME="Πρόεδρος">
H ημερήσια διάταξη προβλέπει την κοινή συζήτηση επί των ακολούθων προτάσεων ψηφίσματος:
<P>
Kύπρος
<P>
B4-1111/96 του κ. Bertens, εξ ονόματος της Oμάδας του Eυρωπαϊκού Kόμματος των Φιλελευθέρων Δημοκρατών και Mεταρρυθμιστών, για την κατάσταση στην Kύπρο;-B4-1131/96 της κ. Green και της κ. Rothe, εξ ονόματος της Oμάδας του Eυρωπαϊκού Σοσιαλιστικού Kόμματος, σχετικά με την εν ψυχρώ δολοφονία του ελληνοκύπριου Πέτρου Kακουλή, ηλικίας 50 ετών;-B4-1164/96 της κ. Δασκαλάκη, του κ. Kακλαμάνη και του κ. Pasty, εξ ονόματος της Oμάδας Ένωση για την Eυρώπη, σχετικά με το κλίμα έντασης στην Kύπρο και τη δολοφονία και τρίτου πολίτη από τους Tούρκους;-B4-1167/96 του κ. Xατζηδάκη, του κ. Moorhouse και του κ. Λαμπρία, εξ ονόματος της Oμάδας του Eυρωπαϊκού Λαϊκού Kόμματος, σχετικά με τη δολοφονία ενός ελληνοκύπριου πολίτη από τις τουρκικές δυνάμεις κατοχής;-B4-1171/96 της κ. Aelvoet και του κ. Orlando, εξ ονόματος της Oμάδας των Πρασίνων στο Eυρωπαϊκό Kοινοβούλιο, για την κατάσταση στην Kύπρο;-B4-1199/96 του κ. Παπαγιαννάκη, του κ. Puerta, του κ. Gutiιrrez Dνaz, του κ. Miranda και του κ. Eφραιμίδη, εξ ονόματος της Συνομοσπονδιακής Oμάδας της Eυρωπαϊκής Eνωτικής Aριστεράς-Bορειοευρωπαϊκής Πράσινης Aριστεράς, σχετικά με τη δολοφονία του ελληνοκύπριου Πέτρου Kακουλή.Σουδάν
<P>
B4-1140/96 του κ. Schwaiger, εξ ονόματος της Oμάδας του Eυρωπαϊκού Λαϊκού Kόμματος, για την κατάσταση στο Σουδάν;-B4-1152/96 του κ. Macarthey, εξ ονόματος της Oμάδας της Eυρωπαϊκής Pιζοσπαστικής Συμμαχίας, σχετικά με την παραβίαση των ανθρωπίνων δικαιωμάτων στο Σουδάν;-B4-1155/96 του κ. Souchet, εξ ονόματος της Oμάδας Eυρώπη των Eθνών, για την κατάσταση στο Σουδάν;-B4-1159/96 του κ. Telkδmper και της κ. Aelvoet, εξ ονόματος της Oμάδας των Πρασίνων στο Eυρωπαϊκό Kοινοβούλιο, για τις παραβιάσεις των ανθρωπίνων δικαιωμάτων στο Σουδάν;-B4-1200/96 του κ. Pettinari, του κ. Carnero Gonzαlez, της κ. Erikson, του κ. Marset Campos και του κ. Eφραιμίδη, εξ ονόματος της Συνομοσπονδιακής Oμάδας της Eυρωπαϊκής Eνωτικής AριστεράςBορειοευρωπαϊκής Πράσινης Aριστεράς, σχετικά με τις παραβιάσεις των ανθρωπίνων δικαιωμάτων στο ΣουδάνEπίθεση κατά του Kαθεδρικού Nαού του Aγίου Γεωργίου στην Kωνσταντινούπολη
<P>
B4-1132/96 του κ. Aυγερινού, του κ. Kατηφόρη, του κ. Kληρονόμου, της κ. Kοκκόλα του κ. Kρανιδιώτη, του κ. Παναγόπουλου, του κ. Παπακυριαζή, του κ. Pουμπάτη και του κ. Tσάτσου, εξ ονόματος της Oμάδας του Eυρωπαϊκού Σοσιαλιστικού Kόμματος, σχετικά με την επίθεση κατά του Kαθεδρικού Nαού του Aγίου Γεωργίου στο Oικουμενικό Πατριαρχείο της Kωνσταντινούπολης;-B4-1134/96 του κ. Martens, του κ. Spencer, του κ. Xριστοδούλου, της κ. Reding, του κ. Λαμπρία, της κ. Oomen Ruijten και του κ. Moorhouse, εξ ονόματος της Oμάδας του Eυρωπαϊκού Λαϊκού Kόμματος, σχετικά με τη βομβιστική επίθεση κατά του Kαθεδρικού Nαού του Aγίου Γεωργίου στο Oικουμενικό Πατριαρχείο της Kωνσταντινούπολης;-B4-1156/96 της κ. Roth και της κ. Aelvoet, εξ ονόματος της Oμάδας των Πρασίνων στο Eυρωπαϊκό Kοινοβούλιο, σχετικά με τη βομβιστική επίθεση κατά της ορθόδοξης εκκλησίας του Aγίου Γεωργίου στην Kωνσταντινούπολη;-B4-1163/96 της κ. Δασκαλάκη, του κ. Kακλαμάνη, του κ. Ligabue και του κ. Pasty, εξ ονόματος της Oμάδας Ένωση για την Eυρώπη, σχετικά με τη βομβιστική επίθεση κατά του Oικουμενικού Πατριαρχείου της Kωνσταντινούπολης;-B4-1179/96 του κ. Aλαβάνου, του κ. Eφραιμίδη, του κ. Marset Campos και του κ. Jove Peres, εξ ονόματος της Συνομοσπονδιακής Oμάδας της Eυρωπαϊκής Eνωτικής Aριστεράς-Bορειοευρωπαϊκής Πράσινης Aριστεράς, σχετικά με τις θρησκευτικές ελευθερίες στην Tουρκία.Mπαγκλαντές
<P>
B4-1109/96 της κ. Andrι-Lιonard, του κ. Bertens, και του κ. Monfils, εξ ονόματος της Oμάδας του Eυρωπαϊκού Kόμματος των Φιλελευθέρων Δημοκρατών και Mεταρρυθμιστών, για την κατάσταση στο Mπαγκλαντές;-B4-1151/96 της κ. Leperre-Verrier και του κ. Dupuis, εξ ονόματος της Oμάδας της Eυρωπαϊκής Pιζοσπαστικής Συμμαχίας, σχετικά με τα δικαιώματα των αυτοχθόνων πληθυσμών στο Mπαγκλαντές και την εξαφάνιση της κ. Kalpana Chakma;-B4-1176/96 του κ. Moorhouse και της κ. Oomen-Ruijten, εξ ονόματος της Oμάδας του Eυρωπαϊκού Λαϊκού Kόμματος, για την ορεσίβια φυλή Chittagong στο Mπαγκλαντές;-B4-1185/96 του κ. Telkδmper, εξ ονόματος της Oμάδας των Πρασίνων στο Eυρωπαϊκό Kοινοβούλιο, για την κατάσταση στο Mπαγκλαντές;-B4-1201/96 του κ. Pettinari, του κ. Erikson και της κ. Sornosa Martνnez, εξ ονόματος της Συνομοσπονδιακής Oμάδας της Eυρωπαϊκής Eνωτικής Aριστεράς-Bορειοευρωπαϊκής Πράσινης Aριστεράς, για τα δικαιώματα των μειονοτήτων στο Mπαγκλαντές και την εξαφάνιση της κ. Kalpana Chakma.Bενεζουέλα
<P>
B4-1133/96 της κ. Pollack, εξ ονόματος της Oμάδας του Eυρωπαϊκού Σοσιαλιστικού Kόμματος, σχετικά με την εκμετάλλευση των ανθρακωρυχείων στην περιοχή του Aμαζονίου (Bενεζουέλα);-B4-1141/96 του κ. Eisma, του κ. Pimenta, του κ. Bertens και του κ. Olson εξ ονόματος της Oμάδας του Eυρωπαϊκού Kόμματος των Φιλελευθέρων Δημοκρατών και Mεταρρυθμιστών, σχετικά με την εκμετάλλευση των ανθρακωρυχείων στην περιοχή του Aμαζονίου (Bενεζουέλα);-B4-1162/96 του κ. Kreissl-Dφrfler και της κ. Schroedter, εξ ονόματος της Oμάδας των Πρασίνων στο Eυρωπαϊκό Kοινοβούλιο, σχετικά με την εκμετάλλευση των ανθρακωρυχείων στην περιοχή του Aμαζονίου.Bουλγαρία
<P>
B4-1128/96 της κ. Hoff, εξ ονόματος της Oμάδας του Eυρωπαϊκού Σοσιαλιστικού Kόμματος, σχετικά με την επισιτιστική κρίση στη Bουλγαρία;-B4-1174/96 του κ. Xριστοδούλου, του κ. Oostlander και της κ. Oomen-Ruijten, εξ ονόματος της Oμάδας του Eυρωπαϊκού Λαϊκού Kόμματος, σχετικά με την επισιτιστική κρίση στη Bουλγαρία.Zαΐρ
<P>
B4-1157/96 της κ. Aelvoet και του κ. Telkδmper, εξ ονόματος της Oμάδας των Πρασίνων στο Eυρωπαϊκό Kοινοβούλιο, σχετικά με την κατάσταση των προσφύγων στα ανατολικά του Zαΐρ.Kροατία
<P>
B4-1110/96 του κ. Cars και του κ. La Malfa, εξ ονόματος της Oμάδας του Eυρωπαϊκού Kόμματος των Φιλελευθέρων Δημοκρατών και Mεταρρυθμιστών, για την κατάσταση στην Kροατία.Κύπρος

<SPEAKER ID=89 LANGUAGE="NL" NAME="Bertens">
Κυρία Πρόεδρε, δεν έχει περάσει πολύς καιρός που το τουρκικό καθεστώς κατοχής στην Κύπρο πραγματοποίησε ακόμα ένα φόνο, περίπτωση η οποία θα πρέπει βεβαίως να διερευνηθεί σε βάθος.
<P>
Θέλω να εκμεταλλευτώ την ευκαιρία που μου προσφέρεται για να δηλώσω ότι είμαι αντίθετος προς την εντύπωση που προβάλλεται σύμφωνα με την οποία η σχέση μεταξύ των εθνοτήτων που κατοικούν στην Κύπρο προσλαμβάνει ολοένα και περισσότερο βίαιο χαρακτήρα. Όχι, η περίπτωση αφορά μία προσπάθεια εκφοβισμού και παραπλάνησης εκ μέρους του τουρκικού στρατού κατοχής, ο οποίος επιχειρεί να δημιουργήσει την εντύπωση ότι υπάρχει αμοιβαίο μίσος. Οι δύο εθνότητες της Κύπρου έχουν κουραστεί από τη διένεξη και δεν επιθυμούν τίποτα περισσότερο από την επίλυσή της. Γι'αυτό το λόγο εμείς οι Ευρωπαίοι θα πρέπει να προσανατολιστούμε περισσότερο προς τους πληθυσμούς αυτούς. Πρέπει να δημιουργηθούν περισσότερες δυνατότητες ανταλλαγών με πρωτοβουλία της Ένωσης, χωρίς να αναγνωριστεί το καθεστώς κατοχής του Denktash. Πρέπει να ενεργήσουμε με πραγματιστικό τρόπο προκειμένου να προωθήσουμε τις εκατέρωθεν επαφές στα πλαίσια της κοινωνίας των πολιτών. Κάτι τέτοιο είναι σημαντικό από την άποψη της επίλυσης του προβλήματος της νήσου και οι επαφές αυτές θα ενταθούν με την προσχώρηση της Κύπρου στην Ευρωπαϊκή Ένωση. Αυτός είναι και ο μοναδικός τρόπος με τον οποίο θα μπορέσουμε να παρεμποδίσουμε το ενδεχόμενο η κλιμάκωση των επιθέσεων να οδηγήσει πραγματικά σε κλιμάκωση του μίσους. Μπορώ να σας πω ότι κάθε προσπάθεια που καταβάλλει η Τουρκία για να παρεμποδίσει την προσχώρηση της Κύπρου στην Ευρωπαϊκή Ένωση θα αποβαίνει σε βάρος της.

<SPEAKER ID=90 NAME="Κρανιδιώτης">
Κυρία Πρόεδρε, για μια ακόμη φορά στην αίθουσα αυτή συζητούμε για το κυπριακό πρόβλημα και την παράνομη και εγκληματική συμπεριφορά της Τουρκίας.
<P>
Το ψήφισμα που έχουμε υποβάλει καταδικάζει τις κατοχικές δυνάμεις της Τουρκίας στην Κύπρο για μια ακόμη εν ψυχρώ δολοφονία ενός άοπλου πολίτη. Οι κατοχικές δυνάμεις και το παράνομο καθεστώς στην βόρεια Κύπρο επιδιώκουν με τις μεθοδεύσεις αυτές να περάσουν το μήνυμα ότι δήθεν οι Ελληνοκύπριοι και οι Τουρκοκύπριοι δεν μπορούν να συμβιώσουν, κάτι που είναι εντελώς ανακριβές και ανιστόρητο. Εκείνο που επιδιώκεται στην πραγματικότητα είναι η κατοχύρωση της κατοχής και της παρανομίας, κατά παράβαση κάθε έννοιας δικαίου. Είναι όμως πλέον σαφές ότι ανωμαλία στην Κύπρο είναι η παράνομη κατοχή και η αδιάλλακτη πολιτική της Τουρκίας.
<P>
Νομίζω ότι έφθασε η ώρα να συνεχίσουμε και να εντείνουμε εμείς εδώ στο Ευρωπαϊκό Κοινοβούλιο και στην Ευρώπη τις πιέσεις μας προς την Τουρκία, όπως πράξαμε ήδη σήμερα το πρωί με την ψηφοφορία μας για το πάγωμα των τουρκικών κονδυλίων. Μόνον με τον τρόπο αυτό η Τουρκία θα συνειδητοποιήσει ότι εάν επιθυμεί να έχει σχέσεις μαζί μας θα πρέπει να συμμορφωθεί με τις κοινές μας αρχές και αξίες.

<SPEAKER ID=91 NAME="Δασκαλάκη">
Κύριε Πρόεδρε, έχει καταντήσει σχεδόν μονότονο να αναφέρεται κανείς στην τουρκική θηριωδία. Τον τελευταίο καιρό στην Κύπρο, πάνω στην περίφημη πράσινη γραμμή που αποτελεί το τελευταίο τείχος του αίσχους στην ευρωπαϊκή ήπειρο, βρήκαν τον θάνατο τέσσερις άοπλοι Ελληνοκύπριοι. Και οι τέσσερις σκοτώθηκαν από τις τουρκικές δυνάμεις κατοχής κατά τον αγριότερο τρόπο. Ο τελευταίος, ο Πέτρος Κακουλής, ένας άοπλος συνταξιούχος, συνελήφθη και δολοφονήθηκε ενώ μάζευε σαλιγκάρια. Βρήκε το θάνατο μάλιστα σε περιοχή που ελέγχεται από τη βρετανική στρατιωτική βάση της Δεκέλειας. Οι αστυνομικοί της βάσης και η ειρηνευτική δύναμη του ΟΗΕ δεν κατάφεραν καν να πλησιάσουν. 'Ολα αυτά συμβαίνουν στα πλαίσια συγκεκριμένης στρατηγικής τόσο του κατοχικού καθεστώτος στη βόρειο Κύπρο όσο και της κυβέρνησης της 'Αγκυρας, η οποία στην πραγματικότητα κινεί τα νήματα. Απώτερος στόχος είναι να δημιουργηθεί η εντύπωση ότι δεν είναι δυνατή η συνύπαρξη των δύο κοινοτήτων στην Κύπρο. Θύματα αυτής της πολιτικής είναι και οι ίδιοι ακόμα οι Τουρκοκύπριοι, που φεύγουν διωγμένοι από τους εποίκους και τον στρατό κατοχής. Η μεγαλύτερη τραγωδία είναι εκείνη των ελάχιστων εγκλωβισμένων Ελληνοκυπρίων και Μαρωνιτών που στερούνται των στοιχειωδών τους δικαιωμάτων, ζουν υπό διαρκές καθεστώς τρόμου, δεν έχουν δικαίωμα στην επικοινωνία, δεν έχουν υγειονομική περίθαλψη και ζητούν τον διορισμό μιας δασκάλας στη θέση άλλης που συνταξιοδοτείται και δεν τον έχουν.
<P>
Η Τουρκία πρέπει να συνειδητοποιήσει ότι εάν δεν αλλάξει συμπεριφορά δεν μπορεί να αναμένει βελτίωση των σχέσεών της με την Ευρωπαϊκή 'Ενωση. 'Αλλωστε, η ευρωπαϊκή δέσμευση ότι η Κύπρος δεν είναι όμηρος της Τουρκίας πρέπει τώρα να ισχύει περισσότερο από ποτέ, καθώς το χρονοδιάγραμμα για την ενταξιακή διαδικασία της Κύπρου στην Ευρωπαϊκή 'Ενωση έχει ορισθεί και από κοινού αποφασισθεί.

<SPEAKER ID=92 NAME="Χατζηδάκης">
Κυρία Πρόεδρε, πράγματι το τελευταίο διάστημα έχουμε αλλεπάλληλες καταδίκες της Τουρκίας, διότι εντείνεται η προκλητικότητά της στην Κύπρο. Και φαίνεται ότι εντείνεται αυτή η προκλητικότητα, διότι εν όψει της εντάξεως της Κύπρου στην Ευρωπαϊκή 'Ενωση ορισμένοι κύκλοι στην Τουρκία προσπαθούν να μας πείσουν ότι οι δύο κοινότητες δεν μπορούν να ζήσουν μαζί. 'Αρα, αφού δεν μπορούν να ζήσουν μαζί, δεν μπορεί να λυθεί το Κυπριακό και κατά συνέπειαν σύμφωνα μ'αυτή τη λογική δεν αξίζει να προχωρήσει η ένταξη της Κύπρου στην Ευρωπαϊκή 'Ενωση. Πρέπει, λοιπόν, πέρα από την οποιαδήποτε καταδίκη που θα υπάρξει εδώ, να στείλουμε και ορισμένα σαφή μηνύματα προς κάθε κατεύθυνση, και κυρίως προς την τουρκική πλευρά.
<P>
Πρώτον, ότι οι προσπάθειες για επίλυση του Κυπριακού θα συνεχισθούν και οι δολοφονίες των Ελληνοκυπρίων το τελευταίο διάστημα είναι πρόσθετος λόγος για ενεργό ανάμιξη της Ευρωπαϊκής 'Ενωσης.-Δεύτερον, ότι οι σχέσεις της Τουρκίας με την Ευρωπαϊκή 'Ενωση, MEDA, χρηματοδοτικό πρωτόκολο και λοιπά, εξαρτώνται και από τη στάση της στο Κυπριακό.-Τρίτον, ότι στο πλαίσιο των προσπαθειών για επίλυση του Κυπριακού σημαντική είναι η πρόταση της κυπριακής κυβέρνησης, του κύπριου Προέδρου, του κυρίου Κληρίδη, για αποστρατιωτικοποίηση του νησιού; και σημαντική θέση, επίσης, κατέχει ο σεβασμός των δικαιωμάτων των εγκλωβισμένων και των φυλακισμένων στο κατεχόμενο τμήμα.-Τέταρτον, ότι η ένταξη θα προχωρήσει σε κάθε περίπτωση, διότι πιστεύουμε εμείς εδώ ότι η ένταξη της Κύπρου στην Ευρωπαϊκή 'Ενωση μπορεί να λειτουργήσει ως καταλύτης για την επίλυση του κυπριακού προβλήματος.-Πέμπτον, ότι η ένταξη πρέπει να λειτουργήσει και θα λειτουργήσει προς όφελος και των δύο κοινοτήτων, κυρίως όμως των Τουρκοκυπρίων, διότι εκείνοι έχουν να ωφεληθούν περισσότερο από τους Ελληνοκυπρίους οικονομικά.Εάν προχωρήσουμε, κυρία Πρόεδρε, με αποφασιστικότητα, σύντομα θα σταματήσουμε να καταγγέλλουμε, όπως γίνεται μέχρι σήμερα, διότι, κατά την άποψή μου, θα έχει διαμορφωθεί μία καινούργια ελπιδοφόρα πραγματικότητα.
<P>
(Χειροκροτήματα)

<SPEAKER ID=93 LANGUAGE="IT" NAME="Orlando">
Κυρία Πρόεδρε, κύριοι βουλευτές, η συζήτησή μας αφορά επίσημα την Κύπρο, στην πραγματικότητα όμως το θέμα είναι ακόμα μία φορά η ανελεύθερη στάση της τουρκικής κυβέρνησης, τόσο στην Τουρκία όσο και στην Κύπρο. Η πρόταση κοινού ψηφίσματος έχει σαν αφετηρία την δολοφονία στην Κύπρο, από τον τουρκικό στρατό, ενός πολίτη, του Πέτρου Κακουλή. Για μία ακόμη φορά τα όργανα ενός κράτους, της Τουρκίας, που διατηρεί σχέσεις με την Ευρωπαϊκή Ενωση, διαπράττουν εγκλήματα. Η κατάσταση είναι ακόμα σοβαρότερη όταν λάβει κανείς υπόψη του ότι απαγορεύθηκε στους υπευθύνους της ειρηνευτικής δύναμης των Ηνωμένων Εθνών να μεταβούν στον τόπο του εγκλήματος. H Τουρκία εξακολουθεί με τον τρόπο αυτό να διατηρεί δυνάμεις κατοχής στην Κύπρο και τούτο αψηφώντας τις αποφάσεις των Ηνωμένων Εθνών.
<P>
Εχω να κάνω τρεις δηλώσεις: πρώτον, να καταδικάσω τη δολοφονία του Πέτρου Κακουλή και να εκφράσω την αλληλεγγύη μου στους συγγενείς του δεύτερον, να τονίσω την ανάγκη μίας εμπεριστατωμένης έρευνας για την ανεύρεση και τη δίωξη των υπευθύνων τρίτον, να υπενθυμίσουμε στην τουρκική κυβέρνηση ότι είναι ανάγκη η ίδια να σεβαστεί τα ανθρώπινα δικαιώματα και ότι δεν μπορεί να αξιώσει να απολαμβάνει μεταξύ άλλων και τα οικονομικά οφέλη της διεθνούς κοινότητας, όταν καταπατά τα ανθρώπινα δικαιώματα και τις θεμελιώδεις ελευθερίες. Είναι πράγματι απαράδεκτο να συνεχίζονται οι συζητήσεις με τη λογική των δύο τραπεζιών, το ένα για τις εμπορικές συναλλαγές, το άλλο για τα ανθρώπινα δικαιώματα.
<P>
Τέλος, απευθύνω πρόσκληση στα ευρωπαϊκά κράτη και στα θεσμικά όργανα να επισπεύσουν την ένταξη της Κύπρου στην Ευρωπαϊκή Ενωση, επειδή αυτό αποτελεί θεμελιώδη προϋπόθεση για μία πραγματική λύση του κυπριακού προβλήματος.

<SPEAKER ID=94 NAME="Παπαγιαννάκης">
Κύριε Πρόεδρε, οι επανειλημμένες δολοφονίες αόπλων πολιτών της Κύπρου από τις δυνάμεις κατοχής ή τις δυνάμεις του κ. Ντενκτάς δεν οφείλονται βεβαίως στην ανικανότητα του τελευταίου να αντιδράσει σε ενέργειες που δεν του αρέσουν με τρόπο ανάλογο, π.χ. με τη σύλληψη ενός διαδηλωτή και όχι με την εν ψυχρώ δολοφονία του. Υπάρχει φυσικά και αυτή η διάσταση του δήθεν τουρκοκυπριακού κράτους. Ωστόσο το πολιτικό πρόβλημα, κύριε Πρόεδρε, είναι ότι αυτές οι δολοφονίες έγιναν προμελετημένα και μεθοδικά ώστε να δοθεί η εντύπωση ότι είναι αδύνατη η συνύπαρξη των δύο κοινοτήτων στην Κύπρο και επομένως δικαιολογείται η εθνοτική κάθαρση και ο στεγανός διαχωρισμός των δύο πληθυσμών, σε μια στιγμή μάλιστα που αναμένονται πρωτοβουλίες για την έναρξη διαδικασιών για την επίλυση του Κυπριακού. Δεν πρέπει να δεχθούμε αυτήν την ωμή μεθόδευση. Αδύνατη είναι μόνο η δική μας συνύπαρξη με τέτοιες αντιλήψεις, τέτοιες πρακτικές και τέτοιες ηγεσίες. Οι πολίτες της Κύπρου μπορούν και πάλι να συνυπάρξουν σε μια ενιαία και δημοκρατικά οργανωμένη Κύπρο, αυτήν ακριβώς που προσπαθούν να αποτρέψουν οι οργανωτές των δολοφονιών τους τελευταίους μήνες.

<SPEAKER ID=95 LANGUAGE="DE" NAME="Rothe">
Kύριε Πρόεδρε, εξ ονόματος της Oμάδας του EΣK, καταδικάζω δριμύτατα τη νέα θανάσιμη επίθεση εναντίον ενός ανθρώπου στη διαχωριστική γραμμή της Kύπρου. Eίναι ο τρίτος άοπλος Eλληνοκύπριος που δολοφονήθηκε, μέσα σε λίγους μήνες, στα παράνομα σύνορα της Kύπρου. H Tουρκία, το καθεστώς κατοχής, θέλει να δημιουργήσει την εντύπωση ότι οι δύο κοινότητες δεν μπορούν να συμβιώσουν, σαν να είναι η «πράσινη γραμμή» ένα σύνορο μεταξύ κρατών. Aυτή είναι μια σκληρή και, κατά τη γνώμη μου, ανεπιτυχής στρατηγική που προκαλεί αγανάκτηση. Tο άδικο εξακολουθεί να είναι άδικο. Mια σαφής παραβίαση του διεθνούς δικαίου εξακολουθεί να είναι σαφής παραβίαση του διεθνούς δικαίου - ακόμη και μετά από 22 χρόνια. Aυτό το γνωρίζει η παγκόσμια κοινή γνώμη.
<P>
Kαταστήσαμε σαφές σήμερα το πρωί στο Eυρωπαϊκό Kοινοβούλιο πως η Tουρκία δεν θα πάρει πλέον καμιά πίστωση. H Tουρκία ξέρει πια πως δεν είμαστε διατεθειμένοι να δεχθούμε την καθημερινή παραβίαση των ανθρωπίνων δικαιωμάτων στην Tουρκία και στην Kύπρο. Kι εμείς εδώ στο Eυρωπαϊκό Kοινοβούλιο περιμένουμε, η Eπιτροπή και κυρίως τα κράτη μέλη να ασκήσουν μεγαλύτερη πίεση στην Tουρκία, ώστε να αποσύρει τα στρατεύματα κατοχής, να συμμεριστεί την ιδέα της αποστρατικοποίησης και να επιτρέψει μια δίκαιη και ειρηνική λύση στην Kύπρο.

<SPEAKER ID=96 NAME="Εφραιμίδης">
Κύριε Πρόεδρε, αυτές οι τέσσερις δολοφονίες στην Κύπρο πρέπει να έχει υπόψη του το Κοινοβούλιο ότι δεν έγιναν από συμμορίες φανατικών τύπου Τάλιμπαν, ούτε μισθοφόρους κυκλωμάτων εμπόρων ναρκωτικών. 'Εγιναν από δυνάμεις συγκροτημένες ενός στρατού κατοχής που εκφράζει ένα οργανωμένο κράτος, το τούρκικο, που μ'αυτό αυτή η Κοινότητα, αυτό το Κοινοβούλιο έχει δώσε - πάρε, έχει σχέσεις. Υπό την έννοια αυτή πρέπει να ιδωθούν αυτές οι εγκληματικές πράξεις, όπως και το καθεστώς που εφαρμόζει σε βάρος των εγκλωβισμένων, στην Καρπασία ιδιαίτερα, όπου από 20.000 Ελληνοκύπριους και Μαρωνίτες έμειναν μόνο 700, γιατί δεν υπάρχει τίποτε απ'όσα λένε οι συνθήκες, το διεθνές δίκαιο για δικαιώματα ανθρώπινα κλπ. που να μην παραβιάζεται, έτσι που να υποχρεώνονται να εκπατρίζονται. Δεν υπάρχει τίποτε άλλο και σ'αυτό που επιδιώκει με την καταλήστευση της αρχαιολογικής, θρησκευτικής, πολιτιστικής κληρονομιάς στην Κύπρο όπως και στην Κωσταντινούπολη, με το εγχείρημα να μετατρέψουν και την Αγία Σοφία σε τζαμί. Επομένως, πρέπει αυτό το Κοινοβούλιο, αυτή η Κοινότητα, εάν θέλουν να τερματισθεί αυτό το διεθνές έγκλημα, να απαλλαγούν από υπολογισμούς για επενδύσεις και στρατιωτικές επιδιώξεις και δώσε - πάρε με την Τουρκία, και να βάλουν τέρμα, εφαρμόζοντας συγκεκριμένες τουλάχιστον οικονομικές κυρώσεις, για να αποκατασταθεί η ομαλότητα και να μπορέσουν να συμβιώσουν ειρηνικά αυτές οι δύο κοινότητες.

<SPEAKER ID=97 LANGUAGE="NL" NAME="Vanhecke">
Πρόεδρε, πέρυσι το Δεκέμβριο, μία μεγάλη πλειοψηφία του Κοινοβουλίου ενέκρινε την τελωνειακή ένωση με την Τουρκία και επί τη ευκαιρία και τη ροή δισεκατομμυρίων από την Ευρώπη προς την Τουρκία. Τη στιγμή που παίρναμε αυτή την απόφαση, τον περασμένο χρόνο, γνωρίζαμε ότι η Τουρκία είχε υπό την κατοχή της από το 1974 ένα κομμάτι της Ευρώπης, το βόρειο τμήμα της Κύπρου, στο οποίο διατηρεί στρατεύματα κατοχής καταπιέζοντας ασφυκτικά τον ελληνοκυπριακό πολιτισμό και εφαρμόζοντας κυριολεκτικά μία πολιτική γενοκτονίας. Προφανώς η επίγνωση αυτή δεν ήταν τότε επαρκής για να αντισταθμίσει τα δωράκια και τα αποκαλούμενα ταξίδια μελέτης που μοίραζε τότε απλόχερα η τουρκική κυβέρνηση. Διακατέχομαι κατά συνέπεια από ιδιαίτερες αμφιβολίες όσον αφορά την ειλικρίνεια τουλάχιστον ενός μέρους των προσώπων που κατέθεσαν το παρόν ψήφισμα. Ενώ το Δεκέμβριο του περασμένου έτους μπορούσαμε πραγματικά να πετύχουμε κάτι, αυτό που έχουμε σήμερα δεν είναι παρά μία χάρτινη διαμαρτυρία. Είναι βέβαιο ότι το πάγωμα ενός τμήματος των κονδυλίων του προγράμματος MEDA δεν πρόκειται να αναγκάσει την τουρκική κυβέρνηση να αλλάξει στάση.
<P>
Κατά δεύτερον, θα ήθελα να επισημάνω ότι η προσχώρηση της Κύπρου στην Ευρωπαϊκή Ένωση καθίσταται ιδιαιτέρως προβληματική λόγω της τουρκικής κατοχής, επειδή για μας είναι απαράδεκτη η δημιουργία μίας γέφυρας με την Τουρκία μέσω Κύπρου. Θα ήθελα δε να υπενθυμίσω παράλληλα τα όσα δήλωσε η Υπουργός Εξωτερικών της Τουρκίας η οποία είπε κατά λέξη ότι η Τουρκία θα ενσωματώσει το βόρειο τμήμα της Κύπρου στην επικράτειά της σε περίπτωση που η Κύπρος καταστεί μέλος της Ευρωπαϊκής Ένωσης. Το συμπέρασμα είναι, και αυτό ειπώθηκε επανειλημμένα, ότι πρέπει να είμαστε σαφείς προς την Τουρκία. Είναι αλήθεια ότι επιθυμούμε να έχουμε όσο το δυνατόν καλύτερες σχέσεις μ'αυτή τη γειτονική χώρα που είναι και κράτος μέλος του ΝΑΤΟ. Για να γίνει, όμως, αυτό θα πρέπει πρώτα να πληρωθούν ορισμένες προϋποθέσεις εκ μέρους της Τουρκίας και θα πρέπει κατ'αρχάς να αποσυρθούν τα τουρκικά στρατεύματα κατοχής από την Κύπρο.
<P>
Σουδάν

<SPEAKER ID=98 LANGUAGE="DE" NAME="Schiedermeier">
Kύριε Πρόεδρε, κύριε Επίτροπε, αγαπητοί κυρίες και κύριοι συνάδελφοι, εδώ και χρόνια διεξάγεται εμφύλιος πόλεμος στο Σουδάν και τα γειτονικά κράτη με ρεύματα προσφύγων και με απόπειρες αποσταθεροποίησης, από τη σουδανική πλευρά, περιέρχονται σε δύσκολη θέση. Αλλες συνέπειες είναι οι παραβιάσεις των ανθρωπίνων δικαιωμάτων, όπως αιματοχυσίες, βασανιστήρια και εξανδραποδισμοί. Όπως και παλιά, οι μη μουσουλμανικές θρησκευτικές κοινότητες διώκονται και αποκλείονται από τις ανθρωπιστικές και τις άλλες ζωτικές βοήθειες.
<P>
Παρά τη θέληση της πλειοψηφίας του πληθυσμού, η κυβέρνηση προσπαθεί να μετατρέψει το Σουδάν σ' ένα ισλαμικό κράτος. Γι' αυτό και θα πρέπει να διατηρηθούν οι κυρώσεις που επέβαλε η διεθνής κοινότητα. H EE θα πρέπει να ξαναρχίσει το αναπτυξιακό έργο, αν η κυβέρνηση του Σουδάν σεβαστεί τις αποφάσεις της EE και των χωρών AKE, καθώς και τα ψηφίσματα του Συμβουλίου Aσφαλείας του OHE, τα οποία εδώ και χρόνια υπενθυμίζαμε διαρκώς. Δυστυχώς, μέχρι τώρα δεν υπήρξε αισθητή επιτυχία. Για το συμφέρον όμως των ανθρώπων που υποφέρουν στο Σουδάν είναι επιτακτικά αναγκαία μια αισθητή επιτυχία, κι ελπίζω να την πετύχουμε.
<P>
(Xειροκροτήματα)

<SPEAKER ID=99 LANGUAGE="EN" NAME="Macartney">
Κύριε Πρόεδρε, η κατάσταση στο Σουδάν είναι μία από τις εξελισσόμενες εκείνες καταστάσεις για τις οποίες μπορεί κανείς να πιστέψει ότι δεν πρόκειται να διαρκέσουν. Η κατάστση αυτή, μαζί με έναν αριθμό παρομοίων καταστάσεων διεθνώς είναι αφεαυτού της ασταθής ενώ η καταδίκη των Ηνωμένων Εθνών, όπως είπε ο κ. Schiedermeier, είναι σθεναρή και συνεχής. Το ίδιο το Ευρωπαϊκό Κοινοβούλιο, στη συνέλευση ίσης εκπροσώπισης με τις χώρες της Αφρικής, της Καραϊβικής και του Ειρηνικού, έχει καταδικάσει την κατάσταση στο Σουδάν. Θα πρέπει να συνεχίσουμε την άσκηση πίεσης στο καθεστώς καθόσο είμαι βέβαιος ότι η ημέρες του είναι μετρημένες.
<P>
Υποστηρίζοντας το σχέδιο ψηφίσματος επιτρέψτε μου να συγκεντρώσω την προσοχή μου σε δύο κυρίως σημεία: το ένα είναι ότι το δικαίωμα αυτοδιάθεσης των κατοίκων των νοτίων περιοχών θα πρέπει να αποτελέσει μέρος του οιουδήποτε ειρηνικού διακανονισμού. Αυτό είναι κάτι για το οποίο οι αρχές στο Χαρτούμ είναι μονίμως κουφές. Εν τούτοις, εάν κοιτάξουν δίπλα τους θα διαπιστώσουν το τι συνέβη στην Αιθιοπία όπου είχαν τη σοφία να αποδεχθούν την αυτοδιάθεση της Ερυθραίας με αποτέλεσμα να υπάρχει τώρα ειρηνικό καθεστώς στη χώρα αυτή η οποία πιστεύω ότι αποτελεί πηγή έμπνευσης για τους γείτονές της και η οποία, με τη σειρά της, υποφέρει από την εξαγωγή της επανάστασης από μέρους του Σουδάν. Είναι κλασικό παράδειγμα μιας δικτατορίας η οποία ενδιαφέρεται περισσότερο για περιπέτειες στο εξωτερικό παρά για την ευημερία των υπηκόων της.
<P>
Η τελευταία επισήμανση που θα ήθελα να κάνω αφορά τις κυρώσεις. Τόσο η Ευρωπαϊκή Ένωση όσο και τα κράτη μέλη της δεν είναι πολύ αποτελεσματικά στην επιβολή κυρώσεων. Είναι αναμφισβήτητο ότι υπάρχουν πάρα πολλές περιπτώσεις που θα έπρεπε να είχαν επιβληθεί κυρώσεις χωρίς, ωστόσο, να έχει γίνει κάτι. Ασφαλώς όμως όσον αφορά την επιβολή κυρώσεων σε σχέση με τη βοήθεια που χορηγεί η Ευρωπαϊκή Ένωση, η θέση μας είναι σταθερή και έντιμη. Θα πρέπει να πούμε στους σουδανούς ότι αυτή θα συνεχίσει να είναι η στάση της Ευρωπαϊκής Ένωσης τόσο συλλογικά όσο και ανεξάρτητα μέσω των κρατών μελών, για όσο χρόνο το καθεστώς δεν σέβεται τη δημοκρατία, τα πολιτικά δικαιώματα και το δικαίωμα της αυτοδιάθεσης.
<P>
Συμπερασματικά, πιστεύω ότι μακροπρόθεσμα ή ακόμη και μεσοπρόθεσμα θα πρέπει να είμαστε αισιόδοξοι αλλά στο ενδιάμεσο χρονικό διάστημα θα πρέπει να είμαστε άγρυπνοι και συνεπείς.

<SPEAKER ID=100 LANGUAGE="NL" NAME="Van der Waal">
Κύριε Πρόεδρε, η κατάσταση των ανθρωπίνων δικαιωμάτων στο Σουδάν, η οποία ήταν ιδιαιτέρως προβληματική εδώ και πολλά χρόνια, φαίνεται να επιδεινώνεται περαιτέρω. Στον εμφύλιο πόλεμο που διεξάγεται στο νότο μεταξύ της φονταμενταλιστικής ισλαμικής κυβέρνησης και των ανταρτών τα κυβερνητικά στρατεύματα βομβαρδίζουν και τον άμαχο πληθυσμό. Την ίδια στιγμή έχουν ξεσπάσει μάχες μεταξύ των ίδιων των ανταρτών. Αυτός ο θλιβερός εμφύλιος πόλεμος έχει δημιουργήσει ένα κύμα εκατομμυρίων προσφύγων και ευθύνεται μέχρι στιγμής για ένα εκατομμύριο νεκρούς. Τη στιγμή που συμβαίνουν όλα αυτά, η κυβέρνηση της Χαρτούμ εξισλαμίζει τον πληθυσμό του κατεχόμενου βορρά. Σε ολοένα και περισσότερες περιπτώσεις παραβιάζονται τα ανθρώπινα δικαιώματα των αλλόθρησκων στους οποίους συμπεριλαμβάνονται και οι χριστιανοί. Ωστόσο, τα μεγαλύτερα θύματα της κυβέρνησης της Χαρτούμ φαίνεται να είναι τα παιδιά του Σουδάν. Πολλά παιδιά συλλαμβάνονται, αντιμετωπίζουν βίαιη μεταχείριση, εξαναγκάζονται να ασπασθούν τη διδασκαλία του Ισλάμ και σε ορισμένες περιπτώσεις εκπαιδεύονται για να συμμετάσχουν στον εμφύλιο πόλεμο που διεξάγεται στο νότο.
<P>
Η αντίσταση στην οποία προσκρούει η κυβέρνηση του Σουδάν τόσο στο εσωτερικό της χώρας της όσο και στο εξωτερικό την απομονώνει ολοένα και περισσότερο. Η μοναδική χώρα που εξακολουθεί να το υποστηρίζει ανοιχτά είναι το Ιράν. Παρ'όλα αυτά δεν διαγράφεται προς το παρόν το τέλος του ισλαμικού τρομοκρατικού καθεστώτος. Δυστυχώς πρέπει να διαπιστώσουμε ότι οι δυνατότητες που έχει η Ευρωπαϊκή Ένωση για να ασκήσει πίεση στην κυβέρνηση του Σουδάν είναι περιορισμένες. Ακριβώς επειδή η χώρα αυτή έχει απομονωθεί τόσο πολύ, δεν είναι και τόσο ευαίσθητη απέναντι σε οικονομικές και πολιτικές πιέσεις. Κατά πάσα πιθανότητα, τις καλύτερες δυνατότητες για την ανεύρεση μίας λύσης για την προβληματική κατάσταση που επικρατεί στο Σουδάν έχουν οι γειτονικές χώρες Ερυθραία, Αιθιοποία, Κένυα και Ουγκάντα. Θα θέλαμε να καλέσουμε την Ένωση να μελετήσει κατά πόσο οι προτάσεις που διατυπώθηκαν από τις προαναφερθείσες χώρες στα πλαίσια του IGADD θα μπορούσαν να επισπεύσουν τη λύση του προβλήματος και, στην περίπτωση αυτή, να τους προσφέρει την υποστήριξή της.

<SPEAKER ID=102 LANGUAGE="IT" NAME="Pettinari">
Κύριε Πρόεδρε, πρέπει να συνειδητοποιήσουμε ότι η κυβέρνηση του Σουδάν έχει ξεκινήσει μία στρατηγική αποσταθεροποίησης που εμπλέκει ολόκληρο το Κέρας της Αφρικής. Οι εισβολές των ισλαμιστών εξτρεμιστών του Σουδάν στην Ερυθραία και η προσπάθεια να υπονομεύσουν τις κυβερνήσεις της Αντίς Αμπέμπα και της Ασμάρας, μας εξηγούν τον αντιδημοκρατικό χαρακτήρα της κυβέρνησης του Χαρτούμ, που τονίζεται ακόμα περισσότερο από τις σοβαρότατες παραβιάσεις των ανθρωπίνων δικαιωμάτων και των δημοκρατικών ελευθεριών, οι οποίες έχουν ήδη καταγγελθεί από άλλους συναδέλφους.
<P>
Οι αρχές του Χαρτούμ συνεχίζουν επίσης την στρατιωτική τους επίθεση στο Νότιο Σουδάν, προκαλώντας με τον τρόπο αυτό εκατοντάδες θύματα και παρεμποδίζοντας την άφιξη της αναγκαίας βοήθειας στον μη μουσουλμανικό πληθυσμό. Σε επικίνδυνο αδιέξοδο βρίσκονται και οι διαπραγματεύσεις του IGADD, δηλαδή του μοναδικού πραγματικού φόρουμ όπου έγινε προσπάθεια για την εύρεση λύσης στον καταστροφικό πόλεμο που ξεκίνησε το Χαρτούμ στο Νότιο Σουδάν. Με άλλα λόγια, βρισκόμαστε μπροστά σε ένα συστηματικό μποϋκοτάζ των εργασιών του φόρουμ αυτού και είναι πλέον φανερό ότι το Σουδάν δεν πρόκειται πλέον να καταβάλει προσπάθειες για την εξεύρεση διεξόδου στον πόλεμο που έχει ξεκινήσει. Αυτός είναι ο λόγος που η Ενωση πρέπει να αναγκάσει τις αρχές του Χαρτούμ να αρχίσουν διαπραγματεύσεις με τα συγκρουόμενα μέρη, δεδομένου ότι αυτός είναι ο μοναδικός δρόμος για ένα νέο ξεκίνημα όσον αφορά τις βασικές ελευθερίες του ανθρώπου που τη στιγμή αυτή πλήττονται σοβαρότατα.

<SPEAKER ID=103 LANGUAGE="FR" NAME="Kouchner">
Κύριε Επίτροπε, αγαπητοί συνάδελφοι, υπάρχουν καταστάσεις οι οποίες μας κάνουν να απελπιζόμαστε. Αποφάσεις η μία μετά την άλλη και διαπιστώνουμε ότι η κατάσταση στο Σουδάν παραμένει η ίδια. Ωστόσο, πιστεύω ότι πρέπει να συνεχίσουμε τις προσπάθειές μας προς δύο κατευθύνσεις. Η πρώτη είναι βέβαια η ανθρωπιστική, κάτι το οποίο η Ευρωπαϊκή Ένωση κάνει πολύ καλά. Είμαστε οι βασικοί υποστηρικτές των μη κυβερνητικών οργανώσεων που ενεργούν στο Νότιο Σουδάν από τις χώρες που αναφέρθηκαν. Έχουμε πολλά να κάνουμε ακόμα. Πρέπει οι βοήθειες να προωθηθούν και η κυβέρνηση του Χαρτούμ δεν μας το επιτρέπει. Πρέπει να πολλαπλασιαστούν οι προσπάθειες ώστε να αναλάβουμε τα παιδιά, που είναι τα πρώτα θύματα των συγκρούσεων. Μιλήσαμε για τα παιδιά: ναι, και στα δύο στρατόπεδα χρησιμοποιούν τα παιδιά στο Σουδάν για να τα κάνουν δούλους, για να τα κάνουν στρατιώτες ή απλά για να τα σκοτώσουν.
<P>
Ύστερα, υπάρχει μια δεύτερη κατεύθυνση όπου πρέπει η Ευρωπαϊκή Ένωση να συνεχίσει τις προσπάθειές της: είναι η πολιτική κατεύθυνση. Ειπώθηκαν πολλά για την κυβέρνηση αυτή που τρομοκρατεί και για την τρομοκρατία των γειτονικών χωρών. Δεν μιλήσαμε όμως αρκετά για τις διαδηλώσεις των πολιτών μέσα στη χώρα και στο Χαρτούμ. Υπάρχουν γυναίκες που επαναστατούν. Γίνονται φοιτητικές και συνδικαλιστικές διαδηλώσεις. Πρέπει να τις υποστηρίξουμε. Πρέπει οι διεθνείς οργανώσεις - το Νομισματικό Ταμείο και οι περισσότερες δυνατόν οργανώσεις - να βρίσκονται στο πλευρό μας και με την πίεση της Ευρωπαϊκής Ένωσης να κάνουν το καθήκον τους έτσι ώστε να απαγορευτεί στην κυβέρνηση αυτή να προχωρήσει περισσότερο στην καταπάτηση των δικαιωμάτων του ανθρώπου, την καταπίεση και την τρομοκρατία.
<P>
Τέλος, δεν πρέπει να ξεχνούμε τους ανθρώπους, γιατί υπάρχουν δύο διαδοχικοί πόλεμοι. Αυτό κρατά πάνω από τριάντα χρόνια. Τριάντα χρόνια! Αντιλαμβάνεστε ότι αυτό αντιπροσωπεύει δεκάδες χιλιάδες, εκατοντάδες χιλιάδες θύματα; Έχουμε την τάση να συνηθίζουμε και τα ψηφίσματα δεν αρκούν. Πρέπει επίσης ο καθένας μας να συνειδητοποιήσει ότι πρόκειται για έναν από τους τελευταίους αγώνες εναντίον της βαρβαρότητας στον κόσμο και πρέπει να επιμείνουμε, να συνεχίσουμε και μετά ίσως να εκδώσουμε ένα νέο ψήφισμα που να το υποστηρίζουμε όλοι.

<SPEAKER ID=104 LANGUAGE="NL" NAME="Bertens">
Κύριε Πρόεδρε, στην περίπτωση του Σουδάν έχουμε να κάνουμε με ένα σταθερό καθεστώς σε μία σταθερή κατάσταση που θα προσφέρει ένα σταθερό μέλλον στο καθεστώς του ισλαμικού νόμου του Χαρτούμ. Δεν πρέπει να περιμένουμε ότι αυτό θα αλλάξει. Ίσως να μπορούμε να κάνουμε κάτι άλλο. Ίσως να μπορούμε να προσφέρουμε τρόφιμα και βοήθεια σε οργανώσεις οι οποίες έχουν συνάψει συμφωνίες με την κυβέρνηση του Χαρτούμ, και έχω στα χέρια μου το χάρτη, που προσπαθούν να προωθήσουν την ειρήνη από το Νότο, ή που εν πάση περιπτώσει, προσπαθούν να πείσουν τη σουδανική κυβέρνηση στο Βορρά να αναγνωρίσει το Νότιο Σουδάν, το ονομαζόμενο Bahr el Ghazal ως ένα είδος αυτόνομης δημοκρατίας. Σε τελευταία ανάλυση, το ίδιο επετεύχθη και με την περίπτωση της Αβησσυνίας ή της Αιθιοπίας και της Ερυθραίας. Πιστεύω ότι αυτή είναι και η μοναδική λύση, προκειμένου να αποφευχθεί το ενδεχόμενο ο εμφύλιος πόλεμος, που μαίνεται από το 1956, να στοιχίζει περισσότερα από δυόμισυ εκατομμύρια νεκρούς.
<P>
Επίθεση κατά του ναού του Αγίου Γεωργίου

<SPEAKER ID=105 NAME="Κληρονόμος">
Κύριε Πρόεδρε, η επίθεση εναντίον του ναού του Αγίου Γεωργίου του Πατριαρχείου της Κωνσταντινούπολης από τούρκους φανατικούς ισλαμιστές ασφαλώς και καταδικάζεται από κάθε εχέφρονα και ελεύθερο άνθρωπο, ανεξαρτήτως πολιτικής τοποθετήσεως ή θρησκευτικών πεποιθήσεων.
<P>
Εκείνο, όμως, που προκαλεί ερωτηματικά είναι το γεγονός ότι η τουρκική κυβέρνηση όχι μόνο δεν έχει καταδικάσει αυτή την τρομοκρατική ενέργεια, όχι μόνο δεν έχει αναλάβει την ευθύνη της αποκατάστασης των ζημιών που υπέστη ο ναός, αλλά κατά τρόπον προκλητικό, δια του αρμοδίου υπουργού επί θεμάτων πολιτισμού, ανακοίνωσε την πρόθεσή της να μετατρέψει τον ναό της Αγίας Σοφίας σε τζαμί, προσβάλλοντας βάναυσα στοιχειώδεις κανόνες προστασίας του δικαιώματος της ελεύθερης έκφρασης του θρησκευτικού συναισθήματος, αλλά και βασικούς κανόνες προστασίας των πολιτιστικών μνημείων παγκόσμιας σημασίας.
<P>
Η τουρκική κυβέρνηση θα πρέπει να υποχρεωθεί να αποδείξει εμπράκτως ότι είναι αντίθετη με ενέργειες όπως η επίθεση εναντίον του ναού του Αγίου Γεωργίου και παράλληλα να διαψεύσει κατηγορηματικά ότι προτίθεται να μετατρέψει το ναό της Αγίας Σοφίας σε μουσουλμανικό τέμενος.
<P>
(Χειροκροτήματα)

<SPEAKER ID=106 LANGUAGE="EN" NAME="Kellett-Bowman">
Κύριε Πρόεδρε, εγείρομαι για να συμπαραταχθώ με τον προηγούμενο ομιλητή στην καταδίκη του γεγονότος της εκτόξευσης μιας χειροβομβίδας στην αυλή του Πατριαρχείου. Έχω επισκεφθεί την περιοχή και είναι πράγματι περιορισμένη περιοχή. Ευτυχώς, δεν τραυματίστηκε κανείς. Δέχομαι με ικανοποίηση την καταδίκη από μέρους του τούρκου πρεσβευτή στην Ουάσινγκτον αλλά αυτό δεν αποτελεί τίποτα παραπάνω από κούφια λόγια. Λαμβάνω πολλές επιστολές από τούρκους πρεσβευτές σε ολόκληρο τον κόσμο. Αυτό που χρειάζεται είναι δράση. Οι πραγματικές προθέσεις των τουρκικών αρχών αποδεικνύονται από το γεγονός ότι μόλις τον περασμένο μήνα ο Πρόεδρος της Τουρκίας έδωσε την άδεια όπως λειτουργήσει ένα ορθόδοξο σχολείο σε ένα νησί απέναντι από την Κωνσταντινούπολη. Το σχολείο ήταν έτοιμο από χρόνια αλλά δεν λειτουργούσε. Συνέβη να γευματίζω σε ένα ιδιαίτερο δωμάτιο σε εστιατόριο της Κωνσταντινουπόλεως όπου παριστάμενος ιερέας φοβόταν να πει την προσευχή διότι μια τέτοια ενέργεια θεωρείται πολύ επικίνδυνη. Αυτό που χρειαζόμαστε δεν είναι λόγια. Έχουν σημειωθεί πολλά τέτοια γεγονότα και πολύ μικρή καταδίκη υπήρξε από το εσωτερικό της Τουρκίας. Η καταδίκη που εγώ πληροφορήθηκα ήταν από τον πρέσβυ στην Ουάσινγκτον.

<SPEAKER ID=107 LANGUAGE="DE" NAME="Ullmann">
Kύριε Πρόεδρε, όποιος μετατρέπει χριστιανικές εκκλησίες σε μουσεία, καταφέρεται κατά της ελευθερίας του θρησκεύματος και των πεποιθήσεων. Όποιος προσπαθεί να καταστήσει την Aγία Σοφία, στην Kωνσταντινούπολη, ισλαμικό τέμενος, διαπράττει σοβαρή παραποίηση της ευρωπαϊκής ιστορίας, και όποιος ασκεί ή ανέχεται βία κατά του Oικουμενικού Πατριαρχείου, οφείλει να γνωρίζει πως όλοι οι Xριστιανοί, σ' ολόκληρο τον κόσμο, το εκλαμβάνουν αυτό ως επίθεση κατά της ελευθερίας της θρησκείας και των πεποιθήσεών τους.
<P>
Γι' αυτό και επιτρέψτε μου να δηλώσω, εξ ονόματος της ομάδας μου, το εξής: H τήρηση αποστάσεων από τη δήλωση για μετατροπή της Aγίας Σοφίας σε ισλαμικό τέμενος, η εξασφάλιση της απρόσκοπτης λειτουργίας του Oικουμενικού Πατριαρχείου, η αποκατάσταση των ζημιών του καθεδρικού ναού του Aγίου Γεωργίου και η επαναλειτουργία της Θεολογικής Σχολής της Xάλκης, δεν είναι παρακλήσεις προς την τουρκική κυβέρνηση, αλλά αιτήματα με τα οποία θα κριθεί σε ποια κατεύθυνση θα προχωρήσει η Tουρκία μαζί με την κυβέρνησή της: προς την Eυρώπη των ανθρωπίνων δικαιωμάτων και της δημοκρατίας ή προς τον αποκλεισμό απ' αυτήν;
<P>
Tο Eυρωπαϊκό Kοινοβούλιο έχει καθήκον να ξεκαθαρίσει, με κάθε αποφασιστικότητα, αυτό το ερώτημα.
<P>
(Xειροκροτήματα)

<SPEAKER ID=108 NAME="Δασκαλάκη">
Κύριε Πρόεδρε, είναι πασίγνωστο ότι η Κωνσταντινούπολη, από αιώνες τώρα, αποτελεί κιβωτό της ευρωπαϊκής πολιτιστικής κληρονομιάς. Υπήρξε για περισσότερα από χίλια χρόνια πρωτεύουσα μιας μεγάλης χριστιανικής αυτοκρατορίας και είναι πάντοτε η έδρα του Οικουμενικού Ορθόδοξου Πατριαρχείου, που έχει βαρύνουσα και ξεχωριστή σημασία για εκατομμύρια ορθοδόξων σ'όλο τον κόσμο. Εναντίον του Πατριαρχείου εκτοξεύθηκε η βόμβα των φανατικών μουσουλμάνων στα τέλη Σεπτεμβρίου και δεν είναι αυτή η πρώτη επίθεση που γίνεται. Τα χριστιανικά θρησκευτικά μνημεία, αλλά και τα νεκροταφεία στην Τουρκία, για να μη μιλήσουμε για άλλες ιδιωτικές χριστιανικές περιουσίες, είναι πρόχειρος στόχος βανδάλων. Βεβαίως, πρόκειται για επιθέσεις φανατικών. Μήπως όμως το γεγονός ότι η τουρκική κυβέρνηση ούτε καν τη λύπη της δεν εκφράζει, δεν είναι κάτι που επιβραβεύει και ενθαρρύνει τους φανατικούς; 'Η μήπως δεν ενθαρρύνονται οι φανατικοί από το κλείσιμο της Θεολογικής Σχολής της Χάλκης, της οποίας η λειτουργία σχετίζεται άμεσα με τις τύχες του Πατριαρχείου; Εάν σ'αυτά προστεθούν και οι επίσημες απειλές για μετατροπή του ναού της Αγίας Σοφίας, ο οποίος είναι μέγιστο μνημείο της ευρωπαϊκής χριστιανοσύνης, σε μουσουλμανικό τέμενος, τότε η εικόνα είναι σαφής. Σαφέστερη όμως πρέπει να είναι η δική μας προειδοποίηση προς την Τουρκία. Εάν όντως θέλει προσέγγιση με την Ευρώπη, οφείλει σεβασμό σε ευρωπαϊκά μνημεία και θεσμούς που προϋπήρξαν κατά πολύ της δικής της παρουσίας στις περιοχές αυτές.

<SPEAKER ID=109 NAME="Αλαβάνος">
Κύριε Πρόεδρε, νομίζω ότι θα έπρεπε να ήταν η ίδια η τουρκική κυβέρνηση και όχι το Ευρωπαϊκό Κοινοβούλιο η οποία να δείχνει ενδιαφέρον να διατηρήσει και να αναδείξει τον φοβερό πολυθρησκευτικό και πολυπολιτισμικό πλούτο μέσα από τα βάθη της ιστορίας της Κωνσταντινούπολης. Δυστυχώς όμως, από την τουρκική κυβέρνηση εξαπολύονται κύματα φανατισμού και εμπάθειας, με ακραίο ίσως παράδειγμα τις δηλώσεις του Υπουργού Προεδρίας για τη μετατροπή της Αγίας Σοφίας σε τζαμί. Είναι πολύ θετικό ότι το ψήφισμα αυτό για τις θρησκευτικές ελευθερίες στην Κωνσταντινούπολη έρχεται από όλες τις πολιτικές ομάδες, είναι πολύ θετικό ότι οι άλλες ομάδες έκαναν αυτή τη φορά δεκτή την πρότασή μας να κληθεί η τουρκική κυβέρνηση να σεβασθεί τον χαρακτήρα της Αγίας Σοφίας, και νομίζω ότι είναι πολύ θετική επίσης η πρόταση που υπάρχει σε μια από τις τελευταίες παραγράφους του ψηφίσματος ότι χρειάζεται μια ολοκληρωμένη παρέμβαση όπου θα συμμετέχει και η Ευρωπαϊκή 'Ενωση -όταν υπάρξει το πράσινο φως για τις χρηματοδοτήσεις προς την Τουρκία- και η UNESCO και η τουρκική κυβέρνηση για την καταγραφή, την συντήρηση και την αναστήλωση των χριστιανικών αλλά και των άλλων πολιτιστικών μνημείων της Κωνσταντινούπολης.

<SPEAKER ID=110 LANGUAGE="FR" NAME="Goerens">
Κύριε Πρόεδρε, η βομβιστική επίθεση που έγινε στην Κωνσταντινούπολη κατά του Καθεδρικού ναού του Αγίου Γεωργίου είναι λυπηρή και καταδικάσιμη διότι αποδεικνύει την ύπαρξη επικίνδυνων θρησκευτικών ακροτήτων στην Τουρκία. Δυστυχώς η Τουρκία δεν έχει το μονοπώλιο τέτοιων παρεκτροπών. Έτσι η ιεροσυλία θρησκευτικών μνημείων και νεκροταφείων υπάρχει και στην Ευρωπαϊκή Ένωση. Οι χριστιανικές ονομασίες στην Τουρκία αποτελούν θρησκευτικές εκφράσεις των μειονοτήτων. Για το λόγο αυτό είναι ιδιαίτερα ευάλωτες και απαιτούν ειδική μεταχείριση από τις αρχές.
<P>
Δεν είμαι από εκείνους που κάνουν κηρύγματα υπέρ της επιείκειας απέναντι στην Τουρκία, και αυτό λόγω της άθλιας κατάστασης των ανθρώπινων δικαιωμάτων, μέρος των οποίων αποτελούν όπως φαίνεται και οι θρησκευτικές ελευθερίες. Στην συγκεκριμένη περίπτωση πιστεύω ωστόσο ότι η πρόταση της κοινής απόφασης πάει πιο μακριά απ'ότι είναι απαραίτητο. Ενεργεί με τρόπο απόλυτο και αφήνει να εννοηθεί ότι τα εγκλήματα που καταγγέλονται τυγχάνουν της παθητικής και αφανούς συμπαράστασης των τουρκικών αρχών. Έτσι, παρόλο που οι προτάσεις αποφάσεων που κατατέθηκαν εξ ονόματος της Ομάδας Ευρωπαϊκού Λαϊκού Κόμματος και των Πράσινων δηλώνουν ανοιχτά μια καλά διατυπωμένη κατηγορία εκ μέρους των τουρκικών αρχών για την απόπειρα κατά του Καθεδρικού ναού του Αγίου Γεωργίου. Η κοινή απόφαση θεωρεί λυπηρό το γεγονός της απουσίας μιας τέτοιας κατηγορίας.
<P>
Για να παραμείνουμε αξιόπιστοι και πριν γίνουμε δημόσιοι επικριτές πρέπει οπωσδήποτε να βασιστούμε σε πραγματικά γεγονότα. Είναι βέβαιο ότι μπορούμε να καταλογίσουμε στην Τουρκία όλα τα κακά, ωστόσο το να ισχυριστούμε κάτι το οποίο μπορεί εύκολα να αντικρουστεί από τα γεγονότα αποδυναμώνει σημαντικά το ζήτημα που υπερασπιζόμαστε.
<P>
Μπαγκλαντές

<SPEAKER ID=111 LANGUAGE="FR" NAME="Andrι-Lιonard">
Κύριε Πρόεδρε, θυμόμαστε την εξαφάνιση στις 12 Ιουνίου της κυρίας Kalpana Chakma, γενικής γραμματέως της «Hill Women's Federation», η οποία είχε αγωνιστεί έντονα κατά της καταπίεσης των γυναικών, όπως επίσης και για τη χειραφέτησή τους.
<P>
Η κυρία Kalpana Chakma αγωνίστηκε πάντα για την αναγνώριση των θεμελιωδών δικαιωμάτων του πληθυσμού chakma όπως και των άλλων εθνοτήτων στο «Chittagong Hill Tracts». Η εξαφάνισή της στην οποία προφανώς εμπλέκονται στοιχεία του στρατού του Μπαγκλαντές είναι το λιγότερο ανησυχητική. Ζητούμε με έμφαση την αναζήτηση μιας επίλυσης της σύγκρουσης που επικρατεί μεταξύ όλων των ενδιαφερομένων πλευρών στο «Chittagong Hill Tracts» και καλούμε τους πολιτικούς υπεύθυνους να κάνουν ό, τι είναι δυνατόν ώστε να σταματήσει ο αποικισμός και η στρατικοποίηση της περιοχής αυτής. Επιμένουμε ώστε η ανθρωπιστική βοήθεια να έχει τη δυνατότητα ανεμπόδιστης δράσης. Τέλος, μας φαίνεται επείγον να κινητοποιηθεί μια επιτροπή έρευνας ώστε οι υπεύθυνοι της απαγωγής της κυρίας Kalpana Chakma να καταγγελθούν και να δικαστούν.

<SPEAKER ID=112 LANGUAGE="IT" NAME="Pettinari">
Κύριε Πρόεδρε, κύριε Επίτροπε, η ύπαρξη ολόκληρων αυτόχθονων πληθυσμών στο νοτιοανατολικό τμήμα του Μπαγκλαντές βρίσκεται σε κίνδυνο εξ αιτίας του πολιτικού και οικονομικού εποικισμού που αποφασίστηκε από την κυβέρνηση της Ντάκκα. Στο Μπαγκλαντές καταπατώνται καθημερινά τα δικαιώματα 700 χιλιάδων ατόμων διαφόρων φυλών που είναι αναγκασμένα να διαβιούν μέσα στην απόρθητη περιοχή του Chittagong Hill Tracts κάτω από το άγρυπνο βλέμμα του στρατού της Βεγγάλης. Νέα ένταση σημείωσε επίσης η πολιτική κατάπνιξη στο όνομα του αγώνα εναντίον μίας τρομοκρατίας που δεν υπάρχει στην πραγματικότητα, όπως το αποδεικνύει η περίπτωση της εξαφάνισης της Kalpana Chakma, της νεαρής αρχηγού του κινήματος των Chakma, η οποία εξαφανίστηκε κυριολεκτικά από τον στρατό.
<P>
Είναι ανάγκη να προβούμε σε αποφασιστικά διαβήματα προς τη βεγγαλική κυβέρνηση της κας Seena ώστε η ίδια να μεταβάλει την πολιτική την οποία άσκησε μέχρι τώρα στην περιοχή του Chittagong, και να καταβάλει προσπάθειες για τη δίωξη των υπευθύνων της εξαφάνισης της Kalpana Chakma. Η Ευρώπη πρέπει επίσης να εξασφαλίσει ώστε η περιοχή που ελέγχεται από το στρατό να μείνει ανοικτή για την επίσκεψη των δημοσιογράφων καθώς και των ΜΚΟ, ώστε να αποφευχθεί η συνέχιση της καταπάτησης των δικαιωμάτων των κατοίκων αυτών.

<SPEAKER ID=113 LANGUAGE="EN" NAME="Ford">
Κύριε Πρόεδρε, ομιλώ εξ ονόματος της Σοσιαλιστικής Ομάδας υπέρ της κοινής προτάσεως ψηφίσματος για τα ανθρώπινα δικαιώματα στο Μπαγκλαντές. Γνωρίζω τα πολλαπλά προβλήματα που αντιμετωπίζει η φτωχή αυτή χώρα - μια από τις φτωχώτερες στον κόσμο - εν τούτοις όμως πιστεύω ότι η κυβέρνηση της χώρας θα πρέπει να δείξει το ίδιο σεβασμό στα ανθρώπινα δικαιώματα όπως και οι άλλες χώρες στον κόσμο.
<P>
Γνωρίζουμε τη συμμετοχή των στρατιωτικών δυνάμεων του Μπανγκλαντές στην καταπίεση των ορεινών φυλών Χιλ στην περιοχή των υψωμάτων Τσιταγκόνγκ και μας ανησυχεί το γεγονός ότι ο στρατός παρεμποδίζει την ελευθερία κίνησης και την ελευθερία πολιτικής και πολιτιστικής έκφρασης. Υπάρχουν φήμες ότι κάποιο, τουλάχιστον, μέρος του στρατού συμμετείχε στην εξαφάνιση της κ. Καλπάνα Τσάκμα, γενικής γραμματέως των γυναικών Χιλ, στις 12 Ιουνίου 1996.
<P>
Αυτό που ζητούμε είναι η άμεση απελευθέρωση της κυρίας αυτής, καταδίκη των καταπιεστικών πολιτικών που ακολουθούνται, κάποια δέσμευση της νέας κυβερνήσεως ότι θα εξετάσει την ειρηνική επίλυση του προβλήματος και απεριόριστο δικαίωμα επισκέψεων από οργανώσεις ανθρωπίνων δικαιωμάτων στη χώρα.

<SPEAKER ID=114 LANGUAGE="EN" NAME="Moorhouse">
Κύριε Πρόεδρε, αναφέρομαι κι' εγώ στο συγκεκριμένο ψήφισμα για την κατάσταση στο Μπανγκλαντές και επιβεβαιώνω αυτά που είπαν οι δύο προηγούμενοι ομιλητές.
<P>
Βρισκόμεθα ενώπιον ακόμη μίας δύσκολης κατάστασης ανθρωπίνων δικαιωμάτων στον κόσμο. Υπάρχει μεγάλη ανησυχία σχετικά με τον πληθυσμό των Τσάκμα, τον πληθυσμό των Τσιταγκόνγκ Χιλλ και την κ. Καλπάνα Τσάκμα. Θα πρέπει να ελπίζουμε ότι με την ενημέρωση του Ευρωπαϊκού Κοινοβουλίου και της Ευρωπαϊκής Ένωσης για τα γεγονότα αυτά, οι στρατιωτικοί θα αναστείλουν ορισμένες από τις επιχειρήσεις τους διότι, χωρίς αμφιβολία, κινδυνεύουν θεμελιώδη δικαιώματα εκφράσεως και υπάρχει περιορισμός στις κινήσεις και στα πολιτιστικά δικαιώματα. Η εικόνα αυτή είναι πολύ δυσάρεστη. Αναμένουμε τις απόψεις της Επιτροπής.

<SPEAKER ID=115 LANGUAGE="ES" NAME="Carnero Gonzαlez">
Κύριε Πρόεδρε, επιτρέψτε μου να χρησιμοποιήσω το δικαίωμα του λόγου με τρόπο οπωσδήποτε όχι σωστό, αλλά πιστεύω πρόσφορο, δεδομένης της κατάστασης που εξελίσσεται αυτήν τη στιγμή.
<P>
Πρόκειται νομίζω να συζητήσουμε σχετικά με τη Βενεζουέλα· έτσι ανακοινώνεται τουλάχιστον στις οθόνες μας. Δυστυχώς, στο ψήφισμα που πρόκειται να συζητηθεί δε μπόρεσε να περιληφθεί ένα θέμα της τελευταίας στιγμής. Όπως γνωρίζετε, σε κάποια φυλακή της Βενεζουέλας πέθαναν δεκάδες και δεκάδες κρατουμένων κάτω από πραγματικά φρικτές συνθήκες.
<P>
Ορισμένες Κυβερνήσεις της Ένωσης, όπως η ισπανική, απαίτησαν ήδη την άμεση διαλεύκανση αυτής της τραγωδίας και την τιμωρία των ενόχων. Πιστεύω, κύριε Πρόεδρε, ότι θα πρέπει να σημειωθεί αυτό το συμβάν ώστε το Κοινοβούλιό μας να ενδιαφερθεί επίσης σχετικά.
<P>
Βενεζουέλα

<SPEAKER ID=116 LANGUAGE="EN" NAME="Newens">
Κύριε Πρόεδρε, είναι λυπηρό αλλά η απειλή που εκπροσωπεύουν τα ορυχεία και η υλοτόμηση για τα παρθένα δάση, τους αυτόχθονες πληθυσμούς που τα κατοικούν και για το περιβάλλον στη Νότια Αμερική δεν είναι τίποτα το νέο. Κατά τη διάρκεια των τελευταίων ετών η ερήμωση που έχει προκληθεί, ιδιαίτερα στη Βενεζουέλα, είναι τεράστια. Σύμφωνα με στοιχεία του FAO, μεταξύ των ετών 1981 και 1990 η καταστροφή των δασών έχει φτάσει κατά μέσον όρο τα 600.000 εκτάρια τον χρόνο - δηλ. μια έκταση μεγαλύτερη από την Κόστα Ρίκα ή την Ελβετία - διπλάσια εκείνης της δεκαετίας του 1970. Κατά τη δεκαετία του 1980 ο ρυθμός αυτός στη Βενεζουέλα ήταν τριπλάσιος του αντίστοιχου στο Περού και διπλάσιος εκείνου της Βραζιλίας και όλων των τροπικών χωρών της Νότιας Αμερικής λαμβανομένων από κοινού. Η επαρχία Μπολιβάρ στη Βενεζουέλα έχει ήδη αποτελέσει θέατρο νέων παραχωρήσεων για υλοτομήσεις και υποφέρει από τις επιπτώσεις της ανεξέλεγκτης εκμετάλλευσης κοιτασμάτων χρυσού σε ποταμούς.
<P>
Η κυβέρνηση της Βενεζουέλας προτείνει τώρα να καταργήσει τη νομοθεσία που παρεμπόδιζε παρόμοιες δραστηριότητες στην επαρχία Αμαζόνας, η οποία μέχρι τώρα αποτελούσε περιφέρεια υλοποίησης περιβαλλοντικών πολιτικών. Στην πραγματικότητα η Αμαζόνας είναι η επαρχία όπου η Επιτροπή χρηματοδοτεί ένα σχέδιο, από κοινού με την κυβέρνηση, για την προώθηση της διατήρησης των φυσικών πλουτοπαραγωγικών πόρων. Είναι πολύ δύσκολο να αποφύγει κανείς τον κυνισμό εάν η κυβέρνηση ανοίξει τώρα τις πόρτες για περιβαλλοντική καταστροφή στην επαρχία αυτή.
<P>
Αυτή τη στιγμή η Βενεζουέλα ασφαλώς υφίσταται σοβαρές οικονομικές πιέσεις. Η ακραία φτώχεια έχει αυξηθεί από 25 % σε 50 % κατά τα τελευταία 15 χρόνια ενώ το εξωτερικό χρέος απορροφά το 20 με 30 % όλων των εισροών από το εξωτερικό. Ωστόσο, φαίνεται να υπάρχει σθεναρή αντίδραση στις προτάσεις αυτές και μέσα στην ίδια τη Βενεζουέλα και θα πρέπει να διαμαρτυρηθούμε έντονα και να ζητήσουμε από την Επιτροπή και από τη Διεθνή Τράπεζα να αντιδράσουν.
<P>
Η εξαφάνιση των δασών όχι μόνο δεν μπορεί να λύσει τα μακροπρόθεσμα οικονομικά προβλήματα της Βενεζουέλας αλλά και, αντιθέτως, θα προκαλέσει απομείωση των αυτοχθόνων πληθυσμών και καταστροφή πολύτιμων φυσικών πλουτοπαραγωγικών πηγών.

<SPEAKER ID=117 LANGUAGE="NL" NAME="Eisma">
Πρόεδρε, πρόκειται για μία υπόθεση που αφορά τα ανθρώπινα δικαιώματα και την προστασία του περιβάλλοντος. Αναφέρομαι στην προστασία του περιβάλλοντος επειδή το μήνα αυτό η κυβέρνηση της Βενεζουέλας έχει την πρόθεση να επιτρέψει εξορύξεις και κοπή ξυλείας στις επαρχίες Αμαζόνας σε μαζική κλίμακα. Η απόφαση αυτή είναι, βεβαίως, καταστροφική γι'αυτό το μοναδικό δείγμα τροπικού δάσους. Παράλληλα, όμως, οι εξορύξεις και η κοπή ξυλείας θα έχουν καταστροφικές συνέπειες για τις χιλιάδες Ινδιάνους που κατοικούν στην περιοχή. Η υγεία των πληθυσμών αυτών απειλείται σοβαρά από παράξενες ασθένειες που είναι το αποτέλεσμα της ρύπανσης των υπόγειων υδάτων από τις εξορύξεις. Παράλληλα, όμως, το παρόν ψήφισμα αφορά και ένα άμεσο συμφέρον της Ευρωπαϊκής Ένωσης δεδομένου ότι ένα περιβαλλοντικό έργο που χρηματοδοτείται από την Ένωση ευρίσκεται πάρα πολύ κοντά στην περιοχή που πρόκειται να πληγεί από τις εξορυκτικές εργασίες. Για το λόγο αυτό, πιστεύουμε ότι είναι απολύτως απαραίτητο η Ευρωπαϊκή Επιτροπή, η οποία μέσω του έργου αυτού έχει ίδια ευθύνη για την περιοχή, να αναλάβει δράση στις αρχές της Βενεζουέλας και στην Παγκόσμια Τράπεζα.

<SPEAKER ID=118 LANGUAGE="DE" NAME="Kreissl-Dφrfler">
Kύριε Πρόεδρε, η κυβέρνηση της Bενεζουέλας προτίθεται να άρει δύο διατάξεις που θα επιτρέπουν πάλι τη εξόρυξη ορυκτού πλούτου και την υλοτομία στο τροπικό δάσος του Aμαζονίου. Aλλά θα πρέπει, ωστόσο, βαθμιαία να έχει γίνει γνωστό πως τέτοιες δραστηριότητες στο τροπικό δάσος έχουν σαν αποτέλεσμα ανεπανόρθωτες οικολογικές ζημιές. Tώρα κιόλας οι παράνομες εξορύξεις ανθρακωρύχων από τη Bενεζουέλα, βραζιλιανών αδαμαντωρύχων και χρυσωρύχων, αποτελούν ιδιαίτερο κίνδυνο για την περιοχή, και δεν μπορούν να αντιμετωπιστούν από τις αρχές. Eπίσης, θα συνεχιστεί η καταστροφή των ζωτικών χώρων των αυτοχθόνων λαών, οι οποίοι έτσι καταδικάζονται σε θάνατο.
<P>
Tο θέμα δεν είναι να προδιαγράψουμε στη Bενεζουέλα αν θα επιτρέπεται να αξιοποιήσει τα κοιτάσματά της ή όχι, ωστόσο, αν καταστραφεί αυτή η ευαίσθητη περιοχή του Aμαζονίου, οι κάτοικοι της Bενεζουέλας και οι επόμενες γενιές θα είναι οι πρώτοι που θα την πληρώσουν, ανεξάρτητα από την υπόλοιπη ανθρωπότητα. H EE θα πρέπει να υποστηρίξει τη Bενεζουέλα, όπως και όλα τα υπόλοιπα κράτη του Aμαζονίου, στις εναλλακτικές λύσεις. H Bενεζουέλα, ως γνωστόν, βρίσκεται ήδη σ' ένα σωστό, εν μέρει, δρόμο, όπως μπορέσαμε να δούμε πριν από λίγο καιρό, σε επιτόπιες συνομιλίες. Έχω την πεποίθηση ότι όποιος δε λύνει τα οικολογικά προβλήματα ή τα οξύνει, θα οξύνει τα κοινωνικά προβλήματα, και όποιος δε λύνει τα κοινωνικά προβλήματα θα οξύνει και τα οικολογικά. Θα πρέπει επιτέλους να σταματήσει αυτός ο φαύλος κύκλος, κι εδώ θα πρέπει να προσφέρει την υποστήριξή της η Eυρωπαϊκή Ένωση, όπως άλλωστε και στην Eυρώπη.
<P>
Βουλγαρία

<SPEAKER ID=119 NAME="Παπακυριαζής">
Κύριε Πρόεδρε, η Βουλγαρία, μία από τις 6 χώρες της Κεντρικής και Ανατολικής Ευρώπης που έχουν συμφωνία σύνδεσης με την Ευρωπαϊκή 'Ενωση, είναι μια χώρα που αντιμετωπίζει πολύπλευρη οικονομική και κοινωνική κρίση.
<P>
Συγκεκριμένη αφορμή για το ψήφισμά μας είναι μία πολύ κρίσιμη έλλειψη σιτηρών που αντιμετωπίζει φέτος η χώρα. Μία έλλειψη η οποία εν όψει του χειμώνα γίνεται δραματική, με επιπτώσεις μεγάλες, σοβαρές στους πολίτες της Βουλγαρίας. Πιστεύω ότι θα πρέπει να υπάρξει ένα έκτακτο πρόγραμμα ενίσχυσης προς την Βουλγαρία για να αντιμετωπίσει αυτή τη σοβαρή επισιτιστική περίπτωση.
<P>
Περισσότερο, όμως, πιστεύω ότι το σημαντικότερο είναι να δώσουμε τώρα προς τον βουλγαρικό λαό και τη βουλγαρική κυβέρνηση ένα θετικό μήνυμα ότι η Ευρωπαϊκή 'Ενωση, σεβόμενη την ηθική της δέσμευση με τις συμφωνίες σύνδεσης, είναι έτοιμη να στηρίξει τον βουλγαρικό λαό στις σημερινές δυσκολίες και να βεβαιώσει τον βουλγαρικό λαό, τη βουλγαρική κυβέρνηση ότι οι σχέσεις της χώρας με την Ευρωπαϊκή 'Ενωση δεν τίθενται σε αμφιβολία και σε κίνδυνο με τις δυσκολίες αυτές.

<SPEAKER ID=120 LANGUAGE="NL" NAME="Oostlander">
Κύριε Πρόεδρε, σεβόμενος τα ανθρωπιστικά συναισθήματα που εκφράζει ο κ. Παπακυριαζής στο ψήφισμα της σοσιαλιστικής ομάδας, είμαι υποχρεωμένος να πω ότι το ψήφισμα με απογοητεύει επειδή δεν περίμενα να στερείται πολιτικής διορατικότητας η σοσιαλιστική παράταξη. Τα προβλήματα που αντιμετωπίζει η Βουλγαρία δεν έχουν μόνο ανθρωπιστικό χαρακτήρα, αλλά οφείλονται σε πολύ σημαντικό βαθμό στην πολιτική της κυβέρνησης, η οποία επέτρεψε στην ουσία, ίσως και σε φιλικώς προσκείμενα πρόσωπα, την εξαγωγή υπερβολικών ποσοτήτων σίτου χωρίς να λάβει καθόλου υπόψη τα συμφέροντα και τις ανάγκες διατροφής του πληθυσμού της χώρας. Στη συνέχεια προέκυψε έλλειψη. Το αποτέλεσμα ήταν να αυξάνονται οι τιμές του σίτου, να δημιουργούνται ουρές στους φούρνους από πολίτες οι οποίοι δεν έχουν ψωμί, να ακριβαίνουν τα πράγματα, ενώ οι ίδιοι φίλοι της κυβέρνησης προβαίνουν σε εισαγωγές σίτου. Και τα δύο τεχνάσματα αποφέρουν σημαντικά κέρδη και θεωρώ ιδιαιτέρως λανθασμένο το ότι δεν αναφερόμαστε στο θέμα αυτό στο ψήφισμα που έχει κατατεθεί, το ότι δεν ασκούμε κριτική επί της κυβερνητικής πολιτικής όσον αφορά τις εισαγωγές και τις εξαγωγές, επειδή αυτό είναι βεβαίως το σημαντικότερο πρόβλημα. Για το λόγο αυτό, οι χριστιανοδημοκράτες κατέθεσαν ένα εναλλακτικό ψήφισμα στο οποίο αναφέρονται εν ολίγοις τα εξής: ας κάνουμε κάτι, ας επικρίνουμε, όμως, την κυβέρνηση για την πολιτική που εφαρμόζει δηλώνοντας ότι αυτή θα πρέπει να αλλάξει, ας δράσουμε μέσω των ΜΚΟ, με τρόπο αποκεντρωμένο και ασκώντας τους κατάλληλους ελέγχους και ας μην επιτρέψουμε για άλλη μία φορά στους φίλους της κυβέρνησης να επωφεληθούν από τις κάθε είδους ανθρωπιστικές δράσεις στις οποίες προβαίνουμε.
<P>
Πιστεύω ότι το θέμα αυτό πρέπει κατά κύριο λόγο να αντιμετωπιστεί με πολιτικό τρόπο και, παρ'όλο που προσπάθησα να λάβω ως βάση το σοσιαλιστικό ψήφισμα, θεωρώ κρίμα που δεν επεκράτησε συμφωνία με αποτέλεσμα να μην καταλήξουμε σε ένα συμβιβαστικό ψήφισμα. Θα έλεγα ότι είναι προτιμότερο να μην εγκρίνει κανένα απολύτως ψήφισμα το Κοινοβούλιο από το να εγκρίνει ένα ψήφισμα που θα έχει αποκλειστικά ανθρωπιστικό περιεχόμενο, επειδή κατ'αυτό τον τρόπο δεν βοηθάμε μακροπρόθεσμα τον πληθυσμό της χώρας. Εάν η πολιτική που εφαρμόζεται είναι λανθασμένη κανείς δεν επωφελείται. Στην προκειμένη περίπτωση αυτό είναι το σημείο που πρέπει να τονίσουμε ιδιαιτέρως.

<SPEAKER ID=121 LANGUAGE="FR" NAME="Goerens">
Κύριε Πρόεδρε, οι κακές μετεωρολογικές συνθήκες μπορούν σίγουρα να εξηγήσουν τη χαμηλή συγκομιδή στη Βουλγαρία. Δεν αρκούν ωστόσο ώστε να εξηγήσουν την χρόνια, δυστυχώς, ανεπάρκεια της βουλγάρικης οικονομίας εν γένει και της γεωργίας ειδικότερα!
<P>
Μια τραγική έλλειψη δημητριακών και ταυτόχρονα μια οικονομική κρίση στο παρασκήνιο, είναι τα χαρακτηριστικά μιας κατάστασης, η οποία είναι ήδη αρκετά εκρηκτική. Η δράση την οποία καλεί το Κοινοβούλιο να αναλάβει η Επιτροπή, το αποσκοπεί κατά κύριο λόγο στην άμεση κάλυψη των κενών όσον αφορά τους εφοδιασμούς. Πολύ ωραία! Όσο για την επίδραση των μέτρων επείγουσας ανάγκης που συστήνονται στην απόφαση, ας παραδεχτούμε την ορθότητά τους, αλλά και τον εφήμερο χαρακτήρα τους.
<P>
Σε ένα πιο μακρινό μέλλον η Βουλγαρία δεν θα μπορέσει να αποφύγει τις αληθινές μεταρρυθμίσεις, ικανές να απομακρύνουν τη χώρα από τον οικονομικό μαρασμό με τις αντίστοιχες αποκλίσεις και την κοινωνική μιζέρια.
<P>
Ζαΐρ

<SPEAKER ID=122 LANGUAGE="NL" NAME="Van Dijk">
Πρόεδρε, η κατάσταση στο Ζα?ρ έχει προσλάβει εκρηκτικές διαστάσεις. Λόγω των βίαιων συγκρούσεων μεταξύ του ζαϊρινού στρατού και των πολιτοφυλακών της Banyamuleng. Όπως γνωρίζετε, στο Ζα?ρ ευρίσκονται διάφορες ομάδες προσφύγων, τόσο Tutsi όσο και Hutu, όπου διαβιούν κάτω από θλιβερές συνθήκες. Η κατάσταση έχει εν τω μεταξύ επιδεινωθεί σε τέτοιο σημείο ώστε να υποχρεωθούν τα Ηνωμένα Έθνη και οι διεθνείς οργανισμοί να διακόψουν εν μέρει την παροχή βοήθειας. Είναι απολύτως απαραίτητο να ανοιχτούν δρόμοι προκειμένου να καταστεί δυνατό να χορηγηθεί ανθρωπιστική βοήθεια στους πρόσφυγες του Ζα?ρ, που σε τελευταία ανάλυση δεν βρίσκονται στην περιοχή αυτή για λόγους διασκέδασης. Θα ήθελα να καλέσω την Ευρωπαϊκή Επιτροπή να καταβάλει κάθε δυνατή προσπάθεια προκειμένου να ωθήσει την κυβέρνηση του Ζα?ρ να αναλάβει τις ευθύνες της έναντι των προσφύγων και να επιτρέψει τη χορήγηση βοήθειας σ'αυτούς. Παράλληλα δε, πρέπει και η ίδια η Ευρώπη να επιχειρήσει να βρει τρόπους για να χορηγήσει ανθρωπιστική βοήθεια στους πρόσφυγες.

<SPEAKER ID=123 LANGUAGE="NL" NAME="Tindemans">
Κύριε Πρόεδρε, αξιότιμοι συνάδελφοι, αναφέρθηκε επανειλημμένως στο Σώμα ότι το πρόβλημα των προσφύγων από τη Ρουάντα που βρίσκονται στην επικράτεια του Ζα?ρ πρέπει να επιλυθεί προκειμένου να αποφευχθεί μία σοβαρή διένεξη. Σήμερα αυτό είναι γεγονός. Η κατάσταση είναι ιδιαιτέως ανησυχητική, πράγμα που επεσήμανε και η κ. Van Dijk. Όπως αναφέρεται στο σχέδιο ψηφίσματος, στα τέλη Δεκεμβρίου συγκρούστηκαν στρατεύματα της Ρουάντα και του Ζα?ρ. Η χορήγηση επισιτιστικής βοήθειας παρεμποδίζεται προκειμένου να λιμοκτονήσει ο πληθυσμός ενώ η κατάσταση στην περιοχή είναι ιδιαίτερα απειλητική, πράγμα που οφείλεται εκτός άλλων και στη νευρικότητα που παρατηρείται εδώ και μερικές εβδομάδες στο Ζα?ρ.
<P>
Σήμερα επιβάλλεται περισσότερο από ποτέ να αναληφθεί μία σημαντική πρωτοβουλία προληπτικής διπλωματίας. Απευθύνομαι προς το συνάδελφο Kouchner που υποστήριξε με πειστικό τρόπο την προληπτική διπλωματία. Η πρωτοβουλία αυτή θα πρέπει να αναληφθεί τώρα ή ποτέ. Όσο δεν έχει επιλυθεί το πρόβλημα των προσφύγων, η διεθνής κοινότητα θα πρέπει να απαγορεύσει την παρουσία στρατευμάτων του Ζα?ρ ή της Ρουάντας στην επαρχία Kivu. Σε διαφορετική περίπτωση, η διένεξη δεν πρόκειται πλέον να επιλυθεί και θα βρεθούμε αντιμέτωποι με ένα λουτρό αίματος που θα έχει σοβαρότατες φυλετικές συνέπειες. Δεν είμαστε σε θέση να προβλέψουμε από τώρα το εύρος που μπορεί να προσλάβει η διένεξη και τι πρόκειται να συμβεί.
<P>
Συμφωνούμε με το σχέδιο που υπέβαλε η κ. Aelvoet εξ ονόματος της Ομάδας των Πρασίνων. Πιστεύουμε όμως ότι είναι κάπως σύντομο, θα έλεγα κάπως ήπιο, σε μία περίοδο τόσο δραματική όσο η σημερινή. Αυτός είναι και ο λόγος για τον οποίο αναζητήσαμε επαφές με διάφορες άλλες πολιτικές ομάδες, δυστυχώς ήταν όμως αργά. Η κ. Aelvoet ήταν ασθενής και δεν μπορούσε να παρευρεθεί ούτε εχθές ούτε σήμερα. Από τις επαφές προέκυψε, όμως, ένα μικρό κειμενάκι, μία μικρή παράγραφος. Υπάρχουν υπογραφές όλων των παρατάξεων, επαναλαμβάνω όλων των παρατάξεων, για να προστεθεί το κείμενο αυτό με τη μορφή προφορικής τροπολογίας τη στιγμή της ψηψοφορίας, ώστε το τελικό ψήφισμα να έχει πολύ περισσότερο δυναμικό χαρακτήρα, πολύ περισσότερη δύναμη κρούσης , ας μου επιτραπεί η έκφραση. Επαναλαμβάνω ότι έχουν υπογράψει το κείμενο όλες οι πολιτικές ομάδες. Σε περίπτωση που εγκριθεί, πιστεύουμε ότι θα έχουμε συντάξει ένα πάρα πολύ καλό κείμενο. Αυτό δεν σημαίνει ότι δεν θα μπορούσαμε, σε μερικές εβδομάδες και στα πλαίσια των συζητήσεων για την κατάσταση που επικρατεί στις χώρες που βρέχονται από τις μεγάλες λίμνες, να διεξαγάγουμε μία εκτενή συζήτηση επί του θέματος αυτού. Τη στιγμή όμως αυτή, τη στιγμή που εκφράζουμε τις επιθυμίες μας, θα θέλαμε να έχουμε στη διάθεσή μας ένα κείμενο που θα πρέπει να συνεκτιμηθεί από την Επιτροπή, το Συμβούλιο και τη διεθνή κοινότητα και το οποίο είναι πιθανό να οδηγήσει στη διάσωση εκατοντάδων ζώων. Θα ήθελα να σας το διαβάσω; είναι γραμμένο στα γαλλικά για να διευκολυνθούν οι επαφές με τις πολιτικές ομάδες. Πρόκειται για το ακόλουθο κείμενο:
<P>
«κάνει έκκληση ώστε μια τελευταία προληπτική διπλωματική απόπειρα να πραγματοποιηθεί και στην συγκεκριμένη περίπτωση απευθύνει έκκληση προς τη διεθνή επιτροπή να κάνει ό, τι είναι δυνατόν ώστε η παρουσία των στρατιωτικών δυνάμεων να απαγορευτεί στην περιοχή του Kivu. Αναμένοντας την επίλυση του προβλήματος των προσφύγων, η περιοχή πρέπει να τεθεί υπό την ευθύνη των Ηνωμένων Εθνών».
<P>
(NL) Επαναλαμβάνω: όλες οι πολιτικές ομάδες έχουν υπογράψει το κείμενο. Σε περίπτωση που θα μπορούσαμε να το δεχθούμε ως προφορική τροπολογία, θα μπορούσε να διεξαχθεί και η σχετική ψηφοφορία. Επαναλαμβάνω ότι το κείμενο μπορεί να έχει μεγάλη επιρροή.

<SPEAKER ID=124 LANGUAGE="IT" NAME="Baldi">
Κύριε Πρόεδρε, κ. Επίτροπε, κκ. βουλευτές, η Ευρωπαϊκή Ενωση δεν μπορεί να μην ανησυχεί για όσα συμβαίνουν στην περιοχή των Μεγάλων Λιμνών. Οι βίαιες συγκρούσεις του περασμένου Σεπτεμβρίου μεταξύ των στρατευμάτων της Ρουάντα και του Ζαϊρ, οι συγκρούσεις μεταξύ της εθνοφυλακής εκείνων των Τούτσι που κατάγονται από το Ζαϊρ και του ίδιου του στρατού του Ζαϊρ, η υποδαύλιση της έντασης στη Ρουάντα και στο Μπουρούντι, όλα αυτά μου προκαλούν σοβαρότατες ανησυχίες για το μέλλον. Η μεγάλη αστάθεια που επικρατεί στην περιοχή των Μεγάλων Λιμνών καθιστά την κατάσταση λεπτή και ανησυχητική, δεδομένου ότι υπάρχει ο κίνδυνος ενός γενικευμένου πολέμου. Οι 250 χιλιάδες περίπου πρόσφυγες που κατέφυγαν στο ανατολικό Ζαϊρ και ακριβέστερα στην περιοχή της Ulvira έχουν αφεθεί τελείως στην τύχη τους, δεδομένου ότι το προσωπικό των ανθρωπιστικών διεθνών οργανώσεων εγκατέλειψε την περιοχή για λόγους ασφαλείας και τα εθελοντικά προγράμματα επαναπατρισμού απέτυχαν λόγω της έντασης που επικρατεί ακόμα στην περιοχή. Η ένταση αυτή δεν αφήνει στον πληθυσμό περιθώρια εμπιστοσύνης προς τις τοπικές αρχές, για μια άμεση αποκατάσταση του status quo των πολιτών, που να σέβεται τα ανθρώπινα δικαιώματα και τη δημοκρατία. Θα πρέπει να ασκήσουμε πίεση στην κυβέρνηση του Ζαϊρ και στις όμορες χώρες για την προστασία των προσφύγων, και πρέπει να κινητοποιηθεί ολόκληρη η διεθνής κοινότητα ώστε η τύχη των πληθυσμών αυτών να μη καταντήσει ανησυχία ρητορικού και δημαγωγικού χαρακτήρα, αλλά να βρει έκφραση και να μεταφραστεί σε μία συγκεκριμένη δράση, από κοινού με την Οργάνωση της Αφρικανικής Ενότητας.
<P>
Συμφωνώ απόλυτα με όσα είπε ο κ. Tindemans, πρέπει να καταβληθεί οποιαδήποτε προσπάθεια για το ξεκίνημα μίας προληπτικής διπλωματίας, και τούτο για να φθάσουμε σε μια ειρηνευτική διαδικασία που όλοι μας ευχόμαστε, με την εγγύηση των βασικών ελευθεριών και των ανθρωπίνων δικαιωμάτων.

<SPEAKER ID=125 LANGUAGE="FR" NAME="Andrι-Lιonard">
Κύριε Πρόεδρε, το έχουμε ήδη πει, εδώ και μερικές μέρες επικρατεί μια εκρηκτική κατάσταση στο Βόρειο Kivu. Εθνικές συγκρούσεις που βάφουν με αίμα την περιοχή αυτή έχουν πετάξει στο δρόμο μια ανθρωποθάλασσα 250.000 προσφύγων. Σε λιγότερο από μια εβδομάδα τα δώδεκα στρατόπεδα προσφύγων του Uvira άδειασαν. Οι ελάχιστες ανθρωπιστικές ΜΚΟ που βρίσκονται ακόμη επί τόπου καταγράφουν 78 πολίτες που σκοτώθηκαν κατά τις συγκρούσεις μεταξύ του στρατού του Ζαΐρ και των Bayanmulenge, που είναι Τούτσι που κατάγονται από τη Ρουάντα και που είναι εγκατεστημένοι εδώ και πολλές γενιές στο Ζαΐρ.
<P>
Ο χρόνος επείγει διότι οι συγκρούσεις έχουν επεκταθεί στο σύνολο των γειτονικών επαρχιών, της Ρουάντα, του Μπουρούντι και της Ουγκάντα. Για τον λόγο αυτό, ζητούμε από την Επιτροπή να εξετάσει, από κοινού με τις χώρες της περιοχής, τη δημιουργία διαδρόμων για τη διοχέτευση της ανθρωπιστικής βοήθειας που προορίζεται για τους πρόσφυγες: καθόσον δεν απομένουν άλλα τρόφιμα παρά μόνο για τρεις μέρες.
<P>
Μαθαίνουμε σήμερα ότι το Βέλγιο συμφωνεί να διαδραματίσει το ρόλο του μεσολαβητή στις συνομιλίες μεταξύ του Ζαΐρ και της Ρουάντα. Προβλέπεται λοιπόν ο Kengo Wadondo και ο στρατηγός Kagami να συναντηθούν τις προσεχείς ημέρες στις Βρυξέλλες για να αποφευχθεί μια αιματοχυσία στο Ζαΐρ και μια ανθρωπιστική πανωλεθρία σε όλη την περιοχή.
<P>
Υποστηρίζω βεβαίως την πρόταση του κ. Tindemans.

<SPEAKER ID=126 LANGUAGE="ES" NAME="Carnero Gonzαlez">
Κύριε Πρόεδρε, θα ήθελα να μιλήσω στο ίδιο πνεύμα με τον κ. Tindemans και να πω ότι, χωρίς καμιά αμφιβολία, για τη σημερινή ανοιχτή κρίση στο Κίβου -ή μάλλον την επιδείνωση της κρίσης- θα εξευρεθεί οριστική λύση μόνο στο μέτρο που τα Ηνωμένα Έθνη, με τη βοήθεια της Ευρωπαϊκής Ένωσης, για παράδειγμα, θα σταθούν ικανά να προτείνουν μια συνολική λύση για την περιοχή των Μεγάλων Λιμνών, στα πλαίσια μιας διεθνούς διάσκεψης η οποία είναι απαραίτητη.
<P>
Προφανώς, η Ευρωπαϊκή Επιτροπή δεν πρέπει να σταματήσει να καταβάλει προσπάθειες. Αντίθετα, πρέπει να αναζητήσει τους καταλληλότερους τρόπους ώστε να εξακολουθήσει να φθάνει στους πρόσφυγες που βρίσκονται εκεί μια ανθρωπιστική βοήθεια η οποία, σε πάμπολλες περιπτώσεις, πέφτει στα χέρια του ζαϊρινού στρατού ο οποίος τη χρησιμοποιεί σαν ένα είδος επισιτιστικού όπλου.
<P>
Θα ήθελα επίσης να πω ότι, σε σχέση με αυτήν την κρίση, είναι αδύνατο να ξεχνάμε τον στρατηγό Μομπούτου, επικεφαλής της Κυβέρνησης του Ζαΐρ, ο οποίος δεν είναι ακριβώς δημοκράτης, και επιχειρεί να χρησιμοποιήσει την επιδείνωση της κρίσης για μια μεγαλοπρεπή επάνοδο στη χώρα του, προκειμένου να διατηρηθεί στην εξουσία για πολλά χρόνια ακόμη.
<P>
Προφανώς, δεν μπορούμε να ξεχνάμε ότι ορισμένες ευρωπαϊκές χώρες, και ιδίως η Γαλλία, ευνοούν στο διπλωματικό πεδίο τη διατήρηση του στρατηγού Μομπούτου στην εξουσία του Ζαΐρ. Κατ' αυτήν την έννοια, θέλω βεβαίως να υποστηρίξω τις πρωτοβουλίες που ανακοινώθηκαν.
<P>
Κροατία

<SPEAKER ID=127 LANGUAGE="NL" NAME="Bertens">
Κύριε Πρόεδρε, σε όλα τα δημοκρατικά καθεστώτα επιτρέπεται η άσκηση κριτικής. Αυτή η θεμελιώδης αρχή φαίνεται να μην εφαρμόζεται στην Κροατία. Η χώρα αυτή κατέστη πρόσφατα μέλος του Συμβουλίου της Ευρώπης και, κατά τη γνώμη μου, η απόφαση αυτή ήταν τουλάχιστον πρόωρη. Το Συμβούλιο της Ευρώπης θα έπρεπε τουλάχιστον να περιμένει έως τη στιγμή που η χώρα θα κάλυπτε τις προϋποθέσεις τις οποίες είχε ορίσει το ίδιο σε κάποια προηγούμενη στιγμή του τρέχοντος έτους. Ένας άλλος λόγος που συνηγορούσε υπέρ της μη αποδοχής της χώρας στο Συμβούλιο της Ευρώπης αφορά τον περιορισμό της ελευθερίας των μέσων ενημέρωσης.
<P>
Η κατάσταση που επικρατεί στη χώρα αυτή απέχει πολύ από το να είναι δημοκρατική. Θεσπίστηκε ένας νέος σκανδαλώδης νόμος ο οποίος όχι μόνο απαλλάσσει από κάθε κριτική τον πρόεδρο και τέσσερις ανώτατους υπαλλήλους, αλλά αποτελεί και ένα μέσο που παρεμποδίζει σοβαρά την ανεξαρτησία του Τύπου. Τα μαζικά μέσα ενημέρωσης αντιμετωπίζουν πάμπολλες προσφυγές σε βάρος τους με αποτέλεσμα να απειλείται η οικονομική τους επιβίωση.
<P>
Τέλος, από πολλαπλές μελέτες που πραγματοποιήθηκαν από αξιόπιστους οργανισμούς, προκύπτει ότι η Κροατία παραβιάζει πολλές από τις διατάξεις της Συμφωνίας του Dayton. Παρεμποδίζεται η επιστροφή των προσφύγων ενώ αναφέρονται πάρα πολλές περιπτώσεις λεηλασίας, εμπρησμού, δολοφονιών και εκφοβιστικών ενεργειών κατά των Σερβοκροατών. Εκτός αυτού, οι ενέργειες της Κροατίας υπονομεύουν την ειρηνευτική προσπάθεια στη Βοσνία-Ερζεγοβίνη.
<P>
Από αυτό το νεοφώτιστο μέλος του Συμβουλίου της Ευρώπης μπορεί να αναμένεται αλλά και να απαιτηθεί ότι θα τηρεί τις διατάξεις της συμφωνίας του Dayton και θα σέβεται τη δημοκρατία και τα ανθρώπινα δικαιώματα.

<SPEAKER ID=128 LANGUAGE="NL" NAME="Oostlander">
Κύριε Πρόεδρε, κατά πρώτον, η πολιτική μας ομάδα έχει αντιρρήσεις ως προς την αιτιολογική σκέψη Ε επειδή πρόκειται για τη διακοπή της λειτουργίας του ραδιοσταθμού 101 στο Ζάγκρεμπ, σχετικά με την οποία δεν γνωρίζουμε εάν η μέθοδος που εφαρμόστηκε συμφωνεί απολύτως με την πραγματικότητα. Ο εν λόγω ραδιοσταθμός είχε απαλλαγεί επανειλημμένα από τις υποχρεώσεις του, πράγμα που συμβαίνει και πάλι, και πιστεύω ότι η διαδικασία θα μπορούσε να ολοκληρωθεί με ικανοποιητικό τρόπο ιδιαιτέρως μάλιστα επειδή πίεση στην Κροατία ασκείται και με άλλους τρόπους.
<P>
Ένα άλλο σημείο αφορά την παράγραφο 4 του ψηφίσματος, όπου αναφέρεται ότι δεν αναμέναμε να γίνει δεκτή η Κροατία στο Συμβούλιο της Ευρώπης. Η πολιτική μου ομάδα είχε εκτιμήσει με διαφορετικό τρόπο την κατάσταση. Όταν έγινε δεκτή η Ρωσία το σκεπτικό που κυριάρχησε ήταν ότι δεν υπήρχε πλέον επιχείρημα για να εμποδιστεί η προσχώρηση της Κροατίας. Στην ουσία, το Συμβούλιο της Ευρώπης έχει αμαρτήσει εδώ και πολύ καιρό και έχουμε την εντύπωση ότι, αποδεχόμενο μία μεγάλη χώρα για λόγους που είναι πολύ αμφισβητήσιμοι, δεν μπορεί πλέον να προβάλει επαρκή επιχειρήματα για να μην αποδεχτεί την προσχώρηση μίας μικρής χώρας με μικρές αμαρτίες. Θα θέλαμε λοιπόν να παρακολουθήσουμε με προσοχή την κατάσταση, όπως αναφέρεται και στην παράγραφο 5. Πρόκειται για ένα σημείο που το τονίζουμε ανεπιφύλακτα. Δεν περιμέναμε, όμως, ότι το Συμβούλιο της Ευρώπης θα απέρριπτε την ένταξη της Κροατίας στους κόλπους του.
<P>
Όσον αφορά το ψήφισμα κατέθεσε και ο ίδιος, εξ ονόματος της πολιτικής ομάδας του ΕΛΚ, ορισμένες τροπολογίες προκειμένουν να εξισορροπηθεί κάπως η κατάσταση και να γνωστοποιηθεί στους αποδέκτες ότι αντιμετωπίζουμε με σοβαρότητα τα συναισθήματά τους, ιδιαιτέρως όσον αφορά την ανακάλυψη των μαζικών τάφων γύρω από την περιοχή του Vucovar, ότι λαμβάνουμε υπόψη τις καταστάσεις αυτές. Δεν θα ήθελα να εξετάσω τόσο πολύ την κατάσταση που επικρατεί στο εσωτερικό της χώρας όσο τις επιπτώσεις που έχουν στο εξωτερικό οι δράσεις της κυβέρνησης του Ζάγκρεμπ. Η πρόθεση αυτή εκδηλώνεται μέσω των δύο άλλων τροπολογιών.

<SPEAKER ID=129 NAME="De Silguy">
Πρόκειται για μια πρόκληση, κύριε Πρόεδρε! Σε λίγα λεπτά κάναμε τον απολογισμό οκτώ χωρών, εκ των οποίων τέσσερις στην Ευρώπη, αν μέτρησα καλά, δύο στην Αφρική, μία στην Ασία και μία στη Λατινική Αμερική. Αυτό αποδεικνύει το λιγότερο - και πιστεύω ότι είναι λυπηρό - ότι οι προσβολές κατά των ανθρώπινων δικαιωμάτων δεν αποτελούν το προνόμιο μιας περιοχής, μιας χώρας, ενός καθεστώτος ή ακόμη μιας ομάδας στρατηγών ή δικτατόρων, πρόκειται δυστυχώς για ένα πρόβλημα που αφορά όλο και περισσότερες χώρες.
<P>
Αρχίζω από το πρώτο θέμα: την Κύπρο. Οι τραγωδίες που ζει η Κύπρος τις τελευταίες εβδομάδες είναι οι πιο σοβαρές που γνώρισε το νησί από το 1974. Είναι το αποτέλεσμα της έντασης που δεν έπαψε να αυξάνεται στα 180 μέτρα της διαχωριστικής γραμμής. Η δολοφονία του Κακουλή είναι η πέμπτη δολοφονία στην περιοχή αυτή από τον Ιούνιο. Δεν θα επαναφέρω εδώ τη συζήτηση όσον αφορά τις σχέσεις με την Τουρκία. Η Επιτροπή εξέφρασε τη λύπη της για την κατάσταση των σχέσεων αυτών στην έκθεσή της για την εφαρμογή της τελωνειακής ένωσης και την κατάσταση των ανθρώπινων δικαιωμάτων στη χώρα αυτή και έλαβε γνώση της πρωινής απόφασής σας.
<P>
Η Ευρωπαϊκή Ένωση κατήγγειλε τη νέα αυτή μορφή βίας με μια δήλωση εξ ονόματός της στις 17 του περασμένου Οκτωβρίου από την Ιρλανδική Προεδρία. Η Ευρωπαϊκή Ένωση θεωρεί λυπηρό γεγονός τον τραγικό αυτό θάνατο, όπως και όλους τους άλλους που συνέβησαν πρόσφατα στην Κύπρο. Η Ευρωπαϊκή Ένωση επίσης έκανε έκκληση προς τις δύο πλευρές να λάβουν επειγόντως μέτρα για να αποσυρθούν τα όπλα στις θέσεις της διαχωριστικής γραμμής και να επεκταθεί η αποστρατικοποιημένη ζώνη, σύμφωνα με την απαίτηση των αποφάσεων του Συμβουλίου Ασφαλείας των Ηνωμένων Εθνών. Η Ευρωπαϊκή Ένωση ενθαρρύνει τις προσπάθειες που έχουν γίνει με σκοπό την επανάληψη του διαλόγου μεταξύ των δύο κοινοτήτων, ώστε αυτό να αποφέρει μια γενική πολιτική λύση στο κυπριακό ζήτημα υπό την αιγίδα των Ηνωμένων Εθνών.
<P>
Τέλος, υπενθυμίζω ότι η στρατηγική της προένταξης της Κύπρου στην Ευρωπαϊκή Ένωση συνεχίζεται. Η Ευρωπαϊκή Επιτροπή επιθυμεί να συνεισφέρει στις προσπάθειες διαλόγου μεταξύ των δύο κοινοτήτων του νησιού και θα κρατά διαρκώς ενήμερη την τουρκοκυπριακή κοινότητα για τις προόδους που γίνονται από την Κύπρο όσον αφορά την πορεία της για την ένταξή της στην Ένωση. Μια τέτοια προοπτική ένταξης θα πρέπει να διευκολύνει πράγματι το διάλογο μεταξύ των κοινοτήτων και τουλάχιστον θα πρέπει να αποθαρρύνει κάθε πράξη βίας.
<P>
Δεύτερο, το Σουδάν. Η Επιτροπή δεν μπορεί παρά να καταγγείλει την κατάσταση που επικρατεί στο Σουδάν και, βέβαια, υποστηρίζει την πρόταση απόφασης που έχει υποβληθεί ενώπιόν σας προς έγκριση. Υπενθυμίζω ότι η Επιτροπή διέκοψε τη συνεργασία της για την ανάπτυξη στο πλαίσιο των Συμβάσεων του Λομέ IV με το Σουδάν τον Μάρτιο του 1990. Η απόφαση αυτή δεν επηρέασε τα σχέδια που αφορούν τις συμβάσεις του Λομέ II και III οι οποίες συνεχίστηκαν μέχρι την ολοκλήρωσή τους. Η Επιτροπή επιβεβαιώνει επίσης ότι η ανθρωπιστική βοήθεια που έχει υλοποιηθεί μέσω της ECHO συνεχίζεται από το 1993, όπως επίσης και η επισιτιστική βοήθεια. Η Επιτροπή δεν έχει σκοπό να επαναλάβει την βοήθεια για την ανάπτυξη άμεσα και - απαντώ εδώ στα ερωτήματα πολιτικού χαρακτήρα που τέθηκαν - υποστήριξε την πρωτοβουλία IGADD, δηλαδή τη διακυβερνητική οργάνωση για την ανάπτυξη που συγκεντρώνει τις κυβερνήσεις του Σουδάν, της Ερυθραίας, της Αιθιοπίας της Ουγκάντα και του Τζιμπουτί και η οποία αποσκοπεί στην τερμάτιση του εμφυλίου πολέμου στο Νότιο Σουδάν. Η IGADD προσπαθεί να προωθήσει τις διαπραγματεύσεις μεταξύ των πλευρών που βρίσκονται σε σύγκρουση στο Νότιο Σουδάν. Η Επιτροπή υποστήριξε οικονομικά μία από αυτές τις συναντήσεις, παρόλο που δεν απέφερε μεγάλη επιτυχία. Πιστεύω ότι αυτός δεν είναι επαρκής λόγος για να αποθαρρυνθούμε και να μειώσουμε τις προσπάθειές μας.
<P>
Τρίτον, η απόπειρα εναντίον του Οικουμενικού Πατριαρχείου στην Κωνσταντινούπολη. Η Επιτροπή θεωρεί λυπηρό γεγονός την απόπειρα αυτή που σημειώθηκε τη νύχτα της 28ης προς την 29η του περασμένου Σεπτεμβρίου. Ευτυχώς, δεν υπήρξαν θύματα. Τα αποτελέσματα της έρευνας που έχει αρχίσει από την τουρκική αστυνομία δεν είναι ακόμη γνωστά. Την ενέργεια αυτή διεκδικεί μια τρομοκρατική οργάνωση, ωστόσο το γεγονός αυτό δεν έχει επιβεβαιωθεί από την εν λόγω έρευνα. Όσον αφορά την αποκατάσταση των ζημιών που έγιναν από την απόπειρα αυτή, ο κοινοτικός προϋπολογισμός δεν έχει τη δυνατότητα να χρηματοδοτήσει την αποκατάσταση. Ωστόσο, σύμφωνα με τις τελευταίες πληροφορίες που έχουμε στην κατοχή μας, τα έργα αποκατάστασης έχουν ήδη αρχίσει.
<P>
Τέταρτο θέμα, το Μπαγκλαντές. Η Επιτροπή πληροφορήθηκε για την απαγωγή της κυρίας Kaplana Chakma, τη νύχτα της 11ης προς τη 12η Ιουνίου 1996, από μια ομάδα οπλισμένων αντρών αγνώστου ταυτότητας. Πράξεις βίας συνέβησαν πολύ συχνά στη Λαϊκή Δημοκρατία του Μπαγκλαντές, στους λόφους του Chittagong, μεταξύ αφενός των δυνάμεων ασφαλείας του Μπαγκλαντές και των μουσουλμάνων μπεγκαλοφώνων αποίκων, και αφετέρου των τοπικών φυλών που αποτελούνται κυρίως από βουδιστές Chakmas. Το τελευταίο σημαντικό επεισόδιο είναι η δολοφονία 30 μπεγκαλοφώνων αποίκων. Μεταξύ πολλών περιστατικών παραβίασης των ανθρώπινων δικαιωμάτων που συνέβησαν εις βάρος του τοπικού πληθυσμού, πολλά αποδόθηκαν στις δυνάμεις ασφαλείας του Μπαγκλαντές τα τελευταία είκοσι χρόνια. Υστερα από αυτά τα γεγονότα, ένα μεγάλο μέρος των φυλετικών πληθυσμών κατέφυγε στην Ινδία κοντά στην περιοχή Tripura. Στην Ινδία ακόμη και σήμερα υπάρχουν 50.000 άτομα που ζουν σε στρατόπεδα προσφύγων.
<P>
Η διεθνής κοινότητα έκανε έκκληση επανειλημμένα στην κυβέρνηση του Μπαγκλαντές να συνεχίσει τη διαδικασία ειρήνης και να επεκτείνει την κατάπαυση πυρός. Η κυβέρνηση του Μπαγκλαντές συνεχίζει να απαγορεύει την πρόσβαση στους λόφους του Chittagong στη βοήθεια που προέρχεται από ξένες χώρες. Στις 10 Μαρτίου 1996 με την ευκαιρία της συνάντησης της ομάδας βοήθειας στο Παρίσι με τους διμερείς και πολυμερείς χρηματοδότες, η γερμανική αντιπροσωπεία και η αντιπροσωπεία της Επιτροπής επέμειναν στην απαίτηση το Μπαγκλαντές να σεβαστεί τα ανθρώπινα δικαιώματα και να επισπεύσει τη διαδικασία ειρήνευσης στους λόφους του Chittagong. Σε απάντηση του αιτήματος αυτού, η αντιπροσωπεία του Μπαγκλαντές δήλωσε ότι η νέα κυβέρνηση, που βρίσκεται στην εξουσία από τον Ιούλιο του 1996, είναι αποφασισμένη να προχωρήσει στην επίλυση του θέματος αυτού με διαπραγματεύσεις που εμπλέκουν τους αρχηγούς των φυλών όπως επίσης και την ινδική κυβέρνηση. Επιπλέον αποφάσισε στις 30 Σεπτεμβρίου 1996 να καταρτίσει μια εθνική επιτροπή, με σκοπό την εξεύρεση μιας πολιτικής ρύθμισης για την διαπραγμάτευση της κατάστασης στους λόφους του Chittagong.
<P>
Η στάση της νέας αυτής κυβέρνησης, υπό την αρχηγία της πρωθυπουργού, κυρίας Cheik Azina, μας επιτρέπει να τρέφουμε νέες ελπίδες για την εξεύρεση μιας ειρηνικής πολιτικής ρύθμισης. Η Ευρωπαϊκή Επιτροπή, μέσω της αντιπροσωπείας της στη Dhaka, είναι ιδιαίτερα προσεκτική στην εξέλιξη της κατάστασης στους λόφους του Chittagong. Πρόκειται να υποστηρίξει τη διαδικασία ειρήνης παρέχοντας βοήθεια για την ανάπτυξη που προορίζεται για τις τοπικές κοινότητες μόλις δημιουργηθούν ασφαλείς προϋποθέσεις για τη διοχέτευση εξωτερικής βοήθειας.
<P>
Πέμπτον, η Βενεζουέλα. Η Επιτροπή συμμερίζεται τις ανησυχίες του Ευρωπαϊκού Κοινοβουλίου. Όπως μερικοί από σας επεσήμαναν, η Επιτροπή αποφάσισε πράγματι, το Δεκέμβριο του 1993, να συνεισφέρει στις προσπάθειες που καταβλήθηκαν από τις αρχές της Βενεζουέλας, υπό την αιγίδα του υπουργείου των ανανεώσιμων φυσικών πόρων για την αποκατάσταση της προστατευόμενης περιοχής της βιόσφαιρας στον Ανω Ορενόκο - Cassiquiare, στο νότιο τμήμα της χώρας. Η προστατευόμενη περιοχή της βιόσφαιρας δημιουργήθηκε τον Ιούνιο του 1991. Καλύπτει μια επιφάνεια 84.000 τ.χλμ., στην περιοχή του Αμαζονίου και περιλαμβάνει, εκτός από εθνικά πάρκα, περιοχές ιθαγενών πληθυσμών και φυσικά μνημεία.
<P>
Στην περιοχή του Αμαζονίου γίνεται εκμετάλλευση ανθρακωρυχείων κυρίως από χρυσοθήρες, τους «Garimpeiros» χωρίς επαρκή έλεγχο. Επίσης η εκμετάλλευση του ξύλου στο κράτος αυτό γίνεται από τη δασική υπηρεσία του υπουργείου ανανεώσιμων φυσικών πόρων της Βενεζουέλας. Σύμφωνα με πληροφορίες που διαθέτει η Επιτροπή, ο υπουργός ενέργειας και ορυκτών της Βενεζουέλας παρουσίασε μια πρόταση ανάκλησης των διαταγμάτων που αφορούν τα σχέδια απόφασης της Συνέλευσής σας. Ωστόσο το υπουργείο των φυσικών πόρων αντιτίθεται, έχοντας λάβει υπόψη συγκεκριμένα την ύπαρξη της προστατευόμενης περιοχής της βιόσφαιρας στον Ανω Ορενόκο. Μια διυπουργική συνάντηση θα πρέπει να πραγματοποιείται σήμερα μάλιστα, 24 Οκτωβρίου, στη Βενεζουέλα πάνω στο θέμα αυτό, παρουσία του Προέδρου της Δημοκρατίας. Βέβαια η Επιτροπή δεν θα παραλείψει να πληροφορήσει τη Συνέλευσή σας για τα αποτελέσματα της συνάντησης αυτής μόλις θα τα γνωρίζει.
<P>
Έκτο, σχετικά με τη Βουλγαρία. Η Επιτροπή συμφωνεί με τις ανησυχίες που διατυπώθηκαν από το Κοινοβούλιο στο θέμα της προβλεπόμενης ανεπάρκειας των δημητριακών στη Βουλγαρία. Η ανεπάρκεια αυτή προέρχεται από τους αργούς ρυθμούς της διαδικασίας της γεωργικής μεταρρύθμισης, κυρίως όσον αφορά το δικαίωμα ιδιοκτησίας και της ελευθέρωσης των αγορών. Το πρόβλημα εντάθηκε μετά από μια πολύ σοβαρή γενική μακροοικονομική κρίση και τις δυσμενείς κλιματολογικές συνθήκες του περασμένου χειμώνα και της άνοιξης. Η Βουλγαρία έκανε έκκληση στην Ευρωπαϊκή Επιτροπή και τα κράτη μέλη για επισιτιστική βοήθεια. Ο Πρόεδρος Santer υπενθύμισε πρόσφατα ότι η βουλγαρική κυβέρνηση έπρεπε πρώτα να κάνει αποφασιστική πρόοδο στην υλοποίηση του προγράμματος μακροοικονομικών και διαρθρωτικών μεταρρυθμίσεων. Στο γεωργικό τομέα τα μέτρα αυτά θα πρέπει να αποσκοπούν στην αποκατάσταση της εμπιστοσύνης των αγροτών και να αντιστρέψουν την τάση για μείωση της παραγωγής. Εάν όμως δεν ληφθεί μια αποφασιστική απόφαση εκ μέρους της κυβέρνησης, η παραγωγή των δημητριακών θα χειροτερεύσει το 1997 και το 1998.
<P>
Στις 22 Οκτωβρίου πραγματοποιήθηκε μια συνάντηση της επιτροπής συνεργασίας μεταξύ της Ένωσης και της Βουλγαρίας. Κατά τη συνάντηση αυτή η Βουλγαρία δήλωσε έτοιμη να επισπεύσει τις μεταρρυθμίσεις και υπογράμμισε ότι είχε ανάγκη δημητριακών βραχυπρόθεσμα για να επανορθώσει την υπάρχουσα σοβαρή ανισορροπία του ισοζυγίου δημητριακών. Για να υποστηρίξει τις προσπάθειες της Βουλγαρίας προς αυτή την κατεύθυνση, η Ευρωπαϊκή Επιτροπή έχει ήδη αποδεχτεί να κάνει ελαστικότερα τα γεωργικά μέτρα που προβλέπει το πλαίσιο του προγράμματος PHARE - 7 εκατ. ECU - ώστε να αυξηθούν οι καλλιέργειες για τη συγκομιδή του 1997. Αυτό θα επιτρέψει βέβαια να αποκατασταθούν τα αίτια της σημερινής κατάστασης.
<P>
Έβδομος φάκελος: το Ζα?ρ. Η Επιτροπή εκφράζει τη βαθειά της ανησυχία για την όλο και πιο σοβαρή κατάσταση στο Ζα?ρ, στα σύνορα μεταξύ της Ρουάντα και του Μπουρούντι και δεν μπορεί παρά να συμμεριστεί τις ανησυχίες που εκφράστηκαν από τον κ. Tindemans, την κυρία Leonard και άλλους παρεμβαίνοντες προ ολίγου. Πέρα από τα σοβαρά ανθρωπιστικά προβλήματα που συνεχίζουν να πλήττουν αθώους πληθυσμούς, οι οποίοι έχουν ήδη υποφέρει πολύ, όλες οι φυλές και οι εθνότητες μαζί, ενώ ο κίνδυνος μιας σύγκρουσης σε τοπικό επίπεδο είναι σήμερα ιδιαίτερα ανησυχητικός. Η Επιτροπή είναι πεπεισμένη ότι μόνο μια πολιτική λύση στο πλαίσιο μιας προληπτικής διπλωματίας μπορεί να ρυθμίσει τα προβλήματα της περιοχής.
<P>
Για τον σκοπό αυτό, η Επιτροπή και τα κράτη μέλη υποστηρίζουν τη δράση του ειδικού απεσταλμένου της Ευρωπαϊκής Ένωσης στην περιοχή των μεγάλων λιμνών, κ. Ajello, καθώς και τις επίμονες προσπάθειες που κατέβαλαν οι Αφρικανοί ηγέτες για την επανάληψη του διαλόγου μεταξύ των πλευρών. Ο κ. Ajello δεσμεύτηκε κυρίως να ενισχύσει τις επαφές του με το Ζαΐρ και τη Ρουάντα. Η Επιτροπή επικαλείται επίσης την ΟΑΕ να συνεισφέρει στη ρύθμιση αυτής της σύγκρουσης.
<P>
Όσον αφορά τη δημιουργία διαδρόμων για την διέλευση της ανθρωπιστικής βοήθειας προς τους πρόσφυγες που έχουν εγκαταλείψει τα στρατόπεδά του Uvira, την οποία ζήτησε το Κοινοβούλιό σας, η Επιτροπή υπενθυμίζει ότι η διεθνής εντολή για την προστασία των προσφύγων στην περιοχή των μεγάλων Λιμνών είναι υπό την αρμοδιότητα της Ύπατης Αρμοστείας για τους πρόσφυγες. Η Ύπατη Αρμοστεία δεσμεύτηκε από την αρχή της κρίσης να υποστηρίξει το σύνολο των προσφύγων της περιοχής με τη βοήθεια των κρατών μελών και της Επιτροπής, και σας βεβαιώνω ότι θα καταβάλουμε κάθε προσπάθεια και θα κάνουμε ότι είναι απαραίτητο ώστε να προσφέρουμε κάθε δυνατή βοήθεια όπου χρειάζεται.
<P>
Η Επιτροπή έθεσε επίσης το θέμα του Kivu κατά την τελευταία συνάντηση την Τρίτη στο Στρασβούργο, και παρακολουθεί με προσοχή την εξέλιξη της κατάστασης. Κατόπιν αιτήματος της προέδρου, της κυρίας Bonino και του κυρίου Pinheiro, ένας πυρήνας αντιμετώπισης κρίσης τέθηκε σε λειτουργία από την Τετάρτη 23 Οκτωβρίου στην ανθρωπιστική υπηρεσία της Ευρωπαϊκής Κοινότητας, ECHO. Ο πυρήνας αυτός έχει το καθήκον να παρακολουθεί καθημερινά την εξέλιξη της κατάστασης στο Kivu και να προτείνει στην Επιτροπή μέτρα που να αποσκοπούν στην αποφυγή οποιουδήποτε νέου ανθρωπιστικού δράματος.
<P>
Τέλος, τελευταίο θέμα, η Κροατία. Η Ευρωπαϊκή Επιτροπή συμμερίζεται την ανησυχία των αξιότιμων βουλευτών, την οποία άκουσα, και η οποία αφορά την ασφάλεια των Σέρβων Κροατών στις παλιές περιοχές του Βόρειας και Νότιας Κράϊνα, όπως και τις δυνατότητες επιστροφής των Σέρβων Κροατών προσφύγων στον τόπο καταγωγής τους. Ο νόμος της αμνηστίας που υιοθετήθηκε πρόσφατα αποτελεί μια σημαντική πρόοδο στον τομέα αυτό. Οι αρχές της Κροατίας μπορούν ωστόσο να κάνουν κάτι περισσότερο για να αποκαταστήσουν την απαραίτητη εμπιστοσύνη στους Σέρβους που επιθυμούν να επιστρέψουν. Πρέπει η Επιτροπή να εξασφαλίσει την ασφάλεια στην Κροατία και τον απόλυτο σεβασμό των δικαιωμάτων του ανθρώπου και των μειονοτήτων.
<P>
Η Ευρωπαϊκή Ένωση και το Συμβούλιο της Ευρώπης παρακολουθούν με προσοχή τις πολιτικές εξελίξεις στην Κροατία και δίνουν ιδιαίτερη βαρύτητα στην κατάσταση των προσφύγων. Εάν δεν προκύψει μια ικανοποιητική λύση στο θέμα αυτό, είναι δύσκολο να επικρατήσει η ειρήνη μεταξύ των κρατών της περιοχής. Η παροχή μιας οικονομικής βοήθειας όπως επίσης και η θέσπιση πιο στενών σχέσεων μεταξύ της Ευρωπαϊκής Ένωσης και της Κροατίας εξαρτώνται με τρόπο αποφασιστικό από τρεις παράγοντες που σας υπενθυμίζω: πρώτον, το απόλυτο σεβασμό εκ μέρους της Κροατίας των δεσμεύσεών της που απορρέουν από τις συνθήκες ειρήνης του Dayton και του Παρισιού. Δεύτερον, ο σεβασμός στις αρχές της Δημοκρατίας, των ανθρωπίνων δικαιωμάτων και των μειονοτήτων. Και τρίτον, η δημιουργία ρεαλιστικών δυνατοτήτων επιστροφής για τους πρόσφυγες.
<P>
(Χειροκροτήματα)

<SPEAKER ID=130 NAME="Πρόεδρος">
Ευχαριστώ, κύριε Επίτροπε. Διαπιστώνω ότι ολοκληρώσατε αυτό το δύσκολο έργο ξεπερνώντας ωστόσο λίγο τον χρόνο, κάτι το οποίο δεν διευκολύνει τη δουλειά μου. Δεν μπορώ να σας κατηγορήσω γιατί καταλαβαίνω πλήρως τα προβλήματά σας.
<P>
Η κοινή συζήτηση τελείωσε. Η ψηφοφορία θα διεξαχθεί στις 5.30 μμ.

<SPEAKER ID=131 NAME="Ο Πρόεδρος">
Η ημερήσια διάταξη προβλέπει την κοινή συζήτηση των ακολούθων προτάσεων ψηφίσματος.
<P>
Β4-1129/96 της κ. Hoff και άλλων, εξ ονόματος της Όμάδας ΕΣΚ για την κατάσταση στη Λευκορωσία.-Β4-1144/96 των κ.κ. Boogerd-Quaak και Bertens, εξ ονόματος της Ομάδας ΦΙΛ για την κατάσταση στη Λευκορωσία.-Β4-1177/96 των κ.κ. Robles Piquer και άλλων, εξ ονόματος της Ομάδας ΕΛΚ, σχετικά με το δημοψήφισμα όσον αφορά τις εξουσίες που πρέπει να δοθούν στον Πρόεδρο της Λευκορωσίας.-Β4-1191/96 των κ.κ. Schroedter και Aelvoet, εξ ονόματος της Ομάδας των Πρασίνων, σχετικά με την απειλή αυταρχικού καθεστώτος στη Λευκορωσία.-Β4-1197/96 των κ.κ. Pettinari και άλλων, εξ ονόματος της Ομάδας ΣΕΕΑ/ΠΑΒΧ για την πολιτική κατάσταση στη Λευκορωσία.
<SPEAKER ID=132 LANGUAGE="DE" NAME="Mann, Erika">
Kύριε Πρόεδρε, κύριε Επίτροπε, αξιότιμοι κυρίες και κύριοι συνάδελφοι, έχουμε μπροστά μας μια κοινή πρόταση ψηφίσματος, η οποία, κατά τη γνώμη μου, εκφράζει, πολύ κατανοητά, την ανησυχία μας για την πολιτική και την κοινωνική κατάσταση της Λευκορωσίας. Kατά τα άλλα, αν μου επιτρέπεται να το παρατηρήσω εν συντομία, απουσιάζουν οι Πράσινοι; δεν αναφέρονται εδώ, αλλά ήταν παρόντες στις διαπραγματεύσεις, και συμφωνούν με την παρούσα μορφή της πρότασης ψηφίσματος.
<P>
H Λευκορωσία βρίσκεται σε δύσκολη οικονομική, πολιτική και κοινωνική κατάσταση. Aυτό οφείλεται κυρίως, στην έλλειψη μιας αξιόπιστης μεταρρυθμιστικής πολιτικής. Έχουμε στη Λευκορωσία έναν Πρόεδρο ο οποίος δε καταλαβαίνει τα μηνύματα των καιρών μας, και ο οποίος με κυβερνητικό έλεγχο της βιομηχανίας και των τραπεζών, με επεμβάσεις στη δημοκρατική συνταγματική τάξη, με μια αμφισβήτηση της εθνικής ανεξαρτησίας και με περιορισμό της ελευθερίας της έκφρασης, του τύπου και των δικαιωμάτων των συνδικάτων, θέλει να οδηγήσει τη Λευκορωσία πίσω πάλι σ' έναν διαρθρωτικό συντηρητισμό που δεν υπάρχει πια μ' αυτή τη μορφή και ο οποίος, ελπίζω, να μην υπάρξει ποτέ πια, μ' αυτή τη μορφή.
<P>
Γνωρίζουμε πως όλες σχεδόν οι δυνάμεις της Λευκορωσίας εγκρίνουν τη συμφωνία εταιρικής σχέσης και συνεργασίας, καθώς και την προσωρινή συμφωνία με την Eυρωπαϊκή Ένωση, προκειμένου να έχουν ένα σταθερό συμβατικό πλαίσιο για τις οικονομικές τους ενέργειες και τις γενικές τους σχέσεις με την Eυρωπαϊκή Ένωση. Tο επιδοκιμάζουμε αυτό κατηγορηματικά και λυπούμαστε ιδιαίτερα για το ότι, στην κοινή μας πρόταση ψηφίσματος, καταφέραμε, αυτή τη στιγμή, να μη συνηγορούμε υπέρ της επικύρωσης και της υπογραφής από το Kοινοβούλιο της προσωρινής συμφωνίας, αλλά υπέρ της αναβολής της.
<P>
H Λευκορωσία, κατά τα άλλα, θα πρέπει να αποφασίσει ανάμεσα σε Eυρώπη και Pωσία, όπως ανέκαθεν λένε. Θα πρέπει, όμως, να εφαρμόσει μια ευθεία και ειλικρινή πολιτική, και να ξεκαθαρίσει τι θέλει. Έχουμε διμερείς συμφωνίες πολλών μορφών και για μας είναι αυτονόητο, αλλά η επιθυμία του λαού θα πρέπει να γίνει σεβαστή.
<P>
H Oμάδα των Σοσιαλιστών - το επεσήμανα ήδη αυτό - λυπάται για το ότι δεν μπορεί, αυτή τη στιγμή, να δώσει τη συγκατάθεσή της στην προσωρινή συμφωνία, με την παρούσα μορφή. Συνηγορούμε όμως έντονα υπέρ αυτής. Eπιδοκιμάζουμε ιδιαίτερα το ότι η κυβέρνηση είναι πρόθυμη να αναγνωρίσει το σεβασμό των ανθρωπίνων δικαιωμάτων σ' όλο τους το φάσμα. Yπάρχουν μηνύματα, αλλά είμαι υποχρεωμένος να λέω διαρκώς πως υπάρχουν μόνο μηνύματα, κι αυτά δεν είναι αρκετά σαφή. Θα πρέπει να έχουμε πιο ακριβείς ενδείξεις και να γίνει σαφέστερα αισθητό ότι η κυβέρνηση της Λευκορωσίας θέλει να εδραιώσει πράγματι μια ελεύθερη και πιο δημοκρατική κοινωνία.
<P>
Προς το παρόν υπάρχουν ενδείξεις ότι θα διεξαχθεί το δημοψήφισμα στις 24 Nοεμβρίου και ξέρουμε πως υπήρξαν προηγουμένως διιστάμενες απόψεις. O κ. Λουκασένκο, ο Πρόεδρος της Λευκορωσίας, συνηγορούσε υπέρ της διεξαγωγής του στις 7 Nοεμβρίου. Xαιρόμαστε ιδιαίτερα για τις ενδείξεις αυτές αλλά, μ' αυτή τη μορφή, δεν αρκούν φυσικά. Θα θέλαμε να περιμένουμε το δημοψήφισμα, ώστε να έχουμε σαφέστατα μηνύματα, προκειμένου να μπορέσουμε να πάρουμε μια σαφέστερη απόφαση στο Eυρωπαϊκό Kοινοβούλιο και να ταχθούμε υπέρ της υπογραφής της προσωρινής συμφωνίας και, στη συνέχεια, της συμφωνίας εταιρικής σχέσης και συνεργασίας.

<SPEAKER ID=133 LANGUAGE="NL" NAME="Bertens">
Κύριε Πρόεδρε, η σοβαρή συνταγματική κρίση στη Λευκορωσία μας προξενεί μεγάλες ανησυχίες. Ο Πρόεδρος Loekasjenko ακολουθεί ολοένα και περισσότερο το δρόμο ενός αυταρχικού ηγέτη ο οποίος δεν δίδει ιδιαίτερη σημασία στους δημοκρατικούς κανόνες που αφορούν, για παράδειγμα, την ελευθερία του Τύπου, την ελευθερία του συνέρχεσθαι και την ελευθερία γνώμης.
<P>
Ευτυχώς έχουν καταπαύσει οι εντάσεις που προκλήθηκαν με αφορμή τη διοργάνωση δύο αντιφατικών δημοψηφισμάτων, τουλάχιστον έτσι φαίνεται. Ο Πρόεδρος και το Κοινοβούλιο συμφώνησαν να πραγματοποιήσουν μόνο ένα δημοψήφισμα. Πιστεύω ότι η απόφαση αυτή είναι ορθή. Αυτό όμως δεν σημαίνει ότι δεν πρέπει να τηρήσουμε στάση επαγρύπνησης όσον αφορά τα ερωτήματα που θα τεθούν στο δημοψήφισμα. Εξάλλου, θα ήταν σκόπιμο να υπάρξει μέριμνα ώστε το δημοψήφισμα της 24ης Νοεμβρίου να διεξαχθεί κάτω από όσο το δυνατό περισσότερο δημοκρατικές συνθήκες.
<P>
Για να συμβεί αυτό, κύριε Πρόεδρε, ο Πρόεδρος και το Κοινοβούλιο της χώρας πρέπει να καταβάλουν προσπάθειες για το σεβασμό της δημοκρατίας και των ανθρωπίνων δικαιωμάτων. Πρέπει να υπάρχει ελεύθερη πρόσβαση στα μέσα μαζικής ενημέρωσης. Πρέπει να εξασφαλισθεί το δικαίωμα του συνέρχεσθαι γιατί διαφορετικά πιστεύω ότι δεν μπορεί να γίνει λόγος περί δημοκρατικού δημοψηφίσματος.

<SPEAKER ID=134 LANGUAGE="DE" NAME="Lenz">
Kύριε Πρόεδρε, συμμερίζομαι τα λόγια του προλαλήσαντα. Mπορούμε, δυστυχώς, στην περίπτωση της Λευκορωσίας, να δούμε τι σημαίνει κληρονομιά της Σοβιετικής Ένωσης, και σήμερα ακόμη. Tο κράτος αυτό, στο οποίο σαφώς και υπάρχουν δημοκράτες που προσπαθούν να εγκαθιδρύσουν μια ελεύθερη δημοκρατία, υποφέρει αυτή τη στιγμή από την κυβέρνηση του Λουκασένκο, από μια αυταρχική και καταπιεστική, πράγματι, μορφή διακυβέρνησης, όπως αναφέρει και το ψήφισμα.
<P>
Γνωρίζουμε τα μεγάλα προβλήματα που αντιμετωπίζει η αντιπολίτευση και καλούμε τον Πρόεδρο να σταματήσει την μέχρι τώρα στάση του και να ξεκινήσει τις αναγκαίες δημοκρατικές και οικονομικές μεταρρυθμίσεις και να σεβαστεί την ελευθερία του τύπου, το κράτος δικαίου και τα ανθρώπινα δικαιώματα.
<P>
Δίνω δίκιο στους συναδέλφους μας. Eυχαρίστως θα θέλαμε να έχουμε τη συμφωνία συνεργασίας, αλλά θα πρέπει να είμαστε συνεπείς προς την πολιτική την οποία πάντα υπενθυμίζουμε στο Συμβούλιο και την Eπιτροπή. Tο θέμα δηλαδή είναι να εφαρμόσουμε το αίτημα που θέτουμε στις ρήτρες των ανθρωπίνων δικαιωμάτων και της δημοκρατίας, μέσα στις συμφωνίες. Kι αυτό, δυστυχώς, θα πρέπει να το κάνουμε και στην προκειμένη περίπτωση, γι' αυτό και η ομάδα μου θα ταχθεί υπέρ των συμπερασμάτων αυτού του ψηφίσματος, να αναστείλουμε προς το παρόν κάθε περαιτέρω δράση και να περιμένουμε μέχρις ότου οι αρχές της Λευκορωσίας αλλάξουν την μέχρι τώρα γραμμή τους. Tότε, ασφαλώς, θα είμαστε ευτυχείς που από κοινού, με τις δημοκρατικές δυνάμεις της Λευκορωσίας να υπογράψουμε και θα εφαρμόσουμε μια συμφωνία συνεργασίας, πράγμα που επιχειρούμε και με τα υπόλοιπα μεταρρυθμιστικά κράτη.

<SPEAKER ID=135 LANGUAGE="DE" NAME="Schroedter">
Eυχαριστώ πολύ, κύριε Πρόεδρε. Πάλι έχουμε τη Λευκορωσία στην ημερήσια διάταξη της συζήτησης επί των επικαίρων, επειγόντων και σημαντικών θεμάτων. Aυτό εκφράζει τη δραματική επιδείνωση της κατάστασης στη χώρα αυτή. O Πρόεδρος Λουκασένκο καλλιεργεί συστηματικά το διχασμό των κατοίκων, καταπιέζοντας και την παραμικρή αντιπολιτευόμενη κίνηση.
<P>
Mε τη συνεχή εδραίωση της προσωπικής του δύναμης θέλει να αποπροσανατολίσει από την απραξία του στη διαδικασία μετασχηματισμού. Mετά την φίμωση του αντιπολιτευόμενου τύπου, την απαγόρευση των συνδικάτων και τις διάφορες προσπάθειες να ασκήσει πίεση και στο Συνταγματικό Δικαστήριο, ξεκινάει ο Πρόεδρος, τον Aύγουστο, επίθεση κατά του συντάγματος και θέλει με δημοψήφισμα να προσεταιριστεί νομοθετική εξουσία. Tο κοινοβούλιο αντέχει σ' αυτή τη σοβαρή επίθεση κατά της ύπαρξής του, με μια τέλεια στρατηγική, εκμεταλλευόμενο τις ευρείες δυνατότητες των δημοκρατικών κανόνων του παιχνιδιού. Yποκλινόμαστε ενώπιον αυτού του νεαρού κοινοβουλίου.
<P>
Mε τη σύγκλιση της Συνέλευσης της Ένωσης που αποτελούνταν από μη εκλεγμένους εκπροσώπους, την τελευταία εβδομάδα, ξεκίνησε ο Λουκασένκο την ολοκληρωτική επίθεση κατά του εκλεγμένου κοινοβουλίου, αλλά απέτυχε. Kανείς στη Λευκορωσία δεν θέλει τον εμφύλιο πόλεμο, αλλά και με μια προεδρική δικτατορία δεν μπορούν να λυθούν τα προβλήματα της χώρας. Oι δημοκρατικές δυνάμεις της χώρας είναι θαρραλέες και, παρόλες τις επιθέσεις εναντίον τους, δεν παρεκκλίνουν από τις επιδιώξεις τους για μια δημοκρατική μεταρρύθμιση. Ωστόσο, δεν έχουν την παραμικρή δυνατότητα, να διαδώσουν τις ιδέες τους στη χώρα. Oύτε καν για το δημοψήφισμα δεν έχει το κοινοβούλιο τη δυνατότητα να εμφανιστεί στην τηλεόραση. Aυτό θα ήταν το ελάχιστο, για να μπορεί να γίνει λόγος για ένα δημοκρατικό δημοψήφισμα. Tο ότι αναβάλουμε τις διαδικασίες για τις συμφωνίες, δεν σημαίνει ότι θέλουμε να απομονώσουμε τη Λευκορωσία. Mάλλον είναι η τελευταία δυνατότητα που έχουμε για να φροντίσουμε επιτέλους να νικήσουν οι δημοκρατικές δυνάμεις και να ξεπεραστούν οι παλιές δομές του σοβιετικού συστήματος.
<P>
Θα ήθελα από εδώ να στείλω σ' όλους τους ανθρώπους της Λευκορωσίας, που με αυταπάρνηση τάσσονται υπέρ των δημοκρατικών μεταρρυθμίσεων, ένα χαιρετισμό και να καταστήσω σαφή και πάλι την συμπάθειά μας.
<P>
Aπό την άλλη μεριά, καλώ τον Πρόεδρο Λουκασένκο να καταστείλει επιτέλους το μένος του για την εξουσία και χάριν της μεταρρύθμισης να επιτρέψει και πάλι την ελευθερία του τύπου και την κριτική παρακολούθηση των δρωμένων από την αντιπολίτευση.

<SPEAKER ID=136 LANGUAGE="ES" NAME="Marset Campos">
Κύριε Πρόεδρε, η Ομάδα μας, η Ευρωπαϊκή Ενωτική Αριστερά/Βορειοευρωπαϊκή Πράσινη Αριστερά, παρακολουθεί με εξαιρετική ανησυχία την εξέλιξη της πολιτικής κατάστασης στη Λευκορωσία. Έχουμε επίγνωση του μέρους των ευθυνών που βαρύνουν τον δυτικό κόσμο συνολικά όσον αφορά την επιδεινούμενη κρίση που υφίστανται αρκετές από αυτές τις χώρες.
<P>
Ωστόσο, πιστεύουμε ότι η Ευρωπαϊκή Ένωση μπορεί και πρέπει να ασκήσει μιαν αποφασιστική πολιτική απέναντι στις χώρες αυτές, και συγκεκριμένα απέναντι στη Λευκορωσία. Η ευρωπαϊκή αυτή πολιτική πρέπει να βασίζεται σε τρεις αρχές: πρώτον, στην απαίτηση για πλήρη αναγνώριση των δημοκρατικών δικαιωμάτων -και συγκεκριμένα των δημοψηφισμάτων, των εκλογών και της ελευθερίας του συνεταιρίζεσθαι· δεύτερον, στην οικονομική και κοινωνική βοήθεια και στη στρατηγική συνεργασία στην επίλυση των προβλημάτων που της κληροδοτήθηκαν· τρίτον, στον βαθμιαίο χαρακτήρα του μηχανισμού σύνδεσης με την Ευρωπαϊκή Ένωση, ο οποίος θα είναι συνδεδεμένος με τις δημοκρατικές ελευθερίες, σαν ένα αδιαμφισβήτητο στοίχημα για μια Ευρώπη με ελευθερία και δημοκρατία στον 21ο αιώνα.

<SPEAKER ID=137 LANGUAGE="NL" NAME="Van der Waal">
Κύριε Πρόεδρε, όπως συμβαίνει και σε πολλές άλλες από τις δημοκρατίες της πρώην Σοβιετικής Ένωσης, οι μεταρρυθμίσεις στη Λευκορωσία προσκρούουν σε δυσκολίες. Ανησυχίες προξενεί ο αυταρχικός τρόπος διακυβέρνησης του Προέδρου Loekasjenko. Το μεγαλύτερο πρόβλημα δεν είναι ότι επιχειρεί να ενισχύσει τις εξουσίες του Προέδρου μέσω ενός δημοψηφίσματος με το οποίο θα τροποποιηθεί το Σύνταγμα. Ισχυρά προεδρικά καθεστώτα υπάρχουν και στις δυτικές χώρες. Αυτό που προξενεί ανησυχίες είναι το γεγονός ότι ο Loekasjenko επιχειρεί να αυξήσει την εξουσία του σε βάρος του Κοινοβουλίου και του Συνταγματικού Δικαστηρίου παραβιάζοντας κατ'αυτό τον τρόπο τις αρχές του κράτους δικαίου. Παράλληλα, ο Πρόεδρος της Λευκορωσίας περιόρισε την ελευθερία του Τύπου και της έκφρασης.
<P>
Με το μονόπλευρο προσανατολισμό του στη Ρωσία και τη συντηρητική οικονομική πολιτική, ο Loekasjenko οδήγησε τη Λευκορωσία σε απομόνωση. Λόγω του κόστους των ανακατατάξεων, δεν μπόρεσε να πάρει τη Ρωσία με το μέρος του, ταυτόχρονα όμως απομάκρυνε και τη Δύση. Όλα αυτά συνέβησαν σε μία περίοδο που η χώρα αντιμετωπίζει σοβαρά οικονομικά προβλήματα και έχει απόλυτη ανάγκη της υποστήριξης άλλων χωρών καθώς και διεθνών χρηματοπιστωτικών ιδρυμάτων.
<P>
Η Ευρωπαϊκή Ένωση αντιμετωπίζει το δύσκολο ερώτημα με ποιο τρόπο πρέπει να αντιδράσει στις εξελίξεις αυτές. Πρέπει να προβλεφθεί η περαιτέρω απομόνωση της Λευκορωσίας και η αποσταθεροποίηση της περιφέρειας. Ταυτόχρονα, θα πρέπει να καταστεί σαφές στη Λευκορωσία ότι επικρατούν ανησυχίες σχετικά με την εξέλιξη του καθεστώτος στη χώρα αυτή και ότι η σχέση της με την Ευρωπαϊκή Ένωση μπορεί να προωθηθεί περαιτέρω μόνο εφόσον τηρούνται οι βασικές αρχές του κράτους δικαίου και της δημοκρατίας. Ορθώς παρατηρήθηκαν τα ίδια πράγματα από τον Επίτροπο Van den Broek προς τον Υπουργό Εξωτερικών της Λευκορωσίας στο περιθώριο της πρόσφατης γενικής συνέλευσης των Ηνωμένων Εθνών.
<P>
Παρ'ότι γνωρίζουμε ότι το Κοινοβούλιο ενέκρινε στο παρελθόν συμφωνίες μεταξύ της Ένωσης και χωρών στις οποίες το κράτος δικαίου λειτουργεί ελλειμματικά, πιστεύουμε ότι προς το παρόν πρέπει να ανασταλεί η κύρωση των διάφορων συμφωνιών μεταξύ Ένωσης και Λευκορωσίας. Από την άποψη αυτή, το κριτήριο που θεωρούμε σημαντικό δεν είναι το κατά πόσο οι εξελίξεις σε μία χώρα προχωρούν αργά ή γρήγορα, αλλά κατά πόσο ακολουθούν την ορθή κατεύθυνση παρ'όλες τις υφιστάμενες ελλείψεις. Αυτό δεν μπορεί να λεχθεί για τις σημερινές εξελίξεις στη Λευκορωσία. Κατά συνέπεια, θα υποστηρίξουμε το κοινό ψήφισμα.

<SPEAKER ID=138 NAME="de Silguy">
Κύριε Πρόεδρε, η Επιτροπή συμμερίζεται απόλυτα τις ανησυχίες του Κοινοβουλίου για την κατάσταση στη Λευκορωσία, όπου οι καταπατήσεις των δικαιωμάτων του ανθρώπου, του κράτος δικαίου και της δημοκρατίας πολλαπλασιάστηκαν. Οι πιο πρόσφατες πληροφορίες που διαθέτει η Επιτροπή όσον αφορά την ημερομηνία του συνταγματικού δημοψηφίσματος που αποφασίστηκε από τον Πρόεδρο Loukachenko, υποδηλώνουν έναν συμβιβασμό που προέκυψε μεταξύ της κυβέρνησης της Λευκορωσίας και του Κοινοβουλίου. Η ημερομηνία του δημοψηφίσματος μετατίθεται από τις 7 στις 24 Νοεμβρίου, όπως επιθυμούσε το κοινοβούλιο.
<P>
Συντελέστηκαν επίσης πρόοδοι κυρίως χάρη στη δημιουργία μιας μικτής επιτροπής μεταξύ της κυβέρνησης και του κοινοβουλίου για να εξεταστεί το περιεχόμενο των θεμάτων που προβλέπονται στο δημοψήφισμα. Οι τελευταίες ενέργειες της Ευρωπαϊκής Ένωσης και η πρόσφατη συνάντηση μεταξύ του Προέδρου Elstine και του Προέδρου Loukachenko, διαδραμάτισαν προφανώς έναν θετικό ρόλο.
<P>
Εάν επικυρωθούν οι τελευταίες εξελίξεις, η κατάσταση στη Λευκορωσία έχει δυνατότητες βελτίωσης. Η Ευρωπαϊκή Επιτροπή δίνει έμφαση στην καθημερινή παρακολούθηση της κατάστασης στη Λευκορωσία και βέβαια θα πληροφορήσει τις αρμόδιες επιτροπές του Ευρωπαϊκού Κοινοβουλίου για κάθε νέα εξέλιξη της κατάστασης που αφορά το θέμα αυτό.
<P>
Η συμφωνία σύμπραξης και συνεργασίας και η προσωρινή συμφωνία που υπογράφηκαν από την Ευρωπαϊκή Ένωση με τη Λευκορωσία δεν θα επικυρωθούν παρά μόνον όταν η Συνέλευση θα έχει δώσει την επικυρωμένη συγκατάθεσή της για την πρώτη και την απλή συγκατάθεσή της για τη δεύτερη.

<SPEAKER ID=139 NAME="Πρόεδρος">
Ευχαριστώ πολύ, κύριε Επίτροπε.
<P>
Η κοινή συζήτηση έληξε.
<P>
Η ψηφοφορία θα διεξαχθεί κατά το πέρας της συζήτησης.

<SPEAKER ID=140 NAME="Πρόεδρος">
Η ημερήσια διάταξη προβλέπει την κοινή συζήτηση των εξής προτάσεων ψηφίσματος:
<P>
Β4-1145/96 του κ. Bertens, εξ' ονόματος της Ομάδας του Ευρωπαϊκού Κόμματος των Φιλελευθέρων, Δημοκρατών και Μεταρρυθμιστών, σχετικά με την απαγόρευση των ναρκών κατά προσωπικού·-Β4-1153/96 του κ. Macartney και της κ. Taubira-Delannon, εξ' ονόματος της Ομάδας της Ευρωπαϊκής Ριζοσπαστικής Συμμαχίας, σχετικά με τη Διάσκεψη της Οτάβα για τις νάρκες κατά προσωπικού·-Β4-1175/96 των κ.κ. Oostlander και Fabra Vallιs, εξ' ονόματος της Ομάδας του Ευρωπαϊκού Λαϊκού Κόμματος, σχετικά με τη Διάσκεψη της Οτάβα για τις νάρκες εδάφους·-Β4-1198/96 του κ. Piquet και άλλων, εξ' ονόματος της Συνομοσπονδιακής Ομάδας της Ευρωπαϊκής Ενωτικής Αριστεράς/Βορειοευρωπαϊκή Πράσινη Αριστερά, σχετικά με την αποτυχία της Διάσκεψης της Οτάβα για τις νάρκες κατά προσωπικού·
<SPEAKER ID=141 LANGUAGE="NL" NAME="Bertens">
Κύριε Πρόεδρε, συνάδελφοι, με διάφορες πρωτοβουλίες που ανέλαβε, ακροάσεις που πραγματοποίησε, εκθέσεις και δράσεις, το Κοινοβούλιο αγωνίζεται εδώ και χρόνια ενάντια στην κρυφή τρομοκρατία που είναι συνέπεια των ναρκών κατά προσωπικού, που κατά τη γνώμη μου θα μπορούσαν καλύτερα να αποκληθούν νάρκες κατά του ανθρώπου . Στη γη μας έχουν διασπαρθεί περισσότερο από 100 εκατομμύρια από αυτές τις νάρκες, στα οποία κάθε χρόνο προστίθενται ακόμα 2. Πριν από δύο εβδομάδες πραγματοποιήθηκε στην Οττάβα μία στρατηγική διάσκεψη που διοργανώθηκε μετά από πρωτοβουλία και πρόσκληση της κυβέρνησης του Καναδά. Στη διάσκεψη αυτή συμμετείχαν 50 χώρες, οι οποίες είχαν την πρόθεση να υπογράψουν μία σύμβαση για την πλήρη απαγόρευση των εν λόγω ναρκών κατά του ανθρώπου . Συμμετείχαν επίσης 25 παρατηρητές, περισσότεροι από 80 ΜΚΟ, ο Ερυθρός Σταυρός και άλλοι.
<P>
Στο ψήφισμα που κατατέθηκε γίνεται λόγος για μία αποτυχημένη διάσκεψη. Αυτό είναι κρίμα γιατί η διάσκεψη δεν απέτυχε. Απλώς είχε στρατηγικό χαρακτήρα. Οι προσπάθειες των παρευρισκομένων είχαν ως αποτέλεσμα να αποφασισθεί ότι θα πραγματοποιηθεί μία δεύτερη διάσκεψη στις Βρυξέλλες, τον Ιούνιο του προσεχούς έτους, προκειμένου να τεθεί η βάση για την κατάρτιση μίας σύμβασης για την απαγόρευση των ναρκών εδάφους, όχι το 2001, αλλά το Δεκέμβριο του 1997. Αυτή είναι η είδηση που μας έφερε ο Καναδός Υπουργός Εξωτερικών, την οποία δεχθήκαμε με μεγάλο ενθουσιασμό.
<P>
Ελπίζω ότι η Επιτροπή, που υπήρξε ήδη αρκετά δραστήρια, ίσως όχι όσο έπρεπε αλλά οπωσδήποτε ήταν δραστήρια πριν από την έναρξη της διάσκεψης της Οττάβα, θα ανακοινώσει την ανάληψη κοινής δράσης και ότι θα έχει το σθένος να πείσει τα δεκαπέντε κράτη μέλη να τηρήσουν την ίδια στάση ώστε να μην υπάρξει ένα από αυτά που αργότερα ενδέχεται να αρνηθεί να υπογράψει αυτή τη σύμβαση για την κατάργηση των ναρκών κατά του ανθρώπου .

<SPEAKER ID=142 LANGUAGE="EN" NAME="Macartney">
Κύριε Πρόεδρε, συζητούμε αυτά τα θέματα ως επείγοντα και ορισμένοι θα πουν ότι οι νάρκες δεν συνιστούν επείγον θέμα διότι θα βρίσκονται μαζί μας για πολλά χρόνια ακόμη. Πιστεύω ότι συμβαίνει το αντίθετο διότι, για κάποιον που πηγαίνει στο χωράφι του στη Μοζαμβίκη ή βγαίνει από το χωριό του στην Καμπότζη, το θέμα είναι ένα πολύ επείγον θέμα επιβίωσης. Θα επιβιώσει και αυτή τη μέρα ή όχι;
<P>
Αυτός είναι ο λόγος για τον οποίο η πρωτοβουλία, η οποία ανελήφθη από διακομματική ομάδα, συμπεριλαμβανομένου του κ. Bertens ο οποίος μίλησε μόλις τώρα καθώς και άλλων από κάθε ομάδα του Κοινοβουλίου, είναι εξαιρετικά σημαντική καθόσο αναθέτει στην Ευρωπαϊκή Ένωση την ηθική υποχρέωση να δηλώσει ότι πρέπει να υπάρξει πλήρης απαγόρευση των κατά προσωπικού ναρκών. Η πρωτοβουλία αυτή θα πρέπει να έχει την ίδια δυναμική όπως και στη σταυροφορία κατά των πυρηνικών όπλων. Δεν μπορούμε να ζήσουμε μαζί με τις νάρκες που καταστρέφουν και αφήνουν αναπήρους κατά τον πιο τρομακτικό τρόπο τους αθώους αμάχους. Με μεγάλη ικανοποίηση υποστηρίζω την πρόταση ψηφίσματος.

<SPEAKER ID=143 LANGUAGE="ES" NAME="Fabra Vallιs">
Κύριε Πρόεδρε, το Ευρωπαϊκό Κοινοβούλιο και η Ομάδα του ΕΛΚ έχουν δεσμευτεί για την επίτευξη μιας νομικώς δεσμευτικής διεθνούς συμφωνίας για την απαγόρευση των ναρκών κατά προσωπικού. Η εν λόγω απαγόρευση θα πρέπει να περιλαμβάνει την παραγωγή, την αποθήκευση, την παραχώρηση, την πώληση, την εξαγωγή, και βεβαίως τη χρήση αυτού του όπλου.
<P>
Πράγματι, οι νάρκες κατά προσωπικού πλήττουν στην πράξη κυρίως τον άμαχο πληθυσμό. Δυστυχώς, το έχουμε διαπιστώσει στην Αγκόλα, στην Καμπότζη, στη Μοζαμβίκη. Και θα πρέπει να έχουμε επίγνωση του γεγονότος ότι ακόμη και στην περίπτωση μιας πλήρους και άμεσης απαγόρευσης, θα χρειαστούν δεκαετίες για την εξουδετέρωση των εκατομμυρίων ναρκών που βρίσκονται διασκορπισμένες στο έδαφος.
<P>
Η Ομάδα του ΕΛΚ επιθυμεί η Ευρωπαϊκή Ένωση και τα Κράτη μέλη να αυξήσουν αισθητά τις προσπάθειές τους όσον αφορά τη ναρκαλίευση και τη βοήθεια προς τα θύματα. Χάρη στην πρωτοβουλία της καναδικής Κυβέρνησης, διεξήχθη η συνάντηση που έδωσε αφορμή για τη Διάσκεψη της Οτάβα, η οποία αποτελεί μια νέα προσπάθεια ώστε να προχωρήσουμε προς την παγκόσμια απαγόρευση. Προσπάθεια η οποία, παρά το αν αρέσει ή όχι στον κ. Bertens, απέτυχε για μιαν ακόμη φορά. Και η Ρωσία και η Κίνα έχουν ιδιαιτέρως βαρύτατες ευθύνες γι' αυτό.
<P>
Η Ομάδα του ΕΛΚ εκφράζει την ικανοποίησή της για το γεγονός ότι η Ευρωπαϊκή Ένωση, την 1η Οκτωβρίου, αποφάσισε μια κοινή δράση, που δεσμεύει την Ένωση και τα Κράτη μέλη της να εργαστούν από κοινού για τη σύναψη της επιθυμητής διεθνούς συμφωνίας. Πρέπει να επισημάνω σε αυτά τα πλαίσια ότι είμαστε διατεθειμένοι να υποστηρίξουμε κάθε πρωτοβουλία της Ένωσης και των Κρατών μελών της ενόψει της μονομερούς απαγόρευσης της κατασκευής αυτών των ναρκών.

<SPEAKER ID=144 LANGUAGE="IT" NAME="Pettinari">
Κύριε Πρόεδρε, η Διάσκεψη της Οττάβας πάνω στις νάρκες κατά προσωπικού, αντίθετα με όσα είπαν ορισμένοι συνάδελφοι, έχει στην πραγματικότητα αποτύχει. Εχει αποτύχει επειδή δεν επιτεύχθηκε συμφωνία για την απαγόρευση της παραγωγής και της χρησιμοποίησης των ναρκών κατά προσωπικού. Από την άλλη όμως πλευρά, αποφασίστηκε μία θετική νέα κοινή ενέργεια από το Ευρωπαϊκό Συμβούλιο. Από την κοινή αυτή ενέργεια περιμένουμε μία σθεναρή πολιτική πρωτοβουλία της Ευρωπαϊκής Ενωσης για να επιτευχθεί η απαγόρευση των ναρκών. Αν δεν μπορεί να επιτευχθεί η αναγκαία συναίνεση σε διεθνές επίπεδο για την ολική απαγόρευση της παραγωγής και της χρήσης των ναρκών, τότε η Ενωση θα πρέπει να καταστήσει το θέμα αυτό ένα «προδικαστικό» ζήτημα όσον αφορά στις οικονομικές και εμπορικές σχέσεις με τις τρίτες χώρες.
<P>
Θεωρώ επίσης τραγικό σφάλμα την επιμονή πολλών σχετικά με τις λεγόμενες έξυπνες νάρκες, δηλαδή εκείνες που αυτοεξουδετερώνονται μετά από ένα ορισμένο αριθμό ετών. Μου φαίνεται αντίθετα ότι ο καλύτερος στόχος είναι να ενεργήσουμε με τέτοιον τρόπο ώστε να σταματήσει η κατασκευή των όπλων αυτών. Οποιοσδήποτε στόχος μικρότερος από αυτόν είναι πράγματι δυσανάλογος με τη σοβαρότητα του προβλήματος.

<SPEAKER ID=145 LANGUAGE="IT" NAME="Vecchi">
Κύριε Πρόεδρε, οι νάρκες κατά προσωπικού είναι μία από τις φοβερότερες μάστιγες που πλήττουν πολλές περιοχές της υφηλίου. Εχει αποδειχθεί ότι δεν οφελούν με κανένα απολύτως τρόπο τους στρατιωτικούς σκοπούς για τους οποίους προορίζονται. Αντίθετα, αποτελούν ένα φοβερό μέσο για να πλήξουν τον άμαχο πληθυσμό, για να καταστούν ακατοίκητες και αχρησιμοποίητες ολόκληρες περιοχές, για να προκαλέσουν τον θάνατο και την αναπηρία δεκάδες χρόνια μετά την εναπόθεσή τους.
<P>
Οι νάρκες συνεπώς είναι ένα όπλο τρομοκρατικού χαρακτήρα, που στρέφεται εναντίον ανυπεράσπιστων ατόμων είναι πολύ φθηνές και διαδεδομένες, η εξουδετέρωση και η εκκαθάρισή τους είναι πολύ δαπανηρές, ενώ το πολιτικό, ανθρώπινο και οικονομικό κόστος της χρήσης τους είναι απαράδεκτο.
<P>
Η Διάσκεψη της Οττάβας, που έλαβε χώρα στην αρχή αυτού του μήνα, παρ' όλο που έδειξε πως διευρύνεται η διεθνής συνειδητοποίηση πάνω στο θέμα αυτό, δεν κατόρθωσε να καταλήξει σε κανένα σημαντικό αποτέλεσμα.
<P>
Το έχουμε πεί, η Ρωσία, η Κίνα, αλλά και άλλες χώρες είναι υπεύθυνες για την κατάσταση αυτή. Πρέπει λοιπόν η Ευρωπαϊκή Ενωση, έχοντας επίσης σαν βάση την «κοινή δράση» που εγκρίθηκε την 1η του περασμένου Οκτωβρίου, να εξαπολύσει μία πολιτική και διπλωματική εκστρατεία με στόχο την πλήρη απαγόρευση της παραγωγής, της αποθήκευσης, της εμπορίας και της χρήσης όλων των ναρκών κατά προσωπικού.
<P>
Το υπογραμμίζω, όλων των ναρκών κατά προσωπικού. Επομένως και των λεγομένων «έξυπνων ναρκών», επειδή δεν είναι έξυπνες, όπως δεν είναι έξυπνοι και εκείνοι που προωθούν την επέκτασή τους. Πρέπει να εξεταστούν με τα ίδια κριτήρια όπως και οι άλλες νάρκες και συνεπώς να προβλεφθεί η απαγόρευσή τους.
<P>
Για να γίνει αξιόπιστη η στρατηγική αυτή χρειάζεται να δοθεί το καλό παράδειγμα, ξεκινώντας με άλλα λόγια μονομερώς, σαν χώρες της Ευρωπαϊκής Ενωσης, για την εξουδετέρωση των ναρκών εκείνων που υπάρχουν στην Ευρώπη, και για τη διακοπή της παραγωγής και των ναρκών εκείνων που δεν προορίζονται για εξαγωγή.
<P>
Χρειάζεται επίσης να ενισχυθεί η διεθνής συνεργασία και η άμεση δράση εξουδετέρωσής τους, καθώς και να καθοριστεί η βοήθεια για τα θύματα των ναρκών.

<SPEAKER ID=146 NAME="de Silguy">
Κύριε Πρόεδρε, η Επιτροπή θεωρεί ότι το αποτέλεσμα της διάσκεψης της Οττάβα είναι ελπιδοφόρο. Πράγματι, η τελική δήλωση της διάσκεψης αυτής καλεί τους συμμετέχοντες «να συνεργαστούν με σκοπό την όσο το δυνατόν συντομότερη ολοκλήρωση της διεθνούς συμφωνίας που να δεσμεύεται νομικά και που να καταγγέλλει τις πράξεις κατά προσωπικού». Πρόκειται για ένα πολύ φιλόδοξο στόχο που θα συνεχιστεί κατά τους ερχόμενους μήνες με την ενεργή συμμετοχή της Ευρωπαϊκής Ένωσης.
<P>
Επίσης, η διάσκεψη υιοθέτησε το «Χρονοδιάγραμμα δράσης για την κατάργηση των ναρκών κατά προσώπων.» Το ημερολόγιο προσδιορίζει τις δράσεις που πρέπει να πραγματοποιηθούν σε διεθνές, εθνικό, περιφερειακό ακόμη και τοπικό επίπεδο. Συμφωνήθηκε να οργανωθεί μια διάσκεψη παρακολούθησης από το Βέλγιο τον Ιούνιο του 1997, για να εξεταστούν οι πρόοδοι που πραγματοποιήθηκαν προς την κατεύθυνση της γενικής απαγόρευσης.
<P>
Όπως ξέρετε, η Ευρωπαϊκή Ένωση διαδραμάτισε έναν ενεργό και αποφασιστικό ρόλο κατά τη διάσκεψη αυτή, ο οποίος ξεπερνά τον ρόλο του απλού «ηθικού ηγέτη», χάρη στην κοινή δράση που υιοθετήθηκε στο θέμα αυτό την 1η Οκτωβρίου. Η δράση αυτή αποτελεί μια γενική και φιλόδοξη πλατφόρμα. Ήταν ιδιαίτερα χρήσιμη στους αντιπροσώπους της Ευρωπαϊκής Ένωσης για να επηρεάσει την έκβαση της διάσκεψης. Δίνει στην Ένωση τα μέσα δράσης που της επιτρέπουν να συνεισφέρει ενεργά και χωρίς διάκριση και να θέσει ένα τέλος στη χρήση των ναρκών εδάφους κατά προσωπικού. Επίσης η κοινή αυτή δράση ενισχύει το μορατόριουμ για τις εξαγωγές.
<P>
Τέλος, ενισχύει τη βούληση της Ένωσης να συμμετάσχει στις προσπάθειες εκκαθάρισης των ναρκών σε διεθνές επίπεδο. Θα ήθελα επίσης να υπενθυμίσω τη δράση που πραγματοποιεί η Επιτροπή στο θέμα αυτό, είτε στο πλαίσιο της ανθρωπιστικής βοήθειας, είτε στο πλαίσιο της συνεργασίας για την ανοικοδόμηση και την ανάπτυξη.
<P>
Φέτος, η Επιτροπή θα πρέπει να αφιερώσει περίπου 22 εκατ. ECU για την αποναρκοθέτηση. Η Επιτροπή εκφράζει ευγνωμοσύνη στο Ευρωπαϊκό Κοινοβούλιο που προέβλεψε για πρώτη φορά στον προϋπολογισμό του 1996 ένα ειδικό κονδύλιο 10 εκατ. ECU για την κατάργηση των ναρκών. Επισημαίνω ότι οι πιστώσεις αυτές χρησιμοποιήθηκαν κυρίως για τη χρηματοδότηση δράσεων αποναρκοθέτησης στη Βοσνία.

<SPEAKER ID=147 NAME="Πρόεδρος">
Ευχαριστώ πολύ, κύριε Επίτροπε.
<P>
Η κοινή συζήτηση έληξε.

<SPEAKER ID=148 NAME="Πρόεδρος">
Η κοινή συζήτηση των επικαίρων, επειγόντων και σημαντικών θεμάτων έληξε.
<P>
Προχωρούμε στην ψηφοφορία.
<P>
Σχετικά με τη Βενεζουέλα

<SPEAKER ID=149 LANGUAGE="ES" NAME="Carnero Gonzαlez">
Γνωρίζετε, κύριε Πρόεδρε, ότι χθες συνέβη ένα τρομερό δράμα στη Βενεζουέλα, με το θάνατο δεκάδων έγκλειστων σε κάποια φυλακή αυτής της χώρας. Οι συνθήκες κάτω από τις οποίες συνέβη αυτή η καταστροφή δεν είναι σαφείς, ούτε και εντοπίστηκαν οι υπαίτιοι. Ορισμένες Κυβερνήσεις, όπως της χώρας μου, λαμβάνοντας επιπλέον υπόψη ότι ένας Ισπανός πολίτης συγκαταλέγεται μεταξύ των νεκρών, ζήτησαν άμεσες εξηγήσεις και τιμωρία των ενόχων. Ζητώ η παρούσα Προεδρία να σημειώσει αυτό το συμβάν διότι, προφανώς, το ψήφισμα που πρόκειται να ψηφίσουμε σχετικά με τη Βενεζουέλα δεν είναι μόνον θέμα επικαιρότητας αλλά και θέμα αρχών.

<SPEAKER ID=150 NAME="Πρόεδρος">
Ευχαριστώ πολύ, κύριε Carnero. Είμαι βέβαιος ότι το Σώμα στο σύνολό του συμμερίζεται τα αισθήματά σας. Πρόκειται να μεταφέρω τα λεγόμενά σας στον Πρόεδρο του Ευρωπαϊκού Κοινοβουλίου, και κατανοώ ότι λόγω της χρονικής στιγμής κατά την οποία συνέβη αυτή η καταστροφή, για την οποία εκφράζουμε τη λύπη μας, δε μπόρεσε να περιληφθεί στην παρούσα πρόταση ψηφίσματος. Κατά συνέπεια, θα πρέπει να αναζητήσουμε κάποιον τρόπο που θα μας επιτρέψει να εκφράσουμε το ομόφωνο συναίσθημα αυτού του Κοινοβουλίου.
<P>
Σχετικά με το Ζαΐρ

<SPEAKER ID=151 LANGUAGE="NL" NAME="Tindemans">
Κύριε Πρόεδρε, όντως ακούσατε καλά και με καταλάβατε. Αξιότιμοι συνάδελφοι. Δεν πρόκειται για μία πρωτοβουλία που αποσκοπεί στη δημιουργία εντυπώσεων. Είχαμε διαβάσει το κείμενο του σχεδίου ψηφίσματος που κατατέθηκε από την Ομάδα των Πρασίνων και το θεωρούσαμε αποδεκτό. Είμαστε όμως της άποψης ότι, ενόψει της δραματικής κατάστασης που επικρατεί σήμερα με την κλιμάκωση της στρατιωτικής σύγκρουσης μεταξύ Ρουάντα και Ζα?ρ, μια και δεν πρόκειται πια για αψυμαχίες, ότι το Κοινοβούλιο θα έπρεπε να υποβάλει μία περισσότερο συγκεκριμένη και περισσότερο δυναμική πρόταση. Επιχειρήσαμε να έλθουμε σε επαφή με την κ. Aelvoet που είχε καταθέσει το ψήφισμα, δυστυχώς όμως είναι άρρωστη και δεν κατορθώσαμε να επικοινωνήσουμε μαζί της ούτε εχθές ούτε σήμερα. Στη συνέχεια πραγματοποιήθηκαν ορισμένες μεμονωμένες επαφές και τελικά καταρτίστηκε ένα ψήφισμα, δυστυχώς όμως με προφορική μορφή επειδή δεν είχαμε άλλο χρόνο στη διάθεσή μας, το οποίο έχουν υπογράψει τα ακόλουθα μέλη του Κοινοβουλίου: η κ. Lalumiθre και οι κ. Rocard, Pasty, Lannoye, Bertens, Fabre-Aubrspy, Wurtz και ο υποφαινόμενος.
<P>
Πρόκειται για τις ακόλουθες δύο προτάσεις οι οποίες θα πρέπει να προστεθούν στην παράγραφο 2Α. Το κείμενο καταρτίστηκε στα γαλλικά και έχει ως εξής:
<P>
«κάνει έκκληση ώστε μια τελευταία απόπειρα προληπτικής διπλωματίας « - μεταξύ μας - η έκφραση «προληπτική διπλωματία» έχει την έννοια που επικράτησε στο Κοινοβούλιό μας, παραδείγματος χάρη τη στιγμή που ο κ. Kouchner υπερασπίστηκε αυτή την πολιτική - λοιπόν έλεγα «κάνει έκκληση ώστε μια τελευταία απόπειρα προληπτικής διπλωματίας να εφαρμοστεί και στη συγκεκριμένη περίπτωση ζητά από τη διεθνή κοινότητα να κάνει ό, τι είναι δυνατόν ώστε η παρουσία των στρατιωτικών δυνάμεων να απαγορευτεί στην περιοχή του Kivu. Αναμένοντας την επίλυση του προβλήματος των προσφύγων, η περιοχή θα τεθεί υπό την ευθύνη των Ηνωμένων Εθνών.»
<P>
(NL) Αξιότιμοι συνάδελφοι, σε περίπτωση που εφαρμοστεί η πρόταση αυτή, θα καταστεί δυνατό να σωθούν εκατοντάδες ίσως και χιλιάδες ζωές. Αυτή είναι και η πρόθεση που κρύβεται πίσω από την εν λόγω προφορική τροπολογία η οποία πιστεύω ότι θα ενισχύσει εν προκειμένω το ρόλο του Κοινοβουλίου. Ο Επίτροπος που παρευρίσκεται σήμερα στην αίθουσα δήλωσε προηγουμένως ότι η Επιτροπή ίδρυσε εχθές έναν πυρήνα για την Κεντρική Αφρική. Το κείμενο αυτό θα μπορούσε λοιπόν να είναι το πρώτο που θα μπορούσε να εξετασθεί με σοβαρότητα από τον εν λόγω πυρήνα της Επιτροπής. Σας ευχαριστώ εκ των προτέρων για την προσοχή σας.
<P>
(Χειροκροτήματα)

<SPEAKER ID=152 NAME="Πρόεδρος">
Ευχαριστώ πολύ, κύριε Tindemans. Λόγω του ότι το επιβάλλει ο Κανονισμός, πρέπει να ρωτήσω το Σώμα αν υπάρχει κάποια αντίρρηση σχετικά με την προφορική τροπολογία. Δεν βλέπω να υπάρχει κάποια αντίθετη άποψη. Κατά συνέπεια, αξιότιμοι κύριοι βουλευτές, προτείνω να ψηφιστεί το ψήφισμα στο σύνολό του, ενσωματώνοντας και την προφορική τροπολογία του κ. Tindemans.

<CHAPTER ID=7>
Τουρισμός (συνέχεια)
<SPEAKER ID=153 NAME="Πρόεδρος">
Η ημερήσια διάταξη προβλέπει τη συνέχεια της κοινής συζήτησης των τριών εκθέσεων σχετικά με τον τουρισμό.

<SPEAKER ID=154 LANGUAGE="DE" NAME="Lukas">
Κύριε Πρόεδρε, κυρίες και κύριοι, όπως προκύπτει από όλες τις εκθέσεις, είναι αναμφισβήτητο πως ο τουρισμός όχι μόνον είναι ένας από τους πιο σημαντικούς κλάδους της οικονομίας της Eυρωπαϊκής Ένωσης, αλλά έχει κι ένα πολύ μεγάλο δυναμικό για τη δημιουργία νέων θέσεων εργασίας.
<P>
Γι' αυτό και είναι τελείως ακατανόητο το ότι ειδικά ο τουρισμός δεν εμφανίζεται στη Συνθήκη. Eίναι τελείως ακατανόητο το ότι κράτη των οποίων η ευημερία εξαρτάται σε μεγάλο βαθμό από τον τουρισμό, όπως λ.χ. Aυστρία, ή τουλάχιστον η παρούσα κυβέρνηση της χώρας αυτής, τάσσονται κατά της δημιουργίας μιας νομικής βάσης για τον κλάδο αυτό.
<P>
Σαφώς και παραμένει αναμφισβήτητη, ειδικά σ' αυτό το θέμα, η αρχή της επικουρικότητας. Aν στη βιομηχανική πολιτική προσανατολιζόταν κανείς επακριβώς προς το πνεύμα του άρθρου 130, πράγμα που φαίνεται επιβεβλημένο και λογικό, θα αποδυναμώνονταν οι ενδοιασμοί του, μια και με το άρθρο αυτό δεν παραβιάζεται η επικουρικότητα και δεν απορρέουν εξ αυτού ιδιαίτερα μεγάλες οικονομικές υποχρεώσεις.
<P>
M' ένα τέτοιο άρθρο, όμως, θα είχε τη σιγουριά ότι - όπως και στη βιομηχανία - και σ' ευρωπαϊκό επίπεδο θα μπορούσε να ασχοληθεί με το θέμα του τουρισμού, σφαιρικά, χωρίς να παραβιάζεται η επικουρικότητα. Aν αναλογιστεί κανείς πως η βιομηχανία άνθρακα και χάλυβα εξακολουθεί να κατέχει ιδιαίτερη θέση στη Συνθήκη της EE, παρόλο που εκεί, αναλογικά, απασχολούνται λίγοι άνθρωποι, είναι πραγματικά παράλογο που ειδικά ο τουρισμός, ο οποίος είναι τόσο σημαντικός για το μέλλον της Eυρώπης, υποτιμάται σε τέτοιο βαθμό. Tο σωστό θα ήταν να προσανατολιζόμασταν σε προγράμματα, παρόμοια μ' αυτά που αναπτύσσει η βιομηχανική πολιτική για την ανταγωνιστικότητα της βιομηχανίας. O ευρωπαϊκός τουρισμός χρειάζεται σοβαρή υποστήριξη, όσον αφορά την ανάπτυξη των προσφορών, καθώς και όσον αφορά το κοινό μάρκετινγκ.
<P>
Όποιος σ' ένα πρόγραμμα, όπως το ΦIΛOΞENIA, που είναι σχεδιασμένο με καλές προθέσεις, αλλά κάτι παραπάνω από μετριόφρον, θα ήθελε να κάνει οικονομία, δεν έχει καταλάβει προφανώς την οικονομοπολιτική και κοινωνικοπολιτική σημασία του τουρισμού.

<SPEAKER ID=155 LANGUAGE="ES" NAME="Dνez de Rivera Icaza">
Κύριε Πρόεδρε, κυρίες και κύριοι βουλευτές, θα ήθελα να ξεκινήσω την παρέμβασή μου υποστηρίζοντας τα όσα εκφράστηκαν στη συζήτηση σχετικά με τον τουρισμό -η οποία δυστυχώς διεκόπη στη 1 το μεσημέρι. Επομένως, είναι περιττό να επαναλάβω τα όσα ήδη ειπώθηκαν από άλλους συναδέλφους, αν και θα ήθελα να επισημάνω πως δύσκολα κατανοώ ότι η Ευρωπαϊκή Επιτροπή δεν περιέλαβε στο αρχικό της κείμενο το αίτημα αυτού του Κοινοβουλίου, που εγκρίθηκε από την πλειοψηφία δύο φορές, στην Ολομέλεια του Δεκεμβρίου 1994 και του Φεβρουαρίου 1996, σχετικά με την προώθηση της δημιουργίας μιας Ευρωπαϊκής Υπηρεσίας Τουρισμού -που είναι προφανώς απαραίτητη.
<P>
Γι' αυτό και παρουσιάζουμε και πάλι, κύριε Επίτροπε, το εν λόγω αίτημα, βουλευτές από όλο το κοινοβουλευτικό φάσμα. Καθώς από δημοκρατική άποψη αποδεικνύεται δύσκολο να δικαιολογηθεί αυτή η κώφωση μπροστά στο επαναλαμβανόμενο αίτημα αυτού του Κοινοβουλίου, η Επιτροπή προσφέρει σε αντάλλαγμα τη δημιουργία ενός δικτύου τουριστικής έρευνας και τεκμηρίωσης, και με την τροπολογία Αριθ. 7 γίνεται αποδεκτή η σημασία μιας πολιτικής τουρισμού σε ευρωπαϊκό επίπεδο, η οποία να μην αφήνει περιθώρια για περισσότερη γραφειοκρατία, ρυθμίσεις, κλπ., κάτι που θα συνεργούσε εξαιρετικά στο ναυάγιο της προαναφερόμενης Υπηρεσίας.
<P>
Αυτό μας οδήγησε -εμένα και άλλους συναδέλφους, από διάφορες ομάδες του κοινοβουλευτικού φάσματος, όπως προανέφερα- να παρουσιάσουμε την τροπολογία Αριθ. 28, με την οποία υποβάλλεται εκ νέου ενώπιον του Κοινοβουλίου η ανάπτυξη και η θέση σε λειτουργία της εν λόγω Υπηρεσίας. Ελπίζουμε ότι αυτήν τη φορά θα εισακουστούμε από την Επιτροπή, δεδομένης της νέας διατύπωσης (σε κώδικα των Βαλεαρίδων το θέμα γίνεται εύκολα κατανοητό και έτσι θα το εννοήσουν οι αγαπητοί κάτοικοι της Μενόρκα).
<P>
Αφού υπογράμμισα αυτό το ζήτημα, μου απομένει μόνο να συγχαρώ τους εισηγητές, και όλως ιδιαιτέρως την κ. Bennasar, για αυτές τις τόσο θετικές εκθέσεις που επιβεβαιώνουν την ανάγκη να καθοριστεί και να τεθεί σε λειτουργία μια κοινοτική πολιτική τουρισμού, τώρα, κύριε Πρόεδρε, που επιπλέον επιτύχαμε τη χορήγηση κάποιων χρημάτων.

<SPEAKER ID=156 LANGUAGE="DE" NAME="Linzer">
Κύριε Πρόεδρε, κύριε Eπίτροπε, κυρίες και κύριοι, ο τουρισμός, παρά μερικούς αντίκτυπους που υπήρξαν, εξακολουθεί να είναι ένας ανερχόμενος οικονομικός κλάδος. Aν οι προβλέψεις είναι σωστές, ο τουρισμός, σε μερικά χρόνια, θα αποτελεί τη σημαντικότερη οικονομική δραστηριότητα, σε παγκόσμιο επίπεδο, πιο μπροστά ακόμη και από τη βαριά βιομηχανία και την αυτοκινητοβιομηχανία. Aυτή τη στιγμή, δουλεύουν ήδη πάνω από 9 εκατομμύρια άνθρωποι άμεσα στον τομέα αυτό και η τάση είναι ανοδική. Tο γεγονός ότι η μεγάλη μάζα των εμπλεκομένων εδώ επιχειρήσεων συγκαταλέγεται στις μικρομεσαίες, δημιουργεί, φυσικά, μεγάλα προβλήματα.
<P>
Aπό την άλλη μεριά, η πολυμορφία της σύνθεσης των συμμετεχουσών επιχειρήσεων εγγυάται την απαραίτητη, ειδικά στον τουρισμό, ξεχωριστή μεταχείριση. Tο 95 % από τις 1, 2 εκατ. τουριστικές επιχειρήσεις είναι μικρές επιχειρήσεις, με λιγότερους από 9 εργαζόμενους. Aυτή τη ξεχωριστή μεταχείριση και τις περιφερειακές διαφορές και ιδιαιτερότητες θα πρέπει να τις προωθήσουμε. Mόνον έτσι μπορεί να γίνει στον καταναλωτή μεγάλη ποικιλία προσφορών. Kαι μόνον έτσι μπορούν οι διάφορες περιφέρειες, ανταγωνιζόμενες έντιμα, να προβάλλουν τις ιδιαίτερες ιδιότητές τους.
<P>
Γι' αυτό και θα πρέπει να προωθήσουμε ιδιαίτερα τον ελπιδοφόρο αυτό τομέα του τουρισμού. Έχω ιδιαίτερα κατά νου εδώ την ενίσχυση των μικρομεσαίων επιχειρήσεων που αναφέραμε προηγουμένως, συγκεκριμένα φορολογικά μέτρα για να ενισχυθεί η τουριστική υποδομή, αντίστοιχη χρησιμοποίηση της περιφερειακής ενίσχυσης και άλλα παρόμοια.
<P>
Όλως ιδιαιτέρως, όμως, αναλογίζομαι την ανάγκη βελτίωσης της ποιότητας του ευρωπαϊκού τουρισμού. Προς τούτο, είναι οπωσδήποτε απαραίτητο να ανεβάσουμε το επίπεδο κατάρτισης στον τομέα αυτό. Θα πρέπει κανείς, ιδιαίτερα, να διαθέτει ανάλογη γνώση του τομέα αυτού, με τις ποικίλες διαφορές του, προκειμένου να εφαρμόσει αποτελεσματικά μέτρα. Tο πρόγραμμα ΦIΛOΞENIA προχωρεί, κυρίως στους τομείς της ενημέρωσης και του συντονισμού, προς τη σωστή κατεύθυνση. H μεγάλη ελκυστική ισχύς της Eυρώπης οφείλεται στην πολιτική, γεωγραφική, ιστορική και εθνική πολυμορφία. O καταναλωτής θέλει επίσης να μπορεί να επιλέγει μεταξύ των διαφόρων προσφορών. Γι' αυτό και επαναλαμβάνω ιδιαίτερα το αίτημα να περιληφθεί και ο τουρισμός στη Συνθήκη της EE.
<P>
(Xειροκροτήματα)

<SPEAKER ID=157 LANGUAGE="PT" NAME="Vieira">
Κύριε Πρόεδρε, κύριε Επίτροπε, αγαπητοί συνάδελφοι, είμαστε σαφώς υπέρ του πρώτου πολυετούς προγράμματος για τον ευρωπαϊκό τουρισμό, »ΦΙΛΟΞΕΝΙΑ», στο κείμενο του οποίου πρέπει να εισαχθούν οι πρόσφορες και συνετές τροπολογίες της κ. Bennasar Tous.
<P>
Ο τουρισμός ευρωπαϊκού συμφέροντος πρέπει να λάβει μεγάλη υποστήριξη εκ μέρους της 'Ενωσης και επίσης όλο τον ενθουσιαμό των κοινοτικών χωρών, δεδομένων των θετικών αποτελεσμάτων που παράγει, κυρίως λόγω των θέσεων εργασίας που δημιουργεί και της διάδοσης των κοινωνικών και πολιτιστικών αξιών της Ευρώπης την οποία ευνοεί.
<P>
Είναι ακόμη ανεπαρκής η εκμετάλλευση του τεράστιου ευρωπαϊκού τουριστικού δυναμικού, οποιαδήποτε πτυχή κι αν εξετάσουμε. Και αν πρέπει να κάνουμε τα πάντα με σκοπό την προαγωγή, στην Ευρώπη, της αύξησης του αριθμού τουριστών, είτε κοινοτικών είτε προερχόμενων από τρίτες χώρες, είναι ανάγκη να εμβαθύνουμε τις γνώσεις στον τομέα του τουρισμού, να βελτιώσουμε το νομοθετικό και χρηματοδοτικό πλαίσιο και να βελτιώσουμε την ποιότητα του τουρισμού, όπου πρέπει να υπερισχύει ο σεβασμός προς το περιβάλλον και πρέπει να λαμβάνεται υπόψη η ασφάλεια του τουρίστα.
<P>
Πρέπει να αναφέρουμε την πρωταρχική ανάγκη της πρόβλεψης στον προϋπολογισμό και των ενισχύσεων για την κάλυψη δράσεων οι οποίες εμπίπτουν στο πλαίσιο αυτού του προγράμματος. Και, από τις δράσεις αυτές, υπογραμμίζουμε εκείνες οι οποίες έχουν διεθνικό ή διαπεριφερειακό χαρακτήρα, που θα οδηγήσουν υποχρεωτικά σε μία συνεργασία μεταξύ κρατών μελών ή περιοχών, οι οποίες θα απαιτήσουν κυρίως μία σημαντική βελτίωση της ποιότητας, της περιοδικότητας και της τιμής στα μέσα μεταφορών.
<P>
Παραδείγματα αυτής της συνεργασίας, κύριε Πρόεδρε, είναι τα κοινά σχέδια μεταξύ Πορτογαλίας και Ισπανίας, τα οποία έχουν σκοπό τη διάδοση πολλών πολιτιστικών εκδηλώσεων της Ιβηρικής Χερσονήσου, ή μεταξύ Μαδέρας, Αζορών και Καναρίων, για τη γνωριμία των φυσικών πόρων και της πολιτιστικής κληρονομιάς της βιογεωγραφικής περιοχής της Μακαρονησίας.
<P>
Από αυτή την άποψη, εκφράζουμε επίσης την ικανοποίησή μας για το γεγονός ότι επισημαίνεται στην έκθεση Bannαsar Tous η αυξανόμενη σημασία που έχει ο τουρισμός στις λιγότερο ανεπτυγμένες και ιδιαίτερα απομακρυσμένες περιοχές, γεγονός το οποίο θα τους επιτρέψει να λάβουν ειδική ή κατά προτεραιότητα μεταχείριση, συμπεριλαμβανομένης της έγκρισης κατάληλων οικονομικών και φορολογικών μέτρων στον τομέα του τουρισμού.

<SPEAKER ID=158 LANGUAGE="EN" NAME="Teverson">
Κύριε Πρόεδρε, προερχόμενος και ο ίδιος από τουριστική περιοχή θέλω να τονίσω πως μολονότι ο τουρισμός μπορεί να είναι εξαιρετικής σημασίας για την τοπική οικονομία, και ειδικότερα στις μικρού και μεσαίου μεγέθους επιχειρήσεις, εν τούτοις θα πρέπει να λειτουργεί με σωστό τρόπο. Υπάρχουν πολλά παραδείγματα κορύφωσης της τουριστικής κίνησης για λίγους μόνον μήνες γεγονός που οδηγεί σε αυξημένη καταστροφή του περιβάλλοντος και άσκηση πιέσεων στις υποδομές ορισμένων χωρών. Τα ανωτέρω φαινόμενα κάνουν επιτακτικό για οποιοδήποτε τουριστικό σχέδιο να προβλέπει τουρισμό σε όλη τη διάρκεια του έτους. Σε κάθε άλλη περίπτωση εμφανίζονται καταστάσεις εποχιακής απασχόλησης, χαμηλών μισθών και χαμηλής ασφάλειας στην εργασία. Αυτοί όλοι είναι τομείς που θα πρέπει να λαμβάνονται υπόψη από κοινού με - όπως έχει ήδη αναφερθεί σε προηγούμενες ομιλίες - το περιβάλλον.
<P>
Ένα συγκεκριμένο σημείο στο οποίο θα ήθελα να επανέλθω όμως αυτό το απόγευμα είναι κάτι που με μεγάλο ενδιαφερον διάβασα στην έκθεση της Επιτροπής σχετικά με τα κοινοτικά μέτρα που αναφέρονται στον τουρισμό και αυτό είναι η πτυχή της υγείας και της ασφάλειας των τουριστών. Παρατηρώ ότι στη σελίδα 34 του αγγλικού κειμένου τονίζεται η πυρασφάλεια στα ξενοδοχεία και, υποθέτω και στους ξενώνες νεότητας. Όπως αναφέρθηκε στην Ώρα των Ερωτήσεων προς την Επιτροπή, έχω έναν εκλογέα η κόρη του οποίου δολοφονήθηκε σε ξενώνα νεότητος πριν από λίγους μήνες. Πιστεύω σθεναρά ότι τώρα περισσότερο από ποτέ ανήκει στην αρμοδιότητα της Ευρώπης να διασφαλίσει ότι, με την αυξανόμενη συχνότητα των ταξειδιών ιδιαίτερα από νέους ανθρώπους, θα αναλάβουμε την ευθύνη να φροντίσουμε για την ασφάλεια και την υγεία τους. Το σημείο αυτό θα πρέπει να το έχει υπόψη της η Επιτροπή σε όλες τις μελλοντικές της δράσεις.

<SPEAKER ID=159 NAME="Θεωνάς">
Κύριε Πρόεδρε, ο τουριστικός τομέας δεν αποτελεί μόνον έναν πολύ σημαντικό κλάδο που συμβάλλει στην οικονομική ανάπτυξη, αλλά και μια πολυσήμαντη κοινωνική και πολιτιστική δραστηριότητα, μέσο αλληλεγγύης και πολιτιστικών ανταλλαγών.
<P>
Μ'αυτήν την πολυδιάστατη αξία θα έπρεπε να προσεγγίζεται και να συγκεντρώνει το μόνιμο ενδιαφέρον και την πολύπλευρη στήριξη της κοινοτικής πολιτικής. Το ερώτημα, όμως, που τίθεται είναι πώς μπορεί να στηριχθεί το πράγματι φιλόδοξο πρόγραμμα ΦΙΛΟΞΕΝΙΑ από τα πενιχρά κονδύλια που διαθέτει ο κοινοτικός προϋπολογισμός στον τουρισμό; Η προσπάθεια του κυρίου Επιτρόπου είναι αξιέπαινη, όμως η συζήτησή μας μπορεί να χαρακτηρισθεί πρωθύστερη, αφού μόλις πριν λίγο ψηφίσθηκε ο προϋπολογισμός 1997, που μόνο θλίψη προκαλεί σ'ό, τι αφορά στη στήριξη του τουρισμού.
<P>
Υπάρχει ανάγκη, κύριε Πρόεδρε, για εντοπισμό και επεξεργασία λύσεων σε εξειδικευμένα προβλήματα του τομέα, όπως εποχιακός χαρακτήρας, ασφάλεια επενδύσεων, ειδικές κατηγορίες τουριστών, μορφές τουρισμού και λοιπά. Και ταυτόχρονα, κεντρική θέση σε μια πολιτική τουρισμού πρέπει να κατέχει η προστασία των εργαζομένων, η ενίσχυση των μικρομεσαίων επιχειρήσεων, η υγιεινή και ασφάλεια και η προστασία του περιβάλλοντος.

<SPEAKER ID=160 LANGUAGE="IT" NAME="Amadeo">
Κύριε Πρόεδρε, το Ευρωπαϊκό Κοινοβούλιο ενεργούσε πάντοτε υπέρ της δημιουργίας συγκεκριμένων πολιτικών σχετικά με τον τουρισμό. Ηδη στην Πράσινη Βίβλο του 1993 σχετικά με τον ρόλο της Ενωσης στον τουριστικό τομέα, η Επιτροπή είχε καλέσει το Κοινοβούλιο να προβλέψει την ένταξη ενός ειδικού κεφαλαίου για τον τουρισμό, στο σχέδιο της Συνθήκης, συνοδευόμενο όμως από μια νομική βάση η οποία, ενώ σέβεται την αρχή της επικουρικότητας, επιτρέπει και την συμπληρωματική παρέμβαση του Εκτελεστικού.
<P>
Τέσσερις είναι οι στόχοι της πρότασης «ΦΙΛΟΞΕΝΙΑ»: Πρώτον, η ανάπτυξη της πληροφόρησης σχετικά με τον κοινοτικό τουρισμό, αντλώντας από τις πιο ποικίλες πηγές, ειδικά με σκοπό την εξακρίβωση των επιπτώσεων πάνω στις ευρωπαϊκές διατάξεις δεύτερον, η βελτίωση του νομοθετικού και οικονομικού πλαισίου όπου αναπτύσσεται ο κοινοτικός τουρισμός, με την ενίσχυση της συνεργασίας μεταξύ κρατών μελών, της βιομηχανίας και της ελεύθερης πρωτοβουλίας τρίτον, η ποσοτική αύξηση του ευρωπαϊκού τουρισμού με την εξάλειψη των στοιχείων εκείνων που εμποδίζουν μια ενδεχόμενη ανάπτυξη τέταρτον, η αύξηση του ενδιαφέροντος και του όγκου των επισκεπτών που προέρχονται από τρίτες χώρες.
<P>
Δεν μπορούμε παρά να είμαστε σύμφωνοι και συνεπώς να επικροτούμε τόσο την προσπάθεια σχεδιασμού μιας πλήρους και σωστής εικόνας των θεματικών αξόνων του τουρισμού όσο και τη βούληση του Εκτελεστικού να εντάξει τη διάσταση του τουρισμού στις άλλες κοινοτικές πολιτικές. Από την άποψη αυτή, θεωρούμε ότι παρουσιάζουν ενδιαφέρον οι τροπολογίες της εισηγήτριας, ιδίως εκείνη που προβλέπει την ένταξη των μικρομεσαίων τουριστικών επιχειρήσεων στο τρίτο πολυετές πρόγραμμα υπέρ των κοινοτικών ΜΜΕ.

<SPEAKER ID=161 LANGUAGE="PT" NAME="Apolinΰrio">
Κύριε Πρόεδρε, το έφερε η περίσταση η συζήτηση σχετικά με τον τουρισμό, που είναι σήμερα στην ημερήσια διάταξη, να πραγματοποιείται την κατάλληλη στιγμή διότι ψηφίζοντας σήμερα το πρωί, με τρόπο σαφή, την κοινοτική χρηματοδότηση των δράσεων στον τομέα του τουρισμού, το Κοινοβούλιο αυτό κατατρόπωσε εκείνους που δεν πιστεύουν σε μία κοινοτική πολιτική τουρισμού και έδωσε ψήφο εμπιστοσύνης στην πολιτική δράση του Επιτρόπου κ. Παπουτσή που, αφού κληρονόμησε μία διοίκηση που την βάρυναν οι υποψίες, δίνει αποδείξεις νέου δυναμισμού, δέσμευσης και αποφασιστικότητας. Διότι, ταυτόχρονα, αξιολογούμε εδώ το παρελθόν - το σχέδιο κοινοτικών δράσεων 1993-95 - και βλέπουμε προοπτικά το μέλλον, εκφράζοντας την τοποθέτησή μας όσον αφορά το πολυετές πρόγραμμα ΦΙΛΟΞΕΝΙΑ. Διότι, σε τελική ανάλυση, το να μιλάμε για τον τουρισμό σημαίνει, πριν από όλα, ότι μιλάμε για την απασχόληση, για το 6, 5 % του ΑΕγχΠ της Ευρωπαϊκής 'Ενωσης, για πάνω από 9 εκατομμύρια άμεσες θέσεις απασχόλησης και 1, 2 εκατομμύρια τουριστικές επιχειρήσεις, εκ των οποίων το μεγαλύτερο τμήμα είναι μικρές επιχειρήσεις.
<P>
Για μία βιομηχανία η οποία, σε παγκόσμιο επίπεδο, το έτος 2006, σε δέκα χρόνια, θα αντιπροσωπεύει πάνω από 385 εκατομμύρια άμεσες και έμμεσες θέσεις απασχόλησης και που αντιπροσωπεύει ήδη πάνω από 250 εκατομμύρια άμεσες και έμμεσες θέσεις απασχόλησης.
<P>
'Ομως, το να μιλάμε για τον τουρισμό σημαίνει κυρίως ότι μιλάμε επίσης για αειφόρο ανάπτυξη, για σεβασμό προς το περιβάλλον, για την πολιτιστική και φυσική κληρονομιά των περιοχών· σημαίνει ακόμη ότι εντάσσουμε την πολιτική προστασίας του καταναλωτή στα θέματα που απασχολούν το trade. Διότι, τουρισμός, περιβάλλον και καταναλωτές είναι τρεις αναπόσπαστες και αδιαμφισβήτητες πλευρές του ίδιου τριγώνου.
<P>
Η θέση που έλαβε εδώ αυτό το Κοινοβούλιο είναι, λοιπόν, μία θέση την οποία αξίξει να υποστηρίξουμε. Ο αναπροσανατολισμός της τουριστικής βιομηχανίας προς την προοπτική της βιωσιμότητας, η σύνδεση τουρισμού, περιβάλλοντος και καταναλωτών, και η ένταξη των μικρομεσαίων επιχειρήσεων αποτελούν θετικά βήματα προς μία ορθή κατεύθυνση που πρέπει να επισημάνουμε.
<P>
Τέλος, για να ολοκληρώσω, απομένει ακόμη μία σκέψη. Μόνο η ύπαρξη μίας καλής νομικής βάσης η οποία θα περιλαμβάνεται στη Συνθήκη για την 'Ενωση θα επιτρέψει, τελικά, να προωθήσουμε και να εμβαθύνουμε μία ευρωπαϊκή πολιτική τουρισμού.

<SPEAKER ID=162 LANGUAGE="EN" NAME="Provan">
Κύριε Πρόεδρε, πιστεύω ότι ο Επίτροπος αναγνωρίζει πιθανότατα το γεγονός ότι υπάρχει μεγάλη υποστήριξη προς την ιδέα ανάπτυξης του τουρισμού σε ευρωπαϊκό επίπεδο από ολόκληρο το Σώμα. Ο Επίτροπος έχει καταβάλει μεγάλες προσπάθειες για να βοηθήσει τα Μέλη να υλοποιήσουν το παραπάνω. Ολόκληρο το πολιτικό φάσμα του Σώματος μπορεί να συμφωνήσει στα περισσότερα σημεία, εκτός ίσως από το αντικείμενο της υπηρεσίας τουρισμού το οποίο εμφανίζεται κάθε λίγο και λιγάκι. Είμαι βέβαιος ότι και ο ίδιος ο Επίτροπος θα αναγνωρίζει ότι ούτε ο ίδιος ο τομέας διάκειται ευνοϊκά απέναντι στην ίδρυση μιας τέτοιας υπηρεσίας.
<P>
Το άλλο πρόλβημα είναι ότι γνωρίζουμε το γεγονός πως οι κυβερνήσεις των κρατών μελών δεν θέλουν στην πραγματικότητα την ανάληψη κεντρικού ρόλου από την Ευρωπαϊκή Κοινότητα γι' αυτό το θέμα. Αυτό με κάνει να εργάζομαι ολοένα και περισσότερο για να προσπαθήσω να διασφαλίσω ότι θα μπορέσουμε να κάνουμε κάτι σε κοινοτικό επίπεδο. Ελπίζω ότι, με τα απλά βήματα που κάνουμε με την έναρξη του προγράμματος «ΦΙΛΟΞΕΝΙΑ», θα αναγνωρίσουμε ότι βρισκόμαστε στην αρχή ενός μεγάλου δρόμου που θα πρέπει να τον διανύσουμε εάν θέλουμε να επιτύχουμε κάτι υπέρ της τουριστικής βιομηχανίας. Όπως ετόνισαν πολλοί ομιλητές σήμερα το πρωί και το απόγευμα, πρόκειται για πολύ μεγάλη προσπάθεια για να δημιουργηθούν περισσότερες θέσεις εργασίας κλπ στη βιομηχανία αλλά και για να πεισθεί ο κόσμος και να αναγνωρίσει ότι ο τουρισμός είναι βιομηχανία.
<P>
Ωστόσο, είναι επίσης αναγκαίο όπως ο Επίτροπος προσπαθήσει να διασφαλίσει εντός της Επιτροπής ότι θα υπάρξει ο κατάλληλος συντονισμός όλων των στοιχείων που επηρεάζουν τον τουρισμό. Λυπούμαι πάρα πολύ για το γεγονός ότι τα διαρθρωτικά ποσά κατανέμονται από περιφερειακές επιτροπές και περιφερειακές διοικήσεις της Επιτροπής παρά από το τμήμα τουρισμού, τη ΓΔ ΧΧΙΙΙ. Ελπίζω ότι ο Επίτροπος θα εντατικοποιήσει τις προσπάθειές του εντός της Επιτροπής και θα προσπαθήσει να επιτύχει τα παραπάνω υπέρ της βιομηχανίας.

<SPEAKER ID=163 LANGUAGE="PT" NAME="Mendonηa">
Κύριε Πρόεδρε, κύριοι βουλευτές, το ουσιαστικό θέμα που είναι αντικείμενο της έκθεσης Bennasar Tous θα μπορέσει να οδηγήσει σε μία σημαντική βοήθεια ώστε, σε ένα προσεχές μέλλον, να καθοριστεί μια για πάντα μία αυθεντική ευρωπαϊκή πολιτική της βιομηχανίας του τουρισμού. Είναι η ελπίδα μας, είναι η επιθυμία μας.
<P>
Επειδή η βιομηχανία αυτή πρέπει να αποτελέσει έναν ιδιαίτερο και ανεξάρτητον τομέα της κοινοτικής πολιτικής, πρέπει να βελτιωθεί το νομοθετικό και χρηματοδοτικό της πλαίσιο και να ενισχυθεί η απαραίτητη διασύνδεση με άλλα προγράμματα, πρωτοβουλίες και πολιτικές της Κοινότητας που να μπορούν να συμβάλουν στην ανάπτυξη του τουρισμού.
<P>
Ο ανταγωνιστικός και ποιοτικός τουρισμός μπορεί ασφαλώς να συμβάλει στην υλοποίηση των στόχων της Κοινότητας, κυρίως στην ανάπτυξη και στην απασχόληση, στην ενίσχυση της οικονομικής και κοινωνικής συνοχής και στην προώθηση της ευρωπαϊκής ταυτότητας.
<P>
Η έκθεση συμφωνεί και αποδέχεται στην ουσία τα βασικά στοιχεία του προγράμματος της Επιτροπής, αλλά πολλές από τις προταθείες τροπολογίες τη συμπληρώνουν και την εμπλουτίζουν.
<P>
Επιτρέψτε μου να επισημάνω την τροπολογία η οποία θα καταστήσει τις απομακρυσμένες και νησιωτικές περιοχές προνομοιακούς δικαιούχους των μέτρων τα οποία συνμβάλλουν στην ανάπτυξη και στην οικονομική και κοινωνική συνοχή σε αυτό το πολυετές πρόγραμμα. Επιβεβαιώνεται, με τον τρόπο αυτό και για μία ακόμη φορά, το ενδιαφέρον και το αξιέπαινο πνεύμα αλληλεγγύης που θα πρέπει πάντα να καλύπτουν τις πιο μειονεκτικές περιοχές της Ευρωπαϊκής 'Ενωσης.
<P>
Θέλω εδώ να δώσω τη μαρτυρία μου ότι ο σεβασμός για το περιβάλλον, η προσπάθεια να θεμελιωθεί η τουριστική ανάπτυξη σε κριτήρια βιωσιμότητας και η διατήρηση και αξιοποίηση της πολιτιστικής και ιστορικής κληρονομιάς υπήρξαν πρωταρχικοί στόχοι και θέματα στα οποία δόθηκε μεγάλη προσοχή σε ορισμένες απομακρυσμένες και νησιωτικές περιοχές της Ευρωπαϊκής 'Ενωσης. Αξίζουν αυτές, αναμφίβολα, την υποστήριξη της 'Ενωσης.
<P>
Η έκθεση Bennasar Tous αξίζει στο σύνολό της την εκτίμηση και τη συμφωνία μας.

<SPEAKER ID=164 LANGUAGE="PT" NAME="Correia">
Κύριε Πρόεδρε, προβλέποντας ότι ο τουρισμός θα γίνει στις αρχές του 21ου αιώνα ο μεγαλύτερος τομέας δραστηριότητας σε παγκόσμιο επίπεδο, ενώ είναι ήδη, στην Ευρώπη, η μεγαλύτερη βιομηχανία της, συμβάλλοντας άμεσα στο 3, 5 % του ΑΕγχΠ και απασχολώντας περίπου 9 εκατομμύρια άτομα, η πρόταση απόφασης του Συμβουλίου σχετικά με το πρώτο πολυετές πρόγραμμα για τον ευρωπαϊκό τουρισμό δίνει έμφαση στην ανάγκη παροχής αυξημένης προσοχής στα μέτρα που πρέπει να ληφθούν για να προαχθεί ένας τουρισμός ο οποίος θα βασίζεται σε κριτήρια βιωσιμότητας, σεβασμού για το περιβάλλον και δικαιωμάτων των καταναλωτών.
<P>
Οι ιδιαίτερα απομακρυσμένες περιοχές, κυρίως η Αυτόνομη Περιοχή της Μαδέρας, που αναγνωρίζεται εδώ και καιρό ως τουριστικός προορισμός ποιότητας, βρίσκει στον τουρισμό μία ανεξάντλητη πηγή εισοδημάτων εφόσον:
<P>
ευνοεί μία πολιτική η οποία προστατεύει το περιβάλλον, τους φυσικούς πόρους, την αρχιτεκτονική κληρονομιά και τα παραδοσιακά ήθη και έθιμα·-εξασφαλίζει την ανταγωνιστικότητα της βιομηχανίας του τουρισμού σε ένα σύστημα ανοικτών αγορών, προωθώντας τον ενδοκοινοτικό τουρισμό, επιτρέποντας έτσι την εμβάθυνση των γνώσεων για την Ευρώπη και την ενίσχυση της ευρωπαϊκής ιθαγένειας·-υποστηρίζει την ανάπτυξη των μικρομεσαίων τουριστικών επιχειρήσεων ως τρόπο βελτίωσης της ποιότητας του τουρισμού και προώθησης της απασχόλησης·-ευνοεί μέτρα τα οποία έχουν στόχο να καταπολεμήσουν τα εμπόδια που δυσχεραίνουν την πρόσβαση διαφόρων ομάδων του πληθυσμού, κυρίως τους νέους, τους ηλικιωμένους και τα άτομα με ειδικές ανάγκες, στον τουρισμό.Να υπογραμμίσουμε το πρόσφατο μέτρο της πορτογαλικής κυβέρνησης να μειώσει τις τιμές των αερομεταφορών προς τις αυτόνομες περιοχές. Αν και ανεπαρκές, αποτελεί το πρώτο βήμα για τη διευκόλυνση του εσωτερικού τουρισμού, καθώς εντάσσεται σε μία λογική υπέρβασης των εμποδίων που υπάρχουν ακόμη στον τομέα.

<SPEAKER ID=165 LANGUAGE="NL" NAME="Cornelissen">
Πρόεδρε, θα ήθελα να συγχαρώ τους εισηγητές για τις εκθέσεις που εκπόνησαν καθώς και για την αποδοτική μέθοδο που ακολούθησαν, ιδιαιτέρως μάλιστα η συνάδελφος Bennasar Tous. Κατά την προσεχή εξέταση του προγράμματος ΦΙΛΟΞΕΝΙΑ εκ μέρους του Συμβουλίου των Υπουργών θα πρέπει να ληφθεί υπόψη η σαφής θέση που έχει λάβει το Ευρωπαϊκό Κοινοβούλιο.
<P>
Κατά δεύτερον, λόγω των φρικτών γεγονότων που έλαβαν χώρα στο Βέλγιο, τα φώτα είναι σήμερα στραμμένα στο σεξοτουρισμό. Παρ'όλο που υπεύθυνη δεν είναι παρά μία μειοψηφία, πρόκειται για μία παραφυάδα η οποία πρέπει να καταπολεμηθεί με σθένος. Σύμφωνα με είδηση που εμφανίστηκε στον Τύπο, ένας από τους πέντε τουρίστες που καταφθάνουν στη Σρι-Λάνκα έχει την πρόθεση να συνάψει σεξουαλικές σχέσεις με παιδιά. Αυτό φαίνεται ότι προκύπτει από έκθεση της Unicef που δημοσιεύθηκε αυτή την εβδομάδα. Η πλειοψηφία των τουριστών αυτών προέρχεται από την Ολλανδία, τη Γερμανία, το Βέλγιο, την Ελβετία και την Ιταλία. Αυτά σύμφωνα με την Unicef. Θα μπορούσε ο Επίτροπος να μελετήσει την υπόθεση αυτή και να υποβάλει συγκεκριμένες προτάσεις για την αντιμετώπιση αυτών των κακοήθων πρακτικών καθώς και των πρακτορείων ταξιδίων που τις προωθούν;
<P>
Κατά τρίτον, δεν χρειάζεται να προσπαθήσω να πείσω κανέναν για τη σημασία που έχει ο τουρισμός. Αυτό που ενδιαφέρει είναι να βρεθεί ένας τρόπος ώστε ο τουρισμός να καταστεί μία ακόμη υψηλότερη προτεραιότητα της ευρωπαϊκής ημερήσιας διάταξης. Σήμερα το πρωί κατορθώσαμε να διατηρήσουμε ανέπαφη τη θέση για τον τουρισμό. Αυτό όμως δεν ήταν εύκολο. Ωστόσο, ο στόχος μας δεν έχει ακόμη επιτευχθεί. Έχει μεγάλη σημασία να ενσωματωθεί το θέμα του τουρισμού στη Συνθήκη. Πρόκειται για μία ενέργεια η οποία έχει υποστηριχθεί σαφώς και επανειλημμένα από το Κοινοβούλιο.
<P>
Θα ήθελα να ρωτήσω τον κύριο Επίτροπο κατά πόσο είναι διατεθειμένος να εξετάσει την εκτέλεση ενός προγράμματος δράσης το οποίο θα έχει ως στόχο να δοθεί στον τουρισμό η θέση που του αρμόζει στα πλαίσια της ευρωπαϊκής πολιτικής καθώς και στους κόλπους της οργάνωσης της Επιτροπής. Αυτό βεβαίως πρέπει να γίνει χωρίς να θιγεί η αρχή της επικουρικότητας. Πάντως, μπορεί να υπολογίζει στην υποστήριξή μας.
<P>
Τέλος, θα ήθελα να ρωτήσω τον κύριο Επίτροπο εάν θέλει να καταβάλει κάθε δυνατή προσπάθεια ώστε να ολοκληρωθεί το ταχύτερο δυνατό η έρευνα που αφορά τις οικονομικές ατασθαλίες στη ΓΔ ΧΧΙΙΙ, γιατί η κατάσταση αυτή έχει βλαβερές επιπτώσεις για την τουριστική πολιτική.

<SPEAKER ID=166 LANGUAGE="NL" NAME="Van der Waal">
Κύριε Πρόεδρε, οι τρεις εκθέσεις για τον τουρισμό μας φέρνουν για άλλη μία φορά αντιμέτωπους με το ερώτημα ποια είναι η θέση που πρέπει να καταλάβει ο τουρισμός στην κοινοτική πολιτική. Η εντολή στην Price Waterhouse να αξιολογήσει το πρώτο ευρωπαϊκό πρόγραμμα δράσης για τον τουρισμό δεν είχε βεβαίως στόχο να δοθεί μία απάντηση στο ερώτημα αυτό. Ωστόσο, από την έντονη κριτική που ασκήθηκε στο πρόγραμμα δράσης των τελευταίων ετών μπορούν να αντληθούν ορισμένα αξιόλογα διδάγματα. Θα ήθελα να αναφέρω δύο σημεία κριτικής που είναι συγκεκριμένα η έλλειψη συνοχής των μέτρων και οι υπερβολικά φιλόδοξοι στόχοι.
<P>
Το αδύναμο σημείο της έκθεσης Harrison είναι ότι δεν λαμβάνει σχεδόν καθόλου υπόψη την κριτική αυτή. Στην έκθεση αυτή συναντάμε για άλλη μία φορά αυτό το είδος φιλόδοξων στόχων που επικρίνονται από την Price Waterhouse . Αυτό ισχύει επίσης και για εκθέσεις Bennasar Tous και Parodi. Και σ'αυτές τις εκθέσεις οι προσδοκίες είναι υπερβολικά υψηλές και συνοδεύονται από την πρόταση που αφορά την πλήρη ενσωμάτωση του τουρισμού στη Συνθήκη. Σε αντίθεση με πολλούς συναδέλφους μου, δεν είμαι σε θέση να υποστηρίξω τις απόψεις αυτές.
<P>
Για να είμαι σαφής θα ήθελα να τονίσω ότι είμαι το ίδιο πεπεισμένος όπως και οι εισηγητές για τη μεγάλη κοινωνικοοικονομική σημασία του τουρισμού, ιδιαιτέρως όσον αφορά την απασχόληση. Ωστόσο, αυτό δεν αποδεικνύει ότι είναι απαραίτητο να χαραχθεί μία ολοκληρωμένη ευρωπαϊκή τουριστική πολιτική.
<P>
Η αποκεντρωμένη διάρθρωση του κλάδου αυτού επισημαίνεται και σε γνωμοδότηση της Επιτροπής Προϋπολογισμών με αντικείμενο το πρόγραμμα ΦΙΛΟΞΕΝΙΑ. Η Ευρωπαϊκή Ένωση μπορεί οπωσδήποτε να διαδραματίσει ένα ρόλο, ο οποίος όμως θα πρέπει να είναι περιορισμένος. Δεν διαφωνώ καθόλου με τους εισηγητές όσον αφορά τη σημασία του τουρισμού. Ωστόσο, σεβόμενος το έργο τους, δεν μπορώ να συμμερισθώ τις απόψεις τους όσον αφορά τη διεύρυνση των αρμοδιοτήτων της Ευρωπαϊκής Ένωσης στον τομέα αυτό. Συνεπώς, κατανοώ απόλυτα τη συγκρατημένη στάση που τηρεί το Συμβούλιο.

<SPEAKER ID=167 NAME="Παπουτσής">
Κύριε Πρόεδρε, κυρίες και κύριοι βουλευτές, επιτρέψτε μου κατ'αρχάς να σας ευχαριστήσω για τη διεξοδική ανάλυση και την εξαιρετική εργασία που πραγματοποίησε το Κοινοβούλιο και ειδικότερα η εισηγήτρια κυρία Μπενασάρ Τους, σχετικά με την πρόταση της Επιτροπής για το πρόγραμμα ΦΙΛΟΞΕΝΙΑ. Θα ήθελα επίσης να ευχαριστήσω την κυρία Καστελίνα, Πρόεδρο της Επιτροπής Πολιτισμού, και τον κ. Μπατζιόνι, εισηγητή της Επιτροπής Περιφερειακής Πολιτικής, για την υποστήριξη την οποία εξέφρασαν στο πρόγραμμα ΦΙΛΟΞΕΝΙΑ. Θα ήθελα επίσης να ευχαριστήσω τους εισηγητές των δύο άλλων εκθέσεων για τον τουρισμό, τον κ. Χάρισον για την αξιολόγηση του προηγούμενου κοινοτικού σχεδίου δράσης υπέρ του τουρισμού, και τον κ. Παρόντι όσον αφορά το σύνολο των κοινοτικών μέτρων που επηρέασαν τον τουρισμό το 1994. Και οι δύο εκθέσεις συνέβαλαν στον εμπλουτισμό και την προώθηση της συζήτησης προς την κατεύθυνση που υποδεικνύει το Κοινοβούλιο για τη μελλοντική κοινοτική δραστηριότητα στον τομέα του τουρισμού.
<P>
Πράγματι, κατά την προετοιμασία του προγράμματος ΦΙΛΟΞΕΝΙΑ ελήφθησαν υπόψη τα αποτελέσματα της αξιολόγησης, των στόχων και των μεθόδων διαχείρισης του παρελθόντος, καθώς και οι υπό εξέλιξη εργασίες που πραγματοποιούνται στα πλαίσια άλλων πολιτικών και άλλων προγραμμάτων. Και χαίρομαι ιδιαίτερα για την πλατειά υποστήριξη που επιφυλάξατε στην πρόταση για το πρώτο πολυετές πρόγραμμα υπέρ του τουρισμού.
<P>
Το σχέδιο ψηφίσματος που προτείνεται σήμερα επιβεβαιώνει την πάγια θέση του Ευρωπαϊκού Κοινοβουλίου για την ενίσχυση του ρόλου της 'Ενωσης στην προσπάθεια υποστήριξης του τουρισμού. Μια θέση που έχει υπογραμμισθεί στα προηγούμενα ψηφίσματα του κ. Κορνέλισεν, της κυρίας Ντίες Ντε Ριβέρα και του κ. Σαρλή, όπως επίσης στα ψηφίσματα του Κοινοβουλίου σχετικά με την Διακυβερνητική Διάσκεψη τόσο των κ.κ. Μπουρλάνζ και Μάρτιν όσο και των κυριών Μάι Βέγκεν και Ντουρί.
<P>
Αναφέρομαι ιδιαίτερα στις θέσεις του Κοινοβουλίου για τη θεσμική αναγνώριση μιας τουριστικής πολιτικής σε κοινοτικό επίπεδο και συμφωνώ απόλυτα με τις σχετικές αναφορές που μας θύμισε σήμερα ο κ. Απολινάριο. Αναφέρομαι στην υιοθέτηση μιας συνεκτικής προσέγγισης με συγκεκριμένους στόχους για τα βασικά ζητήματα, με σκοπό τη βελτίωση της ανταγωνιστικότητας του ευρωπαϊκού τουρισμού, με την ένταξη στην όλη προβληματική της αρχής της αειφόρου ανάπτυξης -και συμφωνώ εδώ με τη σημερινή αναφορά του κ. Παρόντι.
<P>
Αναφέρομαι επίσης στην παροχή επαρκών πόρων στην Επιτροπή για την εφαρμογή μιας τέτοιας στρατηγικής. Θα προσπαθήσω να σας αποδείξω ότι τα βασικά στοιχεία του ΦΙΛΟΞΕΝΙΑ οδηγούν με επιτυχία σε μια αποτελεσματική και ταυτόχρονα ρεαλιστική πολιτική υπέρ του τουρισμού, αλλά και ότι οι προτεινόμενες δαπάνες, παρ'ότι δεν είναι υψηλές, εν τούτοις πρέπει να θεωρούνται ως οι απόλυτα αναγκαίες για την υλοποίηση του προγράμματος.
<P>
Κατ'αρχάς, θα ήθελα να απευθυνθώ στα μέλη του Κοινοβουλίου που ανησυχούν για το ζήτημα του αποτελεσματικού ελέγχου. Κατανοώ απόλυτα αυτές τις ανησυχίες. Θέλω όμως να σας επαναλάβω τη δέσμευσή μου για την εφαρμογή αποτελεσματικών μεθόδων διαχείρισης, για μεθόδους οι οποίες εγγυώνται την ορθή χρήση των κοινοτικών πόρων και εξασφαλίζουν την αποτελεσματικότητα του προγράμματος. Σ'αυτήν την κατεύθυνση, έχουμε ήδη εγκαθιδρύσει νέες δομές στη Γενική Διεύθυνση ΧΧΙΙΙ, ώστε να ασκείται ένας ουσιαστικός και συστηματικός έλεγχος. Για να μπορέσει η Γενική Διεύθυνση ΧΧΙΙΙ να εκπληρώσει πιο αποτελεσματικά τον συντονιστικό ρόλο της στις κοινοτικές δράσεις υπέρ του τουρισμού. Και θέλω να ευχαριστήσω τον κ. Χάρισον και τον κ. Πρόβαν που θύμισαν σήμερα ακριβώς αυτό το σημαντικό θέμα.
<P>
Θέλω επίσης να σας πω ότι πράγματι το πρόγραμμα ΦΙΛΟΞΕΝΙΑ μας επιτρέπει να παρουσιάσουμε ένα πρόγραμμα δράσης, που μου ζήτησε μόλις προηγουμένως ο κ. Κορνέλισεν. 'Οπως επίσης μας επιτρέπει να αποκτήσει αξιοπιστία η Ευρωπαϊκή Επιτροπή και επομένως να ζητήσει δικαιολογημένα αύξηση των κονδυλίων για την Γενική Διεύθυνση ΧΧΙΙΙ. Πρέπει όμως να σας βεβαιώσω ότι βρισκόμαστε σε καλό δρόμο. Η αναδιοργάνωση της Γενικής Διεύθυνσης ΧΧΙΙΙ προχωράει, γι'αυτό και έχω την τιμή και τη χαρά να σας παρουσιάσω τον Διευθυντή κ. Χένεσι, που είναι ο νέος Διευθυντής της Γενικής Διεύθυνσης ΧΧΙΙΙ όσον αφορά τις συντονισμένες δράσεις για τις μικρομεσαίες επιχειρήσεις και τον τουρισμό. Στη Διεύθυνσή του, μια νέα Διεύθυνση, ανήκει και το τμήμα τουρισμού, το οποίο κι αυτό θα αναδιοργανωθεί με βάση τις νέες ανάγκες του προγράμματος ΦΙΛΟΞΕΝΙΑ.
<P>
Ταυτόχρονα, όμως, θα διαπιστώσατε πως το πρόγραμμα συνοδεύεται από ένα πραγματικά υποδειγματικό δημοσιονομικό δελτίο, έτσι ώστε να εξασφαλισθεί όχι μόνο η χρηστή διαχείριση αλλά ταυτόχρονα και η υψηλή ποιότητα των δράσεων. Παράλληλα, ήδη εφαρμόζονται διαδικασίες πλήρους διαφάνειας σε σχέση με τις δραστηριότητες του παρελθόντος στον τουρισμό. Ειδικότερα, λαμβάνουμε όλα τα μέτρα ώστε να εκκαθαρισθούν οριστικά όλες οι αμφισβητούμενες υποθέσεις. Δεν μπορούμε όμως να συνεχίσουμε με το παρελθόν. Δεν μπορούμε να ατενίζουμε το μέλλον και να οικοδομούμε πολιτικές που φέρνουν νέες θέσεις απασχόλησης στην Ευρώπη, στεκόμενοι μόνο στο βάρος του παρελθόντος. Το βάρος του παρελθόντος πρέπει να αντέξει εξαντλητικό έλεγχο από το Κοινοβούλιο και γι'αυτό το λόγο θα συγκροτήσουμε μία ειδική ομάδα, μια ειδική μικρή υπηρεσία εντός της Ευρωπαϊκής Επιτροπής, ούτως ώστε εντός 6, 7, 8 μηνών -δεν γνωρίζω ακριβώς πόσο, αλλά όχι παραπάνω από 8 μήνες- να παρουσιάσουμε μία λεπτομερή έκθεση προς το Ευρωπαϊκό Κοινοβούλιο και το Ελεγκτικό Συνέδριο για να κλείσει αυτή η υπόθεση. Δεν μπορούν όμως πλέον η Γενική Διεύθυνση ΧΧΙΙΙ και το τμήμα τουρισμού να συνεχίζουν να ασχολούνται μόνο με το παρελθόν. 'Εχουμε υποχρέωση να προχωρήσουμε προς το μέλλον.
<P>
'Οπως γνωρίζετε, η Επιτροπή προχώρησε στη σύνταξη του ΦΙΛΟΞΕΝΙΑ αφού πρώτα αξιολόγησε με πλήρη διαφάνεια τις δράσεις του παρελθόντος, όπως επισημαίνει πολύ σωστά στην έκθεσή του ο κ. Χάρισον, και έχοντας επίσης διεξαγάγει ένα ευρύ πανευρωπαϊκό διάλογο για τις ανάγκες και προοπτικές του τουρισμού. Θέλουμε να εφαρμόσουμε αυτό το πρόγραμμα με αποτελεσματικότητα και διαφάνεια, εξασφαλίζοντας όμως ταυτόχρονα και την ποιότητα των δράσεών μας. Ο τουρισμός, που αντιπροσωπεύει το 5, 5 % του κοινοτικού ακαθαρίστου προϊόντος, το 6 % των θέσεων εργασίας και προσφέρει επίσης σημαντικές δυνατότητες απασχόλησης δεν μπορεί να αφήσει αδιάφορη την 'Ενωση, όπως πολύ σωστά το πρωί τόνισε ο κ. Μάρσετ Κάμπος.
<P>
Επιτρέψτε μου, απαντώντας στις προτεινόμενες τροπολογίες, να παρουσιάσω τρία βασικά επιχειρήματα, τα οποία λαμβάνουν υπόψη τις απόψεις που ενδιαφέρουν το Κοινοβούλιο.
<P>
Πρώτον, πιστεύω ότι απαιτείται η επείγουσα εφαρμογή μιας ευρωπαϊκής στρατηγικής για τον τουρισμό, με τρεις στόχους: πρώτον, τη διατήρηση και την ανάπτυξη με υπεύθυνο τρόπο της ποιότητας και πολυμορφίας του τουριστικού μας πλούτου, δεύτερον την αξιοποίηση των ικανοτήτων, της δημιουργικότητας και της δυναμικότητας των επαγγελματιών που ασχολούνται με τον τουρισμό, και ιδιαίτερα των μικρομεσαίων επιχειρήσεων, όπως πολύ σωστά και αναλυτικά παρουσίασε το πρωί ο κ. Μπαλνταρέλλι, τρίτον τη διατήρηση και την αύξηση του μεριδίου της παγκόσμιας αγοράς που έχει κατακτήσει η Ευρώπη σε μία περίοδο ολοένα αυξανόμενου διεθνούς ανταγωνισμού. Το πρόγραμμα ΦΙΛΟΞΕΝΙΑ θα παράσχει σε όλους τους ενδιαφερόμενους μία τακτική ροή επίκαιρων και κατανοητών πληροφοριών. Το πρόγραμμα ΦΙΛΟΞΕΝΙΑ αποτελεί μία συνεκτική προσέγγιση σε σχέση με άλλα κοινοτικά μέτρα, αλλά και με τις άλλες κοινοτικές πολιτικές. Βασίζεται σε μία φιλοσοφία ποιότητας και ανταγωνιστικότητας και στηρίζει παράλληλα τις πρωτοβουλίες προβολής των ευρωπαϊκών χωρών, με στόχο την προσέλευση επισκεπτών στην Ευρώπη.-Δεύτερον, η Ευρωπαϊκή 'Ενωση δεν μπορεί να υποκαταστήσει τον ρόλο των κρατών μελών. Δεν μπορεί να υποκαταστήσει τον ρόλο των περιφερειών. Δεν θέλουμε να υποκαταστήσουμε τον ρόλο των τοπικών αρχών, ούτε θέλουμε να υποκαταστήσουμε τον ρόλο της βιομηχανίας. Γι'αυτόν τον λόγο, το ΦΙΛΟΞΕΝΙΑ σχεδιάσθηκε για να προωθήσει ένα περιορισμένο αριθμό από πολύ προσεκτικά επιλεγμένες δράσεις. Δράσεις που η εμπειρία έδειξε ότι μπορούν να εκτελεσθούν καλύτερα σε κοινοτικό επίπεδο, και οι οποίες θα είναι συμπληρωματικές των άλλων κοινοτικών δράσεων που επηρεάζουν τον τουρισμό. Θέλω επίσης να τονίσω ότι το πρόγραμμα ΦΙΛΟΞΕΝΙΑ θα προσφέρει υπηρεσίες σ'όλους και αντίθετα δεν θα επιβάλει τίποτα σε κανέναν, ούτε σε κράτος, ούτε σε περιφέρεια, ούτε σε οποιοδήποτε απλό μέρος της 'Ενωσης. Το πρόγραμμα ΦΙΛΟΞΕΝΙΑ είναι ένα πρόγραμμα που διευκολύνει την ανταλλαγή του know how στον τουρισμό μέσω της συνεργασίας και της διαβούλευσης, και ενθαρρύνει ακόμα καινοτόμες λύσεις στα κύρια προβλήματα που αντιμετωπίζει σήμερα η τουριστική ανάπτυξη, στις μεγάλες προκλήσεις που θα αντιμετωπίσει στο μέλλον η ευρωπαϊκή τουριστική βιομηχανία.-Τρίτον, ο στόχος του προγράμματος να ωφελήσει τον ευρωπαϊκό τουρισμό μπορεί να επιτευχθεί με τους προτεινόμενους πόρους. Βεβαίως, κατά τη δική μου προσωπική άποψη, θα χρειαζόντουσαν περισσότεροι πόροι προκειμένου να ανταποκριθούμε στις μεγάλες προκλήσεις, θα χρειαζόντουσαν περισσότεροι πόροι για τον τουρισμό, όπως σωστά τόνισε πριν από λίγο ο κ. Θεωνάς. Αλλά μπορούμε να λειτουργήσουμε εάν αξιοποιήσουμε ορθολογικά και τις υπάρχουσες πιστώσεις. Και αυτό μπορεί να γίνει, διότι τα προβλεπόμενα μέτρα θα έχουν πολλαπλασιαστικό αποτέλεσμα, γιατί θα λειτουργήσουν συμπληρωματικά με άλλους πόρους οι οποίοι είναι διαθέσιμοι για τον τουρισμό τόσο σε εθνικό όσο και σε περιφερειακό, αλλά και σε τοπικό επίπεδο. Και θα διευκολύνουν επίσης την αξιοποίηση άλλων κοινοτικών δράσεων που επηρεάζουν τον τουρισμό.Ο κ. Παρόντι παρατηρεί σωστά ότι τα άλλα κοινοτικά μέτρα που επηρεάζουν τον τουρισμό δεν επαρκούν εάν δεν συνοδεύονται από μία συγκεκριμένη πολιτική για τον τουρισμό. Πράγματι, απαντώντας σε όσους θεωρούν ότι τα άλλα κοινοτικά μέτρα επαρκούν για τη στήριξη του τουρισμού, θέλω και εγώ να επισημάνω ότι άλλο είναι ο απαραίτητος συντονισμός αυτών των μέτρων και άλλο είναι η στήριξη αυτού καθαυτού του ευρωπαϊκού τουρισμού. Η εφαρμογή του ΦΙΛΟΞΕΝΙΑ θα προωθήσει τον συντονισμό. Η μή εφαρμογή όμως του προγράμματος αυτού είναι σίγουρο ότι δεν θα βοηθήσει τον ευρωπαϊκό τουρισμό.
<P>
Η κ. Μπενασάρ Τους σωστά επισημαίνει ότι ο βασικός στόχος πρέπει να είναι η ενδυνάμωση του ενδοκοινοτικού τουρισμού, και θέλω να τονίσω ότι όλα τα προτεινόμενα μέτρα -με εξαίρεση φυσικά την προβολή στις τρίτες χώρες- υπηρετούν ακριβώς αυτόν τον στόχο, την ενδυνάμωση του ενδοκοινοτικού τουρισμού.
<P>
Κατανοώ απόλυτα τους βουλευτές που προτείνουν διεύρυνση των στόχων και των δράσεων του προγράμματος. Πιστεύω όμως, όπως τονίζει και ο κ. Χάρισον στη δική του έκθεση, ότι δεν πρέπει να επαναλάβουμε τα λάθη του παρελθόντος και δεν πρέπει να διασπάσουμε τις ενέργειες και τους πόρους μας σε πολύ μικρές δράσεις, όπως συνέβη στο πρώτο πρόγραμμα δράσης για τον τουρισμό. Γι'αυτούς τους λόγους, θεωρώ ότι ορισμένες από τις προτεινόμενες τροπολογίες, παρ'ότι είναι θετικές, παρ'ότι συμφωνούμε με το πνεύμα τους, σ'αυτή τη φάση θα επηρεάσουν τη συνοχή της πρότασής μας και δεν θα διευκολύνουν την αποτελεσματική εφαρμογή της. Γι'αυτόν τον λόγο, κυρίες και κύριοι βουλευτές, δεν είμαστε σε θέση να αποδεχθούμε τις τροπολογίες 3, 5, 6, 7, 8, 9, 10, το δεύτερο μέρος της τροπολογίας 20, 25, 28 και 30. Ιδιαίτερα για την τροπολογία 28, για την οποία επέμενε ιδιαίτερα η κ. Ντίες ντε Ριβέρα, όσον αφορά την Ευρωπαϊκή Υπηρεσία Τουρισμού, η Ευρωπαϊκή Επιτροπή θεωρεί ότι πρέπει πρώτα να επιτύχουμε μια συμφωνία μεταξύ των κρατών μελών -βεβαίως σήμερα έχουμε τη συμφωνία του Ευρωπαϊκού Κοινοβουλίου, αλλά χρειαζόμαστε και τη συμφωνία των κρατών μελών- για μια πολιτική της 'Ενωσης για τον τουρισμό και μετά να εξετάσουμε την ιδέα για την Ευρωπαϊκή Υπηρεσία Τουρισμού. Μερικές άλλες τροπολογίες πιστεύω ότι είναι ιδιαίτερα θετικές, αλλά θα ήθελα να παρατηρήσω ότι καλύπτονται από την πρόταση της Επιτροπής. Θέλω όμως να τις αναφέρω και να αναφέρω ότι οι τροπολογίες αυτές ήταν πράγματι ιδιαίτερα θετικές και μέσα στο πνεύμα του κειμένου. Σ'αυτή την κατηγορία εμπίπτουν οι τροπολογίες 6, 11, 12, 15, 17, 18, 19, 22, 27, 29, 31, 32, 33, 34, 35, 36, 37, 38, 39 και 40. 'Οσον αφορά τις τροπολογίες 16, 21 και 23, που υπογραμμίζουν την ανάγκη για συντονισμό των πτυχών του προγράμματος ΦΙΛΟΞΕΝΙΑ που αφορούν τις τουριστικές επιχειρήσεις με τις διατάξεις του τρίτου πολυετούς προγράμματος για τις μικρομεσαίες επιχειρήσεις, αποδεχόμαστε το πνεύμα αυτών των τροπολογιών, καθώς καλύπτεται ήδη από την προσέγγιση την οποία προτείνει η Επιτροπή για τη διαχείριση του προγράμματος. Σε σχέση με τις τροπολογίες 24 και 14, οι οποίες αφορούν την επιτροπολογία, η Επιτροπή δεν πιστεύει ότι αυτές οι τροπολογίες είναι απαραίτητο να περιληφθούν στην απόφαση. Είμαστε έτοιμοι όμως να τηρήσουμε τις διευθετήσεις που έχει ήδη αποδεχθεί η Επιτροπή σχετικά με το θέμα της επιτροπολογίας στα πλαίσια των διοργανικών συμφωνιών. Συμμερίζομαι επίσης την αναφορά που κάνει η τροπολογία 13 στο Ευρωπαϊκό 'Ετος κατά του Ρατσισμού και την πρόταση για την ανάληψη μιας χρήσιμης κοινής δράσης κατά το πρώτο έτος της εφαρμογής του προγράμματος ΦΙΛΟΞΕΝΙΑ, κάτι άλλωστε που ανέφερε σήμερα το πρωί και ο κ. Νόβο. Θα προτιμούσαμε όμως να παραμείνουμε στην θετική πλευρά αυτού του θέματος, βλέποντας τον τουρισμό ως την καλύτερη έκφραση φιλοξενίας, γιατί το πρόβλημα του ρατσισμού απαιτεί τη λήψη πολύ ευρύτερων μέτρων. Και αυτά τα μέτρα είναι αναγκαία, αλλά δεν μπορούν να περιορισθούν και να περιληφθούν μόνο στο πρόγραμμα ΦΙΛΟΞΕΝΙΑ.
<P>
Τέλος, θα ήθελα να αναφερθώ στις τροπολογίες τις οποίες αποδέχεται η Επιτροπή ως έχουν διότι δεν θίγουν τη συνοχή της πρότασης ούτε επηρεάζουν την φύση και το πεδίο της εφαρμογής της. Οι τροπολογίες αυτές είναι οι εξής: η τροπολογία 2, στην οποία αναφέρθηκε ιδιαίτερα ο κ. Μεντόνσα, η οποία περιλαμβάνει αναφορά στην πρώτη αιτιολογική σκέψη στη συμβολή του τουρισμού στην ενίσχυση της οικονομικής και κοινωνικής συνοχής, ιδίως για τις λιγότερο ανεπτυγμένες, τις ιδιαίτερα απομακρυσμένες και τις νησιωτικές περιφέρειες. Κατ'αυτόν τον τρόπο καλύπτεται και το περιεχόμενο της τροπολογίας υπ'αριθ. 1. Η τροπολογία 4, η οποία περιλαμβάνει μία νέα αιτιολογική σκέψη όπου υπογραμμίζεται ότι ο τουρισμός δεν έχει αναγνωρισθεί επαρκώς ως βιομηχανία, κάτι που επεσήμανε πολύ καθαρά το πρωί ο εισηγητής κ. Χάρισον. Το πρώτο μέρος της τροπολογίας 20 η οποία περιλαμβάνει αναφορά στο ψήφισμα του Συμβουλίου της 13ης Μαΐου του 1996 σχετικά με την Ευρωμεσογειακή Συνεργασία στον τουριστικό τομέα. Επίσης, το τμήμα της τροπολογίας 26 που αναφέρεται στην πρόβλεψη ρητής αναφοράς στην οδηγία του Συμβουλίου για τις τουριστικές στατιστικές και στη διάδοση στατιστικών πληροφοριών στους χρήστες.
<P>
Κύριε Πρόεδρε, αξιότιμοι κυρίες και κύριοι βουλευτές, θα ήθελα να σας ευχαριστήσω ακόμα μία φορά για τη συνεχή υποστήριξη του Ευρωπαϊκού Κοινοβουλίου στην προσπάθεια που καταβάλλουμε για να λάβει ο τουρισμός τη θέση που του ανήκει στα πλαίσια των κοινοτικών πολιτικών. Με την απόφαση του Ευρωπαϊκού Κοινοβουλίου για το πρόγραμμα ΦΙΛΟΞΕΝΙΑ πραγματοποιείται ένα πολύ μεγάλο βήμα σ'αυτή την κατεύθυνση και σας ευχαριστώ για τη μεγάλη υποστήριξη που δείξατε σήμερα το πρωί, αλλά και από την πρώτη ανάγνωση του προϋπολογισμού. Θέλω παράλληλα να σας διαβεβαιώσω για ακόμα μία φορά ότι, με τη δική σας υποστήριξη, θα καταβάλω κάθε προσπάθεια έτσι ώστε η ευρωπαϊκή τουριστική βιομηχανία να εξακολουθήσει να είναι ανταγωνιστική και να προσφέρει θέσεις απασχόλησης, ιδιαίτερα στα πιο ευάλωτα τμήματα του πληθυσμού, τις γυναίκες και τους νέους ανθρώπους. Επίσης, απαντώντας στην κ. Βαν Ντάικ όπως επίσης και στον κ. Κορνέλισεν, θέλω να σας επαναλάβω ότι θα παρουσιάσουμε τις επόμενες ημέρες, και πάντως τις αμέσως επόμενες εβδομάδες, μία ανακοίνωση σχετικά με το μεγάλο θέμα του σεξουαλικού τουρισμού με θύματα παιδιά.
<P>
Επιτρέψτε μου να ευχαριστήσω για μία ακόμα φορά ιδιαίτερα θερμά την κ. Μπενασάρ Τους, τον κ. Χάρισον και τον κ. Παρόντι για τις εξαίρετες εκθέσεις τις οποίες παρουσιάσαν και οι οποίες μας έδωσαν την ευκαιρία να κάνουμε αυτή τη συζήτηση σήμερα στην Ολομέλεια. Ελπίζω ότι τις επόμενες εβδομάδες το Συμβούλιο Υπουργών θα αναλάβει και αυτό τις ευθύνες του και θα συμφωνήσει με την πολύπλευρη διάσταση του τουρισμού που αναδεικνύει σήμερα εδώ το Ευρωπαϊκό Κοινοβούλιο. Μία διάσταση για την οποία η Ευρωπαϊκή Επιτροπή και εγώ προσωπικά συμφωνούμε απόλυτα, ότι δηλαδή τουρισμός σημαίνει νέες θέσεις απασχόλησης, ότι τουρισμός σημαίνει ανταγωνιστικότητα της ευρωπαϊκής τουριστικής βιομηχανίας, ότι τουρισμός σημαίνει δικαιώματα για τους καταναλωτές πολίτες της 'Ενωσης, ότι τουρισμός σημαίνει οικονομική ανάπτυξη και προστασία του περιβάλλοντος.

<SPEAKER ID=168 NAME="Πρόεδρος">
Ευχαριστώ πολύ, κύριε Παπουτσή.
<P>
Η κοινή συζήτηση έληξε.
<P>
Η ψηφοφορία θα διεξαχθεί αύριο στις 9 π.μ.

<CHAPTER ID=8>
Κοινοτικοί σιδηρόδρομοι
<SPEAKER ID=169 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (Α4-0293/96) του κ. Farthofer, εξ' ονόματος της Επιτροπής Μεταφορών και Τουρισμού, σχετικά με την πρόταση οδηγίας του Συμβουλίου όσον αφορά την τροποποίηση της Οδηγίας 91/440/ΕΟΚ για την ανάπτυξη των κοινοτικών σιδηροδρόμων (COM(95)0337 - C4-0555/95-95/0205(SYN)).

<SPEAKER ID=170 NAME="Farthofer">
Aξιότιμη κυρία Πρόεδρε, αξιότιμοι κυρίες και κύριοι συνάδελφοι, συζητάμε σήμερα για την πρόταση τροποποίησης της οδηγίας 91/440 που αποφάσισε η Eπιτροπή τον Iούλιο του 1995. Για να γίνω καλύτερα κατανοητός λέω το εξής: Tα τέσσερα βασικά στοιχεία της οδηγίας 91/440 είναι η ανεξαρτησία της διοίκησης των σιδηροδρομικών επιχειρήσεων, ο διαχωρισμός, τουλάχιστον στην τήρηση των λογιστικών βιβλίων, μεταξύ των έργων υποδομής για τους σιδηροδρόμους και της παροχής υπηρεσιών μεταφοράς στους σιδηροδρόμους, η δημοσιονομική εξυγίανση των πρώην κρατικών σιδηροδρομικών επιχειρήσεων, καθώς και τα δικαιώματα πρόσβασης των σιδηροδρομικών επιχειρήσεων στις διασυνοριακές συνδυασμένες μεταφορές.
<P>
H πρόταση της Eπιτροπής, για την οποία θα ψηφίσουμε αύριο, προβλέπει σημαντική διεύρυνση των δικαιωμάτων πρόσβασης. Σύμφωνα μ' αυτήν, μια σιδηροδρομική επιχείρηση που έχει την έδρα της στην Eυρώπη, δικαιούται να εκτελεί διασυνοριακές μεταφορές προσώπων και αγαθών, από λιμάνι σε λιμάνι. Έχουμε λοιπόν να κάνουμε με τη θέσπιση της πλήρους σχεδόν ελευθερίας στην παροχή υπηρεσιών, στους σιδηροδρόμους.
<P>
Ποια είναι η στάση της Eπιτροπής Mεταφορών και Tουρισμού; Πώς βλέπει την πρόταση τροποποίησης της Eπιτροπής, η οποία θεωρεί την απελευθέρωση ως μέσο για να ανακοπεί η μείωση των μεριδίων αγοράς για τους σιδηροδρόμους, έναντι των άλλων μεταφορικών μέσων; Λοιπόν, μια ισχνή πλειοψηφία της αρμόδιας επιτροπής συμφώνησε με την πρόταση της Eπιτροπής, ότι δηλαδή θα πρέπει να εξασφαλιστεί η ελευθερία παροχής υπηρεσιών μέσα σε 18 μήνες. Tο λαμβάνω αυτό υπόψη, αλλά δεν κρατώ κρυφή την πεποίθησή μου ότι η πρόταση αυτή είναι εσπευσμένη και δεν ανταποκρίνεται στην πραγματική κατάσταση των σιδηροδρόμων. Γιατί;
<P>
H οδηγία εξακολουθεί να μην έχει εφαρμοστεί πλήρως σε πολλά κράτη και η εξάλειψη των χρεών των σιδηροδρομικών επιχειρήσεων, ειδικά, έγινε μόνο σ' ένα κράτος μέλος, στη Γερμανία. Oι υπόλοιπες σιδηροδρομικές επιχειρήσεις εξακολουθούν να φέρουν τα βάρη των δημόσιων μεταφορών που πολύ συχνά δεν υποστηρίχθηκαν κανονικά από το δημόσιο φορέα. Γι' αυτό και η Oμάδα του Eυρωπαϊκού Σοσιαλιστικού Kόμματος βεβαιώνει, στην έκθεση, πως μόνον η πλήρης εφαρμογή της παλιάς οδηγίας μπορεί να αποτελεί προϋπόθεση για το τωρινό σχέδιο της Eπιτροπής.
<P>
Δεύτερον, τα όρια μεταξύ των εθνικών και των διασυνοριακών μεταφορών προσώπων είναι ρευστά. Πολύ συχνά οι διασυνοριακές μεταφορές προσώπων αποτελούν ολοκληρωμένο μέρος του εθνικού συστήματος μεταφορών. Aν λοιπόν οι επιχειρήσεις εστιάσουν το ενδιαφέρον τους στις κερδοφόρες διαδρομές μπορεί να καταρρεύσει ένα σύστημα, πράγμα ουσιαστικά που θα θίξει τους πάντες. Στο Hνωμένο Bασίλειο μπορούμε, ως γνωστόν, να δούμε τι συμβαίνει αν πολλές σιδηροδρομικές επιχειρήσεις πρέπει να αναπτύξουν ολοκληρωμένο σύστημα μεταφοράς προσώπων. Eιδικά οι επιβάτες, τους οποίους οι σιδηρόδρομοι θα πρέπει να προσελκύσουν σε μεγαλύτερο βαθμό, είναι εκείνοι που αμφισβητούν εντονότατα το σύστημα.
<P>
Tρίτον, το πολύ συχνά από την Eπιτροπή μνημονευόμενο πρότυπο των Hνωμένων Πολιτειών, δεν μπορεί να αποτελεί μοντέλο για την Eυρώπη. Eιδικά στις HΠA, η απελευθέρωση των μεταφορών προσώπων οδήγησε στο μονοπώλιο μιας μοναδικής επιχείρησης, βλέπε Amtrak. Oι επιχειρήσεις εκεί πραγματοποιούν κέρδη, επειδή το δίκτυο προορίζεται μόνο για μεταφορές εμπορευμάτων, και αυτό καθιστά πιο φθηνές τις μακρινές μεταφορές. Στην Eυρώπη, αντίθετα, το σιδηροδρομικό δίκτυο βασίζεται, κατ' αρχήν, στις μεταφορές προσώπων, πράγμα που, λόγω της τεχνικής της σηματοδότησης, καθιστά φοβερά ακριβές τις σιδηροδρομικές μεταφορές.
<P>
Αλλα θέματα αφορούν τη διάταξη για τη χρηματοδότηση με ίδια κεφάλαια και τις βασικές ιδέες. Όταν μιλάμε για ανάπτυξη των σιδηροδρομικών επιχειρήσεων στην Kοινότητα, θα πρέπει να διορθώσουμε την ανταγωνιστική θέση των μεταφορικών μέσων. Θα πρέπει κάποτε να λεχθεί ξεκάθαρα το εξής: O σιδηρόδρομος θα μπορέσει να σωθεί, μόνον αν καταλογιστεί στα μεταφορικά μέσα το πραγματικό τους κόστος. Όσο εμείς, στις οδικές μεταφορές, καταλογίζουμε στα φορτηγά ένα μέρος μόνο του κόστους που προκαλούν, όσο τα ωράρια οδήγησης και ανάπαυσης αντιμετωπίζονται αυθαίρετα, μπορούμε να αποφασίζουμε ό, τι θέλουμε όσον αφορά τους σιδηροδρόμους. Tελικά, θα εξακολουθεί να παραμένει άνευ σημασίας.
<P>
Γι' αυτό και είναι απαραίτητη η αλήθεια για το κόστος. Θυμίζω μόνο πως το εξωτερικό κόστος των μεταφορών με φορτηγά ανέρχεται στα 250 δισεκ. Ecu περίπου. Oλοκληρώνοντας, επειδή η σημερινή μου ομιλία είναι η τελευταία στην ολομέλεια, αφού επιστρέφω πάλι στο εθνικό κοινοβούλιο, σας παρακαλώ να εκφράσετε στον συνάδελφό σας, τον Eπίτροπο κ. Kinnock, καθώς και στους συνεργάτες του, τις θερμές μου ευχαριστίες για την ιδιαίτερα καλή συνεργασία. Θα συνεχίσω αυτήν την πολιτική μεταφορών στο Aυστριακό Kοινοβούλιο και είμαι πολύ περήφανος που στο έργο της Eπιτροπής, αλλά και του Kοινοβουλίου, εμφυτεύθηκαν αυστριακές ιδέες.
<P>
(Xειροκροτήματα)

<SPEAKER ID=171 LANGUAGE="SV" NAME="Waidelich">
Κυρία Πρόεδρε, αρχίζοντας θα ήθελα να συγχαρώ τον εισηγητή για την πολύτιμη εργασία. Θεωρώ επίσης λυπηρό ότι ο εισηγητής αφήνει το Ευρωκοινοβούλιο τώρα, αλλά ελπίζω ότι και στο μέλλον μπορούμε να συνεργαστούμε, όπως κάναμε ως τώρα και ότι θα έχουμε επαφή και στη συνέχεια.
<P>
Η έκθεση για την οποία τώρα θα πάρουμε θέση είναι σημαντική διότι αναφέρεται στις μελλοντικές σιδηροδρομικές μεταφορές μέσα στην ΕΕ. Με την σωστή πολιτική μπορούν αυτές οι σιδηροδρομικές μεταφορές να γίνουν ένα πολύ σημαντικό εργαλείο για να σώσουμε το περιβάλλον στην Ευρώπη. Η οδηγία που υπέβαλε η Επιτροπή και η οποία στοχεύει στην ενίσχυση των σιδηροδρομικών μεταφορών είναι ένα βήμα προς την διευκόλυνση της μετακίνησης και της ενίσχυσης των σιδηροδρομικών μεταφορών στην Ευρώπη. Αλλά όπως ακριβώς επισημαίνει στην έκθεση ο εισηγητής πρέπει να γίνει ένας διαχωρισμός μεταξύ της γραμμής και της δραστηριότητας με σωστό τρόπο. Είμαι από τη Σουηδία, όπου έχουμε κάνει έναν τέτοιο διαχωρισμό και έχουμε σημαντικές εμπειρίες που πιστεύω ότι μπορούμε να τις μοιραστούμε κατά την συνεχιζόμενη εργασία.
<P>
Μπορεί κανείς να πεί ότι ο σουηδικός διαχωρισμός ήταν πολύ τελεσφόρος. Οδήγησε σε αποτελεσματικότητα. δχουμε ένα καλύτερο προφίλ και σαφείς στόχους για τις δύο δραστηριότητες στις οποίες διαμοιράστηκε η προηγούμενη συγκεντρωτική δραστηριότητα. Μιά σημαντική εμπειρία από τη Σουηδία είναι ότι ο διαχωρισμός επίσης οδήγησε στην επίλυση μιάς οικονομικής κατάστασης με πολλά χρέη στην οποίαν βρίσκονταν οι Κρατικοί Σιδηρόδρομοι τότε. Είναι ακριβώς αυτό που επισημαίνει ο εισηγητής, δηλ. ότι η οικονομική κατάσταση πρέπει να επιλυθεί για να μπορέσει να δημιουργηθεί ένας ανταγωνισμός επί ίσοις όροις. Είναι σημαντικό να υπάρχουν ισχυρές επιχειρήσεις σιδηροδρόμων στην Ευρώπη για να καταστεί δυνατό, όπως ανέφερε προηγουμένως και ο εισηγητής, να ανταγωνιστούν άλλα μεταφορικά μέσα. Αυτό είναι στην πραγματικότητα η σημαντική παρέμβαση για ένα καλύτερο περιβάλλον.

<SPEAKER ID=172 LANGUAGE="NL" NAME="Cornelissen">
Πρόεδρε, σε ένα αειφόρο σύστημα μεταφορών οι σιδηρόδρομοι πρέπει να διαδραματίζουν σημαντικό ρόλο. Για το λόγο αυτό, χρειαζόμαστε σύγχρονες εταιρείες σιδηροδρόμων που να μπορούν να λειτουργούν ως εξειδικευμένες ευρωπαϊκές μεταφορικές επιχειρήσεις. Γι'αυτό χρειάζονται συνθήκες υγιούς ανταγωνισμού. Η πρόταση της Επιτροπής ταιριάζει με την εξέλιξη αυτή και θα την υποστηρίξουμε. Συμφωνώ με την παρατήρηση του εισηγητή όσον αφορά τον καταλογισμό του εξωτερικού κόστους, αυτό όμως πρέπει να ισχύει για όλα τα μεταφορικά μέσα και, για να είμαστε απολύτως ειλικρινείς, και για τους σιδηροδρόμους.
<P>
Επιθυμούμε επίσης να υποστήριξουμε την τροπολογία του συνάδελφου Van der Waal η οποία αποσκοπεί κυρίως στην κατανομή του δικαιώματος χρήσης των υποδομών με τρόπο ειλικρινή και διαφανή.
<P>
Ολοκληρώνοντας, Πρόεδρε, επιτρέψτε μου να εκφράσω τη λύπη μου για την επικείμενη αποχώρηση του συνάδελφου Farthofer από το Σώμα. Γνωρίζει ότι διαφωνούμε σε πάρα πολλές περιπτώσεις, είναι όμως γεγονός ότι εκτιμούσα πάντοτε ιδιαιτέρως τις συζητήσεις μου μαζί του. Λυπάμαι ειλικρινά που δεν τα κατάφερε, παρ'όλο που ταυτόχρονα χαίρομαι για την έδρα που κέρδισε η πλέον συγγενής προς εμένα πολιτική παράταξη, λυπάμαι όμως που θα μας αφήσει. Του εύχομαι ό, τι ποθεί και θα τον ευχαριστήσω για άλλη μία φορά στην προσεχή συνεδρίαση της επιτροπής μας. Στο καλό συνάδελφε Farthofer.

<SPEAKER ID=174 LANGUAGE="FR" NAME="Ainardi">
Κυρία Πρόεδρε, υιοθετώντας την πρόταση της Επιτροπής που τροποποιεί την οδηγία 91/440 CEE, η Επιτροπή Μεταφορών και Τουρισμού έδωσε το πράσινο φως για τη συνέχιση της ελευθέρωσης των Σιδηροδρομικών Μεταφορών, χωρίς να λαμβάνει υπόψη της τις κοινωνικές και οικονομικές επιπτώσεις. Η πρόταση αυτή της Επιτροπής προβλέπει πράγματι μια σημαντική επέκταση των δικαιωμάτων πρόσβασης με αποτέλεσμα την όξυνση του ανταγωνισμού.
<P>
Ως προέκταση του ανοιχτού ρήγματος που προέκυψε από την οδηγία του 1991, η Επιτροπή υιοθέτησε πρόσφατα μια λευκή βίβλο για την αναζωογόνηση των Σιδηροδρόμων. Αναζωογόνηση! Πραγματικά η βαθειά έννοια της λέξης αντιφάσκει αληθινά με τα συγκεκριμένα μέτρα που συνεπάγεται! Στην πραγματικότητα, ο στόχος είναι η επιτάχυνση της διαδικασίας ελευθέρωσης και απορρύθμισης - δικαιώματος πρόσβασης στις σιδηροδρομικές υποδομές για όλες τις υπηρεσίες μεταφορών και τις διεθνείς υπηρεσίες των ταξιδιωτών, δημιουργία μιας ευρωπαϊκής αρχής για τους σιδηροδρόμους, διαχωρισμός μεταξύ της διαχείρισης των υποδομών και των δραστηριοτήτων των μεταφορών - κάτι το οποίο διατυπώνεται με τρόπο περιληπτικό με τον όρο «να προαχθούν οι δυνάμεις της αγοράς στους σιδηροδρόμους».
<P>
Η ομάδα μας αντιτίθεται με έμφαση σ'αυτές τις υπερβολικά φιλελεύθερες κατευθύνσεις της Επιτροπής. Η εκστρατεία που διενεργείται αυτή τη στιγμή αποσκοπεί στην κατάργηση των δημόσιων επιχειρήσεων γιατί αυτές αποτελούν τους πιο αποτελεσματικούς πόλους αντίστασης για έναν ανταγωνισμό επιζήμιο για τα συμφέροντα του εργαζομένων και των χρηστών. Η Επιτροπή είναι άλλωστε υποχρεωμένη να αναγνωρίσει ότι η αναδιάρθρωση των ευρωπαϊκών σιδηροδρόμων αποτελεί συνώνυμο ενός μεγάλου αριθμού απολύσεων.
<P>
Είμαι ικανοποιημένος που αυτή η Λευκή Βίβλος πάγωσε κατά το τελευταίο Συμβούλιο των υπουργών Μεταφορών, χάρη στην κινητοποίηση των συνδικαλιστικών οργανώσεων που σε μια ενωτική δήλωση κατήγγειλαν τις πιο δυσμενείς πλευρές της και επιβεβαίωσαν την θέλησή τους να τις καταπολεμήσουν.
<P>
Η ομάδα μας είναι αποφασισμένη, σε συνεργασία με τις συνδικαλιστικές οργανώσεις και τους συλλόγους χρηστών να κάνουν το παν ώστε να μην αποτύχουν οι κατευθύνσεις αυτές. Επιθυμούμε να εργαστούμε με όλους για να ληφθούν πραγματικά μέτρα αναζωογόνησης των σιδηροδρομικών μεταφορών για να μπορούν να εξασφαλίσουν πλήρως την αποστολή της δημόσιας υπηρεσίας, δηλαδή να ανταποκριθούν στα συμφέροντα των εργαζομένων και των χρηστών, να συνεισφέρουν σε μια αρμονική χωροταξική διαχείριση και να ευνοήσουν τη συνεργασία στο πνεύμα της Ευρωπαϊκής Ένωσης.

<SPEAKER ID=175 LANGUAGE="NL" NAME="Van Dijk">
Πρόεδρε, εφόσον δημιουργηθούν οι απαραίτητες προϋποθέσεις, δεν έχουμε την πρόθεση να παρεμποδίσουμε την περαιτέρω ελευθέρωση των σιδηροδρόμων. Η πολιτική μας ομάδα είναι της γνώμης ότι αυτό εκφράστηκε με έξοχο τρόπο από τον εισηγητή, κ. Farthofer, στην έκθεσή του στην οποία διασαφηνίζει ότι ο καταλογισμός του εξωτερικού κόστους πρέπει επιτέλους να αντιμετωπιστεί με σοβαρότητα. Επ'αυτού, και σε αντίθεση με τα όσα δήλωσε ο κ. Cornelissen, θα ήθελα να προσθέσω ότι, εφόσον ο στόχος είναι πραγματικά η βιώσιμη κινητικότητα, θα ήταν ακόμη δυνατό να ληφθούν μέτρα ώστε να δοθούν στους σιδηροδρόμους περισσότερες ευκαιρίες από ό, τι σε άλλα μέσα μεταφοράς, για τον απλούστατο λόγο ότι οι σιδηρόδρομοι κατείχαν ανέκαθεν θέση ουραγού και πρέπει να καταβάλουν μεγάλες προσπάθειες για να προλάβουν τους άλλους τομείς. Πρέπει όμως να τους δοθεί η ευκαιρία να το κάνουν αυτό. Σε περίπτωση που ο στόχος είναι πραγματικά η βιώσιμη κινητικότητα, θα πρέπει να γίνουν επιλογές στον τομέα αυτό και όχι μόνο να λέγεται ότι θα πρέπει να ρυθμιστεί το θέμα του καταλογισμού του εξωτερικού κόστους και ότι είναι κρίμα, σε περίπτωση που οι σιδηρόδρομοι δεν τα καταφέρουν, γιατί στην περίπτωση αυτή δεν μπορούμε να μιλάμε ούτε για το περιβάλλον ούτε για τη βιωσιμότητα. Εάν ληφθεί υπόψη η διαρκής μείωση που παρουσιάζει η ζήτηση στον τομέα των σιδηροδρόμων εδώ και χρόνια, θα καταλήξουμε στο συμπέρασμα ότι, για την προαγωγή της βιωσιμότητας και στο μέλλον, οι σιδηρόδρομοι δεν πρέπει να υποστηριχθούν μόνο με λόγια αλλά και με έργα.

<SPEAKER ID=176 LANGUAGE="NL" NAME="Van der Waal">
Κυρία Πρόεδρε, η ουσιαστική συζήτηση σχετικά με την επιθυμητή εξέλιξη των σιδηροδρόμων στην Ευρωπαϊκή Ένωση πρέπει ακόμα να διεξαχθεί με αφορμή την πρόσφατη ανακοίνωση της Επιτροπής. Είναι όμως σαφές ότι πρέπει να αυξηθεί ο προσανατολισμός των σιδηροδρόμων προς την αγορά προκειμένου να αποφευχθεί η περαιτέρω μείωση του μεριδίου τους.
<P>
Για το σκοπό αυτό θεσπίστηκε όντως η οδηγία 91/440. Δυστυχώς όμως, λόγω της βραδείας ενσωμάτωσης των διατάξεων της οδηγίας αυτής στην εθνική νομοθεσία σε ορισμένα κράτη μέλη δεν έχουν επέλθει παρά ελάχιστες βελτιώσεις και η ελευθέρωση προχωρά με αργά βήματα. Για το λόγο αυτό, συμφωνώ με την προτεινόμενη τροπολογία για την ελευθέρωση της πρόσβασης στους σιδηροδρόμους για το σύνολο των μεταφορών εμπορευμάτων και των διεθνών μεταφορών επιβατών.
<P>
Ορθώς παροτρύνει η έκθεση Farthofer τα κράτη μέλη να επισπεύσουν τις προσπάθειες για την οικονομική εξυγίανση των σιδηροδρόμων. Συμφωνώ, επίσης, ότι είναι σκόπιμο να καταλογίζεται το εξωτερικό κόστος στα διάφορα μέσα μεταφοράς, παρ'όλο που δεν είμαι καθόλου σίγουρος ότι κατ'αυτό τον τρόπο θα ενισχυθεί η αγοραστική θέση των σιδηροδρόμων έναντι των άλλων μέσων μεταφοράς. Θα ήθελα να ευχαριστήσω θερμά τον συνάδελφο Farthofer. Λυπούμαι που αποχωρεί από το Κοινοβούλιο ένας συνάδελφος τον οποίο εκτιμώ και θα ήθελα επί τη ευκαιρία να του ευχηθώ καλή τύχη.

<SPEAKER ID=177 LANGUAGE="IT" NAME="Baldarelli">
Κυρία Πρόεδρε, ευχαριστώ με τη σειρά μου τον συνάδελφο κ. Farthofer και εύχομαι να συνεχιστεί μέσα στο Aυστριακό Κοινοβούλιο η θετική εργασία που ξεκίνησε το Ευρωπαϊκό Κοινοβούλιο. Πριν απ' όλα, πρέπει να πούμε ότι οι περιπέτειες της απελευθέρωσης μας απασχολούν ιδιαίτερα, η οδηγία έχει μια δική της νομική βάση, αλλά πρέπει επίσης να ειπωθεί ότι ο νομικός χαρακτήρας πρέπει να λάβει υπόψη του τα επίπεδα απασχόλησης και το κοινωνικό ζήτημα. Δεν αμφισβητούμε το δικαίωμα της Επιτροπής να νομοθετεί πάνω σε ένα τόσο πολύπλοκο θέμα όπως αυτό των σιδηροδρόμων, πρέπει όμως επίσης να λάβουμε υπόψη μας τις επιπτώσεις της απελευθέρωσης στα κοινωνικά καθεστώτα της κάθε χώρας. Το σύστημα των σιδηροδρόμων βρίσκει δυσκολίες να τεθεί ως παράγων ανταγωνισμού με άλλα μεταφορικά μέσα και εμείς ειδικά πρέπει να το ευνοήσουμε. H πρόταση υπολογισμού του εξωτερικού κόστους είναι θετική. Πιστεύω επίσης ότι είναι ιδιαίτερα σκόπιμο να σκεφθούμε προς την κατεύθυνση μιας ειδίκευσης των συστημάτων των σιδηροδρόμων, τόσο σε σχέση με τις συνδυασμένες μεταφορές όσο και σε σχέση με αφορά τη διαλειτουργικότητα. Η εξειδίκευση αυτή πρέπει να μας επιτρέψει να διαχωρίσουμε τους σιδηροδρόμους που εξυπηρετούν εθνικά από αυτούς που εξυπηρετούν διεθνή συμφέροντα, καθώς και από τους περιφερειακούς σιδηροδρόμους όπου μπορούν να εμπλακούν τοπικές αρχές ως εταιρικοί παράγοντες στη διαχείρισή τους.
<P>
Αναμφίβολα, σε μια διάρθρωση που είχε δημόσιο χαρακτήρα το στοιχείο της γραφειοκρατίας ήταν ιδιαίτερα έντονο, υπήρχε επίσης αναποτελεσματικότητα, όμως το σύστημα των σιδηροδρόμων εξασφάλισε μια κινητικότητα, κυρίως στα φτωχότερα κοινωνικά στρώματα. Πρέπει να προωθήσουμε εκ νέου την ανταγωνιστικότητα και την εξυγίανσή τους, διότι διαφορετικά ο ανταγωνιστικός τους χαρακτήρας θα υστερήσει σε σχέση με τα άλλα συστήματα μεταφορών.
<P>
Από την άποψη αυτή, οι απαραίτητοι οικονομικοί πόροι για την εξυγίανση μπορούν αναμφίβολα να προέρχονται και από τον ιδιωτικό τομέα, χωρίς όμως να αποκλείουμε και άλλους. Πράγματι, στο σύστημα των σιδηροδρόμων πρέπει οπωσδήποτε να υπάρχει και ένας δημόσιος χαρακτήρας, χωρίς να αλλάζει το γεγονός ότι η διαχείριση του τομέα αυτού πρέπει να γίνεται κατά τρόπο αυτόνομο και οικονομικό, λαμβάνοντας επίσης υπόψη τόσο τους οικονομικούς υπολογισμούς όσο και τις αναπόφευκτες δυσλειτουργίες. Από αυτή την άποψη, η οδηγία αυτή φαίνεται ότι ανταποκρίνεται σε ορισμένους στόχους, όμως, κατά τη γνώμη μου, η συζήτηση παραμένει ανοιχτή και ορισμένες αντιφάσεις που επισημάνθηκαν με την παρέμβαση της συναδέλφου κ. Ainardi συνεχίζουν να υπάρχουν. Τα συνδικάτα ετοιμάζονται για κινητοποιήσεις και εύχομαι χάρη στη συζήτηση που θα γίνει πάνω στη Λευκή Βίβλο να κατορθώσουμε να παρουσιάσουμε μια περισσότερο ολοκληρωμένη πρόταση σε σχέση με εκείνη που υπάρχει στην οδηγία την οποία συζητάμε τη στιγμή αυτή.

<SPEAKER ID=178 NAME="Παπουτσής">
Κυρία Πρόεδρε, κυρίες και κύριοι βουλευτές, η πρόταση της Επιτροπής αποτελεί ένα σημαντικό στοιχείο της στρατηγικής μας για την ανασυγκρότηση των κοινοτικών σιδηροδρόμων.
<P>
Στην Λευκή Βίβλο του περασμένου Ιουλίου υπογραμμίσαμε την σημασία της εισαγωγής των δυνάμεων της αγοράς με τρόπο που να λαμβάνει υπ'όψη τα ειδικά χαρακτηριστικά των σιδηροδρομικών μεταφορών. Η πρόταση για επέκταση των δικαιωμάτων πρόσβασης είναι ακριβώς το επόμενο βήμα προς την εισαγωγή αυτών των δυνάμεων της αγοράς. Στόχος μας είναι να ανοιχθεί η πρόσβαση στην σιδηροδρομική υποδομή σε όλες τις υπηρεσίες μεταφοράς εμπορευμάτων, διεθνείς και εσωτερικές, όπως επίσης και στις υπηρεσίες διεθνούς μεταφοράς επιβατών.
<P>
Η Επιτροπή χαίρεται ιδιαίτερα που η Επιτροπή Μεταφορών του Κοινοβουλίου εγκρίνει την πρόταση της Επιτροπής, με ορισμένες τροποποιήσεις. Οι προτεινόμενες τροποποιήσεις περιλαμβάνουν την μείωση του χρέους, την εσωτερίκευση των εξωτερικών στοιχείων κόστους, την ίση φορολογική μεταχείριση όλων των τρόπων μεταφοράς και την θέσπιση κοινών κανόνων για τα τέλη χρήσης των υποδομών. Η Επιτροπή εργάζεται δραστήρια σε όλους αυτούς τους τομείς. Για παράδειγμα, στην Λευκή Βίβλο για την Πολιτική Σιδηροδρόμων αντιμετωπίσαμε το ζήτημα του μετριασμού του χρέους και επίσης αντιμετωπίσαμε το ζήτημα των τελών χρήσης των υποδομών. Στην Πράσινη Βίβλο για το δίκαιο και τον αποτελεσματικό καθορισμό των τιμών στις μεταφορές δρομολογήσαμε μία ευρεία συζήτηση για το εξωτερικό κόστος. Ωστόσο, δεν θα έπρεπε να προκαταλάβουμε την συζήτηση σχετικά με αυτές τις δύο βίβλους. Επί πλέον, η πρόταση της Επιτροπής περιορίζεται στην επέκταση των δικαιωμάτων πρόσβασης στην υποδομή. Δεν νομίζουμε όμως ότι είναι ορθό να εισαγάγουμε άλλες πολιτικές σε κάτι το οποίο είναι στην πραγματικότητα πρόταση για ένα πολύ ειδικό θέμα. Κάτι τέτοιο θα άλλαζε ουσιαστικά τους σκοπούς της πρότασης και θα προκαταλάμβανε άλλες προτάσεις, σε άλλους τομείς. Συνεπώς, η Ευρωπαϊκή Επιτροπή, παρόλο που αντιμετωπίζει θετικά τους στόχους των τροπολογιών, δεν είναι σε θέση να δεχθεί πολλές από αυτές. Επιτρέψτε μου να τις σχολιάσω μία προς μία.
<P>
Η πρώτη τροπολογία υπογραμμίζει την σημασία της ενιαίας εφαρμογής της οδηγίας για την αποφυγή στρεβλώσεων του ανταγωνισμού. Βεβαίως, η Επιτροπή συμφωνεί και αποδέχεται αυτήν την τροπολογία.
<P>
Οι τροπολογίες υπ'αριθ. 2, 3, 4 και 5 αφορούν πολιτικές επί των οποίων η Επιτροπή εργάζεται σε ένα άλλο πλαίσιο: μετριασμό του χρέους, εσωτερίκευση του εξωτερικού κόστους, έμμεση φορολόγηση και τέλη χρήσης των υποδομών. 'Οπως εξήγησα προηγουμένως, αυτές υπερβαίνουν το πεδίο της παρούσας πρότασης και δεν μπορούν επομένως να γίνουν αποδεκτές.
<P>
Η τροπολογία υπ'αριθ. 6 υπογραμμίζει τον ειδικό ρόλο που διαδραματίζουν οι περιφερειακές μεταφορές στο να εξασφαλίσουν την εσωτερική συνοχή των εθνικών οικονομιών μας. Η Επιτροπή αποδέχεται ότι αυτό το στοιχείο πρέπει να λαμβάνεται σοβαρά υπ'όψη κατά την ανάπτυξη των πολιτικών σχετικά με την πρόσβαση στην αγορά και επομένως αποδεχόμαστε την τροπολογία.
<P>
Η Επιτροπή δεν μπορεί να κάνει δεκτή την τροπολογία υπ'αριθ. 7, η οποία αποτελείται από πολλά τμήματα. Το πρώτο τμήμα αναφέρει ότι θα πρέπει να έχει μειωθεί σημαντικά το χρέος έως την στιγμή που θα έχει μεταφερθεί η οδηγία στο εθνικό δίκαιο. Η μεταφορά μπορεί να διαρκέσει πολλά έτη, ενώ σύμφωνα με την Οδηγία 91/440, το χρέος θα πρέπει να έχει μετριασθεί έως την 1η Ιανουαρίου 1993. Συνεπώς, θεωρούμε ότι η τροπολογία αποτελεί ένα βήμα προς τα πίσω και ότι δημιουργεί ενδεχομένως μία νομική αβεβαιότητα. Το δεύτερο τμήμα της τροπολογίας υπ'αριθ. 7 απαιτεί να διαθέτουν οι σιδηρόδρομοι συνήθεις ίδιους πόρους κεφαλαίου. Ενώ συμφωνούμε ότι οι σιδηρόδρομοι πρέπει πράγματι να έχουν ένα επαρκές κεφάλαιο, οι εμπειρόγνωμονες σε χρηματοοικονομικά θέματα μας εξήγησαν ότι δεν έχει καμμία έννοια να μιλάμε για συνήθεις πόρους. Επομένως, θεωρούμε ότι η εν λόγω τροπολογία δεν αποσαφηνίζει το υπάρχον κείμενο. Το τρίτο και τελευταίο τμήμα της τροπολογίας αυτής απαιτεί την σύσταση ξεχωριστής μονάδας απόσβεσης του χρέους. Οφείλω ωστόσο να πω στο Σώμα ότι οι μονάδες απόσβεσης του χρέους δεν αποτελούν παρά έναν από τους μηχανισμούς μείωσης του χρέους. Υπάρχουν άλλοι, όπως αυτοί που χρησιμοποιούνται στην Γερμανία και την Γαλλία, οι οποίοι μπορούν να είναι εξ ίσου αποτελεσματικοί. Η Επιτροπή επομένως δεν βλέπει τον λόγο για τον οποίο θα πρέπει να κάνει υποχρεωτική την χρήση ενός συγκεκριμένου χρηματοοικονομικού μηχανισμού, σε αντίθεση με όλους τους άλλους.
<P>
Η τροπολογία υπ'αριθ. 8 καλύπτει την έμμεση φορολόγηση και την διαλειτουργικότητα. Και πάλι, αυτά τα ζητήματα υπερβαίνουν το εύρος της πρότασης που έχουμε σήμερα και συζητούμε, και σε κάθε περίπτωση η Επιτροπή έχει ήδη δεσμευθεί να υποβάλει μία έκθεση επί αυτών των ζητημάτων. Δεν μπορούμε όμως να κάνουμε δεκτές παρόμοιες διατάξεις στην παρούσα πρόταση που εξετάζουμε σήμερα.
<P>
'Οσον αφορά δε την νέα τροπολογία υπ'αριθ. 9, η Ευρωπαϊκή Επιτροπή ευχαρίστως μπορεί να την αποδεχθεί.
<P>
Κύριε Πρόεδρε, γνωρίζω ότι ο εισηγητής κ. Φαρτχόφερ εργάσθηκε σκληρά προκειμένου να επιτύχει ένα δύσκολο συμβιβασμό επί της εκθέσεως και θέλω για αυτόν τον λόγο να τον ευχαριστήσω ειλικρινά. Πρόκειται για μία εξαίρετη εργασία, παρόλο που εγώ δεν είχα την δυνατότητα σήμερα να συμφωνήσω μαζί του σε όλα τα σημεία. Παρόλα αυτά, όπως είπα ήδη, αντιμετωπίζουμε ιδιαίτερα θετικά τις ιδέες που βρίσκονται πίσω από τις τροπολογίες. Επομένως, αφήνοντας το Ευρωπαϊκό Κοινοβούλιο για να επιστρέψει στο εθνικό του Κοινοβούλιο, πρέπει να είναι βέβαιος ότι οι προτάσεις του εξετάσθηκαν προσεκτικά και ελήφθησαν σοβαρά υπ'όψη.
<P>
Τέλος, κυρίες και κύριοι βουλευτές, δράττομαι της ευκαιρίας για να απευθύνω στον κ. Φαρτχόφερ, και προσωπικά και, ιδιαίτερα, εκ μέρους του συναδέλφου μου κ. Νηλ Κίνοκ, θερμές ευχές. Ελπίζω ότι βρήκε στην σύντομη παραμονή του στο Ευρωπαϊκό Κοινοβούλιο τόσο ωφέλιμη εμπειρία όσο επίσης και ικανοποίηση για τις προσδοκίες του, που εύχομαι να είναι πολλές για το μέλλον, και επαναλαμβάνω τις καλύτερες ευχές μας για την συνέχεια της πολιτικής του σταδιοδρομίας στο εθνικό Κοινοβούλιο.

<SPEAKER ID=179 NAME="Πρόεδρος">
Eυχαριστώ πολύ, Eπίτροπε κύριε Παπουτσή. Kι εγώ θα ήθελα να σας ευχαριστήσω θερμά, εξ ονόματος του Σώματος, και να σας ευχηθώ καλή επιτυχία στο έργο σας στο εθνικό κοινοβούλιο. Nα μην ξεχνάτε, παρακαλώ, ότι ήσασταν μαζί μας, αλλά βεβαίως δεν θα το ξεχάσετε.
<P>
H συζήτηση έληξε.
<P>
H ψηφοφορία θα διεξαχθεί αύριο στις 9.00 π.μ.
<P>
(H συνεδρίαση λήγει στις 19.30)

