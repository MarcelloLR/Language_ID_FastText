<CHAPTER ID=1>
Έγκριση των συνοπτικών πρακτικών
<SPEAKER ID=1 NAME="Πρόεδρος">
Τα συνοπτικά πρακτικά έχουν διανεμηθεί.
<P>
Υπάρχουν παρατηρήσεις;

<SPEAKER ID=2 NAME="Provan">
Κυρία Πρόεδρε, εξετάζοντας τη χθεσινή κατάσταση ψηφοφορίας, για κάποιον άγνωστο λόγο - και συνήθως είμαι αρκετά επιμελής σε αυτά τα θέματα - υπάρχουν τρεις ψηφοφορίες στις οποίες δεν έχει καταγραφεί ότι έχω ψηφίσει.. Ωστόσο, εψήφισα σε όλες τις χθεσινές ψηφοφορίες.

<SPEAKER ID=3 NAME="Πρόεδρος">
Λαμβάνουμε γνώση αυτού του θέματος και θα το εξετάσουμε.

<SPEAKER ID=4 NAME="Chichester">
Κυρία Πρόεδρε, αναφέρομαι στη σελίδα 8 των χθεσινών πρακτικών όπου γράφει: »Η Πρόεδρος κηρύσσει τη λήξη της συζήτησης». Αυτό που δεν γράφει είναι ότι τα μέλη εκλήθησαν να ψηφίσουν το μεσημέρι, ενόσω όμως η συζήτηση συνεχιζόταν. Μάλιστα, η επίτροπος κ. Cresson αναγκάσθηκε να απαντήσει κατά τη συζήτηση ενώ τα μέλη προσέρχονταν ακόμη σε ψηφοφορία. Η Πρόεδρος αναγκάστηκε να καλέσει τα μέλη να σταματήσουν να μιλούν και να λάβουν τις θέσεις τους ώστε να επιτρέψουν στην επίτροπο να ολοκληρώσει την απάντησή της.
<P>
Μου φαίνεται ότι δεν ρυθμίζουμε τις υποθέσεις μας όσο αποδοτικά θα έπρεπε. Τα μέλη έρχονται στο Κοινοβούλιο για να μιλήσουν και όταν φθάνουν στην αίθουσα συνεδριάσεων αναμένοντας να ψηφίσουν και ανακαλύπτουν ότι η συζήτηση βρίσκεται ακόμη σε εξέλιξη, δεν είναι αφύσικο να αρχίσουν να μιλούν μεταξύ τους. Υποστηρίζω ότι θα έπρεπε να ρυθμίζουμε καλύτερα τις υποθέσεις μας και είτε να αφιερώνουμε ένα ορισμένο χρονικό διάστημα κατά την πρωινή συνεδρίαση σε εκείνους τους συναδέλφους οι οποίοι χρειάζονται μια ανασκόπηση - όπως εγώ τώρα - είτε να αρχίζουμε την ψηφοφορία αργότερα.

<SPEAKER ID=5 NAME="Πρόεδρος">
Αυτό δεν ήταν σχετικό με τα συνοπτικά πρακτικά, αλλά λαμβάνουμε γνώση αυτού του πράγματος.
<P>
(Το Σώμα εγκρίνει τα συνοπτικά πρακτικά)

<SPEAKER ID=6 LANGUAGE="DE" NAME="Posselt">
Κυρία Πρόεδρε, παρά τις σοβαρότατες επιφυλάξεις μας συμφωνήσαμε την Πέμπτη να εφαρμοστεί η διαδικασία του κατεπείγοντος στο θέμα της οικονομικής βοήθειας για τη Μακεδονία και τη Βουλγαρία, παρόλο που δεν είχαμε την ευκαιρία να συζητήσουμε το θέμα στην επιτροπή. Συμφωνήσαμε όμως λόγω της πιεστικής κατάστασης εκεί και ακούστηκε στην επιτροπή πως θα είχαμε την Παρασκευή τη δυνατότητα να κάνουμε μια σύντομη συζήτηση πάνω σ' αυτό το θέμα. Σήμερα βλέπω πως δεν προβλέπεται καμιά συζήτηση και θέλω να διαμαρτυρηθώ, γιατί ποτέ δεν αποφασίστηκε κάτι τέτοιο και γιατί αυτό δεν ανταποκρίνεται στη μέχρι τώρα πρακτική!

<SPEAKER ID=7 NAME="Πρόεδρος">
Κύριε Posselt, μπορώ να πω μόνο το εξής: Η επιτροπή αποφάσισε να εφαρμόσει τη διαδικασία χωρίς έκθεση, γι' αυτό δεν υπάρχει καμία βάση για συζήτηση στην ολομέλεια.

<SPEAKER ID=8 LANGUAGE="NL" NAME="Aelvoet">
Κυρία Πρόεδρε, αυτό που λέει ο κ. Posselt είναι αλήθεια. Πρόκειται για ένα σημείο που θίξαμε και για το λόγο αυτό ζητήσαμε τότε από τον Posselt να μην το μεταχειρισθεί με τον τρόπο αυτό, επειδή γνωρίζαμε ότι δεν υπήρχε περίπτωση να συζητηθεί στην επιτροπή και συνεπώς ούτε και στη σύνοδο ολομέλειας. Αυτό ήταν μέρος της όλης υπόθεσης. Έχετε συνεπώς δίκιο όταν λέτε ότι το θέμα δεν αντιμετωπίζεται με σοβαρότητα εφόσον δεν διεξάγεται συζήτηση, ωστόσο η περίπτωση συγκαταλεγόταν στο πακέτο για το οποίο ψηφίσατε και αυτό είναι το πρόβλημα.

<SPEAKER ID=9 NAME="Πρόεδρος">
Ευχαριστώ, κ. Aelvoet .

<CHAPTER ID=2>
Ψηφοφορίες
<SPEAKER ID=10 NAME="Πρόεδρος">
Η πρόταση θεωρείται εγκριθείσα, γιατί δεν έχει υποβληθεί γραπτή αντίρρηση από το ένα δέκατο των μελών του Σώματος.

<SPEAKER ID=11 NAME="Kreissl-Doerfler">
Διαμαρτύρομαι έντονα για τον τρόπο με τον οποίο μας πιέζει το Συμβούλιο στην περίπτωση της οικονομικής βοήθειας για τη Βουλγαρία και τη Μακεδονία. Δε συντρέχει το επείγον γι' αυτήν την οικονομική βοήθεια, γιατί δεν πρόκειται για έκτακτη βοήθεια για κάποιον πληθυσμό που πεθαίνει από την πείνα. Στις χώρες αυτές δεν έγιναν προχτές καταστροφές, για τις οποίες να πρέπει σήμερα να αποσταλούν οπωσδήποτε κουβέρτες.
<P>
Παρόλα αυτά απευθύνεται το Συμβούλιο στο Ευρωπαϊκό Κοινοβούλιο σε μια στιγμή όπου αυτό ούτε στις αρμόδιες επιτροπές ούτε στην ολομέλεια μπορεί να εξετάσει τις συνθήκες, να συζητήσει, να συντάξει έκθεση και να ψηφίσει έχοντας γνώση των περιστάσεων. Η περιφρόνηση του Ευρωπαϊκού Κοινοβουλίου από μέρους του Συμβουλίου ρίχνει περισσότερο άσχημο φως στο πλέγμα των ευρωπαϊκών θεσμών και κάνει επιτακτική την ανάγκη ριζικής αναθεώρησης.
<P>
Ένα άλλο σημείο διαφωνίας αφορά το είδος της οικονομικής βοήθειας. Στην προκειμένη περίπτωση πρόκειται με τρόπο αδιαφανή να δοθούν δάνεια για να ισοσκελιστούν οι προϋπολογισμοί των ενδιαφερομένων χωρών. Κατά βάση χρησιμεύουν αυτές οι πιστώσεις για να εξασφαλιστούν άλλες πιστώσεις, που είχαν δοθεί από ευρωπαϊκές ιδιωτικές τράπεζες. Για άλλη μια φορά λοιπόν χρησιμοποιούνται δημόσια κονδύλια για να μη μειωθούν τα ιδιωτικά κέρδη των τραπεζών. Το δημόσιο χρήμα λαδώνει τις μηχανές των ιδιωτικών τραπεζών. Αυτός δεν είναι υπεύθυνος τρόπος χρησιμοποίησης φορολογικών εσόδων. Επιπλέον αφήνει τις «ευνοούμενες» χώρες στην παγίδα των χρεών. Επομένως δεν έχουμε να κάνουμε με τίποτε άλλο από μια επίθεση με στόχο τη διαιώνιση του συστήματος της εξάρτησης από τις τράπεζες.
<P>
Οι πιστώσεις είναι τμήμα μιας συνολικής στρατηγικής, που συντονίζεται από το ΔΝΤ. Σε απροκάλυπτο βαθμό ρυθμίζεται με αυτόν τον τρόπο η εσωτερική πολιτική των ενδιαφερομένων κρατών. Στη Βουλγαρία έπεσε μάλιστα εξαιτίας αυτού του ζητήματος η κυβέρνηση. Η πολιτική των ζαχαρωτών και του μαστιγίου είναι εξαιρετικά προβληματική. Η ΕΕ μπορεί ανά πάσα στιγμή να διακόψει τη ροή των χρημάτων, αν η εκάστοτε κυβέρνηση δεν ακολουθεί ακριβώς το είδος εκείνο της δημοσιονομικής και της οικονομικής πολιτικής που κρίνεται κατάλληλο στην Ουάσιγκτων και στις Βρυξέλλες.
<P>
Βέβαια, στην ομάδα μας δεν είμαστε κατ' αρχήν καθόλου αντίθετοι στην παροχή οικονομικής βοήθειας στη Βουλγαρία και στη Μακεδονία. Πρέπει βέβαια να μην εξυπηρετεί το σκοπό της εξασφάλισης των τραπεζικών κερδών, αλλά να φτάσει στις χώρες και στους ενδιαφερόμενους πληθυσμούς και με διαφανή τρόπο να βοηθήσει να ορθοποδήσουν οι κλάδοι της οικονομίας που αντιμετωπίζουν δυσκολίες.

<SPEAKER ID=12 NAME="Schroedter">
Αυτό το επείγον πέρασε από το Κοινοβούλιο χωρίς συζήτηση - ούτε στην αρμόδια επιτροπή ούτε στην ολομέλεια.
<P>
Σε αυτήν την περίπτωση μακροοικονομικής βοήθειας πρόκειται για μια βοήθεια stand-by, που χρησιμεύει να εξισωθούν χρέη τα οποία συσσώρευσαν αυτά τα κράτη κατά την προσαρμογή τους στα απαιτούμενα από το ΔΝΤ κριτήρια.
<P>
Ο πληθυσμός σε αυτά τα κράτη δε θα ωφεληθεί καθόλου από αυτά τα κονδύλια. Αυτά πηγαίνουν από τράπεζα σε τράπεζα. Το έγγραφο της Επιτροπής αναφέρει ότι αυτά τα χρήματα καταβάλλονται μόνο αφού τα ενδιαφερόμενα κράτη έχουν εξοφλήσει τα χρέη τους στο μέγιστο βαθμό. Κατ' αρχήν τροφοδοτούν αυτά τα χρήματα μόνο το ιδιωτικό τραπεζικό σύστημα και παρασύρουν τις ενδιαφερόμενες χώρες σε μια διαρκή παγίδα χρεών.
<P>
Οι πράσινοι ζητούν αξιόπιστα μέτρα υποστήριξης, που να περιέχουν ουσιαστική βοήθεια για αναπτυξιακά προγράμματα με διαρκή αποτελέσματα. Δεν εξυπηρετείται η δημοκρατική ανάπτυξη σε αυτές τις μετασχηματιζόμενες χώρες, όταν ένα μεγάλο τμήμα των οικονομικών τους επιτευγμάτων επιστρέφει στις τράπεζες των δυτικών χωρών. Πότε θα υπάρξει επιτέλους η διάθεση για τη δημιουργία ενός συστήματος διεθνών οικονομικών σχέσεων που να σέβεται την ανθρώπινη αξιοπρέπεια;
<P>
Εγκατέλειψα την αίθουσα της ολομέλειας αμέσως μετά την ψηφοφορία γι' αυτό το σημείο και έτσι δεν πήρα μέρος στη συζήτηση σύμφωνα με τον κανονισμό που ακολούθησε. Δε θεωρώ όμως τη συμμετοχή σε αυτήν τη συζήτηση καθοριστική για να αιτιολογηθεί η υποβολή μιας γραπτής αιτιολόγησης της ψήφου, γιατί, όπως αναφέρθηκε ήδη, έλαβα μέρος στην ψηφοφορία και εγκατέλειψα τη συζήτηση μόνο αφού είχε γίνει η ανακοίνωση για την έκθεση της κ. Magda Aelvoet.
<P>
Έκθεση Cox (A4-0206/97)βελτιώσει κατά κανένα τρόπο την ευημερία των ζώων.

<SPEAKER ID=13 NAME="Kirsten Jensen και Sindal">
Οι δανοί σοσιαλοδημοκράτες ψήφισαν σήμερα υπέρ της έκθεσης του κ. Cox.
<P>
Η πρόταση απόφασης προβλέπει τη δυνατότητα των κρατών μελών να προβούν σε ορισμένες μειώσεις ειδικών φόρων κατανάλωσης και να χορηγήσουν σχετικές απαλλαγές μέχρι τις 31.12.1998, καθώς επίσης και να καταργήσουν τις εξαιρέσεις όσον αφορά ορισμένες άλλες μειώσεις και απαλλαγές από τις 31.12.1996.
<P>
Οι δανοί σοσιαλοδημακράτες θα επιθυμούσαν να αποτελέσει η οδηγία 92/81/ΕΟΚ τη νομική βάση της παρούσας πρότασης απόφασης, μόλις αυτή τροποποιηθεί, ώστε να μπορούν να κράτη μέλη να επιβάλουν ειδικούς φόρους κατανάλωσης στα πετρελαιοειδή που προορίζονται για να χρησιμοποιηθούν ως καύσιμη ύλη κινητήρων σε εμπορικά σκάφη τα οποία εκτελούν δρομολόγια στα χωρικά ύδατα της ΕΕ και προκαλούν μεγάλη ρύπανση.
<P>
Το εδάφιο γ), της πρώτης παραγράφου του άρθρου 8 της οδηγίας 92/81/ΕΟΚ του Συμβουλίου πρέπει να απαλειφθεί, ώστε να παρασχεθεί στά κράτη μέλη η δυνατότητα να επιβάλουν φόρους στις καύσιμες ύλες που προορίζονται να χρησιμοποιηθούν π.χ. σε σκάφη τύπου καταμαράν.
<P>
Τα σκάφη τύπου καταμαράν προκαλούν σοβαρή ρύπανση του περιβάλλοντος και ηχορύπανση, ενώ διαταράσσουν τη ζωή της πανίδας. Είναι επίσης επικίνδυνα για τα άλλα σκάφη και ενοχλούν τους λουόμενους. Οι δανοί σοσιαλοδημοκράτες επιθυμούν να μεταστραφεί η μεταφορά εμπορευμάτων και επιβατών από τα πλοία τύπου καταμαράν και τα άλλα ταχύπλοα σκάφη σε πιο αβλαβή για το περιβάλλον μέσα θαλάσσιων μεταφορών.

<SPEAKER ID=14 NAME="Peijs">
H πολιτική ομάδα του EΛΚ συμφωνεί με τον εισηγητή. Αυτό σημαίνει ότι ούτε και εμείς επιθυμούμε να εγκριθεί μια διαδικασία αναθεώρησης η οποία θα έχει ως αποτέλεσμα την επ'αόριστο παράταση των απαλλαγών. Εκτός αυτού, όλες οι απαλλαγές πρέπει να επανεξετάζονται κατά περιόδους. Η πολιτική ομάδα του EΛΚ πιστεύει ότι είναι ιδιαίτερα σημαντικό να καταστεί σαφής η κατάσταση αυτή όταν θα λήξει η ισχύς όλων των μειώσεων των συντελεστών ή των απαλλαγών από την καταβολή ειδικών φόρων κατανάλωσης. Στη συνέχεια, σε περίπτωση που υπάρχουν κράτη μέλη που επιθυμούν να παρατείνουν την ισχύ των απαλλαγών ή της μείωσης των συντελεστών θα πρέπει να προβάλουν βάσιμα επιχειρήματα προς τούτο. Τα επιχειρήματα αυτά δεν επιτρέπεται να αντίκεινται στις αρχές της ενιαίας αγοράς, του θεμιτού ανταγωνισμού και της αειφόρου περιβαλλοντικής πολιτικής. Σε περίπτωση που επιτραπούν πολλές εξαιρέσεις χωρίς να καλύπτονται αυτές οι τρεις προϋποθέσεις, η λειτουργία της ενιαίας αγοράς θα καταστεί αδύνατη. Για το λόγο αυτό, η πολιτική μου παράταξη είναι της γνώμης ότι ο καθορισμός των συντελεστών είναι υπόθεση η οποία δεν πρέπει να εγκαταλειφθεί εντελώς στα χέρια των κρατών μελών.
<P>
Στην έκθεσή της, η Επιτροπή αναφέρεται σε πολλά συγκριτικά ασήμαντα θέματα, χωρίς ωστόσο να εκφέρει γνώμη για θέματα ουσιαστικής σημασίας, όπως είναι η ιδιαίτερη θέση που καταλαμβάνουν οι τομείς των εναέριων και των εσωτερικών πλωτών μεταφορών όσον αφορά τους ειδικούς φόρους κατανάλωσης στα καύσιμα. Πληροφορήθηκα ότι η Επιτροπή πρόκειται να υποβάλει μια νέα πρόταση για τους ειδικούς φόρους κατανάλωσης στα ορυκτέλαια και διερωτώμαι συνεπώς ποια είναι η αξία του εγγράφου που έχει κατατεθεί. Ίσως ο Επίτροπος να είναι σε θέση να διασαφηνίσει την κατάσταση.
<P>
Υπάρχει και κάτι άλλο το οποίο οφείλω να αναφέρω. Βλέποντας ότι κατά την πάροδο των χρόνων έχουν χορηγηθεί τουλάχιστον 70 απαλλαγές ή εξαιρέσεις για την υλοποίηση διάφορων πολιτικών στόχων που δεν ήταν πάντοτε ιδιαίτερα πειστικοί, εκπλήσσομαι για τις αντιρρήσεις που προβάλει η Επιτροπή σχετικά με την καθιέρωση ενός μειωμένου συντελεστή ΦΠΑ για την προσφορά υπηρεσιών υψηλής έντασης εργασίας, πράξη η οποία θα οδηγούσε στην προαγωγή της απασχόλησης σε πολλούς ευάλωτους τομείς. Ενόψει των πολλών εξαιρέσεων που έγιναν στον τομέα των ειδικών φόρων κατανάλωσης, ίσως να μπορεί η Επιτροπή να μελετήσει επιτέλους με σοβαρότητα την πρόταση αυτή.
<P>
Επανέρχομαι τώρα στις εξαιρέσεις που αφορούν τους ειδικούς φόρους κατανάλωσης. Στην προσεχή συνεδρίαση του ECOFIN πρέπει να αποφασιστεί με ομοφωνία σχετικά με ένα νέο πακέτο εξαιρέσεων. Φαίνεται ότι όλες οι αιτήσεις έχουν γίνει δεκτές, με εξαίρεση δύο των Κάτω Χωρών οι οποίες επιθυμούν να αυξήσουν, από 1ης Ιουλίου 1997, τους ειδικούς φόρους κατανάλωσης για τα καύσιμα, με εξαίρεση τα βαρέα φορτηγά οχήματα (το μωβ ντίζελ). Παράλληλα, στις μεθοριακές περιοχές η αύξηση των συντελεστών για τη βενζίνη θα είναι χαμηλότερη απ'ό, τι στο υπόλοιπο τμήμα της χώρας (στην αποκαλούμενη ζώνη Zalm). Μπορώ να φανταστώ κάλλιστα ότι επί του θέματος αυτού εξακολουθούν να υπάρχουν διαφωνίες. Με την καθιέρωση μιας παρόμοιας ζώνης (Zalm), δεν καθιερώνεται απλώς μία διαφορά συντελεστών στην ενιαία αγορά, αλλά περισσότερες, και μάλιστα μέσα σε μία χώρα. Σε περίπτωση που η κυβέρνηση δεν μπορέσει να προβάλει καλύτερα επιχειρήματα για να υποστηρίξει αυτή την αίτηση εξαίρεσης, ελπίζω, όπως προτείνεται στο ψήφισμα του Κοινοβουλίου, ότι το αίτημα για την καθιέρωση μιας ζώνης Zalm δεν θα γίνει αποδεκτό. Διαφορετικά θα δημιουργηθεί άλλο ένα εμπορικό εμπόδιο και πιστεύω ότι από αυτά έχουμε ήδη αρκετά.
<P>
Έκθεση Pack (A4-0197/97)
<SPEAKER ID=15 NAME="Burenstam Linder, Carlsson, Cederschiφld, Stenmarck και Virgin">
 γραπτώς. (SV) Συμμεριζόμαστε την άποψη ότι ο αθλητισμός παίζει έναν σημαντικό ρόλο στην ανάπτυξη των νέων αλλά επίσης και στη δημόσια υγεία. Αντιθέτως αυτό δεν σημαίνει ότι συμμεριζόμαστε την άποψη να εμπλακεί η ΕΕ σε κάποια ιδιαίτερη αθλητική πολιτική, είτε πρόκειται για πρωταθλητισμό είτε για αθλητισμό των νέων. Οι αθλητικές δραστηριότητες των πολιτών σε πολύ μικρό βαθμό χρειάζεται να ρυθμίζονται εντός της σφαίρας της πολιτικής.
<P>
Την κύρια ευθύνη για τον αθλητισμό φέρουν οι αθλητικές οργανώσεις και έτσι πρέπει να παραμείνει. Έχουν δημιουργήσει ο ίδιες μια εκτεταμένη διεθνή συνεργασία με παγκόσμιες και περιφερειακές οργανώσεις συνεργασίας, βασισμένες σε τοπικές και εθνικές δομές. Οι αθλητικές οργανώσεις κατέδειξαν ότι είναι ικανές, χωρίς υπερεθνικές πολιτικές παρεμβάσεις, να πραγματοποιήσουν εντυπωσιακές διεθνείς συναντήσεις όπως το Ευρωπαϊκό Πρωτάθλημα, το Παγκόσμιο Πρωτάθλημα και οι Ολυμπιακοί Αγώνες. Αυτή η δύναμη πρέπει να μπορεί να δρά ανενόχλητη.
<P>
Είναι επίσης σημαντικό να υπογραμμιστεί ότι ο αθλητισμός των νέων είναι ουσιαστικά μια ευθύνη των γονέων και της οικογένειας, που αποτελεί το χαμηλότερο επίπεδο της αλυσίδας της επικουρικότητας. Τα ευρωπαϊκά αθλητικά προγράμματα βρίσκονται εκτός του πλαισίου στο οποίο η Ένωση θα πρέπει να ρίξει τις δυνάμεις της.

<SPEAKER ID=16 NAME="Darras">
Ο αθλητισμός είναι μία από τις πιο διαδεδομένες ανθρώπινες δραστηριότητες. Είτε για τα χρήματα είτε για την ευχαρίστηση, τακτικά ή περιστασιακά εκατομμύρια άτομα συμμετέχουν στις διάφορες αθλητικές δραστηριότητες που προτείνονται στην Ένωση. Και όμως, παρά την ενθουσιώδη ομιλία της Ευρωπαϊκής Επιτροπής για τον αθλητισμό εγώ ο απλός ευρωπαίος βουλευτής φοβάμαι ότι δεν πρόκειται παρά για μια βιτρίνα για να καλυφθεί η έλλειψη νομικών και οικονομικών μέσων, η διάσπαση που επιβεβαιώνει την έλλειψη συνολικής άποψης και η αδυναμία των Συνθηκών στις οποίες δεν γίνεται καμία αναφορά στον αθλητισμό.
<P>
Έτσι λοιπόν υποδέχομαι με θέρμη και ευγνωμοσύνη αυτήν την εξαιρετική έκθεση της συναδέλφου μας κ. Pack. Η στιγμή είναι από τις πιο κατάλληλες αφού μπορούμε να ελπίζουμε ότι θα ασκήσουμε πίεση στις κυβερνήσεις μας και στην Επιτροπή συγχρόνως για να δεχθεί η ΔΚΔ να αναγνωρίσει τον αθλητισμό υπό αυτήν την ιδιότητα, και όχι μόνο μέσα από το κεφάλαιο του προϋπολογισμού «ενημέρωση και επικοινωνία».
<P>
Ο αθλητισμός, όπως ακούσια αποκάλυψε η απόφαση Bosman του 1995, δεν είναι μόνο μια οικονομική δραστηριότητα που πρέπει να χειριστούμε σύμφωνα με τους κανόνες του ανταγωνισμού. Είναι επίσης και κυρίως ένας τομέας που επιτρέπει την προσέγγιση διαφορετικών πολιτισμών και εθνικοτήτων, που συμβάλλει στην κοινωνική ένταξη των ατόμων με ειδικές ανάγκες και μέσα στον οποίον θεατές και παίκτες είναι ίσοι μεταξύ τους. Ο αθλητισμός συγκεντρώνει πολλούς ανθρώπους μέσα σε οργανώσεις και ενώσεις, όπου εντάσσονται μέσα σε πολιτιστικά δίκτυα και όπου εξασκούν την δημοκρατική ευθύνη.
<P>
Είναι λοιπόν καιρός να αποκτήσουμε τα μέσα για τις φιλοδοξίες μας. Να γιατί υποστηρίζω και χειροκροτώ την έκθεση της κ. Pack. Εύχομαι η Συνέλευσή μας να κάνει το ίδιο.

<SPEAKER ID=17 NAME="Holm">
 - (SV) Δεν υπάρχει καμία αμφιβολία για την σημασία του αθλητισμού και το ενδιαφέρον που η πλειοψηφία των πολιτών της ΕΕ έχουν για τον αθλητισμό. Αλλά δεν συμφωνώ με την εισηγήτρια ότι χρειάζεται ένα ιδιαίτερο άρθρο στην Συνθήκη της ΕΕ που να αφορά τον αθλητισμό. Θεωρώ ότι για αυτόν τον τομέα οι αποφάσεις θα πρέπει να λαμβάνονται σε εθνικό επίπεδο.
<P>
Δεν μπορώ να υποστηρίξω την τροπολογία υπ. αριθ. 3 της Σοσιαλιστικής Ομάδας, καθώς το νόημα της τροπολογίας είναι ότι θα πρέπει να απαγορεύεται να δίνονται δημόσιες επιδοτήσεις σε επαγγελματικές αθλητικές ενώσεις. Στη Σουηδία δεν υπάρχει καμία διαφορά μεταξύ επαγγελματικών και μη επαγγελματικών αθλητικών ενώσεων, παρά συχνά διαπλέκονται. Αν αυτό γινόταν κανόνας της ΕΕ θα υπέσκαπτε τα θεμέλια της σουηδικής αθλητικής δραστηριότας. Αντίθετα το βλέπω θετικό να δίνει ο δημόσιος τομέας βοήθεια, διότι δημιουργεί μια ανεξάρτητη θέση για τις αθλητικές ενώσεις. Ο αθλητισμός έχει τέτοια σημασία, μεταξύ άλλων για τους νέους, ώστε η δραστηριότητά του δεν πρέπει να εξαρτάται από το αν έχει χορηγούς ή όχι.

<SPEAKER ID=18 NAME="Poisson">
Ο αθλητισμός είχε, δυστυχώς, έως σήμερα παραμεληθεί στις Συνθήκες μας. Αυτό το θαυμάσιο εργαλείο κοινωνικής συνοχής, παιδείας, πρόληψης της εγκληματικότητας, δημιουργίας θέσεων εργασίας, πρέπει τώρα να κινητοποιήσει όλη μας την ενέργεια.
<P>
Μέσα στην Ένωση, ο αθλητισμός εξασκείται από πάνω από 100 εκατ. Ευρωπαίους, μέσα από δεκάδες χιλιάδες αθλητικούς ομίλους, και δεν υπήρχε συνολική άποψη της δράσης που πρέπει να διεξαχθεί σε κοινοτικό επίπεδο.
<P>
Η αξία της εξαιρετικής έκθεσης της κ. Pack έγκειται στο ότι κάνει μια έξοχη σύνθεση σε ένα θέμα που αφορά πολλαπλούς τομείς.
<P>
Θεωρούμε πολύ συχνά τον αθλητισμό ως μια ψυχαγωγική δραστηριότητα και όχι ως ένα βασικό κοινωνικό, ιατρικό, πολιτιστικό και οικονομικό δεδομένο. Μια καλή πολιτική στον τομέα του αθλητισμού, μέσω της αφομοιωτικής και παιδευτικής συνιστώσας της, μπορεί να περιορίσει τα κοινωνικά έξοδα.
<P>
Ο αθλητισμός είναι ένα μέσο ατομικής και συλλογικής παιδείας που επιτρέπει επίσης να αναπτύξουμε την ευρωπαϊκή διεύρυνση. Ο αθλητισμός είναι ο πρώτος τρόπος για έναν νέο να γνωρίσει τον εαυτό του και να σεβαστεί το σώμα του, και θα του επιτρέψει αργότερα να μάθει να σέβεται έναν αντίπαλο και τους κανόνες της ζωής στην κοινωνία, να αναπτύξει την ενέργειά του στην ομάδα χωρίς διάκριση καταγωγής, μόρφωσης, γλώσσας, και τέλος να εξυφάνει δεσμούς μέσα στην Ένωση.
<P>
Χωρίς να επανέλθουμε στην αρχή της επικουρικότητας, πρέπει να στηρίξουμε τις πρωτοβουλίες που πρότεινε η κ. Pack ενισχύοντας τις δράσεις πιλότους που έχουν ήδη αναληφθεί.
<P>
Κάθε χώρα της Ένωσης έχει τις ιδιαιτερότητες της και κάνουμε συχνά λόγο για ένα αγγλικό μοντέλο. Η Γαλλία στο χώρο του αθλητισμού έχει τα ατού της αλλά έχει και τις αδυναμίες της και, αν πιστέψουμε τους φίλους μας της Ένωσης, οι Γάλλοι είναι κακοί στον αθλητισμό εξαιτίας ίσως της μεγάλης αποχής των μαθητών στο σχολείο, της τάξης του 15 % στο μάθημα της γυμναστικής παρόλο που είναι υποχρεωτικό.
<P>
Εύχομαι να αυξηθούν οι ανταλλαγές στο εσωτερικό της Ένωσης, όχι μόνο για να παρατηρήσουμε τις εμπειρίες, αλλά και για να εμπνεύσουμε και όχι να επιβάλλουμε κάποια μέτρα.
<P>
Συμπερασματικά, θα ευχόμουν να δώσουμε μια ιδιαίτερη προσοχή στην ενασχόληση με τον αθλητισμό στις αγροτικές περιοχές, που έχουν δυσκολότερη πρόσβαση. Σε πολλές επαρχίες, οι δομές παραμένουν συχνά απομακρυσμένες για τους νέους και επικεντρώνονται σε μια μόνο αθλητική δραστηριότητα. Στα χωριά, τα μέσα ψυχαγωγίας είναι σπάνια και ο αθλητισμός μπορεί να αποτελέσει ένα εξαιρετικό μέσο για να συσφιχθούν οι δεσμοί συνύπαρξης μεταξύ των ανθρώπων, για να τους βοηθήσει επίσης να βρουν εργασία και για να μην εγκαταλείψουν τον σημαντικό μας γεωργικό ιστό.
<P>
Στις όλο και πιο εγκαταλελειμμένες περιοχές, ο αθλητισμός παραμένει έτσι ένα σημείο στήριξης, που επιτρέπει επίσης να εκφραστεί η ταυτότητα ενός πληθυσμού.
<P>
Ναι, από το χωριό μας στην Ευρώπη, ο αθλητισμός είναι πραγματικά ένα ισχυρό μέσο ενότητας και συνοχής που πρέπει να ενισχύσουμε αποφασιστικά.

<SPEAKER ID=19 NAME="Ryynδnen">
Πάνω από 100 εκατομμύρια Ευρωπαίοι πολίτες ασχολούνται ενεργά με τον αθλητισμό. Εάν σε αυτούς προστεθούν και τα δισεκατομμύρια θεατών αθλητικών γεγονότων δεν θα ήταν ψέμα να ισχυρισθούμε ότι ο αθλητισμός αποτελεί, στο σύνολό του, ένα λαϊκό κίνημα. Δεν πρέπει να λησμονούμε ότι ο αθλητισμός είναι, συν τοις άλλοις, και ένας ιδιαίτερα σημαντικός παράγοντας βελτίωσης τόσο της οικονομικής κατάστασης όσο και της απασχόλησης. Γι' αυτό και μου προκαλεί εντύπωση το γεγονός ότι ο αθλητισμός δεν αναφέρεται καθόλου στη Συνθήκη για την Ευρωπαϊκή Ένωση. Λόγω της παράλειψης αυτής, οι αρμόδιοι για την λήψη των αποφάσεων στην Κοινότητα δεν έχουν ακόμη σχηματίσει μία σφαιρική άποψη εν σχέσει με τις δραστηριότητες στον αθλητικό τομέα. Οι αποφάσεις οι οποίες λαμβάνονται για άλλους τομείς επηρεάζουν, πολλές φορές σε μεγάλο βαθμό, τον τομέα του αθλητισμού. Ενδεικτικά αναφέρω, αφενός, την απόφαση που εξέδωσε το αρμόδιο κοινοτικό δικαστήριο για την υπόθεση Μπόσμαν όπου αποφαίνεται ότι τα ποσά που καταβάλλονται για τις μεταγραφές αποτελούν εμπόδιο για την ελεύθερη κυκλοφορία και, αφετέρου, την μόλις ολοκληρωθείσα οδηγία για την τηλεόραση χωρίς σύνορα σχετικά με τον περιορισμό της πώλησης των δικαιωμάτων τηλεοπτικής κάλυψης σημαντικών γεγονότων χάριν του σεβασμού προς τα δικαιώματα των πολιτών.
<P>
Δεδομένου ότι η αθλητική δραστηριότητα ασκείται, συνήθως, σε εθνικό επίπεδο, το μεγαλύτερο μέρος της ευθύνης ανήκει στις κατά τόπους αθλητικές οργανώσεις, ενώσεις και ομοσπονδίες, και στις εθνικές αρχές. Παρ' όλο αυτό, και σε επίπεδο ΕΕ πρέπει να καταβάλλονται προσπάθειες για την προαγωγή του τόσο σημαντικού για τους πολίτες αυτού τομέα. Μέσω της συνεργασίας θα καταστεί δυνατή τόσο η αύξηση των θετικών επιδράσεων του αθλητισμού όσο και η μείωση των προβλημάτων τα οποία αποτελούν τροχοπέδη για την ομαλή λειτουργία του σχετικού τομέα.
<P>
Κατά τη γνώμη μου ο αθλητισμός δεν έχει ανάγκη άρθρου ο οποίος θα αφορά αποκλειστικά και μόνον αυτόν. Ο αθλητισμός πρέπει, όμως, να συμπεριληφθεί στο πεδίο εφαρμογής του άρθρου για τον πολιτισμό, όπου θα αναφέρεται ξεχωριστά. Ούτως η κοινοτική δραστηριότητα απλώς θα συμπλήρωνε τις εθνικές πολιτικές, δεν θα τις καθοδηγούσε. Η Επιτροπή οφείλει να εκπονήσει Πράσινη Βίβλο για τον τομέα του αθλητισμού, και να συγκροτήσει μία ειδική ομάδα η οποία θα αναλάβει να χαράξει τις κατευθυντήριες γραμμές για την ανάπτυξη ολόκληρου του εν λόγω τομέα.
<P>
Κατά την ακρόαση της Επιτροπής Πολιτισμού του Ευρωπαϊκού Κοινοβουλίου σχετικά με τον αθλητισμό, όλοι εξέφρασαν την έντονη ανησυχία τους για την υποβάθμιση της σωματικής αγωγής στα κράτη μέλη και για τις ενδεχόμενες επιπτώσεις της στην υγεία των παιδιών και των νέων. Η αρνητική αυτή εξελικτική πορεία πρέπει να αντιστραφεί. Τα αποτελέσματα πρόσφατων ερευνών επιβεβαιώνουν, αδιαμφισβήτητα, ότι ο αθλητισμός και η γυμναστική συμβάλλουν τα μέγιστα στην υγιή ψυχική και σωματική ανάπτυξη των παιδιών και των νέων.
<P>
Τα αθλητικά σωματεία και τα σχολεία οφείλουν να εντατικοποιήσουν και να σταθεροποιήσουν την συνεργασία τους για χάρη των νέων. Λόγω, κυρίως, του εμπορικού του στοιχείου, μόνο ο επαγγελματικός αθλητισμός ενδιέφερε μέχρι σήμερα την Κοινότητα. Ωστόσο, στην κοινοτική δραστηριότητα ο αθλητισμός πρέπει να εκλαμβάνεται κυρίως ως μία πολιτιστική, εκπαιδευτική και κοινωνική δραστηριότητα η οποία πρέπει, και αυτή, να ενισχυθεί και να ενθαρρυνθεί ακόμη και με κονδύλια από τον κοινοτικό προϋπολογισμό.

<SPEAKER ID=20 LANGUAGE="DE" NAME="Pack">
Κυρία Πρόεδρε, έχω μόνο μια ερώτηση. Επιτρέπεται πραγματικά να υποβάλλει κανείς αιτιολόγηση ψήφου, όταν δεν ήταν καν παρών στην ψηφοφορία; Τουλάχιστον τα δύο τρίτα από όσους αναφέρατε δεν πήραν μέρος στην ψηφοφορία.
<P>
(Χειροκροτήματα) Λέω, θα μπορούσα κάλλιστα να αδιαφορήσω, αλλά το βρίσκω ανάρμοστο!

<SPEAKER ID=21 NAME="Πρόεδρος">
Ευχαριστώ πολύ για την υπόδειξη. Θα το εξετάσουμε.

<SPEAKER ID=22 LANGUAGE="SV" NAME="Carlsson">
Με αφορμή τον ισχυρισμό του κ. Pack μπορώ να συμφωνήσω ότι είναι παράξενο να παραδίδονται επεξηγήσεις ψήφου όταν κάποιος δεν είναι κάν εδώ. Αλλά επειδή οι επεξηγήσεις ψήφου θα πρέπει να παραδίδονται πριν να έχει ολοκληρωθεί η επεξεργασία των εκθέσεων στη Βουλή, τότε παραδίδει κανείς τις γραπτές επεξηγήσεις ψήφου, αν αναγράφεται ότι η ψηφοφορία θα γίνει π.χ. κατά το μεσημεριανό γεύμα της Πέμπτης. Αυτό συνεπάγεται ότι αν έπειτα η ψηφοφορία αναβληθεί επί πολλές φορές, τότε παραμένουν επεξηγήσεις ψήφου από συναδέλφους οι οποίοι για διάφορους λόγους δεν είναι πια εδώ. Συνεπώς δεν οφείλεται στους βουλευτές που δεν είναι πια εδώ, παρά στο ότι οι κανόνες είναι λίγο περίεργοι.

<SPEAKER ID=23 NAME="Πρόεδρος">
Ευχαριστώ πολύ. Θα το εξετάσουμε.

<SPEAKER ID=24 NAME="Tomlinson">
Κυρία Πρόεδρε, σχετικά με ένα διαδικστικό ζήτημα. Σκοπεύετε να το εξετάσετε, αλλά δεν είμαι βέβαιος πώς, αν δεν ξέρετε πραγματικά ποιοι είναι παρόντες ώστε να μπορείτε να τους συγκρίνετε με όσους έχουν κάνει επεξήγηση ψήφου. Θα ήθελα να προτείνω να γίνει μια ονομαστική ψηφοφορία ώστε να έχετε έναν κατάλογο και να μπορείτε να κάνετε τον έλεγχο.

<SPEAKER ID=25 LANGUAGE="DE" NAME="Pack">
Κυρία Πρόεδρε, δεν θέλω να παρατείνω τη συζήτηση, αλλά αιτιολόγηση ψήφου σημαίνει εξηγώ γιατί ψήφισα έτσι ή αλλιώς. Αν δεν ψήφισα, δεν μπορώ ούτε να υποβάλλω αιτιολόγηση ψήφου, τελεία!
<P>
(Χειροκροτήματα)

<SPEAKER ID=26 NAME="Πρόεδρος">
Λοιπόν, έχουμε ήδη πέντε λεπτά καθυστέρηση. Θα μπορούσα παρόλα αυτά κατόπιν αιτήσεως του κ. Tomlinson να ελέγξω τις παρουσίες μέσω ονομαστικής ψηφοφορίας. Συμφωνείτε;
<P>
(Χειροκροτήματα)

<SPEAKER ID=27 LANGUAGE="NL" NAME="Aelvoet">
Κυρία Πρόεδρε, οι παρευρισκόμενοι στην αίθουσα διαπίστωσαν ότι πολλοί συνάδελφοι που ήταν παρόντες στην ψηφοφορία έχουν εν τω μεταξύ αποχωρήσει. Θα ήταν λοιπόν πολύ αργά να γίνει αυτό τώρα. Λυπούμαι, αλλά κατ'αυτόν τον τρόπο δεν πρόκειται να προκύψει μια αντικειμενική εικόνα.

<SPEAKER ID=28 LANGUAGE="FR" NAME="Bourlanges">
Κυρία Πρόεδρε, εκπλήσσομαι λίγο απ' αυτή την πρόταση. Θα ήθελα να μάθω πάνω σε ποιό άρθρο του κανονισμού στηρίζεστε για να ζητάτε μια ψήφο αστυνόμευσης, όπως λέμε λαϊκά, με σκοπό να ελέγξετε τις παρουσίες. Οι ονομαστικές ψηφοφορίες γίνονται για να διαπιστωθεί ότι οι βουλευτές ψηφίζουν προς τη μία ή την άλλη κατεύθυνση. Δεν ήξερα, έως σήμερα, ότι ο ρόλος της Προεδρίας είναι να παίρνει παρουσίες, όπως γίνεται στην τάξη.

<SPEAKER ID=29 NAME="Πρόεδρος">
Υποβλήθηκε το αίτημα να διεξαχθεί ονομαστική ψηφοφορία για εξακρίβωση των παρουσιών. Ερωτώ τώρα: Θέλετε αυτήν την ψηφοφορία; Βέβαια με αυτήν την ψηφοφορία μπορούμε να εξακριβώσουμε μόνο ποιός είναι παρών αυτήν τη στιγμή.
<P>
(Τα μέλη του Σώματος εγκρίνουν την επαλήθευση και η Πρόεδρος προχωρεί στη διεξαγωγή ονομαστικής ψηφοφορίας) Ο αριθμός των παρόντων καταχωρείται στα συνοπτικά πρακτικά. Από αυτόν όμως δεν μπορεί κανείς να βγάλει απευθείας συμπεράσματα για τον αριθμό των παρόντων πριν από δέκα λεπτά.

<SPEAKER ID=30 LANGUAGE="IT" NAME="Florio">
Κυρία Πρόεδρε, θα ήθελα μόνο να διευκρινίσω ότι δεν έλαβα μέρος στην ψηφοφορία, αν και ήμουν παρών, διότι μου φαίνεται ότι για πρώτη φορά στο Ευρωπαϊκό Κοινοβούλιο ψηφίζουμε για τίποτε! Γιατί ψηφίσαμε; Δεν μπορεί να γίνει ψηφορία για το τίποτε!

<SPEAKER ID=31 NAME="Πρόεδρος">
Ευχαριστώ πολύ! Το διευκρίνησα και πριν. Κάναμε μόνο σε μια ορισμένη χρονική στιγμή μια επαλήθευση των παρουσιών. Αυτό έτσι το θέλησαν οι βουλευτές.

<SPEAKER ID=32 LANGUAGE="DE" NAME="Nassauer">
Κυρία Πρόεδρε, θα ήθελα να πω προκαταρκτικά πως κανείς από αυτούς που ζήτησαν να κάνουν αιτιολόγηση ψήφου δε νομιμοποιείται να υποβάλλει μια τέτοια αιτιολόγηση, γιατί αποδεδειγμένως κανείς τους δεν ήταν στην αίθουσα και αυτό δεν ελέγχθηκε.
<P>
Οι αιτηθείσες αιτιολογήσεις ψήφου δεν μπορούν επομένως να υποβληθούν, γιατί βάσει του άρθρου 122 του Κανονισμού μας η παρουσία είναι - όπως εύστοχα παρατήρησε η κ. Pack - καθοριστική και αυτή δεν ελέγχθηκε και φυσικά δεν εξακριβώθηκε ούτε στη λεγόμενη ονομαστική ψηφοφορία. Επομένως πρέπει αυτή η ψηφοφορία να μείνει χωρίς προσωπικές αιτιολογήσεις.

<SPEAKER ID=33 NAME="Πρόεδρος">
Ευχαριστώ πολύ, κ. Nassauer! Θα ήθελα μόνο να επιβεβαιώσω άλλη μια φορά ότι η ψηφοφορία που κάναμε δεν έχει καμία επίπτωση σε προηγούμενα συμβάντα.

<SPEAKER ID=34 LANGUAGE="NL" NAME="Wijsenbeek">
Κυρία Πρόεδρε, δεν είμαι σε θέση να διαπιστώσω καμία παραβίαση των διατάξεων του εσωτερικού κανονισμού. Στο άρθρο 118 αναφέρεται: »το αποτέλεσμα της ψηφοφορίας καταγράφεται». Το ίδιο άρθρο δεν αναφέρει με ποιον τρόπο γίνεται η καταγραφή. Συνεπώς, όταν ζητάτε να διεξαχθεί ηλεκτρονική ψηφοφορία, και αυτό είναι δικαίωμά σας, μπορείτε να καταγράφετε τις ψήφους όπως θέλετε με ή χωρίς όνομα.

<SPEAKER ID=35 LANGUAGE="FR" NAME="d'Aboville">
Κυρία Πρόεδρε, κατά τη διάρκεια της ψηφοφορίας επί της έκθεσης, προχωρήσατε σε ένα συγκεκριμένο αριθμό επαληθεύσεων ψήφου. Τότε ήμασταν 178. Τώρα μόλις μετρήσατε την αίθουσα και είμαστε 151 ή 152.
<P>
Πολύ έξυπνος όποιος μάθει ποιοί είναι αυτοί που ήταν εδώ και δεν είναι πια. Με άλλα λόγια, αυτή η επαλήθευση δεν χρησίμευσε σε τίποτα.

<SPEAKER ID=36 NAME="Πρόεδρος">
Δεν μπορούμε τώρα να συζητάμε με τις ώρες γι' αυτό το θέμα. Θα επιτρέψω ακόμα τέσσερις παρεμβάσεις και μετά θα αρχίσουμε τη συζήτηση για την έκθεση της κ. Alvoet.

<SPEAKER ID=37 NAME="Chichester">
Κυρία Πρόεδρε, υποστηρίζω την πρόταση του κυρίου Tomlinson. Με κάποιο τρόπο θα πρέπει να έχει γίνει κάποιο λάθος κατά τις βιαστικές ρυθμίσεις του ΕΛΚ σήμερα το πρωί. Δεν φαίνεται να έχουμε κάνει ακόμη την προσφώνηση των ονομάτων των ψηφοφόρων. Κάποιοι από εμάς περιμένουν υπομονετικά να γίνει αυτό.
<P>
(Γέλια)

<SPEAKER ID=38 NAME="Falconer">
Κυρία Πρόεδρε, έχουμε ήδη παράσχει αρκετή ψυχαγωγία στο εκλογικό σώμα στα θεωρεία.. Προτείνω να συνεχίσουμε τώρα με τη δουλειά μας και να επαναφέρουμε το Σώμα σε κάποιο είδος σωφροσύνης.
<P>
(Χειροκροτήματα)

<SPEAKER ID=39 NAME="Cars">
Κυρία Πρόεδρε, αυτή η συνεδρίαση απέδειξε ότι ποτέ δεν μπορούμε να πάρουμε στα σοβαρά τις πρωινές συνεδριάσεις της Παρασκευής. Κατά συνέπεια, εγκαταλείπω την Αίθουσα.
<P>
(Ανάμικτες αντιδράσεις)

<SPEAKER ID=40 LANGUAGE="DE" NAME="von Habsburg">
Θα ήθελα να διαφωνήσω με τον κ. Cars. Είναι καθήκον και χρέος μας να είμαστε εδώ την Παρασκευή, όπως και κάθε άλλη μέρα της εβδομάδας. Έχουμε τοποθετηθεί εδώ για να εργαζόμαστε εδώ και όχι για να είμαστε απόντες.
<P>
(Χειροκροτήματα) Κύριε Cars, σας εύχομαι καλό ταξίδι, αλλά δεν είστε πλέον βουλευτής.
<P>
(Χειροκροτήματα)
<CHAPTER ID=3>
Αρθρο 366α της Σύμβασης Λομέ IV
<SPEAKER ID=41 NAME="Πρόεδρος">
Η ημερήσια διάταξη προβλέπει τη συζήτηση της προσωρινής έκθεσης της κ. Aelvoet εξ ονόματος της Επιτροπής Ανάπτυξης και Συνεργασίας (Α4-0175/97), σχετικά με την πρόταση απόφασης του Συμβουλίου (COM(96)0069 - C4-0045/97-96/0050(AVC)) με στόχο μια διαδικασία-πλαίσιο για την εφαρμογή του άρθρου 366α της τέταρτης σύμβασης ΑΚΕ-ΕΟΚ.

<SPEAKER ID=42 NAME="Aelvoet">
Kυρία Πρόεδρε, το Συμβούλιο μας καλεί να συμφωνήσουμε με μια πρόταση απόφασης σχετικά με τη διαδικασία για την εφαρμογή του άρθρου 366α της σύμβασης Λομέ IV. Στις 15 Απριλίου του τρέχοντος έτους, η Επιτροπή Ανάπτυξης και Συνεργασίας ενέκρινε την πρότασή μου σχετικά με την κατάθεση προσωρινής έκθεσης σύμφωνα με το άρθρο 80, παράγραφος 3 του Εσωτερικού Κανονισμού. Η πρώτη φορά που συμπεριλήφθηκε στη σύμβαση της Λομέ ρήτρα για τα ανθρώπινα δικαιώματα ήταν το 1989. Τότε καταρτιζόταν η Λομέ ΙV. Στην ουσία, η πρόταση ταιριάζει απόλυτα στην νέα γεωπολιτική κατάσταση, αφ'ης στιγμής μετά την πτώση του τείχους καθιερώθηκε πλέον η ενσωμάτωση ρητρών για τα ανθρώπινα δικαιώματα στις διεθνείς συμβάσεις. Το 1991, δηλαδή μετά από δύο χρόνια, το Συμβούλιο ενέκρινε την ενσωμάτωση ρήτρας, όχι μόνο για τα ανθρώπινα δικαιώματα, αλλά και για τις δημοκρατικές αρχές και την ανάπτυξη. Τότε εγκρίθηκε ένα εκτενές ψήφισμα που αφορούσε αυτό το τρίπτυχο. Μετά από ένα χρόνο, την περίοδο των διαπραγματεύσεων και της οριστικής έγκρισης της Συνθήκης του Μάαστριχτ, η πολιτική βούληση σχετικά με την ενσωμάτωση ρήτρας για τα ανθρώπινα δικαιώματα επικυρώθηκε στο άρθρο 130 Υ. Στο εξής, η ρήτρα για ανθρώπινα δικαιώματα θεωρείται ότι αποτελούσε τμήμα τόσο των γενικών στόχων της αναπτυξιακής συνεργασίας όσο και της κοινής εξωτερικής πολιτικής και της πολιτικής ασφάλειας. Από το 1992 παρατηρούμε ότι τα ανθρώπινα δικαιώματα και οι δημοκρατικές αρχές θεωρούνται ότι αποτελούν ουσιαστικό στοιχείο της εξωτερικής πολιτικής. Παρατηρούμε δηλαδή μια σταδιακή εξέλιξη: πρώτα αναγνώριση και μετά ενσωμάτωση στη συνθήκη στοιχείων, που στη συνέχεια θεωρούνται αναπόσπαστες πτυχές της πολιτικής. Το 1995, η Επιτροπή δημοσίευσε με το έγγραφο αριθ. 216 ανακοίνωση στην οποία, όχι μόνο γίνεται αναφορά, αλλά και δημιουργείται η δυνατότητα της άμεσης αναστολής της ισχύος μιας διεθνούς σύμβασης, χωρίς καν να κινηθεί η διαδικασία διευθέτησης διενέξεων, σε περίπτωση που πρόκειται για ιδιαίτερα σημαντικές και επείγουσες υποθέσεις.
<P>
Όσον αφορά την ουσία της απόφασης που εξετάζουμε σήμερα, η Επιτροπή Ανάπτυξης και Συνεργασίας πρότεινε ορισμένες τροποποιήσεις, δηλαδή ορισμένες συστάσεις του Κοινοβουλίου, οι οποίες διαφέρουν από τις προτάσεις του Συμβουλίου. Καταρχάς, στις αιτιολογικές σκέψεις γίνεται σαφής παραπομπή σε μια σειρά διεθνών συμβάσεων οι οποίες επιτρέπουν την ευρύτερη εφαρμογή της έννοιας αυτής.
<P>
Κατά δεύτερον, προκειμένου να κινηθεί διαδικασία, το Κοινοβούλιο επιθυμεί να διαθέτει και το ίδιο το δικαίωμα πρωτοβουλίας, παράλληλα με την Επιτροπή και τα κράτη μέλη. Μια δεύτερη σημαντική τροποποίηση συνίσταται στο ότι η Επιτροπή Ανάπτυξης και Συνεργασίας κρίνει ότι το Συμβούλιο δεν πρέπει να αποφασίζει με βάση τον κανόνα της ομοφωνίας, αλλά με ειδική πλειοψηφία και ότι προς τούτο θα πρέπει να απαιτείται και η σύμφωνη γνώμη του Κοινοβουλίου. Αυτό που ζητάμε συνεπώς είναι η σύμφωνη γνώμη του Κοινοβουλίου και η λήψη απόφασης με ειδική πλειοψηφία.
<P>
Τέλος, κρίνουμε απαραίτητο να διεξαχθεί συζήτηση σχετικά με την επανάληψη της βοήθειας σχετικά με τη συνεργασία με βάση έκθεση αξιολόγησης της Επιτροπής, στα πλαίσια της οποίας το Συμβούλιο θα αποφασίσει με ειδική πλειοψηφία και μετά τη σύμφωνη γνώμη του Ευρωπαϊκού Κοινοβουλίου. Αυτή είναι στην ουσία η θέση της Επιτροπής Ανάπτυξης και Συνεργασίας.

<SPEAKER ID=43 NAME="Bertens">
Κυρία Πρόεδρε, ως συντάκτης γνωμοδότησης της Επιτροπής Εξωτερικών Υποθέσεων, Ασφάλειας και Αμυνας ενδιαφέρομαι ιδιαιτέρως για το περιεχόμενο της έκθεσης αυτής. Πρόκειται για κάτι που ανάφερε ήδη η κ. Aelvoet με τη σεμνότητα που τη χαρακτηρίζει. Πιστεύω ότι πρόκειται για μια έκθεση η οποία έχει εξαιρετική σημασία για το μέλλον. Το λέω αυτό επειδή ο σεβασμός των ανθρωπίνων δικαιωμάτων και της δημοκρατίας αποτελεί επιτέλους προϋπόθεση της συνεργασίας. Με βάση την καλή συνεργασία διαφόρων επιτροπών καταρτίσθηκε μια έκθεση η οποία αποτελεί το πρώτο βήμα προς τη διεξαγωγή διαπραγματεύσεων με το Συμβούλιο. Με την επιλογή της διαδικασίας με βάση το άρθρο 80, παράγραφος 3, το Κοινοβούλιο είναι πλέον σε θέση να καταθέτει προτάσεις τροπολογίας επί αιτήσεων για την έγκριση μιας συμφωνίας, περίπτωση στην οποία η απάντηση μπορεί να είναι μόνο ναι ή όχι και δεν υπάρχουν περιθώρια τροποποιήσεων. Παρά το γεγονός ότι η πρόταση της Επιτροπής συνιστά καταρχήν ένα θετικό βήμα, οι προτάσεις τροπολογίας είναι απαραίτητες. Συζητάμε για μια διαδικαστική πρόταση με την οποία θα καθορίζεται ποια διαδικασία θα εφαρμόζεται σε περίπτωση που ένα από τα συμβεβλημένα μέρη θα παραβιάζει ουσιαστικές διατάξεις της σύμβασης Λομέ. Τα ουσιαστικά στοιχεία της σύμβασης Λομέ είναι η δημοκρατία, τα ανθρώπινα δικαιώματα και το κράτος δικαίου.
<P>
Ωστόσο, η απόφαση για την αναστολή της συνεργασίας πρέπει να στηρίζεται σε σαφή κριτήρια και διαδικασίες που πρέπει να προξενούν και στους εταίρους μας την εντύπωση της διαφάνειας και της εγκυρότητας. Η Επιτροπή Εξωτερικών Υποθέσεων, Ασφάλειας και Αμυνας επιδοκιμάζει καταρχήν την πρόταση της Επιτροπής για το καθορισμό διαδικασίας για την εφαρμογή της αποκαλούμενης δημοκρατικής ρήτρας. Η σαφήνεια και η διαφάνεια αποτελούν ουσιαστικά στοιχεία μιας καλής εξωτερικής πολιτικής και πολιτικής για τα ανθρώπινα δικαιώματα. Όπως δήλωσα ήδη, οι εταίροι μας, στην περίπτωση αυτή οι χώρες Λομέ, έχουν δικαίωμα να γνωρίζουν τι μπορεί να περιμένουν. Οι διαβουλεύσεις για την επιβολή κυρώσεων αποτελούν μια από τις αρχές της εταιρικής σχέσης. Παράλληλα όμως είναι και ένα αποτελεσματικό μέσο πολιτικής.
<P>
Η διαφάνεια προϋποθέτει επίσης τη σαφήνεια των κριτηρίων με βάση τα οποία αναστέλλεται η συνεργασία. Πρόκειται για ένα θέμα στο οποίο η πρόταση της Επιτροπής δεν αναφέρεται καθόλου. Το κενό αυτό πρέπει να καλυφθεί από το Κοινοβούλιο. Πρέπει να υποστηριχθεί η πρόταση για το σεβασμό των ανθρωπίνων δικαιωμάτων, των δημοκρατικών αρχών και του «κράτους δικαίου». Διερωτώμαι δε, εάν κατά τη διάρκεια των διαπραγματεύσεων με το Συμβούλιο θα πρέπει να προσθέσω στα κριτήρια και το σεβασμό του απαραβίαστου των συνόρων τρίτων χωρών.
<P>
Η Επιτροπή Εξωτερικών Υποθέσεων επιδοκιμάζει την πρόταση της Επιτροπής για τη λήψη αποφάσεων στο Συμβούλιο με βάση το σύστημα της ειδικής πλειοψηφίας. Έχουμε πικρή πείρα με περιπτώσεις κρατών μελών της Ευρωπαϊκής Ένωσης που δίνουν προτεραιότητα στα οικονομικά τους συμφέροντα και όχι στην προστασία των ανθρωπίνων δικαιωμάτων. Οι αποφάσεις με βάση τον κανόνα της ομοφωνίας παραλύουν την Ευρώπη, φαινόμενο που παρατηρήθηκε επανειλημμένα.
<P>
Ωστόσο, δεν αρκεί να λαμβάνονται αποφάσεις κατά πλειοψηφία. Η Επιτροπή Εξωτερικών Υποθέσεων ζητεί να χορηγηθεί στο Κοινοβούλιο δικαίωμα συναπόφασης όσον αφορά την αναστολή της συνεργασίας στα πλαίσια της σύμβασης Λομέ. Πιστεύουμε ότι είναι απαράδεκτο μια συνεργασία που ξεκίνησε με τη σύμφωνη γνώμη του Κοινοβουλίου να διακόπτεται χωρίς τη συμμετοχή του. Παράλληλα με τη σύμφωνη γνώμη για τη θέση σε ισχύ της συμφωνίας, η Επιτροπή Εξωτερικών Υποθέσεων ζητεί να ισχύει η ίδια διαδικασία και στην περίπτωση της αναστολής της συνεργασίας στα πλαίσια της Σύμβασης Λομέ.
<P>
Ένα άλλο στοιχείο που παραλείπεται από την πρόταση της Επιτροπής αφορά τη ρύθμιση της διαδικασίας για την άρση της αναστολής. Η Επιτροπή δεν αναφέρεται καν στο θέμα αυτό. Ωστόσο, η ρύθμιση αυτή είναι απαραίτητη και μάλιστα απολύτως. Όντως, δεν επιθυμούμε να καθίσταται οριστική οποιαδήποτε προσωρινή αναστολή. Η οριστική αναστολή πρέπει να έχει διορθωτικό χαρακτήρα και με βάση τη λογική του δικαιώματος συναπόφασης, η Επιτροπή Εξωτερικών Υποθέσεων κρίνει ότι η απόφαση για τη λήξη της αναστολής πρέπει να λαμβάνεται με ειδική πλειοψηφία από το Συμβούλιο μετά από πρόταση της Επιτροπής και με τη σύμφωνη γνώμη του Ευρωπαϊκού Κοινοβουλίου.
<P>
Η Επιτροπή Εξωτερικών Υποθέσεων ελπίζει ότι η ολομέλεια του Σώματος θα υποστηρίξει τις τροπολογίες που έχουν προταθεί επί της έκθεσης. Οι τροπολογίες αυτές θα ενισχύσουν ακόμη περισσότερο την πρότασης της Επιτροπής και θα διασαφηνίσουν την κατάσταση στις ενδιαφερόμενες χώρες. Πρέπει να εγκαταλειφθεί η σημερινή πρακτική της λήψης ad hoc αποφάσεων εκ μέρους του Συμβουλίου χωρίς τη συμμετοχή των ενδιαφερομένων πλευρών. Με ορισμένες εξαιρέσεις, η Ευρωπαϊκή Ένωση έχει μια καλή φήμη στο τομέα των ανθρωπίνων δικαιωμάτων. Οπωσδήποτε, έχει την πρόθεση να ασκήσει μια καλή πολιτική. Κυρίως με πρωτοβουλία του Κοινοβουλίου, η Ευρωπαϊκή Ένωση αναζητεί διαρκώς τρόπους για να βελτιώσει την αποτελεσματικότητα και τη διαφάνεια της πολιτικής της. Η ρήτρα για τα ανθρώπινα δικαιώματα ήταν ένα θετικό βήμα, ενώ ένα από τα μεγαλύτερα προβλήματα που αντιμετωπίσθηκαν στην περίπτωση αυτή ήταν να τηρηθεί μια ενιαία στάση όσον αφορά τις διαδικασίες και το περιεχόμενο. Η σημερινή πρόταση αποτελεί ένα πρώτο βήμα για τη διασαφήνιση της κατάστασης και ελπίζω ότι το Συμβούλιο θα υποστηρίξει τις προτάσεις μας.
<P>
Τέλος, κυρία Πρόεδρε, πιστεύω ότι είναι ιδιαίτερα σημαντικό να παρατηρήσω στο Σώμα, και για αυτό το φύλαξα τελευταίο, ότι, κατά τη γνώμη μας, μια παρόμοια διαδικασία αναστολής δεν πρέπει να ισχύει μόνο για τις χώρες ΑΚΕ. Η ρύθμιση αυτή πρέπει να ληφθεί ως παράδειγμα για όλες τις συμφωνίες με οποιαδήποτε χώρα. Όλες οι συμφωνίες πρέπει να περιλαμβάνουν μια παρόμοια ρήτρα αναστολής της ισχύος τους. Όσο περισσότερο περιμένουμε, τόσο πιο πολύ θα γινόμαστε υπεύθυνοι διακρίσεων. Αυτό είναι ακριβώς το στοιχείο που πρέπει να αποφύγουμε, όσον αφορά την προστασία των θεμελιωδών δικαιωμάτων του ανθρώπου.

<SPEAKER ID=44 NAME="Smith">
Κυρία Πρόεδρε, η εισηγήτρια περιέγραψε πολύ ικανοποιητικά το ιστορικό πλαίσιο αυτής της ενδιάμεσης έκθεσης, και δεν προτείνω να μπούμε σε τέτοιου είδους λεπτομέρειες - η ίδια έκανε εξαιρετική δουλειά σε αυτό. Θα ήθελα να μιλήσουμε για τις ιδέες που είχαμε στο μυαλό μας και για τις συστάσεις επί των οποίων αποφασίσαμε όταν συζητήσαμε το θέμα στην Επιτροπή Εξωτερικών Οικονομικών Σχέσεων.
<P>
Κατ' αρχήν, θα θέλαμε η Επιτροπή να εισαγάγει στην προταθείσα διαδικασία τα διάφορα βήματα που θα έπρεπε να ακολουθούνται όποτε εξετάζεται η ανάκληση των εμπορικών προτιμήσεων της συνθήκης του Lome, ώστε να υπάρχει συμφωνία με την ανάκληση των εμπορικών οφελών τα οποία υπόκεινται, για παράδειγμα, στο Σύστημα των Γενικευμένων Προτιμήσεων. Αυτό είναι ιδιαίτερα σύμφωνο και με εκείνο το οποίο ζήτησε ο κύριος Bertens: ότι χρειαζόμαστε κάποιο βαθμό συνέχειας και κάποιο μέτρο τήρησης κάποιων γενικών κανόνων ώστε να μην κατηγορούμαστε για μεροληπτική μεταχείριση.
<P>
Ζητήσαμε επίσης συγκεκριμένα τη συμπερίληψη άρθρων που να αντιμετωπίζουν, στην περίπτωση της ανάκλησης των εμπορικών προτιμήσεων της συνθήκης του Lome, τις συνθήκες υπό τις οποίες μπορεί να πραγματοποιηθεί η ανάκληση των εμπορικών διατάξεων του Lome: τη σχετική συμβουλευτική διαδικασία, τη διάρκεια και την εμβέλεια της έρευνας από πλευράς της Επιτροπής, τους τρόπους υποβολής της τελικής πρότασης της Επιτροπής προς το Συμβούλιο και το Κοινοβούλιο σχετικά με την αναστολή των εμπορικών διατάξεων της συνθήκης του Lome για την ενδιαφερόμενη χώρα.
<P>
Επίσης, υποστηρίζουμε πλήρως την πρόταση της Επιτροπής σχετικά με το ότι οι αποφάσεις αναστολής του Συμβουλίου σύμφωνα με το άρθρο 366α θα πρέπει να λαμβάνονται με ειδική πλειοψηφία, και επιμένουμε ότι αν το Συμβούλιο δεν καταφέρει να συμφωνήσει επί της αρχής της ειδικής πλειοψηφίας υπό την προτεινόμενη διαδικασία, τότε θα πρέπει το Κοινοβούλιο να γνωμοδοτήσει κατεπειγόντως.
<P>
Ζητάμε επίσης από το Συμβούλιο και την Επιτροπή να διασφαλίσει ότι θα τηρηθεί η απαραίτητη διαφάνεια και συνέπεια όσον αφορά στα μέτρα αναστολής εν σχέσει προς μεμονωμένες χώρες AΚΕ καθώς και ότι θα υπάρχει ίση μεταχείριση των χωρών AΚΕ συγκριτικά με τους άλλους εταίρους της Ευρωπαϊκής Ενωσης.
<P>
Ζητάμε από την Επιτροπή και από το Συμβούλιο να διασφαλίσει την έγκαιρη ανάμειξη του Ευρωπαϊκού Κοινοβουλίου σε κάθε περίπτωση αναστολής υπό το άρθρο 336α. Θεωρούμε ότι η παρουσία του Ευρωπαϊκού Κοινοβουλίου κατά τη διάρκεια της περιόδου διβούλευσης είναι αποφασιστική. Θα ήθελα απλώς να επαναλάβω δύο σημαντικά σημεία τα οποία έχουν προκύψει από τη συζήτησή μας: το ένα είναι ότι αυτές οι αποφάσεις θα πρέπει να λαμβάνονται μόνο από την ειδική πλειοψηφία που ψηφίζει στο Συμβούλιο και, αν δεν υπάρξει συμφωνία, τότε θα πρέπει να γίνεται αμέσως εκ νέου διαβούλευση από το Κοινοβούλιο. Δεύτερον, το Κοινοβούλιο θα πρέπει να συμμετέχει σε όλες τις περιπτώσεις αναστολής στην πλέον έγκαιρη δυνατή ευκαιρία. Θα ήμουν ευγνώμων αν η Επιτροπή με διαβεβαίωνε ότι όλα αυτά θα γίνουν.

<SPEAKER ID=45 LANGUAGE="DE" NAME="Liese">
Κυρία Πρόεδρε, αγαπητές μου κυρίες και κύριοι! Η ομάδα του Ευρωπαϊκού Λαϊκού Κόμματος υποστηρίζει την παρούσα έκθεση. Θεωρούμε τη ρήτρα για τα ανθρώπινα δικαιώματα πολύ σημαντική για τους ανθρώπους στις εν λόγω χώρες, γιατί δεν πρόκειται για τιμωρία των ανθρώπων αλλά των κυβερνήσεων που παραβιάζουν τα ανθρώπινα δικαιώματα των πολιτών. Για το λόγο αυτό, αν αναβάλουμε την εφαρμογή της Σύμβασης της Λομέ επί της ουσίας, δεν είναι πράξη που στρέφεται εναντίον των χωρών αυτών αλλά εναντίον των κυβερνήσεων που παραβιάζουν τα ανθρώπινα δικαιώματα.
<P>
Είναι αλήθεια ότι η Ευρωπαϊκή Ένωση χρησιμοποιεί ακόμη σε τέτοια πράγματα δύο μέτρα και δεν είναι απόλυτα συνεπής. Δε συμμερίζομαι όμως την άποψη εκείνων που λένε ότι τα κράτη ΑΚΕ είναι κατά βάση χειρότερα από άλλα. Αντίθετα συμβαίνει δυστυχώς να λαμβάνονται συχνά υπόψη γεωπολιτικοί και οικονομικοί παράγοντες. Σε αυτές τις περιπτώσεις δεν παίζει ρόλο το αν ένα κράτος είναι μέλος της ΑΚΕ ή όχι, αλλά το αν ένα κράτος-μέλος έχει συγκεκριμένα συμφέροντα. Πρέπει επιτέλους να το ξεπεράσουμε αυτό. Πρέπει να ασκούμε μια συνεπή πολιτική στο θέμα των ανθρωπίνων δικαιωμάτων και να μετράμε όλους με το ίδιο μέτρο!

<SPEAKER ID=46 LANGUAGE="NL" NAME="Van Bladel">
Κύριε Πρόεδρε, απ'ότι αντιλαμβάνομαι, η προσωρινή έκθεση της συναδέλφου Aelvoet επιχειρεί να προωθήσει δύο σημεία: τα ανθρώπινα δικαιώματα στις χώρες ΑΚΕ και τη συμμετοχή και τις αρμοδιότητες του Κοινοβουλίου επί του θέματος αυτού. Μετά από όσα συνέβησαν τα τελευταία χρόνια στην Αφρική, όλοι είμαστε βέβαιοι ότι η αναστολή της χορήγησης αναπτυξιακής βοήθειας ήταν ένα απολύτως απαραίτητο, σε πολλές περιπτώσεις αναπόφευκτο και δυστυχώς όχι πάντα αποτελεσματικό μέτρο. Σε γενικές γραμμές μπορεί όμως να ειπωθεί ότι στις χώρες οι οποίες καταβάλουν πραγματικές προσπάθειες για το σεβασμό των ανθρωπίνων δικαιωμάτων η κατάσταση είναι καλύτερη και όσον αφορά το δικαίωμα της εξέλιξης με την ευρεία έννοια του όρου. Πρέπει να λεχθεί σαφώς ότι η ρήτρα για το σεβασμό των ανθρωπίνων δικαιωμάτων αποτελεί εδώ και αρκετό καιρό ένα ιδιαίτερα σημαντικό στοιχείο της σύμβασης Λομέ. Δεδομένου ότι η ίδια ρήτρα συμπεριλήφθηκε αργότερα στις συμφωνίες που έχουν συναφθεί με άλλες τρίτες χώρες, δεν πρέπει στην πράξη να αντιμετωπίζουμε με μεγαλύτερη αυστηρότητα τις χώρες ΑΚΕ. Η διαδικαστική πρόταση τροπολογίας της κ. Aelvoet πρέπει να συνοδευτεί από σαφή κριτήρια. Επίσης, οι ενδιαφερόμενες χώρες έχουν δικαίωμα να είναι πλήρως ενημερωμένες. Θετική είναι επίσης και η πρόταση για τη λήψη αποφάσεων με ειδική πλειοψηφία στο Συμβούλιο και με τη σύμφωνη γνώμη του Κοινοβουλίου.
<P>
Η παρούσα προσωρινή έκθεση της κ. Aelvoet, μιας συναδέλφου που εκτιμώ ιδιαιτέρως και που υπεραμύνεται πάντα των ανθρωπίνων δικαιωμάτων, ταιριάζει απόλυτα στο πνεύμα των διαπραγματεύσεων που διεξάγονται σήμερα στους κόλπους της Διακυβερνητικής Διάσκεψης.
<P>
Τέλος, συμμερίζομαι απόλυτα την άποψη του συναδέλφου Bertens ότι η μέθοδος που προτείνεται από την κ. Aelvoet πρέπει να εφαρμόζεται και στις άλλες συμφωνίες που συνάπτονται με τρίτες χώρες. Η πολιτική μου ομάδα υποστηρίζει πλήρως την πρόταση της κ. Aelvoet.

<SPEAKER ID=47 LANGUAGE="FR" NAME="Hory">
Κυρία Πρόεδρε, να μία έκθεση, αυτή της κ. Aelvoet, που φτάνει την κατάλληλη στιγμή για να μας επιτρέψει να συνδυάσουμε τις αρχές μας με τις ενέργειες που κάνουμε, τα λόγια με τις πράξεις μας.
<P>
Από την αρχή, η συνεργασία ανάμεσα στην Ευρωπαϊκή Ένωση και τις χώρες της Αφρικής, Καραϊβικής και Ειρηνικού βασίζεται, θεωρητικά, στον σεβασμό των ανθρωπίνων δικαιωμάτων και των ελευθεριών. Αλλά αυτή η βάση, όπως το αποδεικνύει η καθημερινή πραγματικότητα, δεν είναι δυστυχώς παρά θεωρητική. Τέλος, πολλά χρόνια μετά το ξεκίνημα αυτής της συνεργασίας, μας προτείνουν μέτρα που εγκαθιδρύουν μια αιρεσιμότητα της βοήθειας ή, μάλλον, που επιτρέπουν, όταν έχουμε ήδη μια παράδοση παροχής βοήθειας, να διακόψουμε τις παρεμβάσεις μας εάν στις χώρες που επωφελούνται βοηθείας διαπιστώνονται πολύ σοβαρές προσβολές των ανθρωπίνων δικαιωμάτων και των ατομικών ελευθεριών.
<P>
Προσθέτω ότι αυτό που μας προτείνεται δεν είναι υπερβολικά πιεστικό αφού προβλέπεται μια διαδικασία διαβούλευσης που επιτρέπει το ξεκίνημα ενός διαλόγου με την χώρα για την οποία προβλέπουμε μια κύρωση. Συνεπώς, δεν βλέπω παρά πλεονεκτήματα στον προτεινόμενο μηχανισμό, αφού άλλωστε έχει βελτιωθεί από την εργασία της κ. Aelvoet και της Επιτροπής Ανάπτυξης και Συνεργασίας.
<P>
Συγκατατιθέμεθα πλήρως στο πνεύμα των τροπολογιών που η κ. Aelvoet επέφερε στην πρόταση με την οποία ασχοληθήκαμε. Σκέφτομαι κυρίως τις τροπολογίες που αποβλέπουν στο να μοιραστούμε την πρωτοβουλία της διαδικασίας διακοπής με το Κοινοβούλιο και να εφαρμόσουμε την ειδική πλειοψηφία για τις αποφάσεις του Συμβουλίου αφού, εάν πρέπει να ζητήσουμε την ομοφωνία, γνωρίζω περιπτώσεις όπου μια και μόνο χώρα, μερικές φορές εξάλλου η δικιά μου, θα εμπόδιζε το σύνολο του μηχανισμού που θέλουμε να θέσουμε σε εφαρμογή. Αντίθετα, δεν ακολουθήσαμε την κ. Aelvoet όταν θέλησε να προτείνει μια εξαντλητική λίστα των δικαιωμάτων των οποίων η παραβίαση θα επέφερε μια διακοπή της βοήθειας, γιατί πιστεύουμε ότι πρέπει να λάβουμε πιο σοβαρά υπόψη τις διαφορετικές καταστάσεις που υπάρχουν στις επιδοτούμενες χώρες.
<P>
Τέλος, θα ήθελα να επιστήσω την προσοχή του Κοινοβουλίου μας σε μια τροπολογία του παλιού μας συναδέλφου, Bernard Kouchner, που μας ζητούσε να επιδείξουμε όλη την περίσκεψη που απαιτείται κατά την προσφυγή στον αποκλεισμό ή στην απομόνωση, γιατί μπορέσαμε να διαπιστώσουμε ότι, παρόλο που εμείς θέλουμε να τιμωρήσουμε τις πολιτικές αρχές, αυτοί που υποφέρουν από αυτές τις κυρώσεις είναι οι λαοί. Πιστεύω ότι το Συμβούλιο πρέπει να ακούσει τις προτάσεις για τροποποίηση του κειμένου που του έγιναν, και πιστεύω ότι εάν είχαμε εφαρμόσει άλλοτε έναν τέτοιο μηχανισμό θα είχαμε αποφύγει πολλές τραγωδίες στην Αφρική.
<P>
Πιστεύω τέλος ότι ο συλλογισμός μας θα είναι πλήρης όταν θα έχουμε προτείνει την εφαρμογή αυτού του μηχανισμού αιρεσιμότητας και στην διμερή συνεργασία των κρατών μελών της Ευρωπαϊκής Ένωσης.

<SPEAKER ID=48 NAME="Aelvoet">
Κυρία Πρόεδρε, στο τελευταίο λεπτό που έχω στη διάθεσή μου θα ήθελα να επιστήσω την προσοχή του Σώματος σε δύο πράγματα. Στην πράξη βλέπουμε όντως ότι η στάση που τηρεί η Ευρωπαϊκή Ένωση έναντι των χωρών ΑΚΕ και των άλλων χωρών προξενεί την εντύπωση διακρίσεων. Η Ένωση αναλαμβάνει πολύ ευκολότερα δράση κατά των χωρών ΑΚΕ παρά κατά των άλλων χωρών, με μια εξαίρεση: τη Βιρμανία.
<P>
Κατά δεύτερον, στην πράξη γίνεται σημαντική διάκριση μεταξύ ισχυρών και πλουσίων χωρών ΑΚΕ και άλλων χωρών. Κατ'αυτόν τον τρόπο αναλαμβάνονται ταχέως δράσεις στην περίπτωση της Γκάμπια και του Νίγηρα, ενώ στην περίπτωση της Νιγηρίας τηρείται στάση αναμονής.
<P>
Τέλος, και αυτή είναι η τελευταία παρατήρηση που έχω να κάνω, απέσυρα τις τροπολογίες οι οποίες δεν εγκρίθηκαν από την Επιτροπή. Προφανώς, οι τροπολογίες αυτές έχουν κατατεθεί εκ νέου. Συνεπώς, το μόνο που προτείνω είναι αυτό επί του οποίου είχε επιτευχθεί συμφωνία στους κόλπους της Επιτροπής Ανάπτυξης και Συνεργασίας, δεδομένου ότι το σημείο της ενδεχόμενης διάκρισης στα πλαίσια της επιβολής κυρώσεων μεταξύ πολιτικών δικαιωμάτων και κοινωνικών και οικονομικών δικαιωμάτων αποτελεί αντικείμενο συζήτησης και στον κόσμο των προσώπων που ασχολούνται με τη διεξαγωγή μελετών στον τομέα των ανθρωπίνων δικαιωμάτων. Πιστεύω ότι θα ήταν καλύτερα να εκφέρουμε γνώμη τη στιγμή που η κατάσταση θα είναι περισσότερο σαφής. Αυτός είναι και ο λόγος για τον οποίο απέσυρα τις τροπολογίες από τη σύνοδο ολομέλειας. Προφανώς, η απόφασή μου αυτή δεν έγινε σεβαστή από τις διοικητικές υπηρεσίες.

<SPEAKER ID=49 NAME="Gradin">
 - (SV) Κυρία Πρόεδρε, η Επιτροπή με ενδιαφέρον έλαβε γνώση της προσωρινής έκθεσης της βουλευτού κας Aelvoet για το άρθρο 366α της Σύμβασης Λομέ, καθώς και τις γνωμοδοτήσεις της Επιτροπής Εξωτερικών Οικονομικών Σχέσεων και της Επιτροπής Εξωτερικών Υποθέσεων. Η Επιτροπή συμμερίζεται την άποψη ότι απαιτείται μία συνεπής και συντονισμένη αντίληψη όταν πρόκειται για ανθρώπινα δικαιώματα, δημοκρατικές αρχές και νομική ασφάλεια. Γι&#x02BC;αυτό θα επιδώσουμε σύντομα μία ανακοίνωση στο Συμβούλιο και στο Κοινοβούλιο, στην οποία διασαφηνίζουμε ποιοί όροι θα ισχύουν καθώς και προτείνουμε μια περισσότερο δομική στάση.
<P>
Η πρόταση της Επιτροπής αφορά την ίδια την διαδικασία λήψης αποφάσεων στα ευρωπαϊκά θεσμικά όργανα. Δεν τροποποιεί και δεν μπορεί να τροποποιήσει τη διαδικασία που καθορίζεται στο άρθρο 366α της Σύμβασης Λομέ, κάτι που είναι σημαντικό να υπογραμμιστεί. Ένα μέρος των τροπολογιών που προτείνει η Επιτροπή Εξωτερικών Υποθέσεων θα καθιστούσε τη διατύπωση του άρθρου 366α χωρίς νόημα. Αφορά τις προτάσεις περί συγκατάθεσης από κάθε χώρα στη διαδικασία, ιδιαιτέρως πριν το περί ου ο λόγος κράτος κληθεί σε διαβουλεύσεις και πριν ληφθούν ή αρθούν μέτρα. Το άρθρο προτείνει την άμεση λήψη κατάλληλων μέτρων σε επείγουσες καταστάσεις, ή αν μια χώρα αρνείται διαβουλεύσεις. Λέγεται επίσης ότι τέτοια μέτρα, παραθέτω, »θα αρθούν μόλις οι λόγοι για τους οποίους ελήφθησαν δεν υπάρχουν πλέον». Δεν θα ήταν δυνατόν να εφαρμοστούν τέτοιοι κανόνες με μία τόσο παρατεταμένη και δύσκολη διαδικασία που προτείνει η Επιτροπή. Θα ερχόταν επίσης σε αντίθεση με τις κανονικές διαδικασίες που προϋποθέτει η Συνθήκη. Αντίθετα είναι φυσικά ενδεδειγμένο να ειδωθεί καλύτερα ποιόν αυξημένο ρόλο θα έχει το Κοινοβούλιο όσον αφορά την εφαρμογή της ρήτρας κυρώσεων δηλ. αυτό που στο κείμενο αποκαλείται ρήτρα μη εκτέλεσης. Η Επιτροπή είναι απολύτως έτοιμη να διερευνήσει πως θα μπορούσε αυτό να υλοποιηθεί.

<SPEAKER ID=50 NAME="Πρόεδρος">
Ευχαριστώ πολύ, κ. Gradin!
<P>
Η συζήτηση έληξε.
<P>
Προχωρούμε τώρα στην ψηφοφορία.
<P>
(Το Σώμα εγκρίνει την πρόταση ψηφίσματος)

<SPEAKER ID=51 LANGUAGE="FR" NAME="Dury">
Κυρία Πρόεδρε, λίγα λεπτά για να πω ότι ψήφισα φυσικά υπέρ της θέσης που πρότεινε η κ. Aelvoet. Αλλά θα ήθελα να πω σε όλους τους συναδέλφους που ψήφισαν υπέρ αυτής της πρότασης ότι δεν μπορούμε να διαχωρίσουμε την πολιτική των ανθρωπίνων δικαιωμάτων απέναντι στις χώρες ΑΚΕ από την εξωτερική πολιτική και πολιτική ασφάλειας της Ευρωπαϊκής Ένωσης. Πιστεύω αληθινά ότι η προβληματική των ανθρωπίνων δικαιωμάτων συνδέεται με την πολιτική μας αντίληψη απέναντι σε αυτές τις χώρες.
<P>
Με αυτήν την ευκαιρία, θα πρότεινα στους συναδέλφους που ψήφισαν υπέρ της πρότασης της κ. Aelvoet ότι πρέπει να εφαρμόσουμε την ειδική πλειοψηφία στο Συμβούλιο και όχι την ομοφωνία για την εξωτερική πολιτική και πολιτική ασφάλειας. Κάνουμε συχνά εδώ αντιφατικές ψηφοφορίες. Χτες, ένας ορισμένος αριθμός συναδέλφων αρνήθηκαν την πρότασή μας για την ψηφοφορία με ειδική πλειοψηφία για την εξωτερική πολιτική και πολιτική ασφάλειας. Αυτή η ψηφοφορία με ειδική πλειοψηφία είναι απαραίτητη για να είμαστε συνεπείς στον τομέα της προστασίας των ανθρωπίνων δικαιωμάτων!

<CHAPTER ID=4>
Έλεγχος των θαλασσίων βιοτοξινών
<SPEAKER ID=52 NAME="Πρόεδρος">
Η ημερήσια διάταξη προβλέπει τη συζήτηση της έκθεσης του κ. Macartney εξ ονόματος της Επιτροπής Αλιείας (Α4-0177/97), σχετικά με την πρόταση απόφασης του Συμβουλίου (COM(96)0464 - C40547/96-96/0234(CNS)) με στόχο την τροποποίηση της προσθήκης της απόφασης 93/383/ΕΟΚ της 14ης Ιουνίου 1993 σχετικά με τα εργαστήρια αναφοράς για τον έλεγχο των θαλάσσιων βιοτοξινών.

<SPEAKER ID=53 NAME="Macartney">
Κυρία Πρόεδρε, θα ήθελα να εκφράσω την εκτίμησή μου για τη δουλειά που έχει γίνει από ένα εξαίρετο εργαστήριο αναφοράς στο Torry του Aberdeen της Σκωτίας. Κατά ειρωνία, και περιέργως, αυτό δεν ήταν ευθύνη ούτε του σκωτικού βραχίονα ούτε της βρεταννικής κυβέρνησης, αλλά του αγγλικού υπουργείου. Το ιστορικό αυτού του εργαστηρίου ήταν εξαιρετικό, ήταν αναγνωρισμένο σε όλη την Ευρώπη. Μάλιστα, μέσα στο υπουργείο, το εργαστήριο αναφοράς στο Torry είχε την καλύτερη επίδοση όσον αφορά την προσέλκυση κοινής χρηματοδότησης από την Ευρωπαϊκή Επιτροπή. Επρόκειτο για ένα εργαστήριο ευρωπαϊκής σημασίας.
<P>
Η ανταμοιβή του γι' αυτό ήταν να κλείσει. Ο λόγος ήταν καθαρά θέμα κόστους, επειδή το υπουργείο, υπό την προηγούμενη κυβέρνηση, αποφάσισε να συγκεντρώσει τις δραστηριότητες στα νότια των συνόρων και να κλείσει το ερευνητικό ινστιτούτο τροφίμων του Torry. Φυσικά, όσοι είχαν εμπλακεί συγκλονίστηκαν. Εκφράστηκαν ανησυχίες και από την πλευρά της Ευρωπαϊκής Επιτροπής και είμαι ευγνώμων για την υποστήριξή της. Αυτό το εργαστήριο ήταν στην πρώτη γραμμή της έρευνας, για παράδειγμα, σε θέματα σαλμονέλας, E-coli 0157 και αλλαντίασης, καθώς και σε θέματα δημόσιας υγείας. Αυτή ήταν η πραγματικότητα, τη στιγμή εκείνη που ακριβώς ένα τέτοιου είδους εργαστήριο θα έπρεπε να ενθαρρυνθεί και όχι να κλείσει. Εμείς στην περιοχή - και εκπροσωπώ αυτή την εκλογική περιφέρεια στη Σκωτία - συγκλονιστήκαμε με τη μεταχείριση που του επιφυλάχθηκε.
<P>
Όταν επιχείρησα να θέσω το θέμα μού είπαν ότι δεν είχε τίποτε να κάνει με το Ευρωπαϊκό Κοινοβούλιο και με επέκριναν για την πράξη μου. Αυτό που είναι εκπληκτικό για τους ειδήμονες της κοινοβουλευτικής διαδικασίας είναι ότι ξαφνικά άλλαξε η νομική βάση και ένα χρόνο αργότερα, όταν το εργαστήριο είχε ήδη κλείσει και ήταν πλέον πολύ αργά για να επηρεαστεί το αποτέλεσμα, μας είπαν «Ω, ναι, το Κοινοβούλιο θα έπρεπε να έχει αναμιχθεί». Τον περασμένο μήνα μου είπαν ότι θα γινόταν μια αλλαγή στη νομική βάση και έτσι το θέμα ήρθε στην Επιτροπή Αλιείας τη Δευτέρα αυτής της εβδομάδας. Την τελευταία στιγμή μας είπαν «Ω, ναι, είχατε δικαίωμα να δώσετε γνώμη, είναι μια κοινή ευθύνη για το Κοινοβούλιο». Αυτό κάνει το όλο θέμα περισσότερο σχετικό από ότι ίσως η μοίρα ενός μεμονωμένου εργαστηρίου σε κάποιο σημείο της Ευρώπης.
<P>
Το εργαστήριο διασκορπίστηκε στους τέσσερις ανέμους. Ορισμένοι από τους ερευνητές εκεί μετακινήθηκαν στο York ενώ άλλοι στο Norwich. Είτε εξορίστηκαν στην Αγγλία είτε, σε ορισμένες περιπτώσεις, έχασαν εντελώς τη δουλειά τους. Είμαι ευτυχής που μπορώ να πω ότι μέρος της δουλειάς διατηρήθηκε στην περιοχή, μετά από μια πολύ παρατεταμένη εκστρατεία, και υπάρχουν πέντε διαφορετικές μονάδες στην περιοχή του Aberdeen οι οποίες έχουν αναλάβει κάποια από τη δουλειά του εργαστηρίου.
<P>
Θα ήθελα να πιστεύω ότι το πνεύμα του Torry συνεχίζει να ζει, παρότι αυτό είναι ένα παράδειγμα για το πώς τα κράτη μέλη μπορούν να καταχραστούν την επικουρικότητα, λέγοντας απλώς «Αυτή είναι δική μας απόφαση, εσείς κοιτάτε τη δουλειά σας.» Πράγματι πιστεύω ότι αυτό είναι το είδος της απόφασης στην οποία στο μέλλον το Κοινοβούλιο θα πρέπει να έχει κάποια ανάμιξη.
<P>
Ωστόσο, όλα αυτά είναι πλέον ιστορία και θα ήθελα να ολοκληρώσω εκφράζοντας την εκτίμησή μου σε όλη τη δουλειά του εργαστηρίου. Στο μέλλον θα συνεχίσει να υπάρχει ανάγκη για τέτοιου είδους δουλειά, όχι μόνο στη Σκωτία αλλά και σε όλη την Ευρώπη, σε μια βάση συνεργασίας.

<SPEAKER ID=54 NAME="McMahon">
Κυρία Πρόεδρε, αυτή είναι μια πολύ τεχνική αλλά πολύ σημαντική έκθεση εφόσον εξετάζουμε το θέμα της ασφάλειας και της υγιεινής των τροφίμων. Μόνο μέσα στους τελευταίους δύο μήνες, επιστήμονες στη Γερμανία ανακάλυψαν μια περίεργη αλλοίωση στο σολωμό. Υπήρξε ένα άρθρο σε μια ολλανδική εφημερίδ το οποίο έγραφε: όχι πλέον η τρελλή αγελάδα, τώρα ο τρελλός σολωμός. Ισχυρίζονται ότι ανακάλυψαν μια αλλοίωση στον εγκέφαλο του σολωμού η οποία είναι παρόμοια με αυτήν που προκάλεσε την τραγωδία με την ΣΕΒ. Συνεπώς, είναι σημαντικό να συνεχίσουμε να έχουμε ινστιτούτα σαν το Ινστιτούτο του Torry και να διασφαλίζουμε ότι η υγιεινή των αλιευτικών πληρεί τα υψηλότερα δυνατά πρότυπα.
<P>
Το Ινστιτούτο του Torry είναι πάρα πολύ καλό. Οπως είπε και ο κύριος Macartney, υπήρξε θύμα των άγριων περικοπών των συντηρητικών. Επιπλέον, υπήρθε θύμα της ιδιωτικοποίησης. Δημιουργήθηκε μια ιδιωτική εταιρεία η οποία ασχολείτο με θέματα έρευνας σχετικά με την αλιεία. Υπήρξε ένας φοβερός θόρυβος μεταξύ των κοινοβουλευτικών όλων των πολιτικών ομάδων στη Σκωτία σχετικά με αυτό το κλείσιμο. Η κοινότητα στα βορειοανατολικά της Σκωτίας εξαγριώθηκε.
<P>
Είμαι πολύ ευτυχής που τώρα η Επιτροπή αλλάζει τη νομική βάση ώστε στο μέλλον η Επιτροπή Αλιείας να μπορεί να εμπλέκεται σέ τέτοιας φύσης συζητήσεις. Ιδιαίτερα όταν έχουμε να κάνουμε με κράτη μέλη, θα ζητούνται η γνώμη και οι απόψεις της Επιτροπής Αλιείας. Επίσης, υπάρχει ένα πρόβλημα διαφάνειας. Με τη συμμετοχή μας, μόνο περισσότερη διαφάνεια μπορούμε να επιτύχουμε. Η Σοσιαλιστική Ομάδα είναι πολύ ευτυχής που έχει αλλάξει η νομική βάση. Ελπίζουμε να έχουμε μια επικερδή μελλοντική συνεργασία με τον Επίτροπο Αλιείας σε τέτοιου είδους θέματα. Υποστηρίζω αυτή την έκθεση εξ ονόματος της Σοσιαλιστικής Ομάδας.

<SPEAKER ID=55 LANGUAGE="DE" NAME="Langenhagen">
Κύριε Πρόεδρε, πράγματι, η κρίση της σπογγώδους εγκεφαλοπάθειας των βοοειδών έχει ρίξει τώρα τη σκιά της και στην αλιεία, αυτή τη φορά τουλάχιστο με θετική έννοια. Ο Jacques Santer, ο πρόεδρος της Επιτροπής μας, αντιδρώντας στην προαναφερθείσα κρίση της σπογγώδους εγκεφαλοπάθειας είπε τον περασμένο Φεβρουάριο ενώπιον του Ευρωπαϊκού Κοινοβουλίου πως στο μέλλον θα λαμβάνονται αποφάσεις νομικού περιεχομένου για κτηνιατρικά θέματα στο πλαίσιο της διαδικασίας της συναπόφασης.
<P>
Η Επιτροπή ανέλαβε έτσι απέναντι στο Κοινοβούλιο την υποχρέωση να εφαρμόσει τη διαδικασία της συναπόφασης, που προβλέπεται στο άρθρο 101α της Συνθήκης του Μάαστριχτ, και για προτάσεις που αφορούν τη δημόσια υγεία.
<P>
Αυτή η διαδικασία βρίσκει τώρα πράγματι για πρώτη φορά εφαρμογή στην οδηγία που σχετίζεται με την υγιεινή και τις προδιαγραφές υγιεινής στον τομέα της αλιείας, ειδικότερα με τον έλεγχο των θαλάσσιων βιοτοξινών κατά την αλιεία και την εμπορία ζωντανών μυδιών και αλιευτικών προϊόντων. Ίσως έχουμε εδώ ένα προηγούμενο, με το οποίο η συναπόφαση γίνεται η κύρια διαδικασία απόφασης και στον τομέα της αλιείας. Αυτή είναι σε κάθε περίπτωση αξίωσή μας που απευθύνεται στη διάσκεψη των κυβερνήσεων για την περαιτέρω διαμόρφωση της Συνθήκης του Μάαστριχτ. Στο Αμστερνταμ δε θα μπορέσουν οι 15 κυβερνήσεις της ΕΕ να την αγνοήσουν άλλο.
<P>
Όσον αφορά το περιεχόμενο της έκθεσης: Η πρόταση προβλέπει δύο αποφάσεις. Πρώτον, την καθιέρωση των προδιαγραφών υγιεινής για την αλιεία και την εμπορία των προαναφερθέντων μυδιών ή αλιευτικών προϊόντων. Για το σκοπό αυτό πρέπει κάθε κράτος-μέλος να ορίσει ένα εθνικό εργαστήριο αναφοράς, που θα είναι ειδικότερα αρμόδιο για τον έλεγχο των θαλάσσιων βιοτοξινών. Στο θέμα αυτό η Μεγάλη Βρετανία συμμορφώθηκε επιτέλους ξανά.
<P>
Δεύτερον, η Επιτροπή προτείνει την απλοποίηση της διαδικασίας σε τέτοια ζητήματα. Στο μέλλον θα συνεχίσει να ενημερώνει το Κοινοβούλιο όταν ένα κράτος-μέλος επιθυμεί απλώς να αλλάξει τη διεύθυνση του εθνικού του εργαστηρίου αναφοράς. Αυτό, νομίζω, είναι λογικό. Η Επιτροπή Αλιείας το ενέκρινε επίσης ομόφωνα, εφόσον δεν τίθεται σε κίνδυνο η θεμελιώδης αρχή του ελέγχου παρομοίων εργαστηρίων σε κράτημέλη. Πρέπει να συμπληρώσω ότι η σχετική ενέργεια την οποία αποφάσισε η Μεγάλη Βρετανία αντίκειται κατ' αρχήν στη διαδικασία. Κατανοώ την απογοήτευση των συναδέλφων μου, χαίρομαι όμως που μετά από επίπονες διαπραγματεύσεις βρέθηκε μια καλή - όπως ελπίζω - λύση.

<SPEAKER ID=56 NAME="Provan">
Κύριε Πρόεδρε, είμαι ευτυχής που σήμερα συζητούμε την έκθεση του κυρίου Macartney, διότι εγείρει ένα πολύ σημαντικό θέμα. Γιατί η Επιτροπή δεν σκέφτηκε από την αρχή να δώσει στις κυβερνήσεις των κρατών μελών την ευκαιρία να αλλάξουν τους διάφορους επιστημονικούς σταθμούς που θα είναι αναγνωρισμένοι; Προσωπικά μου φαίνεται απίθανο το ότι, όταν συντάχτηκε η αρχική έκθεση, δεν υπήρχε καμία πρόβλεψη για να γίνει αυτού του είδους η πολύ μικρή αλλαγή, η οποία επηρέαζε ένα κράτος μέλος, χωρίς την ανάγκη μιας πλήρους διαδικασίας συμβούλευσης. Μετά από αυτό, κατανοώ τι είπαν ο κύριος Macarney και ο κύριος McMahon σχετικά με το ότι προκλήθηκε μεγάλη σύγχυση και ταραχή στους ενδιαφερόμενους από την πλευρά της Σκωτίας. Δηλώνω το ενδιαφέρον μου ως πρόεδρος και εξ ονόματος ενός οργανισμού ο οποίος αναγκάστηκε να προσλάβει κάποιους από το προσωπικό που απασχολείτο στον ερευνητικό σταθμό του Torry.
<P>
Η κύρια ανησυχία μου - και απορώ αν σε κάποιο στάδιο θα έχουμε μια απάντηση από την Επιτροπή - είναι σχετικά με το πώς οι νέες ρυθμίσεις τις οποίες έχει ανακοινώσει ο πρόεδος της Επιτροπής για την ασφάλεια των τροφίμων και τον έλεγχο αυτής της ασφάλειας θα σχετιστεί με άλλα μέρη και άλλους φορείς μέσα στην Ευρωπαϊκή Κοινότητα. Πώς αυτός ο νέος φορέας ασφάλειας τροφίμων σχετίζεται με κάτι το οποίο θα μπορούσε να είναι ένας νέος φορέας προτύπων τροφίμων στο Ηνωμένο Βασίλειο; Τι βαθμό ελέγχου θα έχει επί των άλλων οργανισμών, όπως ο ερευνητικός σταθμός του Torry, ο οποίος τώρα έχει χωριστεί σε τρεις ή τέσσερις διαφορετικούς φορείς; Η σύνδεση ανάμεσα στην Ευρωπαϊκή Κοινότητα και στα κράτη μέλη θα είναι ζωτικής σημασίας για το μέλλον και ακόμη δεν ξέρουμε πώς θα πραγματωθεί αυτή η σχέση.

<SPEAKER ID=57 NAME="Gradin">
 - (SV) Κύριε Πρόεδρε, ας μου επιτραπεί να ευχαριστήσω πρώτα τον εισηγητή, βουλευτή κ. Macartney, και την Επιτροπή Αλιείας για τη θετική στάση απέναντι στην πρόταση της Επιτροπής.
<P>
Όπως αναφέρθηκε, η Επιτροπή ανέλαβε μία δέσμευση απέναντι στο Κοινοβούλιο, συγκεκριμένα να τροποποιήσει τη νομική βάση από το άρθρο 43 στο άρθρο 100α για όλες τις προτάσεις που αφορούν την δημόσια υγεία.
<P>
Ήταν με αυτό το υπόβαθρο επίσης που η Επιτροπή παρέδωσε μία νέα πρόταση στο Κοινοβούλιο, συγκεκριμένα την CΟΜ (97)/0210, όπου ο τίτλος και το περιεχόμενο είχαν τροποποιηθεί σύμφωνα μ&#x02BC;αυτό. Χαίρομαι που μπορώ να διαπιστώσω ότι η αρμόδια Επιτροπή την Δευτέρα μπόρεσε να αποδεχτεί γρήγορα την τροποποιημένη πρόταση της Επιτροπής. Ως απάντηση στην ερώτηση με ποιόν τρόπο θα παρακολουθήσουμε κατά τα άλλα την υπόσχεση που έδωσε ο Πρόεδρος Santer στο Κοινοβούλιο, θέλω να πώ ότι φυσικά θα παρακολουθήσουμε σε κάθε ευκαιρία τις προτάσεις, ώστε να ανταποκριθούμε στις υποσχέσεις μας.

<SPEAKER ID=58 NAME="Πρόεδρος">
Η συζήτηση έληξε.
<P>
Προχωρούμε στην ψηφοφορία.
<P>
(Το Σώμα εγκρίνει το ψήφισμα νομοθετικού περιεχομένου)

<CHAPTER ID=5>
Εντολή της ομάδας συμβούλων για θέματα δεοντολογίας στη βιοτεχνολογία (GCEB)
<SPEAKER ID=59 NAME="Πρόεδρος">
Η ημερήσια διάταξη προβλέπει τη συζήτηση της προφορικής ερώτησης του κ. De Clercq (Β40348/97), εξ ονόματος της Επιτροπής Νομικών Θεμάτων και Δικαιωμάτων των Πολιτών, σχετικά με την παράταση της εντολής της Ομάδας Συμβούλων για θέματα δεοντολογίας στη Βιοτεχνολογία (GCEB).
<P>
Προκειμένου να λήξει η συζήτηση, έλαβα δύο προτάσεις ψηφίσματος, σύμφωνα με το άρθρο 40 του Κανονισμού.
<P>
Η ψηφοφορία θα διεξαχθεί μετά το πέρας της συζήτησης.

<SPEAKER ID=60 LANGUAGE="DE" NAME="Gebhardt">
Κύριε Πρόεδρε, αγαπητοί συνάδελφοι, αγαπητή κ. Gradin! Όλοι μας ξέρουμε πως η βιοτεχνολογία κρύβει μέσα της μεγάλες δυνατότητες προς όφελος της ανθρωπότητας. Βέβαια φτάνουν σε μας ειδήσεις που πιστοποιούν ότι αυτές οι δυνατότητες συνδέονται με μεγάλους κινδύνους και δημιουργούν σοβαρά ζητήματα δεοντολογίας, είτε πρόκειται για την κλώνωση προβάτων, είτε για την είδηση πως ένας Βρετανός γιατρός στη Σαουδική Αραβία προσφέρει σε ζευγάρια τη δυνατότητα να αποκτήσουν αγόρια κατά βούληση, είτε για την αίρεση στην Ελβετία που θέλει να διαδώσει με μεγάλα χρηματικά ανταλλάγματα την κλώνωση βρεφών και παιδιών. Αυτή η μικρή απαρίθμηση ειδήσεων δείχνει ποιά δεοντολογικά ζητήματα συνδέονται ή προκύπτουν από αυτό το θέμα. Αποτελούν ικανοποιητική απόδειξη του γεγονότος ότι είναι απολύτως αναγκαίο να έχουμε μια ομάδα συμβούλων για θέματα δεοντολογίας.
<P>
Στις 31 Ιουλίου 1997 λήγει η εντολή της ομάδας των συμβούλων της Ευρωπαϊκής Επιτροπής για δεοντολογικά θέματα. Αυτό ήταν φυσικά αφορμή για μας στην Επιτροπή Νομικών Θεμάτων και Δικαιωμάτων των Πολιτών να σκεφτούμε πώς θα έπρεπε να προχωρήσουμε στη συνέχεια. Γι' αυτό θέτουμε τα εξής ερωτήματα: Σχεδιάζει η Επιτροπή παράταση της εντολής αυτής της ομάδας συμβούλων; Αν ναι, τότε θα διατηρηθεί η ομάδα με την τωρινή της σύνθεση και με την τωρινή της λειτουργία και δομή ή αποβλέπει η Επιτροπή σε τροποποίηση της εντολής αυτής της ομάδας συμβούλων; Αυτό θα ήταν, πρέπει να πω, ευκταίο. Με ποιά μορφή και με ποιό σκοπό πρέπει να οργανωθεί στο μέλλον η εξέταση των ζητημάτων δεοντολογίας σε περίπτωση που η Επιτροπή σχεδιάζει την τροποποίηση της εντολής; Μπορώ να προσθέσω και το εξής: Πόσο γρήγορα θα συμβεί αυτό; Με ποιά μορφή σκοπεύει η Επιτροπή να συμπεριλάβει το Ευρωπαϊκό Κοινοβούλιο στο σχεδιασμό ενός οργάνου για την εξέταση ζητημάτων δεοντολογίας στο επίπεδο της Ευρωπαϊκής Ένωσης;
<P>
Περιμένω ανυπόμονα τις απαντήσεις, τις οποίες θα μας δώσει η κ. Επίτροπος και τότε ίσως αντιδράσω κατάλληλα στη συζήτηση άλλη μια φορά. Νομίζω πως λόγω της σοβαρότητας του θέματος δεν είναι αναγκαίο να τονίσω ξανά, πως θα εξαντλήσω πλήρως τα πέντε μου λεπτά για να περιγράψω αυτό το σημαντικό ζήτημα.

<SPEAKER ID=61 LANGUAGE="FR" NAME="Cot">
Κύριε Πρόεδρε, κυρία Επίτροπε, εξετάζουμε σήμερα το ζήτημα της παράτασης της εντολής της ομάδας συμβούλων για θέματα δεοντολογίας στη βιοτεχνολογία. Αυτός ο τομέας της βιοτεχνολογίας, όπως γνωρίζουμε, είναι ένας δύσκολος τομέας μεταξύ όλων, υπάρχει μια δεοντολογική, ηθική και θρησκευτική διάσταση. Σε αυτόν τον τομέα προστίθενται πολύ οξεία τεχνολογικά προβλήματα και συχνά δύσκολης πρόσβασης για όποιον δεν είναι ειδικός. Τέλος, στον τομέα αυτό θίγονται σημαντικά κοινωνικά και βιομηχανικά ζητήματα.
<P>
Θα ήθελα, εξ ονόματος της ομάδας μου, να επαινέσω την εργασία της κ. Lenoir και των συναδέλφων της που αποτελούν την ομάδα των συμβούλων. Οι γνωμοδοτήσεις αυτής της ομάδας ήταν πολύτιμες για τα θέματα που τους έθεσε η Επιτροπή. Μπόρεσαν, μέσω των γνωμοδοτήσεων, να αποκτήσουν ένα αδιαμφισβήτητο κύρος, τόσο τεχνικό όσο και ηθικό.
<P>
Σίγουρα, δεν είμαστε πάντα σύμφωνοι με τις γνωμοδοτήσεις που διατυπώθηκαν και είναι φυσικό σε ένα τόσο δύσκολο θέμα. Η πρακτική των προσωπικών απόψεων - σκέφτομαι για παράδειγμα αυτήν του καθηγητή Mieth στην υπόθεση της δυνατότητας κατοχύρωσης των βιοτεχνολογικών εφευρέσεων - επέτρεψε να δώσουμε τις αναγκαίες απαντήσεις σε αυτήν την δυσκολία, αφού σε αυτήν την υπόθεση πρέπει να διαφωτίσουμε την πολιτική απόφαση και όχι να υποκαταστήσουμε αυτούς που λαμβάνουν τις αποφάσεις.
<P>
Η ανανέωση της εντολής αυτής της ομάδας είναι σίγουρα ευπρόσδεκτη. Έχει ακόμα δουλειά να κάνει και δεν αμφιβάλλω ότι η κ. Gradin θα μας το επιβεβαιώσει. Αλλά, συγχρόνως, πρέπει να επωφεληθούμε από το διάστημα προβληματισμού που θα αποτελούσε μια ανανέωση της εντολής της ομάδας για να τελειοποιήσουμε την δημιουργία μιας μεταγενέστερης αρχής. Ευχόμαστε ότι το θεσμικό κύρος αυτής της αρχής θα είναι αναγνωρισμένο και ενισχυμένο. Σίγουρα, απ' ό, τι μας λένε, είναι δύσκολο να ενισχύσουμε την ίδια τη φύση αυτής της αρχής αφού η βιοτεχνολογία, ως έχει, δεν υπάγεται στις κοινοτικές αρμοδιότητες. Αυτό είναι ακριβές, και το Δικαστήριο το έχει αναγνωρίσει, αλλά είναι ακριβές μόνο εν μέρει, αφού - και αυτός είναι εξάλλου ο λόγος που η ομάδα δημιουργήθηκε αρχικά - η βιοτεχνολογία αγγίζει ένα σύνολο ζητημάτων που, αυτά, υπάγονται πλήρως στον τομέα δράσης μας και στο πεδίο κοινοτικής αρμοδιότητας. Ζητώ λοιπόν από την κ. Gradin και τους συναδέλφους της να σκεφτούν, να επαναφέρουν το θέμα της δυνατότητας να δοθεί ένα ενισχυμένο διαθεσμικό καθεστώς σε αυτήν την αρχή που έχει επιφορτιστεί με τη διαφώτισή μας σχετικά με τις βιοτεχνολογικές επιλογές.
<P>
Ευχόμαστε το Ευρωπαϊκό Κοινοβούλιο να συμμετέχει στον διορισμό των μελών της μελλοντικής αρχής. Δεν υπάρχει καθόλου στο μυαλό μας η σκέψη να πολιτικοποιήσουμε αυτήν την αρχή αλλά, αντίθετα, να εγγυηθούμε την ανεξαρτησία της αρχής και των μελών της και, κάνοντας αυτό, να ενισχύσουμε το κύρος της, όπως κατά κάποιον τρόπο κάνουμε στο πλαίσιο του διορισμού των μελών του Ελεγκτικού Συνεδρίου πράγμα που, στο παρελθόν, επέτρεψε να αποφύγουμε ορισμένους υπερβολικά πολιτικούς διορισμούς.
<P>
Η εντολή αυτής της αρχής πρέπει να παραμείνει αυστηρά συμβουλευτική. Θα ήταν λάθος να μεταφέρουμε μια εξουσία λήψης αποφάσεων με αυτήν την έννοια σε ένα ανεξάρτητο όργανο και όποιο και αν είναι το κύρος αυτού του οργάνου άλλωστε, εξαιτίας επίσης της διαφορετικότητας των αντιλήψεων και της κουλτούρας στα θέματα δεοντολογίας της Ευρωπαϊκής μας Ένωσης. Δεν υπάρχει ένας ενοποιημένος ευρωπαϊκός χώρος βιοηθικής. Έχουμε πιθανώς ανάγκη από οδηγίες, έχουμε ανάγκη από συστάσεις, έπειτα πρέπει η πολιτική ευθύνη της απόφασης να αναληφθεί στο δημοκρατικό θεσμικό μας πλαίσιο, και αυτό μέσα σε ένα κατανοητό πνεύμα διαχωρισμού, που χαρακτηρίζεται δηλαδή συγχρόνως από την προσκόλληση στις αξίες μας, στις αξίες που μας είναι κοινές και από την άρνηση των αδιαλλαξιών και των παραλογισμών που είναι ακόμα εξαιρετικά συχνοί σε αυτόν τον τομέα.

<SPEAKER ID=62 NAME="Gradin">
 - (SV) Κύριε Πρόεδρε, η Επιτροπή προτείνει από πλευράς της να παραταθεί η εντολή της ομάδας συμβούλων για θέματα δεοντολογίας στη βιοτεχνολογία ως το τέλος αυτού του έτους. Ο σκοπός είναι να μπορεί η ομάδα, που εργάζεται υπό την προεδρία της κ. Leonard, να ολοκληρώσει το έργο που ξεκίνησε με εντολή της Επιτροπής. Κατ&#x02BC;αρχάς αφορά το να δούμε τώρα το προσχέδιο του πέμπτου προγράμματος πλαισίου για την έρευνα και την ανάπτυξη.
<P>
Ολοένα περισσότερα θέματα δεοντολογίας τίθενται σε σχέση με τις προόδους στον τομέα της βιοτεχνολογίας. Γι&#x02BC;αυτό η Επιτροπή θέλει γρήγορα να αποκτήσει μια νέα ορμή η ομάδα. Οι νέοι προβληματισμοί σ&#x02BC;αυτόν τον τομέα αφορούν φυσικά την καθημερινότητα των ανθρώπων και πρέπει επομένως να διερευνηθούν με μεγαλύτερη προσοχή. Γι&#x02BC;αυτό η Επιτροπή έκανε έκκληση στην ομάδα να συντάξει ένα σχέδιο για την προσεχή της δραστηριότητα. Με βάση αυτό το σχέδιο μπορούμε να δώσουμε στην ομάδα μια νέα εντολή, κάτι που θα μπορούσαμε να το κάνουμε στο τέλος του έτους.Τότε θα καταστεί επίσης δυνατόν να ενισχυθεί ο ρόλος, η δομή και η θέση της ομάδας ως μία ομάδα συμβουλευτική και ανεξάρτητη σε θέματα δεοντολογίας στον ευρωπαϊκό διάλογο.
<P>
Η Επιτροπή είναι ικανοποιημένη με το μέχρι τώρα έργο της ομάδας. Ταυτόχρονα η εκτίμησή μας είναι ότι η ομάδα πρέπει να ενισχυθεί για το μέλλον, ώστε να μπορεί να ανταποκριθεί στις προσδοκίες που έχουν οι πολίτες και οι οποίες έχουν βέβαια εκφραστεί στην ερώτηση που ετέθη εδώ στο Κοινοβούλιο. Συν τω χρόνω η Επιτροπή θα έχει διαβουλεύσεις γι&#x02BC;αυτά τα ζητήματα εντός της ομάδας των μελών της Επιτροπής τα οποία εργάζονται ακριβώς με θέματα υγείας των καταναλωτών.

<SPEAKER ID=63 LANGUAGE="DE" NAME="Liese">
Κύριε Πρόεδρε, κυρία Gradin! Η σωστή χρονική στιγμή για την απάντηση σε αυτή την ερώτηση θα ήταν φυσικά πριν την παρέμβαση του κ. Cot και όχι μετά, αλλά μπορώ να το παραβλέψω αν εσείς, κ. Gradin, ακούσετε πολύ προσεκτικά όσα έχουν να πουν και οι άλλες ομάδες αυτού του Κοινοβουλίου πάνω σε αυτό το θέμα.
<P>
Οι δυνατότητες της βιοτεχνολογίας είναι αδιαμφισβήτητες και πρέπει να τις αξιοποιήσουμε και να αντιληφθούμε την ευθύνη μας ως νομοθέτες. Μπορούν όμως να αξιοποιηθούν μόνο όταν και οι άνθρωποι έχουν εμπιστοσύνη στην τεχνολογία, όταν ξέρουν πως υπάρχουν σαφή δεοντολογικά όρια, που δεν μπορεί να τα υπερβεί κανείς, και όταν η κατάχρηση οποιασδήποτε μορφής τιμωρείται. Σε αυτό το πλαίσιο είναι σίγουρα καλή ιδέα να καθιερώσουμε μια ομάδα συμβούλων που να προέρχονται από διάφορες κατευθύνσεις, δηλαδή να αντιπροσωπεύει πολλές ειδικότητες και πολλές εθνικότητες. Όμως ο τρόπος εργασίας της ομάδας δεν είναι, κατά την άποψη της κοινοβουλευτικής μου ομάδας, ικανοποιητικός.
<P>
Πρώτον δεν είναι αρκετά διαφανής. Δεν υπάρχει σαφής δομή που να ορίζει ποιός έχει να πει τι σε αυτήν την ομάδα εργασίας και γι' αυτό εξαρτώνται πολλά από τα άτομα, από την εμπιστοσύνη στα άτομα που ενεργούν, και πρέπει να πω πως η εμπιστοσύνη στα άτομα που ενεργούν, και στην πρόεδρο, δεν ενισχύεται υποχρεωτικά όταν η γνώμη του Ευρωπαϊκού Κοινοβουλίου λαμβάνεται τόσο λίγο υπόψη όσο τις τελευταίες εβδομάδες. Δώσαμε το Μάρτιο μια σαφή γνωμοδότηση για την κλώνωση και τώρα υπάρχει μια γνωμοδότηση της ομάδας των συμβούλων και βρίσκουμε εδώ μια τρομακτική διαφορά. Το Ευρωπαϊκό Κοινοβούλιο είναι στη συντριπτική του πλειοψηφία αντίθετο σε κάθε κλώνωση ακόμα και στο εμβρυϊκό στάδιο και θέλουμε να απαγορέψουμε με νόμο σε όλον τον κόσμο και τουλάχιστο στα δικά μας κράτη-μέλη της Ένωσης την εφαρμογή της μεθόδου της Dolly σε ανθρώπους.
<P>
Αντίθετα, η ομάδα των συμβούλων εδώ ακροβατεί και απαγορεύει μόνο την εμφύτευση στη μήτρα και πιστεύω πως αυτό δεν είναι καθόλου σύμφωνο με την άποψη του Ευρωπαϊκού Κοινοβουλίου. Για το λόγο αυτόν η εμπιστοσύνη μας στην ομάδα συμβούλων έχει κάπως κλονιστεί. Αυτό μπορεί να έχει συνταρακτικές συνέπειες, όπως είδαμε στο θέμα της παρέμβασης στην ανάπτυξη του εμβρύου. Η οδηγία για τη λήψη διπλώματος ευρεσιτεχνίας για βιοτεχνολογικές εφευρέσεις απέτυχε και για το λόγο ότι η επιτροπή συνδιαλλαγής δέχτηκε ως συμβιβαστική λύση μια διατύπωση της ομάδας των συμβούλων, που όμως ήταν σαφώς αντίθετη με τη γνώμη του Κοινοβουλίου, το οποίο τάχθηκε εναντίον της παρέμβασης στην ανάπτυξη του εμβρύου, και μάλιστα όχι μόνο για ένα ορισμένο χρονικό διάστημα αλλά εναντίον της μεθόδου αυτής καθεαυτής. Αυτή η γνώμη επομένως δεν ελήφθη σοβαρά υπόψη.
<P>
Πρέπει λοιπόν να ξέρει κανείς πως εδώ έχει ο νομοθέτης μια συγκεκριμένη ευθύνη, και μπορούμε μόνο τότε να έχουμε εμπιστοσύνη στην ομάδα των συμβούλων, όταν βλέπουμε πως η γνώμη μας λαμβάνεται σοβαρά υπόψη. Αναρωτιέμαι με ποιόν τρόπο μπορεί να δικαιολογήσει κανείς το γεγονός ότι η Επιτροπή εφαρμόζει τις γνωμοδοτήσεις της ομάδας των συμβούλων σε αναλογία 1: 1. Φυσικά είναι αυτοί άνθρωποι με σπουδαίες περγαμηνές, αλλά τέτοιες έχουμε κι εμείς εδώ. Κατονομάζω μόνο ως παράδειγμα από την κοινοβουλευτική μου ομάδα τον καθηγητή κ. Casini, ο οποίος ως νομικός ασχολήθηκε εδώ για πολύ καιρό με αυτά τα ζητήματα, τους φυσικούς επιστήμονες, τον καθηγητή Τρακατέλλη ή την κ. Heinisch. Θεολόγοι υπάρχουν επίσης αρκετοί σε αυτό το Κοινοβούλιο, όχι μόνο στη δική μας ομάδα. Ποιά ανώτερη αυθεντία έχει ως νομικός η κ. Lannoye, που δεν την έχουν οι νομικοί αυτού του Κοινοβουλίου που ασχολούνται με το ζήτημα και των οποίων η αυθεντία πηγάζει από το ότι εκλέχτηκαν από τους πολίτες; Για το λόγο αυτό παρακαλώ την Επιτροπή να λαμβάνει πιο σοβαρά υπόψη τη γνώμη μας από εκείνη της ομάδας των συμβούλων. Η ομάδα των συμβούλων μπορεί να κάνει υποδείξεις, μπορεί να υποδεικνύει προβλήματα, όμως την απόφαση την παίρνει ο νομοθέτης, και όταν η Επιτροπή δεν προσανατολίζεται προς αυτήν την κατεύθυνση υπάρχουν απώλειες λόγω τριβής.
<P>
Ένα τελευταίο σημείο: Προβάλλεται πάντα το επιχείρημα, ότι τα πράγματα στις ΗΠΑ είναι ακόμη πιο φιλελεύθερα και γι' αυτό δεν μπορούμε εμείς να είμαστε αυστηρότεροι. Οι ΗΠΑ είναι στο θέμα της προστασίας του εμβρύου αυστηρότερες από την ομάδα των συμβούλων της Ευρωπαϊκής Επιτροπής, γιατί στις ΗΠΑ δεν υπάρχουν δημόσια κονδύλια για έρευνες που αναλίσκουν το έμβρυο. Αυτό δεν το αποκλείει η ομάδα των συμβούλων. Επομένως ούτε σε τούτο το σημείο ευσταθεί το επιχείρημα!

<SPEAKER ID=64 NAME="Πρόεδρος">
Ευχαριστώ, κύριε Liese. Επιτρέψτε μου να δώσω μια εξήγηση που απαλλάσσει από κάθε ευθύνη την κ. Gradin. Στις συζητήσεις σχετικά με μια προφορική ερώτηση παρεμβαίνει ο συντάκτης της προφορικής ερώτησης, στην προκειμένη περίπτωση η κ. Gebhardt -η οποία παρενέβη εξ ονόματος του κ. De Clercq- και στη συνέχεια η εκπρόσωπος της Επιτροπής. Στις υπηρεσίες της Προεδρίας υπήρξε κάποια απουσία -για την οποία είμαι υπεύθυνος, εφόσον πρέπει να επαγρυπνώ να μην γίνονται τέτοια σφάλματακαι έτσι η κ. Gradin εμφανιζόταν στο τέλος του καταλόγου. Μας ειδοποίησε η κ. Gradin ότι δεν είχε μπορέσει να απαντήσει στο συντάκτη της προφορικής ερώτησης, και μας ζήτησε να το διορθώσουμε. Συνεπώς, δεν ζήτησε εκείνη να απαντήσει πριν τις άλλες Ομάδες, αλλά επεσήμανε ένα λάθος για το οποίο, σε τελική ανάλυση, είμαι υπεύθυνος εγώ, γι' αυτό και ζητώ συγγνώμη από την κ. Gradin.
<P>
Πέραν αυτού, το λόγο έχει τώρα η κ. Breyer, εξ ονόματος της Ομάδας των Πρασίνων στο Ευρωπαϊκό Κοινοβούλιο.

<SPEAKER ID=65 LANGUAGE="DE" NAME="Breyer">
Κύριε Πρόεδρε, αγαπητή κυρία Gradin, εμείς ως Ομάδα των Πρασίνων δεν μπορούμε με κανένα τρόπο να προστεθούμε σε αυτούς που εκφράζουν τα συγχαρητήριά τους στην ομάδα των συμβούλων για θέματα δεοντολογίας. Το αντίθετο! Η ομάδα των συμβούλων αποδείχτηκε ομάδα χειροκροτητών της Επιτροπής της ΕΕ και το καθήκον της είναι απλώς να εξασφαλίσει την αποδοχή της γενετικής τεχνολογίας και της βιοϊατρικής.
<P>
Στις μέχρι τώρα εκθέσεις και γνωμοδοτήσεις της απλώς παρέχει δεοντολογική κάλυψη των νώτων της Επιτροπής της ΕΕ και στις τελευταίες γνωμοδοτήσεις της για την κλώνωση χαρακτηρίζονται δεοντολογικά παραδεκτές ακόμη και οι έρευνες πάνω στα έμβρυα που είναι απαγορευμένες στην Ομοσπονδιακή Δημοκρατία της Γερμανίας. Για την κλώνωση των ζώων εκδίδεται επίσης πιστοποιητικό ελλείψεως κωλυμάτων. Με τη γνωμοδότησή της για την κλώνωση απέδειξε η ομάδα των συμβούλων ακόμη μια φορά, ότι δεν πρόκειται για τη δεοντολογική αξιολόγηση νέων τεχνολογιών αλλά για τη δημιουργία αποδοχής. Δεν κάνει καθόλου προτάσεις για το πώς θα μπορούσε κανείς να πατάξει την κλώνωση ανθρώπων σε διεθνή κλίμακα.
<P>
Δεδομένης της ανεπαρκούς έκθεσης της ομάδας των συμβούλων και της δημόσιας αποστολής της ως δημιουργού αποδοχής είναι απολύτως ακατανόητο το ότι στο κοινό ψήφισμα της χριστιανοδημοκρατικής και της σοσιαλιστικής ομάδας απευθύνονται συγχαρητήρια στην ομάδα των συμβούλων σε θέματα δεοντολογίας για το μέχρι τώρα έργο της. Αυτό είναι ένα πιστοποιητικό πολιτικής απορίας για το Ευρωπαϊκό Κοινοβούλιο! Ο κ. Liese αναφέρθηκε ήδη στο παράδειγμα της θεραπείας μέσω παρέμβασης στο έμβρυο. Υπενθυμίζω επίσης ότι η ομάδα των συμβούλων σε θέματα δεοντολογίας χαρακτήρισε ηθικά ανενδοίαστη τη διάταξη της Επιτροπής για το απόρρητο στο διάταγμα για τις νέες τροφές (novel food).
<P>
Η ομάδα των συμβούλων συνεδριάζει κεκλεισμένων των θυρών και οι θέσεις του Κοινοβουλίου, όπως εξήγησε ήδη ο κ. Liese, δεν ελήφθησαν καθόλου υπόψη. Η ομάδα των συμβούλων για θέματα δεοντολογίας έλαβε στο έργο της σε μεγάλο βαθμό υπόψη τα συμφέροντα της έρευνας και παραμέλησε εντελώς τις επιπτώσεις των νέων τεχνολογιών στην κοινωνία. Η ομάδα των συμβούλων λειτουργεί ως κατευναστικό χάπι για την κοινή γνώμη. Η κοινωνική συζήτηση πρέπει να αποφευχθεί με το να ανατίθεται η δημόσια συζήτηση στους λεγόμενους ειδικούς, που μόνη της τους διάλεξε η Ευρωπαϊκή Επιτροπή. Η ομάδα των συμβούλων δεν ενημερώνει την κοινή γνώμη, παρά προσπαθεί να την κάνει να ησυχάσει και λειτουργεί ως οργανισμός εποπτείας προδιαγραφών σε θέματα δεοντολογίας. Γι' αυτό είναι εντελώς ακατανόητο, ότι με αυτό το κοινό ψήφισμα των δύο μεγάλων πολιτικών ομάδων γινόμαστε εκτελεστικά όργανα της Ευρωπαϊκής Επιτροπής και της ομάδας των συμβούλων!
<P>
Εξαιτίας του μονόπλευρου προσανατολισμού της ομάδας των συμβούλων σε θέματα δεοντολογίας και του ρόλου της της δημιουργίας αποδοχής για την Επιτροπή της ΕΕ δε θα έπρεπε κατά τη γνώμη μας να παραταθεί σε καμία περίπτωση η εντολή. Κυρία Gradin, μπορώ να καταλάβω πως η Επιτροπή της ΕΕ ενδιαφέρεται να έχει κάποιον που να σας παρέχει πάντα δεοντολογική κάλυψη. Αλλά για τη δημόσια συζήτηση δεν πρόσφερε αυτή η ομάδα συμβούλων καμία υπηρεσία. Το αντίθετο! Στόχος μας πρέπει να είναι να προάγουμε τη δημόσια συζήτηση, διοργανώνοντας διασκέψεις συναίνεσης όπως στη Δανία. Αντί για μια ομάδα συμβούλων σε θέματα δεοντολογίας, που αποκλείει το κοινό από τις συνεδριάσεις της, είναι απαραίτητος ένας τρόπος αντιμετώπισης των ζητημάτων δεοντολογίας που να είναι δημοκρατικός και να στηρίζεται στη συμμετοχή των πολιτών. Τα ζητήματα της ανθρωπότητας δεν μπορούν να αφεθούν σε λίγους ειδικούς επιλεγμένους από την Επιτροπή της ΕΕ, που συνεδριάζουν κεκλεισμένων των θυρών, αλλά πρέπει να συζητιούνται από την κοινωνία. Τελευταία πρόταση: Αυτό που είναι δεοντολογικά επιτρεπτό μπορεί μόνο η ίδια η κοινωνία να το αποφασίσει, όχι όμως διορισμένοι ειδικοί σαν επίτροποι που ενεργούν για λογαριασμό της.

<SPEAKER ID=66 LANGUAGE="DE" NAME="Gebhardt">
Κύριε Πρόεδρε, είναι σωστό πως έχω αντιπροσωπεύσει τον κ. πρόεδρο της Επιτροπής Νομικών Θεμάτων και Δικαιωμάτων των Πολιτών. Κυρία Gradin, ευχαριστώ πολύ για την απάντηση. Το βρίσκω κι εγώ σωστό να παραταθεί η εντολή της ομάδας μέχρι το τέλος του χρόνου, ώστε να καταστεί δυνατό να περατωθούν ήρεμα και σωστά οι εργασίες που έχουν αρχίσει. Αυτό είναι πολύ σημαντικό, για να μην αναγκαστούμε να τελειώσουμε με μεγάλη βιασύνη μέχρι το τέλος Ιουλίου. Το ότι η εντολή πρέπει να ενισχυθεί είναι επίσης σωστό.
<P>
Βέβαια πρέπει να πω πως η απάντησή σας δε μου φάνηκε απόλυτα ικανοποιητική. Εδώ σ' αυτό το σημείο θα ήθελα να πω στους συναδέλφους μου πως δεν είναι τώρα η στιγμή να μπούμε στην ουσία αυτής της ομάδας συμβούλων. Αυτό είναι μια άλλη συζήτηση που δεν πρέπει να γίνει σήμερα. Κι εγώ η ίδια δεν ήμουν πάντα ευχαριστημένη με τις απαντήσεις που έδωσε αυτή η ομάδα συμβούλων. Αυτό είναι απολύτως σαφές. Το πρόβλημα είναι όμως πως η ομάδα πρέπει να λάβει αποφάσεις κι αυτό στην πραγματικότητα συμβάλλει στη δημιουργία προπετάσματος καπνού που μας κρύβει τις αποφάσεις. Θα ήθελα να σας παρακαλέσω, κ. Επίτροπε, να σκεφτείτε στην Επιτροπή μήπως θα έπρεπε να αλλαχτεί με τέτοιο τρόπο η εντολή αυτής της ομάδας συμβούλων, ώστε η ομάδα να επεξεργάζεται και να παρουσιάζει τα σημαντικά δεοντολογικά επιχειρήματα. Γιατί πρέπει βέβαια να είναι μια ομάδα συμβούλων, που να μας δίνει το εργαλείο για τις σωστές αποφάσεις, και να μην εξαναγκάζεται στο τέλος να καταλήγει σε μια απόφαση. Αυτό θα συνέβαλε στη διαφάνεια και θα έδειχνε επίσης σαφώς πως εμείς, το Ευρωπαϊκό Κοινοβούλιο, η Ευρωπαϊκή Επιτροπή και φυσικά το Ευρωπαϊκό Συμβούλιο, είμαστε ο φορέας λήψης των αποφάσεων, και όχι μια ομάδα συμβούλων. Αυτή μπορεί μόνο να συμβουλέψει και τίποτε άλλο. Κι αυτό θα έπρεπε ίσως να διευκρινιστεί άλλη μια φορά!
<P>
Ο συνάδελφός μου κ. Cot το είπε πιο πριν πολύ σωστά. Είναι επίσης πολύ σημαντικό να είναι αυτή η ομάδα πλουραλιστική στη σύνθεσή της και θα ήταν επίσης πολύ σημαντικό να μπορεί το Ευρωπαϊκό Κοινοβούλιο, καθώς εμείς θέλουμε να μας συμβουλεύει, να συμμετέχει κατά τη συγκρότηση και την ανάθεση της εντολής στην ομάδα των συμβούλων και να έχει επίσης λόγο. Αυτό έχει μεγάλη σημασία για την επίτευξη διαφάνειας, την οποία απαιτούμε και η οποία είναι τόσο σημαντική ακριβώς σε αυτά τα ζητήματα. Έχει επίσης μεγάλη σημασία για να μπορέσουμε πράγματι να δείξουμε ξεκάθαρα στους πολίτες τους οποίους αντιπροσωπεύουμε πώς εργαζόμαστε και πώς φτάνουμε σε ποιές αποφάσεις, σε δύσκολα μάλιστα ζητήματα από άποψη δεοντολογίας όπως είναι η βιοτεχνολογία σε όλες της τις πλευρές. Ξέρετε βέβαια πόσες είναι.
<P>
Ακόμα ένα τελευταίο σημείο: Είναι απολύτως αναγκαίο να μπορεί η ομάδα να εργάζεται εντελώς ανεξάρτητα. Αυτό πρέπει να το εγγυηθούμε και ένας από τους όρους, που πρέπει να τους εξετάσουμε πολύ λεπτομερώς άλλη μια φορά, πρέπει να είναι ότι η ομάδα θα είναι ανεξάρτητη και από τον εντολέα, δηλαδή από το Ευρωπαϊκό Κοινοβούλιο και την Ευρωπαϊκή Επιτροπή. Είχα ξανά και ξανά την εντύπωση πως υπήρχε μια ορισμένη πίεση προς μια συγκεκριμένη κατεύθυνση. Μπορεί αυτή η εντύπωση να ήταν εσφαλμένη, αλλά απλώς μου δημιουργήθηκε η εντύπωση, όπως και σε άλλους συναδέλφους, και γι' αυτό πρέπει να κάνουμε τα πάντα, ώστε αυτή η εντύπωση να μην μπορεί να δημιουργηθεί.

<SPEAKER ID=67 LANGUAGE="IT" NAME="Casini C.">
Κυρία επίτροπε, νομίζω ότι η συζήτησή μας θα πρέπει να επικεντρωθεί στην εντολή που μπορεί να ανατεθεί σε μία ομάδα συμβούλων για θέματα δεοντολογίας σε επίπεδο Ευρωπαϊκής Ένωσης. Η Ευρωπαϊκή Ένωση καλείται να ρυθμίσει τομείς της οικονομίας, όπως είναι οι βιοτεχνολογίες, που επιδρούν με αποφασιστικό τρόπο στα βασικά δικαιώματα του ανθρώπινου, όπως το δικαίωμα στη ζωή, στη σωματική ακεραιότητα, στην ταυτότητα, στη μοναδικότητα. Ως ανθρώπινο όν εννοώ και το ανθρώπινο έμβρυο, από τη στιγμή της γονιμοποίησης, το οποίο συγκεντρώνει το ενδιαφέρον ενός μεγάλου τμήματος της έρευνας που στοχεύει στην επίτευξη αποτελεσμάτων με καθε μέσο. Οι βιοτεχνολογίες αφορούν και τη γεωργία: παρακολουθούμε συνεχώς την παραγωγή ζώων και φυτών γενετικώς τροποποιημένων. Γνωρίζουμε όλοι μας ότι οι βιοτεχνολογίες από μόνες τους δεν είναι ούτε καλές ούτε κακές: μπορούν να προσφέρουν μεγάλα οφέλη, αλλά και να προκαλέσουν μεγάλους κινδύνους.
<P>
Από οικονομικής σκοπιάς η έκθεση Delors έχει αποδείξει ότι ο τομέας των βιοτεχνολογιών είναι πράγματι ένας τομέας αιχμής. Από την άλλη πλευρά, αυτοί που έχουν επενδύσει χρήματα στην έρευνα πρέπει να αμοίβονται μέσω του συστήματος της ευρεσιτεχνίας. Από την άλλη πλευρά υπάρχουν, όπως είπα, και κίνδυνοι: μπορούν να προκαλέσουν διαταράξεις στο ανθρώπινο είδος και στις βιολογικές ισορροπίες. Γι αυτό το λόγο πιστεύω ότι θα πρέπει να προβλέψουμε ένα όργανο στο οποίο, όχι σε πολιτικό αλλά σε επαγγελματικό, τεχνικό επίπεδο, ένα όργανο δηλαδή που να μην αντιπροσωπεύει άμεσα τους πολίτες, να μη ενδιαφέρεται άμεσα για τη συναίνεση, με επαγγελματικό ακριβώς τρόπο, να εκφράζονται γνώμεις που να μην είναι αποκλειστικά συμβουλευτικές, αλλά να μπορούν να αποτελούν μία τελική απόφαση της πολιτικής αρχής, ούτε πολύ περισσότερο να είναι γνωμοδοτήσεις που να καλύπτουν άλλες αρχές, όπως είπε κάποιος προηγουμένως.
<P>
Η Επιτροπή είχε φροντίσει να βρει μία λύση δημιουργώντας μία ομάδα συμβούλων που παρείχε γνωμοδοτήσεις, το περιεχόμενο των οποίων δεν νομίζω ότι χρειάζεται να σχολιασθεί, αν και, όπως είναι φυσικό, ορισμένες επιφυλάξεις σχετικά με ορισμένες γνωμοδοτήσεις θα μπορούσα να έχω και εγώ ο ίδιος. Σημασία έχει, επιμένω, ο ρόλος που θα πρέπει να αναλάβει αυτή η ομάδα. Κατά τη γνώμη μου, η ομάδα αυτή προχώρησε πολύ περισσότερο από την εντολή συμβούλου της Επιτροπής και κατέστη, δεν ξέρω αν έγινε ενσυνείδητα ή όχι, ένα είδος επιτροπής δεοντολογίας της Ένωσης. Στην περίπτωση όμως αυτή, εάν πρόκειται για μία επιτροπή δεοντολογίας της Ένωσης, θα πρέπει να υπάρχει μία δημοκρατική νομιμοποίηση και τα μέλη της δεν μπορούν να διορίζονται χωρίς να γίνονται διαβουλεύσεις με το Κοινοβούλιο και το Συμβούλιο. Νομίζω ότι θα πρέπει να διευκρινισθεί το ζήτημα: θέλουμε τη δημιουργία μιας επιτροπής δεοντολογίας ή τη διεύρυνση του ρόλου και των αρμοδιοτήτων της ομάδας των συμβούλων;
<P>
Σε κάθε περίπτωση θα πρέπει να είναι σαφές ότι θα πρόκειται για κάτι το διαφορετικό και το νέο σε σχέση με ό, τι έχει γίνει μέχρι τώρα. Η επιτροπή αυτή δεν θα πρέπει να καταστεί μία ευκαιρία για ορισμένους. Οι σχέσεις μεταξύ Ευρωπαϊκού Κοινοβουλίου και της ομάδας συμβούλων ή της επιτροπής δεοντολογίας θα πρέπει να ρυθμισθούν με σαφήνεια. Το Κοινοβούλιο πρέπει να είναι ένας συνομιλητής της επιτροπής δεοντολογίας ισότιμα με την Επιτροπή για να μπορεί να ζητά γνωμοδοτήσεις επί της νομοθεσίας in fieri . Διακυβεύονται πολύ σοβαρά ζητήματα, διότι η Ευρώπη δεν θεμελιώνεται μόνο στην αγορά, αλλά και στα ανθρώπινα δικαιώματα, και τα ανθρώπινα δικαιώματα αφορούν σε βάθος τα θέματα δεοντολογίας.

<SPEAKER ID=68 LANGUAGE="DE" NAME="Habsburg-Lothringen">
Κύριε Πρόεδρε, αγαπητές μου κυρίες και κύριοι, παρατηρούμε το συνηθισμένο φαινόμενο της Παρασκευής, ότι το Κοινοβούλιο αρχίζει πάλι να διαλύεται και γινόμαστε ολοένα λιγότεροι. Γι' αυτό θα ήθελα να διατυπώσω τις σκέψεις μου πολύ σύντομα, ιδίως γιατί αισθάνομαι ότι ο κ. Liese ή ο κ. Casini εξέφρασαν με τρόπο σαφέστατο ποιά είναι η γνώμη της επιτροπής μας.
<P>
Είμαστε κατ' αρχήν υπέρ της παράτασης της εντολής, αλλά επίσης είμαστε σαφώς υπέρ της ενίσχυσης της επιρροής του Κοινοβουλίου σε αυτή την ομάδα συμβούλων, υπέρ της αντίστοιχης ενίσχυσης της συνεργασίας, γιατί εμείς ως Κοινοβούλιο έχουμε ούτως ειπείν και το καθήκον να λειτουργούμε ως συνείδηση μέσα σε αυτήν την Ευρωπαϊκή Ένωση. Τα μέχρι τώρα αποτελέσματα της ομάδας των συμβούλων δε δικαιολογούν την άσκηση από μέρους της αυτής της λειτουργίας. Έχουμε ένα πολύ ουσιαστικό καθήκον! Ήθελα απλώς να προσθέσω αυτό.

<SPEAKER ID=69 NAME="White">
Κύριε Πρόεδρε, πριν από δύο χρόνια εμείς ως Κοινοβούλιο απορρίψαμε την πρώτη πρόταση που ετέθη από την Επιτροπή σχετικά με τα δικαιώματα ευρεσιτεχνίας στον τομέα της γενετικής, και πολύ σωστά κατά τη γνώμη μου, επειδή η πρόταση δεν περιείχε μια ηθική διάσταση. Θυμάμαι ότι βρισκόμουν στην αίθουσα όταν έγινε αυτή η ψηφορορία και υπέθεσα τότε, ίσως κάπως αφελώς, ότι όταν η Επιτροπή θα αναθεωρούσε το όλο ζήτημα των δικαιωμάτων ευρεσιτεχνίας στον τομέα της γενετικής θα επανερχόταν με μια νέα πρόταση η οποία θα περιείχε μια κατάλληλη ηθική διάσταση. Είναι λυπηρό, ότι τουλάχιστον μέχρι τώρα - παρότι την ερχόμενη εβδομάδα υπάρχει μια ψηφοφορία στην Επιτροπή Νομικών Θεμάτων και Δικαιωμάτων των Πολιτών - δεν έχουμε δει μια πρόταση της Επιτροπής η οποία να περιλαμβάνει μια ηθική διάσταση.
<P>
Η Ντόλυ το πρόβατο, ωστόσο, αλλάζει τα πάντα. Η Ντόλυ δεν έχει τίποτε να κάνει με τα δικαιώματα ευρεσιτεχνίας στη γενετική, το παραδέχομαι αυτό, αλλά έχει θαυμάσια επικεντρώσει τη σκέψη μας στις ηθικές πτυχές της βιοτεχνολογίας. Αν είναι δυνατό να παραχθεί ένας κλώνος ενός προβάτου, προφανώς θα είναι τελικώς πιθανό, είτε μέσα στο τρέχον έτος είτε μέσα σε δέκα χρόνια, να παραχθεί ένας κλώνος ενός ανθρώπινου όντος. Όταν αρχίζουμε να προχωράμε προς αυτή την κατεύθυνση, παίζουμε παιχνίδια; Επιτρέπουμε να δημιουργηθεί ένα ανθρώπινο ον με τον τρόπο που δημιουργήθηκε η Ντόλυ και μετά να αποφασίσουμε ότι έχουμε κάνει λάθος; Και μετά το σκοτώνουμε αυτό το αθρώπινο ον; Αυτό είναι το ηθικό δίλημμα.
<P>
Παρότι μπορώ να καταλάβω γιατί οι άνθρωποι λένε ότι δεν υπάρχει κοινή ηθική στην Ευρωπαϊκή «Eνωση, επειδή όλοι προερχόμαστε από διαφορετικό ιστορικό υπόβαθρο, υπάρχουν κάποιες περιοχές όπου είμαι πεποισμένος ότι μπορούμε να επιτύχουμε έναν κοινό σκοπό. Αυτή θα έπρεπε να είναι η λειτουργία μιας ηθικής επιτροπής, όταν θα δημιουργείτο, επειδή αναγνωρίζω - και είναι σημαντικό να ειπωθεί αυτό - ότι η βιοτεχνολογία είναι ο δρόμος της προόδου για την ιατρική του μέλλοντος. Αν είναι δυνατό τώρα - και μου λένε ότι είναι - να προσδιοριστεί το γονίδιο το οποίο δίνει σε μια γυναίκα μια τάση να αναπτύξει καρκίνο του μαστού, και μέσα σε πέντε χρόνια να δούμε μια εξάλειψη του γονιδίου το οποίο δίνει στους άνδρες μια τάση να αναπτύξουν καρκίνο του προστάτη, τότε, προφανώς, θα πρέπει να προωθήσουμε αυτού του είδους την πρόοδο. Θα πρέπει να το αντιμετωπίσουμε αυτό.
<P>
Έχω ακούσει και έχω δει σε πολλά ραδιοφωνικά και τηλεοπτικά προγράμματα κάποιους επιστήμονες τους οποίους θεωρώ αφελείς να λένε: »γιατί θα ήθελε κανείς να αναπαραγάγει με κλωνισμό ανθρώπινα όντα; » Μπορώ μόνο να θυμηθώ τι συνέβη τις σκοτεινές ημέρες ανάμεσα στο 1933 και στο 1945 όταν η αρχή της ευγονικής υιοθετήθηκε και ετέθη σε ισχύ με βάναυσο τρόπο στη Γερμανία. Θα πρέπει λοιπόν να είμαστε πολύ προσεκτικοί πριν αποδεχτούμε ότι δεν πρόκειται να υπάρξει καμία ηθική διάσταση με οποιονδήποτε τρόπο.
<P>
Έχω καταθέσει την τροπολογία αριθ. 177 στην έκθεση Rothley. Έχει προταθεί ένας συμβιβασμός, ο οποίος δεν είναι ακόμη αποδεκτός. Αυτό που θέλω να δω είναι η σύσταση μιας επιτροπής δεοντολογίας η οποία δεν θα συνεδριάζει απλώς μία φορά τον χρόνο και θα αναφέρει, αλλά θα είναι σε θέσει να εντοπίζει τάσεις. Είναι σημαντικό να γίνει αυτό για να είμαστε ενήμεροι με τις επιστημονικές εξελίξεις.

<SPEAKER ID=70 NAME="Gradin">
 - (SV) Κύριε Πρόεδρε, θέλω και εγώ επίσης να ευχαριστήσω γι&#x02BC;αυτή την ενδιαφέρουσα και αξιόλογη συζήτηση. Όπως είπα, η Επιτροπή είναι απολύτως έτοιμη να παρατείνει την εντολή της ομάδας ως το τέλος του έτους. Παράλληλα με αυτό σκεφτόμαστε λοιπόν να συζητήσουμε, στην ομάδα εντός της Επιτροπής που είναι υπεύθυνη για θέματα δεοντολογίας με ποιόν τρόπο θα συνεχίσουμε την εργασία, και επίσης πως θα διαμορφωθεί η σύνθεση και η εντολή. Θα ζητήσουμε λοιπόν να επανέλθουμε σ&#x02BC;αυτό.

<SPEAKER ID=71 NAME="Πρόεδρος">
Η συζήτηση έληξε.
<P>
Προχωρούμε στην ψηφοφορία.
<P>
Πρόταση ψηφίσματος (Β4-0484/97) που κατατέθηκε από τους βουλευτές De Clercq και Gebhardt, εξ ονόματος της Επιτροπής Νομικών Θεμάτων και Δικαιωμάτων των Πολιτών, σχετικά με την εντολή της Ομάδας συμβούλων της Ευρωπαϊκής Επιτροπής που είναι επιφορτισμένη με την ανάλυση των πτυχών της βιοτεχνολογίας: εγκρίνεται .

<SPEAKER ID=72 LANGUAGE="DE" NAME="Posselt">
Κύριε Πρόεδρε, υπερψήφισα την πρόταση της νομικής επιτροπής, γιατί βελτιώθηκε ουσιαστικά με την πρόταση τροποποίησης του συναδέλφου κ. Liese. Θα ήθελα όμως να υποδείξω στην κ. Breyer πως δεν είναι κείμενο των σοσιαλιστών και του ΕΛΚ αλλά της νομικής επιτροπής και θα ήθελα να πω πως συμφωνώ πολύ με την αξιολόγηση που έκανε για την ομάδα των συμβούλων και προ παντός με την αξιολόγησή της για τη διαβόητη σύσταση αρ. 9 και λυπάμαι που τις εν μέρει δικαιολογημένες παρατηρήσεις της δεν τις υπέβαλε ως προτάσεις τροποποίησης της πρότασης της νομικής επιτροπής - γιατί τότε θα μπορούσαμε να τις είχαμε υπερψηφίσει - αλλά ως χωριστή πρόταση. Παρακαλώ την επόμενη φορά να μας δοθεί η ευκαιρία με κατάλληλες προτάσεις τροποποίησης να υποστηρίξουμε τη θέση της.

<CHAPTER ID=6>
Αρθρο 64, 1(i) και (ii) και 2 της ευρωπαϊκής συμφωνίας με τη Βουλγαρία
<SPEAKER ID=73 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (Α4-0199/97) της κ. Mann, εξ ονόματος της Επιτροπής Εξωτερικών Οικονομικών Σχέσεων, σχετικά με την πρόταση απόφασης του Συμβουλίου και της Επιτροπής που αφορά τη θέση την οποία πρέπει να λάβει η Κοινότητα στο Συμβούλιο Σύνδεσης που έχει συγκροτηθεί με την Ευρωπαϊκή Συμφωνία μεταξύ των Ευρωπαϊκών Κοινοτήτων και των Κρατών μελών τους, αφενός, και της Βουλγαρίας, αφετέρου, η οποία υπεγράφη στις Βρυξέλλες στις 8 Μαρτίου 1993, όσον αφορά την έγκριση των αναγκαίων κανόνων για την εφαρμογή του άρθρου 64, παράγραφοι 1(i) και (ii) και 2 της εν λόγω Ευρωπαϊκής Συμφωνίας (COM(95)528-4390/96 - C4-0089/97-95/0295(CNS)).

<SPEAKER ID=74 NAME="Mann, Erika">
Κύριε Πρόεδρε, διαβάσατε πριν από λίγο πολύ σωστά τον τίτλο της έκθεσης και θα ήθελα να επιστήσω την προσοχή των συναδέλφων στο ότι ένας δημοσιογράφος που φαινόταν πολύ να διασκεδάζει μου είπε: »Αν εσείς στην Ευρώπη βρίσκετε πάντα τέτοιους τίτλους, δεν πρέπει να απορείτε που κανένας δεν καταλαβαίνει την ουσία τέτοιων θεμάτων, γιατί είναι πολύ περίπλοκα και κανείς δεν μπορεί να καταλάβει περί τίνος πρόκειται!» Μπορώ όμως να καθησυχάσω όλους τους παρόντες συναδέλφους. Δεν είναι καθόλου τόσο περίπλοκα. Δεν πρόκειται δηλαδή για τίποτε άλλο από την προσαρμογή των κανόνων του ανταγωνισμού μεταξύ της Ευρωπαϊκής Ένωσης και της Δημοκρατίας της Βουλγαρίας. Το γιατί βρίσκουμε τόσο περίπλοκους τίτλους θα έπρεπε κάποτε να το σκεφτούμε! Λίγη ατραξιόν υπεισέρχεται επίσης εδώ. Εκτός από αυτό πρόκειται για τον καθορισμό του πλαισίου των διατάξεων εφαρμογής που είναι αναγκαίες για το σκοπό αυτόν.
<P>
Η Ευρωπαϊκή Ένωση και η Δημοκρατία της Βουλγαρίας σύναψαν Ευρωπαϊκή Συμφωνία Σύνδεσης, που άρχισε άλλωστε να ισχύει την 1.2.1995. Στόχος αυτής της συμφωνίας είναι να δημιουργήσει μια σύνδεση και να προετοιμάσει τη Βουλγαρία να γίνει μέλος της Ευρωπαϊκής Ένωσης. Η Βουλγαρία υπέβαλε εξάλλου αίτηση ένταξης στην Ευρωπαϊκή Ένωση τη 16.12.1995 με την ελπίδα να αρχίσουν στο τέλος του 1997 οι επίσημες διαπραγματεύσεις ένταξης.
<P>
Θα ήθελα να υπενθυμίσω ότι η Επιτροπή θα καταθέσει τον Ιούλιο πρόταση στο Ευρωπαϊκό Κοινοβούλιο για το πώς πρέπει να προχωρήσουν οι διαπραγματεύσεις, για το ποιές χώρες πρέπει να συμμετάσχουν. Γι' αυτό είναι επίσης αναγκαίο να ψηφίσουμε σήμερα για το θέμα αυτό. Θα ήθελα να παρακαλέσω όλους τους παρόντες βουλευτές να υπερψηφίσουν αυτήν την έκθεση.
<P>
Αλλωστε - κι αυτό είναι επίσης σημαντικό - η αλλαγή στη Βουλγαρία δε συνέβη παρά επτά χρόνια μετά την πτώση του κομμουνισμού. Για πρώτη φορά μετά τη νίκη των Ενωμένων Δημοκρατικών Δυνάμεων έλαβε σαφώς θέση η Βουλγαρία υπέρ της συμμετοχής της στη Δύση και ανακοίνωσε ότι ήθελε να γίνει μέλος της Ευρωπαϊκής Ένωσης.
<P>
Ακόμη δυσκολότερο είναι το ερώτημα ποιάς μορφής θα πρέπει να είναι η συμμετοχή της στο ΝΑΤΟ. Γνωρίζουμε πως γι' αυτό το θέμα συνεχίζουν να γίνονται και στη Βουλγαρία έντονες συζητήσεις.
<P>
Οι λεγόμενες συμφωνίες ελεύθερων εμπορικών συναλλαγών επιτρέπουν κατά τα άλλα τη δημιουργία ζώνης ελεύθερων συναλλαγών σε ασυμμετρική βάση. Αυτό σημαίνει πως θα ανοίξουμε τη δική μας αγορά νωρίτερα και σε διαφορετικό βαθμό από αυτόν που αναμένουμε από τη βουλγαρική πλευρά.
<P>
Για να εξασφαλίσουμε την επιτυχή λειτουργία της ζώνης ελεύθερων συναλλαγών και να διευκολύνουμε την προσαρμογή στην Ευρωπαϊκή Ένωση, ώστε να γίνει απολύτως εφικτή η ένταξη στην ΕΕ, οι ευρωπαϊκές συμφωνίες και επίσης οι ενδιάμεσες συμφωνίες, για τις οποίες μόνη αρμόδια είναι η Ευρωπαϊκή Ένωση και οι οποίες συνήφθησαν με όλες τις ανατολικοευρωπαϊκές χώρες, περιέχουν λεπτομερείς και θεμελιώδεις διατάξεις για τον ανταγωνισμό, που είναι πρακτικά ταυτόσημες με εκείνες της Συνθήκης της ΕΚ.
<P>
Η συμφωνία σύνδεσης εξυπηρετεί το στόχο της προσαρμογής προς το Κοινοτικό Δίκαιο της Ευρωπαϊκής Ένωσης του εθνικού δικαίου των κεντρο- και ανατολικοευρωπαϊκών κρατών σχετικά με τον ανταγωνισμό. Ακριβώς γι' αυτό πρόκειται σε αυτήν την έκθεση, για την οποία σήμερα θα ψηφίσουμε. Για να καταστεί αυτό δυνατό πρέπει να τεθεί σε ισχύ μια ολόκληρη δέσμη διατάξεων εφαρμογής του άρθρου 64 της Ευρωπαϊκής Συμφωνίας. Αυτό πρέπει άλλωστε - και αυτό το βρίσκω επίσης σωστό - να συμβεί πριν από τη λήψη της απόφασης από μέρους του Συμβουλίου Σύνδεσης και γι' αυτό πρέπει να ληφθεί κοινή θέση της Ευρωπαϊκής Ένωσης. Το Ευρωπαϊκό Κοινοβούλιο πρέπει στη νομική βάση - και θα ήθελα κι αυτό να το αναφέρω - του άρθρου 87 σε συνδυασμό με το άρθρο 228 παράγραφος 2 και 3 να κληθεί να γνωμοδοτήσει. Αυτή η γνωμοδότηση είναι υποχρεωτική. Οι κανόνες εφαρμογής πρέπει να υλοποιηθούν τρία χρόνια μετά την έναρξη της ισχύος της Ευρωπαϊκής Συμφωνίας.
<P>
Αυτοί οι κανόνες εφαρμογής, κι αυτό είναι κάτι πολύ συναρπαστικό, περιέχουν όλους τους κανόνες - το ανέφερα ήδη - όλες τις διατάξεις για τον ανταγωνισμό που διατυπώνονται στη Συνθήκη της ΕΚ. Πρόκειται για την προσαρμογή του εθνικού δικαίου της Βουλγαρίας για τον ανταγωνισμό προς το Κοινοτικό Δίκαιο της Ευρωπαϊκής Ένωσης. Πρόκειται για τη σύσταση και για την τήρηση και ανάπτυξη μιας αποτελεσματικής πολιτικής στο θέμα του ανταγωνισμού. Αυτό είναι άλλωστε κλειδί για να καταστεί δυνατή η καθιέρωση στα κεντρο- και ανατολικοευρωπαϊκά κράτη μιας αποτελεσματικής οικονομίας της αγοράς.
<P>
Αυτό είναι αναγκαίο για να μπορέσουν να επιτρέψουν μια αποτελεσματική πρόσβαση στις αγορές τους και φυσικά για να μπορέσουν να έρθουν στις δικές μας αγορές. Για μια αποτελεσματική πολιτική στο πλαίσιο του ανταγωνισμού χρειάζεται ένα νομικό πλαίσιο, ύστερα η εφαρμογή της πολιτικής στο θέμα του ανταγωνισμού και κατά συνέπεια και οι έλεγχοι. Αρμόδια από την πλευρά μας είναι η Γενική Διεύθυνση IV, από τη βουλγαρική πλευρά η Επιτροπή Προστασίας του Ανταγωνισμού.
<P>
Επιτρέψτε μου μια παρατήρηση: Νομίζω πως δεν μπορούμε πάντα να επιφορτίζουμε τη Γενική Διεύθυνση IV με όλο και περισσότερα καθήκοντα χωρίς να εξετάζουμε αν αυτή η Γενική Διεύθυνση IV θα έπρεπε στο μέλλον να αποκτήσει περισσότερο προσωπικό. Ήδη σήμερα έχει, όπως ξέρουμε, μια ολόκληρη γκάμα από καθήκοντα να εκπληρώσει και δεν είναι πια σε θέση να αντεπεξέλθει σε αυτά τα καθήκοντα λεπτομερώς και τόσο διεξοδικά όπως είναι αναγκαίο. Θα χρειαστεί να συζητήσουμε ως Ευρωπαϊκό Κοινοβούλιο ποιές συστάσεις μπορούμε να κάνουμε για να αλλάξει το ταχύτερο και ριζικά αυτή η κατάσταση.
<P>
Σε αυτές τις βασικές αρχές ανήκει η ειδοποίηση, δηλαδή πρέπει να γνωστοποιείται από τη βουλγαρική πλευρά καθώς και από την πλευρά της Ευρωπαϊκής Ένωσης ο, τιδήποτε υπόκειται στην υποχρέωση γνωστοποίησης στο πλαίσιο της πολιτικής στο θέμα του ανταγωνισμού. Εδώ περιλαμβάνεται η αρμοδιότητα - το ανέφερα ήδη - μιας υπηρεσίας ανταγωνισμού, εδώ περιλαμβάνεται το να καταστούν δυνατές οι αιτήσεις παροχής πληροφοριών από τις δύο πλευρές, καθώς επίσης η ανταλλαγή μυστικών και εμπιστευτικών πληροφοριών και η σειρά των ομαδικών αποδεσμεύσεων. Επιπλέον περιλαμβάνεται το ότι υπάρχει ρύθμιση για το πώς αντιμετωπίζονται συμβάντα μικρής σημασίας, το ότι το Συμβούλιο Σύνδεσης είναι διαρκώς επιφορτισμένο να βρίσκει αποδεκτές λύσεις όταν υπάρχουν δυσκολίες. Τέλος περιλαμβάνεται το ότι σε περίπτωση όπου και οι δύο υπηρεσίες ανταγωνισμού δεν είναι ταυτόχρονα αρμόδιες - αυτό είναι ένα εξαιρετικά σημαντικό σημείο - όταν λοιπόν μόνο μια υπηρεσία ανταγωνισμού είναι αρμόδια, θα γνωστοποιείται με λεπτομέρειες στην άλλη υπηρεσία ανταγωνισμού ποιά περίπτωση συντρέχει.
<P>
Όπως βλέπετε, αυτό είναι το κανονικό πλαίσιο και η κανονική γκάμα στην οποία εμείς μέσα στην Ευρωπαϊκή Ένωση είμαστε συνηθισμένοι. Αυτή είναι άλλωστε μια γκάμα για την οποία ξέρουμε πόσο σημαντική έχει γίνει σήμερα, αν απλώς κοιτάξουμε τις φιλονικίες και τις αντιπαραθέσεις που έχουμε στην περίπτωση της Boeing ή σε πολλές άλλες περιπτώσεις. Ξέρουμε πως χρειαζόμαστε μια βάση εμπιστοσύνης, χρειαζόμαστε μια κοινή βάση για όλα τα κράτη, που έχουν στο πλαίσιο συνδέσεων δεσμούς με την Ευρωπαϊκή Ένωση, ώστε να εξασφαλίσουμε μια κοινή πολιτική στο θέμα του ανταγωνισμού μέσα σε αυτό το πλαίσιο. Από την άλλη μεριά χρειαζόμαστε επίσης ένα ικανοποιητικό, πλήρες πακέτο, ώστε να μπορέσουμε να προωθήσουμε τα συμφέροντά μας στο διεθνές πλαίσιο.
<P>
Αυτό θα γίνεται ολοένα σημαντικότερο στο μέλλον. Φυσικά περιλαμβάνεται εδώ και ο θεμιτός τρόπος συμπεριφοράς, περιλαμβάνεται εδώ το ότι ανεχόμαστε και σεβόμαστε το γεγονός ότι τα κεντροευρωπαϊκά κράτη βρίσκονται σε μια διαδικασία πολιτικού, οικονομικού και κοινωνικού μετασχηματισμού, περιλαμβάνεται εδώ η αποδοχή του γεγονότος ότι έχουν άλλες ιστορικές προϋποθέσεις. Ανεχόμαστε βέβαια επίσης διαφορές ανάμεσα στη Γαλλία, στη Γερμανία και στην Αγγλία κλπ. Όλα αυτά περιλαμβάνονται σε αυτό το πακέτο. Γι' αυτό είναι τόσο σημαντική η διαδικασία της διαπραγμάτευσης που θα γίνει στο Συμβούλιο Σύνδεσης και μεταξύ των αντίστοιχων υπηρεσιών ανταγωνισμού.
<P>
Το Ευρωπαϊκό Κοινοβούλιο - και χαίρομαι πάντα για το ότι στο πλαίσιο της Επιτροπής Εξωτερικών Οικονομικών Σχέσεων έχουμε αρμοδιότητα για το θέμα - έχει να αναλάβει μια σημαντική λειτουργία. Παρακαλώ άλλη μια φορά να το εγκρίνουμε και να μπορούμε και στο μέλλον να συζητάμε ξανά και ξανά γι' αυτήν την κοινή πολιτική στο θέμα του ανταγωνισμού.

<SPEAKER ID=75 LANGUAGE="DE" NAME="Schwaiger">
Κύριε Πρόεδρε, κυρία Επίτροπε, αγαπητοί μου συνάδελφοι! Μαζί είναι καλύτερα παρά εναντίον. Η κατόπιν συμφωνίας προσαρμογή στην Ευρωπαϊκή Ένωση των διατάξεων για τον ανταγωνισμό που ισχύουν στη Βουλγαρία είναι καλύτερη από την πιθανή χρήση εργαλείων εμπορικής πολιτικής εναντίον της Βουλγαρίας. Αυτό θα μπορούσε να είναι το κεντρικό θέμα της άριστης έκθεσης της κ. Erika Mann, που μόλις μας παρουσίασε και για την οποία σήμερα θα ληφθεί απόφαση.
<P>
Η ομάδα του ΕΛΚ υποστηρίζει επίσης με έμφαση το σχέδιο της κοινής θέσης του συμβουλίου. Μπορούμε δικαιολογημένα να υποθέσουμε ότι το εμπόριο μεταξύ της Ευρωπαϊκής Ένωσης και της Βουλγαρίας τοποθετείται μέσω των προτεινόμενων διατάξεων σε μια δίκαιη βάση και μπορεί γρήγορα να επεκταθεί και να βελτιωθεί. Στον όχι εύκολο δρόμο της Βουλγαρίας προς την ένταξη στην Ευρωπαϊκή Ένωση είναι αυτή η αναμενόμενη προσαρμογή στο περιεχόμενο του Κοινοτικού Δικαίου ένας σημαντικός σταθμός. Γι' αυτό υποστηρίζω με έμφαση την έκθεση της κ. Mann.
<P>
Επιτρέψτε μου να μπω σύντομα στο θέμα της οικονομικής βοήθειας για τη Βουλγαρία, την οποία σήμερα το πρωί υποχρεωθήκαμε να εγκρίνουμε χωρίς συζήτηση με τη διαδικασία του κατεπείγοντος. Πιστεύουμε πως το μακροπρόθεσμο δάνειο για το ισοζύγιο πληρωμών ύψους μέχρι 250 εκατ. ECU με διάρκεια 10 ετών είναι μια άριστη αρχική βοήθεια για τη νέα βουλγαρική κυβέρνηση, που προωθεί με αποφασιστικότητα τη μεταρρύθμιση των δημοσιονομικών και δημιουργεί το νομικό πλαίσιο για την κοινωνική οικονομία της αγοράς. Ο πρωθυπουργός Κοστώφ και η υπουργός του των εξωτερικών μας έπεισαν κατά τη διάρκεια μιας συζήτησης στην ομάδα του ΕΛΚ την περασμένη εβδομάδα στις Βρυξέλλες, ότι οι μεταρρυθμιστικές δυνάμεις που συγκεντρώθηκαν στη Δημοκρατική Ένωση θα εφαρμόσουν γρήγορα τον απαραίτητο εκσυγχρονισμό του κράτους και της οικονομίας. Ζητούμε από την Επιτροπή να χορηγήσει γρήγορα και χωρίς γραφειοκρατικά εμπόδια την απαραίτητη βοήθεια βοηθώντας έτσι να βγει γρήγορα ο βουλγαρικός λαός από μια βαριά οικονομική κρίση και να μπορέσει να προσεγγίσει την Ευρωπαϊκή Ένωση.
<P>
Όμως σήμερα, 13 Ιουνίου, δεν έχουμε καμιά κατανόηση για το γεγονός ότι η Επιτροπή δε συμβουλεύτηκε την Επιτροπή Εξωτερικών Οικονομικών Σχέσεων αμέσως μετά την 22α Ιουνίου, οπότε έλαβε την απόφαση για την πρότασή της. Η Επιτροπή Εξωτερικών Οικονομικών Σχέσεων δε θα είχε δυσκολευτεί να συντάξει μια έκθεση κατά την τελευταία συνεδρίασή της του Μαΐου και να την παρουσιάσει τώρα. Στο μέλλον δε θα μπορέσει πλέον το Κοινοβούλιο να επιτρέψει τέτοια ολιγωρία στην Επιτροπή. Θα μπορούσα επομένως να παρακαλέσω πολύ φιλικά την κ. Gradin - είναι βέβαια υπεύθυνη γι' αυτό - να ζητήσει από τον κ. van den Broek και από τον Sir Leon Brittan στο μέλλον να μας συμβουλεύονται ταχέως σε παρόμοιες περιπτώσεις και να μεριμνούν να μην επαναληφθεί αυτή η παρωδία διαδικασίας;

<SPEAKER ID=76 NAME="Χριστοδούλου">
Κύριε Πρόεδρε, η έγκριση της εκθέσεως αυτής, της πολύ ακριβούς και σαφούς εκθέσεως της κ. Mann, δεν παρουσιάζει καμμία ιδιαίτερη δυσκολία. Αποβλέπει στην εξασφάλιση των ρυθμίσεων ανταγωνισμού, με σκοπό την μη διατάραξη των εμπορικών συναλλαγών με την Βουλγαρία.
<P>
Αυτό που έχει σημασία όμως, κύριε Πρόεδρε, είναι το μήνυμα που, παράλληλα με την έγκριση της έκθεσης, πρέπει να δοθεί προς τις βουλγαρικές αρχές. Ανεφέρθη προηγουμένως από τον κ. Schwaiger το πακέτο αυτό το οποίο έχει καθορισθεί για να καλύψει τις οικονομικές ανάγκες της αναδιαρθρώσεως της βουλγαρικής οικονομίας. Και εδώ θα πρέπει να θυμόμαστε ότι δεν είμαστε ο μόνος οργανισμός, η Ευρωπαϊκή 'Ενωση, που συμβάλλει στην οικονομική αναδιάρθρωση των χωρών της Κεντρικής και Ανατολικής Ευρώπης, και συνεπώς και της Βουλγαρίας, και ότι οι παραχωρήσεις που έχουν ήδη γίνει από την Ευρωπαϊκή 'Ενωση με τις υπογραφείσες συμφωνίες, έστω και εάν επιταχύνουν την πρόσβαση των χωρών αυτών στην Ευρωπαϊκή 'Ενωση, στην αγορά της Κοινότητας, στον τομέα των βιομηχανικών προϊόντων, δεν αποτελούν παρά σχετικό πλεονέκτημα, διότι το συνολικό πλαίσιο των σχέσεων διαγράφεται σε πολύ γενικότερη μορφή από τις συμφωνίες της GATT. Επομένως, εμείς αντιμετωπίζουμε επί μέρους θέματα.
<P>
Αυτό το οποίο νομίζω ότι έχει πολύ μεγαλύτερη σημασία, κύριε Πρόεδρε, είναι το μήνυμα το οποίο πρέπει να δοθεί στην Βουλγαρία και στον βουλγαρικό λαό απ'ευθείας σχετικά με το θέμα της εντάξεως στην Ευρωπαϊκή 'Ενωση. 'Οπως γνωρίζετε, βασική πολιτική πλατφόρμα της κυβερνήσεως είναι ακριβώς η ένταξη της Βουλγαρίας στην Ευρωπαϊκή 'Ενωση, και μόνον μέσα σε ένα τέτοιο πλαίσιο πολιτικής και θεσμικής επιλύσεως προβλημάτων μπορούν και αυτές οι συμφωνίες να έχουν πραγματικό περιεχόμενο. Αλλιώς, όταν συνάπτουμε συνεχώς επί μέρους συμφωνίες οι οποίες εφαρμόζονται κατά περίπτωση και δεν υπάρχει το γενικό πολιτικό πλαίσιο το οποίο να διασφαλίζει την σωστή εφαρμογή τους, αντιμετωπίζουμε τα θέματα επί μέρους και όχι συνολικά.
<P>
Αφού λοιπόν η πολιτική πλατφόρμα όλων σχεδόν των βουλγαρικών δημοκρατικών κομμάτων είναι η ένταξη στην Ευρωπαϊκή 'Ενωση, νομίζω ότι η αρχή της διαδικασίας της εντάξεως και των διαπραγματεύσεων για την ένταξη θα αποτελέσει το επιστέγασμα και τη βεβαίωση της εφαρμογής συμφωνιών αυτού του τύπου.

<SPEAKER ID=77 LANGUAGE="DE" NAME="Posselt">
Κύριε Πρόεδρε, υποστηρίζουμε την έκθεση της κ. Mann, που με εξαιρετικό τρόπο διασαφηνίζει πως για όλα τα συνδεδεμένα κράτη που είναι υποψήφια για ένταξη πρέπει να δημιουργηθούν ίδιες συνθήκες. Αυτό το θεωρώ πολύ ουσιαστικό, γιατί η κοινή μας πολιτική σχετικά με τα ανατολικά κράτη και τη διεύρυνση απειλείται με αδιέξοδο, γιατί ξεχωρίζουμε με υπερβολικό τρόπο ορισμένους προτιμώμενους υποψηφίους και μετά δημιουργούμε μια μεγαλύτερη ομάδα από παρίες. Διαφωνώ γιατί δεν υπάρχει εντελώς μαύρο ή άσπρο, παρά μόνο διάφορες αποχρώσεις του γκρίζου. Καθώς ακούσαμε χτες στη μικτή επιτροπή του Τσεχικού Κοινοβουλίου και του Ευρωπαϊκού Κοινοβουλίου τι δυσκολίες αντιμετωπίζει η Επιτροπή να δεσμεύσει την Τσεχική Δημοκρατία ως προς τις νέες εισφορές που πρέπει να καταβάλλονται, ως προς τις εγγυήσεις βάσει του ισχύοντος ευρωπαϊκού δικαίου και της συμφωνίας σύνδεσης, βλέπει κανείς πως ακόμα και κάποιος που βρίσκεται στην πρώτη σειρά μπορεί κάλλιστα να έχει προβλήματα.
<P>
Από την άλλη μεριά μόλις και μετά βίας γίνεται λόγος για τη Βουλγαρία και είμαι της άποψης ότι πρέπει πράγματι να επιτύχουμε μια ισότητα σχετικά με τον ανταγωνισμό και προ παντός να διευκρινήσουμε ότι η Ευρωπαϊκή Ένωση, όπως την καταλαβαίνουμε, είναι μια κοινότητα δικαίου και ότι το Κοινοτικό Δίκαιο πρέπει να τηρείται τόσο στο πλαίσιο της συμφωνίας σύνδεσης όσο και μετά την ένταξη και δεν είναι δυνατό να παραβιαστεί το Κοινοτικό Δίκαιο ήδη στην προενταξιακή φάση.
<P>
Γι' αυτό είναι τόσο σημαντικό να δοθεί προσοχή στο δίκαιο που διέπει τον ανταγωνισμό. Γι' αυτό είναι τόσο σημαντικό να δημιουργηθούν δίκαιες συνθήκες για τη Βουλγαρία και να μη λέμε πως είναι έτσι κι αλλιώς η σταχτοπούτα των Βαλκανίων!

<SPEAKER ID=78 NAME="Gradin">
 - (SV) Κύριε Πρόεδρε, ας μου επιτραπεί να αρχίσω συγχαίροντας την βουλευτή κ. Mann για την έκθεσή της για τις ρυθμίσεις ανταγωνισμού σύμφωνα με το άρθρο 64 της ευρωπαϊκής συμφωνίας με τη Βουλγαρία. Η τελική απόφαση, όπως επίσης ειπώθηκε, θα ληφθεί από το Συμβούλιο σύνδεσης ΕΕ - Βουλγαρίας. Όταν εγκριθεί, υπό μορφήν πρότασης ψηφίσματος, συνεπάγεται ακόμη ένα σημαντικό βήμα για την ευρωπαϊκή συμφωνία και για τις προετοιμασίες της Βουλγαρίας για την επερχόμενη ένταξη στην ΕΕ.
<P>
Η απόφαση προσδιορίζει τις θεμελιώδεις αρχές για μια υγειή πολιτική ανταγωνισμού. Δίνει επίσης ένα πλαίσιο για τη συνεργασία μεταξύ των αρχών ανταγωνισμού στη Βουλγαρία και της Επιτροπής. Περιλαμβάνει ακόμη κανονισμούς για την επίλυση ενδεχομένων συγκρούσεων.
<P>
Η Επιτροπή συμμερίζεται την άποψη του αξιότιμου βουλευτή ότι χρειάζονται συμφωνίες για την εφαρμογή των κανόνων κρατικής βοήθειας. Όμως αυτό δεν αναφέρεται ρητά σ&#x02BC;αυτή τη πρόταση, διότι είναι μέρος ενός ιδιαίτερου κανονισμού. Γι&#x02BC;αυτόν τον κανονισμό γίνονται διαπραγματεύσεις στο Συμβούλιο ακριβώς τώρα μεταξύ των συνδεδεμένων χωρών και των κρατών μελών. Οι διαπραγματεύσεις για τη κρατική βοήθεια αποδείχτηκαν σημαντικά πιο περίπλοκες από την πρόταση που συζητάμε σήμερα. Είναι ευχάριστο ότι επετεύχθη μια συμφωνία μεταξύ της Επιτροπής και της ομάδας εργασίας του Συμβουλίου για την εφαρμογή ενός πρώτου πακέτου ρυθμίσεων της κρατικής βοήθειας όσον αφορά την Τσεχία. Οι τσεχικές ρυθμίσεις θα μορούν να χρησιμοποιηθούν ως εκ τούτου ως πρότυπο στις συνεχιζόμενες διαπραγματεύσεις.
<P>
Κύριε Πρόεδρε, η εισηγήτρια υποστηρίζει, ιδιαίτερα στο άρθρο 7, ότι η πρόταση του Συμβουλίου και της Επιτροπής δεν συμπεριλαμβάνει ρυθμίσεις για τον έλεγχο της συγχώνευσης επιχειρήσεων. Επιτρέψτε μου να αποσαφηνίσω την κατάσταση: Η πρώτη πρόταση δεν το έθιξε αυτό. Αντίθετα εμπεριέχεται στο παρόν έγγραφο. Η Επιτροπή έλαβε, τον Οκτώβριο του 1996, την απόφαση να θεσπίσει ένα ειδικό άρθρο, το υπ. αριθ. 7, για τον έλεγχο ακριβώς της συγχώνευσης επιχειρήσεων.
<P>
Επιτρέψτε μου να ολοκληρώσω ευχαριστώντας άλλη μια φορά την βουλευτή κ. Mann για την εποικοδομητική και θετική έκθεσή της.

<SPEAKER ID=79 NAME="Mann, Erika">
Κύριε Πρόεδρε, θα ήθελα να κάνω μια σύντομη αναφορά σε αυτό που μόλις είπε η κ. Gradin. Έχετε απόλυτο δίκιο, έχει συμπεριληφθεί ο έλεγχος των συγχωνεύσεων. Ξέχασα να το αναφέρω. Αυτό δεν υπάρχει ούτε στην έκθεσή μου. Σας ζητώ συγγνώμη!
<P>
Πρέπει βέβαια να πω πως η διαδικασία μέσω της οποίας λαμβάνουμε τα έγγραφα είναι μερικές φορές πολύ δύσκολη, δηλαδή έπρεπε να είχαμε ενημερωθεί για τις περαιτέρω διαπραγματεύσεις, τις οποίες εσείς κάνατε, ενώ εμείς είχαμε μπροστά μας ακόμη την παλιά έκθεση. Κατά κανόνα, ως βουλευτές χειριζόμαστε το ζήτημα ως εξής. Ερχόμαστε στην Επιτροπή και φυσικά ρωτάμε ποιές διαπραγματεύσεις βρίσκονται σε εξέλιξη. Αλλά, όπως βλέπετε, στη μία ή στην άλλη περίπτωση καταλήγει με αυτήν τη μορφή. Παρακαλώ να μας το συγχωρέσετε. Βέβαια στη συζήτηση στην επιτροπή το διορθώσαμε ήδη σε αυτήν τη μορφή.

<SPEAKER ID=80 NAME="Πρόεδρος">
Η συζήτηση έληξε.
<P>
Προχωρούμε στην ψηφοφορία.
<P>
(Το Σώμα εγκρίνει το ψήφισμα νομοθετικού περιεχομένου)

<CHAPTER ID=7>
Ντάμπινγκ στο σολομό προέλευσης Νορβηγίας
<SPEAKER ID=81 NAME="Πρόεδρος">
Η ημερήσια διάταξη προβλέπει τη δήλωση της Επιτροπής σχετικά με το πρόβλημα του ντάμπινγκ στο σολομό νορβηγικής προέλευσης.

<SPEAKER ID=82 NAME="Gradin">
, μέλος της Επιτροπής. (ΕΝ) Κύριε Πρόεδρε, την 1η Ιουνίου η Επιτροπή ενέκρινε ένα πακέτο μέτρων, το οποίο συμπεριελάμβανε ένα κατώτατο όριο τιμών, την προοπτική εκτάκτων δασμών ντάμπινγκ, ένα ενδεικτικό ανώτατο όριο όγκου εξαγωγών, μια αυξημένη φορολόγηση των νορβηγικών εξαγωγών και αυστηρές διαδικασίες εφαρμογής οι οποίες θα εξουδετερώσουν το ντάμπινγκ και την επιχορήγηση του νορβηγικού σολωμού στην Ευρωπαϊκή αγορά και θα εξαλείψουν τη ζημιά που προκαλείται στη διαδικασία στους Ευρωπαίους παραγωγούς σολωμού.
<P>
Μέχρι να γίνει η διαπραγμάτευση και η συμφωνία των μέτρων με τη Νορβηγία, οι Νορβηγοί εξαγωγείς σολωμού θα τηρούν μια ελάχιστη τιμή ανά κιλό, η τυχόν παράβαση της οποίας θα οδηγεί αυτόματα στην επιβολή δασμών κατά την πώληση στην Ευρωπαϊκή Ενωση. Επίσης, θα μπορούσε να υπάρχει ένα ενδεικτικό ανώτατο όριο στο ρυθμό με τον οποίο η Νορβηγία θα μπορούσε να αυξήσει τις εξαγωγές της κατά τα επόμενα πέντε χρόνια καθώς και μια αύξηση στην ίδια φορολογία της Νορβηγίας στις εξαγωγές του σολωμού και ένα καθεστώς αυστηρού ελέγχου και εφαρμογής το οποίο θα διασφαλίζει ότι τηρούνται οι όροι της συμφωνίας.
<P>
Οι διαπραγματεύσεις ακολουθήθηκαν από μια έρευνα η οποία έδειξε ότι ο Νορβηγικός σολωμός επωλείτο σε τιμές ντάμπινγκ και επιχορηγείτο κατά τα έτη 1995 και 1996, βλάπτοντας τα συμφέροντα των ευρωπαίων, κυρίως Σκώτων, καλλιεργητών σολωμού. Οι ενάγουσες βιομηχανίες στην Κοινότητα έχουν πλήρως ενημερωθεί περί του περιεχομένου αυτού του πακέτου και έχουν δώσει ενδείξεις ότι το θεωρούν ευρέως ικανοποιητικό. Η Επιτροπή πραγματοποιεί τακτικές συναντήσεις με την βιομηχανία της Κοινότητας ώστε να συζητήσει όλες τις πρακτικές πτυχές της εφαρμογής και του ελέγχου αυτών των μέτρων.
<P>
Η Επιτροπή ενημερώνει τακτικά την υποεπιτροπή σολωμού της Επιτροπής Αλιείας για τις λεπτομέρειες της περίπτωσης αυτής, τελευταία σε μια συνάντηση την περασμένη εβδομάδα στις Βρυξέλλες. Κατά τη διάρκεια αυτών των ερευνών και των μεταγενέστερων διαπραγματεύσεων με τη Νορβηγική πλευρά, η κύρια φροντίδα της Επιτροπής ήταν πάντοτε να προστατέψει τους Σκώτους και Ιρλανδούς καλλιεργητές σολωμού από άδικες εμπορικές πρακτικές. Η Επιτροπή γνωρίζει τη δύσκολη κατάσταση στην οποία βρίσκονται συχνά οι εκτροφείς σολωμού στην Κοινότητα οι οποίοι ζουν σε αγροτικές και συχνά υποβαθμισμένες περιοχές.
<P>
Εχοντας μελετήσει σοβαρά την κατάσταση, η Επιτροπή θεωρεί ότι το πακέτο μέτρων που προσφέρονται, το οποίο έχει υπάρξει το αντικείμενο εκτενών διαπραγματεύσεων με τη Νορβηγία, αποτελεί μια αποτελεσματική άμυνα για τα συμφέροντα της βιομηχανίας της Κοινότητας. Μπορεί τώρα να αναμένεται μια πενταετής περίοδος σταθερότητας τιμών και αυξημένων ευκαιριών ανταγωνισμού με ελεύθερες και δίκαιες συνθήκες.
<P>
Εν συντομία, το πακέτο αποτελείται από τα εξής μέτρα: δεσμεύσεις σε ελάχιστη τιμή. Οι Νορβηγοί εξαγωγείς σολωμού θα δεσμευτούν να πωλούν στην αγορά της Ευρωπαϊκής Ενωσης πάνω από μια συμφωνημένη ελάχιστη τιμή ανά κιλό. Αυτή η ελάχιστη τιμή θα ισχύει για πέντε χρόνια. Οι Νορβηγοί εξαγωγείς θα πρέπει να αποδείξουν ότι η σταθμισμένη μέση τιμή τους κατά τη διάρκεια της τριμηνιαίας περιόδου δεν πέφτει κάτω από αυτό το κατώτατο όριο τιμής. Επιπλέον, η τιμή τους δεν μπορεί να πέφτει κάτω από το 85 % της ελάχιστης τιμής σε κάθε μεμονωμένη συναλλαγή. Θα υπάρχει μια ρήτρα ανασκόπησης ώστε να λαμβάνονται υπόψη οι αλλαγές στην αγορά. Οπως σε όλες τις περιπτώσεις αντιντάμπινγκ, κάθε μέρος, περιλαμβανομένης της Επιτροπής και των εναγόντων, διατηρεί το δικαίωμα να ζητήσει ή να αρχίσει μια ανασκόπηση. Αν ένας Νορβηγός εξαγωγέας δεν σέβεται την ελάχιστη τιμή, θα είναι αναγκασμένος να καταβάλει έκτακτους δασμούς αντι-ντάμπινγκ και αντι-επιδότησης.
<P>
Σύντομα η Επιτροπή θα προτείνει τους έκτακτους δασμούς προς το Συμβούλιο. Αυτοί θα ισχύουν για όλους εκείνους τους Νορβηγούς εξαγωγείς σολωμού που δεν υπογράφουν την συμφωνία. Οσοι δεν υπογράφουν θα δικαιούνται μιας εξαίρεσης, αλλά αυτή θα καθίσταται άκυρη αν δεν καταφέρουν να συμμορφωθούν με το κατώτατο όριο τιμής. Η Επιτροπή έχει ήδη λάβει προτάσεις από έναν αριθμό Νορβηγικών συνεταιρισμών εξαγωγέων σολωμού όπου δηλώνουν ότι θα συστήσουν στα μέλη τους να τηρήσουν την ελάχιστη τιμή.
<P>
Θα υπάρξει ένα ενδεικτικό ανώτατο όριο για την αύξηση των πωλήσεων του νορβηγικού σολωμού κατά τα επόμενα πέντε έτη. Οι πωλήσεις του 1997 δεν θα μπορούν να υπερβούν αυτές του 1996 κατά περισσότερο από 11 % ούτε κατά περισσότερο από 10 % για κάθε επόμενο έτος στο εξής και μέχρι το 2002. Η αγορά του σολωμού έχει στην πράξη επεκταθεί σε ένα μέσο όρο του 18 % ανά έτος τα τελευταία τέσσερα έτη. Οι Νορβηγικές αρχές θα αυξήσουν το φόρο που επιβάλλουν στις εξαγωγές του νορβηγικού σολωμού από 0, 75 % σε 3 %. Αυτό το ποσοστό θα αυξηθεί σε 6 % αν παραβιαστεί το ανώτατο όριο εξαγωγών.
<P>
Ο έλεγχος και η εφαρμογή της συμφωνίας θα είναι αυστηροί, ιδιαίτερα όσον αφορά την ελάχιστη τιμή. Η Επιτροπή θα έχει το δικαίωμα να εξετάζει τους λογαριασμούς οποιουδήποτε νορβηγού εξαγωγέα σολωμού ώστε να διασφαλίζει ότι οι τιμές που αναφέρονται δεν είναι τεχνητά υψηλές σε σχέση με το πραγματικό ανώτατο όριο τιμών. Επιπλέον, η Επιτροπή θα έχει το δικαίωμα να ελέγχει αυτά τα στοιχεία εν σχέσει προς τους λογαριασμούς ενεχομένων εισαγωγέων.
<P>
Για τους όγκους και τις τιμές των εξαγωγών θα παρέχονται στατιστικά στοιχεία σε εβδομαδιαία βάση και θα υπάρχει διαρκής συμβούλευση ανάμεσα στην Επιτροπή και στη νορβηγική κυβέρνηση ώστε να εξετάζονται οι γενικές και οι ειδικές ερωτήσεις που προκύπτουν από την αγορά του σολωμού και ώστε να διασφαλίζεται ότι τηρούνται οι όροι της συμφωνίας.

<SPEAKER ID=83 LANGUAGE="EN" NAME="McMahon">
Κύριε Πρόεδρε, ευχαριστώ τη Επίτροπο για την πολύ ολοκληρωμένη εξήγηση το υπροβλήματος. Η μόνη δυσκολία είναι ότι είναι λίγο αργά. Αυτά που διάβασε στο Κοινοβούλιο υπήρχαν στην έκδοση τύπου την οποία είχε δημοσιεύσει η Επιτροπή μετά τις διαπραγματεύσεις. Ξανά και ξανά, ορισμένοι από εμάς στο Κοινοβούλιο, και ιδιαίτερα στην Επιτροπή Αλιείας, τα μαθαίνουμε κατόπιν εορτής. Σύμφωνα με το άρθρο 90 του Κανονισμού του Κοινοβουλίου μας, η Επιτροπή έχει δεσμευτεί με το καθήκον να μας συμβουλεύεται σχετικά με τις διεθνείς συμφωνίες. Αυτό το Κοινοβούλιο έχει το δικαίωμα να αντιταχθεί σε αυτές τις συμφωνίες. Πρόκειται η Επιτροπή να παρουσιάσει κάτι γραπτώς,
<P>
Χθες, για παράδειγμα, είχαμε στο Κοινοβούλιο μια νορβηγική αντιπροσωπεία για να το συζητήσουμε αυτό. Αυτοί στην ευρωπαϊκή πλευρά ήταν λίγο σε μειονεκτική θέση στο ότι δεν είχαν μπροστά τους τις αποδείξεις που μόλις διάβασε στο Κοινοβούλιο η Επίτροπος.
<P>
Ο Επίτροπος, Sir Leon Brittan, φέρθηκε απαίσια σε αυτό το θέμα. Δεν συμβουλεύτηκε το Κοινοβούλιο, κάτι που θα έπρεπε να είχε κάνει. Μας αγνόησε και μας περιφρόνησε. Διαβάσαμε τα όσα συνέβαιναν στις εφημερίδες. Δεν είναι πολύ καλό για το Ευρωπαϊκό Κοινοβούλιο, το οποίο είναι υπεύθυνο για σημαντικές συμφωνίες. Ούτε η Επιτροπή Rex ούτε η Επιτροπή Αλιείας είχαν ενημερωθεί επαρκώς σχετικά με το θέμα από τον Sir Leon Brittan, ενώ κάποιες άλλες επιτροπές είχαν κάποιες συζητήσεις. Η Επιτροπή θα πρέπει να μάθει ένα μάθημα από αυτό το ζήτημα.
<P>
Αφήνω την ερώτηση σχετικά με τους κινδύνους και τα προβλήματα που δημιουργούνται για τη σκωτική κα ι την ιρλανδική βιομηχανία για άλλους σε αυτό το Κοινοβούλιο. Θέλω να επικεντρωθώ στο θέμα της επιτροπολογίας. Δεν είμαστε ευτυχείς σχετικά με αυτό που συνέβη σε αυτή την περίπτωση. Θα ήθελα να υπογραμμίσω αυτό το γεγονός, αλλά ο Sir Leon Brittan σήμερα τριγυρνά κάπου αλλού και δεν είναι εδώ για να μας δώσει μια εξήγηση.

<SPEAKER ID=84 LANGUAGE="EN" NAME="Provan">
Ευχαριστώ κύριε Πρόεδρε και εσάς κυρία Επίτροπε για την πρότασή σας. Θα ήθελα να συγχαρώ τον Alan Macarntey για την επιτηδειότητά του να θέσει αυτό το θέμα μπροστά σας ως Επιτροπή και να διασφαλίσει ότι θα έχουμε μια πρόταση σήμερα. Ο Alan Macartney αξίζει και τις δικές μας ευχαριστίες.
<P>
Κυρία Επίτροπε, μόλις μας είπατε ότι οι παραγωγοί στην Ευρωπαϊκή «Eνωση φαίνεται να είναι σχετικά ευχαριστημένοι με το αποτέλεσμα των αποφάσεων που έχουν ληφθεί από την Επιτροπή και τη Νορβηγία. Θα ήταν, έτσι δεν είναι; Ο, τιδήποτε θα ήταν καλύτερο από αυτό που αντιμετώπιζαν στο πρόσφατο παρελθόν. Αντιμετώπιζαν τη χρεωκοπία και ο, τιδήποτε θα ήταν ανακούφιση γι' αυτούς. Δεν γνωρίζω αν η πρόταση που ακούμε από εσάς πρόκειται πράγματι να είναι η καλύτερη για το μέλλον των παραγωγών σολωμού μέσα στην Ευρωπαϊκή Κοινότητα. Μια ελάχιστη τιμή οπωσδήποτε θα βοηθήσει, αλλά θα βοηθήσει επίσης και τους Νορβηγούς. Αυτοί θα μάθουν ότι πρόκειται να λάβουν μια ικανοποιητική τιμή για όσα στέλνουν στην Κοινότητα, ενώ θα συνεχίσουν να λαμβάνουν τις επιδοτήσεος τους στη Νορβηγία. Δεν υπάρχει τίποτε που να σταματήσει τη νορβηγική κυβέρνηση από το να συνεχίσει να βοηθά τους παραγωγούς της και να εξομαλύνει ακόμη περισσότερο τα πράγματα.
<P>
Στη συνέχεια, λέτε ότι θα υπάρξουν αυστηρές διαδικασίες εφαρμογής. Ελπίζω αυτό να είναι αλήθεια. Ελπίζω ότι αυτό θα τηρηθεί κανονικά, επειδή αυτό που έχει συμβεί στο παρελθόν είναι ότι η Νορβηγία έχει στείλει σολωμό σε χώρες όπως η Δανία στην ελάχιστη τιμή και μετά εκεί τον έχουν επεξεργαστεί στα εργοστάσια και τον έχουν διαθέσει σε πολύ χαμηλότερη τιμή από αυτήν με την οποία είχε έρθει. Από εκεί ξεκίνησαν όλα τα προβλήματα. Ελπίζω ότι θα τηρήσετε τις αυστηρές διαδικασίες εφαρμογής και ότι θα διασφαλίσετε ότι τίποτε δεν θα συμβεί στο μέλλον.
<P>
Η μεγάλη μου ανησυχία είναι ότι η Νορβηγία είχε το πλεονέκτημα να επεκτείνει την καλλιέργεια του σολωμού σε αρκετά σημαντικό βαθμό τα τελευταία χρόνια. Αναγνωρίζουμε τώρα, όπως το κάνει και η έκθεσή σας, ότι υπήρξε κάποια υπονόμευση της ευρωπαϊκής αγοράς και ότι οι Νορβηγοί μπόρεσαν να κερδίσουν ορισμένα μερίδια στην αγορά, όταν οι δικοί μας παραγωγοί δεν είχαν αυτή την ευκαιρία. Ανησυχώ τώρα μήπως στο μέλλον αυτοί οι παραγωγοί σολωμού στη Νορβηγία έχουν αποκτήσει τόσο μεγάλο μέγεθος και οικονομική αξία που να είναι σε μια πολύ ισχυρή θέση, τόσο ώστε να αρχίζουν να εξαγοράζουν ορισμένες από τις εταιρείες στις περιφερειακές περιοχές της Ευρωπαϊκής Κοινότητας. Αν αυτό συνέβαινε, θα αποτελούσε γελοιοποίηση και η Ευρωπαϊκή Επιτροπή θα κατηγορείτο που επέτρεψε να γίνει κάτι τέτοιο.

<SPEAKER ID=85 LANGUAGE="EN" NAME="Macartney">
Κύριε Πρόεδρε, είναι καλό να έχουμε την πρόταση της Επιτροπής και ευχαριστώ την κυρία Gradin που ήρθε και το έκανε αυτό.
<P>
Αυτό που με έχουν ρωτήσει κατά τις τελευταίες δύο συνεδριάσεις πολλά μέλη τα οποία δεν έχουν άμεσο ενδιαφέρον στην βιομηχανία του σολωμού είναι: πώς μπορεί ένα μη μέλος της ΕΕ να έχει μια τόσο καλή συμφωνία εις βάρος των παραγωγών μέσα στην Ευρωπαϊκή «Eνωση; Αν έχετε καμιά αμφιβολία, ρωτήστε οποιονδήποτε Νορβηγό που να έχει σχέση με αυτή τη βιομηχανία να σας πεί την αντίδρασή του στη συμφωνία. Με τα λόγια ενός αντιπροσώπου ο οποίος τηλεφώνησε στη Νορβηγία αμέσως μετά, αισθάνονται εντελώς «θριαμβευτικά» που ξέφυγαν από τους δασμούς - πρόστιμα. Από άλλες πηγές, μεταξύ των οποίων και ο νορβηγός πρέσβυς στην ΕΕ, ότι είναι πολύ ευτυχής για τη συμφωνία. Η ευτυχία των Νορβηγών θα πρέπει να είναι εις βάρος αυτού που θα έπρεπε να έχει γίνει, δηλαδή την αυτόματη επιβολή δασμών από την Επιτροπή την 1η Ιουνίου. Αυτή ήταν η εναλλακτική λύση. Ο, τιδήποτε ειπώθηκε σε αυτό το ιδιαίτερα πολύπλοκο πακέτο θα πρέπει να συγκριθεί με την μη ικανοποίηση που εκδηλώθηκε όταν έγινε γνωστό ότι οι Νορβηγοί, οι οποίοι είχαν βρεθεί ένοχοι επιδοτήσεων και ντάμπινγκ, τη γλυτώνουν, για να το πούμε έτσι, πάντως οπωσδήποτε αποφεύγουν ένα πρόστιμο.
<P>
Υπάρχουν ακόμη μιά - δυό ερωτήσεις για να απαντηθούν και δεν είμαι σίγουρος αν η κυρία Gradin μπορεί να τις απαντήσει σήμερα. Οπωσδήποτε όμως θα πρέπει να απαντηθούν το συντομότερο δυνατό.
<P>
Η μία είναι το σημείο σχετικά με το ότι θα πρέπει να γίνεται προσφυγή στο Συμβούλιο και μετά στην Επιτροπή πριν ληφθεί οποιαδήποτε δράση. Αν οποιοσδήποτε νορβηγός παραγωγός καταπατά τους κανόνες, θα πρέπει και σε αυτή την περίπτωση να υπάρξει μια απόφαση από το Συμβούλιο το οποίο να εξουσιοδοτεί την Επιτροπή. Μετά θα πρέπει να υπάρξει μια επόμενη απόφαση από την Επιτροπή η οποία θα εξουσιοδοτεί, όπως το καταλαβαίνω, τη βρεταννική Γενική Διεύθυνση του Sir Leon Brittan να επιβάλει τους δασμούς. Αντί λοιπόν για την 1η Ιουνίου, υποθέτω ότι θα έχει φτάσει το τέλος του Σεπτεμβρίου μέχρι να γίνει ο, τιδήποτε ρεαλιστικό, και πάντα μόνο εάν δεν υπάρξουν επιπλοκές. Αυτό είναι το πακέτο, και το τίμημα που πληρώνει η βιομηχανία είναι η καθυστέρηση.
<P>
Για να το τονίσω ξανά, όπως το επισήμαναν ήδη η κυρία Gradin και άλλοι, είναι οι ευαίσθητες περιφερειακές κοινότητες οι οποίες θα πληρώσουν αυτό το τίμημα, ενώ οι Νορβηγοί θα έχουν πάρει γελώντας το δρόμο τους προς την τράπεζα.

<SPEAKER ID=86 NAME="Πρόεδρος">
Η συζήτηση έληξε.

<CHAPTER ID=8>
Διακοπή της συνόδου
<SPEAKER ID=87 NAME="Πρόεδρος">
Αξιότιμοι κύριοι βουλευτές, επιτρέψτε μου να ευχαριστήσω τις υπηρεσίες της Προεδρίας για τη συνεργασία τους κατά τις εργασίες μας. Αξιότιμοι κύριοι βουλευτές, υπερβαίνοντας τα προνόμια του ότι προεδρεύω σήμερα, επιτρέψτε μου επίσης να σας πω ότι στις δύο τελευταίες συνεδριάσεις υπήρξε σε αυτό το ημικύκλιο ένα ανεξήγητο κενό: δεν υπήρχε μεταξύ μας ο κ. von Habsburg. Όλα όμως εξηγήθηκαν όταν έγινε γνωστό ότι υπέστη ατύχημα. Ευτυχώς, ανέρρωσε ταχέως και εκφράζουμε την ευχαρίστησή μας γι' αυτό. Προσωπικά, θα ήθελα να εκφράσω την ικανοποίησή μου για την παρουσία του εδώ κάθε Παρασκευή, η οποία τιμή αυτή τη συνεδρίαση.
<P>
Σας ευχαριστώ πολύ όλους για τη συνεργασία σας, η οποία σήμερα υπήρξε ιδιαίτερη διότι στη συνηθισμένη μου ανικανότητα ήρθε να προστεθεί και μια ενοχλητική ανοιξιάτικη φαρυγγίτιδα, η οποία είχε για μένα τουλάχιστον το προτέρημα να μου υπενθυμίσει ότι είμαι ακόμη ευαίσθητος στην άνοιξη, και αυτό είναι σημαντικό.
<P>
Κηρύσσω τη διακοπή της συνόδου.
<P>
(Η συνεδρίαση λήγει στις 11.38)

