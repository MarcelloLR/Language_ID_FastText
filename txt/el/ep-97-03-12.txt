<CHAPTER ID=1>
Έγκριση των συνοπτικών πρακτικών
<SPEAKER ID=1 NAME="Πρόεδρος">
Τα συνοπτικά πρακτικά της χθεσινής συνεδρίασης έχουν διανεμηθεί.
<P>
Υπάρχουν παρατηρήσεις;

<SPEAKER ID=2 LANGUAGE="EN" NAME="Andrews">
Κύριε Πρόεδρε, έφτασε στα χέρια μου μια επιστολή που αποστείλατε σ' ένα άγγλο Υπουργό, τον κ. Χάουαρντ, λέγοντας ότι δεν εγκρίνετε τη συνάντηση με τη Ροϊζίν Μακαλίσκεϋ στη φυλακή του Χόλογουαιϋ και ότι δεν πρόκειται για επίσημη αντιπροσωπεία. Δεν υπήρχε πρόθεση να σταλεί επίσημη αντιπροσωπεία. Αυτό που υπήρχε πρόθεση να γίνει ήταν να πάει μια αντιπροσωπεία της Επιτροπής Πολιτικών Ελευθεριών και Εσωτερικών Υποθέσεων και να επισκεφθεί τη Ροϊζίν Μακαλίσκεϋ. Η αντιπροσωπεία αυτή δεν θα περιελάμβανε Μέλη από τη Μ. Βρετανία ή την Ιρλανδία.
<P>
Στηριζόμενος σε ανθρωπιστική βάση θα ήθελα να σας ρωτήσω γιατί αποστείλατε αυτή την επιστολή στον κ. Χάουαρντ. Με ποιά αρμοδιότητα; Σύμφωνα με ποιό άρθρο του Κανονισμού; Εάν, από την αρχή ακόμη της προεδρίας σας, συμπεριφέρεσθε απέναντι στη Hedy d'Ancona, μια διακεκριμένη βουλευτή με πολυετή υπηρεσία, και σε άλλα Μέλη του Ευρωπαϊκού Κοινοβουλίου με τον τρόπο αυτό, τότε μου φαίνεται ότι έχετε ήδη αποτύχει. Θα πρέπει να πω ότι έμεινα έκπληκτος όταν είδα την επιστολή αυτή προς τον κ. Χάουαρντ, όπως έμειναν και άλλα ΜΕΚ στα οποία την έδειξα.
<P>
Κύριε Πρόεδρε, σας παρακαλώ να εξηγήσετε στο Σώμα επάνω σε ποια βάση στηριχθήκατε και αποστείλατε την επιστολή αυτή με την οποία ματαιώνατε την επίσκεψη της Hedy d'Ancona και των άλλων μελών της Επιτροπής Πολιτικών Ελευθεριών και Εσωτερικών Υποθέσεων.
<P>
(Χειροκροτήματα)

<SPEAKER ID=3 NAME="Πρόεδρος">
Κύριε Andrews, με μεγάλη ευχαρίστηση να σας απαντήσω. Η Διάσκεψη των Προέδρων, σύμφωνα με το άρθρο 24 του Κανονισμού, είναι το αρμόδιο όργανο για όλες τις πολιτικές σχέσεις των επιτροπών αυτού του Κοινοβουλίου. Γι' αυτόν το λόγο, η συνήθης πρακτική είναι όταν μια επιτροπή επιθυμεί να ζητήσει εξουσιοδότηση για να μετακινηθεί, απευθύνεται στη Διάσκεψη των Προέδρων και η Διάσκεψη των Προέδρων της την παρέχει ή όχι. Γι' αυτό και την επιστολή που απέστειλα, την απέστειλα εν γνώσει της Διάσκεψης των Προέδρων, για να επισημάνω ότι δεν επρόκειτο για μια αντιπροσωπεία επιτροπής εξουσιοδοτημένη σύμφωνα με τα όσα ορίζει ο Κανονισμός. Οφείλω να κάνω να τηρείται ο Κανονισμός, είτε μας αρέσει, είτε όχι. Αν κάποιοι δεν είναι σύμφωνοι με αυτήν τη διαδικασία, υπάρχει ένας απλός τρόπος, να αλλάξει ο Κανονισμός και να καταργηθούν οι αρμοδιότητες της Διάσκεψης των Προέδρων, και τότε, κάθε επιτροπή θα μπορεί να αποστέλλει όσες αντιπροσωπείες ή ομάδες επιθυμεί.
<P>
Δεν είναι όμως δυνατόν, κύριε Andrews, μια επιτροπή, παρακάμπτοντας αυτήν την εξουσιοδότηση, να αποστείλει τρία από τα μέλη της και να εμφανίζεται δημοσίως ότι η επιτροπή απέστειλε αντιπροσωπεία. Γιατί εμένα μου γνωστοποιήθηκε ότι δεν επρόκειτο για αντιπροσωπεία της επιτροπής, μέσω μιας επιστολής της Προέδρου της, κ. D'Ancona, και εγώ περιορίστηκα να ανακοινώσω στις αρχές του Κράτους μέλους ότι δεν επρόκειτο για αντιπροσωπεία της επιτροπής. Ακριβώς επειδή είχε εμφανιστεί κάποια σύγχυση στα μέσα επικοινωνίας. Και εφόσον η Πρόεδρος της επιτροπής, αφού ζητήθηκε η αντίστοιχη πληροφορία, μου λέει ότι δεν πρόκειται για αντιπροσωπεία της επιτροπής της, εγώ το κοινοποιώ στις βρετανικές αρχές. Διότι προσπαθούμε να μην υπάρχουν διφορούμενα...

<SPEAKER ID=4 NAME="d'Ancona">
Πρόεδρε, εφόσον μεταχειριζόμαστε οι μεν τους δε με φυσιολογικό τρόπο και με σεβασμό, πιστεύω ότι θα ήταν φυσικό, πριν απευθύνετε επιστολή στον άγγλο Υπουργό για να του γνωστοποιήσετε ότι το θέμα δεν αφορά μία επίσημη αντιπροσωπεία, θα πρέπει πρώτα να ενημερώσετε την Πρόεδρο της επιτροπής, η οποία είμαι εγώ. Δεν εγκρίνω αυτό τον τρόπο συμπεριφοράς!

<SPEAKER ID=5 NAME="Πρόεδρος">
Κυρία D'Ancona, σας υπενθυμίζω ότι σας ζήτησα μια πληροφορία σχετικά με αυτό το ζήτημα, και εσείς με πληροφορήσατε μέσω μιας επιστολής ότι δεν επρόκειτο για αντιπροσωπεία της επιτροπής σας.
<P>
Εγώ, βλέποντας ότι στον τύπο εμφανιζόταν ως αντιπροσωπεία, περιορίστηκα, εν γνώσει της Διάσκεψης των Προέδρων, να διαβιβάσω στις βρετανικές αρχές αυτό που εσείς μου είχατε πει στην επιστολή σας. Δεν μπορούμε να λέμε ότι δεν αποστέλλεται αντιπροσωπεία και στη συνέχεια να αφήνουμε να υπάρχουν διφορούμενα. Δεν μπορώ να το κάνω, διότι η Διάσκεψη των Προέδρων είναι εκείνη που πρέπει να ελέγχει, σύμφωνα με τον Κανονισμό μας, τις σχέσεις οργάνων αυτού του Σώματος οι οποίες μπορούν να έχουν κάποιες πολιτικές επιπτώσεις. Είναι το μόνο που έκανα και πιστεύω ότι η Διάσκεψη των Προέδρων, την οποία και ενημέρωσα, ήταν απολύτως σύμφωνη ότι είναι απαραίτητο να υπενθυμίσουμε σε όλες τις επιτροπές αυτού του Κοινοβουλίου ότι όταν επιθυμούν να αποστείλουν αντιπροσωπείες, να το ανακοινώνουν και να ζητούν την αντίστοιχη εξουσιοδότηση. Διαφορετικά, δεν είναι αντιπροσωπείες και θα πρέπει να το ανακοινώνουμε.

<SPEAKER ID=6 LANGUAGE="EN" NAME="Malone">
Κύριε Πρόεδρε, γνωρίζω πόσο ενδιαφέρον είναι για ένα δικηγόρο και Πρόεδρο αυτού του Κοινοβουλίου να σέβεται τους κανονισμούς. Ωστόσο, εδώ μιλάμε για την επιθυμία των διαφόρων ομάδων του Κοινοβουλίου οι οποίες ήθελαν να πάει μια αντιπροσωπεία. Εάν πάρετε ένα σχετικό αίτημα για μια επίσημη αποστολή, μπορείτε να μας διαβεβαιώσετε ότι θα συναινέσετε σε ένα τέτοιο αίτημα ενόψει των συγκεκριμένων απόψεων των Μελών του Κοινοβουλίου επί ανθρωπιστικών θεμάτων; Δεν υπάρχει τίποτα το ασυνήθιστο στο να επισκεφθούν την κρατουμένη οι βουλευτές. Πολλοί ιρλανδοί βουλευτές την έχουν ήδη επισκεφθεί. Πιστεύω ότι θα είχε συμβολική σημασία και πιθανώς θα ήταν ενισχυτική η συναίνεσή σας σε ένα παρόμοιο αίτημα εάν την δίνατε.

<SPEAKER ID=7 NAME="Πρόεδρος">
Κυρία Malone, νομίζω ότι είπα δύο φορές, και το λέω για τρίτη φορά με μεγάλη ευχαρίστηση, ότι αυτό δεν είναι δική μου αρμοδιότητα, αλλά της Διάσκεψης των Προέδρων. Την ερώτηση αυτή θα πρέπει να τη διαβιβάσετε στη Διάσκεψη των Προέδρων.
<P>
Οποιοσδήποτε βουλευτής, επ' ονόματί του, μπορεί να επισκεφθεί μια φυλακή όταν το επιθυμεί και γίνεται δεκτός. Επ' ονόματί του. Ως βουλευτής. Δε χρειάζεται εξουσιοδότηση από αυτό το Σώμα ούτε από τη Διάσκεψη των Προέδρων. Μια αντιπροσωπεία βουλευτών, εξ' ονόματος μιας επιτροπής ή μιας αντιπροσωπείας, χρειάζεται να της παραχωρήσει αυτήν την άδεια η Διάσκεψη των Προέδρων. Εγώ δεν μπορώ να την παραχωρήσω, πρέπει να διαβιβάσω την αίτηση στη Διάσκεψη των Προέδρων. Δεν μπορώ να κάνω τίποτε άλλο.

<SPEAKER ID=8 LANGUAGE="EN" NAME="Miller">
Κύριε Πρόεδρε, θα ήθελα να συνεχίσω από ένα σχόλιο του κ. Andrews. Είπε ότι γράψατε ένα γράμμα στον...

<SPEAKER ID=9 NAME="Πρόεδρος">
Ούτε λέξη πλέον σχετικά με αυτό το ζήτημα. Αξιότιμοι κύριοι βουλευτές, λυπάμαι πολύ, αλλά δεν μπορούμε να διεξαγάγουμε συζήτηση σχετικά με αυτό.

<SPEAKER ID=10 LANGUAGE="EN" NAME="Falconer">
Κύριε Πρόεδρε, θέλω να ασχοληθώ μ' ένα άλλο θέμα το οποίο υπάγεται στη δικαιοδοσία σας, συγκεκριμένα την χρήση της Αίθουσας και των χώρων που συνδέονται με αυτήν. Στο διάδρομο πρόσεξα μια προθήκη φωτογραφιών προσωπικοτήτων, μερικές από τις οποίες αποκαλούνται διάσημες, μία ή δύο θα τις αποκαλούσα κακόφημες και μία την οποία θα αποκαλούσα απολύτως ανυπόληπτη. Αναφέρομαι στη φωτογραφία του Ρόμπερτ Μάξγουελ.
<P>
(Χειροκροτήματα) Ο Ρόμπερτ Μάξγουελ ήταν υπεύθυνος για την κλοπή εκατομμυρίων λιρών από τα ταμεία των συνταξιούχων στην χώρα μου. Είναι υπεύθυνος για την απόκτηση της εμπιστοσύνης υψηλά ισταμένων πολιτικών και είχε την υποστήριξή τους την εποχή που διέθετε εξουσία. Είναι υπεύθυνος για την καταπίεση της ελευθεροτυπίας στη χώρα μου χρησιμοποιώντας νομικές διαδικασίες. Έτσι, θα ήθελα να σας ζητήσω, κύριε Πρόεδρε, να εξετάσετε τη δυνατότητα αφαίρεσης της φωτογραφίας του Ρόμπερτ Μάξγουελ από την προθήκη που βρίσκεται έξω από την Αίθουσα.
<P>
(Χειροκροτήματα)
<SPEAKER ID=11 NAME="Πρόεδρος">
Κύριε Falconer, η εξουσιοδότηση περί των εκτιθεμένων αποτελεί αρμοδιότητα του Σώματος των Κοσμητόρων, στο οποίο και διαβιβάζω αμέσως την αίτησή σας.

<SPEAKER ID=12 LANGUAGE="EN" NAME="Thomas">
Κύριε Πρόεδρε, απλώς να διευκρινίσω αυτό που κάποιος είπε μόλις προ ολίγου. Ο Υπουργός Εσωτερικών της Αγγλίας είναι στην πραγματικότητα ο Υπουργός Εσωτερικών του Ηνωμένου Βασιλείου...

<SPEAKER ID=13 NAME="Πρόεδρος">
Κύριε Thomas, σας είπα ότι δεν δέχομαι ούτε λέξη πλέον σχετικά με αυτό το ζήτημα.

<SPEAKER ID=14 NAME="Holm">
(SV ) Κύριε Πρόεδρε, όσον αφορά την ψηφοφορία για την έκθεση Van Lancker, άρθρο 49, δεύτερο μέρος της τελικής πρότασης ψηφίσματος, στο πρωτόκολλο ψηφοφορίας γράφει ότι ψήφισα ναί. Η πρόθεσή μου ήταν να ψηφίσω όχι. Γι&#x02BC;αυτό θέλω να έχω αυτό στο πρωτόκολλο ώστε να είναι σωστό.

<SPEAKER ID=15 NAME="Πρόεδρος">
Πολύ καλά, θα ληφθεί υπόψη και θα καταγραφεί στα πρακτικά.

<SPEAKER ID=16 NAME="Gahrton">
(SV ) Κύριε Πρόεδρε, το ίδιο ισχύει και για μένα. Έχει σημειωθεί ότι υπερψήφισα αυτά τα άρθρα. Θα έπρεπε να είχα καταψηφίσει.

<SPEAKER ID=17 NAME="Πρόεδρος">
Θα διορθωθεί.
<P>
(Το Σώμα εγκρίνει τα τροποποιημένα συνοπτικά πρακτικά)
<P>
(Η συνεδρίαση, διακοπείσα στις 9.25 π.μ., επαναλαμβάνεται στις 10.40 π.μ.)

<CHAPTER ID=2>
Καθεστώς κοινοτικής διαμετακόμισης
<SPEAKER ID=18 NAME="Πρόεδρος">
Η ημερήσια διάταξη προβλέπει την κοινή συζήτηση:
<P>
της έκθεσης Α4-0053/97 του κ. Kellett-Bowman, εξ' ονόματος της προσωρινής Εξεταστικής Επιτροπής για το καθεστώς κοινοτικής διαμετακόμισης· και-του σχεδίου σύστασης Α4-0054/97, εξ' ονόματος της προσωρινής Εξεταστικής Επιτροπής για το καθεστώς κοινοτικής διαμετακόμισης, σχετικά με την έκθεση της Εξεταστικής Επιτροπής για το καθεστώς κοινοτικής διαμετακόμισης.
<SPEAKER ID=19 NAME="Kellett-Bowman">
Κύριε Πρόεδρε, λέγεται ότι ο καθένας μας κρύβει μέσα του και ένα βιβλίο. Νομίζω ότι το παρόν πρέπει να είναι το δικό μου. Εκπροσωπεύει τρεις τόμους ενδείξεων, την έκθεση της επιτροπής και 38 συστάσεις για το σύστημα διαμετακόμισης. Η εξεταστική επιτροπή είχε επιφορτισθεί με την ευθύνη ανεύρεσης λεπτομερειών για το μέγεθος της απάτης στη διαμετακόμιση, κατονομάζοντας τους υπευθύνους και κάνοντας συστάσεις για τη βελτίωσή του.
<P>
Το Ελεγκτικό Συνέδριο και η Επιτροπή είχαν από κοινού δηλώσει στο παρελθόν ότι εξ αιτίας του συστήματος διαμετακόμισης χάθηκαν μέσα σε μια πενταετία περίπου 750 εκατομμύρια Ecu. Μετά από τη διερεύνηση, οι δικοί μου υπολογισμοί είναι ότι ετησίως χάνονται τουλάχιστον 3, 5 δισεκατομμύρια Ecu. Το σύστημα είναι τόσο διάτρητο ώστε τα δεδομένα δεν είναι καθόλου αξιόπιστα και δεν θα ήταν περίεργο τα νούμερα να είναι ακόμη μεγαλύτερα. Η εσωτερική ευρωπαϊκή αγορά έχει γίνει επιτυχία για τις επιχειρήσεις αλλά καμιά επιχείρηση δεν έχει επιτύχει τόσο πολύ όσο η παρανομία. Εάν μετρήσετε την παρανομία με την αύξηση του τζίρου της, αποδεικνύεται ότι οι παράνομοι σημειώνουν πράγματι μεγάλες επιτυχίες.
<P>
Πώς επιτυγχάνεται η παρανομία; Ο εισαγωγέας πρέπει να καταβάλει δασμούς και έμμεσους και άμεσους φόρους μόνο στο τελικό σημείο προορισμού εντός της Κοινότητας και κανένα φόρο εάν τα αγαθά εγκαταλείπουν την Κοινότητα. Το μόνο που χρειάζεται είναι να επιστραφεί στο σημείο εισόδου, ταχυδρομικώς, ένα κομμάτι χαρτί με μια σφραγίδα και μια υπογραφή. Πώς μπορεί να είναι βέβαιος ο τελωνειακός ότι η σφραγίδα και η υπογραφή αυτή δείχνουν ότι τα αντίστοιχα αγαθά είτε έχουν καταβάλει τους αντίστοιχους φόρους και δασμούς είτε έχουν εγκαταλείψει την Κοινότητα; Χιλιάδες χιλιόμετρα μακρυά ο απατεώνας έχει ξεγελάσει το σύστημα και αυτό είναι που γίνεται. Ως αποτέλεσμα τα αγαθά εξαφανίζονται μέσα στις ευρωπαϊκές αγορές.
<P>
Ποιός χάνει; Όλοι χάνουμε: ο προϋπολογισμός της Ευρωπαϊκής Κοινότητας, οι προϋπολογισμοί των κρατών μελών, οι νόμιμοι έμποροι οι οποίοι στο κάτω κάτω πληρώνουν τους φόρους τους, οι έντιμοι χρήστες του συστήματος και οι ασφαλιστικές εταιρείες που πρέπει να πληρώσουν την εγγύηση όταν δεν μπορεί να αποδειχθεί ότι η διαμετακόμιση ολοκληρώθηκε.
<P>
Ποιός φταίει; Υποθέτω ότι όλοι φέρουμε κάποιο μέρος της ευθύνης διότι όλα αυτά εξελίχθηκαν προοδευτικά από τις αρχές του 1993 όταν ανοίξαμε τα σύνορα. Το Συμβούλιο και η Επιτροπή εφήρμοσαν ένα σύστημα το οποίο είχε σχεδιαστεί το 1968 για έξι χώρες και κατόπιν το τέντωσαν για να περιλάβει 12 και πλέον χώρες μέχρις ότου αντιληφθήκαμε ότι υπήρχε πρόβλημα. Σ' αυτό το σύστημα που παρέπαιε προστέθηκαν και άλλες τρεις χώρες, προστέθηκαν οι χώρες της ΕΖΕΣ και, σαν να μην έφτανε αυτό, πέρσι την 1η Ιουλίου προστέθηκαν και οι τέσσερεις χώρες του Βίζεγκραντ - ένα σύνολο 23 χωρών σε ένα σύστημα που στηριζόταν σε μελανί μολύβι και καρμπόν. Το τρέχον νούμερο για τις συναλλαγές φτάνει τώρα τα 20 εκατομμύρια ετησίως.
<P>
Ασφαλώς η εξεταστική επιτροπή δεν μπορούσε να αποδεχθεί αυτή την κατάσταση και έκανε μια σειρά συτάσεων. Πρώτα απ' όλα, αντιμετωπίζοντας 15 διαφορετικές τελωνειακές υπηρεσίες που λειτουργούν σε μία και μόνη τελωνειακή περιοχή, κάναμε την πρόταση όπως η Επιτροπή επινοήσει ένα πλαίσιο έτσι ώστε οι τελωνειακές αυτές υπηρεσίες να λειτουργούν από κοινού ως να ήσαν μία και μόνη. Να έχουν δηλ. τους ίδιους κανονισμούς, την ίδια μεθοδολογία και τις ίδιες εξουσίες ελέγχου τόσο στα σημεία εισόδου όσο και στις περιοχές πέραν αυτών. Θα πρέπει να αναπτυχθεί μεταξύ τους ένα πνεύμα μονάδας ώστε να ανταλλάσσουν πληροφορίες για 'κείνους που παραβιάζουν το σύστημα αντί να μην ενδιαφέρονται σχεδόν καθόλου για το τι γίνεται πέρα από τα σύνορά τους.
<P>
Ασφαλώς η εξεταστική επιτροπή υποστηρίζει την πρόταση της Επιτροπής για μηχανογράφηση του συστήματος, η οποία δεν πρόκειται να λύσει το πρόβλημα αλλά θα κάνει πολύ ευκολότερη την ηλεκτρονική έκδοση των εγγράφων της διασάφησης έτσι ώστε οι τελωνειακές υπηρεσίες να ενημερώνονται ότι κάτι δεν πάει καλά μέσα σε λίγες μέρες αντί να περιμένουν εβδομάδες, μήνες ή και χρόνια ακόμη πριν αρχίσουν τη διερεύνηση. Τα έχουμε κάνει πολύ εύκολα τα πράγματα για τους παράνομους. Πιστεύουμε ότι θα πρέπει να δημιουργηθεί μια υπηρεσία ερευνών, κάτι σαν την μονάδα καταπολέμησης της απάτης, ούτως ώστε να δίνει συνέχεια στις εκθέσεις όταν κάτι έχει πάει στραβά στη διαμετακόμιση.
<P>
Θα θέλαμε να διαπιστώσουμε τη συνεργασία των δικαστικών υπηρεσιών των κρατών μελών ούτως ώστε να μην μπορούν διάφοροι ευφυείς δικηγόροι να προσέρχονται στα δικαστήρια και με μεγάλη ευκολία, λόγω του ότι οι δικαστικές υπηρεσίες των κρατών μελών δεν μπορούν να συνεργαστούν, να απαλλάσσουν εκείνους που έχουν παρανομήσει.
<P>
Θα θέλαμε να δούμε την Επιτροπή να κάνει διαπραγματεύσεις με την Ελβετία ούτως ώστε να διασφαλίσει ότι όλοι αυτοί οι ασφαλείς παράδεισοι που υπάρχουν για τους παράνομους και για την μεταφορά της ιδιοκτησίας των αγαθών στην Ελβετία να τεθούν κάτω από κάποιον έλεγχο ο οποίος να διάκειται ευνοϊκά προς το σύστημα διαμετακόμισης όπως αυτό λειτουργεί στις άλλες κοινοτικές χώρες και στα άλλα μέλη του.
<P>
Θα θέλαμε η Επιτροπή να αποκτήσει εξουσίες στις περιπτώσεις που οι βιομήχανοι, ιδιαίτερα των τσιγάρων, δεν συνεργάζονται πλήρως με τις αρχές για να σταματήσουν τα προϊόντα τους να φτάνουν στη μαύρη αγορά των χωρών μας.
<P>
Θα θέλαμε να δούμε τις αιτούσες χώρες να έχουν διορθώσει τις αδυναμίες τους πριν ενταχθούν στην Κοινότητα. Εμείς σ' αυτό το Κοινοβούλιο έχουμε εξουσία επ' αυτού διότι τώρα το Κοινοβούλιο είναι εκείνο που αποφασίζει, στην τελική ψηφοφορία, εάν θα ενταχθούν νέες χώρες στην Κοινότητα.
<P>
Η επιτροπή τούτη υπήρξε μια άσκηση συνεργασίας μεταξύ Μελών από διαφορετικές χώρες και Μελών από διαφορετικές ομάδες. Εργάσθηκε με εντελώς διακομματικό τρόπο και θα ήθελα να αποτίσω φόρο τιμής στα μέλη της. Θέλω να ευχαριστήσω τον Πρόεδρό της, τον κ. Tomlinson. Κατηύθυνε πολύ ορθά την επιτροπή και δημιούργησε το είδος του προηγουμένου που πιστεύω θα αποβεί χρήσιμο στο Κοινοβούλιο για τις εξεταστικές επιτροπές που θα ακολουθήσουν στο μέλλον.
<P>
Θα ήθελα επίσης να ευχαριστήσω όλους εκείνους που κατέθεσαν στοιχεία στην επιτροπή. Σχεδόν σε όλες τις περιπτώσεις - εκτός από μία - τα στοιχεία κατετέθησαν εθελοντικά, είτε γραπτά είτε προφορικά, όπου ήταν δυνατόν να γίνει εξέταση από την επιτροπή, ή μερικές φορές και γραπτά και προφορικά. Οι άνθρωποι αυτοί υπήρξαν εξαιρετικά υποβοηθητικοί. Θα ήταν αδύνατο να διαπιστώσουμε τι συμβαίνει στην Κοινότητα χωρίς τη μεγάλη βοήθεια των πολιτών μας.
<P>
Θα ήθελα ιδιαιτέρως να ευχαριστήσω το προσωπικό της εξεταστικής επιτροπής. Όταν σας είδαμε τη Δευτέρα σας είπαμε ότι το προσωπικό που είχε οριστεί για την εξεταστική επιτροπή έκανε καταπληκτική εργασία. Σας είπαμε επίσης για το έργο που εξετέλεσαν οι υπηρεσίες εκτύπωσης και οι υπηρεσίες μετάφρασης. Γνωρίζουμε ότι υπήρξαν πολλά ξενύχτια. Γνωρίζουμε ότι εργάσθηκαν ολόκληρο το τελευταίο Σαββατοκύριακο ούτως ώστε να έχουμε τους τόμους αυτούς μπροστά μας τη Δευτέρα.
<P>
Έτσι, με τις ευχαριστίες αυτές, κύριε Πρόεδρε, σας παραδίδω την έκθεση και καλώ τα θεσμικά όργανα της Ευρωπαϊκής Ένωσης να λάβουν υπόψη τους τις συστάσεις μας και να ενεργήσουν γι' αυτές.
<P>
(Χειροκροτήματα)

<SPEAKER ID=20 NAME="Tomlinson">
Κύριε Πρόεδρε, η εξεταστική επιτροπή συνήλθε για πάνω από 15 μήνες και είχε 37 επίσημες συνεδριάσεις. Θα ήθελα να αποτίσω φόρο τιμής στη συντριπτική πλειοψηφία των μελών της επιτροπής για την τακτική τους παρακολούθηση, την επιμέλειά τους και την πειθαρχία τους, οι οποίες ήσαν αναγκαίες για την κατάληξη σε μια έκθεση με τέτοιο βαθμό ομοφωνίας που να προκαλέσει το σεβασμό της Επιτροπής, των κρατών μελών, του Συμβουλίου και όλων εκείνων που συμμετέχουν στο διαμετακομιστικό εμπόριο.
<P>
Συνιστώ στα Μέλη του Σώματος να διαβάσουν τον τόμο 1 της έκθεσης ή, εάν αυτή είναι πολύ μεγάλη απαίτηση, τουλάχιστον τα κεφάλαια 1 και 17 του τόμου 1 - την περίληψη και τις συστάσεις - έτσι ώστε να γνωρίζουν καθαρά το τι λέγεται στ' όνομά τους.
<P>
Ίσως σε ορισμένους η παρούσα έκθεση να φανεί ως μια τεχνική έκθεση - δεν είναι. Είναι μια υψηλού βαθμού πολιτική έκθεση και έχει μια πολύ σαφή βάση η οποία είναι ότι, παρά την κρίση στο σύστημα διαμετακόμισης και τις ζημίες που προκαλούνται από τα προβλήματα που το κατατρύχουν, οι διαδικασίες διαμετακόμισης δεν παύουν να είναι ζωτικές για την εσωτερική αγορά και θα πρέπει να αλλάξουν εάν θέλουμε να εξυπηρετήσουν τις ανάγκες της. Θα πρέπει να αλλάξουν επειδή είναι παρωχημένες, παρεμποδίζουν τη διαμετακόμιση και ενθαρρύνουν την απάτη και τη διαφθορά.
<P>
Για να δώσω στα Μέλη μιαν ιδέα για τα ποσά που εμπιστευόμαστε στο σύστημα διαμετακόμισης, είναι αναγκαίο να κατανοήσουμε ότι στο σύνολο των 18-20 εκατομμυρίων κινήσεων διαμετακόμισης ετησίως στις οποίες αναφέρθηκε ο κ. Kellett-Bowman, εάν είναι 18 εκατομμύρια, η κάθε μία από αυτές αντιπροσωπεύει μια εξαίρεση από το δικαίωμα φορολογίας όσο τα αγαθά βρίσκονται εν κινήσει. Η μέση αξία αυτής της εξαίρεσης είναι 25.000 Ecu. Εάν πολλαπλασιάσετε 18 εκατομμύρια κινήσεις επί 25.000 Ecu θα διαπιστώσετε ότι σ' αυτό το απηρχαιωμένο, στηριζόμενο στο χαρτί, σύστημα εμπιστευόμαστε 450.000 εκατομμύρια Ecu οικονομικής ευθύνης.
<P>
Θα πρέπει να πω ότι εάν κάποιο Σάββατο πρωί πάω στο τοπικό σούπερ μάρκετ για να αγοράσω μια κονσέρβα φασόλια, το σούπερ μάρκετ προστατεύει το ποσό που έχει δαπανήσει για την κονσέρβα αυτή με καλύτερες επιστημονικές μεθόδους από τις μεθόδους που χρησιμοποιούμε εμείς για να ελέγξουμε την οικονομική ευθύνη στο σύστημα διαμετακόμισης.
<P>
Έτσι, υπάρχουν 450.000 εκατομμύρια Ecu οικονομικής ευθύνης στο σύστημα αυτό τα οποία τα εμπιστευόμαστε σε ένα σύστημα με μελανί μολύβι και καρμπόν, που στηρίζεται σε μια σφραγίδα - μια σφραγίδα που μπορεί να παραποιηθεί, να κλαπεί ή να χρησιμοποιηθεί με διεφθαρμένο τρόπο από έναν διεφθαρμένο τελωνειακό. Το σύστημα είναι ανεπαρκές! Τα χρήματα που αφαιρούνται από το σύστημα διαμετακόμισης δεν αφαιρούνται μόνο από τους ίδιους πόρους της Ευρωπαϊκής Ένωσης αλλά και από τα έσοδα του κάθε κράτους μέλους διότι καθώς αφαιρούνται από τους πόρους μας αφαιρούνται και από τον ευρωπαίο φορολογούμενο στο κράτος μέλος που επιβάλλεται ο ΦΠΑ και ο έμμεσος φόρος. Αυτός είναι ο λόγος για τον οποίο δεν ζητούμε αλλά απαιτούμε από τα κράτη μέλη να προστατεύσουν τα συμφέροντά μας προστατεύοντας τα δικά τους και να δράσουν ταυτόχρονα για να υπερασπιστούν τα συνολικά συμφέροντα τόσο σε ευρωπαϊκό όσο και σε εθνικό επίπεδο.
<P>
Η απάτη δεν αντιπροσωπεύει μόνο τα παράνομα κέρδη του εγκληματία, αντιπροσωπεύει και τις πολιτικές που δεν εφαρμόζονται λόγω αδυναμίας των δημοσίων πόρων, αντιπροσωπεύει και τις πολιτικές που θα μπορούσε να είχε εφαρμόσει η Επιτροπή χωρίς να αυξήσει τους ίδιους πόρους, τις πολιτικές που θα μπορούσαν να είχαν υλοποιήσει τα κράτη μέλη χωρίς να αυξήσουν τη φορολογία που επιβάλλουν. Η απάτη, επομένως, στον τομέα αυτόν δεν αντιπροσωπεύει τίποτα άλλο από τη διαφθορά της δημοκρατίας μας και, σε συνέχεια της εξεταστικής επιτροπής, θα πρέπει να αναληφθεί δράση. Δράση η οποία θα υπερβαίνει την απλή ανάγνωση της έκθεσης: θα πρέπει να αναληφθεί δράση σχετικά με τις προτάσεις 1-6 που αναφέρονται στην ενίσχυση των τελωνειακών υπηρεσιών, 7-13 που αναφέρονται στην επιτακτική ανάγκη βελτιωμένου ελέγχου, 14-20 σχετικά με τα νομικά ζητήματα, 21-26 αναφορικά με τη βελτίωση του συστήματος συμπεριλαμβανομένης της μηχανογράφησής του, 27-37 αναφορικά με τις πολιτικές επιλογές που πρέπει να γίνουν και, για μας, με την πρόταση 38 σχετικά με τη συνέχεια που πρέπει να δοθεί.
<P>
Θα ήθελα να προσθέσω τις ευχαριστίες μου ιδιαίτερα προς τον εισηγητή μας, ο οποίος υπηρέτησε πιστά την επιτροπή και προς όλα τα μέλη και τη γραμματεία, τις τεχνικές υπηρεσίες από τη μετάφραση μέχρι την εκτύπωση, την Επιτροπή και τους πολυάριθμους μάρτυρες χωρίς τα στοιχεία των οποίων δεν θα μπορούσαμε να είχαμε κάνει τις προτάσεις μας διότι κάθε μία από αυτές στηρίζεται στα στοιχεία που μας έδωσαν. Συνιστώ την έκθεση στο Σώμα. Εν συμπεράσματι ευχαριστώ ιδιαίτερα τον κ. Kellett-Bowman για την επιμέλεια με την οποία παρουσίασε τις διαπιστώσεις μας στο Σώμα.
<P>
(Χειροκροτήματα)

<SPEAKER ID=21 NAME="Monti">
Κύριε Πρόεδρε, κύριοι βουλευτές, έχω ήδη υπογραμμίσει με άλλες ευκαιρίες την ποιότητα της εργασίας που επετέλεσε η εξεταστική επιτροπή, η πρώτη εξεταστική επιτροπή που έχει θεσπισθεί από το Ευρωπαϊκό Κοινοβούλιο.
<P>
Θα ήθελα ειδικότερα να ευχαριστήσω τον πρόεδρό της, κ. Tomlinson, καθώς και τον εισηγητή, κ. KelletBowman, όπως επίσης και όλα τα μέλη της επιτροπής. Εξ ονόματος του προέδρου Santer και όλων των συναδέλφων μας, επιθυμώ να υπογραμμίσω τη σημασία που η Επιτροπή αποδίδει στην έκθεση.
<P>
Η έκθεση αποτελεί μία σημαντική συμβολή στη συζήτηση για την τελωνειακή διαμετακόμιση. Η έκθεση διαβεβαιώνει -παραθέτω- ότι «η εξεταστική επιτροπή κατόρθωσε να ανασύρει το θέμα της διαμετακόμισης από τη διοικητική υποτονικότητα στον πολιτικό στίβο», διαβεβαίωση με την οποία συμφωνώ απολύτως και τονίζω τη σημασία της σχετικά με μεταρρυθμιστικές εργασίες που έχουμε εμπρός μας.
<P>
Η έκθεση προβάλλει το θεμελιώδη ρόλο του τελωνείου τόσο για τη λειτουργία της ενιαίας αγοράς όσο και για το διεθνές εμπόριο και την οικονομική ανάπτυξη. Μετά την ολοκλήρωση της ενιαίας αγοράς οι τελωνειακές αρχές υπέστησαν διασταυρωμένα πυρά. Κατά κύριο λόγο δόθηκε μεγάλη έμφαση στην κατάργηση των συνόρων και των εσωτερικών ελέγχων. Πολύ συχνά η διαδικασία αυτή έχει απλουστευτικά συνδεθεί με τις εξάρθρωση των τελωνειακών δομών, με αποτέλεσμα να έχει παραμεληθεί και υποτιμηθεί ο συνεχής ρόλος του τελωνείου όσον αφορά τη διαχείριση των εξωτερικών κοινοτικών συνόρων, την προετοιμασία των υποψηφίων χωρών ενόψει της διεύρυνσης, την καταπολέμηση των απατών και την εφαρμογή των εμπορικών συμφωνιών. Και η ίδια ίσως η Επιτροπή, στο πρόγραμμά της του 1993, δεν είχε αντιληφθεί απολύτως τη σημασία των νέων προκλήσεων που περίμεναν τα τελωνεία, γεγονός που είχε επιπτώσεις στις πολιτικές αναλύσεις της.
<P>
Τα κράτη μέλη επίσης δεν κατόρθωσαν, και εν μέρει υπήρξαν και επιφυλακτικά, να προσαρμόσουν τις τελωνειακές τους υπηρεσίες στις κοινοτικές προτεραιότητες, προωθώντας τις εθνικές προτεραιότητές τους. Πρόκειται, είμαι βέβαιος, και στην περίπτωση αυτή για ένα ζήτημα πλήρους πολιτικής επίγνωσης.
<P>
Δεν προτίθεμαι, κύριε Πρόεδρε, να σχολιάσω λεπτομεριακά κάθε κεφάλαιο ή να απαντήσω χωριστά σε κάθε σύσταση. Προτιμώ να υποδείξω με ποιο τρόπο κατά τη διαμόρφωση της πολιτικής μας σκοπεύουμε να λάβουμε υπόψη την κάθε σύσταση, ειδικότερα μάλιστα εκείνες που απευθύνονται στην Επιτροπή. Θα συνοψίσω τις παρατηρήσεις μου σε πέντε κύρια σημεία που μου φαίνεται ότι φώτισε η εξεταστική επιτροπή. Και χρησιμοποιώ την έκφρση «φώτισε» κυριολεκτικά και με θαυμασμό: η εξεταστική επιτροπή επετέλεσε μία πολιτική ανασύνθεση των διαφόρων στοιχείων επιτρέποντας σε όλους μας μία σαφέστερη αντίληψη του προβλήματος και των αναγκαίων λύσεων.
<P>
Τα πέντα σημεία είναι τα ακόλουθα: το πρόβλημα της ευρωπαϊκής τελωνειακής υπηρεσίας, οι υπηρεσίες άσκησης ελέγχων, η μεταρρύθμιση του διαμετακομιστικού συστήματος, οι σχέσεις με τον Ευρωπαϊκό Οικονομικό Χώρο και τις χώρες της Ανατολικής και Κεντρικής Ευρώπης, το πρόβλημα των εκκρεμών χρεών.
<P>
Πρώτο: το ζήτημα της ευρωπαϊκής τελωνειακής υπηρεσίας. Η ανάλυση της κρίσης, στην οποία προέβη η εξεταστική επιτροπή, αποκαλύπτει ότι πολλά από τα προβλήματα που συναντώνται στο πεδίο της διαμετακόμισης προέρχονται από λειτουργικές ανωμαλίες της ίδιας της Τελωνειακής Ένωσης, που απαιτούν συνεπώς μία σφαιρική μεταρρύθμιση στο πλαίσιο της τελωνειακής πολιτικής. Η έκθεση αναγνωρίζει ότι πολλές από τις δυσκολίες που σημειώνονται στη διαμετακόμιση αποτελούν την άμεση επίπτωση του γεγονότος ότι η Τελωνειακή Ένωση έχει συγκροτηθεί από δεκαπέντε διαφορετικές διοικήσεις. Αν και η έκθεση δεν προχωρεί μέχρι του σημείου να ζητήσει τη δημιουργία μιας κοινής τελωνειακής υπηρεσίας, η Επιτροπή σημειώνει πως ζητείται με αποφασιστικότητα ο καθορισμός ενός ευρωπαϊκού πλαισίου που να παρέχει τις προϋποθέσεις -το είπε ο εισηγητής- ώστε οι δεκαπέντε εθνικές τελωνειακές υπηρεσίες να λειτουργούν σαν να ήταν μία μονάχα. Αυτός είναι ο πιο σημαντικός συγκεκριμένος στόχος.
<P>
Ιδιαίτερα χάρη στο Κοινοβούλιο, διαθέτουμε τώρα ένα όργανο που μας επιτρέπει να εργαζόμαστε για την πραγματοποίηση ενός στόχου: οι δεκαπένετε τελωνειακές διοικήσεις να δρουν σαν να ήταν μία. Αναφέρομαι στην απόφαση «Τελωνείο 2000» που υιοθετήθηκε τον περασμένο Δεκέμβριο. Ορισμένες από τις συστάσεις που διατύπωσε η εξεταστική επιτροπή προβλέπονται ρητώς στην απόφαση «Τελωνείο 2000» και, επειδή έχω πολλές φορές λάβει μέρος μαζί με τις αντιπροσωπείες του Ευρωπαϊκού Κοινοβουλίου και του Συμβουλίου στις εργασίες συνεννόησης, μπορώ να διαβεβαιώσω ότι οι πολιτικές κατευθύνσεις του Ευρωπαϊκού Κοινοβουλίου φωτοδότησαν με συγκεκριμένο τρόπο την πορεία που ακολουθήθηκε για τη λήψη της απόφασης.
<P>
Το δεύτερο σημείο στο οποίο θα ήθελα να σταθώ μία στιγμή αφορά τις υπηρεσίες που είναι αρμόδιες για τους ελέγχους. Η Επιτροπή θεωρεί θετικές τις συστάσεις σχετικά με τη δημιουργία ενός κοινού σώματος για τη διεξαγωγή αστυνομικών ερευνών και ενός κεντρικού γραφείου τελωνειακού ελέγχου της Ευρωπαϊκής Έρευνας. Από την άλλη πλευρά, το μέτρο αυτό ανταποκρίνεται, στα πλαίσια των δράσεων για την καταπολέμηση της απάτης, στην ανάγκη ομοιόμορφης διαχείρισης και εφαρμογής των κανόνων, ανάγκη που προέβαλε η εξεταστική επιτροπή σε σχέση με τα καθήκοντα των τελωνειακών υπηρεσιών. Η Επιτροπή συμμερίζεται πλήρως αυτή την προσέγγιση του προβλήματος.
<P>
Φυσικά αυτή η ιδέα δεν μπορεί να αναπτυχθεί μέσω του προγράμματος «Τελωνείο 2000» που έχει θέσει άλλους στόχους. Η συνάδελφός μου, επίτροπος Gradin, ευχαρίστως θα απαντήσει στις σχετικές ερωτήσεις και θα αναλύσει σε βάθος τις βασικές γραμμές. Αποκτά ιδιαίτερη σημασία η ενίσχυση του ρόλου της Επιτροπής στις δράσεις ελέγχων για την καταπολέμηση της απάτης. Η ενίσχυση του ρόλου της Επιτροπής θα συνεπάγονταν έναν πιο στενό συντονισμό μεταξύ της ΓΔ ΧΧΙ και των εργασιών της UCLAF.
<P>
Οι συστάσεις για την οργάνωση των δομών, των εξουσιών και των διοικητικών αρμοδιοτήτων στα κράτη μέλη όπως επίσης και οι συστάσεις για τη δικαστική συνεργασία συνδέονται στενά με εκείνες που αφορούν τη βελτίωση της δομής ελέγχου και αστυνομικών ερευνών. Και θα πρέπει να πω, κύριε Πρόεδρε, ότι η έκθεση έρχεται σε μία κατάλληλη στιγμή, διότι συμβάλλει στην περαιτέρω αποσαφήνιση της ανάγκης προώθησης εκείνων των διαβουλέυσεων στη Διακυβερνητική Διάσκεψη που αποσκοπούν στην ανάπτυξη και την ενίσχυση της κοινής δράσης όσον αφορά τα σχετικά με τον τρίτο πυλώνα ζητήματα.
<P>
Τρίτο σημείο: η μεταρρύθμιση του διαμετακομιστικού συστήματος. Θα ήθελα να τονίσω σχετικά ότι η εξεταστική επιτροπή ξεκινώντας από την ανάλυση του καθεστώτος και των σοβαρών προβλημάτων που συνεπάγεται, θεώρησε σωστό να εντάξει το θέμα στο πλαίσιο μιας γενικότερης προβληματικής. Με αυτή την έννοια οι υπηρεσίες μου πραγμτοποίησαν ευρείες διαβουλεύσεις τόσο εντός της Επιτροπής όσο και στα κράτη μέλη και τις χώρες που ανήκουν στο κοινό σύστημα διαμετακόμισης, όπως επίσης και στον ιδιωτικό τομέα.
<P>
Η εξεταστική επιτροπή, όπως γνωρίζετε, συνεργάστηκε στενά καθ' όλη τη διάρκεια αυτής της διαδικασίας που ολοκληρώθηκε στις αρχές Φεβρουαρίου, με τη Διάσκεψη για την Ευρωδιαμετακόμιση στην οποία έλαβαν μέρος 250 εκπρόσωποι του δημόσιου και ιδιωτικού τομέα, διάσκεψη που τίμησε με την προσφώνησή του ο κ. Tomlinson. Η Επιτροπή επιθυμεί τώρα να μεταφράσει τα αποτελέσματα αυτών των διαβουλεύσεων σε ένα συγκεκριμένο αριθμό δράσεων. Σας διαβεβαιώνω, κύριε Πρόεδρε, ότι η επιτροπή θα λάβει υπόψη της, στο μεγαλύτερο δυνατό βαθμό, τις συστάσεις της εξεταστικής επιτροπής. εξάλλου, εγώ ο ίδιος προτίθεμαι να παρουσιάσω προς έγκριση στην Επιτροπή το σχέδιο δράσης για τη μεταρρύθμιση μέχρι τα τέλη Απριλίου.
<P>
Η Επιτροπή συμμερίζεται το γενικό συμπέρασμα της έκθεσης, σύμφωνα με το οποίο τα καθεστώτα διαμετακόμισης είναι θεμελιώδους σημασίας για το εμπόριο στην Ευρώπη και πέρα από την Ευρώπη, χρειάζεται όμως να μεταρρυθμισθούν ριζικά. Επιτρέψτε μου να πω ότι η Επιτροπή έχει αρχίσει να μελετά το θέμα από την αρχή της εντολής της Επιτροπής μας, πρόεδρε Santer, με την ανακοίνωση του Μαρτίου 1995, το οποίο ακολούθησε η ανακοίνωση του Φεβρουαρίου 1996 και με την προσωρινή έκθεση για το διακομετακομιστικό σύστημα, το περασμένο φθινόπωρο. Η εργασία της εξεταστικής επιτροπής, που συμβάλλει ιδιαίτερα στην αποσαφήνιση της κατάστασης και δίδει πολιτικά κίνητρα, θα είναι επωφελής για την υλοποίηση των πρωτοβουλιών που θα αναληφθούν.
<P>
Τέταρτο σημείο: ο Ευρωπαϊκός Οικονομικός Χώρος και οι χώρες της Κεντρικής και Ανατολικής Ευρώπης που έχουν υπογράψει συμφωνία σύνδεσης. Η έκθεση προέβαλε έντονες ανησυχίες σχετικά με τη λειτουργία του κοινού διαμετκομιστικού συστήματος και τη διεύρυνσή του, τον περασμένο Ιούλιο, στις τέσσερις χώρες του Visegrad. Είχα ήδη την ευκαιρία να εκφράσω τις σκέψεις μου σχετικά με την πολιτική σκοπιμότητα και το βάσιμο, από τεχνικής σκοπιάς, μιας τέτοιας διεύρυνσης που όπως προκύπτει δεν έχει προκαλέσει μέχρι στιγμής δραματικά αποτελέσματα. Θα ήθελα στο σημείο αυτό να περιορισθώ σε μερικές παρατηρήσεις.
<P>
Η Επιτροπή έχει την άποψη ότι η ύπαρξη τριών διαφορετικών τύπων διαμετακομιστικού καθεστώτος -η κοινοτική διαμετακόμιση, η κοινή διαμετακόμιση και το TIR- όλο και πιο δύσκολα μπορεί να διατηρηθεί. Η Επιτροπή θα παρουσιάσει συγκεκριμένες προτάσεις για την ενοποίηση της κοινοτικής διαμετακόμισης και της κοινής διαμετακόμισης σε μία ενιαία σύμβαση. Η Επιτροπή αυτή την περίοδο εργάζεται και για την επίτευξη στενότερης συνεργασίας με την Ελβετία, θέμα που η έκθεση διαπραγματεύεται εκτενώς. Γι αυτό το σκόπο έχουμε συνάψει μία συμφωνία αμοιβαίας βοήθειας που αποτελεί όχι μόνο ένα σημαντικό τεχνικό εργαλείο, αλλά και την απόδειξη της συγκεκριμένης πολιτικής βούλησης εκ μέρους της Ελβετίας να συνεργασθεί με την Επιτροπή.
<P>
Η Επιτροπή αναλαμβάνει πλήρως τις ευθύνες της για την απόφαση διεύρυνσης του συστήματος στις χώρες του Visegrad. Μετά όμως από αυτή την παρατήρηση θέλω να τονίσω ότι θα τηρήσω τη δέσμευση που ανέλαβα ενώπιον της εξεταστικής επιτροπής -ξέρω πόσο σημαντικό είναι αυτό το ζήτημα για τον κ. Tomlinson και τον κ. Kellett-Bowman- ότι δεν θα γίνει καμία άλλη διεύρυνση του κοινου διαμετακομιστικού συστήματος πριν από τη μεταρρύθμιση και την εγκατάσταση ηλεκτρονικών μηχανισμών ελέγχου.
<P>
Τέλος, κύριε Πρόεδρε, το πέμπτο και τελευταίο σημείο, στο οποίο θέλω να αναφερθώ με συντομία, είναι ιδιαίτερα λεπτό: τα εκκρεμή χρέη. Θα περιορισθώ σε μία συνοπτική παρατήρηση και εάν χρειασθεί ο συνάδελφός μου, επίτροπος Liikanen, θα αναφερθεί στο ζήτημα αυτό με περισσότερες λεπτομέρειες.
<P>
Η έκθεσης της εξεταστικής επιτροπής ζητά από την Επιτροπή να προτείνει την παραγραφή των εκκρεμουσών οφειλών στις περιπτώσεις που προέκυψαν από λάθη της δημόσιας διοίκησης. Δύσκολα όμως μπορεί κανείς να φαντασθεί μία πρόταση προς αυτή την κατεύθυνση που να λαμβάνει υπόψη τις ιδιαιτερότητες κάθε μεμονωμένης περίπτωσης. Ο τελωνειακός κώδικας προβλέπει τη δυνατότητα επιστροφής ή παραγραφής του χρέους σε μεμονωμένες περιπτώσεις, που αναλύονται και αιτιολογούνται κατά περίσταση, αλλά δεν προβλέπεται ένα γενικευμένο μέτρο αυτού του είδους.
<P>
Η Επιτροπή έχει επίγνωση των ενδεχομένων οικονομικών επιπτώσεων στους ενδιαφερόμενους επαγγελματίες, το όλο θέμα εντούτοις δεν μπορεί παρά να επιλυθεί στα πλαίσια της νομιμότητας και αφού επαληθευθούν τα δεδομένα κατά περίπτωση. Στην αντίθετη περίπτωση, θα ήταν δυνατή κάθε είδους παράβαση σε βάρος των ευρωπαίων φορολογουμένων και της οικονομικής λιτότητας που όλοι μας αντιμετωπίζουμε. Σημειώνω ότι τα κράτη μέλη έχουν τη δυνατότητα να εξασφαλίσουν ευνοϊκές προϋποθέσεις πληρωμής, κατά περίπτωση, και η Επιτροπή τα ενθαρρύνει να χρησιμοποιήσουν αυτή τη δυνατότητα.
<P>
Καταλήγοντας, κύριε Πρόεδρε, τονίζω ότι, έστω και με μία μακρά παρέμβαση, δεν είναι δυνατό να αποτιμήσω όπως της αξίζει τον πλούτο της έκθεσης της εξεταστικής επιτροπής που πραγματικά είναι πολυσύνθετη. Περιέχει 38 συστάσεις, πολλές από τις οποίες καλούν την Επιτροπή να παρουσιάσει προτάσεις, να προβεί σε μελέτες ή να ενθαρρύνει τα κράτη μέλη να αναλάβουτν συγκεκριμένες δράσεις. Η έκθεση ζητά μία μεγαλύτερη πολιτική leadership εκ μέρους της Επιτροπής και περισσότερη πολιτική βούληση συνεργασίας εκ μέρους των κρατών μελών.
<P>
Είναι σαφές ότι σε ένα σημαντικότερο ρόλο αντιστοιχεί και περισσότερο βάρος εργασίας, ειδικότερα για τη ΓΔ ΧΧΙ και την UCLAF. Οποιοδήποτε και εάν είναι το καθεστώς που θα προκύψει στο μέλλον, χρειαζόμαστε επαρκείς πόρους και το κατάλληλο προσωπικό που να εξασφαλίζουν τη σωστή εφαρμογή, τον έλεγχο και την προσαρμογή του καθεστώτος στο περιβάλλον. Η Επιτροπή υπολογίζει και στην υποστήριξη του Κοινοβουλίου για την παροχή των καταλλήλων οικονομικών και ανθρώπινων πόρων και είναι αποφασισμένη να συμβάλει ώστε τα κράτη μέλη να αρχίσουν να προσέχουν όλο και περισσότερο αυτού του είδους τις θεματικές. Η επιτυχία της μεταρρύθμισης θα εξαρτηθεί και από το θάρρος και την αποφασιστικότητα που θα δείξουν το Συμβούλιο, οι εθνικές τελωνειακές υπηρεσίες, οι οικονομικοί παράγοντες και το Ευρωπαϊκό Κοινοβούλιο.
<P>
Σε αυτό το πλαίσιο, προτίθεμαι να καταβάλω κάθε δυνατή προσπάθεια για την πλήρη συμμετοχή του Συμβουλίου «εσωτερική αγορά» και του Συμβουλίου ECOFIN στην αντιμετώπιση του προβλήματος της διαμετακόμισης, ώστε να αναλάβουν τις ευθύνες τους, όπως πολύ σωστά και συχνά τονίζεται στην έκθεση της εξεταστικής επιτροπής την οποία, για άλλη μία φορά, συγχαίρω θερμότατα.

<SPEAKER ID=22 NAME="Πρόεδρος">
Ευχαριστώ τον επίτροπο Monti. Τα χειροκροτήματα των συναδέλφων μου δείχνουν, κύριε Επίτροπε ότι οι προτάσεις που διατυπώσατε καθώς και οι δεσμεύσεις που πήρατε εκτιμήθηκαν από τη Συνέλευσή μας.

<SPEAKER ID=23 NAME="Gradin">
 - (SV) Κυρία Πρόεδρε, οι κύριοι Tomlinson, Kellet - Bowman και τα υπόλοιπα μέλη της προσωρινής Εξεταστικής Επιτροπής έχουν εκπονήσει μια λεπτομερή αναφορά για το καθεστώς διαμετακόμισης. Περιγράφει καλά τις αδυναμίες. Το ίδιο έκανε επίσης η έκθεση διαμετακόμισης της Επιτροπής η οποία εδόθη στο Κοινοβούλιο τον Απρίλιο του περασμένου έτους. Οργανωμένοι κακοποιοί εκμεταλλεύονται τις αδυναμίες του συστήματος με μεγάλες απώλειες για τους φορολογούμενους και τις επιχειρήσεις της ΕΕ. Η Εξεταστική Επιτροπή έχει προτείνει μια σειρά μέτρων. Τώρα απαιτείται πολιτική θέληση ώστε να υλοποιηθούν επίσης. Όπως ήδη είπε ο συνάδελφός μου κ. Monti, η Επιτροππή θα εργαστεί περαιτέρω εποικοδομητικά με αυτά τα θέματα. Ελπίζω ότι και τα κράτη μέλη και τα υπόλοιπα θεσμικά όργανα είναι επίσης έτοιμα να δράσουν. Πρέπει να δημιουργήσουμε μαζί ένα εύκαμπτο και ταυτόχρονα ασφαλές διαμετακομιστικό καθεστώς, διότι το διαμετακομιστικό καθεστώς της Ένωσης είναι απαραίτητο. Δημιουργήθηκε παρ&#x02BC;όλα αυτά για την διευκόλυνση της ροής των εμπορευμάτων μέσω της Κοινότητας. Από τότε υλοποιήθηκε η εσωτερική κοινή αγορά με 15 συμμετέχουσες χώρες. Το τείχος του Βερολίνου έπεσε και τα σύνορα προς ανατολάς άνοιξαν. Αυτό είναι σημαντικό και θετικό. Οι εμπορικές ανταλλαγές αυξήθηκαν έντονα και το εμπόριο έχει διεθνοποιηθεί ακόμα περισσότερο. Αλλά το σύστημα ελέγχου δεν έχει προσαρμοστεί στην αυξανόμενη ροή των εμπορευμάτων μέσω της Ένωσης και των αιτούμενων ένταξη χωρών.
<P>
Η έκθεση της Εξεταστικής Επιτροπής είναι εποικοδομητική και στηρίζει επίσης κατά βάση τις δικές μας προσπάθειες εντός της Επιτροπής να εκσυγχρονίσουμε και να καταστήσουμε πιο αποτελεσματικό το σύστημα. Το κύριο μέλημα όλων μας είναι τώρα να μεταρρυθμίσουμε γρήγορα το διαμετακομιστικό καθεστώς χωρίς, εξ&#x02BC;αιτίας αυτού, να φρενάρουμε το ελεύθερο εμπόριο. Οι έλεγχοι πρέπει να βελτιωθούν.Οι έρευνες για τις περιπτώσεις που υπάρχουν υποψίες για απάτες πρέπει να διενεργηθούν τόσο αποτελεσματικά ώστε να αποθαρρυνθούν οι συμμορίες.
<P>
Είναι θετικό ότι πολλές από τις συστάσεις της έκθεσης αφορούν ακριβώς τον αυξημένο έλεγχο και τις αποτελεσματικότερες έρευνες. Δύο από τους τομείς ευθύνης μου θίγονται άμεσα, συγκεκριμένα ο χρηματοδοτικός έλεγχος και ο αγώνας κατά των ατασθαλιών και της απάτης. Στις συστάσεις υπ΄αριθμ. 2 και 3 προτείνεται αφ&#x02BC;ενός ένα κοινοτικό όργανο τελωνειακής έρευνας, αφ&#x02BC;ετέρου ένα κοινοτικό γραφείο πληροφόρησης και ανάλυσης. Είναι ενδιαφέρουσες προτάσεις. Η εμπειρία της Επιτροπής από το έργο της UCLAF δείχνει ότι είναι σημαντικό να συνεργάζονται οι αστυνομικοί, οι τελωνειακοί και οι άλλοι ειδικοί στον αγώνα κατά των ατασθαλιών και της απάτης. Εκεί υπάρχουν σήμερα μεγάλες ελλείψεις, και νομίζω ότι αυτές οι προτάσεις αλληλοσυμπληρώνονται πολύ καλά. Ελπίζω ότι το Κοινοβούλιο επίσης έχει συνειδητοποιήσει ότι για να μπορούν να γίνουν όλες αυτές οι αλλαγές, πρέπει να διατεθούν οικονομικοί πόροι για τις αυξανόμενες παρεμβάσεις που απαιτούνται σ&#x02BC;αυτόν τον τομέα. Σ&#x02BC;αυτό θα επανέλθουμε στην συζήτηση για τον προϋπολογισμό. Επίσης πρέπει εντός της Επιτροπής σίγουρα να επιχειρήσουμε και ανακατανομές και ανασυνθέσεις.
<P>
Η πρόταση περί ενίσχυσης και διευκόλυνσης της νομικής συνεργασίας μεταξύ των κρατών μελών συμβαδίζει επίσης με το έργο που έχουμε ξεκινήσει εντός της Επιτροπής. Όπως γνωρίζετε έχουμε πάρει αρκετές πρωτοβουλίες σ&#x02BC;αυτόν τον τομέα. Ένας αριθμός πολυετών προγραμμάτων έχουν ξεκινήσει. Προωθούν την ανταλλαγη εμπειριών και την εκπαίδευση μεταξύ υπαλλήλων διαφόρων κατηγοριών οι οποίοι εργάζονται με την καταπολέμηση της διεθνούς εγκληματικότητας. Ένα από τα προγράμματα, το Grotius, απευθύνεται σε δικαστές, εσαγγελείς και άλλους εντός του νομικού συστήματος. Ένα άλλο πρόγραμμα, το Sherlock, αναπτύσσει την κοινή γνώση για το πως θα αντιμετωπίσουμε τα πλαστά έγγραφα. Ένα τρίτο πρόγραμμα που ξεκίνησε λέγεται Oisin και αφορά την εξερεύνηση μορφών συνεργασίας των αστυνομικών από τα διάφορα κράτη μέλη μας.
<P>
Ταυτόχρονα το Συμβούλιο Υπουργών και η Επιτροπή συζητούν τα τυπικά νομικά πλαίσια για μια αποτελεσματικότερη νομική συνεργασία στην Ένωση. Αφορούν τις προτάσεις για κανόνες άμεσων επαφών μεταξύ των δικαστικών αρχών και την εγκαθίδρυση δικτύων μεταξύ δικαστών που διεξάγουν έρευνες στην Ένωση. Πρέπει να βελτιωθεί η ανταλλαγή πληροφοριών μεταξύ των ανακριτικών αρχών και των δικαστικών αρχών. Υπάρχει μια σημαντική πρόταση για το πως θα μπορούν να ανταλλάσσονται έγγραφαα ταχύτερα και αποτελεσματικότερα μεταξύ των δικαστηρίων. Αυτό που ελπίζουμε είναι να μπορούν να έχουν άμεση επαφή και να μην χρειάζεται να πηγαίνουν μέσω Πρεσβειών και Υπουργείων Εξωτερικών. Μια άλλη πρόταση που συζητείται είναι η αμοιβαία αναγνώριση της νομικής θέσης των υπαλλήλων. Εκτός αυτού έχει υποβληθεί πρόταση για την κοινή καταγραφή των ερευνών ποινικών πράξεων και έναν κατάλογο των δικαστικών αποφάσεων. Όλες αφορούν τον αγώνα να μπορούμε καλύτερα να συζητάμε την διασυνοριακή εγκληματικότητα.
<P>
Αυτές οι συζητήσεις ωστόσο, προχωρούν, όπως γνωρίζετε με πολύ δυστοκία. Η δυστοκία οφείλεται εν μέρει στην δύσκολα χειριζόμενη διαδικασία λήψης αποφάσεων για τον τρίτο πυλώνα της Συνθήκης του Μάαστριχτ. Ελπίζω ότι η Διακυβερνητική Διάσκεψη θα το αλλάξει αυτό και θα μας δώσει καλύτερα και αποτελεσματικότερα εργαλεία λήψης αποφάσεων για την νομική συνεργασία. Ένα παράδειγμα της δυστοκίας του τωρινού συστήματος είναι ότι καμία από τις τέσσερεις σημαντικές συνθήκες που υπεγράφησαν από τα κράτη μέλη δεν έχουν επικυρωθεί. Πρόκειται για τις συνθήκες της Europol, της τελωνειακής συνεργασίας, της έκδοσης εγκληματιών και της προστασίας των οικονομικών συμφερόντων της Κοινότητας. Γι&#x02BC;αυτό υποστηρίζω ολόθερμα την σύσταση υπ. αριθμ. 16 της Εξεταστικής Επιτροπής, όπου απαιτείται να επικυρωθεί γρήγορα η συνθήκη για την προστασία των οικονομικών συμφερόντων της Κοινότητας, κάτι που πρέπει να ισχύσει επίσης για όλες τις συνθήκες. Αυτή η συνθήκη υπεγράφη παρ&#x02BC;όλα αυτά πριν από δύο χρόνια. Ούτε μία χώρα δεν έχει ωστόσο ανταποκριθεί σ&#x02BC;αυτό που υπέγραψε. Αν θέλουμε να έχουμε όργανα και εργαλεία στην διαθεσή μας είναι σημαντικό να έχουμε επίσης αυτήν την αντίδραση από τα κράτη μέλη.
<P>
Οι συστάσεις υπ' αριθμ. 19 και 20 συνεπάγονται ότι τα κράτη μέλη θα έπρεπε να εφαρμόσουν εξωεδαφική νομοθεσία, δηλ. ότι τα δικαστήρια ενός κράτους μέλους έχουν δικαιοδοσία σε σχέση με ένα τελωνειακό αδίκημα, ακόμη και αν το αδίκημα ετελέσθη σ&#x02BC;ένα άλλο κράτος μέλος. Αυτό είναι ένα πολύ καλό εργαλείο το οποίο θα χρειαζόμασταν. Εκτός αυτού η ΚΑΠΠΕ θα είχε δικαίωμα να καταθέσει αποδεικτικό υλικό σε συνάφεια με δίκες στα κράτη μέλη μας. Συμμερίζομαι την άποψη της Εξεταστικής Επιτροπής ότι πρέπει να δωθούν στην Επιτροπή τέτοιες νομικές αρμοδιότητες ώστε να μπορεί το αποδεικτικό υλικό μας να χρησιμοποιείται στο δικαστήριο. Κατά την γνώμη μου πρέπει να δωθεί στην Επιτροπή η δυνατότητα να φέρει ποινικές υποθέσεις προς εκδίκαση και να καταθέτει ως μάρτυρας ενώπιον του δικαστηρίου στην ίδια βάση με τις εθνικές αρχές. Παρόμοιες σκέψεις έχουν διατυπωθεί στην υψηλόβαθμη ομάδα η οποία θα παραστεί στην διάσκεψη του Αμστερνταμ με τους ηγέτες των κυβερνήσεών μας, όπου θα συζητηθεί η διεθνής οργανωμένη εγκληματικότητα.
<P>
Όσον αφορά την σύσταση υπ. αριθμ. 27 η Εξεταστική Επιτροπή προτείνει να διαγραφούν τα καθυστερούμενα τελωνειακά χρέη που προέκυψαν ως αποτέλεσμα κακής διαχειριστικής πρακτικής του τελωνείου. Πρέπει να πώ ότι είμαι λίγο διστακτική ως προς αυτό. Μάλλον χρειάζεται μια γερή συζήτηση γι&#x02BC;αυτό το άρθρο. Δυσκολεύομαι λίγο να καταλάβω πως η διαγραφή καθυστερούμενων τελωνειακών χρεών θα μπορούσε να βελτιώσει τους τελωνειακούς ελέγχους. Πραγματικά δεν πρόκειται για χρήματα που ανήκουν στο τελωνείο, αλλά για χρήματα των φορολογουμένων. Νομίζω ότι υπάρχουν άλλες δυνατότητες να υποστηριχθούν οι τελωνειακές αρχές που εργάζονται με την μεγαλύτερη δυνατή αποτελεσματικότητα και ακεραιότητα, παρά τις περικοπές και την αυξημένη ροή των εμπορευμάτων. Αυτό που χρειάζεται να κάνουμε είναι να βρούμε μια συνεργασία με το προσωπικό των τελωνείων σ&#x02BC;ολόκληρη την Ένωση. Η Επιτροπή πρέπει, μαζί μ&#x02BC; όλο αυτό το προσωπικό, να δημιουργήσει αποτελεσματικούς διαμετακομιστικούς ελέγχους.
<P>
Τελειώνοντας θέλω να πώ ότι η Επιτροπή εκτιμά την έκθεση της προσωρινής Εξεταστικής Επιτροπής. Σίγουρα έχουμε λόγο να επανέλθουμε σ&#x02BC;αυτήν σε διάφορες περιπτώσεις.

<SPEAKER ID=24 LANGUAGE="EN" NAME="Green">
Κυρία Πρόεδρε, εξ ονόματος της Σοσιαλιστικής Ομάδας θα ήθελα να καλωσορίσω την έκθεση της προσωρινής εξεταστικής επιτροπής και ιδιαίτερα να υποβάλλω τα συγχαρητήριά μας στον εισηγητή κ. Kellett-Bowman για την εξαίρετη εργασία του σχετικά με την εκπόνηση της εκθέσεως που βρίσκεται σήμερα μπροστά μας καθώς και στον κ. Tomlinson για τον εξαίρετο τρόπο με τον οποίο χειρίστηκε την εξεταστική επιτροπή ως πρόεδρός της και για το πολύ καλό προηγούμενο που δημιουργεί για τις εξεταστικές επιτροπές που θα γίνουν στο μέλλον.
<P>
Θέλω επίσης να συγχαρώ τους Επιτρόπους, μεγάλος αριθμός των οποίων, κατά την αρχή τουλάχιστον της συζήτησης, βρισκόταν εδώ. Κατανοώ τους λόγους που ένας ή δύο έφυγαν αλλά τους συγχαίρω για την παρουσία τους. Ειλικρινά, θα πρέπει να πω πως είμαι απογοητευμένη που παρέμειναν τόσο λίγα Μέλη για να παρακολουθήσουν αυτήν την τεραστίας σημασίας συζήτηση. Έχοντας υπόψη την παρουσία της Επιτροπής, αυτό είναι κάτι που οπωσδήποτε πρέπει να λεχθεί.
<P>
(Χειροκροτήματα) Κοιτάζοντας γύρω γύρω στην αίθουσα βλέπω αρκετά μέλη των Επιτροπών Ελέγχου του Προϋπολογισμού και Προϋπολογισμών τα οποία είναι ασφαλώς δεσμευμένα για την καταπολέμηση της απάτης στην Ευρώπη. Είναι όμως σαφέστατο σε όλους ότι η απάτη στην Ευρωπαϊκή Ένωση και η αντίδραση των πολιτών σ' αυτή αποτελούν ένα τεράστιο πολιτικό ζήτημα όχι μόνο για τα μέλη των Επιτροπών Ελέγχου του Προϋπολογισμού και Προϋπολογισμών αλλά και για το κάθε Μέλος του Σώματος. Μπορώ μόνο να ελπίζω ότι εκείνα τα Μέλη που δεν παρευρίσκονται θα είναι στα γραφεία τους διαβάζοντας τους τέσσερεις τόμους της εκθέσεως της εξεταστικής επιτροπής: είμαι μεγαλόθυμη. Πράγματι όμως πιστεύω ότι δεν μας ταιριάζει να πάμε σπίτια μας και να αρχίσουμε τους φιλιππικούς κατά της απάτης και για ό, τι κάνουμε γι' αυτήν όταν εδώ έχουμε την εξαίρετη έκθεση της εξεταστικής επιτροπής αλλά τόσα λίγα άτομα για να τη συζητήσουν.
<P>
Η έκθεση αυτή δείχνει το καλύτερο πρόσωπο του Ευρωπαϊκού Κοινοβουλίου. Αυτός είναι ακόμη ένας λόγος που λυπούμαι για τη μειωμένη προσέλευση. Εδώ έχουμε το Ευρωπαϊκό Κοινοβούλιο εν δράσει - για πρώτη φορά, διότι αυτή ήταν η πρώτη εξεταστική επιτροπή που θεσπίστηκε σύμφωνα με τη Συνθήκη του Μάαστριχτ - και ο τρόπος με τον οποίο έχει ενεργήσει, τα στοιχεία τα οποία συνέλεξε από τους ενδιαφερόμενους, από την Επιτροπή, από τα κράτη μέλη και από μεμονωμένα άτομα, αποτελούν υπόδειγμα του τρόπου με τον οποίο θα θέλαμε να εργάζονται οι εξεταστικές επιτροπές στο μέλλον. Η επιτροπή υπήρξε πολύ σοβαρή, αποφασιστική και κατέληξε σε ένα φάσμα προτάσεων που περιποιούν τιμή στο Σώμα.
<P>
Θα πρέπει επίσης να κάνουμε απόλυτα σαφές ότι εκείνο που απεκάλυψε η εξεταστική επιτροπή είναι το γεγονός ότι η λειτουργία της εσωτερικής αγοράς, που αποτελεί τη θεμελιώδη πολιτική της Ευρωπαϊκής Ένωσης κατά τα τελευταία χρόνια, έχει γίνει αντικείμενο εκμετάλλευσης. Η έκθεση αυτή αναφέρεται στην εσωτερική αγορά και μόνον ενώ οι περισσότεροι πολίτες μας υποθέτουν ότι η εσωτερική αγορά λειτουργεί πράγματι κατά τέτοιο τρόπο ώστε να μην επιτρέπει την απάτη. Η έκθεση περιλαμβάνει σαφείς ενδείξεις ότι αυτή τη στιγμή η εσωτερική αγορά έχει αποτύχει και ότι υπάρχει ανάγκη να γίνει πιο αυστηρή.
<P>
Ας μην ξεχνάμε όμως ότι η παρούσα υπήρξε η πρώτη εξεταστική επιτροπή που θέσπισε το Σώμα και ότι όταν, κατά τη Διάσκεψη των Προέδρων υπό την προεδρία του Klaus Hδnsch όταν ήταν ακόμη Πρόεδρος του Κοινοβουλίου, εξετάζαμε την αξιοποίηση για πρώτη φορά των νέων δικαιωμάτων μας σύμφωνα με τη Συνθήκη του Μάαστριχτ, θέλαμε να είμαστε βέβαιοι ότι η πρώτη εξεταστική επιτροπή θα ασχολείτο με ένα θέμα που θα είχε πραγματική επίπτωση στο ευρύ κοινό. Ο κ. Martens ήταν ο πρώτος που παρουσίασε την ιδέα να ασχοληθούμε με την απάτη στην Ένωση ενώ η ομάδα μου έκανε τη συγκεκριμένη πρόταση για τον τομέα με τον οποίο θα έπρεπε να ασχοληθούμε. Όλα αυτά μας επέτρεψαν να αποδείξουμε την πραγματικά αποτελεσματική φύση του Σώματος στον ρόλο του της παρακολούθησης, της εξέτασης, της διερεύνησης και της δημοσιοποίησης.
<P>
Εάν υπάρχει κάποιο μήνυμα που θα έπρεπε να λάβουν τα ευρωπαϊκά μέσα ενημέρωσης είναι ότι το Ευρωπαϊκό Κοινοβούλιο εκθέτει την απάτη που συντελείται έναντι των θεσμικών οργάνων της Ένωσης σε όρους προϋπολογισμού των και, βεβαίως, έναντι των κρατών μελών της ΕΕ και ότι αυτό που λέμε τώρα στις κυβερνήσεις και στα κοινοβούλια των κρατών μελών της Ένωσης είναι: »Παρακαλούμε κάντε τώρα αυτά που πρέπει να κάνετε και δώστε συνέχεια στην έκθεση αυτή». Ελπίζω ότι τα μέσα ενημέρωσης θα το θυμούνται αυτό και θα συνειδητοποιήσουν ότι δεν είναι το Κοινοβούλιο εκείνο που καλύπτει ή υποκρίνεται για την απάτη. Εμείς την εκθέτουμε και προσφέρουμε την ανάλυσή μας στην υπόλοιπη Ένωση.
<P>
Είναι ορθό να δηλώσω ότι όλο τον καιρό που λειτουργούσε η εξεταστική επιτροπή η αντιμετώπισή της άλλαξε από, όχι εχθρότητα αλλά κάποιο σκεπτικισμό, σε μεγάλη υποστήριξη και βοήθεια από την Επιτροπή και τα άλλα θεσμικά όργανα.
<P>
Οι κύριες προτάσεις - και κλείνω μ' αυτό - στην έκθεση της εξεταστικής επιτροπής αφορούν τις λεπτομέρειες της λειτουργίας της εσωτερικής αγοράς και θα πρέπει να τις λάβουμε υπόψη μας και να τις υλοποιήσουμε.
<P>
(Χειροκροτήματα)
<SPEAKER ID=25 NAME="Πρόεδρος">
Κυρία Green, θα ήθελα να σας πω ότι η προεδρία γνωστοποίησε τη μεγάλη της επιθυμία να υπάρξει μεγάλη συμμετοχή των συναδέλφων σ'αυτή τη συζήτηση.

<SPEAKER ID=26 LANGUAGE="ES" NAME="Garriga Polledo">
Κυρία Πρόεδρε, αξιότιμοι κύριοι βουλευτές, θα ήθελα, εξ ονόματος της Ομάδας μου όσο και προσωπικά, να συγχαρώ τον Edward Kellett-Bowman για την εργασία του στη διάρκεια αυτών των μηνών, εργασία της οποίας απτή απόδειξη αποτελεί αυτή η μακροσκελής και τεκμηριωμένη έκθεση. Θα ήθελα επίσης να χαιρετίσω την αποτελεσματική Προεδρία του John Tomlinson και ιδιαίτερα τον διερευνητικό τρόπο με τον οποίο την άσκησε, χάρη στον οποίο μπορέσαμε να αποσπάσουμε από πολλούς καταθέτοντες περισσότερες πληροφορίες από όσες αρχικά φαίνονταν διατεθειμένοι να παρέχουν.
<P>
Πίσω από το πρόβλημα της κοινοτικής διαμετακόμισης υπάρχει κάτι περισσότερο από κάποια αδικήματα που διέπραξαν οργανωμένες μαφίες οι οποίες διαφθείρουν το σύστημα προκειμένου να αποκομίσουν κέρδη, τα οποία αποτελούν απώλειες για τους φορολογούμενους της Κοινότητας. Είναι απαραίτητο να επισημάνουμε ότι πίσω από την κακή λειτουργία του συστήματος βρίσκεται επίσης η σύγκρουση ανάμεσα σε δύο τελωνειακές νοοτροπίες. Μία που ευνοεί τη μέγιστη ταχύτητα κατά την τελωνειακή διεκπεραίωση σε βάρος του ελέγχου και της πιθανής απώλειας τελωνειακών δασμών και μία άλλη που αντιστρέφει τις προτεραιότητες. Γενικώς, αυτός ο διαχωρισμός επισημαίνει τις χώρες από όπου ξεκινά η κοινοτική διαμετακόμιση και τις χώρες όπου τελειώνει η διαμετακόμιση. Η διαμάχη ανάμεσα στις δύο τελωνειακές νοοτροπίες βοήθησε πολύ στην υποβάθμιση του συστήματος κοινοτικής διαμετακόμισης. Η προσωρινή επιτροπή κατέδειξε ότι η τελωνειακή συνεργασία μεταξύ των Κρατών μελών πρέπει να ενισχυθεί επειγόντως. Κατέδειξε επίσης ότι η τελωνειακή πολιτική συχνά χρησιμοποιήθηκε ως όπλο εμπορικής πολιτικής, θέτοντας έτσι σε κίνδυνο τη διατήρηση του συστήματος, που είναι ζωτικό για τη λειτουργία της εσωτερικής αγοράς. Η προσωρινή επιτροπή κατέδειξε επίσης ότι η απάτη και το λαθρεμπόριο δεν είναι ιδιαίτερα προβλήματα, αλλά αποτελούν ήδη πραγματικά πανευρωπαϊκά προβλήματα· ένα σαφές σχετικό παράδειγμα είναι τα τσιγάρα, και είναι πολυάριθμες οι μαρτυρίες που αποδεικνύουν τη γενικοποίηση του λαθρεμπορίου τους σε ολόκληρη την Ευρώπη. Διαπιστώνουμε επίσης ότι από τον Επίτροπο Monti ως την καθεμιά ενδιαφερόμενη εθνική διοίκηση, όλοι παρακολούθησαν με ενδιαφέρον την εξέλιξη των εργασιών και τις συστάσεις αυτής της επιτροπής, οι οποίες θα πρέπει να είναι βασικές για τις ατζέντες του Συμβουλίου ώστε να διασφαλιστεί η ενίσχυση της τελωνειακής συνεργασίας και η επιβίωση του συστήματος. Πέρα από τη χρονική εμβέλεια της έκθεσης, υπάρχει το μέλλον των κοινοτικών τελωνείων και η απάντηση στην ερώτηση αν μια εσωτερική αγορά μπορεί να λειτουργήσει με δεκαπέντε διαφορετικές τελωνειακές υπηρεσίες ή αν πρέπει να αναζητηθεί κάποιος τρόπος να προχωρήσουμε προς μια κοινή τελωνειακή υπηρεσία που να μη θίγει την εθνική κυριαρχία αλλά να εμβαθύνει την κοινοτική διάσταση. Πάνω από όλα, αξιότιμοι κύριοι βουλευτές, πρέπει να καταστεί σαφές ότι το Ευρωπαϊκό Κοινοβούλιο εντόπισε ένα πρόβλημα, και ότι, με τρόπο συνδυασμένο και επιτυχημένο, διάφορες πολιτικές δυνάμεις ανέλυσαν τις αιτίες και πρότειναν συγκεκριμένες λύσεις. Δεν πιστεύω -και χρησιμοποιώ τα λόγια της κ. Green- ότι μπορεί να βρεθεί καλύτερο παράδειγμα σχετικά με αυτό που οφείλει να πράττει το Ευρωπαϊκό Κοινοβούλιο.
<P>
(Χειροκροτήματα)

<SPEAKER ID=27 LANGUAGE="PT" NAME="Rosado Fernandez">
Ποτέ δεν περίμενα, κύριε Πρόεδρε, κύριε Επίτροπε, να λάβω τόση ικανοποίηση σε μία Εξεταστική Επιτροπή και να ανακαλύψω ότι, ακόμη και στη δημοκρατία, ένας ευμενής δεσπότης και φίλος μπορεί να φέρει εις πέρας μία Εξεταστική Επιτροπή, όπως έκανε ο κ. Tomlinson με μεγάλη επιτυχία.
<P>
Πρέπει επίσης να πω ότι ποτέ δεν περίμενα ότι το Ηνωμένο Βασίλειο θα μπορούσε να παράγει κάτι που με τόση ικανότητα, νηφαλιότητα, υπομονή, συνθετική δύναμη, θα αποτελούσε μία έξοχη εργασία, που μπορώ να τη θεωρήσω ένα handbook για την απάτη και τον τρόπο για την καταπολέμησή της στην Ευρώπη.
<P>
Από αυτό συμπεραίνουμε ότι υπάρχουν διάφορα σημαντικά θέματα, πληρόφορηση, συντονισμός, έλεγχος, παρέμβαση που παραμελήθηκαν όχι από την Επιτροπή, ότι η Επιτροπή στην προκειμένη περίπτωση δεν πρέπει να χρησιμεύει ως άλλοθι για τη συμπεριφορά των κρατών μελών την οποία θεωρώ καταδικαστέα. Τα κράτη μέλη έχουν την παλιά σοφία εκείνων που στα αρχαία βασίλεια προστάτευαν τους κουρσάρους και τους έκαναν ευγενείς. Αυτά προστατεύουν συχνά την απάτη ως μορφή διευθέτησης μίας πιο αποτελεσματικής εμπορικής μεθόδου για να ανταγωνισθούν τις χώρες που πρέπει να αντιμετωπίσουν. Αυτή είναι η αλήθεια! Εδώ συναντάμε την απιστία της πολιτικής! Πράγματι, είναι ένας εξευγενισμός της απάτης για τον οποίο διακρίνω στη δική μου και σε άλλες κυβερνήσεις, κατά τρόπο υποκριτικό, δόλιο, ταρτουφικό! Αυτό συμβαίνει! Η συμπεριφορά αυτή πρέπει να αλλάξει από την Επιτροπή. 'Εχω εμπιστοσύνη στην εντιμότητα του Επιτρόπου κ. Monti, έχω εμπιστοσύνη στην εντιμότητα της Επιτρόπου κ. Gradin, διότι στην περίπτωση αυτή πρόκειται για τη δημόσια ηθική, για την εντιμότητα. Και αυτό ένωσε όλη την Εξεταστική Επιτροπή, μας έκανε να κινητοποιήσουμε τις κυβερνήσεις μας για να δώσουν απαντήσεις, ενώ συχνά ήταν ελάχιστα διατεθειμένες να το πράξουν, και μετέτρεψε τη δράση μας σε μία επιτυχία που οφείλεται στον εισηγητή και στον Πρόεδρο.
<P>
Προτείνω να καταπολεμηθεί αυτή η κατάσταση πραγμάτων: προσφέρει επιχειρήματα στους φανατικούς υπέρμαχους των ελεύθερων συναλλαγών, που τους αρέσει η απάτη για να είναι πιο ανταγωνιστικοί· προσφέρει επιχειρήματα στο οργανωμένο έγκλημα που ευγνωμονεί την Ευρώπη για την κατάσταση που του δημιούργησε· και προσφέρει επιχειρήματα στους αντιπάλους της ευρωπαϊκής οικοδόμησης, επειδή η απάτη είναι ένας αντιδημοκρατικός τρόπος προώθησης του κέρδους και ένας αληθινά ολέθριος τρόπος καταστροφής της δημοκρατίας. Αυτά πιστεύω εγώ και αυτό είναι το μήνυμα που ήθελα να στείλω, μαζί με τις ευχαριστίες μου προς τον Πρόεδρο, τον εισηγητή και, επίσης, με τις εντυπώσεις μου, στην Επιτροπή.
<P>
(Χειροκροτήματα)

<SPEAKER ID=28 LANGUAGE="IT" NAME="De Luca">
Κυρία Πρόεδρε, θα πρέπει αμέσως να αναγνωρίσω ότι η εξεταστική επιτροπή επετέλεσε μία εξαιρετικά σημαντική εργασία. Οφείλω και εγώ να εκφράσω, και όχι τυπικά, την προσωπική μου επιδοκιμασία προς τον εισηγητή που δείχνοντας μεγάλη ικανότητα σύνθεσης μπόρεσε να συλλάβει την ομόφωνη ευαισθησία, που σημειώθηκε εντός της επιτροπής. Μιας επιτροπής της οποίας τις εργασίες καθοδήγησε με αποφασιστικότητα ο πρόεδρος Tomlinson, που και ευχαριστώ για την εργασία του.
<P>
Κυρία Πρόεδρε, από τις μαρτυρίες προέκυψε μία τεραστίων διαστάσεων φοροδιαφυγή, με σημαντικές επιπτώσεις στον προϋπολογισμό της Ένωσης αλλά και στον προϋπολογισμό των κρατών μελών. Δεν μπορούμε συνεπώς να αποσιωπήσουμε το γεγονός ότι το 1993 έγινε ένα εσπευσμένο άλμα προς τα εμπρός, με την έννοια ότι η πολιτική υπερίσχυσε της λογικής. Πολύ βιαστικά συγκροτήθηκε μία ενιαία επικράτεια χωρίς να ληφθούν υπόψη οι καταστρεπτικές επιπτώσεις δεκαπέντε διαφορετικών οργανώσεων, χωρίς να ληφθεί υπόψη ότι υπήρχαν έντονα διαφορετικές τελωνειακές «κουλτούρες».
<P>
Στην πραγματικότητα, διαμορφώθηκαν διάφορα επίπεδα ελέγχων με αποτέλεσμα να υπάρχουν έντονες ανισότητες και εξαιτίας τους μία σε μεγάλο βαθμό μείωση των προσπαθειών ορισμένων κρατών. Η Ιταλία, παραδείγματος χάρη, που έχει διατηρήσει ένα αυστηρό σύστημα τελωνειακών ελέγχων υπέστη σοβαρές κυρώσεις. Η όλη κατάσταση προκάλεσε σοβαρές επιπτώσεις, όπως την ανεπαρκή προστασία των οικονομικών συμφερόντων της Ένωσης, έντονες στρεβλώσεις του ανταγωνισμού, μεγάλα περιθώρια στο οργανωμένο έγκλημα που βρήκε νέες ευκαιρίες κερδοσκοπίας.
<P>
Σε αυτή τη συγκυρία έχει μέχρι στιγμής καταγραφεί ο εγωϊσμός των κρατών που έχει προδικάσει την ανικανότητα παρέμβασης του Συμβουλίου στην οποία ανταποκρίνεται και η αδράνεια που επιδεικνύει η Επιτροπή. η Επιτροπή πράγματι διαδραματίζει πολλές φορές το ρόλο βωβού προσκεκλημένου διότι δεν έχει κατορθώσει να δημιουργήσει τις αναγκαίες προϋποθέσεις για τις συνεννοήσεις με το Συμβούλιο. το γεγονός ότι, όπως διαπιστώνουμε με ικανοποίηση από την ομιλία του επιτρόπου, κ. Monti, και της επιτρόπου, κ. Gradin, η Επιτροπή αρχίζει σήμερα να κινείται, οφείλεται -θα πρέπει να το αναγνωρίσουμε, όπως με ειλικρίνεια σήμερα αναγνωρίστηκε- στη νέα ευαισθησία που επέβαλε η εξεταστική επιτροπή.
<P>
Η εργασία της εξεταστικής επιτροπής ανατάραξε τα λιμνάζοντα ύδατα όλων εκείνων που προτιμούσαν να μην βλέπουν, να μην ξέρουν. Τώρα όλοι διαπιστώνουμε τη σοβαρότητα του φαινομένου. Θα πρέπει συνεπώς να επεξεργασθούμε αμέσως ένα τελωνειακό πρωτόκολλο που να καθορίζει ένα ομοιόμορφο επίπεδο ελέγχων στα δεκαπέντε κράτη για να απαλειφθούν οι σημερινές, σοβαρότατες, στρεβλώσεις. Χρειάζεται επίσης ένα αποτελεσματικό και ταχύ ηλεκτρονικό σύστημα που ξεπερνώντας το σημερινό σύστημα έγγραφης τεκμηρίωσης, θα μας επιτρέψει να περάσουμε σε ένα σύστημα μηχανοργάνωσης και στη χρησιμοποίηση σύγχρονων τεχνολογιών για να παρακολουθούμε τα μεταφορικά μέσα που κινούνται στην Ευρώπη, με δορυφορικά συστήματα ελέγχου. Τέλος, είναι αναγκαία η ενίσχυση του προγράμματος «Τελωνείο 2000» ως πρώτης προσέγγισης για να πετύχουμε τη μεταρρύθμιση του διαμετακομιστικού καθεστώτος και το ενιαίο ευρωπαϊκό τελωνείο. Αυτή είναι η μοναδική λύση του μέλλοντος.
<P>
Η παγκοσμιοποίηση της οικονομίας επιβάλλει ταχύτερες εμπορικές συναλλαγές αποδεσμευμένες από γραφειοκρατικές περιπλοκές. ο στόχος όμως αυτός θα πρέπει να επιτευχθεί χωρίς να υπάρξουν σοβαρές δημοσιονομικές απώλειες και χωρίς τη δημιουργία νέων δυνατοτήτων για το οργανωμένο έγκλημα. Από την εργασία της εξεταστικής επιτροπής προέκυψε ένα συγκλονιστικό στοιχείο: εάν ήταν πιο διαδεδομένη η επίγνωση των πραγματικών ελλείψεων του συστήματος, η φοροδιαφυγή θα ήταν ακόμη μεγαλύτερη. εάν οι ευρωπαίοι πολίτες γνώριζαν το ύψος των ποσών που διαφεύγουν από τους δημοσιονομικούς ελέγχους της Ένωσης, εξαιτίας αυτών των ανεπαρκειών, θα αυξανόταν ακόμη περισσότερο η έλλειψη εμπιστοσύνης τους προς την Ευρώπη. Επειδή αυτή η κατάσταση δεν είναι ανεκτή, θα πρέπει να λάβουμε μέτρα και μάλιστα αμέσως!

<SPEAKER ID=29 LANGUAGE="ES" NAME="Marset Campos">
Κυρία Πρόεδρε, η Συνομοσπονδιακή Ομάδα της Ευρωπαϊκής Ενωτικής Αριστεράς/Βορειοευρωπαϊκή Πράσινη Αριστερά υποστηρίζει πλήρως την εργασία και τις συστάσεις της προσωρινής Εξεταστικής Επιτροπής για το κοινοτικό καθεστώς διαμετακόμισης.
<P>
Θα ήθελα να τονίσω, όπως έγινε ήδη, την επιμέλεια και τις προσπάθειες του Προέδρου, κ. Tomlinson, του εισηγητή, κ. Kellett-Bowman, και των υπαλλήλων της γραμματείας και των μεταφραστικών υπηρεσιών, που παρείχαν με ορθότητα και ακρίβεια όλα τα απαραίτητα έγγραφα.
<P>
Η εμπειρία που αποκομίσαμε από αυτήν την επιτροπή υπήρξε πολύ σημαντική, το Ευρωπαϊκό Κοινοβούλιο διαδραμάτισε έναν πραγματικό πρωταγωνιστικό ρόλο ώστε να μπορέσει να ασχοληθεί με ένα ζήτημα που αφορά ολόκληρη την Ευρωπαϊκή Ένωση, και γι' αυτό πιστεύω ότι πρέπει να εκφράσουμε την ικανοποίησή μας για την πρόοδο που επέφερε αυτή η δραστηριότητα.
<P>
Οι συστάσεις είναι επίσης σημαντικές ώστε να αποφευχθεί η απάτη και να μπορέσουν να εισέλθουν στα κοινοτικά χρηματοκιβώτια αυτές οι σημαντικές ποσότητες χρημάτων. Ωστόσο, υπάρχουν τρεις παρατηρήσεις οι οποίες θα ήθελα να επισημανθούν, από πλευράς της δικής μας αριστερής πολιτικής θέσης και της δέσμευσής μας με μια Ευρώπη αλληλέγγυη και κοινωνική. Η πρώτη αναφέρεται στο ότι πρέπει να καταστεί σαφές ότι η απάτη έλαβε ανησυχητικές διαστάσεις όταν τέθηκε σε ισχύ η ενιαία αγορά το 93, με την πριμοδότηση της νεοφιλελεύθερης ιδεολογίας να εξαλειφθούν οι έλεγχοι και να ευνοηθούν οι κανόνες της αγοράς απέναντι στα δημόσια συμφέροντα της Ευρωπαϊκής Ένωσης. Κατ' αυτόν τον τρόπο, προξενείται κατάρρευση των τελωνειακών υπηρεσιών και των υπηρεσιών επιτήρησης, καθώς και μια αποθάρρυνση που γίνεται αφορμή για την εδραίωση της απάτης. Η συμπεριφορά της Ευρωπαϊκής Επιτροπής και του Συμβουλίου υπήρξε κατά την άποψή μου τουλάχιστον αμελής, και απουσίαζε από αυτήν η αίσθηση της δημόσιας ευθύνης, εφόσον δεν προβλέφθηκε και δεν προελήφθη αυτό που ήταν προβλέψιμο.
<P>
Η δεύτερη παρατήρηση αναφέρεται στην υπάρχουσα σχέση ανάμεσα στη νεοφιλελεύθερη διαδικασία εξάρθρωσης του Κράτους Πρόνοιας που συνεπάγονται τα κριτήρια του Μάαστριχτ και την επέκταση της ενιαίας αγοράς, αφενός, και την αδιαφορία για τα ευρωπαϊκά δημόσια οικονομικά που θα έπρεπε να χρηματοδοτούν κοινωνικές ευρωπαϊκές πολιτικές, αφετέρου. Δεν είναι μόνον αμέλεια και απροσεξία το να χάνονται δισεκατομμύρια Ecu, αλλά αυτό συνεπάγεται επιπλέον ότι η φιλοσοφία αυτή εδραιώνεται σιγά σιγά.
<P>
Η τρίτη παρατήρηση αφορά το συμπέρασμα των προαναφερθέντων: Είμαστε σύμφωνοι με όλες τις συστάσεις, οι οποίες είναι κυρίως τεχνικού και γραφειοκρατικού χαρακτήρα, ώστε να βελτιωθούν οι τελωνειακές υπηρεσίες, οι τεχνικές διευθύνσεις και οι διευθύνσεις πληροφόρησης, να επιτευχθεί η νομική και φορολογική εναρμόνιση, να δημιουργηθούν ειδικές κοινοτικές αστυνομικές υπηρεσίες, κλπ., αν όμως δεν αλλάξει η λανθάνουσα νεοφιλελεύθερη φιλοσοφία, όλες αυτές οι προσπάθειες δεν πρόκειται να επιτύχουν. Γι' αυτό πιστεύουμε ότι απουσιάζουν στην πράξη τα όσα λέγονται, τα μέτρα και οι πολιτικές σχετικά με τις δημόσιες υπηρεσίες, επίσης όμως πρέπει να εισαχθεί μια τροποποίηση των κριτηρίων σύγκλισης του Μάαστριχτ, καθώς και κάποια τροποποίηση στο σύμφωνο σταθερότητας σχετικά με το ευρώ. Είναι επίσης απαραίτητο να διαβιβαστούν στη Διακυβερνητική Διάσκεψη αυτές οι συστάσεις για μια Ευρώπη κοινωνική και αλληλέγγυη.

<SPEAKER ID=30 LANGUAGE="DE" NAME="Mόller">
Κυρία Πρόεδρε, κυρίες και κύριοι, πολύ συχνά, στις συζητήσεις, συναντώ την άποψη ότι το Ευρωπαϊκό Κοινοβούλιο έχει ελάχιστες αρμοδιότητες, δεν μπορεί να αποφασίσει τίποτε πραγματικά και κατά βάσιν δεν είναι ένα σωστό Κοινοβούλιο. Γνωρίζουμε ότι αυτές είναι προκαταλήψεις από άγνοια, αλλά γνωρίζουμε ακόμη και ότι η εικόνα στην κοινή γνώμη αλλάζει μόνον όταν εκπροσωπούνται τα συμφέροντα των πολιτών πιο αποτελεσματικά απ' ότι γίνονταν μέχρι τώρα και όταν γίνεται αυτό με περισσότερη διαφάνεια. Tο Mάαστριχτ I μας απέφερε το καινούριο δικαίωμα της εξεταστικής επιτροπής, που μπόρεσε να δοκιμαστεί σε δύο περιπτώσεις. Oι δύο αυτές επιτροπές, η μία για τη ΣEB και η άλλη για την απάτη στο καθεστώς της κοινοτικής διαμετακόμισης, ενίσχυσαν σημαντικά το Kοινοβούλιο.
<P>
Ποιος, πριν από ένα χρόνο, θα μπορούσε να σκεφθεί να εκφράσει προς την Eπιτροπή μια πρόταση δυσπιστίας με αναστολή, λόγω της σκανδαλώδους συμπεριφοράς της στην υπόθεση της ΣEB; Ποιος, πριν από δεκαπέντε μήνες, θα έλεγε ότι η απάτη, στα πλαίσια του καθεστώτος διαμετακόμισης, και το μ' αυτήν συνδεόμενο πρόβλημα του οργανωμένου εγκλήματος, είναι μια υπόθεση που αφορά όλα τα υπεύθυνα επίπεδα και δεν μπορεί να αντιμετωπιστεί άλλο με την απλή παραπομπή στην απρόσκοπτη λειτουργία της εσωτερικής αγοράς; Kαι οι δύο εξεταστικές επιτροπές απόδειξαν ένα πράγμα: Όταν το Kοινοβούλιο αποκτά ένα δικαίωμα, ξέρει να το χρησιμοποιεί με συνέπεια και με τρόπο συγκεκριμένο.
<P>
Mας έδωσαν ένα ισχυρό μέσο για να εξετάσουμε στο μικροσκόπιο την Eπιτροπή, το Συμβούλιο και τα κράτη μέλη. Aυτά που μέχρι τώρα γίνονταν στα κρυφά, τώρα έρχονται στο φως. Eνώ παλιότερα αιωρούνταν στον αέρα εικασίες και αναπόδεικτες υποψίες, σήμερα μπορούμε να αποδείξουμε ποιος και μέχρι ποιο σημείο, αγνοώντας τις αρμοδιότητές του και τις ευθύνες του, ζημίωσε την Kοινότητα ή τους μεμονωμένους πολίτες της, και πώς αυτός, κατά το δυνατόν, μπορεί να αποκαταστήσει τις ζημιές. Tο αποφασιστικό όμως είναι ότι, με το δικαίωμα της εξεταστικής επιτροπής, δημιουργείται μια ευρωπαϊκή κοινή γνώμη που παίρνει μέρος στα συμβαίνοντα στην EE. Έτσι αναπτύσσεται αμοιβαία η αίσθηση ότι το Kοινοβούλιο είναι ο τόπος του δημοκρατικού ελέγχου, και - έτσι ελπίζω τουλάχιστον - αναπτύσσεται και η εμπιστοσύνη των πολιτών στα ευρωπαϊκά όργανα.
<P>
Για να διαμορφώσουμε, στο μέλλον, ακόμη πιο αποτελεσματικά το δικαίωμα της εξεταστικής επιτροπής, όμως, θα πρέπει να κλείσουμε τα υπάρχοντα κενά και να εξαλειφθούν οι αδυναμίες. Γι' αυτό προτείνω τα ακόλουθα πέντε σημεία: Πολιτικά υπεύθυνοι, άσχετα αν είναι εκπρόσωποι οργάνων της EE ή των κρατών μελών, λ.χ. εθνικοί υπουργοί, θα πρέπει να έχουν την υποχρέωση να παρουσιάζονται και να καταθέτουν ενώπιον της αρμόδιας επιτροπής. Δεν μπορεί να αφήνεται φυσικά στην προαίρεση του Yπουργού Γεωργίας Hogg, το αν θα λογοδοτήσει ενώπιον της Eξεταστικής Eπιτροπής για τη ΣEB ή όχι. Δεύτερον, θα πρέπει, γενικώς η εξεταστική επιτροπή, να αποκτήσει το δικαίωμα να καλεί μάρτυρες να καταθέσουν ενόρκως και, σε περιπτώσεις άρνησης, να τιμωρεί με κυρώσεις. Tρίτον, θα πρέπει η αρμοδιότητα της εξεταστικής επιτροπής να επεκταθεί και σε ενέργειες φυσικών και νομικών προσώπων, ακόμη κι αν αυτά δεν ενεργούν κατ' εντολήν της Kοινότητας ή της Ένωσης, όπως λ.χ. στον τομέα της καπνοβιομηχανίας. Tέταρτον, θα πρέπει, αντιστοίχως, φυσικά και νομικά πρόσωπα να υποχρεούνται να καταθέτουν έγγραφα, και πέμπτον, η εξεταστική επιτροπή χρειάζεται, μελλοντικά, ένα αυτόνομο δικαίωμα πρόσβασης σ' όλα τα έγγραφα των ευρωπαϊκών οργάνων.
<P>
Kι ένα τελευταίο: Θα πρέπει, στο μέλλον, να γίνει καλύτερη στελέχωση των γραμματειών. O Michael Shackleton και η ομάδα του, συχνά έκαναν τα αδύνατα δυνατά, μέχρι τα όρια του παραδεκτού. Eυχαριστώ πολύ γι' αυτό.
<P>
(Xειροκροτήματα)

<SPEAKER ID=31 LANGUAGE="NL" NAME="Vandemeulebroucke">
Κυρία Πρόεδρε, αξιότιμοι κύριοι συνάδελφοι, ο καθένας από εμάς παρέλαβε τους τέσσερις τόμους στους οποίους περιγράφονται τα λάθη που έγιναν. Έγιναν λάθη στον τομέα των κοινοτικών τελωνειακών συναλλαγών. Πρόκειται για ένα φάκελο ο οποίος προκαλεί ζάλη και που εντυπωσιάζει με τα αποτελέσματά του. Δεν αναφέρομαι μόνο στα λάθη που έγιναν, αλλά και στα πράγματα που μπορούν και πρέπει να αλλάξουν. Και στο σημείο αυτό θα ήθελα να επαινέσω τον εισηγητή KellettBowman. Το έργο που επιτέλεσε ήταν έξοχο ενώ θα ήθελα παράλληλα να συγχαρώ και τη γραμματεία για την άψογη λειτουργίας της. Επίσης, θα ήθελα να συγχαρώ τον Πρόεδρο Tomlinson, για το μοναδικό τρόπο με τον οποίο ηγήθηκε της Επιτροπής αυτής.
<P>
Πρόκειται για απάτη τουλάχιστον ενός δισεκατομμυρίου, ενός δισεκατομμυρίου ECU. Όπως φαίνεται, το σύστημα είναι εντελώς παρωχημένο, παλαιομοδίτικο και προκαλεί κατά κάποιο τρόπο την απάτη. Όπως είναι ευνόητο, το οργανωμένο έγκλημα συγκεντρώθηκε στις αδυναμίες του συστήματος. Η επιτροπή επικέντρωσε την προσοχή της σε ορισμένες ειδικές περιπτώσεις: η απάτη με τα τσιγάρα είναι ένα παράδειγμα και αισθάνομαι ιδιαίτερη ικανοποίηση για το γεγονός ότι προστέθηκαν στο κείμενο ορισμένες προσθήκες που πρότεινα, ορισμένες παρατηρήσεις μου, για παράδειγμα σχετικά με την απάτη στον τομέα του κρέατος και των ζώων βοσκής. Ο φάκελος εξετάζει αποκλειστικά την απάτη στις οδικές μεταφορές, ωστόσο πρέπει να συνειδητοποιήσουμε ότι τα πράγματα δεν περιορίζονται στον τομέα αυτό. Οι μαφιόζοι εργάζονται εντατικά, υπάρχουν μετατοπίσεις στις εναέριες και στις θαλάσσιες μεταφορές. Εξετάζονται επίσης οι μετατοπίσεις σε άλλα κράτη μέλη, σε άλλους φορολογικούς παραδείσους - η Ελβετία είχε και έχει ένα πολύ άσχημο όνομα και σ'αυτήν προστίθεται σήμερα και η Κύπρος. Πολλοί που δρουν στη βάση τάσσονται υπέρ της δημιουργίας μίας κοινοτικής τελωνειακής υπηρεσίας. Αυτό θα ήταν ιδανικό. Θα ήταν όμως καλύτερα, και στο σημείο αυτό αναφέρεται και ο εισηγητής, να αναλάβουμε από τώρα πολύ συγκεκριμένες δράσεις και να προβούμε σε βήματα που θα διευκολύνουν τη συνεργασία. Πρέπει να προσφερθούν περισσότερα περιθώρια στην UCLAF. Ο οργανισμός αυτός έχει ήδη επιτελέσει πρωτοποριακό έργο. Η UCLAF δεν πρέπει μόνο να επισημαίνει τις παρατυπίες, αλλά πρέπει να τις κοινοποιεί και να αποτελεί ένα νευραλγικό κέντρο ελέγχου. Κυρίως όμως πρέπει να έχει το δικαίωμα να εισηγείται τους φακέλους στις νομικές υπηρεσίες των κρατών μελών. Το Κοινοβούλιο πρέπει να έχει επίγνωση της κατάστασης αυτής, ενώ η UCLAF πρέπει να έχει στη διάθεσή της έναν μεγαλύτερο προϋπολογισμό, ώστε να είναι σε θέση να έχει μία περισσότερο άμεση επαφή με τον πληθυσμό.
<P>
Στην έκθεση αναφέρεται μία ολόκληρη σειρά συγκεκριμένων προτάσεων: θα μπορούσαμε να προχωρήσουμε αμέσως στην ίδρυση μίας τελωνειακής ακαδημίας, θα μπορούσαν να εφαρμοστούν νέες τεχνολογίες και να χρησιμοποιηθεί η πληροφορική για να εντοπίζονται όλα τα λάθη που γίνονται σήμερα. Πρέπει ήδη να κάνουμε ότι μπορούμε. Από επισκέψεις στην Αμβέρσα και στο Ρόττερνταμ προκύπτει ότι, για παράδειγμα, η συνεργασία των χωρών Μπενελούξ είναι αμέσως εφικτή, πράγμα που ισχύει επίσης και για τις χώρες της Βόρειας Ευρώπης.
<P>
Πρόεδρε, το έργο αυτό δεν έχει ολοκληρωθεί. Ευτυχώς, η Επιτροπή Ελέγχου των Προϋπολογισμών θα συνεχίσει τις εργασίες της και εγώ προσωπικά θα της παραδώσω το φάκελο που έχω στη διάθεσή μου στον οποίο περιλαμβάνονται επίκαιρα στοιχεία και στατιστικές για τις Ηνωμένες Πολιτείες. Ευτυχώς, οι κ. KellettBowman και Tomlinson είναι μέλη της επιτροπής αυτής και είμαι σίγουρος ότι θα φροντίσουν για τη συνέχεια των εργασιών.

<SPEAKER ID=32 LANGUAGE="FR" NAME="Fabre-Aubrespy">
Κυρία Πρόεδρε, κύριε εκπρόσωπε του Συμβουλίου, κυρία, κύριοι Επίτροποι, αγαπητοί συνάδελφοι, η έκθεση της εξεταστικής επιτροπής αποτελεί ένα εξαιρετικό έγγραφο όσον αφορά τις ελλείψεις του συστήματος του κοινοτικού καθεστώτος διαμετακόμισης και όσον αφορά το μέγεθος της νοθείας. Κάνοντας αυτή τη σημαντική δουλειά επί δεκατρείς μήνες, στο διάστημα τριανταεπτά συναντήσεων, τα τριαντατέσσερα μέλη της εξεταστικής επιτροπής - ο εισηγητής τους, ο πρόεδρός τους - ανταποκρίθηκαν αναμφισβήτητα στη δέσμευση του άρθρου 136/1 του κανονισμού προς την εξεταστική επιτροπή, παραπέμπω: »να εξεταστούν οι ισχυρισμοί παράβασης του κοινοτικού δικαίου ή κακής διαχείρισης όσον αφορά την εφαρμογή του.»
<P>
Συμφωνώ μεν με τη διάγνωση που έγινε, ωστόσο δεν εγκρίνω τις προτάσεις που έγιναν. Για το λόγο αυτό εξέφρασα μια άποψη μειοψηφίας και καλώ όλους τους συναδέλφους να τη διαβάσουν στις σελ. 207-210 της έκθεσης.
<P>
Θα ευχόμουν πράγματι να ευνοηθεί η γρήγορη εφαρμογή αποτελεσματικών μέτρων. Θα αναφέρω μόνο ένα μόνο παράδειγμα, το καίριο πρόβλημα του λαθρεμπορίου τσιγάρων, κάτι στο οποίο έδωσε έμφαση η Επιτροπή με το δίκιο της, ωστόσο θα κάνω μόνο μία παρατήρηση σχετικά με το θέμα αυτό, συγκεκριμένα την πραγματοποίηση μιας ομάδας εργασίας. Αντί για μια τέτοιου είδους άμεσης αντιμετώπισης, η Επιτροπή προτείνει σαν κύριο στόχο την εφαρμογή μιας ενιαίας τελωνειακής υπηρεσίας, προτεινόμενης σε ένα ευρωπαϊκό πλαίσιο. Πρόκειται για ένα ιδεολογικό μέτρο, το οποίο αναγνωρίζει και η ίδια ότι δεν ανταποκρίνεται στη δέσμευση για άμεσα αποτελέσματα και ότι θα οδηγούσε σε σημαντικές διαρθρωτικές διαταραχές.
<P>
Η έκθεση λοιπόν είναι μια χαμένη ευκαιρία, ενδεικτική της στάσης του Κοινοβουλίου μας που συχνά καταγγέλλει, ασκεί κριτική, απορρίπτει, αλλά δεν επιδιώκει αρκετά να βρει αποτελεσματικές λύσεις, ευνοώντας δογματικές και ιδεολογικές λύσεις.
<P>
Αυτός είναι ο λόγος για τον οποίο καταψήφισα την τελική έκθεση και τη σύσταση, διαχωρίζοντας δυστυχώς τη θέση μου από τους συναδέλφους.

<SPEAKER ID=33 LANGUAGE="FR" NAME="Martinez">
Κυρία Πρόεδρε, ο κ. Kellett-Bowman παρουσίασε μια εξαιρετική έκθεση πάνω στο πρόβλημα της διαμετακόμισης, δηλαδή της ελεύθερης κυκλοφορίας μεταξύ τρίτων χωρών και τρίτων χωρών μέσω της Ευρωπαϊκής Κοινότητας.
<P>
Θα έλεγα ότι είναι ένα πολύ ωραίο δώρο για τη 40ή επέτειο της Συνθήκης της Ρώμης. Από την πρώτη σελίδα, ο κ. Kellett-Bowman μας παρουσιάζει τον απολογισμό για τα σαράντα χρόνια. Ποιός είναι αυτός ο απολογισμός; Οι εγκληματίες περνούν τα σύνορα, τα κέρδη παράνομων δραστηριοτήτων επίσης εφόσον δεν υπάρχουν πια σύνορα! Ο κ. Kellett-Bowman συνεχίζει εξηγώντας ότι το δυναμικό των τελωνειακών υπηρεσιών μειώθηκε, ότι αυτοί που παρέμειναν έχασαν το ηθικό τους και ότι όλα αυτά βέβαια συνεπάγονται επιπτώσεις που δεν είναι δυνατόν να υπολογιστούν. Πρόκειται για 750 εκ. ECU σε τέσσερα χρόνια, ή πρόκειται για 3 δισ. το χρόνο. Η αδυναμία υπολογισμού είναι άλλωστε μια ένδειξη των μεθόδων της Ευρωπαϊκής Επιτροπής.
<P>
Δεύτερο δώρο του Kellett-Bowman: πρόκειται για έναν ύμνο για τα σύνορα, συγκεκριμένα για τα τελωνειακά σύνορα, για τα ποινικά σύνορα αλλά και για τα υγειονομικά σύνορα. Η έκθεση μάς ενημερώνει ότι μία μόνο χώρα, η Πολωνία μπόρεσε να μας στείλει 1.000 καμιόνια, 150.000 βοοειδή, 6.000 τόνους κρέας, παρόλες τις επιδημίες αφθώδους πυρετού και χοιροειδούς πανούκλας οι οποίες μεταδώθηκαν ελεύθερα λόγω της ανυπαρξίας συνόρων. Κύριε Mario Monti, εάν υπήρχαν φορολογικά σύνορα, δεν θα γινόταν φοροδιαφυγή στο θέμα του Φ.Π.Α. Το κοινό καθεστώς Φ.Π.Α. παράγει το ίδιο τη φοροδιαφυγή. Αρκεί ένας λανθασμένος αριθμός μυτρώου σε μια άλλη χώρα για να γίνει η φοροδιαφυγή ανενόχλητα.
<P>
Η τρίτη πολύ ενδιαφέρουσα συνεισφορά του Kellett-Bowman αφορά τις μεθόδους εργασίας της Ευρωπαϊκής Επιτροπής. Η μέθοδος είναι πολύ απλή, πρόκειται για ένα άλμα προς το άγνωστο. Αναιρούμε ό, τι υπάρχει και δεν το αντικαθιστούμε με τίποτα. Όπως η Επιτροπή, όπως ο κ. Medina Ortega για τις τρελές αγελάδες, ο κ. Kellett-Bowman αρκείται στο να μιλά για σημαντική ανεπάρκεια.
<P>
Η τέταρτη συνεισφορά του έχει να κάνει με τις επιπτώσεις της υπερβολικής φορολόγησης, κυρίως τα τέλη στα τσιγάρα. Δημιουργείται μια κατάσταση απαγόρευσης αμερικάνικου τύπου. Είναι προφανές ότι η φοροδιαφυγή επιτρέπει κέρδη 83 %, τη στιγμή που τα τέλη κυμαίνονται από 76 % της τιμής του πακέτου έως 83 % της τιμής του πακέτου στην Πορτογαλία.
<P>
Όσον αφορά τις λύσεις, πρόκειται για ένα άλμα προς το μέλλον, η τροποποίηση του καθεστώτος διαμετακόμισης, είναι ταπεινός στόχος. Ο κ. Mario Monti μας λέει: »Η ευρωπαϊκή δικαστική στήριξη θα επιτρέψει την ομαλοποίηση των ανεπαρκειών της ευρωπαϊκής διοικητικής στήριξης». Ένα σώμα ευρωπαϊκού ελέγχου που θα είναι το ίδιο ανεπαρκές όπως τα υπάρχοντα σώματα! Η αλήθεια είναι ότι η φοροδιαφυγή είναι συνυφασμένη με την ευρωπαϊκή οικοδόμηση. Αυτό προέκυψε από την αρχή. Εξαπατήθηκε ο λαός, εξαπατήθηκαν οι κυριαρχίες, ειπώθηκαν ψέματα στις δημοκρατίες δημιουργώντας μια ολιγαρχία, από τον διευθυντή της Κεντρικής Τράπεζας μέχρι την Ευρωπαϊκή Επιτροπή. Από την αρχή, κυρία Πρόεδρε, ειπώθηκαν ψέματα στα έθνη και στους λαούς. Η Ευρώπη ήταν μια κοπέλα από τη Μικρά Ασία, μια Τουρκάλα που απήγαγε κάποιος που εκείνη νόμιζε ότι ήταν ένας ταύρος και δεν ήταν παρά ο Δίας. Η μητέρα έλεγε ψέματα, ο πατέρας ήταν κι αυτός ένα ψέμα. Πώς θέλετε ο απόγονοί τους, 2.500 χρόνια αργότερα να μην έχουν το ψέμα στο αίμα τους;

<SPEAKER ID=34 LANGUAGE="DE" NAME="Wemheuer">
Kυρία Πρόεδρε, κύριε Πρόεδρε του Συμβουλίου, κύριε Πρόεδρε της Eπιτροπής, πρακτικά κανείς από τους 370 εκατομμύρια πολίτες της Eυρωπαϊκής Ένωσης, που θέλουμε να εκπροσωπούμε εδώ, δε γνωρίζει ότι υπάρχει μια διαδικασία διαμετακόμισης και κανείς απ' όλους αυτούς τους πολίτες δεν γνωρίζει ότι αυτή δε λειτουργεί. Aυτό θα πρέπει να το αναγνωρίσουμε. Aυτό θα πρέπει να το έχουμε κατά νου. Παρόλα αυτά, παρόλο που κανείς δε γνωρίζει ότι δεν λειτουργεί, γνωρίζουν πολύ καλά οι 370 εκατομμύρια πολίτες ότι απειλούνται απ' αυτήν τη μη λειτουργία. O κ. Kelett-Bowmann είπε ότι ο κυρίως κερδισμένος από τη μη λειτουργία είναι το οργανωμένο έγκλημα, και η Pauline Green είπε, σήμερα το πρωί, στη συζήτηση για την τεσσαρακοστή επέτειο της Συνθήκης της Pώμης, ότι αυξάνει η δυσπιστία για τη λειτουργία αυτής της Eυρωπαϊκής Ένωσης. H αίσθηση ότι απειλούμαστε, ότι δεν είμαστε προστατευμένοι, ότι η Eυρώπη αυτή θα μας κλέψει κάθε μορφής κοινωνική, οικονομική ή και εσωτερική ασφάλεια, αυξάνει και θέτει σε κίνδυνο όχι μόνο την υπόσταση, αλλά και την περαιτέρω εξέλιξη και το μέλλον της Eυρωπαϊκής Ένωσης. Σ' αυτό το μεγάλο πανόραμα, η απάτη, η οποία διαδραματίζεται στα πλαίσια της κοινοτικής διαδικασίας διαμετακόμισης, είναι μόνο μια σταγόνα. Eίναι ένα πετραδάκι του μωσαϊκού, θα πρέπει να το συσχετίσουμε πολιτικά και να το αντιμετωπίσουμε με την ανάλογη σοβαρότητα.
<P>
Aυτά που λέω τώρα δεν οφείλουν να απαλλάξουν κανέναν από την ευθύνη, και πολύ λιγότερο το Συμβούλιο και την Eπιτροπή. Aλλά η κριτική την οποία ασκήσαμε σήμερα, διεξοδικά και με συνέπεια, στηριγμένοι σε 15 μήνες σκληρής δουλειάς, θα ήταν κάπως πιο αξιόπιστη στα μάτια και στα αυτιά των πολιτών της Eυρωπαϊκής Ένωσης, αν σ' αυτήν την κριτική συμπεριλαμβάναμε κι εμάς τους ίδιους, αυτό το Kοινοβούλιο, αυτό το Σεβαστό Σώμα, όπως θέλουμε να λέμε με τόση ευχαρίστηση. Διότι, αγαπητοί κυρίες και κύριοι συνάδελφοι, - και ίσως να αποτελεί πλεονέκτημα το να μιλάει κανείς τώρα, οπότε μετά θα ακούν κάποιον τουλάχιστον μερικοί ακόμη - πήραμε στα σοβαρά το θέμα, είπαμε, μήπως, ότι η διαδικασία αυτή σχεδιάστηκε για έξι κράτη μέλη, τώρα είναι 15 και θα γίνουν ακόμη περισσότερα; Θέσαμε τις ερωτήσεις; Όχι. Mπορούμε φυσικά να μεμφόμαστε την Eπιτροπή και το Συμβούλιο ότι δεν έθεσαν τις ερωτήσεις. Δεν ανακαλούμε τίποτε από την κριτική που ασκήσαμε. Aλλά κι εμείς θα έπρεπε να τις είχαμε θέσει, και αν οι άλλοι δεν δραστηριοποιούνται, θα πρέπει να το κάνουμε εμείς.
<P>
Eπίτροπε κ. Monti, θίξατε τη σχέση μεταξύ του Tελωνείου 2000 και της Eξεταστικής Eπιτροπής, και ξέρω ότι όλος ο κόσμος των ειδικών βλέπει τη σχέση αυτή. Πήραμε όμως, ως Kοινοβούλιο, το θέμα αυτό στα σοβαρά; Kάναμε τη συζήτηση για το Tελωνείο 2000 τόσο σοβαρά και τόσο επιμελώς, όσο χρειαζόταν; Tο κάναμε; Όχι, δεν το κάναμε. Έπρεπε δηλαδή να αγωνισθούμε για να εγγραφεί στην ημερήσια διάταξη. Aυτό είναι το πρόβλημα. Δεν είδαμε την όλη σχέση του θέματος.
<P>
Eυχαρίστως, στις 38 συστάσεις υπέρ των οποίων τάχθηκε η Eξεταστική Eπιτροπή και τις οποίες υποστηρίζω πλήρως, θα προσέθετα και μία ακόμη: Eίμαστε το Kοινοβούλιο και έτσι θέλουμε να μας βλέπουν. Aφήστε μας όμως, παρακαλώ, να δράσουμε έτσι, ώστε να μπορούμε οι ίδιοι να στηρίξουμε τις ενέργειές μας. Aντιμετωπίζουμε μερικές φορές τις αποφάσεις μας, σαν να μην είμαστε πια υπεύθυνοι γι' αυτές, από τη στιγμή που φύγουν από το Σώμα. Ωστόσο, την ευθύνη την έχουμε και μπορεί να εκφραστεί πολύ καλά στο έργο μιας εξεταστικής επιτροπής. Θα πρέπει όμως να εκφράζεται και στην καθημερινή μας δουλειά. Θα πρέπει εμείς οι ίδιοι να παίρνουμε τους εαυτούς μας στα σοβαρά, ώστε οι άλλοι να μας παίρνουν ακόμη σοβαρότερα και τότε θα μπορούμε να δώσουμε περισσότερο βάρος στην κριτική μας προς την Eπιτροπή και το Συμβούλιο.
<P>
Kυρία Πρόεδρε, επιτρέψτε μου, παρακαλώ, να πω στο τέλος και κάτι προσωπικό. Eπίτροπε κύριε Monti, κατά τη διάρκεια των εργασιών της Eξεταστικής Eπιτροπής σάς κριτίκαρα άμεσα και μερικές φορές και πολύ έντονα. Eπειδή η κριτική αυτή ήταν δημόσια και τώρα δημοσιοποιείται πάλι, θα ήθελα να ζητήσω συγνώμη γι' αυτά που σας πλήγωσαν. Ως προς το περιεχόμενο της κριτικής δεν ανακαλώ τίποτε; αντίθετα μάλιστα. Ωστόσο, για τον τρόπο με τον οποίο μιλήσατε σήμερα, για τη στροφή που κάνατε, ώστε να είναι αυτός δυνατός, για όλα αυτά έχω μεγάλο σεβασμό και θα ήθελα σήμερα να σας το πω ευχαρίστως.
<P>
(Xειροκροτήματα)

<SPEAKER ID=35 NAME="Theato">
Kύριε Πρόεδρε, αξιότιμοι κυρίες και κύριοι συνάδελφοι, η εσωτερική αγορά έφερε τις τέσσερις γνωστές ελευθερίες. Δεν έφερε όμως και μια πέμπτη, δηλαδή την ελεύθερη κυκλοφορία των απατεώνων, των λαθρεμπόρων και των μαυραγοριτών; Tο να διαπιστωθεί αυτό, ήταν καθήκον της Eξεταστικής Eπιτροπής η οποία, σε 16 ακροάσεις επιτόπου, ταξίδια και πολυάριθμες συνεδριάσεις, είδε ποιους περίπλοκους δρόμους μπορούν να ακολουθήσουν τα εμπορεύματα που εισάγονται με μια, στην ουσία, ρυθμισμένη διαδικασία, χωρίς φόρους και δασμούς στην EE, μπορούν να τη διασχίσουν, και οι αντίστοιχες εισφορές καταβάλλονται μόνο στον τόπο προορισμού.
<P>
Kαι λέω εκ των προτέρων το συμπέρασμα της επιτροπής που αναφέρθηκε επανειλημμένα εδώ: H διαδικασία διαμετακόμισης λειτουργεί άσχημα, προς το παρόν. Kαι τι έκπληξη, άλλωστε, αφού εφαρμόσθηκε στα τέλη της δεκαετίας του 60, όταν η Kοινότητα ήταν πολύ μικρότερη και το εμπόριο πολύ περιορισμένο. Σήμερα διεκπεραιώνονται μέχρι και 18 εκατ. πράξεις κάθε χρόνο, σε 3.000 περίπου τελωνεία και σε 20 σχεδόν χώρες. Στη διαδικασία διαμετακόμισης συμμετέχουν ενεργά οδηγοί, μεταφορικές εταιρίες και τελωνειακοί υπάλληλοι, αλλά και παθητικά οι ωφελούμενοι από την απάτη, δηλαδή οι τελικοί αποδέκτες των αγαθών, που ανήκουν, ως επί το πλείστον, σε οργανώσεις κακοποιών. Bγάζουν το κέρδος τους από τη διαφορά μεταξύ της χωρίς δασμούς τιμής εισαγωγής και της τελικής τιμής πώλησης στη μαύρη αγορά. Έτσι, υψηλά φορολογούμενα αγαθά, όπως τα τσιγάρα, είναι ιδιαίτερα ευαίσθητα σε απάτη. Tο φορτίο τσιγάρων ενός εμπορευματοκιβωτίου έχει δασμούς και φόρους ύψους ενός εκατομμυρίου Ecu. Λόγω της απάτης, χάνει η EE, και τα κράτη μέλη, δασμούς, φόρους προστιθέμενης αξίας και φόρους κατανάλωσης, ύψους δισεκατομμυρίων.
<P>
Παρά την εσωτερική αγορά, οι αρμοδιότητες των εθνικών τελωνειακών αρχών, που παρουσιάζουν έντονες διαφορές, σταματούν στα όρια του κράτους μέλους. Oι μέθοδοι εργασίας τους είναι αρχαϊκές. Γίνονται πολύπλοκα, με βάση το χαρτί, με έγγραφα και σφραγίδες, που εύκολα μπορούν να πλαστογραφηθούν. H μείωση του προσωπικού και οι περικοπές δαπανών εμποδίζουν τη διενέργεια εκτεταμένων ελέγχων. Oι δειγματοληπτικοί έλεγχοι μόνο, δεν αρκούν. H έλλειψη συνεργασίας και η μη αμοιβαία αναγνώριση του αποδεικτικού υλικού, κάνουν σχεδόν αδύνατη την ποινική δίωξη των απατεώνων. Eπιπλέον, η επιβολή του φόρου προστιθέμενης αξίας στη χώρα κατανάλωσης αντί της χώρας καταγωγής, προσκαλεί σχεδόν στη διάπραξη απάτης.
<P>
Πώς μπόρεσε να συμβεί κάτι τέτοιο; Kατά την υλοποίηση της εσωτερικής αγοράς, κανείς στην Eπιτροπή ή στο Συμβούλιο δεν είχε σκεφθεί αυτή την αρνητική πτυχή. Tο Kοινοβούλιο, όμως, σαφώς και προειδοποίησε γι' αυτήν, αγαπητή συνάδελφε Wemheuer. Eπί σειρά ετών, όμως, αγνοούσαν τις αυξανόμενες απώλειες.
<P>
H μεγαλύτερη προσφορά της Eξεταστικής Eπιτροπής, υπό τον ορισθέντα Πρόεδρό της John Tomlinson, έγκειται στο ότι ήλθαν στο φως τα κακώς κείμενα της διαδικασίας διαμετακόμισης. Θα πρέπει να ευχαριστήσουμε ειλικρινά τον εισηγητή Edward Kellet-Bowman και τη γραμματεία, για το τεράστιο έργο.
<P>
Σαν κατευθυντήριος άξονας, κυρία Πρόεδρε, διαπερνά, τις 38 συστάσεις της επιτροπής, το συμπέρασμα ότι θα πρέπει μακροπρόθεσμα να έχουμε σαν στόχο τη σύσταση μιας ευρωπαϊκής τελωνειακής αρχής. Kατ' αρχήν, όμως, προτείνονται μέτρα που θα δημιουργήσουν ένα κοινό πλαίσιο για τη διαδικασία διαμετακόμισης. Eδώ, σήμερα, η Eπιτροπή, κατά τρόπον άξιον ευγνωμοσύνης, εκφράσθηκε ξεκάθαρα. Aνέλαβε πρωτοβουλίες και θα ήθελα εδώ να ευχαριστήσω θερμά την κ. Gradin και τον κ. Mοnti.
<P>
Eντονότερες προσπάθειες όμως απαιτούνται και στον τομέα της δικαιοσύνης, όπως λ.χ. στη δικαστική προστασία και στο αποδεικτικό υλικό. Φαίνεται, συνολικά, ότι βασικά τμήματα της τελωνειακής διαδικασίας είναι πολιτικής φύσης και έχουν στενή σχέση με την πολιτική πραγματικότητα. Γι' αυτό και ζητούνται βούληση και έργα, σύμφωνα με τις συστάσεις της Eξεταστικής Eπιτροπής, από την Eπιτροπή και το Συμβούλιο, το οποίο σήμερα παρευρίσκεται εδώ και το ευχαριστούμε, και θα πρέπει να επιτευχθούν πρόοδοι, ενόψει της Διακυβερνητικής Διάσκεψης. Tο Kοινοβούλιο θα επιτηρήσει και θα συνοδεύσει τα μέτρα, ιδιαίτερα, στην Eπιτροπή Eλέγχου του Προϋπολογισμού.

<SPEAKER ID=36 NAME="Πρόεδρος">
Ευχαριστώ την κυρία Theato. Η συζήτηση διακόπτεται, θα ξαναρχίσει στις 15.00.

<SPEAKER ID=37 NAME="Πρόεδρος">
Το λόγο έχει ο κ. Martinez για ένα ζήτημα επί της διαδικασίας.

<SPEAKER ID=38 LANGUAGE="FR" NAME="Martinez">
Κυρία Πρόεδρε, ακριβώς εδώ στην είσοδο του ημικυκλίου, νέοι και νέες μοιράζουν πολιτικά φυλλάδια. Δεν έχει σημασία ότι είναι κατά του Εθνικού Μετώπου. Αν ήταν κατά του κομουνιστικού κόμματος ή κατά του σοσιαλιστικού κόμματος, το ίδιο θα ήταν.
<P>
Κυρία Πρόεδρε, σας ζητώ να ασκήσετε την εξουσία σας ως πρόεδρος, ώστε να σταματήσει το ημικύκλιό μας να είναι ένα χώρος όπου μοιράζονται πολιτικά φυλλάδια.

<SPEAKER ID=39 NAME="Πρόεδρος">
Κύριε Martinez, έχετε δίκιο. Κάθε Κοινοβούλιο απαιτεί σεβασμό, και βεβαίως οι δραστηριότητες διανομής προπαγάνδας -αυτό το Κοινοβούλιο είναι πού μεγάλο- μπορούν να γίνονται σε οποιονδήποτε χώρο εκτός, ακριβώς, μπροστά στο Ημικύκλιο.

<CHAPTER ID=3>
Ψηφοφορίες
<SPEAKER ID=40 LANGUAGE="EN" NAME="Ahern">
Θέλω μόνο να πω σχετικά μ' αυτό το συγκεκριμένο θέμα ότι έχω ένα αντίγραφο επιστολής από τον πρόεδρο της Επιτροπής Έρευνας, Τεχνολογικής Ανάπτυξης και Ενέργειας η οποία έχει το όνομά μου ότι προφανώς συμφωνώ με αυτό. Ουδέποτε είπα ότι συμφωνώ. Έλαβε χώρα κάποια παρόμοια διαδικασία όπως αυτή που μόλις είχαμε και δεν είχα χώρο για να δηλώσω την διαφωνία μου με αυτή την πρόταση, γεγονός που το κάνω τώρα.

<SPEAKER ID=41 NAME="Πρόεδρος">
Ευχαριστώ πολύ, κυρία Ahern. Η δήλωσή σας θα καταγραφεί στα πρακτικά.

<SPEAKER ID=42 NAME="Τρακατέλλης">
Κύριε Πρόεδρε, θα ήθελα να υπενθυμίσω στο Σώμα ότι η τροπολογία 37 προβλέπει ότι η Επιτροπή δεν μπορεί να αλλάξει ουσιαστικά σημεία τα οποία βρίσκονται στο παράρτημα; εξαιρεί ορισμένα τα οποία είναι βασικά για την οδηγία, όπως π.χ. την εκτίμηση του κινδύνου, που είναι η καρδιά της οδηγίας. Εάν δεν ψηφισθεί αυτή η τροπολογία, τότε είναι δυνατόν να αλλάξει με επιτροπές την ουσία της οδηγίας. Γι'αυτό παρακαλώ το Σώμα να ψηφίσει την τροπολογία 37.
<P>
Μετά την ψηφοφορία επί της τροποποιημένης πρότασης της Επιτροπής

<SPEAKER ID=43 NAME="Τρακατέλλης">
Κύριε Πρόεδρε, θα ήθελα να ερωτήσω την Επίτροπο κυρία Bjerregaard:
<P>
Πρώτον, εάν δέχεται την αλλαγή της νομικής βάσης, και θα ήθελα να της θυμίσω ότι στις 19 Φεβρουαρίου αυτό το Σώμα έχει δεχθεί την εισήγηση της Επιτροπής για την ασθένεια των τρελών αγελάδων και μέσα στα συμπεράσματα και προτάσεις της Επιτροπής ήταν ότι όλες οι πράξεις που έχουν σχέση με τη δημόσια υγεία πρέπει του λοιπού να βασίζονται στη διαδικασία της συναπόφασης.
<P>
Δεύτερον, μας είπε χθες ότι δέχεται ένα μέρος της τροπολογίας που αφορά την εκτίμηση του κινδύνου. Ποίο μέρος της δέχεται; Διότι αυτή η τροπολογία είναι η ουσιαστικότερη, είναι η καρδιά της οδηγίας. Και θα ήθελα να ακούσω ότι την δέχεται εξ ολοκλήρου, διότι πραγματικά δίνει τη σωστή εκτίμηση του κινδύνου και, επομένως, τον σωστό χώρο της εργασίας με γενετικά τροποποιημένους μικροοργανισμούς.
<P>
(Χειροκροτήματα)

<SPEAKER ID=44 NAME="Bjerregaard">
Κύριε Πρόεδρε, είχαμε μέχρι χθες την ευκαιρία να συζητήσουμε λεπτομερώς την πρόταση επί της οποίας ψήφισε τώρα το Κοινοβούλιο. Εξήγησα χθες γιατί η Επιτροπή δεν ήταν υπέρ της αλλαγής της νομικής βάσης. Τόνισα επίσης ότι η Επιτροπή ήταν συγχρόνως διατεθειμένη να κάνει δεκτή την τροπολογία, κάτι που θα σήμαινε ότι το Κοινοβούλιο θα συμμετείχε πλήρως σε σχέση με τα παραρτήματα, όπως ζήτησαν και πολλοί ομιλητές. Από χθες μέχρι σήμερα δε συνέβη φυσικά τίποτε το καινούργιο, πέρα βέβαια από το γεγονός ότι θα πρέπει να εξετάσουμε την τροπολογία που υιοθέτησε εδώ το Κοινοβούλιο.
<P>
(Το Σώμα εγκρίνει το ψήφισμα νομοθετικού περιεχομένου)

<SPEAKER ID=45 LANGUAGE="DE" NAME="Breyer">
Kύριε Πρόεδρε, θεωρώ καθήκον μου να επισημάνω στις κυρίες και στους κυρίους συναδέλφους ότι η αιτιολογική σκέψη Στ! δεν είναι σωστή. Στην τροπολογία 12 υπάρχει ο ισχυρισμός ότι στη Σύμβαση του Συμβουλίου της Eυρώπης, σχετικά με τα ανθρώπινα δικαιώματα και τη βιοϊατρική, υπάρχει ρητή απαγόρευση της κλωνοποίησης και ότι είναι η πρώτη απαγόρευση της κλωνοποίησης, σύμφωνα με το διεθνές δίκαιο. Aυτό δεν είναι αλήθεια, όπως γνωρίζουν και πολλοί άλλοι συνάδελφοι. Θεωρώ σημαντικό να ξεκαθαριστεί αυτό πριν από τη ψηφοφορία.
<P>
(Το Σώμα εγκρίνει το ψήφισμα)

<SPEAKER ID=46 LANGUAGE="EN" NAME="Green">
Κύριε Πρόεδρε, η επόμενη ψηφοφορία της ημερήσιας διάταξής μας αναφέρεται στο κλείσιμο της Renault. Στα θεωρεία έχουμε άνδρες και γυναίκες συνδικαλιστές οι οποίοι βρίσκονται εδώ από χθές, ερχόμενοι απ' ευθείας από τη διαδήλωση στο Παρίσι, αντιπροσωπεύοντας τους 3.100 εργαζόμενους του εργοστασίου της Renault στο Βιλβόορντε οι οποίοι θα μείνουν άνεργοι εάν αυτή η απόφαση δεν ανακληθεί. Νομίζω ότι θα πρέπει να τους καλωσορίσουμε και να εκφράσουμε την υποστήριξή μας στο σκοπό τους.
<P>
(Ζωηρά και παρατεταμένα χειροκροτήματα)

<SPEAKER ID=47 NAME="Πρόεδρος">
Ευχαριστώ πολύ, κυρία Green. Πιστεύω ότι καταλαβαίνετε τους θεσμικούς περιορισμούς στους οποίους υπάγεται η παρούσα Προεδρία, τα λόγια σας όμως θα καταγραφούν στα πρακτικά, με την τονισμένη έμφαση που τους προσέδωσε η Ολομέλεια.

<SPEAKER ID=48 LANGUAGE="DE" NAME="Kοnrad">
Kύριε Πρόεδρε, παίρνω αφορμή από τον φιλικό χαιρετισμό των επισκεπτών στα θεωρεία για να εκφράσω τη δυσαρέσκειά μου, κυρία Green, για το ότι εφιστάται η προσοχή του Kοινοβουλίου μας στην κατάσταση αυτή, κατ' αυτόν τον τρόπο.
<P>
(Φωνές από το ακροατήριο και χειροκροτήματα) Όλοι μας είμαστε εκλεγμένοι βουλευτές και αποδίδω μεγάλη σημασία στο να αποφασίζει ένα κοινοβούλιο ελεύθερα, χωρίς την πίεση του δρόμου και χωρίς την πίεση των θεωρείων. Aυτό θέλω να καταγραφεί στα πρακτικά.
<P>
(Aναταραχή στα θεωρεία των επισκεπτών)
<SPEAKER ID=49 NAME="Πρόεδρος">
Ησυχία στο θεωρείο! Ησυχία στο θεωρείο! Κύριοι από το θεωρείο! Ησυχάστε! Κύριοι από το θεωρείο, κάντε μου τη χάρη να με ακούσετε. Κύριοι από το θεωρείο, θα πρέπει να γνωρίζετε ότι ο Κανονισμός μας απαγορεύει ρητώς τις εκδηλώσεις οποιουδήποτε είδους από το θεωρείο. Συνεπώς, αν δεν κάνετε ησυχία, θα βρεθώ με την οδυνηρή υποχρέωση να σας απομακρύνω από την αίθουσα. Σας παρακαλώ επομένως να κάνετε ησυχία.
<P>
Και σε εσάς, κύριε Konrad, οφείλω να πω ότι σε αυτό το Κοινοβούλιο όλοι οι βουλευτές μπορούν να λάβουν το λόγο. Και ότι σε αυτό το Κοινοβούλιο υπάρχει πλήρης ελευθερία έκφρασης κατά την ψηφοφορία.
<P>
Αξιότιμοι κύριοι βουλευτές, η συζήτηση σχετικά με αυτό το θέμα διεξήχθη ήδη, γι' αυτό και θα περάσουμε τώρα στην ψηφοφορία. Σας παρακαλώ να με βοηθήσετε να φέρουμε σε αίσιο πέρας την ψηφοφορία με την ηρεμία που ταιριάζει σε ένα ζήτημα τόσης σημασίας.
<P>
Πρόταση κοινού ψηφίσματος σχετικά με το κλείσιμο του εργοστασίου Renault στο Vilvoorde (Βέλγιο)
<P>
Πριν από την ψηφοφορία

<SPEAKER ID=50 NAME="Πρόεδρος">
Μου ζητά το λόγο ο κ. Giansily. Θα του τον δώσω μετά την ψηφοφορία.
<P>
(Μπροστά στην επιμονή του κ. Giansily) Κύριε Giansily, θα πρέπει να σας υπενθυμίσω ότι τις αποφάσεις σε αυτό το Σώμα, εφόσον εγώ προεδρεύω της συνεδρίασης, λανθασμένες ή όχι, τις λαμβάνω εγώ. Σας είπα ότι θα σας δώσω το λόγο μετά την ψηφοφορία, γι' αυτό σας παρακαλώ να καθίσετε.
<P>
Αξιότιμοι κύριοι, αν δεν σέβεστε το έργο του Σώματος, θα βρεθώ υποχρεωμένος να σας απομακρύνω από την αίθουσα. Πρέπει να γίνεται σεβαστό το έργο του Σώματος! Αξιότιμοι κύριοι, εφόσον ήδη ένα τμήμα του Ημικυκλίου έχει λάβει το λόγο με ανάρμοστο τρόπο, ας συνεχίσουμε την εργασία μας.
<P>
Κύριε Giansily, αν δεν σέβεστε την παρούσα Προεδρία θα σας αποβάλλω από το Ημικύκλιο.
<P>
(Χειροκροτήματα) Βγείτε από την αίθουσα, κύριε Giansily!
<P>
Αξιότιμοι κύριοι βουλευτές, σύμφωνα με το άρθρο 109 του Κανονισμού, και αφού επανέφερα επανειλημμένως στην τάξη τον κ. Giansily, ασκώ τις αρμοδιότητες που μου παρέχει ο Κανονισμός και αποβάλλω από την αίθουσα τον κ. Giansily.
<P>
Αξιότιμοι κύριοι βουλευτές, σας ζητώ ηρεμία. Η παρούσα Προεδρία, σύμφωνα με τις αρμοδιότητες που της παρέχει ο Κανονισμός, έλαβε μια απόφαση. Μου ζητά το λόγο ο κ. de Vries.

<SPEAKER ID=51 LANGUAGE="EN" NAME="De Vries">
Θεωρώ ότι όλοι είμαστε ενήμεροι πως το θέμα για το οποίο πρόκειται να ψηφίσουμε είναι εξαιρετικά λεπτό. Είμαστε επίσης ενήμεροι του γεγονότος ότι υπάρχουν ορισμένες σημαντικές διαφορές σε λεπτομέρειες οι οποίες θα πρέπει να επιλυθούν με την ψηφοφορία. Το οφείλουμε στους εργαζόμενους του εργοστασίου της Renault να κάνουμε την ψηφοφορία αυτή σύμφωνα με τα πρότυπα του Σώματος, με ηρεμία και αξιοπρέπεια.
<P>
(Χειροκροτήματα) Κύριε Πρόεδρε, όπως όλοι μας, σέβομαι πλήρως τις εξουσίες σας. Δεν επιθυμώ να αμφισβητήσω τις εξουσίες σας ως Προέδρου αυτής της συνεδρίασης. Θέλω αυτό να το κάνω απολύτως σαφές.
<P>
Ωστόσο, λόγω του γεγονότος ότι τώρα η ώρα είναι περασμένη μία, θα ήταν ίσως σκόπιμο η ψηφοφορία αυτή να διεξαχθεί στις τρείς, αμέσως μετά την διακοπή του γεύματος, έτσι ώστε να μπορέσουμε να την κάνουμε με ησυχία και ηρεμία. Επομένως προτείνω τη διακοπή της συνεδρίασης.

<SPEAKER ID=52 NAME="Πρόεδρος">
Αξιότιμοι κύριοι βουλευτές, θα πρέπει να σας υπενθυμίσω ότι, αν γίνει αποδεκτή η πρόταση του κ. de Vries, η ψηφοφορία δεν θα μπορέσει να διεξαχθεί σήμερα το απόγευμα, αλλά θα πρέπει να διεξαχθεί αύριο. Κατά δεύτερον, πιστεύω ότι μπορούμε να ηρεμήσουμε τα πνεύματα και να συνεχίσουμε. Το λόγο έχει τώρα ο κ. Martens.

<SPEAKER ID=53 LANGUAGE="NL" NAME="Martens">
Κύριε Πρόεδρε, πιστεύω ότι το καλύτερο πράγμα που μπορεί να κάνει το Κοινοβούλιο αυτή τη στιγμή είναι να εγκρίνει το ψήφισμα για τους εργάτες του Vilvoorde. Προκειμένου όμως να αποκατασταθεί η τάξη στο Κοινοβούλιο, πράγμα που είναι απαραίτητο, σας καλώ, κύριε Πρόεδρε, να διακόψετε τη συνεδρίαση για να διευθετηθεί το επεισόδιο που υπήρξε προηγουμένως με ένα μέλος του Σώματος. Σας καλώ λοιπόν να διακόψετε τη συνεδρίαση ώστε να δοθεί η ευκαιρία σε εμάς, σε εσάς, να ρυθμίσουμε το θέμα αυτό έτσι ώστε να μπορέσουμε να προχωρήσουμε με ηρεμία στη διεξαγωγή ψηφοφορίας.

<SPEAKER ID=54 NAME="Πρόεδρος">
Κύριε Martens, αν διακόψω τη συνεδρίαση, τότε η ψηφοφορία θα πρέπει να διεξαχθεί, σύμφωνα με τον Κανονισμό, αύριο. Συνεπώς, λόγω της σημασίας της ψηφοφορίας που πρόκειται να διεξαγάγουμε, θα επιχειρήσω να επιλύσω αυτό το ζήτημα αν με βοηθήσει το Σώμα στο σύνολό του. Το επεισόδιο ξεκίνησε διότι ο κ. Giansily ζήτησε το λόγο.
<P>
(Διαμαρτυρίες) Αξιότιμοι κύριοι βουλευτές, σας παρακαλώ να θυμηθείτε ότι όταν έγιναν κάποιες συγκεκριμένες εκδηλώσεις από το θεωρείο, η παρούσα Προεδρία εκφράστηκε δυναμικά απειλώντας ότι αν αυτό συνεχιζόταν, οι υπαίτιοι θα αποβάλλονταν από το θεωρείο. Και τότε, μετά από αυτό, επακολούθησαν διάφορες παρεμβάσεις. Για να μην καθυστερήσει η ψηφοφορία, είπα στον κ. Giansily ότι θα του έδινα το λόγο στο τέλος της ψηφοφορίας.
<P>
Έχετε το λόγο, κ. Martens.

<SPEAKER ID=55 LANGUAGE="FR" NAME="Martens">
Κύριε Πρόεδρε, είναι απόλυτα δυνατόν να διακοπούν οι εργασίες πέντε με δέκα λεπτά για να ρυθμιστεί το επεισόδιο και να μπορέσουμε ύστερα να ψηφίσουμε.

<SPEAKER ID=56 NAME="Πρόεδρος">
Αξιότιμοι κύριοι βουλευτές, σας προτείνω να διακόψουμε τη συνεδρίαση για πέντε λεπτά.
<P>
(Η συνεδρίαση διακόπτεται για πέντε λεπτά)
<P>
(Η συνεδρίαση, διακοπείσα στις 13.15 επαναλαμβάνεται στις 13.20)

<SPEAKER ID=57 NAME="Πρόεδρος">
Αξιότιμοι κύριοι βουλευτές, αφού συμβουλεύτηκα τους Προέδρους των Ομάδων, και πέρα από την αξιολόγηση αυτού του επεισοδίου στην οποία μπορείτε να προβείτε και τους τρόπους που μπορείτε να χρησιμοποιήσετε για να εκφράσετε τη συμφωνία ή τη διαφωνία σας με την παρούσα Προεδρία, θα συνεχίσουμε τη συνεδρίαση, δίνοντας όμως ένα λεπτό σε κάθε πολιτική Ομάδα. Σας ζητώ να συνεργαστείτε με την παρούσα Προεδρία, διότι είναι σημαντικό να μπορέσουμε να προχωρήσουμε στην ψηφοφορία που είχε προβλεφθεί για σήμερα.
<P>
Το λόγο έχει η κ. Dury.

<SPEAKER ID=58 LANGUAGE="FR" NAME="Dury">
Κύριε Πρόεδρε, είμαι ευτυχής που βρήκατε μια λύση ώστε να ξαναρχίσουμε τη συνεδρία με αξιοπρέπεια, όπως το επιθυμούμε όλοι, διότι θέλουμε να ψηφίσουμε σχετικά μ'αυτήν την απόφαση.
<P>
Χθες πολλοί συνάδελφοι μίλησαν για την κοινωνική Ευρώπη και για την υποστήριξή τους για τους εργαζόμενους της Ρενό σε όλες τις χώρες, και όχι μόνο της Βιλβόρντ. Θα ήθελα να επιβεβαιώσουν το λόγο τους ψηφίζοντας υπέρ της απόφασής μας. Ελπίζω λοιπόν να τους ακούσω τώρα. Είμαι ιδιαίτερα ευτυχής για τη λύση αυτή. Ας κάνουμε μια αξιοπρεπή ψηφοφορία όλοι μαζί για να δείξουμε στους συνομιλητές μας ότι το Ευρωπαϊκό Κοινοβούλιο μπορεί να υποστηρίξει μια κοινωνική Ευρώπη.

<SPEAKER ID=59 LANGUAGE="NL" NAME="Martens">
Κύριε Πρόεδρε, αξιότιμοι συνάδελφοι, αυτό που πρέπει να κάνουμε τώρα είναι να επιτελέσουμε το κοινοβουλευτικό μας έργο, δηλαδή να εγκρίνουμε το ψήφισμα. Όπως είπα και προηγουμένως, αυτό είναι το σημαντικότερο που πρέπει να κάνουμε και πρέπει να μάθουμε να συμπεριφερόμαστε ως ένα Κοινοβούλιο που είναι άξιο να φέρει το όνομά του. Το κατ'εξοχήν μέσο για την επίτευξη του στόχου αυτού είναι η διεξαγωγή συζήτησης και η εκδήλωση αλληλεγγύης μέσω των ψηφισμάτων αυτών. Αισθανόμαστε όλοι συμπάθεια για τους εργαζόμενους που κινδυνεύουν. Αυτό που πρέπει συνεπώς να κάνουμε είναι να σεβαστούμε τους κανόνες του Σώματος και να διεξαγαγάγουμε μία ειλικρινή και έντιμη συζήτηση. Στο σημείο αυτό θα πρέπει να προχωρήσουμε στην ψηφοφορία για τον παρόν ψήφισμα.

<SPEAKER ID=60 LANGUAGE="FR" NAME="Pasty">
Κύριε Πρόεδρε, αυτό που συνέβη πριν λίγο είναι απαράδεκτο, διότι δεν βρισκόμαστε σε ένα συνδικαλιστικό φόρουμ, βρισκόμαστε σε ένα Κοινοβούλιο. Ψηφίζαμε και δεν έπρεπε να δώσετε το λόγο στην κυρία Green. Δεν έπρεπε να δώσετε το λόγο στο θεωρείο όπως επίσης οφείλατε, όταν προέκυψαν τα επεισόδια, να διακόψετε αμέσως τη συνεδρία και να διατάξετε την εκκένωση των θεωρείων.
<P>
(Χειροκροτήματα) Θεωρώ ότι μ'αυτές τις συνθήκες και με τέτοια ένταση μας είναι αδύνατον να ψηφίσουμε. Εάν συνεχιστεί η ψηφοφορία θα αναφερθώ στους προέδρους στη σύσκεψη των Προέδρων. Για το λόγο αυτό καλώ την ομάδα μου να μην λάβει μέρος στην ψηφοφορία και να εγκαταλείψει το ημικύκλιο.

<SPEAKER ID=61 LANGUAGE="ES" NAME="Puerta">
Όπως προαναφέρθηκε, κύριε Πρόεδρε, η σοβαρότητα του θέματος το οποίο εξετάζουμε απαιτεί από εμάς να εκπληρώσουμε την υποχρέωσή μας. Αποκαταστάθηκε ήδη η τάξη και έχουμε μια ήρεμη και ήσυχη συζήτηση στο Κοινοβούλιο. Σας συγχαίρω για την απόφαση που λάβατε να επαναληφθεί η συνεδρίαση και έχετε την υποστήριξη της πλειοψηφίας των Ομάδων μέσω των Προέδρων των Ομάδων. Θα συζητήσουμε και θα αποφασίσουμε. Σήμερα εορτάζουμε την 40ή επέτειο της Συνθήκης της Ρώμης και θα ήταν κακός εορτασμός, μετά από τις ρητορείες σήμερα το πρωί, να μην μπορούμε να διεξαγάγουμε μια ψηφοφορία συνηθισμένη, αλλά πολύ σημαντική.
<P>
Θα πρέπει επιπλέον να προσθέσω ότι η Ομάδα μας εξεπλάγη από τη διατύπωση της παραγράφου 8 του κοινού ψηφίσματος, όπου εκφράζεται η ελπίδα ότι η διεύθυνση της επιχείρησης θα εκπονήσει, σε συμφωνία με τους εκπροσώπους των εργαζομένων, ένα κοινωνικό σχέδιο που θα καταστήσει αποδεκτές τις απολύσεις. Εμείς δεν μπορούμε να υποστηρίξουμε αυτό το ψήφισμα, αποσύρουμε την υπογραφή μας και ζητάμε η παράγραφος 8 να μην εγκριθεί, ώστε να μπορέσουμε να υποστηρίξουμε το ψήφισμα. Σημειώστε, κύριε Πρόεδρε, αν έχετε την καλοσύνη, ότι αποσύρουμε την υπογραφή μας από το κοινό ψήφισμα.

<SPEAKER ID=62 LANGUAGE="FR" NAME="Cohn-Bendit">
Κυρίες και κύριοι, όταν η δυστυχία των ανθρώπων αγγίζει το Κοινοβούλιο, οφείλει να αποδεχτεί ότι μερικές φορές τα προβλήματα της κοινωνίας φτάνουν και μέχρι αυτή την αίθουσα.
<P>
Πιστεύω ότι δεν πρέπει να εκνευριζόμαστε. €λοι ξέρουν, εφόσον έχουμε καταλόγους ψηφοφορίας, πώς θα ψηφίσουμε. Ας σταματήσουμε τις κοροϊδίες! Ας σταματήσουμε τις κοροϊδίες! Να είμαστε αξιοπρεπείς και να σκεφτούμε τους χιλιάδες ανθρώπους που είναι άνεργοι! Να κάνουμε τη δουλειά μας! Είμαστε καλά πληρωμένοι γι αυτό. Ας ψηφίσουμε! Ας ψηφίσουμε! Εσείς θα ψηφίσετε κατά, εμείς υπέρ και η ιστορία θα δείξει!
<P>
Ευχαριστώ κύριοι της δεξιάς που φέρατε τον ταξικό αγώνα μέσα στο Κοινοβούλιο!
<P>
(Χειροκροτήματα) .

<SPEAKER ID=63 LANGUAGE="FR" NAME="Lalumiθre">
Αγαπητοί μου συνάδελφοι, η υπόθεση Ρενό είναι τόσο σοβαρή που είναι κατανοητή η συγκίνηση και ένας κάποιος εκνευρισμός. Αλλά ακριβώς επειδή είναι πολύ σοβαρή υπόθεση, οφείλουμε να παραμείνουμε ψύχραιμοι. Κι άλλοι το είπαν μόλις πριν λίγο. Η δουλειά μας σήμερα, η ευθύνη μας εφόσον θα έχουμε συζητήσει το φάκελο αυτό είναι να ψηφίσουμε. Οι μεν θα ψηφίσουν με έναν τρόπο, οι άλλοι με κάποιο άλλο τρόπο. Πρόκειται για την πολιτική μας ευθύνη.
<P>
Όποια κι αν είναι τα διαδικαστικά επεισόδια σχετικά με τον κανονισμό που προέκυψαν στην αρχή της ψηφοφορίας, μπορούμε να επανέρθουμε σ'αυτά αργότερα. Πιστεύω ότι πρέπει τώρα πολύ ήρεμα και γαλήνια να ψηφίσουμε.

<SPEAKER ID=64 LANGUAGE="FR" NAME="Fabre-Aubrespy">
Κύριε Πρόεδρε, φέρετε την ευθύνη - ο κ. Jean-Claude Pasty το είπε λίγο πριν και έχει δίκιο - των επεισοδίων που προέκυψαν. Δεν είναι δυνατόν στο Κοινοβούλιό μας να συνεχίσουμε να ευνοούμε ορισμένους ομιλητές μεταξύ των βουλευτών. €ταν δίνετε το λόγο σε έναν βουλευτή, πρέπει να τον δίνετε επίσης σε έναν άλλο που ζήτησε το λόγο την ίδια στιγμή και πάνω στο ίδιο θέμα. Αυτό είναι δημοκρατία. Η δημοκρατία σύμφωνα με την οποία δεν επιτρέπεται να υπάρχει διαφοροποίηση μεταξύ των βουλευτών.
<P>
(Χειροκροτήματα) . Εν συνεχεία, θα ήθελα να θέσω μία ερώτηση κατ' αρχάς σε εσάς, και εν συνεχεία στο Προεδρείο του Κοινοβουλίου. Στα θεωρεία υπάρχουν επισκέπτες. Εγώ ο ίδιος είχα προσκαλέσει αυτήν την εβδομάδα δύο ομάδες επισκεπτών. Οι θέσεις είναι κρατημένες, επί του παρόντος, μέχρι τον Δεκέμβριο. Ποιός ήταν ο βουλευτής που επέτρεψε την πρόσβαση των ατόμων που εκδηλώθηκαν κατ' αυτόν τον τρόπο; Με βάση ποιά ποσόστωση; Πότε έκανε την κράτηση; Είναι μία πολύ συγκεκριμένη ερώτηση. Δώσατε τη δυνατότητα - και αυτό το λέω χωρίς να διαμαρτύρομαι για την παρουσία των ατόμων αυτή τη στιγμή - να εισπράξουν χειροκρότημα χωρίς να είναι επίσημη αντιπροσωπεία.
<P>
Δεν θέσατε σε ψηφοφορία τη διαδικαστική πρόταση του κ. De Vries, ενώ σύμφωνα με το άρθρο 111 θα έπρεπε να το πράξετε. Σας ζητώ τώρα να θέσετε σε ψηφοφορία την πρόταση του προέδρου Pasty, για διακοπή της συνεδρίασης, σύμφωνα με το άρθρο 132 του Κανονισμού.

<SPEAKER ID=65 LANGUAGE="FR" NAME="Fιret">
Κύριε Πρόεδρε, προσωπικά χαίρομαι για την παρουσία εργαζομένων της Ρενό μεταξύ μας. Δεν ανέχομαι όμως να δίνετε την ευκαιρία στους σοσιαλιστές βουλευτές να κάνουν εκλογική προπαγάνδα, όταν ξέρουμε ότι ο κ. Schweitzer έκλεισε τη Ρενό, και ότι πρόκειται για έναν σοσιαλιστή και μάλιστα φίλο του Laurent Fabius.
<P>
(Χειροκροτήματα) Απευθύνομαι στην κυρία Dury και προειδοποιώ τους εργαζόμενους της Ρενό ότι οι σοσιαλιστές θα προσπαθήσουν να επωφεληθούν από τον αγώνα τους, ενώ εάν υπάρχουν άνεργοι, εκείνοι θα ευθύνονται γι αυτό.
<P>
Δεύτερον απευθύνομαι στην κυρία Green, η οποία επωφελήθηκε από τη θέση της για να κάνει εκλογική προπαγάνδα. Υπενθυμίζω ότι λόγω της Μεγάλης Βρετανίας υπέφεραν πολύ οι Βέλγοι εργαζόμενοι, όταν στη δεκαετία του 80 το εργοστάσιο British Leyland επαναπατρίστηκε στη Μεγάλη Βρετανία. Στην περίπτωση αυτή χιλιάδες Βαλλόνοι εργαζόμενοι έμειναν άνεργοι και κανείς δεν έδωσε σημασία. Εμείς πάντως υπερασπιζόμαστε τους εργαζόμενους και δεν κάνουμε αυτό που κάνουν οι σοσιαλιστές σήμερα: λένε ψέματα και εξαπατούν τον κόσμο όπως κάνουν συνήθως.

<SPEAKER ID=66 NAME="Πρόεδρος">
Ευχαριστώ πολύ, κύριε Fιret.
<P>
Αξιότιμοι κύριοι βουλευτές, ο κ. Fabre-Aubrespy έκανε μια επίσημη αίτηση, να διακοπεί η συνεδρίαση, την οποία πρέπει να υποβάλω σε ψηφοφορία.
<P>
Υποβάλλω σε ψηφοφορία την αίτηση διακοπής της συνεδρίασης.
<P>
(Το Σώμα απορρίπτει την αίτηση) Αξιότιμοι κύριοι βουλευτές, προχωρούμε άρα στην ψηφοφορία επί της πρότασης κοινού ψηφίσματος που κατατέθηκε από πέντε πολιτικές Ομάδες, δεδομένου ότι ο κ. Puerta μόλις μας ανακοίνωσε ότι η Ομάδα της ΕΕΑ/ΒΠΑ απέσυρε την υποστήριξή της από την πρόταση κοινού ψηφίσματος.
<P>
(Το Σώμα εγκρίνει το ψήφισμα)
<SPEAKER ID=67 NAME="Πρόεδρος">
Το λόγο έχει ο κ. Giansily για ένα ζήτημα επί της διαδικασίας.

<SPEAKER ID=68 LANGUAGE="FR" NAME="Giansily">
Κάλλιο αργά παρά ποτέ, κύριε Πρόεδρε.
<P>
Κύριε Πρόεδρε, δεν εξεδήλωσα προηγουμένως καμία επιθετική διάθεση προς το πρόσωπό σας, και λογάριαζα απλώς να σας ρωτήσω σε πιό άρθρο του κανονισμού βασιστήκατε για να διακόψετε την ψηφοφορία, να δώσετε τον λόγο σε έναν από τους συναδέλφους μας ο οποίος ήταν κατά τύχη πρόεδρος μιας από τις πιο σημαντικές ομάδες της Συνέλευσής μας και να μας οδηγήσετε στην ψηφοφορία ενός σημαντικού ψηφίσματος κάτω από την πίεση ενός συγκεκριμένου αριθμού ατόμων τα οποία βρίσκονταν στα θεωρεία. Ενεργώντας με τον τρόπο αυτό, κύριε Πρόεδρε, δεν εξυπηρετήσατε καθόλου την Συνέλευσή μας. Η Συνέλευσή μας, όσον αφορά την εικόνα που δείνει προς τα έξω, δεν πείθει. Θεωρείτε μια συνέλευση φολκλορική. Σ' αυτήν ακούμε την άποψη ατόμων, τα οποία όταν ήταν τριάντα ετών φώναζαν «Σπάστε, σπάστε, σπάστε» και τα οποία ακούσαμε σήμερα το πρωί να λένε «Ψηφίστε, ψηφίστε, ψηφίστε».
<P>
Κύριε Πρόεδρε, θεωρώ ότι όλοι όσοι βρίσκονται εδώ ψήφισαν υπέρ σας την ημέρα της εκλογής των αντιπροέδρων, διότι υπήρχε μια συμφωνία, και νομίζω πως η συμφωνία, όσον αφορά τη Συνέλευση αυτή, ήταν ο σεβασμός στο πρόσωπο των βουλευτών. Και όταν φτάνουμε σε μια κατάσταση εντελώς εξωπραγματική, που επιτρέπει στα άτομα που βρίσκονται στα θεωρεία να απειλούν με γροθιές τους βουλευτές και εσείς από τη μεριά σας φθάνετε στο σημείο να ζητάτε την αποβολή του βουλευτή, αυτό σημαίνει, κύριε Πρόεδρε, ότι έχετε αποτύχει στην αποστολή σας, και ότι, εάν ήσασταν αξιοπρεπής, θα υποβάλλατε τη παραίτησή σας αμέσως.

<SPEAKER ID=69 NAME="Πρόεδρος">
Κύριε Giansily, φιλοδοξώ να είμαι πάντοτε ένας Πρόεδρος με βούληση θεσμικής ισορροπίας. Μπορεί να σφάλλω, δεν εκδηλώνω όμως καμιά επιθετικότητα ούτε απέναντί σας ούτε απέναντι σε κανέναν, και είμαι πάντοτε διατεθειμένος να μαθαίνω. Κατά συνέπεια, αν και στα λόγια σας υπάρχει χωρίς αμφιβολία κάποια επιθετικότητα, τα εκλαμβάνω ως μάθημα και ελπίζω στο μέλλον να ενεργώ καλύτερα.
<P>
Το λόγο έχει η κ. McIntosh για ένα ζήτημα επί της διαδικασίας.

<SPEAKER ID=70 LANGUAGE="EN" NAME="McIntosh">
Κύριε Πρόεδρε, επί διαδικαστικού. Όχι μόνο προσβάλατε την αξιοπρέπεια του Σώματος τούτου αλλά θέσατε υπό αμφισβήτηση τη θέση που κατέχετε σήμερα ως Πρόεδρος του Σώματος. Το άρθρο 127 του Κανονισμού είναι σαφέστατο. Ο οιοσδήποτε βουλευτής μπορεί να λάβει τον λόγο για να επιστήσει την προσοχή του Προέδρου σε παράβαση του Κανονισμού. Κάθε παρέμβαση επί της εφαρμογής του Κανονισμού έχει προτεραιότητα έναντι όλων των άλλων παρεμβάσεων. Θα ήθελα να μάθω βάσει ποίου άρθρου του Κανονισμού έλαβε τον λόγο και μίλησε η κ. Green. Θα ήθελα επίσης να μάθω γιατί όταν τέθηκε το άρθρο 126 με το αίτημα διακοπής της συνόδου δεν ήρθε αμέσως σε ψηφοφορία και γιατί, όταν παραβιάσθηκε σκαιά το άρθρο 101(3) από τον κόσμο στα θεωρεία ο οποίος όχι μόνο προσέβαλε την αξιοπρέπεια του Σώματος αλλά συνέχισε να κάνει τηλεοπτικές συνεντεύξεις και τηλεφωνήματα με κινητά τηλέφωνα τα οποία απαγορεύονται εντελώς στο κτίριο αυτό, δεν τους αποβάλατε αμέσως και πριν από την ψηφοφορία επί του άρθρου 101(3). Θα ήθελα επίσης να πληροφορηθώ γιατί σε ένα συνάδελφό μου που προσπαθούσε να ασκήσει το δικαίωμά του σύμφωνα με το άρθρο 127 δεν του επιτρέψατε να μιλήσει και γιατί εσείς, κύριε, δεν αποχωρήσατε από την έδρα σύμφωνα με το άρθρο 111 και γιατί δεν αναστείλατε τις εργασίες της συνεδριάσεως μέχρι να αποκατασταθεί η τάξη.
<P>
(Χειροκροτήματα)

<SPEAKER ID=71 NAME="Πρόεδρος">
Ευχαριστώ, κυρία McIntosh. Είπα κατά τη διάρκεια της συνεδρίασης -και το επαναλαμβάνω τώρα- ότι σύμφωνα με το άρθρο 19, παράγραφος 1, αναλαμβάνω όλες τις ευθύνες για τα γεγονότα που συνέβησαν σε αυτήν τη συνεδρίαση, και συνεπώς, θα είμαι πρόθυμος οποιαδήποτε στιγμή να απαντήσω ενώπιον του Προεδρείου του Κοινοβουλίου και ενώπιον της Διάσκεψης των Προέδρων. Κατά συνέπεια, κυρία McIntosh, ενήργησα σύμφωνα με το άρθρο 19, παράγραφος 1, και όσο θα εξακολουθώ να προεδρεύω αυτής της συνεδρίασης, θα εξακολουθήσω να το πράττω, όσο δύσκολο και αν είναι σε ορισμένες περιπτώσεις.
<P>
Το λόγο έχει τώρα ο κ. Falconer για ένα ζήτημα επί της διαδικασίας.

<SPEAKER ID=72 LANGUAGE="EN" NAME="Falconer">
Κύριε Πρόεδρε, να που μιλάει και η κ. McIntosh. Τώρα καταλαβαίνουμε γιατί είναι δικηγόροι εκείνοι που καταλήγουν στις θέσεις που θα έπρεπε να βρίσκονται πολιτικοί. Το σημείο που θέλω να θέσω είναι ότι ο τρόπος με τον οποίο διεξάγατε σήμερα τις εργασίες του Σώματος ήταν πολύ σωστός. Η κ. Green μίλησε υπέρ μιας προτάσεως ψηφίσματος που κατατέθηκε στο Σώμα. Εν συνεχεία επιτρέψατε σε κάποιον από την άλλη πλευρά να μιλήσει και ο ομιλητής αυτός ήταν αντίθετος με όσα είπε η κ. Green. Επομένως υπήρξε ένας ομιλητής υπέρ και ένας ομιλητής κατά. Δοθέντος ότι αυτό που συζητείται έχει άμεση επίδραση στη ζωή τους, πολύ σωστά οι άνθρωποι στα θεωρεία εξέφρασαν την απογοήτευσή τους. Δεν ήταν κάποια υπερβολική αντίδραση. Ο οιοσδήποτε που έχει συμμετάσχει σε διαδηλώσεις ή σε πορείες θα γνωρίζει ότι δεν ήταν κάτι το υπερβολικό. Επομένως, κύριε Πρόεδρε, ορθώς διευθύνατε τις εργασίες.
<P>
Δεν επιτρέψατε στον κ. Giansily να σχολιάσει διότι θέλατε τη συνέχιση των εργασιών. Θα ήθελα επομένως να πω ότι διεξάγατε ορθώς τις εργασίες του Σώματος. Θα ήθελα να ζητήσω από τα Μέλη να μην ξεχνούν ότι βρίσκονται εδώ ως πολιτικοί και ότι δεν θα πρέπει να είναι τόσο χοντρόπετσοι ώστε να μην ενδιαφέρονται για τους φόβους του απλού εργαζόμενου πολίτη που απειλείται να πάει στο συσσίτιο εξ αιτίας των ορέξεων των πολυεθνικών που δεν δίνουν πεντάρα τσακιστή για τη ζωή των εργαζομένων.
<P>
(Χειροκροτήματα)

<SPEAKER ID=73 LANGUAGE="EN" NAME="Hallam">
Κύριε Πρόεδρε, θέλω να δηλώσω δημοσίως ότι κατά τη διάρκεια της απογευματινής συζητήσεως, και ιδιαίτερα κατά τη διάρκεια των ανάρμοστων σκηνών, εθεάθησαν μέλη του βρετανικού Συντηρητικού Κόμματος να κάνουν χυδαίες χειρονομίες προς τα άτομα που βρισκόντουσαν στα θεωρεία. Καταδικάζω σθεναρά το γεγονός αυτό και μελλοντικά θα ζητήσω την ανάληψη πειθαρχικής δράσης κατά των Μελών αυτών. Αποτελεί απαράδεκτο γεγονός Μέλη του Σώματος αυτού να συμπεριφέρονται με τέτοιο αηδιαστικό τρόπο προς ανθρώπους που μόλις έχασαν την εργασία τους.

<SPEAKER ID=74 LANGUAGE="EN" NAME="Corbett">
Κύριε Πρόεδρε, η τάξη και η εξουσία αυτού του Σώματος βασίζονται στον σεβασμό προς τον Πρόεδρο και τις αποφάσεις που λαμβάνονται από τον Πρόεδρο. Βάσει του άρθρου 109 του Κανονισμού, εάν ο Πρόεδρος αποβάλει για πειθαρχικούς λόγους ένα Μέλος από την Αίθουσα, αυτός ή αυτή δεν επιτρέπεται να επιστρέψουν στην Αίθουσα για το υπόλοιπο της συνεδρίασης. Στην περίπτωση του Μέλους του οποίου αναφέρατε το όνομα, όχι μόνο επέστρεψε στην Αίθουσα, αλλά έλαβε μέρος και στην ψηφοφορία. Συνεπώς, ζητώ την ακύρωση της ψήφου του. Του εδόθη επίσης το δικαίωμα να παράσχει επεξήγηση ψήφου.
<P>
Δεν θέλω να ρίξω λάδι στη φωτιά αλλά ο σεβασμός στον Κανονισμό μας ο οποίος είναι θεμελιώδης για τη διεξαγωγή των εργασιών του Σώματος απαιτεί ακόμη και το συγκεκριμένο άρθρο του Κανονισμού να γίνει σεβαστό. Διότι εάν αυτό δεν γίνει σεβαστό - δηλ. όταν καταλήγουμε τελικά στην εξουσία του Προέδρου και την τάξη εντός του Σώματος - τότε θα υποβαθμισθούμε στον νόμο του όχλου.
<P>
(Χειροκροτήματα)

<SPEAKER ID=75 NAME="Πρόεδρος">
Ευχαριστώ πολύ, κύριε Corbett.
<P>
Και πάλι, θα πρέπει να σας πω ότι η παρούσα Προεδρία αναλαμβάνει πλήρως όλες τις ευθύνες, ακόμη και αυτές που μόλις της αποδώσατε. Όταν σε αυτό το Σώμα υπάρχουν διαφορετικές θέσεις, ο Πρόεδρος οφείλει να λάβει μια απόφαση, και δεν μπορεί να ικανοποιήσει το σύνολο του Σώματος. Οφείλει να προσπαθεί να ενεργεί με τον τρόπο που εννοεί ως πλέον ορθό, ή, σε κάποια περίπτωση, με τον τρόπο που μπορεί να ησυχάσει την κατάσταση, σύμφωνα πάντοτε με τον Κανονισμό. Κατά συνέπεια, η θέλησή μου ήταν πράγματι να αποφύγουμε να ανοίξουμε πάλι μια συζήτηση, να προσπαθήσουμε να προχωρήσουμε στην ψηφοφορία -δεν το κατόρθωσα, προσπάθησα να επαναφέρω την τάξη- και στη συνέχεια, είχαμε μια ανταλλαγή απόψεων με τους Προέδρους των Ομάδων, οι οποίοι βοήθησαν την παρούσα Προεδρία να βγει από την τεταμένη κατάσταση στην οποία είχαμε βρεθεί. Δεν θέλω να επαναληφθεί και πάλι αυτή η τεταμένη κατάσταση. Θα δώσω το λόγο σε όσους τον ζητούν, εν πάση περιπτώσει όμως πιστεύω ότι καταφέραμε, αν όχι να επιλύσουμε ικανοποιητικά το επεισόδιο -το οποίο παραμένει ανοιχτό για τις κατοπινές παρατηρήσεις στις οποίες επιθυμείτε να προβείτε- αλλά να προχωρήσουμε στην εργασία μας και να διεξαγάγουμε μια ψηφοφορία την οποία όλοι, όλοι ανεξαιρέτως, θεωρούσαμε πολύ σημαντική.
<P>
Το λόγο έχει ο κ. Pasty για ένα ζήτημα επί της διαδικασίας.

<SPEAKER ID=76 LANGUAGE="FR" NAME="Pasty">
Κύριε Πρόεδρε, το πρώτο σας καθήκον ως προέδρου την συνεδριάσεως, είναι η επιβολή του σεβασμού προς τον κανονισμό. Γι' αυτό, δεν έπρεπε να δώσετε τον λόγο στην κυρία Green ενώ βρισκόμασταν στη διαδικασία της ψηφοφορίας. Η κυρία Green έκανε μια πολιτική παρέμβαση. Δεν έκανε μια υπενθύμιση του κανονισμού, ούτε μια επεξήγηση ψήφου, αλλά μια πολιτική παρέμβαση. Μετά από αυτό, όλοι οι συνάδελφοι είχαν το δικαίωμα να ζητήσουν το λόγο. Όλοι. Ενας από κάθε ομάδα. Και αυτό δεν το κάνατε. Αντιθέτως το αρνηθήκατε, γεγονός που είναι πολύ σοβαρό.
<P>
Στη συνέχεια, έγιναν ακόμη πιο σοβαρές φασαρίες, διότι συνέβησαν δυσάρεστα γεγονότα στα θεωρεία. Σεβόμαστε τα άτομα που βρίσκονται στα θεωρεία, διότι είναι προσκεκλημένοι μας, όμως οφείλουν να σεβαστούν και αυτά τους βουλευτές. Όμως, οι βουλευτές έγιναν αντικείμενο βίαιης συμπεριφοράς, της οποίας υπήρξαμε όλοι μάρτυρες. Και οφείλατε αμέσως, κύριε Πρόεδρε, χωρίς να χρειαστεί να σας το ζητήσουμε, - αναγράφεται μέσα στο κανονισμό - να διακόψετε τη συνεδρίαση, διότι αυτός ήταν ο μόνος τρόπος για να επαναφέρετε την τάξη, και να ζητήσετε την εκκένωση των θεωρείων. Δεν το πράξατε. Θα θέσω το ζήτημα στη διάσκεψη των προέδρων.
<P>
Εύχομαι, επίσης, και το Προεδρείο του Κοινοβουλίου να το λάβει υπόψη του, διότι η συμπεριφορά σας υπήρξε απαράδεκτη. Θα έλεγα, ακόμα, ότι είστε καθ·υποτροπήν, διότι θυμάμαι ένα άλλο επεισόδιο, το οποίο επίσης συνδέεται με γεγονότα που έγιναν στα θεωρεία, στη διάρκεια μιας συνεδρίασης την οποία προεδρεύατε εσείς. Αφορούσε ένα πρόβλημα σχετικό με τα άτομα που δεν διαθέτουν νόμιμα έγγραφα. Επομένως, δεν είναι εντελώς τυχαίο, και εύχομαι η υπόθεση αυτή να αναφερθεί και στη διάσκεψη των προέδρων και στο Προεδρείο του Κοινοβουλίου, διότι είναι ανεπίτρεπτο οι αντιπρόεδροι να συμπεριφέρονται με τον τρόπο που συμπεριφερθήκατε εσείς.

<SPEAKER ID=77 NAME="Πρόεδρος">
Ευχαριστώ, κύριε Pasty. Σημειώνω τα λεγόμενά σας, τα οποία θα καταγραφούν στα πρακτικά. Το είπα επανειλημμένως και ελπίζω ότι θα το συζητήσετε με τους όρους και στους χώρους που θεωρείτε κατάλληλους· αυτό που πιστεύω είναι ότι τώρα δεν θα πρέπει να συνεχίσουμε να επιμένουμε, αλλά, εν πάση περιπτώσει, αυτήν τη στιγμή αισθάνομαι πολύ γενναιόδωρος, διότι δεν έχουμε πλέον να ψηφίσουμε τίποτε άλλο.
<P>
Το λόγο έχει ο κ. Cox για ένα ζήτημα επί της διαδικασίας.

<SPEAKER ID=78 LANGUAGE="EN" NAME="Cox">
Κύριε Πρόεδρε, ζήτησα να κάνω αυτή τη μικρή παρέμβαση σε συνέχεια της παρατήρησης του κ. Corbett. Είμαι βέβαιος ότι από την αυστηρά τεχνική άποψη του άρθρου στο οποίο αναφέρθηκε, έχει δίκιο. Από πολιτική όμως πλευρά το σημείο που έθεσε δεν έχει καμία αξία. Η σημερινή κωμωδία των λαθών και των εσφαλμένων κρίσεων θα χειροτέρευε πολύ περισσότερο εάν ακολουθείτο το σφάλμα να ονομαστεί ο κ. Giansily για αποβολή εξ αιτίας κάποιας λεπτομέρειας. Είχε κάθε δικαίωμα να παρέμβει και λυπούμαι διότι δεν διευκολύνθηκε όπως και οι άλλοι. Εάν πρόκειται να αποβληθεί εξ αιτίας κάποιας λεπτομέρειας παρακαλώ, ως πράξη αλληλεγγύης να αποβληθώ κι' εγώ μαζί του.

<SPEAKER ID=79 NAME="Πρόεδρος">
Ευχαριστώ, κύριε Cox.
<P>
Το λόγο έχει τώρα ο κ. Seppδnen για ένα ζήτημα επί της διαδικασίας.

<SPEAKER ID=80 NAME="Seppδnen">
(FI ) Αξιότιμε κύριε Πρόεδρε, στην περίπτωση αυτή τάσσομαι υπέρ της γραμμής που επέλεξε ο κύριος Πρόεδρος. Θα ήθελα να εφιστήσω την προσοχή σας στο γεγονός ότι ο κ. Ζιανσιλί απεπέμφθη από την αίθουσα αυτή κατόπιν αποφάσεως του κυρίου Προέδρου. Γι'αυτό και θεωρώ απόλυτα δικαιολογημένη την παρέμβαση επ' αυτού. Δεν είναι σωστό από τη μια να αποπέμπουμε κάποιον από την αίθουσα αυτή και από την άλλη να του επιτρέπουμε, να συμμετέχει αργότερα σε ψηφοφορίες και να λαμβάνει το λόγο. Το υπό συζήτησην άτομο ανήκει στην ίδια πολιτική ομάδα με τον κ. Παστί ο οποίος, κατά παράβαση των σχετικών διατάξεων, έλαβε μέρος, στη θέση άλλου, σε ψηφοφορία η οποία διεξήχθη στην αίθουσα αυτή την προηγούμενη φορά. Τώρα, μέλος της ίδιας αυτής πολιτικής ομάδας αρνείται να εγκαταλείψει την αίθουσα από την οποία έχει επισήμως αποπεμφθεί, και επιπλέον, συμμετέχει στη συζήτηση και λαμβάνει μέρος στις ψηφοφορίες. Πιστεύω ότι το Συμβούλιο των Προέδρων θα πρέπει να επιληφθεί του θέματος αυτού και να ληφθούν ορισμένες αποφάσεις προκειμένου να αποκλεισθεί, στο μέλλον, η συμμετοχή σε συνεδρίαση ατόμων τα οποία έχουν προηγουμένως αποπεμφθεί από τον χώρο διεξαγωγής της συνεδρίασης.

<SPEAKER ID=81 LANGUAGE="DE" NAME="Roth">
Kύριε Πρόεδρε, νομίζω πως θα πρέπει να ξαναγυρίσουμε στα πραγματικά γεγονότα. Kριτικάρατε την κ. Green. Δώσατε, μετά, το λόγο στον κ. Kοnrad. O κ. Konrad θεώρησε υποχρέωσή του να προκαλέσει. Θεώρησα προκλητική τη δήλωσή σας προς τους επισκέπτες, που ήλθαν εδώ φορτισμένοι, έχοντας το φόβο της επιβίωσης, ενώ πολλοί απ' αυτούς χάνουν τη δουλειά τους και οι οικογένειές τους δεν γνωρίζουν ποια θα είναι η εξέλιξη στο μέλλον. Στη συνέχεια ο Πρόεδρος άσκησε κριτική προς τους επισκέπτες και είπε ότι θα πρέπει να κάνουν ησυχία, διαφορετικά θα έπρεπε, δυστυχώς, να εγκαταλείψουν τα θεωρεία. Γνωρίζουμε πως δεν είναι σωστό να δημαγωγεί κανείς από τα θεωρεία, αλλά οι άνθρωποι αυτοί σίγουρα δεν το ήξεραν.
<P>
Aς γυρίσουμε στην πραγματικότητα. Aπό πού ξεκινούν τα αισθήματά τους, από πού ξεκινούν οι φόβοι τους; Δε θα 'πρεπε να είμαστε ευτυχείς - κι εδώ πρόκειται και για την ταυτότητα του Σώματός μας - για το ότι άνθρωποι που θίγονται, που φοβούνται, που περιμένουν από μας, σαν Kοινοβούλιο, πολιτική, έρχονται σε μας; Kαι μετά, το να ζητάμε να τους πετάξουν έξω, όπως είπαν πολλοί συνάδελφοι, είναι πολύ χοντρό, ενόψει του προβλήματος που αντιμετωπίζουν οι άνθρωποι αυτοί.
<P>
Δεύτερον θα ήθελα να κάνω μια δήλωση επί προσωπικού ζητήματος. Ένας βουλευτής με το όνομα Feret, ένας βουλευτής του Eθνικού Mετώπου, χαρακτήρισε τόσο την κ. Green όσο και μένα, φασιστικά στοιχεία. Aυτό το αρνούμαι κατηγορηματικά για μένα. Σημειωτέον ότι είναι ένας βουλευτής του Eθνικού Mετώπου που χαρακτηρίζει φασίστες μια Σοσιαλδημοκράτισσα και μια Πράσινη. Aυτό νομίζω πως τα λέει όλα από μόνο του.

<SPEAKER ID=82 LANGUAGE="EN" NAME="Green">
Κύριε Πρόεδρε, από την πρώτη μου παρέμβαση επί του θέματος κάθομαι στη θέση μου χωρίς να μιλώ. Θα πρέπει να πω ότι έμεινα έκπληκτη από την αντίδραση στην παρέμβαση αυτή διότι είναι φυσιολογική πρακτική για τα Μέλη, όπως γνωρίζουν όλοι στο Σώμα, να επισημαίνουν την παρουσία ατόμων στα θεωρεία κατά τη διάρκεια συζητήσεων επί αντικειμένων που τα ενδιαφέρουν. Δεν ήταν τίποτα παραπάνω απ' αυτό. Έμεινα έκπληκτη από την αντίδραση απλά και μόνο στην παρουσία αντιπροσωπείας των εργαζομένων στη Renault τη στιγμή που είμασταν έτοιμοι να ψηφίσουμε την πρόταση ψηφίσματος. Μου φαίνεται εντελώς εξωπραγματική και υπερβολική αντίδραση.
<P>
Ωστόσο, πρέπει να πω, κύριε Πρόεδρε, ότι έχοντας επιτρέψει στον κ. Konrad να μιλήσει, πράγμα που το κάνατε - με άλλα λόγια, ένας ομιλητής υπέρ, ένας ομιλητής κατά - και στην συνέχεια προσπαθώντας να σταματήσετε τη φανερή ανησυχία στα θεωρεία, ενεργήσατε με μεγάλη αξιοπρέπεια και το ό, τι ακολούθησε μετά απ' αυτά ήταν εντελώς εκτός ελέγχου.
<P>
Θα είμαι ευχαριστημένη εάν ο κ. Pasty φέρει το θέμα στη Διάσκεψη των Προέδρων. Θα ήμουν ευτυχής να το συζητήσω μαζί του εκεί. Είμαι βέβαιος ότι οι Αντιπρόεδροι του Κοινοβουλίου - και είναι πολλοί - θα χαρούν πολύ να υποστηρίξουν τις ενέργειές σας στο Προεδρείο. Κύριε Πρόεδρε, είσασταν απολύτως σωστός, ενεργήσατε με αξιοπρέπεια, τελικώς ηρεμήσατε την κατάσταση και επιτρέψατε τη διεξαγωγή της ψηφοφορίας για την οποία έγινε ό, τι έγινε.
<P>
(Χειροκροτήματα)

<SPEAKER ID=83 LANGUAGE="EN" NAME="Spencer">
Κύριε Πρόεδρε, δεν με ανησυχεί η συμπεριφορά σας, ούτε καν η συμπεριφορά των διαδηλωτών στα θεωρεία. Εκείνο που με ανησυχεί είναι η συμπεριφορά της κ. Green, διότι γνωρίζει πολύ καλά ότι δεν αποτελεί παράδοση του Σώματος αυτού να γίνονται παρεμβάσεις με σκοπό τον επηρεασμό του αποτελέσματος της ψηφοφορίας αμέσως πρίν από την ψηφοφορία. Ήταν απόφαση της ίδιας της Pauline να κάνει αυτό το φθηνό θέατρο, χρησιμοποιώντας τα αισθήματα και τους φόβους αυτών των ανθρώπων ώστε να δημιουργήσει ένα πολιτικό θέμα σε μια εντελώς ακατάλληλη στιγμή διεξαγωγής των εργασιών του Σώματος, γεγονός το οποίο οδήγησε στο επακόλουθο χάος. Εάν κάποιος είναι ένοχος γι' αυτά τα συμβάντα δεν είστε εσείς, κύριε Πρόεδρε, δεν είναι οι διαδηλωτές, δεν είναι τα Μέλη αυτού του Σώματος, είναι η κ. Green που μας εξέθεσε σε μια απαράδεκτη κατάσταση.
<P>
(Χειροκροτήματα) Εάν πιστεύει ότι αυτό είναι το είδος της συμπεριφοράς που θα διαβεβαιώσει τον κόσμο ότι το Εργατικό Κόμμα είναι έτοιμο να κυβερνήσει, έχει πολλά να μάθει ακόμη.

<SPEAKER ID=84 NAME="Πρόεδρος">
Αξιότιμοι κύριοι βουλευτές, φοβάμαι ότι σήμερα πρόκειται να γευματίσουμε με το ωράριο του Νότου, εν πάση περιπτώσει όμως, όλοι και όλες εσείς που ζητάτε το λόγο θα τον λάβετε. Αυτήν τη στιγμή, επιτρέψτε μου να ζητήσω συγγνώμη από τις μεταφραστικές υπηρεσίες. Κάνουμε κατάχρηση αυτών των μεταφραστικών υπηρεσιών. Είμαι βέβαιος ότι θα συνεργαστούν μαζί μας για μια ακόμα φορά, επιτρέψτε μου όμως να τους ζητήσω συγγνώμη.
<P>
Το λόγο έχει η κ. Green επί προσωπικού θέματος.

<SPEAKER ID=85 LANGUAGE="EN" NAME="Green">
Κύριε Πρόεδρε, ο κ. Spencer ανέφερε το όνομά μου και με προσέβαλε και συνεπώς δικαιούμαι να απαντήσω. Εάν θέλει να μου πει ότι ο ίδιος ουδέποτε χρησιμοποίησε πολιτική στο Σώμα αυτό, μένω άφωνη από την έκπληξη.
<P>
Χθες το βράδυ είχαμε μια συζήτηση με τους εργαζόμενους της Renault. Ήταν πρέπον να αναγνωρίσουμε το γεγονός ότι αυτοί οι άνθρωποι βρισκόντουσαν εδώ. Ας το αντιμετωπίσουμε: που βρίσκεται άραγε το κακό να μπορεί κανείς να έρχεται πρόσωπο με πρόσωπο με ανθρώπους που πρόκειται να διωχθούν από τη δουλειά τους; Δεν ξέρω εάν ο κ. Spencer στενοχωριέται για το γεγονός ότι οι Βρετανοί Συντηρητικοί ψήφισαν κατά της προτάσεως ψηφίσματος. Ίσως αυτή είναι και η βάση του προβλήματός του: βρέθηκε αντιμέτωπος με ανθρώπους που χάνουν την εργασία τους και οι οποίοι είδαν ότι ο ίδιος και τα Μέλη του ψήφισαν κατά της προτάσεως ψηφίσματος.
<P>
Λοιπόν, λυπούμαι εάν στενοχωρέθηκε αλλά ξέρει πολύ καλά ότι στα θεωρεία συχνά υπάρχουν άνθρωποι από τη βιομηχανία οι οποίοι ενθαρρύνονται και υποστηρίζονται ενεργά από Μέλη εκείνης της πτέρυγας του Σώματος καθώς και άτομα από άλλες ομάδες πίεσης. Δεν είναι άραγε το ίδιο πράγμα; Γιατί άραγε μόνον όταν είναι συνδικαλιστές των οποίων η εργασία κρέμεται από μια κλωστή να είναι κατάσταση δύσκολη ή προσβλητική;

<SPEAKER ID=86 NAME="Πρόεδρος">
Ευχαριστώ, κυρία Green, σήμερα όμως δεν έχω καμιά δυνατότητα να κλείσω αυτήν τη συζήτηση όσο υπάρχουν κάποιοι που ζητούν το λόγο. Συνεπώς, ο κ. Spencer μου ζητά και πάλι το λόγο. Θα τον παρακαλέσω να μην δημιουργήσει προσωπικό ζήτημα, διότι διαφορετικά δεν πρόκειται να τελειώσουμε.
<P>
Το λόγο έχει ο κ. Spencer για ένα ζήτημα επί της διαδικασίας.

<SPEAKER ID=87 LANGUAGE="EN" NAME="Spencer">
Κύριε Πρόεδρε, δεν πρόκειται για την άσκηση ή όχι πολιτικής στο Σώμα, πρόκειται για αντιδεοντολογική προσπάθεια επηρεασμού του αποτελέσματος της ψηφοφορίας με τη χρήση φθηνού θεάτρου, γεγονός για το οποίο γνωρίζω ότι η κ. Green θα μετανοήσει. Δεν πρόκειται να πω τίποτα άλλο για όλη αυτή την υπόθεση. Η κ. Green όμως ήταν εκείνη που άρχισε όλη αυτή τη φασαρία.

<SPEAKER ID=88 LANGUAGE="FR" NAME="Bourlanges">
Κύριε Πρόεδρε, νομίζω πως στην προσπάθεια να καλυτερέψουμε τα πράγματα, μάλλον τα επιδεινώνουμε. Ενας σημαντικός αριθμός από εμάς περιμένουμε τις επεξηγήσεις ψήφου. Θεωρώ ότι είναι καλύτερο να περάσουμε στις επεξηγήσεις ψήφου, από το να αφήσουμε να συνεχιστεί μια συζήτηση που δεν έχει λόγο ύπαρξης.

<SPEAKER ID=89 NAME="Πρόεδρος">
Έχετε δίκιο, κύριε Bourlanges.

<SPEAKER ID=90 NAME="Ahlqvist, Andersson, Hulthιn, Lφφw, Theorin, Waidelich και Wibe">
Σ&#x02BC;αυτήν την έκθεση συνεχίζεται η συζήτηση για την χρήση της γεννετικής τεχνολογίας, ένα θέμα που ανακινεί πολλά συναισθήματα. Έχουμε την άποψη ότι η οδηγία που τώρα επεξεργαζόμαστε αναφέρεται στα πολιτικά ζητήματα πολύ ασαφώς και είναι αντίθετα πάρα πολύ τεχνικά προσανατολισμένη, και επικεντρώνεται σε λεπτομέρειες, κάτι που της δίνει ένα πολύ ασαφές ύφος. Σ&#x02BC;αυτό το ζήτημα, το οποίο παρ&#x02BC;όλα αυτά είναι ένα σχετικά καθοριστικής σημασίας ζήτημα, απαιτείται σαφήνεια και συνέπεια, πέραν των άλλων για την δυνατότητα των πολιτών να μπορούν να παρακολουθήσουν την συζήτηση.
<P>
Παρά ταύτα υποστηρίζουμε την έκθεση με τις τροπολογίες της στα περισσότερα σημεία και μπορούμε μόνο να εκφράσουμε την λύπη μας για την ασάφεια με την οποία παρουσιάστηκε.

<SPEAKER ID=91 NAME="Εφραιμίδης">
Τις τελευταίες δεκαετίες μια νέα απειλή πλανιέται στη γη, η ανεξέλεγκτη και αλόγιστη παρέμβαση σε πολύπλοκα συστήματα, που η φύση για να τα τελειοποιήσει χρειάστηκε εκατοντάδες εκατομμύρια χρόνια. Στο όνομα της επιστημονικής εξέλιξης και της καταπολέμησης των ασθενειών επιχειρείται η ανθρώπινη παρέμβαση στους γενετικούς κώδικες δυνητικά όλων των ζωντανών οργανισμών, συμπεριλαμβανομένου και του ανθρώπου.
<P>
Κανείς δεν μπορεί να εγγυηθεί ότι ο αριθμός των πιθανών ασθενειών που θα μπορούσαν να αντιμετωπιστούν με τις γενετικές παρεμβάσεις θα είναι περισσότερες από τις απρόβλεπτες νέες που θα προκύψουν από την εργαστηριακή τερατογένεση. Οι πιθανές επιπτώσεις από τα μεταλλαγμένα είδη δεν είναι ούτε προβλέψιμες ούτε άμεσα εμφανείς. Θα γίνουν αντιληπτές από τις καταστροφές που θα δημιουργήσουν.
<P>
Υπάρχει ο σοβαρότατος κίνδυνος οι γενετικά μεταλλαγμένοι οργανισμοί να γίνουν η ρύπανση του μέλλοντος, μια ρύπανση με ικανότητα να αναπαράγεται, να μεταναστεύει, να μεταλλάσσεται, να πολλαπλασιάζεται και, το χειρότερο, να ανταγωνίζεται τα φυσικά είδη που δεν θα έχουν το χρόνο και την ικανότητα να αντισταθούν και να δημιουργήσουν μηχανισμούς άμυνας, αφού οι φυσικές εξελίξεις δουλεύουν με ρυθμούς χιλιετηρίδων και οι τεχνικές με ρυθμούς μηνών. Τα ατυχήματα από τις πολεμικές και ειρηνικές εφαρμογές της πυρηνικής ενέργειας θα φαίνονται σαν αθώα πυροτεχνήματα μπροστά στην αφανή και αθόρυβη κατακυρίευση ολόκληρων ηπείρων από την ανώτερη νεογενετική τάξη.
<P>
Από την άλλη μεριά, είναι πολύ δύσκολο και επικίνδυνο να αναχαιτιστεί ή να ελεγχθεί ό, τι η ανθρώπινη σκέψη επινόησε. Στόχος μας δεν είναι η απόλυτη και αβασάνιστη απόρριψη νέων ανακαλύψεων και τεχνολογιών, αλλά η χωρίς συμβιβασμούς απαίτηση ή οποιαδήποτε τεχνολογική εξέλιξη να μην αντιστρατεύεται τη φύση, της οποίας μέρος αποτελεί και ο άνθρωπος, αλλά να εντάσσεται μέσα σ'αυτή.
<P>
Είναι επικίνδυνο, στο όνομα της διασφάλισης της λειτουργίας της εσωτερικής αγοράς και της εύρυθμης λειτουργίας και βελτίωσης του ανταγωνισμού, να αγνοούνται οι πιθανές επιπτώσεις και να προωθούνται διαδικασίες και νομικά πλαίσια που αφορούν ουσιαστικά μόνο τον πολλαπλασιασμό των οικονομικών δραστηριοτήτων, τη δημιουργία αγοράς και την εξασφάλιση ανταγωνιστικών επενδύσεων, που αφήνουν επικίνδυνα περιθώρια παράκαμψης των μηχανισμών ελέγχου και δεν παρέχουν κανένα εχέγγυο για τον σεβασμό δεοντολογικών επιταγών.
<P>
Με το σκεπτικό αυτό, πιστεύουμε ότι η οδηγία του Συμβουλίου για τους γενετικά τροποποιημένους οργανισμούς πρέπει να αναθεωρηθεί εκ βάθρων. Είναι απαραίτητη η δημιουργία πανευρωπαϊκού επιστημονικού οργάνου με τη συμμετοχή πολιτών, το οποίο θα κρίνει την σκοπιμότητα ενός προγράμματος, θα εκτιμά κινδύνους και οφέλη, θα καθορίζει αυστηρούς κανονισμούς και όρους μεγίστης ασφάλειας και θα ελέγχει την τήρησή τους.
<P>
Επείγουσας σημασίας είναι η πλήρης αντικειμενική διαφώτιση της κοινής γνώμης για τις δυνατότητες και τη χρήση της γενετικής μηχανικής, ώστε τα σημαντικότατα αυτά θέματα για το μέλλον της ανθρωπότητας να γίνουν κατανοητά, να τοποθετηθούν στις πραγματικές τους διαστάσεις και να εκτιμηθούν οι επιπτώσεις τους. Πολύ φοβούμαι ότι αυτό που επιχειρείται μέχρι σήμερα, κυρίως από μεγάλες πολυεθνικές επιχειρήσεις του τομέα των τροφίμων, εστιάζεται στον καθησυχασμό της κοινής γνώμης, τον εξωραϊσμό των κινδύνων και τη δημιουργία κλίματος αποδοχής.

<SPEAKER ID=92 NAME="Sandbζk">
Η έκθεση Τρακατέλλη αποτελεί σε πολλά σημεία βελτίωση του υπάρχοντος νομοσχεδίου και διακρίνεται για την έμφαση που δίνει σε μία περισσότερο περιοριστική νομοθεσία στον τομέα. Είναι θετικό το ότι χρησιμοποιείται η αρχή της σύνεσης και προβαίνει σε γενική εκτίμηση της κατηγοριοποίησης των σχετικών δραστηριοτήτων.
<P>
Αδυνατώ ωστόσο να υποστηρίξω την έκθεση εξαιτίας της αλλαγής της νομικής βάσης που ζητά. Η Επιτροπή Περιβάλλοντος προτείνει τη χρήση του άρθρου 100 Α ως νομική βάση ενώ η πρόταση της Επιτροπής βασίζεται στο άρθρο 130 Σ. Ειπώθηκε ότι η προταθείσα τροποποίηση της οδηγίας στην ουσία δεν αφορά την προστασία του περιβάλλοντος, αλλά μάλλον την εναρμόνιση των κανόνων σ'αυτόν τον τομέα. Εγώ δεν συμφωνώ. Η έρευνα σχετικά με τη συμμετοχή των ΜΚΟ περιέχει πολλές δυνατότητες, αλλά οι δραστηριότητες αυτές θα πρέπει να διεξάγονται υπό συγκεκριμένους όρους, οι οποίοι στο μέτρο του δυνατού θα εξασφαλίζουν την ανθρώπινη υγεία και το περιβάλλον. Είναι επομένως εξαιρετικά σημαντικό το κάθε κράτος μέλος να έχει τη δυνατότητα σε εθνικό επίπεδο να υιοθετεί αυστηρότερες απαιτήσεις στη νομοθεσία του σχετικά με αυτόν τον τομέα, κάτι για το οποίο παρέχει τη δυνατότητα το άρθρο 130 Σ.
<P>
Για το λόγο αυτό δεν μπορώ να συμφωνήσω με τη χρήση του άρθρου 100 Α σε αυτή την περίπτωση - το μόνο που επιτυγχάνουμε με αυτό είναι αυξημένες αρμοδιότητες για το Κοινοβούλιο. Με τον τρόπο αυτό τα διάφορα κράτη μέλη - εφόσον δεν αποφασισθεί κάτι διαφορετικό - χάνουν το δικαίωμα επιβολής αυστηρότερων απαιτήσεων, κάτι που δεν θεωρώ σκόπιμο.

<SPEAKER ID=93 NAME="Titley">
Κύριε Πρόεδρε, υπεστήριξα την έκθεση καθώς, όπως και πολλοί άλλοι, με ανησυχεί το γεγονός ότι στα ράφια των σούπερ μάρκετς υπάρχουν ήδη γενετικώς τροποποιημένα τρόφιμα.
<P>
Υπό το φως του πρόσφατου κατακλυσμού των απειλών για την ασφάλεια των τροφίμων χρειαζόμαστε τη μεγαλύτερη δυνατή ενημέρωση σχετικά με την επιστημονική πρόοδο στο τομέα των τεχνικών γενετικής τροποποίησης. Ποιός είναι εκείνος που μεταβάλλει ποιά φυτά, ποιά ζώα, ποιά τρόφιμα; Ποιοί είναι οι πιθανοί κίνδυνοι και τα πιθανά οφέλη τόσο για τον άνθρωπο όσο και για το ευρύτερο περιβάλλον; Αυτές είναι οι ερωτήσεις στις οποίες ο κόσμος χρειάζεται απαντήσεις.
<P>
Έτσι, καλωσορίζω την έμφαση που αποδίδει η έκθεση στην πρόληψη, αντί μόνο στον περιορισμό, των απειλών στον άνθρωπο και στο περιβάλλον.
<P>
Η έκθεση επίσης ορθώς τονίζει την ανάγκη ενίσχυσης των μέτρων υγείας και ασφάλειας σ' αυτόν τον τομέα της επιστήμης.
<P>
Επίσης ορθώς υπογραμμίζεται η ανάγκη ενημέρωσης του κοινού.
<P>
Δεν αμφιβάλλω ότι ο τομέας αυτός της επιστημονικής προόδου προσφέρει πιθανά οφέλη για όλους αλλά όπως ο κάθε ενδιαφερόμενος καταναλωτής θα ήθελα να έχω την καλύτερη δυνατή πληροφόρηση έτσι ώστε να μπορώ να αποφασίσω μόνος μου. Η γενετική τροποποίηση είναι ένας πολύπλοκος τομέας, αλλά αυτό δεν αποτελεί δικαιολογία για να κρατείται το κοινό σε άγνοια σχετικά με τις επιπτώσεις του στην καθημερινή ζωή.
<P>
Έκθεση Soulier (A4-0065/97)
<SPEAKER ID=94 NAME="Verwaerde">
, γραπτώς. (FR) Κύριε Πρόεδρε, θέλω κατ' αρχάς να συγχαρώ το συνάδελφο κύριο Andre Soulier για την εξαίρετη έκθεσή του, η οποία εγκρίθηκε ομόφωνα από την Επιτροπή Έρευνας, Τεχνολογικής Ανάπτυξης και Ενέργειας.
<P>
Tο Ευρωπαϊκό Κοινοβούλιο έχει ήδη εκφράσει τη γνώμη του στις 16 Απριλίου 1996, μέσω μιας πρώτης έκθεσης του κυρίου Andre Soulier, και έχει εγκρίνει ένα πολυετές πρόγραμμα που στόχευε στην προώθηση της διεθνούς συνεργασίας στον τομέα της ενέργειας. Είναι φυσικό σήμερα να εκφράζουμε την έκπληξή μας για τη στάση του Συμβουλίου το οποίο τροποποίησε το άρθρο 8 το οποίο είναι σχετικό με τις αρμοδιότητες της Επιτροπής και αποφάσισε να συμβουλευτεί εκ νέου το Κοινοβούλιο.
<P>
Αυτή η αλλαγή μεθόδου συνοδεύτηκε όχι μόνο από χρονική καθυστέρηση, αλλά και από μια ουσιαστική αλλαγή, εφόσων ο προυπολογισμός των 10 εκατομμυρίων Εcu που είχε προβλεφθεί αρχικά, μειώθηκε στα 7 εκατομμύρια για το 1997.
<P>
Εγκρίνω ολοκληρωτικά τη θέση του εισηγητή, ο οποίος εκτιμά πως υπάρχει περιθώριο για μείωση του ποσού που ψηφίστηκε από το Κοινοβούλιο και το Συμβούλιο. Παρ' όλ' αυτά, για να μην καθυστερήσει περισσότερο η έναρξη του προγράμματος Synergy, και σε αναμονή μιας εις βάθους συζήτησης σε σχέση με το αντικείμενο αυτό, εκφράζομαι υπέρ της έκθεσης του συναδέλφου μου.
<P>
Έκθεση Arias Caρete (A4-0061/97)
<SPEAKER ID=95 NAME="Ahlqvist, Andersson, Hulthιn, Lφφw, Theorin, Waidelich και Wibe">
Η Σουηδική Σοσιαλδημοκρατική Ομάδα τάσσεται αποφασιστικά εναντίον της πρότασης του εισηγητή περί της μη - χρονικά περιορισμένης ενίσχυσης προς τους παραγωγούς κεφαλόποδων των Καναρίων Νήσων. Ως εκ τούτου η Ομάδα επέλεξε να ψηφίσει υπέρ της απόρριψης της έκθεσης.
<P>
Έκθεση Cunha (A4-0013/97)
<SPEAKER ID=96 NAME="Ahlqvist, Andersson, Hulthιn, Lφφw, Theorin, Waidelich και Wibe">
Οι αλιευτικές συμφωνίες πρέπει να διαμορφώνονται έτσι ώστε να ευννοούν και τους εμπλεκόμενους εταίρους και να εγγυώνται την οικολογική ισορροπία. Πολλές από τις αλιευτικές συμφωνίες με χώρες του Τρίτου Κόσμου είναι ακριβές για την Ένωση, ενώ ταυτόχρονα ένα πολύ μεγάλο μέρος των αλιευμάτων εξαφανίζεται από την τοπική αλιεία. Ως εκ τούτου, η σουηδική Σοσιαλδημοκρατική Ομάδα είναι επιφυλακτική ως προς αυτό το σύμφωνο αλιείας και εννοεί με αποφασιστικότητα ότι αυτό και παρόμοιες συμφωνίες θα πρέπει να επιβαρύνουν τους αλιείς οι οποίοι θα λάβουν τα εκ των διαπραγματεύσεων αποκτώμενα δικαιώματα αλιείας.

<SPEAKER ID=97 NAME="McKenna">
Οι Πράσινοι καταψήφισαν αυτές τις αλιευτικές συμφωνίες για δύο λόγους. Πρώτον, πιστεύουμε ότι η βάση επάνω στην οποία διαπραγματεύθηκαν οι συμφωνίες είναι απαράδεκτη. Σημαντικότατα αντικείμενα όπως η επιστημονική αξιολόγηση των επιπτώσεων της αλιείας στα είδη στόχους καθώς και στα άλλα, ο έλεγχος και η επιτήρηση των αλιευτικών δραστηριοτήτων, η συνάφεια με τις πολιτικές της ΕΕ για την ανάπτυξη και το περιβάλλον καθώς και οι επιπτώσεις των διατάξεων για τις ποσότητες που εκφορτώνονται στις τοπικές αγορές, τυγχάνουν ανεπαρκούς προσοχής στις αλιευτικές συμφωνίες της ΕΕ με τις αναπτυσσόμενες χώρες.
<P>
Δεύτερον, μαζί με πολλούς άλλους συναδέλφους μας διατηρούμε σοβαρές επιφυλάξεις έναντι αυτής της διαδικασίας με την οποία το Κοινοβούλιο αντιμετωπίζει τετελεσμένα γεγονότα για την κάθε συμφωνία. Η γνώμη του ζητείται μόνο αφού οι συμφωνίες έχουν ολοκληρωθεί και τα σκάφη έχουν αρχίσει να αλιεύουν. Για τους λόγους αυτούς διαμαρτυρόμεθα καταψηφίζοντας τις δύο συμφωνίες.

<SPEAKER ID=98 NAME="Sandbζk">
Καθώς αντιμετωπίζει τη μείωση των αλιευτικών αποθεμάτων στα δικά της χωρικά ύδατα και περισσεύον δυναμικό στον αλιευτικό της στόλο η Ευρωπαϊκή Ένωση αποφάσισε να προβεί στην αγορά αλιευτικών δικαιωμάτων σε τρίτες χώρες. Είναι σημαντικό να εξασφαλισθεί η βιωσιμότητα της αλιείας στα χωρικά ύδατα της Ένωσης, αλλά αυτό ισχύει επίσης - και ιδιαίτερα - στις αναπτυσσόμενες χώρες όπου τα αλιεύματα αποτελούν έναν από τους λίγους πόρους στους οποίους έχουν πρόσβαση ακόμα και φτωχότεροι. Οι μικρής κλίμακας αλιείς των αφρικανικών κρατών οι οποίοι αλιεύουν στα παράκτια έχουν εκφράσει τις ανησυχίες τους σχετικά με τις συνέπειες της αλιείας από τα αλιευτικά σκάφη της Ευρωπαϊκής Ένωσης στα χωρικά τους ύδατα. Τώρα παίρνει περισσότερο χρόνο για να γεμίσουν τα πλοία τους με ψάρια και αναγκάζονται να βγαίνουν όλο και πιο μακριά στην ανοικτή θάλασσα με σκάφη τα οποία δεν είναι κατάλληλα για κάτι τέτοιο.
<P>
Το ερώτημα που τίθεται είναι εάν τη στιγμή αυτή η Ευρωπαϊκή Ένωση πραγματικά εξάγει τη ληστρική αλιεία των αλιευτικών της σκαφών στα χωρικά ύδατα τρίτων χωρών. Δημιουργεί απορίες το γεγονός ότι την ώρα που άλλες χώρες ΑΚΕ μειώνουν τα επίπεδα αλιείας άσπρης γαρίδας της Ευρωπαϊκής Ένωσης, η Αγκόλα διατηρεί το ίδιο επίπεδο. Για δε την αλιεία τόνου με παγίδες και για τα σκάφη που ψαρεύουν με παραγάδι αυξάνουν οι δυνατότητες αλίευσης. Και προστίθενται και νέα είδη αλιευμάτων. Οφείλεται αυτό απλώς στο ότι η Αγκόλα δεν ακολουθεί τη γενική τάση; Ή μήπως οφείλεται στο ότι η συμφωνία για την αλιεία μεταξύ Αγκόλας και Ευρωπαϊκής Ένωσης δεν λαμβάνει επαρκώς υπόψη την πραγματική κατάσταση των αλιευμάτων και γενικότερα τις εξελίξεις στον τομέα της αλιείας στην Αγκόλα;
<P>
Είναι επίσης πολύ δυσάρεστο το γεγονός ότι το πόρισμα της Επιτροπής για την Ανάπτυξη δεν ελήφθη υπόψη. Αναφέρομαι εδώ ιδιαίτερα στην άποψη της Επιτροπής για την Ανάπτυξη σύμφωνα με την οποία τα συμβαλλόμενα στις συμφωνίες μέρη θα πρέπει να έχουν αμοιβαία οφέλη από αυτές καθώς επίσης και στο ότι ένα συγκεκριμένο ποσοστό των αλιευομένων ποσοτήτων θα πρέπει να διατίθεται στην αγορά της χώρας προέλευσης. Είναι ωστόσο θετικό το ότι έχει αυξηθεί ο προϋπολογισμός για την ανάπτυξη του αλιευτικού τομέα της Αγκόλας. Αλλά και εδώ γεννούνται ερωτηματικά. Λείπουν συγκεκριμένες προτάσεις για το πως θα διατεθούν οι πόροι αυτοί του προϋπολογισμού. Χωρίς τέτοιες συγκεκριμένες προτάσεις δεν μπορούμε να έχουμε τη βεβαιότητα ότι οι πόροι θα διατεθούν για την ανάπτυξη βιώσιμης αλιείας στη χώρα αυτή.
<P>
Θα ήθελα για τους λόγους που ανέφερα να απόσχω της ψηφοφορίας καθώς η Επιτροπή Αλιείας έλαβε ελάχιστα υπόψη τα συμπεράσματα της Επιτροπής για την Ανάπτυξη παρ'όλο που η Αγκόλα είναι αναπτυσσόμενη χώρα. Φρονώ ότι όλες οι συμφωνίες αλιείας με αναπτυσσόμενες χώρες οφείλουν να περιέχουν ένα δεσμευτικό κώδικα συμπεριφοράς.
<P>
Έκθεση Macartney (A4-0385/96)
<SPEAKER ID=99 NAME="Ahlqvist, Andersson, Hulthιn, Lφφw, Theorin, Waidelich και Wibe">
Οι αλιευτικές συμφωνίες πρέπει να διαμορφώνονται έτσι ώστε να ευννοούν και τους εμπλεκόμενους εταίρους και να εγγυώνται την οικολογική ισορροπία. Πολλές από τις αλιευτικές συμφωνίες με χώρες του Τρίτου Κόσμου είναι ακριβές για την Ένωση, ενώ ταυτόχρονα ένα πολύ μεγάλο μέρος των αλιευμάτων εξαφανίζεται από την τοπική αλιεία. Ως εκ τούτου, η σουηδική Σοσιαλδημοκρατική Ομάδα είναι επιφυλακτική ως προς αυτό το σύμφωνο αλιείας και εννοεί με αποφασιστικότητα ότι αυτό και παρόμοιες συμφωνίες θα πρέπει να επιβαρύνουν τους αλιείς οι οποίοι θα λάβουν τα εκ των διαπραγματεύσεων αποκτώμενα δικαιώματα αλιείας.
<P>
Έκθεση Waddington (A4-0056/97)
<SPEAKER ID=100 NAME="Bernardini">
Μέσω της εξαίρετης έκθεσης της συναδέλφου μου κυρίας Waddington, συγχαίρω την Ευρωπαική Επιτροπή για την παρουσίαση της Λευκής της Βίβλου.
<P>
Είναι αλήθεια ότι ο εκσυγχρονισμός των εκπαιδευτικών μας συστημάτων και των συστημάτων επαγγελματικής κατάρτισης, θα επιτρέψει στην ευρωπαϊκή μας κοινωνία να αντιμετωπίσει τις προκλήσεις του μέλλοντος (την κοινωνία της πληροφόρησης για παράδειγμα). Επίσης, με την ιδιότητα του εκλεγμένου τοπικού αντιπρόσωπου, παραμένω ευσθητοποιημένος στις ενέργειες τις οποίες η Ευρωπαική Ενωση πιθανώς να κάνει.
<P>
Ενδεικτικό παράδειγμα, η έναρξη τον Ιανουάριο του 1996, προς όφελος της πόλης μου, του Istres, του τρίτου σχεδίου «πληροφορική-σχολεία». Εντονα προσανατολισμένο προς τα πολυμέσα, το σχέδιο αυτό αποτελεί ένα σημαντικό βήμα λόγω του αριθμού, της δύναμης και των δυνατοτήτων πρόσβασης των λογισμικών που είναι στη διάθεση των εκπαιδευτικών και των μαθητών. Επίσης, στέφθηκε από επιτυχία η σύνδεση, τον Σεπτέμβριο του 1996, των διευθυντών των σχολείων με τον κεντρικό υπολογιστή της πόλης, στον οποίο είχε γίνει εγκατάσταση της βάσης των δεδομένων των παιδιών που είναι εγγεγραμμένα στα σχολεία. Η πτυχή αυτή του σχεδίου - πληροφορική συνέβαλε, εξάλλου, στην καλύτερη αξιοποίηση της ευαίσθητης περιόδου της έναρξης της σχολικής χρονιάς από όλους τους φορείς οι οποίοι εμπλέκονται σε αυτή - σχολικές υπηρεσίες, διευθυντές, ο επιθεωρητής του Υπουργείου Παιδείας.
<P>
Εάν επιθυμούν να ξεπεράσουν τη μέγιστη ταχύτητα μέσω μιας σύνδεσης με το Internet, οι τοπικές κοινότητες είναι βέβαιο ότι δεν μπορούν να σηκώσουν μόνες τους τα οικονομικά βάρη που συνεπάγεται το πρόγραμμα αυτό. Η δράση της Ευρωπαικής Ενωσης πρέπει να επικεντρωθεί στο επίπεδο αυτό, στην παροχή σημαντικών οικονομικών πόρων.
<P>
Εύχομαι το σχέδιο δράσης της Επιτροπής να λάβει όντως υπόψη του τις ανάγκες των τοπικών κοινοτήτων και να μην περιοριστεί στην παροχή βοήθειας υπέρ σχεδίων τα οποία οι μικρές ή μεσαίες κοινότητες δεν θα μπορούσαν να πραγματοποιήσουν μέσα στα προβλεπόμενα χρονικά περιθώρια.

<SPEAKER ID=101 NAME="Kirsten Jensen, Blak, Sindal και Iversen">
Οι δανοί σοσιαλοδημοκράτες υπερψήφισαν σήμερα την έκθεση Waddington για τη Λευκή Βίβλο της Επιτροπής η οποία ως γνωστόν αφορά τη γενική και την επαγγελματική εκπαίδευση. Η έκθεση Waddington ασκεί κριτική κατά της Λευκής Βίβλου σε αρκετά σημεία, όπως π.χ. το ότι η Επιτροπή κατά την ανάλυσή της επικεντρώνεται αποκλειστικώς και μόνον στη νεολαία μη λαμβάνοντας υπόψη τη γήρανση του πληθυσμού σε ευρωπαϊκό επίπεδο. Στην έκθεση εκφράζεται ο φόβος ότι η απόσταση μεταξύ «αυτών που κάτι γνωρίζουν και αυτών που δεν γνωρίζουν τίποτε» θα αυξηθεί. Για να αποφύγουμε μία τέτοια εξέλιξη θα πρέπει στο μέλλον σε όλο και μεγαλύτερο βαθμό να επικεντρωνόμαστε στην έννοια της «διά βίου κατάρτισης». Για το λόγο αυτό η έκθεση ζητά να αναληφθεί πρωτοβουλία από την Επιτροπή, η οποία να αυξάνει τις δυνατότητες μετεκπαίδευσης και επιμόρφωσης του πληθυσμού τόσο εντός των επιχειρήσεων όσο και στα πλαίσια του ίδιου του εκπαιδευτικού συστήματος.
<P>
Οι δανοί σοσιαλοδημοκράτες διάκεινται θετικά απέναντι στην όλη συζήτηση η οποία ξεκίνησε με τη Λευκή Βίβλο της Επιτροπής και την έκθεση Waddington. Θα ήθελαν ωστόσο να υπογραμμίσουν ότι, όπως και η έκθεση Waddington, τρέφουν επιφυλάξεις σχετικά με την εφαρμογή της πρότασης της Λευκής Βίβλου για τη δημιουργία σχολών δεύτερης ευκαιρίας (»second chance schools») σε επίπεδο Ευρωπαϊκής Ένωσης για ομάδες που είναι ιδιαίτερα εκτεθειμένες στον αποκλεισμό από την κοινωνία των πληροφοριών. Οι δανοί σοσιαλοδημοκράτες είναι της γνώμης ότι τα μέτρα που αφορούν την εκπαιδευτική πολιτική θα πρέπει να λαμβάνονται σε εθνικό επίπεδο. Πρόκειται για έναν τομέα ο οποίος περιλαμβάνεται στην αρχή της επικουρικότητας.
<P>
Lindqvist (ELDR), Gahrton, Holm και Schφrling (V),  γραπτώς. (SV) Ψηφίσαμε υπέρ της έκθεσης - Διδασκαλία και εκμάθηση - προς την κοινωνία της γνώσης γιατί περιέχει καλές προτάσεις και εποικοδομητική κριτική της Λευκής Βίβλου για την εκπαίδευση της Επιτροπής.
<P>
Δεν μπορούμε να υποστηρίξουμε προτάσεις στην έκθεση ( άρθρο 49 και 55) οι οποίες αφ&#x02BC;ενός θεωρούν ότι πρέπει να ενοποιήσουμε τα μέτρα της εκπαίδευσης και της επαγγελματικής κατάρτισης εντός της αντίστοιχης πολιτικής της ΕΕ, αφ&#x02BC;ετέρου καλούν την Επιτροπή να προετοιμάσει λεπτομερή σχέδια δράσης για την εκπαίδευση. Αυτό θα πρέπει να επιφυλάσσεται για τα κράτη μέλη.

<SPEAKER ID=102 NAME="Mann, Thomas">
Έχει η Eυρώπη καλή φυσική κατάσταση, ενόψει του 21ου αιώνα; Kατάλαβαν οι πολιτικά και κοινωνικά υπεύθυνοι πώς θα μπορέσουμε να αντέξουμε στον παγκόσμιο ανταγωνισμό; Ή η ευελιξία και η κινητικότητα, η επιμόρφωση και η εκμάθηση ξένων γλωσσών είναι αιτήματα χωρίς αντίκρυσμα;
<P>
H Sue Waddington, στην εξαιρετική της έκθεση, στην οποία υιοθετήθηκαν πολλές τροπολογίες του EΛK μας, παίρνει θέση στη Λευκή Bίβλο της Eπιτροπής, από την οποία λείπουν εντελώς οι κοινωνικές πτυχές της διαπαιδαγώγησης. Eνώ επίκεντρό της είναι τα ενδιαφέροντα των νεαρών, λείπουν οι εκπαιδευτικές ανάγκες των γυναικών, των ηλικιωμένων και των αποκλειομένων.
<P>
Xρειαζόμαστε μια επιθετική εκπαιδευτική πολιτική. Aφενός για να μπορέσουμε να συμμετάσχουμε στον παγκόσμιο ανταγωνισμό και αφετέρου για την προσωπική ανάπτυξη του ατόμου. Συνέπειες αυτών είναι:
<P>
1.Για την EE. Oι πιστώσεις για τα προγράμματα LEONARDO και SOKRATES θα πρέπει να αυξηθούν. Tο EK θα στηρίξει τον Eπίτροπο Monti σ' αυτό. Λόγω της αναγκαίας δημοσιονομικής πειθαρχίας, τα ετήσια ποσοστά αύξησης αποκτούν κάποιο νόημα.2.Για τα κράτη μέλη. H μείωση του προϋπολογισμού έρευνας και ανάπτυξης θα πρέπει να σταματήσει. H βραχυπρόθεσμη πολιτική θα πρέπει να αντικατασταθεί με προβληματισμό και ενέργειες προσανατολισμένες στο μέλλον.3.Για τις επιχειρήσεις. Όποιος ακολουθεί μόνο cost-saving στρατηγικές θέτει σε κίνδυνο τις μελλοντικές του ευκαιρίες. Για να εντοπίσουν κενά της αγοράς και να επιβάλουν βελτιώσεις προϊόντων, οι επιχειρήσεις χρειάζονται συνεργάτες με κίνητρα, και εξειδικευμένους με επιμόρφωση μέσα και έξω από τις επιχειρήσεις.4.Για τα σχολεία. Θα πρέπει να σταματήσει η εκπαίδευση «στενής τροχιάς». Mε μια ευρεία βασική εκπαίδευση και με την εξάσκηση της αφηρημένης σκέψης, καθώς επίσης και με την εξειδίκευση που αρχίζει πολύ αργά, οι νέοι άνθρωποι είναι σε θέση, κατά τη διάρκεια της ζωής τους, να κάνουν πολλά επαγγέλματα.
<SPEAKER ID=103 NAME="Menrad">
H ευρωπαϊκή πολιτική θα πρέπει να ξεκινάει από τη σαφή ευθύνη των κρατών μελών για τη διαμόρφωση, ως προς το περιεχόμενό της, της εκπαιδευτικής πολιτικής. Tαυτόχρονα όμως θα πρέπει να συμπληρώνει και να υποστηρίζει τα εθνικά μέτρα.
<P>
Σύμφωνα με το πνεύμα αυτό επιδοκιμάζω την εξαγγελία των προτάσεων για τα σχέδια δράσης που αξιοποιούν τα προγράμματα SOKRATES και LEONARDO.
<P>
Στη γενική και επαγγελματική εκπαίδευση θα πρέπει:
<P>
λόγω του ταχέως μεταβαλλόμενου οικονομικού και τεχνολογικού περιβάλλοντος, να προωθηθεί η ιδιοποίηση καινούριων γνώσεων, - να γίνει αμοιβαία προσέγγιση των σχολείων και των επιχειρήσεων, - να καταπολεμηθεί ο αποκλεισμός.H Eπιτροπή Kοινωνικών Yποθέσεων του EK, δικαιολογημένα έδειξε σκεπτικισμό έναντι των ξεχωριστών σχολείων δεύτερης ευκαιρίας, που προτείνονται στη Λευκή Bίβλο.
<P>
Kατά τις διαβουλεύσεις, επεσήμαινα συνεχώς τον κίνδυνο ότι έτσι θα μπορούσαν να δημιουργηθούν σχολεία-γκέτο.
<P>
Aντίθετα, σε πολλά κράτη μέλη υπάρχει ήδη ένα διαφοροποιημένο σύστημα ενίσχυσης των μειονεκτούντων.
<P>
Στη Γερμανία λ.χ., αυτό ξεκινάει από τις ανοικτές διατάξεις στο δυαδικό σύστημα και, μέσω της θέσπισης των ετών επαγγελματικής προετοιμασίας και του δεύτερου κύκλου εκπαίδευσης, φθάνει μέχρι του αποκαλούμενου προγράμματος μειονεκτούντων, σύμφωνα με το Nόμο Προώθησης της Eργασίας (AFG) της Oμοσπονδίας.
<P>
Δικαιολογημένα, στις μέχρι τώρα συζητήσεις του EK, τονίσθηκε επανειλημμένα η σχέση μεταξύ των διαφόρων τομέων της πολιτικής.
<P>
Kαθήκον υπ' αριθ. 1 της οικονομικής, κοινωνικής και εκπαιδευτικής πολιτικής, είναι η καταπολέμηση της ανεργίας, τόσο σε εθνικό, όσο και σε ευρωπαϊκό επίπεδο.
<P>
Oπωσδήποτε είναι σωστό ότι η έλλειψη θέσεων εργασίας είναι η μία όψη του νομίσματος, ενώ ένας άλλος λόγος της ανεργίας είναι η έλλειψη επαγγελματικής εξειδίκευσης.
<P>
Yπερεθνικά εκπαιδευτικά προγράμματα ανταλλαγών, μπορούν να δείξουν πόσο σημαντική είναι μια στενή σύνδεση μεταξύ της επαγγελματικής εμπειρίας και της σχολικής εκπαίδευσης. Aυτό ισχύει τόσο για την πρώτη κατάρτιση όσο και για τη μετεκπαίδευση και την επιμόρφωση.
<P>
Tίποτε δεν είναι πιο λανθασμένο από τη φράση που συχνά χρησιμοποιούν στη Γερμανία και την Aυστρία: »Tελείωσα με την εκμάθηση». Mάλλον, και ιδιαίτερα στη μοντέρνα κοινωνία της τεχνολογίας, ισχύει η δια βίου μάθηση.
<P>
Σύμφωνα με την κ. Waddington, βασικό ρόλο στην πρόσβαση στη μάθηση παίζουν οι κοινωνικοί εταίροι. Tα βασικά καθήκοντά τους τονίζει και το πρόγραμμα LEONARDO.
<P>
H έδρα «Eυρώπη» δε χρειάζεται μόνο μοντέρνες μηχανές υψηλής τεχνολογίας, αλλά και εργαζόμενους που να μπορούν να τις χειριστούν. Oι άνθρωποι δεν επιτρέπεται να παραγκωνίζονται, όπως οι παλιές μηχανές, από τα 40 τους χρόνια κιόλας, να ξεγράφονται και να αποσβένονται, δηλαδή να οδηγούνται στη ανεργία.
<P>
Tο πρόγραμμα LEONARDO θα πρέπει να ενισχύσει πρότυπες συλλογικές συμβάσεις, που δε θα χρησιμοποιούν τα αποτελέσματα της οικονομικής προόδου μόνο για υλικές επενδύσεις και αυξήσεις μισθών, αλλά και για την περαιτέρω επαγγελματική εκπαίδευση των εργαζομένων, για επενδύσεις στο ανθρώπινο κεφάλαιο.
<P>
Yπερψήφισα την έκθεση Waddington, επειδή συμβάλει στην υλοποίηση των θέσεων και των αιτημάτων που εξέθεσα.

<SPEAKER ID=104 NAME="Heinisch">
H Λευκή Bίβλος, για τη γενική και την επαγγελματική εκπαίδευση, επιδοκιμάζεται γενικώς και έχει, ως επί το πλείστον, θετική απήχηση. Kι εγώ έχω την άποψη ότι δίνει σημαντική ώθηση στην αναγκαία συζήτηση για την εκπαίδευση, σε ευρωπαϊκό και εθνικό επίπεδο.
<P>
Δεν είμαι όμως απόλυτα ικανοποιημένος με τον τίτλο της Λευκής Bίβλου. O όρος «προς την κοινωνία της γνώσης» δεν είναι ακριβής ούτε και πλήρης, καθόσον η γενική εκπαίδευση θα πρέπει να περιέχει όχι μόνο γνωστικές, αλλά και συναισθηματικές, κοινωνικές, και δεοντολογικές διαδικασίες. Δεν πρέπει να χάσουμε από τα μάτια μας το στόχο της διαπαιδαγώγησης αξιών. Γι' αυτό και πρότεινα μια τροποποίηση του τίτλου σε «Διδασκαλία και εκμάθηση - μια δεοντολογικά υπεύθυνη πορεία προς την κοινωνία της γνώσης», η οποία, όμως, δεν έγινε δεκτή από την Eπιτροπή Πολιτισμού.
<P>
Xαίρομαι, αντίθετα, για το ότι μια άλλη τροπολογία μου έγινε δεκτή στη γνωμοδότηση της Eπιτροπής Πολιτισμού, και έχει αντίκτυπο και στην έκθεση της κ. Waddington - αν και κάπως μικρότερο απ' αυτόν που επιθυμούσα. Πρόκειται εδώ για τη σημασία της προσχολικής διαπαιδαγώγησης για όλους και ιδιαίτερα για μειονεκτούντα παιδιά, προκειμένου να αυξηθεί η ισότητα των ευκαιριών και να προληφθεί έτσι ο κοινωνικός αποκλεισμός. Στο νηπιαγωγείο, ως κατώτερη βαθμίδα της εκπαίδευσης, θα πρέπει να δοθεί πολύ μεγαλύτερη προσοχή απ' ότι δίνεται μέχρι τώρα στις περισσότερες ευρωπαϊκές χώρες. Aποτελέσματα ερευνών αποδεικνύουν ότι ήδη στα πρώτα έξι χρόνια μιας ανθρώπινης ύπαρξης, καθορίζεται ένας μεγάλος αριθμός ικανοτήτων και κλίσεων. Mια όσο το δυνατόν νωρίτερη και ολοκληρωμένη διαπαιδαγώγηση, λαμβάνοντας υπόψη μουσικά στοιχεία και μια ενασχόληση με ξένες γλώσσες, υπό μορφήν παιχνιδιού, προωθεί τη δημιουργικότητα των παιδιών και βάζει τον ακρογωνιαίο λίθο ενός γενικού φάσματος εκπαίδευσης.
<P>
Eκτός τούτου, μια τέτοια προσχολική διαπαιδαγώγηση μπορεί να προλάβει τον κοινωνικό αποκλεισμό, επειδή εξασφαλίζεται ότι όλα τα παιδιά, ήδη πριν πάνε στο σχολείο, μπαίνουν στη διαδικασία της μάθησης, υπό μορφήν παιχνιδιού.
<P>
Aυτό μας κάνει να ελπίζουμε ότι το πρόγραμμα «Σχολείο δεύτερης ευκαιρίας», το οποίο ξεκίνησε η Eπιτροπή, παρά την ενάντια θέληση των κρατών μελών, θα γίνεται ολοένα και περισσότερο περιττό, μια και προσεγγίζει περισσότερο στον πρωταρχικό στόχο της ενσωμάτωσης όλων των νέων στον πρώτο κύκλο εκπαίδευσης . Συμφωνώ με την κ. Waddington ως προς το ότι, αντί να δημιουργήσουμε τα «σχολεία δεύτερης ευκαιρίας», ως ξεχωριστά ιδρύματα στο ήδη υφιστάμενο εκπαιδευτικό σύστημα, θα έπρεπε καλύτερα να ενισχυθεί ο παραδοσιακός τρόπος εκπαίδευσης, ούτως ώστε να είναι σε θέση να προσφέρει επαρκή ποικιλία και να εξασφαλίσει ένα καθολικό σύστημα που να προσφέρει ευκαιρίες σε όλους.
<P>
Eκτός τούτου, έχω την άποψη ότι θα πρέπει να δοθεί πολύ μεγαλύτερο βάρος στο ρόλο των δασκάλων, στην κοινωνία των πληροφοριών, απ' ότι συμβαίνει στη Λευκή Bίβλο. Aκόμη και τώρα, πολλοί δάσκαλοι δε βλέπουν την ανάγκη να χρησιμοποίησουν τις νέες τεχνολογίες πληροφοριών, αλλά τις θεωρούν μάλλον «παιχνίδια», σε εθελοντική βάση, πιστεύοντας πως στο μέλλον δε θα τους δοθεί μεγάλη σημασία. Συχνά μάλιστα αισθάνονται άσχημα, σκεπτόμενοι όλες αυτές τις νέες απαιτήσεις που έχουν να αντιμετωπίσουν μ' αυτές τις καινοτομίες. Eίναι προφανές ότι ο ρόλος των δασκάλων θα αλλάξει σημαντικά με τη χρήση των νέων τεχνολογιών. Δεν θα χάσουν βέβαια τελείως τον παραδοσιακό τους ρόλο ως «κάτοχοι της γνώσης»; παρόλα αυτά, με τη βοήθεια των νέων τεχνολογιών, θα πρέπει να κατανοήσουν τους πρόσθετους ρόλους τους. Θα πρέπει να μάθουν σε κάθε μαθητή πώς θα πρέπει να κάνει επιλογή των στοιχείων που του προσφέρονται, να τα κατανοεί και να τα αξιοποιεί. Γι' αυτό και οι δάσκαλοι θα πρέπει να εκπαιδεύονται, ειδικά ενόψει της αυξημένης χρήσης των νέων τεχνολογιών, και να επιμορφώνονται συνεχώς.
<P>
Eκτός τούτου, θα πρέπει να τονιστεί εντονότερα στη Λευκή Bίβλο ο ρόλος κλειδί των γονέων και της οικογένειας, οι οποίοι θα πρέπει να συμπεριληφθούν στη συνολική διαδικασία των νέων απαιτήσεων μάθησης. Tέλος, ως κύριοι εκπρόσωποι της κοινωνίας μας, θα πρέπει να αποδεχθούν τις νέες εξελίξεις και να τις υποστηρίξουν, χωρίς παράλληλα να χάσουν από τα μάτια τους τη βασική πτυχή της διαπαιδαγώγησης αξιών. Γι' αυτό και τάσσομαι υπέρ μιας εντατικής εκπαίδευσης των γονέων.
<P>
Σαν τελευταίο σημείο θα ήθελα να αναφέρω ακόμη, εν συντομία, την πτυχή της εκμάθησης των ξένων γλωσσών. Φυσικά και είναι επιθυμητό να προωθηθεί η κατάρτιση στις γλώσσες, αλλά θεωρώ ως μη ρεαλιστικό το να στοχεύουμε να φθάσουμε στην κατάσταση εκείνη όπου όλοι οι πολίτες θα μιλούν δύο τουλάχιστον ξένες γλώσσες. Eνδιαφέρουσα βρίσκω εδώ την προσέγγιση των Iταλών να υποστηρίξουν, κατ' εξοχήν, την παθητική γνώση μιας γλώσσας. Aυτό έχει σαν αποτέλεσμα την καλύτερη κατανόηση των πολιτών διαφόρων κρατών μελών μεταξύ τους, χωρίς ταυτόχρονα να χρειάζεται να μάθουν να μιλούν την άλλη γλώσσα τέλεια. Eίναι αναμφισβήτητο ότι η παθητική μάθηση μιας γλώσσας είναι πολύ πιο απλή απ' ότι η ενεργητική. Θεωρώ την προσέγγιση αυτή ενδιαφέρουσα και αξίζει να συνεχιστεί περαιτέρω, στη συζήτηση του θέματος αυτού.
<P>
Γενικώς, συμφωνώ με τις προτάσεις της Λευκής Bίβλου, αλλά νομίζω βεβαίως πως σύντομα θα πρέπει να ακολουθήσουν συγκεκριμένα μέτρα. Eπιδοκιμάζω και την έκθεση της κ. Waddington, που έθιξε πολλές επιπλέον βασικές πτυχές.

<SPEAKER ID=105 NAME="Sjφstedt και Svensson">
Ψηφίζουμε υπέρ αυτής της έκθεσης, καθώς θεωρούμε ότι το πολιτικό περιεχόμενο είναι πολύ καλό.
<P>
Θέλουμε όμως να υπογραμμίσουμε ότι η εκπαιδευτική πολιτική είναι ένα ζήτημα για τα εθνικά Κοινοβούλια και ότι θα έπρεπε να είναι έτσι και στη συνέχεια επίσης.
<P>
Κλωνοποίηση
<SPEAKER ID=106 NAME="Ahern">
Ο κλωνοποίηση δημιουργεί σοβαρότατα ηθικά, φιλοσοφικά και πρακτικά προβλήματα αναφορικά με τη χρήση και την κατάχρηση της γενετικής μηχανικής και την εμπορευματοποίηση της γενετικής έρευνας για τον άνθρωπο. Η κλωνοποίηση ανθρωπίνων όντων είτε υπό πειραματική μορφή, είτε στο πλαίσιο θεραπείας γονιμότητας, προ-εμφυτευτικής διάγνωσης, μεταφύτευσης ιστών ή για οποιονδήποτε άλλο λόγο, κατά κανένα τρόπο δεν μπορεί να δικαιολογηθεί και θα πρέπει να απαγορευτεί.
<P>
Μέχρις ότου η κοινωνία μας καταλήξει σε συμφωνία εάν θα πρέπει να επιτραπούν οι τεχνικές κλωνοποιήσης, οι τεχνικές αυτές θα πρέπει να απαγορευθούν στην ΕΕ τόσο για ζώα όσο και για ανθρώπους. Τα πνευματικά δικαιώματα για τις τεχνικές αυτές και οι προκύπτουσες βιολογικές ουσίες θα πρέπει να απαγορευθούν και να τροποποιηθεί ανάλογα η προτεινόμενη οδηγία για τη νομική προστασία των βιοτεχνολογικών επινοήσεων.
<P>
Θα πρέπει να διακοπούν άμεσα όλες οι χρηματοδοτήσεις της ΕΕ για έρευνα και ανάπτυξη, είτε άμεσες είτε έμμεσες, που αναφέρονται σε τεχνικές κλωνοποίησης σε ζώα και/ή σε ανθρώπους και να δημοσιευτεί κατάλογος όλων αυτών των προγραμμάτων που έχουν ενισχυθεί οικονομικά από την ΕΕ.
<P>
Η μαζική παραγωγή ζώων μέσω τεχνικών κλωνοποίησης θα οδηγήσει αναπόφευκτα στον περιορισμό της γενετικής ποικιλομορφίας των οικιακών ζώων, θα υπονομεύσει την οικολογική βάση της παραγωγής τροφίμων και θα αποθεμελιώσει την ηθική της διατροφής των ζώων αυτών.
<P>
Η κλωνοποίηση των οικιακών ζώων οδηγεί σε ένα νέο επίπεδο εκλογίκευσης της ζωικής παραγωγής, ενισχύει ακόμη περισσότερο τη βιομηχανοποίηση της γεωργικής παραγωγής και υπονομεύει όλες τις τρέχουσες προσπάθειες για επαναπροσανατολισμό της ΚΑΠ προς την κατεύθυνση της αειφόρου γεωργίας.
<P>
Σε κάθε κράτος μέλος θα πρέπει να γίνει σύσκεψη πολιτών για να εξετάσει αυτά τα προβλήματα και θα πρέπει να συστήσουμε μια Επιτροπή Ανθρώπινης Γενετικής για να παρακολουθεί και να συμβουλεύει για κάθε μελλοντική προσπάθεια.

<SPEAKER ID=107 NAME="Breyer">
Ως ευρωβουλευτής των Πρασίνων δεν μπόρεσα να υποστηρίξω την συμβιβαστική πρόταση ψηφίσματος στην οποίαν δεν γινόταν μνεία της κλωνοποίησης των ζώων. Σε μια συζήτηση η οποία προκλήθηκε από την προβατίνα Ντόλλυ είναι απίστευτο το γεγονός ότι οι άλλες πολιτικές ομάδες προτίμησαν να παραλείψουν οποιαδήποτε αναφορά στα ζώα και έμειναν ικανοποιημένες με την αποδυναμωμένη εκδοχή της προτάσεως ψηφίσματος που είχε εγκριθεί ομόφωνα από το Σώμα το 1993 σχετικά με την ανθρώπινη κλωνοποίηση.
<P>
Ως πολιτικοί, έχουμε ευθύνη να αντιμετωπίζουμε και τα δύσκολα προβλήματα εκτός από τα εύκολα. Οι αλληλεπιδράσεις μεταξύ της ανθρώπινης και της ζωικής κλωνοποίησης είναι προφανείς και όπως οι μέχρι τώρα ανυπέρβλητοι φραγμοί μεταξύ των ειδών γίνονται αδιόρατοι, θα πρέπει να έχουμε το θάρρος να ζητήσουμε τον τερματισμό της κλωνοποίησης όλων των ζώων και όχι απλά και μόνο των ανθρώπων.
<P>
Τα οικονομικά εργαλεία τα οποία κατευθύνουν τις ερευνητικές προσπάθειες συμπεριλαμβάνουν την προστασία που παράσχει η νομοθεσία περί πνευματικής ιδιοκτησίας. Εάν θέλουμε να απαγορεύσουμε την κλωνοποίηση, τότε θα πρέπει να αποδόσουμε πρακτική σημασία στην απαγόρευση αυτή συμπεριλαμβάνοντας αντίστοιχη απαγόρευση στην οδηγία περί πνευματικής ιδιοκτησίας.
<P>
Σχετικά με τη δομή μιας ηθικής επισκόπισης, νομίζω ότι αποδόσαμε την έμφαση εντελώς λανθασμένα. Δεν θα πρέπει να αποτελεί αντικείμενο του ποια επιτροπή εμπειρογνωμόνων είναι πιο έμπειρη από την άλλη. Θα πρέπει να αποτελέσει αντικείμενο ευρύτατων δημοσίων συζητήσεων και διαβουλεύσεων ώστε να δημιουργήσει ομοφωνία στις κοινωνίες μας για τη μελλοντική κατεύθυνση και την εφαρμογή των νέων τεχνολογιών αναπαραγωγής. Οι πολίτες είναι εκείνοι που πρέπει να ενημερώνουν τους διοικούντες και όχι το αντίστροφο.
<P>
Οι τροπολογίες για την αντιμετώπιση αυτών των στόχων απερρίφθησαν σήμερα και διαμαρτυρόμενη απείχα της ψηφοφορίας.

<SPEAKER ID=108 NAME="Gahrton, Holm και Schφrling">
Τα καινούρια ερευνητικά αποτελέσματα που έρχονται τώρα από τους ερευνητές στη Σκωτία προκαλούν τρόμο. Η άποψή μας σ&#x02BC;αυτό το ζήτημα είναι απολύτως σαφής: δεν μπορούμε να επιτρέψουμε την κλωνοποίηση ούτε ανθρώπων ούτε ζώων. Οι ηθικές πτυχές έχουν για εμάς πολύ μεγάλο βάρος και απαιτούμε την πλήρη απαγόρευση όχι μόνο κατά της κλωνοποίησης ανθρώπων αλλά και ζώων επίσης.
<P>
Ότι η κλωνοποίηση θα γίνεται σε ζωϊκό ιστό είναι τελείως αντίθετο με την άποψή μας για τα ζώα και με τον τρόπο με τον οποίο εμείς οι άνθρωποι τα μεταχειριζόμαστε. Η κλωνοποίηση ζώων που προορίζονται για σφαγή οδηγεί σε μία αυξανόμενη ορθολογικοποίηση της παραγωγής ζώων, μιας περισσότερο εκτεταμένης βιομηχανοποίησης της γεωργίας και υποσκάπτει την επιδίωξή μας να στρέψουμε την αγροτική παραγωγή προς μια οικολογικά βιώσιμη γεωργία.
<P>
Είναι επίσης σημαντικό να καταστήσουμε σαφές ότι τα ερευνητικά προγράμματα της ΕΕ δεν θα πρέπει να ασχολούνται με έρευνα που αφορά την κλωνοποίηση. Αν καταδειχθεί ότι αυτό γίνεται τότε αυτά τα προγράμματα θα πρέπει να τελειώσουν αμέσως και τα χρήματα να επιστραφούν στην ΕΕ.

<SPEAKER ID=109 NAME="Hautala">
Ως ευρωβουλευτής των Πρασίνων δεν μπόρεσα να υποστηρίξω τη συμβιβαστική πρόταση ψηφίσματος στην οποία δεν γινόταν μνεία της κλωνοποίησης των ζώων. Σε μια συζήτηση η οποία προκλήθηκε από την προβατίνα Ντόλλυ, είναι απίστευτο το γεγονός ότι οι άλλες πολιτικές ομάδες προτίμησαν να παραλείψουν οποιαδήποτε αναφορά στα ζώα και έμειναν ικανοποιημένες με την αποδυναμωμένη εκδοχή της προτάσεως ψηφίσματος που είχε εγκριθεί ομόφωνα από το Σώμα το 1993 σχετικά με την ανθρώπινη κλωνοποίηση.
<P>
Ως πολιτικοί έχουμε την ευθύνη να αντιμετωπίζουμε και τα δύσκολα προβλήματα εκτός από τα εύκολα. Οι αλληλεπιδράσεις μεταξύ της ανθρώπινης και της ζωικής κλωνοποίησης είναι προφανείς και όπως οι μέχρι τώρα ανυπέρβλητοι φραγμοί μεταξύ των ειδών γίνονται αδιόρατοι, θα πρέπει να έχουμε το θάρρος να ζητήσουμε τον τερματισμό της κλωνοποίησης όλων των ζώων και όχι απλά και μόνο των ανθρώπων.
<P>
Τα οικονομικά εργαλεία τα οποία κατευθύνουν τις ερευνητικές προσπάθειες συμπεριλαμβάνουν την προστασία που παράσχει η νομοθεσία περί πνευματικής ιδιοκτησίας. Εάν θέλουμε να απαγορεύσουμε την κλωνοποίηση, τότε θα πρέπει να αποδόσουμε πρακτική σημασία στην απαγόρευση αυτή συμπεριλαμβάνοντας αντίστοιχη απαγόρευση στην οδηγία περί πνευματικής ιδιοκτησίας.
<P>
Σχετικά με τη δομή μιας ηθικής επισκόπισης, νομίζω ότι αποδόσαμε την έμφαση εντελώς λανθασμένα. Δεν θα πρέπει να αποτελεί αντικείμενο του ποια επιτροπή εμπειρογνωμόνων είναι πιο έμπειρη από την άλλη. Θα πρέπει να αποτελέσει αντικείμενο ευρύτατων δημοσίων συζητήσεων και διαβουλεύσεων ώστε να δημιουργήσει ομοφωνία στις κοινωνίες μας για τη μελλοντική κατεύθυνση και την εφαρμογή των νέων τεχνολογιών αναπαραγωγής. Οι πολίτες είναι εκείνοι που πρέπει να ενημερώνουν τους διοικούντες και όχι το αντίστροφο.

<SPEAKER ID=110 NAME="McKenna">
Ίσως η Ντόλλυ, το πρώτο παγκοσμίως δείγμα κλωνοποίησης ενός ώριμου ζώου, να είναι ένα φωτογενές πρόβατο το οποίο να φαίνεται πολύ καλό στα πρωτοσέλιδα των εφημερίδων. Πίσω όμως από τις ωραίες φωτογραφίες παραμονεύει μια σκοτεινή απειλή στη γενετική ποικιλομορφία, την πιο θεμελιώδη αρχή της φύσης.
<P>
Η κλωνοποίηση στα ζώα θα πρέπει να αντιμετωπιστεί στο πλαίσιο της κρίσης της ΣΕΒ και στα αρνητικά αποτελέσματα της βιομηχανοποιημένης γεωργίας. Η κλωνοποίηση θα ενθαρρύνει τις υπερβολικές διασταυρώσεις μεταξύ συγγενών ατόμων γεγονός το οποίο θα μπορούσε να οδηγήσει σε πνευματικές και φυσιολογικές ασθένειες μεταξύ του ζωικού κεφαλαίου. Πως άραγε θα προστατευθούν οι καταναλωτές από τις επιπτώσεις της γενετικής ρύπανσης στην τροφική αλυσίδα;
<P>
Ο Δρ. Ίαν Γουΐλμουτ, ο υπεύθυνος για την Ντόλλυ επιστήμων στο Ίδρυμα Ρόσλιν του Εδιμβούργου, δήλωσε ότι δεν υπάρχει τίποτα που να εμποδίζει την εφαρμογή των τεχνικών που χρησιμοποίησε σε ανθρώπινα έμβρυα.
<P>
Η ιδέα ότι οι άνθρωποι μπορεί να υποστούν κλωνοποίηση φαίνεται πιο κοντά στις ιδέες του Χίτλερ για την Αρία φυλή παρά σε οποιαδήποτε υπεύθυνη εφαρμογή επιστημονικής προόδου.
<P>
Η κλωνοποίηση στα ζώα θέτει επίσης σοβαρά ηθικά προβλήματα σχετικά με τη βαρβαρότητα που επιδεικνύει ο άνθρωπος στα ζώα στ' όνομα της επιστήμης. Αργότερα αυτή την εβδομάδα το Ευρωπαϊκό Κοινοβούλιο θα συζητήσει έκθεση σχετικά με την αποτυχία της Επιτροπής να συμφωνήσει σε ένα πρόγραμμα για την προοδευτική κατάργηση της χρήσης ζώων σε πειράματα για καλλυντικά. Φαίνεται ότι οι ηγέτες της ΕΕ δεν έχουν την πολιτική βούληση να τερματίσουν την περιττή κακομεταχείριση των ζώων ενώ η κλωνοποίηση θα οδηγήσει σε περαιτέρω πειράματα σε ζώα και σε ακόμη μεγαλύτερη κακομεταχείρισή τους.

<SPEAKER ID=111 NAME="Mezzaroma">
Η κλωνοποίηση αποτελεί σήμερα το κύριο πρόβλημα του Ευρωπαϊκού Κοινοβουλίου, όχι τόσο διότι μπορούν να αναπαραχθούν πανομοιότυπα ζώα, αναγκαία για το καλό της ανθρωπότητας που ψάχνει συνεχώς να βρει τρόπους για να χορτάσει την πείνα της, αλλά κυρίως διότι ο ίδιος ο άνθρωπος κινδυνεύει σοβαρά, ο άνθρωπος που αποτελεί μία μοναδική και ανεπανάληπτη οντότητα.
<P>
Η επίτροπος Cresson μας διαβεβαιώνει ότι εξασφαλίζεται ο σεβασμός των αρχών της ηθικής. Θα πρέπει συνεπώς να αποσαφηνισθεί τι ακριβώς είναι οι ηθικές αρχές. Μερικές φορές, συχνά θα έλεγα μάλιστα, στο Ευρωπαϊκό Κοινοβούλιο η πλειοψηφία είναι αυτή που καθορίζει τι είναι ηθικό και τι όχι.
<P>
Επιπλέον, η κ. Cresson μας διαβεβαιώνει ότι σχετικά με το πρόβλημα της κλωνοποίησης η Επιτροπή απευθύνεται σε εμπειρογνώμονες, σε εμεπιρογνώμεονες μάλιστα υψηλού επιπέδου. Θα πρέπει όμως να εξετάσουμε το μέγεθος της εμπειρίας αυτών των εμπειρογνωμόνων και να δούμε πού και σε ποιο περιβάλλον έχει ωριμάσει. θα πρέπει να ξέρουμε από πού προέρχονται και σε ποια παιδεία βασίζεται η επαγγελματικότητά τους. ποιές είναι οι ηθικές αντιλήψεις τους, εάν είναι αριστεροί ή δεξιοί, και ό, τιδήποτε άλλο.
<P>
Μόνο απαντώντας σε αυτές τις ερωτήσεις θα μπορούμε να είμαστε βέβαιοι για τις πληροφορίες που μας παρέχει η Επιτροπή.
<P>
Θα υπερψηφίσω την πρόταση μόνο εάν πράγματι γίνονται σεβαστές οι ηθικές αρχές, οι αληθινές ηθικές αρχές, σύμφωνα με τις οποίες υπάρχει σεβασμός της φυσικής τάξης, ο άνθρωπος θεωρείται ενιαία και ανεπανάληπτη οντότητα, υπάρχουν σαφείς κανόνες και ασφαλείς ρυθμίσεις που δεν στρεβλώνουν ό, τι μας έχει δοθεί από τη δημιουργία.

<SPEAKER ID=112 NAME="Roth">
Ως βουλευτής των Πρασίνων δεν μπορώ, δυστυχώς, να υπερψηφίσω την παρούσα συμβιβαστική πρόταση ψηφίσματος. Eυχαρίστως θα συμφωνούσα σε μια δήλωση, η οποία θα ήταν το ίδιο τουλάχιστον συνεπής με το ψήφισμά μας του 1993, που στρέφεται κατά της συντονισμένης ανευθυνότητας της βιομηχανίας, της επιστήμης και της πολιτικής, που ήδη παρατηρείται στην κλωνοποίηση των ζώων.
<P>
Δεν επιτρέπεται να προστατεύσουμε την ανθρώπινη αξιοπρέπεια μόνον αφού περάσει το πρώτο κύμα επιθέσεων. H ανθρώπινη αξιοπρέπεια απειλείται ήδη, όταν τα ζώα υποβαθμίζονται σε καθαρά βιολογικούς φορείς ύλης, σε ζώντα εργοστάσια κρέατος, όπως υμνήθηκαν από τον κ. Pradier. Mε τέτοιες ιδέες, δεν απέχει πολύ πλέον το να καταταχθούν και οι άνθρωποι με κριτήρια χρησιμότητας: οι καλοί στο καζάνι - αυτοί επιτρέπεται να συνεχίσουν να ζουν, σ' αυτή την ιδέα της τρέλας του εφικτού - και οι κακοί στο καλάθι των αχρήστων, που θα χρησιμοποιούνται, μετά, ως μεταλλασσόμενη συσκευή χορήγησης οργάνων σώματος. Προσεγγίσεις που σας φαίνονται ίσως γνωστές, όχι πράσινες αντιλήψεις, τύπου Huxley από το «Brave New World», αλλά ιδέες που βρήκαν απήχηση στη σύμβαση της βιοδεοντολογίας και στις εκεί εκφραζόμενες αντιλήψεις της «αξίας» και της «απαξίας» του ανθρώπου.
<P>
Mε ενδιαφέρει διακαώς να στραφεί, με σαφήνεια και συνέπεια, το Eυρωπαϊκό Kοινοβούλιο κατά κάθε ρήγματος των ηθικών φραγμών, και μαζί να στραφεί κατά της κλωνοποίησης οποιουδήποτε ζώντος όντος και κατά της έρευνας που αποσκοπεί σε κάτι τέτοιο.

<SPEAKER ID=113 NAME="Seillier">
Στην κλίμακα των θεμελιακών αξιών, η ελευθερία βρίσκεται στην καρδιά κάθε περί δεοντολογίας συζήτησης.
<P>
Αυτός είναι και ο λόγος που, σε θέματα υγείας, η συγκατάθεση του ασθενούς αποτελεί απαράγραπτη προϋπόθεση για οποιαδήποτε επέμβαση η οποία τον αφορά. Όμως, όταν η συγατάθεσή του δεν μπορεί να δοθεί από τον ίδιο, λόγω ανωτέρας βίας, η συγκατάθεση των συγγενών του ή της αρχής που τον αντιπροσωπεύει μπορεί να αντικαταστήσει τη δική του, τουλάχιστον όταν τα αποτελέσματα που συνεπάγονται από την επέμβαση είναι επαρκώς ξεκάθαρα και αναμενόμενα έτσι ώστε να μπορεί να εκφραστεί η εκχώρηση της εξουσίας.
<P>
Αντιθέτως, εάν η επέμβαση δεν παρουσιάζει κανένα ενδιαφέρον για τον ενδιαφερόμενο, πρέπει να απαγορευθεί, διότι ξεκινάμε από την αρχή ότι η συγκατάθεση δεν δίνεται εφόσον μάλιστα δεν μπορούμε καν να την εκμαιεύσουμε. Μια τέτοια περίπτωση είναι και η ανθρώπινη αναπαραγωγή μέσω κλωνοποίησης, όποια και αν είναι η μέθοδος που χρησιμοποιείται. Πράγματι, ήδη σε θέματα ιατρικής υποστήριξης της διαδικασίας αναπαραγωγής, μια ηθική αντίρρηση ιδιαίτερα σοβαρή προκλήθηκε από την τεχνική της τεχνητής σπερματέγχυσης στο ωάριο, διότι εμπεριέχει μια προεπιλογή, μια ηθελημένη επιλογή των γενετικών κυττάρων. Οσον αφορά την ανθρώπινη κλωνοποίηση, είτε αυτή γίνεται με κερματισμό του ωαρίου είτε με υπεργενετική τεχνική, όπως στην περίπτωση του προβάτου Ντόλυ, πρέπει να διατηρηθεί η απόλυτη απαγόρευση.
<P>
Πράγματι, θα υπήρχε πλήρης καθορισμός των γενετικών χαρακτηριστικών του νέου ανθρώπινου όντος. Θα ήταν το ύψιστο σημείο που θα μπορούσε να φανταστεί κανείς όσον αφορά την ελευθερία του. Δεν έχουμε αρκετά σκεφθεί όσον αφορά το θεμελιώδες αυτό χαρακτηριστικό της ανθρώπινης δημιουργίας που είναι η πλήρης αδυναμία καθορισμού της φυσικής γονιμοποίησης πέρα από τη μόνη εθελούσια κίνηση των γονιών η οποία είναι η σεξουαλική τους ένωση.
<P>
Η πλήρης αδυναμία καθορισμού της γονιμοποίησης είναι η πιο ισχυρή αρχέγονη προστασία της ανθρώπινης ελευθερίας. Παραμερίστηκε μερικώς από την ιατρική υποστήριξη στον τομέα της αναπαραγωγής. Αυτό που η κοινωνία θεώρησε ότι μπορούσε να ανεχθεί με στόχο την εξάλειψη της στειρότητας ενός ζευγαριού, αποτελεί ήδη μια αθέτηση της προστασίας αυτής της ανθρώπινης ελευθερίας. Η αθέτηση δεν θα μπορούσε να πάει παρά πέρα.
<P>
Οφείλουμε επίσης να σημειώσουμε ότι και η ιατρική υποστήριξη στον τομέα της αναπαραγωγής, και οι μέθοδοι κλωνοποίησης επιβεβαιώνουν ότι το ωάριο που γονιμοποιείται είναι πράγματι ένα ανθρώπινο πλάσμα. Αντίθετα από τις επιπτώσεις τις οποίες ορισμένοι θεώρησαν ότι μπορούσαν να συναγάγουν από τον αυθόρμητο κερματισμό του ωαρίου που δίνει πραγματικά δίδυμα, η μοναδικότητα του αρχέγονου ωαρίου το οποίο δίνει στη συνέχεια δύο ανθρώπινα πλάσματα δεν καταδεικνύει ότι το ωάριο αυτό δεν θα ήταν ένα ανθρώπινο πλάσμα. Είναι ένα ανθρώπινο πλάσμα κούτσουρο, το οποίο δίνει στη συνέχεια δύο ανθρώπινα πλάσματα προικισμένα με μια διαφορετική προσωπικότητα, με το ίδιο γενετικό υλικό.
<P>
Αλλά η διαφορά ανάμεσα στα πραγματικά δίδυμα που προέρχονται από τον φυσικό και αυθόρμητο χωρισμό ή των πραγματικών διδύμων που προέρχονται από τεχνητά προκληθέντα χωρισμό, έγκειται ακριβώς στην αδυναμία καθορισμού του πρώτου και στον ανθρώπινο έλεγχο που ασκείται στον δεύτερο.
<P>
Τα σύνορα που χωρίζουν τα δύο γεγονότα είναι εκείνα που χωρίζουν τον τομέα της ανθρώπινης ελευθερίας από εκείνον της απόλυτης σκλαβιάς. Η απαγόρευση της κλωνοποίησης πρέπει να αποτελεί για όλη την ανθρώπινη κοινωνία μια απαγόρευση τόσο θεμελιώσης όσο και η απαγόρευσης της αιμομιξίας.

<SPEAKER ID=114 NAME="Valverde Lσpez">
Από την επί της ουσίας συζήτηση σχετικά με τις κοινωνικές συνέπειες της επιστημονικής έρευνας προκύπτει η ανάγκη ενός κοινωνικού ελέγχου της επιστήμης. Μπορεί να προκύψει μια διαμάχη ανάμεσα στην ελευθερία της έρευνας και άλλες κοινωνικές αξίες, κανείς όμως δεν πρέπει να σκανδαλίζεται. Η επιστήμη δεν είναι μια απλή πνευματική εξήγηση της φύσης. Η επιστήμη εισέρχεται στην πράξη και οι οικονομικές και κοινωνικές της συνέπειες είναι τεράστιες στον σημερινό κόσμο. Είναι επίσης μια εξουσία. Σε αυτήν την εξωτερίκευση των συνεπειών της βρίσκεται η θεωρητική νομιμοποίηση της νομικής της ρύθμισης.
<P>
Η ρύθμιση της επιστημονικής δραστηριότητας συνεπάγεται την ένταξή της στη γενική διάταξη του κοινωνικού ιστού. Η ελευθερία της έρευνας, μακριά από το να περιορίζεται, συμπληρώνεται στη νομική τάξη. Μόνο η νομική διάταξη μπορεί να διασφαλίσει, με αξιόπιστο τρόπο, την αρχή της ελευθερίας της έρευνας. Η ευθύνη της διάταξης της κοινωνίας των Κοινοβουλίων δεν μπορεί να αποδεχθεί την ανάπτυξη μιας επιστημονικής ή τεχνικής δραστηριότητας χωρίς να έχουν θεσπιστεί οι απαραίτητοι μηχανισμοί αξιολόγησης των κινδύνων, πρόβλεψης των ανεπιθύμητων συνεπειών. Οι πιθανοί περιορισμοί που επιβάλλονται αποτελούν επιταγή του δημοκρατικού Κράτους. Ο κοινωνικός αντίκτυπος της γενετικής και η ανησυχία της κοινής γνώμης μπροστά σε μια ανεξέλεγκτη πρόοδο αποτελούν τη βάση ρυθμιστικών ενεργειών σε εθνικό, κοινοτικό και παγκόσμιο επίπεδο. Γι' αυτό και τη στιγμή αυτήν επιβάλλεται μια δήλωση του Ευρωπαϊκού Κοινοβουλίου όπου να επανεπιβεβαιώνεται το δικαίωμα κάθε ατόμου να λαμβάνει μια γενετική κληρονομιά μη τροποποιημένη, να απαγορεύεται η κλωνοποίηση του ανθρώπου και να προωθούνται ποινικές διώξεις ώστε να καταπνίγεται κάθε απόπειρα παραβίασης αυτού του δικαιώματος. Αυτό είναι ουσιαστικό προκειμένου να γίνει πραγματικότητα η αληθινή προστασία της ανθρώπινης αξιοπρέπειας.
<P>
Πέραν αυτού, στη σημερινή συζήτηση σχετικά με τον έλεγχο των τεχνικών και την κλωνοποίηση, είναι σημαντικό να μη σημειωθεί καμιά σύγχυση στην κοινωνία. Πρέπει να γίνει ένας προσεκτικός διαχωρισμός μεταξύ της κλωνοποίησης ανθρώπων και της κλωνοποίησης κυττάρων και ζώων. Θα πρέπει να απαγορευτεί, με τρόπο σαφή και κατηγορηματικό, κάθε έρευνα που αποσκοπεί στην κλωνοποίηση ανθρώπων. Πρέπει όμως να καταστεί παράλληλα σαφές ότι η κλωνοποίηση κυττάρων και ζώων αποτελεί βασικό μέσον για τη βιοϊατρική έρευνα. Πρέπει να ληφθούν όλα τα δεοντολογικά και νομικά μέτρα ώστε, ανά πάσα στιγμή, να διαφυλάσσονται τα βασικά δικαιώματα και οι αξίες της κοινωνίας μας, δεν έχουμε όμως το δικαίωμα να παραλύσουμε την επιστημονική πρόοδο που μπορεί να βοηθήσει τον άνθρωπο να εκπληρώσει τον προορισμό του ως ανθρώπινο ον.

<SPEAKER ID=115 NAME="Wolf">
H μη ξεκάθαρη θέση που επιδεικνύουν εδώ στο θέμα της κλωνοποίησης πολλές κυρίες και κύριοι συνάδελφοι οφείλεται προφανώς σε δύο (ιστορικά συνδεόμενα μεταξύ τους) παραστρατήματα.
<P>
Στο οντολογικό παραστράτημα, να μειώσουμε την πραγματικότητα σε αντικείμενα , στα οποία, μετά, τα υποκείμενα θα αντιπαρατίθενται σαν κάτι άλλο, ανεξήγητο. Aυτό οδηγεί, στη συνέχεια, να μην μπορεί πια να γίνει σκέψη για ταυτότητα - και να μειωθεί στην αντικειμενική ομοιότητα . H μεταφυσική αρχή του Leibniz, του «identitas indiscernibilium », ανοίγει το δρόμο σε μια τεχνικο-επιστημονική αδιαφορία: »Aυτό που δεν μπορώ να ξεχωρίσω, το θεωρώ, πολύ γρήγορα, ως ταυτόσημο». Kάποτε θα υπάρξει άρνηση στην πράξη της κατ' αυτόν τον τρόπο υπονομευθείσας ταυτότητας. Tο άτομο θα υποκύψει στην τεχνική δυνατότητα αναπαραγωγής.
<P>
Δεύτερον, στο ηθικό παραστράτημα του να απαλλάξουν εμάς τους ανθρώπους από κάθε είδος ευθύνης για τα όντα που συμβιώνουν μαζί μας και που θεωρούνται απλώς ως «πράγματα» ή ως «μηχανές», καθώς και για τους συναισθηματικούς δεσμούς που μπορούμε να αισθανθούμε. Έτσι αρχίζει μια στάση συστηματικής ανευθυνότητας για όλα όσα δεν είμαστε εμείς, μια εγωκεντρική υποχώρηση από την πλήρη πραγματικότητα της ίδιας μας της πρακτικής.
<P>
Έτσι, όμως, ανοίγονται διάπλατα πόρτες και παράθυρα σε απάνθρωπες πρακτικές. Όποιος τεχνητά μας ξεχωρίζει από το κοντσέρτο των όντων που συζούν μαζί μας, του «sentient beings» όπως λέγεται τόσο πλαστικά στα αγγλικά, μπορεί να χαράξει και άλλες, λιγότερο τεχνητές, διαχωριστικές γραμμές, όπως λ.χ. μεταξύ απλών ανθρώπων και «υπερανθρώπων», ή μεταξύ «υπανθρώπων» και «σωστών» ανθρώπων...
<P>
Εργοστάσιο Renault
<SPEAKER ID=116 LANGUAGE="FR" NAME="Berthu">
Κύριε Πρόεδρε, η δική μου επεξήγηση ψήφου συμπίπτει απολύτως με σοβαρά περιστατικά τα οποία συνέβησαν μόλις στο χώρο του ημικυκλίου αυτού. Πράγματι, η απόφαση της Renault, η οποία θα κλείσει μια βιομηχανική μονάδα στο Vilvorde, θα άξιζε ένα συλλογισμό σε βάθος όσον αφορά τη σύνδεση των αιτιών και των φαινομενικά αναπόφευκτων δυνάμεων οι οποίες οδήγησαν τη σοβαρή αυτή επιχείρηση να συμπεριφερθεί με τον τρόπο αυτό. Αντ' αυτού, δόσαμε περιθώριο, μέσα στην αίθουσα αυτή, για μια πλημμύρα λάθος διαγνώσεων, υποκρισίας και δημαγωγίας.
<P>
Ακουσα εισηγήσεις οι οποίες εξηγούσαν ότι η μόνη λύση συνίστατο στην ένταξη του κοινωνικού πρωτοκόλλου στη συμφωνία και στη δημιουργία μιας κοινωνικής Ευρώπης όπου οι αποφάσεις θα παίρνονταν κατά πλειοψηφία. Ομως, οι κοινωνικές οδηγίες δεν μπορούν από μόνες τους να διασώσουν τις θέσεις εργασίας όσο οι αγοραστές βρίσκουν τα προιόντα πολύ ακριβά. Μου φαίνεται ότι το Ευρωπαϊκό Κοινοβούλιο στο θέμα αυτό διαιωνίζει οικονομικές θεωρίες όχι και τόσο ορθολογιστικές.
<P>
Με λύπη μου άκουσα επίσης από τα έδρανα της Συνέλευσης αυτής, συμπεριλαμβανομένων και των δεξιών, εκκλήσεις για στήριξη της ζήτησης μέσω των δομικών θεμελίων, λύση η οποία συνίσταται στο γδύσιμο του συμβαλλομένου για να ντύσουμε τον καταναλωτή, ή εκκλίσεις για καταμερισμό της εργασίας, λύση η οποία συνίσταται τις περισσότερες φορές στο γδύσιμο του φορολογούμενου για να ντύσουμε τον εργαζόμενο τη φορά αυτή.
<P>
Εχω επίσης ακούσει, από τα αριστερά, αμφισβητήσεις της προσπάθειας εξυγίανσης του προϋπολογισμού, υπονοώντας ίσως ότι θα έπρεπε να μπορούσαμε να χρηματοδοτήσουμε τη Renault για να διατηρήσει τις θέσεις εργασίας. Δυστυχώς, η ιδέα αυτή μόνο θα ενίσχυε το αδιέξοδο.
<P>
Εάν πράγματι θέλουμε να επιβάλουμε στην Ευρώπη την πρωταρχική μέριμνα που αφορά την ανθρώπινη διάσταση, πρέπει να θέσουμε το πρόβλημα με έναν άλλο τρόπο. Στην πραγματικότητα, η Renault είναι θύμα, ίσως, των λαθών της, αλλά επίσης, όπως και πολλές άλλες επιχειρήσεις, του παγκόσμιου οικονομικού φιλελευθερισμού στον οποίο η Ευρωπαϊκή Ενωση έχει ανοίξει τις πόρτες με τρελλή απροσεξία. Οι πολίτες το γνωρίζουν καλά, όπως γνωρίζουν καλά ότι το ενωμένο νόμισμα θα επιφέρει την ανάγκη προσαρμογών ακόμη πιο σκληρών, και θα ανοίξει διάπλατα το δρόμο προς την παγκοσμιοποίηση.
<P>
Για όλους αυτούς τους λόγους, οι πολίτες διαισθάνονται καλά, αυθόρμητα, το μερίδιο ευθύνης των Βρυξελλών, το οποίο, καθ' όλη τη διάρκεια της συζήτησης αυτής, προσπαθήσαμε να αποκρύψουμε μέσα στην αίθουσα αυτή.

<SPEAKER ID=117 LANGUAGE="FR" NAME="Bourlanges">
Κύριε Πρόεδρε, οφείλω να ομολογήσω ότι η μανία των σοσιαλιστών μου φέρνει στο μυαλό τη φράση του Oscar Wilde σχετικά με την οργή του Caliban όταν αναγνώρισε την εικόνα του στον καθρέφτη. Διότι, τέλος πάντων, στην ιστορία αυτή, γιατί οι σοσιαλιστές είναι τόσο ένθερμοι, αν όχι διότι τα διευθυντικά στελέχη της Renault διορίστηκαν από μια κυβέρνηση σοσιαλιστική, η οποία αποτελείται από σοσιαλιστές και η οποία χειρίζεται, με τρόπο εξαιρετικά αδέξιο, πρέπει να το ομολογήσουμε, τις θεσμικές αρμοδιότητες οι οποίες της έχουν ανατεθεί. Θεωρώ ότι πρωτίστως υπάρχει από τη μεριά των σοσιαλιστών μια επιθυμία εξιλέωσης των ευθυνών τους.
<P>
Ψήφισα κατά του ψηφίσματος. Εμπεριείχε σημεία πολύ θετικά, όμως ψήφισα ενάντια, διότι θεωρώ ότι διαπράτουμε ένα λάθος ανάλογο με εκείνο που διέπραξε η επιχείρηση. Κατηγορούμε, δικαιολογημένα, την επιχείρηση ότι παραγνώρισε τον ρόλο της και τις νόμιμες διαδικασίες ενεργώντας με τον τρόπο με τον οποίο ενήργησε. Αλλά ξεπερνάμε το ρόλο μας όταν της δίνουμε συμβουλές και όταν της λέμε ότι η τάδε ή η δείνα λύση στρατηγικής πρέπει να προτιμηθεί από μια άλλη. Δεν είμαστε εκείνοι που πληρώνουν, δεν θα πρέπει να είμαστε εκείνοι που παίρνουν τις αποφάσεις.

<SPEAKER ID=118 LANGUAGE="FR" NAME="Martinez">
Κύριε Πρόεδρε, προηγουμένως οι εργαζόμενοι στη Renault βρίσκονταν στα θεωρεία, όμως θα μπορούσαν να τους έχουν προλάβει οι εργαζόμενοι στα ορυχεία, διότι έχουν κλείσει τα ανθρακορυχεία για να εισαγάγουμε κάρβουνο από την Αυστραλία και το Βιετνάμ. Θα μπορούσαν να τους έχουν προλάβει, επίσης, οι εργαζόμενοι στη μεταλλουργία όταν έκλεισαν οι υψικάμινοι για να εισαγάγουμε σίδερο από την Ταϋλάνδη. Θα μπορούσαν να τους έχουν προλάβει επίσης οι εργαζόμενοι στην κλωστοϋφαντουργία όταν έκλεισε η ευρωπαϊκή βιομηχανία κλωστοϋφαντουργίας για να εισαγάγουμε υφάσματα από τη νοτιοανατολική Ασία.
<P>
Και έπειτα, τί υποκρισία, διότι εάν κλείσει το εργαστάσιο στο Vilvorde, είναι διότι εγκαθίστανται γιαπωνέζικες εταιρίες- πέντε γιαπωνέζικα εργοστάσια στη Μεγάλη Βρετανία- διότι εγκαθίστανται γιαπωνέζικες εταιρίες στην Ισπανία, στη Γερμανία, διότι υπάρχουν κορεάτικα αυτοκίνητα.
<P>
Αναπόφευκτα, λοιπόν, χρησιμοποιήσαμε τις δομικές βάσεις, δηλαδή οι ευρωπαίοι εταίροι πλήρωσαν για να δημιουργηθεί η ανεργία στον τομέα του αυτοκινήτου, με τον ίδιο τρόπο που είχαν πληρώσει για τη Hoover, η οποία μετακόμισε στη Σκωτία και εγκατέλειψε το γαλλικό έδαφος. Και στην πραγματικότητα, η Ford το είχε ήδη καταλάβει και πλήρωσε πολύ καλά τους υπαλλήλους της.
<P>
Εάν κλείσει η βιομηχανία αυτοκινήτων, είναι γιατί κανείς δεν αγοράζει αυτοκίνητα και εάν κανείς δεν αγοράζει αυτοκίνητα, είναι διότι υπάρχουν 20 εκατομμύρια άνεργοι και εάν υπάρχουν 20 εκατομμύρια άνεργοι είναι γιατί τους δημιούργησε η Ευρώπη που διέπεται από τις αρχές του οικονομικού φιλελευθερισμού.

<SPEAKER ID=119 NAME="Barros Moura">
Η πρόταση ψηφίσματος αποτέλεσε ένα μήνυμα αναπόφευκτης αλληλεγγύης προς τους εργαζόμενους που απειλούνται τώρα με το κλείσιμο του εργοστασίου.
<P>
Πριν από λίγο περισσότερο από ένα χρόνο, είχαμε συζητήσει μία όμοια περίπτωση απόφασης για τη μείωση του προσωπικού για το μεταγενέστερο κλείσιμο, λόγω μεταφοράς του τόπου δραστηριότητας, της μονάδας παραγωγής της Renault στο Σετούμπαλ.
<P>
Η ίδια Renault που επωφελείται από κοινοτικές δημόσιες ενισχύσεις και κλείνει μονάδες παραγωγής που κατασκευάσθηκαν για να μπορέσει να τις λάβει.
<P>
Η περίπτωση αυτή αποδεικνύει την ύπαρξη δύο μέτρων και δύο σταθμών εκ μέρους της Επιτροπής: τη μέγιστη αυστηρότητα για την εφαρμογή των κανόνων απελευθέρωσης του ανταγωνισμού· καμία αυστηρότητα για την τήρηση των ευρωπαϊκών κοινωνικών ρυθμίσεων (σχετικά με τις συλλογικές απολύσεις και τις ευρωπαϊκές επιτροπές επιχείρησης).
<P>
Επιβεβαιώνει ακόμη, κατά τρόπο δραματικό, την υπαγωγή της Κοινωνικής Ευρώπης στην Ευρώπη της αγοράς και του νομίσματος.
<P>
Η έντονη αντίδραση των ευρωπαίων σοσιαλιστών σημαίνει ακόμη ότι δεν συμφωνούμε με αυτές τις πολιτικές που στρέφουν τους εργαζόμενους κατά της Ευρώπης και διαλύουν την κοινωνική συναίνεση στην οποία στηρίζεται η Ευρωπαϊκή 'Ενωση.
<P>
Ευτυχώς που οι εργαζόμενοι της Renault στις διάφορες χώρες κατάλαβαν ότι ο αγώνας τους, για να αντιμετωπίσουν το «διεθνοποιημένο» κεφάλαιο, πρέπει να είναι ενωμένος σε διεθνή κλίμακα και ότι η λύση δεν είναι η επιστροφή στα εθνικά σύνορα.
<P>
Υποστηρίζοντας χωρίς επιφυλάξεις τον αγώνα τους για το δικαίωμα στην εργασία, θέλουμε επίσης να πούμε ότι αυτός ταυτίζεται με τον αγώνα για μία Κοινωνική και Πολιτική Ευρώπη βασισμένη στην ενεργό συμμετοχή και στον αγώνα των πολιτών.

<SPEAKER ID=120 NAME="Baudis (PPE) και Fontaine (PPE)">
Λόγω των εντελώς απογοητευτικών συνθηκών κάτω από τις οποίες διεξήχθη η ψηφοφορία επί του ψηφίσματος που αφορά το θέμα του κλεισίματος του εργοστασίου της Renault στο Vilvorde, κρίναμε ότι δεν μπορούσαμε να λάβουμε μέρος στην ψηφοφρορία.
<P>
Πράγματι, θα ευχόμασταν το κλίμα της ψηφοφορίας αυτής να ήταν στο ύψος της σοβαρότητας του προβλήματος. Αυτό δε συμβαίνει. Λυπούμαστε απεριόριστα για το γεγονός.

<SPEAKER ID=121 NAME="Burenstam, Linder, Cederschiφld, Stenmarck και Virgin">
Οι ΗΠΑ και η Ανατολική Ασία ευνούνται από τις περαιτέρω δυσκολίες στις οποίες εκτίθεται η ευρωπαϊκή επιχειρηματική δραστηριότητα με το κλείσιμο από την Renault της αυτοκινητοβιομηχανίας στο Βέλγιο. Σε πολλά διοικητικά συμβούλια προβληματίζονται τώρα μήπως είναι καλύτερα να κάνουν τις σχεδιαζόμενες επενδύσεις κάπου αλλού εκτός από την Ευρώπη.
<P>
Η Renault έπρεπε να είχε ακολουθήσει τους κανόνες για διαβουλεύσεις με τους εργαζόμενους πριν ληφθεί η απόφαση για το κλείσιμο της αυτοκινητοβιομηχανίας. Αλλά η πρόταση ψηφίσματος του Ευρωκοινοβουλίου πάει πολύ μακρύτερα απ&#x02BC;αυτό. Οι γνωμοδοτήσεις και οι καταδίκες θα επέφεραν περαιτέρω δυσκολίες για τις επιχειρήσεις και έτσι θα μείωναν την προθυμία για επενδύσεις.
<P>
Το Ευρωκοινοβούλιο στοχεύει στην βελτίωση των κοινωνικών συνθηκών και της απασχόλησης, αλλά οι μέθοδοι που επιλέγονται γι&#x02BC;αυτό οδηγούν στο ακριβώς αντίθετο αποτέλεσμα. Η απασχόληση στην Ευρώπη δεν θα μπορέσει ποτέ να τονωθεί με το να παρεμποδίζονται οι επιχειρήσεις να προσαρμοστούν σε νέες προϋποθέσεις ανταγωνισμού. Αντίθετα θα πρέπει να διευκολύνονται οι νέες επιχειρηματικές δραστηριότητες και οι νέες ξένες επενδύσεις στην Ευρώπη.
<P>
Η αυξανόμενη ανταγωνιστικότητα, και όχι οι περαιτέρω ρυθμίσεις, μπορεί να κάνει δυνατή της αποφυγή της κατάρευσης του «Ευρωπαϊκού μοντέλου» στον κοινωνικό τομέα.
<P>
Η Renault είναι μια κρατικής ιδιοκτησίας επιχείρηση η οποία καθυστέρησε πάρα πολύ με τις απαραίτητες μετατροπές. Το ότι μια μεγάλη επιχείρηση όπως η Renault επιδοτήθηκε από την ΕΕ για να κάνει επενδύσεις ρίχνει άπλετο φώς στις σκοτεινές πτυχές της ενίσχυσης των επιχειρήσεων με την οποία η ίδια η ΕΕ με τα διαρθρωτικά ταμεία της ασχολείται σε μεγάλο βαθμό.

<SPEAKER ID=122 NAME="Caudron">
Η μέθοδος είναι σίγουρα καταδικαστέα, όπως το διαβεβαίωσαν και οι κύριοι Chirac και Jype - αυτό ήταν το λιγότερο που θα μπορούσαν να κάνουν - όμως η ουσία της υπόθεσης είναι πολύ πιο σοβαρή και είναι φορέας μαντάτων για το μέλλον της Ευρώπης, για να υπάρχει μέλλον για την Ευρώπη.
<P>
Υπενθυμίζοντας στους αντιπάλους της Ευρωπαϊκής Ενωσης και του Μάαστριχ ότι δεν είναι η πρωταίτια της ανυπόφορης κατάστασης αυτής, η Ευρώπη, δείχνει τα όριά της και την αδυναμία της να θέσει εμπόδια, ακριβώς όπως έδειξε την αδυναμία της να εποδίσει τις μετακινήσεις επιχειρήσεων από το ένα κράτος της Ενωσης προς ένα άλλο.
<P>
Λοιπόν, πρεπει φυσικά να στηρίξουμε τους βέλγους και γάλλους εργαζόμενους στη Renault, και τους στηρίζω. Πρέπει επίσης, όμως, να προσφέρουμε ένα στήριγμα στην ευρωπαϊκή βιομηχανία αυτοκινήτων και να αγωνιστούμε για μια Ευρώπη σοσιαλιστική η οποία δεν θα επιτρέπει στους διευθυντές των επιχειρήσεων νε συμπεριφέρονται με τον τρόπο αυτό.
<P>
Aυτό θα γίνει μέσω νέων ευρωπαϊκών αρμοδιοτήτων, νέων οδηγιών, μέσω ενίσχυσης της Ευρώπης των συνδικάτων και μιας κινητοποίησης όλων των ευρωπαίων οι οποίοι επιθυμούν άλλου είδους ευρωπαϊκή πολιτική και οι οποίοι αρνούνται την άκρατη φιλελευθεροποίηση.
<P>
Για τον λόγο αυτό, εάν στηρίζω χωρίς επιφύλαξη το ψήφισμα, λέω ότι δεν πρέπει να σταματήσουμε εκεί. Πρέπει να αναλάβουμε ευθύνες. Δεν μπορούμε να κλαίμε για το κλείσιμο του εργοστασίου της Renault και να δεχόμαστε σε άλλες περιπτώσεις τον άκρατο φιλελευθερισμό. Φτάνουν πια τα κορκοδείλια δάκρυα!

<SPEAKER ID=123 NAME="Colombo Svevo">
Η πρόταση ψηφίσματος που υιοθετήθηκε μόλις πριν από λίγο σχετικά με το κλείσιμο του εργοστασίου της Renault στο Βιλβόρντ αποτελεί ένα ιδιαίτερα σημαντικό έγγραφο στο πλαίσιο της ευρωπαϊκής κοινωνικής πολιτικής.
<P>
Είναι σημαντικό διότι προχωρεί πέρα από τη μεμονωμένη περίπτωση και ερμηνεύει τη σχέση μεταξύ Ευρωπαϊκής Ένωσης και βιομηχανικής πολιτικής. Η πρόταση ψηφίσματος δεν αρνείται ούτε τα προβλήματα ανταγωνισμού ούτε την ανάγκη αναδιάρθρωσης, αλλά ζητά με αποφασιστικότητα το σεβασμό των κανόνων. Διότι, πράγματι, αυτές οι αυθαίρετες αναδιαρθρώσεις και τα αυθαίρετα κλεισίματα συμβάλλουν όχι μόνο στην αύξηση της ανεργίας αλλά επιπλέον δημιουργούν και μία αβέβαιη ατμόσφαιρα από οικονομικής σκοπιάς που μπορεί να έχει σοβαρές επιπτώσεις στην αύξηση της κατανάλωσης, στην κοινωνική αντιπαράθεση και, με δυο λόγια, στο σύνολο της οικονομικής ανάπτυξης της Ευρωπαϊκής Ένωσης.
<P>
Είναι σημαντικό διότι καταδικάζει τη χρησιμοποίηση των απολύσεων ως μοναδικού μέσου για την επίλυση της κρίσης χωρίς την παράλληλη προσεκτική εξεύρεση εναλλακτικών λύσεων, τακτική που είναι αντίθετη με εκείνη μιας Ευρώπης πιο προσεκτικής στα προβλήματα των πολιτών της, της Ευρώπης δηλαδή που προσπαθούμε να οικοδομήσουμε.
<P>
Είναι σημαντικό διότι αποκαλύπτει ότι το κλείσιμο μεγάλων εργοστασίων έχει ιδιαίτερα αρνητικές επιπτώσεις στο σύνολο του κυκλώματος που έχουν δημιουργήσει όπως επίσης και στη ζώνη παραγωγής αυτών των μεγάλων εγκαταστάσεων.
<P>
Είναι σημαντικό, κυρίως, διότι παρεμποδίζει κάθε μονομερή απόφαση που λαμβάνεται χωρίς κοινωνικές διαβουλεύσεις, τυπική εκείνου του άγριου καπιταλισμού που κατακερματίζει το ευρωπαϊκό κοινωνικό μοντέλο.
<P>
Η σημασία όμως της πρότασης ψηφίσματος έγκειται και στο γεγονός ότι όλα όσα έχουν ειπωθεί και γραφεί για τη Renault ισχύουν για όλες τις περιπτώσεις που, με τρόπο απαράλλακτο και με έντονες ομοιότητες, διαπιστώνονται στην Ευρώπη, έστω κι αν δεν φθάνουν όλες στο Ευρωπαϊκό Κοινοβούλιο. Ένα μόνο παράδειγμα: εκατοντάδες εργάτες στη Μόντζα ζουν το ίδιο δράμα εξαιτίας της μεταφοράς των εγκαταστάσεων της Φίλιπς.
<P>
Βρισκόμαστε τώρα στη φάση των διαπραγματεύσεων και ευχόμαστε και η παρούσα τόσο σαφής έκθεση ψηφίσματος να μπορέσει να συμβάλει στην επίλυση των δυσκόλων καταστάσεων που ζουν και άλλοι εργάτες στην Ευρώπη.

<SPEAKER ID=124 NAME="Grossetκte">
Πρώτα απ' όλα, θέλω να καταδικάσω έντονα τις μεθόδους που χρησιμοποιήθηκαν από την επιχείρηση της Renault η οποία, με την απότομη αυτή απόφασή της, αποκρύπτει σκανδαλωδώς την ανθρώπινη διάσταση της κρίσης την οποία περνά. Αναγνωρίζω εξάλλου ότι η στάση τως διευθυντικών στελεχών υπήρξε περιφρονιτική έναντι των εργαζομένων, τα συναισθήματα και την ανησυχιά των οποίων αντιλαμβάνομαι και συμμερίζομαι.
<P>
Παρ' ολ' αυτά, λυπάμαι επίσης για το γεγονός ότι η Ευρωπαϊκή Ενωση δεν έχει καταφερει να προβλέπει τέτοιες καταστάσεις και για το ό, τι η πολιτική που ακολουθεί η Ευρωπαϊκή Ενωση στον τομέα της βιομηχανίας δεν είναι ικανή να αποφέρει οικονομικά και κοινωνικά οφέλη όσον αφορά την αναδιάρθρωση ορισμένων μεγάλων επιχειρήσεων, ειδικότερα εκείνων του τομέα της βιομηχανίας αυτοκινήτων τις οποίες η κρίση έχει επηρεάσει σημαντικά.
<P>
Για να αποφευχθεί η επανάληψη μιας τέτοιου είδους κατάστασης, εύχομαι στο μέλλον, η Ευρωπαϊκή Ενωση να μπορέσει να είναι πιο αποτελεσματική και να ενθαρρύνει και να στηρίζει λύσεις λιγότερο δαπανηρές όσν αφορά την ανθρώπινη διάσταση.

<SPEAKER ID=125 NAME="Lindqvist">
 - (SV) Η ΕΕ έχει επί μακρόν δώσει προτεραιότητα σε θέματα οικονομίας, εμπορίου, αγοράς και ανταγωνισμού. Ήρθε τώρα η ώρα να αναβαθμισθούν στην ημερησία διάταξη άλλα θέματα π.χ. κοινωνικά ζητήματα και ζητήματα απασχόλησης. Η αναβάθμιση σ&#x02BC;αυτά τα ζητήματα δεν είναι το ίδιο με το να ληφθούν οι αποφάσεις υπερεθνικά με πλειοψηφικές αποφάσεις. Αντιθέτως αυτά τα ζητήματα θα τα διαχειρίζονται τα κράτη μέλη. Η ΕΕ μπορεί να θέσει στόχους π.χ. για την απασχόληση, ενώ τα μέτρα για την επίτευξη των στόχων θα διαμορφώνονται και θα υλοποιούνται σε εθνικό επίπεδο.

<SPEAKER ID=126 NAME="Pιry">
Το κλείσιμο του εργοστασίου στο Vilvorde είναι ένα δράμα το οποίο προστίθεται σε τόσα άλλα κλεισίματα εργοστασίων. Η μονάδα αυτή είναι, συν τοις άλλοις, ένα πολύ αποδοτικό όργανο εργασίας που μόλις εκσυγχρονίστηκε. Πρόκειται για ένα ανυπόφορο οικονομικό και ανθρώπινο κυκεώνα.
<P>
Πώς να μην αντιληφθεί κανείς την απόλυτη ανάγκη κατάρτισης μιας βιομηχανικής πολιτικής της Ευρωπαικής Ενωσης; Οικονομική και κοινωνική συνοχή είναι απαραίτητες και πρέπει να συμβαδίζουν. Εδώ και χρόνια το Ευρωπαϊκό Κοινοβούλιο αγωνίζεται προς την κατεύθυνση αυτή.
<P>
Η παγκοσμιοποίηση της αγοράς - και όχι το χτίσιμο της Ευρώπης! - οδηγούν τις επιχειρήσεις να κάνουν τις επιλογές τους, να προβλέπουν αναδιαθρώσεις, να συνάπτουν συμφωνίες με τρίτες χώρες. Για την υπεράσπιση μιας μάρκας, ενός τρόπου εργασίας, των θέσεων εργασίας; Θα μπορούσε να το σκεφτεί κανείς... Και όμως μετά από χρόνια επικερδούς δραστηριότητας, η κρίση των οικονομικών της επιχείρησης αποτελεί πυξίδα για την εν λόγω επιχείρηση άσχετα με την οικονομική και κοινωνική ζωή των πόλεων, ίσως και ολόκληρων περιοχών στη Γαλλία, το Βέλγιο, την Ισπανία.
<P>
Η πληροφόρηση, η συμβουλή, είναι πάνω απ' όλα ο σεβασμός του άλλου, της δουλειάς του και των δικαιωμάτων του.
<P>
Τη δεκαετία του 1980, το Ευρωπαϊκό Κοινοβούλιο ασχολήθηκε με το θέμα αυτό στο όνομα της κοινωνικής Ευρώπης που επρόκειτο να χτιστεί. Η αποσιώπιση του θέματος από την πλειοψηφία των κρατών μελών μας ήταν μεγάλη! Χρειάστηκε να περιμένουμε το Σεπτέμβριο του 1994 για να επισημοποιηθεί η οδηγία που αφορά τις ευρωπαικές επιτροπές των επιχειρήσεων!
<P>
Η Renault πρόλαβε τον ευρωπαϊκό νόμο και δημιούργησε τη δική της ευρωπαική επιτροπή επιχείρησης το 1993. Χρειάζεται να υπενθυμίσουμε στην επιχείρηση αυτή, η οποία για καιρό εμφανιζόταν σαν τα απαύγασμα της βιομηχανία και της κοινωνικής προόδου, τί πρέσβευε η επιτροπή αυτή, ειδικά στο άρθρο 1:
<P>
»Η επιτροπή της ευρωπαϊκής μονάδας Renault είναι ένας θεσμός πληροφόρησης και διαλόγου που αναφέρεται στους στρατηγικούς προσανατολισμούς της μονάδας σε ευρωπαικό επίπεδο στους τομείς της οικονομίας, των οικονομικών και στον κοινωνικό τομέα, καθώς και στις μέγιστες εξελίξεις των θυγατρικών που προέρχονται από την Ευρωπαική Ενωση, στο μέτρο που αυτές έχουν αντανάκλαση σε ευρωπαϊκό επίπεδο».
<P>
Ο διάλογος και η συγκέντρωση θα επέτρεπαν να δοθούν εναλλακτικές λύσεις. Για το λόγο αυτό το Κοινοβούλιό μας ζητά να μελετηθεί η δυνατότητα μείωσης του χρόνου εργασίας σύμφωνα με την έκθεση Rocard την οποία το Κοινοβούλιο έχει ψηφίσει. Πρέπει να προταθούν, επίσης, μέτρα συνεχούς επαγγελματικής κατάρτησης.
<P>
Η απεργία που έγινε ανά την Ευρώπη την περασμένη εβδομάδα καταδεικνύει μια αληθινή συνειδητοποίηση των εργαζομένων υπέρ της κοινωνικής Ευρώπης. Η αλληλεγγύη των γάλλων και ισπανών εργαζομένων με τους βέλγους συναδέλφους τους είναι το πρώτο βήμα.
<P>
Πάντα πίστευα ότι η κοινωνική Ευρώπη δεν μπορούσε απλώς να οικοδομηθεί εκ των άνω με κανονισμούς και νόμους.
<P>
Βρισκόμαστε στην αρχή μιας νέας σχέσης δυνάμεων ανάμεσα στα ευρωπαικά συνδικάτα και στις υπερεθνικές επιχειρήσεις;
<P>
Επιθυμώ να εκφράσω την βαθιά μου αλληλεγγύη προς τις χιλιάδες των εργαζομένων στη Renault, οι οποίοι κρατήθηκαν στο περιθώριο των τραγικών αποφάσεων που έληφθησαν από τα διευθυντικά στελέχη, και προς όλους τους εργαζόμενους στις επιχειρήσεις που σχετίζονται με αυτή και οι οποίοι θα υποστούν απο δω και πέρα τις τραγικές οικονομικές συνέπειες του κλεισίματος αυτού.

<SPEAKER ID=127 NAME="Sjφstedt και Svensson">
Ψηφίσαμε υπέρ της πρότασης ψηφίσματος εναντίον του κλεισίματος του εργοστασίου στο Vilvoorde από την Renault. Η πρόταση ψηφίσματος είναι μια σημαντική οριοθέτηση από πλευράς Ευρωκοινοβουλίου προς έναν εργοδότη ο οποίος έδειξε ότι έιναι αδίστακτος και κτηνώδης προς τους εργαζόμενούς του. Τασσόμαστε αλληλέγγυοι στον αγώνα των εργαζομένων της Renault για το δικαίωμά τους στην εργασία.
<P>
Αναφορικά με την πρόταση ψηφίσματος δεν συμμεριζόμαστε τις διατυπώσεις της για να καταστεί το κοινωνικό πρωτόκολλο μέρος της Συνθήκης κάτι που θα ενίσχυε την υπερεθνική εξέλιξη της ΕΕ. Μπορούν να δοθούν εγγυήσεις και να είναι δεσμευτικές για τα κοινωνικά δικαιώματα σε διακρατικό επίπεδο, κάτι που είναι προτιμότερο.

<SPEAKER ID=128 NAME="Verwaerde">
Ηθελημένα δεν έλαβα μέρος στην ψηφοφορία αυτή, με σκοπό να εκφράσω τη θεμελιώδη διαφωνία μου όσον αφορά κείμενα τέτοιου είδους.
<P>
Πράγματι, με αγανάκτηση διαπιστώνω ότι η Συνέλευσή μας θεωρεί σωστό να καταρτίζει ψηφίσματα για όλα τα θέματα της επικαιρότητας. Χωρίς να φτάσω μέχρι του σημείου να μιλήσω για ανάμιξη, διαπιστώνω μια πραγματική απόκλιση, όσον αφορά τα θέματα με τα οποία ασχολούνται τέτοιου είδους κείμενα.
<P>
Φυσικά, λυπάμαι βαθύτατα για τις θέσεις εργασίες που χάθηκαν καθώς και για τις μεθόδους τις οποίες χρησιμοποίησε η επιχείρηση. Και εύχομαι το Κοινοβούλιο να μην χρειάζεται στο μέλλον να εγκρίνει τέτοιου είδους ψηφίσματα τα οποία μόνο διαπιστώνουν και κρίνουν τα γεγονότα, αλλά να συμβάλλει περισσότερο στη δημιουργία μιας βιομηχανικής και κοινωνικής πολιτικής, ικανής να επιτρέπει την αποσόβηση τέτοιων καταστάσεων, οι οποίες δυστυχώς καταμαρτυρούν τη σοβαρή κρίση που παιρνούν στις μέρες μας ορισμένοι τομείς της βιομηχανίας.

<SPEAKER ID=129 NAME="Wolf">
H εξοργιστική συμπεριφορά της Pενώ, ως ευρωπαϊκής υπερεθνικής επιχείρησης εγκαταστημένης στη Γαλλία, κάνει σαφή τέσσερα στρατηγικά ελλείμματα της σημερινής EE:
<P>
1) Oι υφιστάμενες οδηγίες δεν εφαρμόζονται, ή εφαρμόζονται ανεπαρκώς, όπως στην προκειμένη πεερίπτωση οι οδηγίες για τα ευρωπαϊκά επιχειρησιακά συμβούλια και τις μαζικές απολύσεις. Eίναι καιρός πια να ακολουθηθεί μια κοινοτική στρατηγική για τη βελτίωση αυτής της εφαρμογής - από τη δραστηριοποίηση των εμπλεκομένων και των θιγομένων, μέχρι και την εφαρμογή πιο αποτελεσματικών κυρώσεων.
<P>
2) Tο πρόβλημα του shopping επιδοτήσεων στην EOK, δεν έχει λυθεί ακόμη. Eμείς, ως Kοινοβούλιο, κατόπιν πρωτοβουλίας των Πρασίνων, ειδικά, ζητούσαμε ανέκαθεν να ενταχθούν επιτέλους όλα τα ευρωπαϊκά και εθνικά μέτρα ενίσχυσης σε μακροπρόθεσμους σχεδιασμούς, σε τομεακό και περιφερειακό επίπεδο - και να επιστρέφονται, σε περίπτωση που μια επιχείρηση παραβιάσει τις δεσμεύσεις που ανέλαβε.
<P>
3) H ευρωπαϊκή αυτοκινητοβιομηχανία, με τριπλάσιο δυναμικό παραγωγής, οδηγείται σε ακόμη μεγαλύτερη διαρθρωτική κρίση, και δε διαφαίνεται καμιά ικανοποιητική διάθεση απορρόφησής του, τόσο στην ευρωπαϊκή εσωτερική όσο και στην παγκόσμια αγορά, παραβλεπομένης τελείως της οικολογικής ανευθυνότητας. Θα πρέπει επιτέλους να μετατοπίσουμε τη συζήτηση για τις ευρωπαϊκές βιομηχανικές πολιτικές, στο πώς θα μπορέσουμε να μεταρρυθμίσουμε έγκαιρα την αυτοκινητοβιομηχανία σε μια βιομηχανία - για την οποία ήδη υπήρξαν προσεγγίσεις ή ενδεχομένως παραγκωνίζονται πάλι και μπαίνουν στο περιθώριο.
<P>
4) Για την προληπτική αντιμετώπιση μιας τομεακής κρίσης στην απασχόληση, προσφέρονται εσπευσμένες περικοπές του ωραρίου εργασίας, με κλιμακωτή αντιστάθμιση των μισθών, και μέτρα που σταθεροποιούν τα εισοδήματα στις κατώτερες και μεσαίες ομάδες εισοδημάτων, στα πλαίσια μεταρρυθμίσεων σε φόρους και εισφορές. Tο δράμα εδώ έγκειται στο ότι η Kοινότητα και τα κράτη μέλη της, καθώς και οι συμμετέχοντες στον κοινωνικό διάλογο, δεν επιδόθηκαν ακόμη στα αναγκαία μέσα για τη συντονισμένη δρομολόγηση και εφαρμογή μιας τέτοιας στρατηγικής. M' αυτό θα πρέπει να καταπιαστούμε επειγόντως - αυτό μας διδάσκει κι αυτό το άσχημο παράδειγμα κυνισμού της έδρας εκ μέρους της διοίκησης της εταιρίας - όχι μόνο με λόγια, αλλά επιτέλους και με έργα.
<P>
(Η συνεδρίαση διακόπτεται στις 14.10)

<SPEAKER ID=130 LANGUAGE="FR" NAME="Hory">
Επιθυμώ να παρέμβω επί των αρχών που θεμελιώνουν την αναξαρτησία των συζητήσεών μας, Κυρία Πρόεδρε.
<P>
Προς το τέλος της προηγούμενης συνεδριάσεως μας επαναφέρατε πολλές φορές στον Κανονισμό. Εννοείται, δεν θέλω να επανέλθω σ' αυτές.Ένα σημαντικό μέρος τους αναφερόταν στο ζήτημα της ανεξαρτησίας των συζητήσεων του Κοινοβουλίου και στο ότι οφείλαμε να συσκεπτόμεθα δίχως την οποιαδήποτε επιρροή. Θα ήθελα να υπενθυμίσω μια άλλη αρχή, επικαλούμενος εκείνο το οποίο οι Γάλλοι ονομάζουν « η αρχή της λαϊκότητας» και το οποίο θα μπορούσαμε να ονομάσουμε, σε όλες τις γλώσσες «ουδετερότητα των δημοσίων οργάνων όσον αφορά στις θρησκευτικές επιρροές».
<P>
Βγαίνοντας από τη συνεδρίασή μας νωρίτερα, κατά τις 2.00 μ.μ, διέκρινα -και δεν είναι η πρώτη φορά- μια εκκλησιατική χορωδία η οποία έψαλλε στην είσοδο του Ευρωκοινοβουλίου. Ταλαντούχα μεν, εκκλησιατική δε. Δεν συζητάμε εδώ για το ταλέντο και την καλλιτεχνική ποιότητα. Απλώς...
<P>
(Η Πρόεδρος διακόπτει τον ομιλητή)

<SPEAKER ID=131 NAME="Πρόεδρος">
Kύριε Horry, δεν ξέρω τι συνέβη. Έχουμε μια γεμάτη ημερήσια διάταξη και θα πρέπει να συνεχίσουμε. Ίσως μπορείτε να διαβιβάσετε γραπτώς κάτι στο Προεδρείο. Ξεφεύγει από τα όρια ενός θέματος επί της διαδικασίας, αυτό που κάνετε αυτή τη στιγμή. Θα πρέπει δυστυχώς να σας αφαιρέσω το λόγο.

<SPEAKER ID=132 LANGUAGE="FR" NAME="Hory">
Κυρία Πρόεδρε, τον Κανονισμό μας επικαλούμαι.

<SPEAKER ID=133 NAME="Πρόεδρος">
Nαι, είπατε ναι, σε κάποια χρονική στιγμή, κι αυτό είναι σαφές. Aλλά αν θέλετε να ανακοινώσετε ακόμη περισσότερα απ' αυτά που είπατε τώρα, τότε κάντε το γραπτώς, παρακαλώ. Λαμβάνουμε γνώση αυτού, αλλά δε θα γίνει τώρα συζήτηση επί του θέματος.

<CHAPTER ID=4>
Kοινοτικό καθεστώς διαμετακόμισης (συνέχεια)
<SPEAKER ID=134 NAME="Πρόεδρος">
H ημερήσια διάταξη προβλέπει τη συνέχεια της κοινής συζήτησης:
<P>
της έκθεσης του κ. Kellett-Bowman, εξ ονόματος της Προσωρινής Eξεταστικής Eπιτροπής για το κοινοτικό καθεστώς διαμετακόμισης (A4-0053/97), σχετικά με το κοινοτικό καθεστώς διαμετακόμισης, -του σχεδίου σύστασης (A4-0054/97), εξ ονόματος της Προσωρινής Eξεταστικής Eπιτροπής για το κοινοτικό καθεστώς διαμετακόμισης, σχετικά με την έκθεση της Eξεταστικής Eπιτροπής για το κοινοτικό καθεστώς διαμετακόμισης.Kύριε Hory, για ποιο άρθρο του Kανονισμού θα θέλατε να μιλήσετε;

<SPEAKER ID=135 LANGUAGE="NL" NAME="Mulder">
Κυρία Πρόεδρε, επειδή συμμετείχα στις εργασίες της εξεταστικής επιτροπής για τις κοινοτικές τελωνειακές συναλλαγές, αισθάνομαι την ανάγκη να επαινέσω τους κ. Tomlinson και KellettBowman για τον τρόπο με τον οποίο επιτέλεσαν το έργο τους. Πιστεύω ότι η έκθεση αυτή καλύπτει πάρα πολλές ανάγκες. Μου προξένησε εντύπωση η προθυμία με την οποία οι τελωνειακές υπηρεσίες και οι μεταφορείς συμμετείχαν στις διάφορες συνομιλίες που είχαμε. Διερωτώμαι μάλιστα μήπως θα ήταν ενδεδειγμένο να δημιουργηθεί μία κάποια διάρθρωση που να επιτρέπει τη διεξαγωγή τακτικών συζητήσεων μεταξύ αυτών των δύο ομάδων, για παράδειγμα, υπό την ηγεσία της Ευρωπαϊκής Επιτροπής. Η διάθεση υπάρχει αυτή τη στιγμή και πιστεύω ότι θα πρέπει να αξιοποιηθεί. Έρχομαι τώρα στην έκθεση, η οποία πιστεύω ότι είναι τόσο πλήρης ώστε μου είναι δύσκολο να προσθέσω κάτι σ'αυτήν. Κατά τη γνώμη μου, δεν υπάρχει αμφιβολία ότι, εφόσον υπάρχουν ευρωπαϊκοί κανόνες, πρέπει να διεξάγονται έλεγχοι σε ευρωπαϊκό επίπεδο. Κατά συνέπεια, είμαι της άποψης ότι μακροπρόθεσμα πρέπει κατά κάποιο τρόπο να δημιουργηθεί μία ευρωπαϊκή τελωνειακή υπηρεσία. Λέω μακροπρόθεσμα, επειδή πιστεύω ότι προς το παρόν αυτό δεν είναι δυνατόν. Κατ'αρχάς πρέπει να υπάρξει μία συνεργασία υπό την ηγεσία της Ευρωπαϊκής Επιτροπής. Πιστεύω επίσης ότι πρέπει να ενισχυθεί ο ρόλος της UCLAF και ίσως να είναι δυνατό να εξετάσει η Επιτροπή - αυτό δεν αναφέρεται στην έκθεση - κατά πόσον υπάρχει δυνατότητα βελτίωσης της συνεργασίας με την Europol. Θυμάμαι ότι κατά τη διάρκεια της προεκλογικής εκστρατείας του '89, όταν αναφερόμαστε στην ολοκλήρωση της ενιαίας αγοράς, όλοι μιλούσαν για την ενίσχυση των τελωνειακών ελέγχων στα εξωτερικά σύνορα. Είδαμε να συμβαίνει το αντίθετο. Ένα από τα πρώτα πράγματα που πρέπει κατά τη γνώμη μου να γίνουν είναι να ενισχυθούν τα εξωτερικά σύνορα και πιστεύω ότι θα πρέπει να καταβάλουμε περισσότερες προσπάθειες για τη σύσταση ιπτάμενων μονάδων, οι οποίες θα μπορούν να ασκούν ελέχους σε όλα τα σημεία της Ευρώπης. Βεβαίως και πρέπει να υπάρξει εφαρμογή της πληροφορικής. Ένα ιδιαίτερο ρόλο διαδραματίζει η Ελβετία. Η χώρα αυτή αποτελεί τον αδύναμο κρίκο της αλυσίδας. Πιστεύω ότι πρέπει να δώσουμε ιδιαίτερη σημασία στη σύσταση αριθ. 29, στην οποία αναφέρεται ότι η Επιτροπή θα υποβάλλει κάθε χρόνο έκθεση σχετικά με τη συνεργασία με την Ελβετία στο δικαστικό τομέα αλλά και σε άλλους τομείς. Η έκθεση έχει ήδη υποβληθεί. Νομίζω ότι το έργο μας αρχίζει τώρα μόλις. Για το σκοπό αυτό αδημονώ να παραλάβω την έκθεση την οποία μας έχει υποσχεθεί για τα τέλη Απριλίου ο Επίτροπος Monti. Πιστεύω ότι στη συνέχεια θα μπορέσουμε να αρχίσουμε το επίπονο έργο που πρέπει να επιτελέσουμε για την ενίσχυση των τελωνειακών ελέγχων στην Ευρώπη.

<SPEAKER ID=136 LANGUAGE="NL" NAME="Dankert">
Πρόεδρε, σήμερα το πρωί οι κ. Kellett-Bowman και Tomlinson πραγματοποίησαν μία έξοχη εισήγηση στο περιεχόμενο της έκθεσης και το πρόβλημά μου είναι κατά κάποιο τρόπο ότι δεν έχω πολλά νέα στοιχεία να προσθέσω. Πρόκειται για μία έκθεση την οποία πρέπει κανείς να διαβάσει. Πιστεύω ότι αυτό έχει ουσιαστική σημασία γιατί τότε μπορεί κανείς να δει τις σχέσεις που υπάρχουν. Ωστόσο, θα ήθελα να αναφερθώ σε ορισμένα σημεία. Μέχρι στιγμής έχει δοθεί πάρα πολύ λίγη προσοχή στην προβληματική που αφορά την κατά 100 % εγγύηση για ευαίσθητα προϊόντα. Μία από τις διαπιστώσεις στις οποίες προβαίνουμε στην έκθεση αυτή είναι ότι το σύστημα της μεταφοράς ευαίσθητων αγαθών διά της οδού προσκρούει στην κατά 100 % εγγύηση, με αποτέλεσμα να αναζητούνται άλλες μέθοδοι, συμπεριλαμβανομένου και του λαθρεμπορίου. Θα ήθελα συνεπώς να πληροφορηθώ από την Επιτροπή εάν πιστεύει ότι υπάρχουν δυνατότητες να αναληφθεί σύντομα δράση στο χώρο αυτό.
<P>
Ακούγοντας τα όσα ανάφερε ο Επίτροπος Monti σήμερα το πρωί, έχω την εντύπωση ότι παρακάμπτει το πρόβλημα της Ελβετίας. Το λέω αυτό επειδή δεν πιστεύω ότι το πρόβλημα έχει λυθεί με τις συμφωνίες συνεργασίας που έχουν συναφθεί μεταξύ των τελωνειακών υπηρεσιών. Η περίπτωση της Ελβετίας αποτελεί ένα πολύ πιο σοβαρό πρόβλημα. Είναι βεβαίως απαράδεκτο να μπορεί κανείς να βλέπει τους λαθρέμπορους βουτύρου στο δεύτερο γερμανικό πρόγραμμα να διηγούνται στον κήπο τους με ποιο τρόπο κάνουν αυτά που κάνουν, χωρίς να υπάρχει η παραμικρή δυνατότητα παρέμβασης. Αυτό σημαίνει ότι θα πρέπει να διεξαγάγουμε σκληρές διαπραγματεύσεις με τους Ελβετούς, εκτός άλλων προκειμένου να αντιμετωπιστεί το πρόβλημα της προστασίας των απατεώνων που δρουν στην επικράτεια της Ευρωπαϊκής Ένωσης.
<P>
Κατά την προηγούμενη διερευνητική συζήτηση η ολλανδική Προεδρία δεν ήταν παρούσα. Σήμερα όμως είναι. Το γεγονός αυτό με χαροποιεί όλως ιδιαιτέρως επειδή πιστεύω ότι όταν αναφερόμαστε σε ένα άλλο μέρος της έκθεσης, και συγκεκριμένα στη βελτίωση του εντοπισμού και της δίωξης, αναφερόμαστε και στη Διακυβερνητική Διάσκεψη.
<P>
Χωρίς να μεταπηδήσουμε αμέσως στη θέσπιση ευρωπαϊκών αρμοδιοτήτων στον τομέα του εντοπισμού και της δίωξης, είναι απολύτως απαραίτητο να υπάρξει συμφωνία μεταξύ των κρατών μελών, προκειμένου να επιτραπεί στην Ευρωπαϊκή Ένωση να λειτουργήσει ως ένα είδος γραφείου εκκαθαρίσεων τόσο στην περίπτωση του εντοπισμού, δηλαδή στη συλλογή πληροφοριών, όσο και στην περίπτωση της δίωξης. Η ολλανδική πλευρά, πιστεύω ότι ήταν ο Υπουργός Δικαιοσύνης, εξέφρασε την ιδέα της τοποθέτησης ενός ευρωπαίου δικαστή στη Europol. Πιστεύω ότι ανάλογες ιδέες θα πρέπει να αναπτυχθούν και προς την κατεύθυνση της προβληματικής που αφορά την απάτη στις διαμετακομιστικές μεταφορές.
<P>
Πρόεδρε, έχω παράλληλα την εντύπωση και ελπίζω ότι αυτό θα μπορέσει να γίνει στα πλαίσια της Διακυβερνητικής Διάσκεψης, ότι πρέπει να καταβληθούν προσπάθειες για την ουσιαστική αντιμετώπιση της προβληματικής αυτής, πράγμα το οποίο δεν έχει συμβεί σε επαρκή βαθμό μέχρι στιγμής.

<SPEAKER ID=137 NAME="Σαρλής">
Κυρία Πρόεδρε, μέσα στον λίγο χρόνο τον οποίον έχω, θα ήθελα να επισημάνω τα επιτεύγματα του Ευρωπαϊκού Κοινοβουλίου με αφορμή τη λειτουργία της εξεταστικής επιτροπής. Και βέβαια, το πρώτο είναι ότι δικαίωσε την ιδέα εκείνων οι οποίοι σκέφθηκαν και πραγματοποίησαν την ανάθεση της ευθύνης της συστάσεως εξεταστικών επιτροπών στο Ευρωπαϊκό Κοινοβούλιο.
<P>
Πρέπει να πω, κυρία Πρόεδρε, ότι τα επιτεύγματα αυτά είναι:
<P>
Πρώτον, ότι η εξεταστική επιτροπή έταμε νέες οδούς, διαδικαστικές ως επί το πλείστον, για το πώς πρέπει να λειτουργούν οι εξεταστικές επιτροπές. Αυτή η εξεταστική επιτροπή έλυσε πολλά διαδικαστικά θέματα και, ουσιαστικά, ερμήνευσε κατά τον καλύτερο τρόπο τη Διοργανική Συμφωνία.
<P>
'Αλλο επίτευγμα είναι ότι κατόρθωσε να αναβαθμίσει το πρόβλημα του συστήματος διαμετακόμισης από θέμα καθαρά τεχνοκρατικό σε θέμα πολιτικό, όπως και είναι. Πρέπει να πω ότι εάν δεν είχε παρέμβει η εξεταστική επιτροπή, το αδιέξοδο στο οποίο είχαν περιέλθει οι τεχνοκράτες της Ευρωπαϊκής 'Ενωσης θα παρέμενε και θα οδηγούσε στην κατάρρευση του συστήματος. Κυριολεκτικά σώσαμε το σύστημα.
<P>
'Ενα άλλο επίτευγμα είναι ότι μπορέσαμε να αποσπάσουμε ως εξεταστική επιτροπή δεσμεύσεις πολιτικές. Και αυτό σημαίνει ότι ήλθε η Επιτροπή -και νομίζω ότι θα έλθει και το Συμβούλιο- και ανέλαβαν λόγου χάριν υποχρέωση να μην επεκτείνουν το σύστημα εάν προηγουμένως δεν ολοκληρωθεί η μηχανογράφηση και εάν ταυτόχρονα δεν γίνουν οι απαραίτητες μεταρρυθμίσεις.
<P>
Τέλος, θα πρέπει να πω ότι όχι μόνο πετύχαμε πολιτικές δεσμεύσεις αλλά, παράλληλα, μπορέσαμε και διαφοροποιήσαμε υφισταμένη πολιτική. Πρέπει να σας πω ότι βρεθήκαμε προ του εξής φαινομένου: αφενός μεν να έχουμε αυτές τις μικτές επιτροπές ή ομάδες μεταξύ κρατών μελών και στελεχών της Επιτροπής πάνω σε τελωνειακά θέματα, οι οποίες πάντοτε συμφωνούσαν, αφετέρου δε, όταν παίρναμε τις απαντήσεις στα ερωτηματολόγια από τα 15 κράτη μέλη, να διαπιστώνουμε βαθιές διαφωνίες μεταξύ των κρατών μελών, που ήσαν σε κραυγαλέα αντίθεση με τα όσα έλεγαν και δήλωναν οι εκπρόσωποι των κρατών αυτών στις Βρυξέλλες σε αυτές τις μικτές επιτροπές και ομάδες εργασίες. Δηλαδή, επρόκειτο περί ενός συστήματος τελείως αναξιόπιστου. Ελπίζω τώρα ότι τα συμπεράσματα της επιτροπής μας θα το δείξουν.
<P>
Τελειώνω με δύο επισημάνσεις: πρώτον το θέμα της Ελβετίας. Απευθύνομαι στους επιτρόπους και αναφέρομαι στη σύσταση υπ'αριθ. 29, την ανέφερε και ο κύριος Mulder. Δεύτερον, στη σύσταση υπ'αριθ. 23, όπου ζητάμε τη διεύρυνση της ευθύνης στο σύστημα των εγγυήσεων. Δεν είναι δυνατόν οι εγγυήσεις να δίδονται επί τη βάσει ενός «λόγου τιμής» του οποιουδήποτε «Freight forwarder». Πρέπει να εμπλακούν και οι μεταφορείς, καθώς επίσης και οι ιδιοκτήτες των μεταφερομένων εμπορευμάτων.

<SPEAKER ID=138 NAME="Theorin">
(SV ) Κυρία Πρόεδρε, είναι μια καλή έκθεση αυτή που τώρα παρουσιάζουμε ως αποτέλεσμα μιας συστηματικής και εκτεταμένης εργασίας. Μάθαμε πολλά για το πως έγινε η εσωτερική αγορά, με την βοήθεια ατασθαλιών και απάτης, μια επικερδής αγορά για την οργανωμένη εγκληματικότητα, πέραν των άλλων για το πως χρησιμοποιείται συστηματικά η Ελβετία σ&#x02BC;αυτήν την διεργασία. Νόμιμοι και παράνομοι οικονομικοί παίκτες επωφελήθηκαν πλήρως από την εσωτερική αγορά. Η ΕΕ και τα κράτη μέλη έχασαν πολλά δισεκατομμύρια ecu σε ΦΠΑ, τελωνειακούς δασμούς και φόρους κατανάλωσης προς όφελος της οργανωμένης εγκληματικότητας. Όπως είπε ο κ. Tomlinson προηγουμένως: αν μόνον το 1 % των διαμετακομίσεων είναι απάτες, πρόκειται για 4, 5 δις Ecu, και αν 2 % είναι απάτες, είναι 9 δις Εcu που μας διαφεύγουν.
<P>
Πρέπει να ασκηθεί κριτική στην Επιτροπήγιατί παρέμεινε απαθής για πάρα πολύ καιρό. Δεν αντέδρασε έγκαιρα στον αυξανόμενο αριθμό απατών που ήταν το επακόλουθο του απηρχαιωμένου συστήματος. Η συνεργασία μεταξύ των εθνικών τελωνείων πρέπει να λειτουργήσει ωσάν να ήταν μια υπηρεσία. Αυτό δεν έχει γίνει μέχρι στιγμής. Η Επιτροπή πρέπει σε συναίνεση με τα κράτη μέλη να συστήσει μια κοινή πολιτική φυσικού ελέγχου οπουδήποτε εντός της ΕΕ, επομένως όχι μόνο στα σύνορα, μέγιστα όρια χρονικής διάρκειας ταξιδιού και περιορισμό των δρόμων. Αυτές οι διατάξεις πρέπει να εφαρμοστούν με συνέπεια από τα τελωνεία των κρατών μελών.
<P>
Το πρώτο άμεσο βήμα είναι η αυτοματοποίηση του απηρχαιωμένου διαμετακομιστικού συστήματος του 1968. Αλλά ούτε ένα σύστημα ηλεκτρονικού υπολογιστή είναι 100 % ασφαλές σε παραβιάσεις. Γι&#x02BC;αυτό πρέπει η Επιτροπή να εκμεταλλευτεί επίσης και άλλη προηγμένη τεχνολογία όπως π.χ. οι οπτικές κάρτες. Έχουν ως βάση το λέϊζερ, δεν μπορούν να διαγραφούν και μπορούν να αποθηκεύσουν μεγάλες ποσότητες στοιχείων. Χαρακτηρίζονται από υψηλή ποιότητα, διάρκεια και μπορούν να συνδεθούν σ&#x02BC;όλους τους ηλεκτρονικούς υπολογιστές.
<P>
Η εγκληματικότητα είναι καλά οργανωμένη και εκμεταλλεύεται συστηματικά όλα τα κενά του συστήματος και ως τώρα βρίσκεται ένα βήμα μπροστά από τα κράτη μέλη και την ΕΕ. Είναι πια καιρός για την Επιτροπή να εξάγει μαζί με τα κράτη μέλη συμπεράσματα από την ελεύθερη αγορά. Πρέπει να κλείσουν όλες οι τρύπες στον κανονισμό της ΕΕ. Πρέπει να εφαρμοστεί ένα αποτελεσματικό σύστημα φυσικού ελέγχου σ&#x02BC;όλα τα σύνορα και τυχαίοι έλεγχοι οπουδήποτε εντός της ΕΕ. Η νέα τεχνολογία είναι εκ των ουκ άνευ. Οι τελωνειακές αρχές των κρατών μελών πρέπει να συνεργαστούν ωσάν να ήταν μια υπηρεσία. Δεν μπορεί πλέον να επιτραπεί στην οργανωμένη εγκληματικότητα να οδηγεί την εξέλιξη. Τώρα ήρθε η ώρα να δράσουν η ΕΕ και τα κράτη μέλη. Η Επιτροπή και τα κράτη μέλη πρέπει να υλοποιήσουν ενεργά τις συστάσεις της έκθεσης.

<SPEAKER ID=139 LANGUAGE="ES" NAME="Fabra Vallιs">
Κυρία Πρόεδρε, η κατάργηση των εσωτερικών συνόρων που αντιπροσωπεύει η ευρωπαϊκή ενιαία αγορά από το 1993 σημείωσε την αφετηρία του προβλήματος της κοινοτικής διαμετακόμισης.
<P>
Παράλληλα με τα τεράστια και αδιαμφισβήτητα οφέλη που απορρέουν από την ελεύθερη κυκλοφορία, από το 1993, εγκληματικές οργανώσεις και αδίστακτοι οικονομικοί παράγοντες άρχισαν να βρίσκουν τα κενά του συστήματος και να επωφελούνται από την νέα κατάσταση από όπου απουσιάζουν σχεδόν οι συνοριακοί έλεγχοι.
<P>
Οι τόσο υψηλοί αριθμοί που προβάλλονται ως απώλειες φορολογικών εισοδημάτων λόγω απάτης αποτελούν ίσως μόνο την κορυφή του παγόβουνου των περιπτώσεων απάτης που σημειώνονται σε βάρος των κοινοτικών χρηματοκιβωτίων, καθώς και των ενδεχομένων απωλειών για τους καλοπροαίρετους οικονομικούς παράγοντες.
<P>
Εν πάση περιπτώσει, οι συνεχείς αντιφάσεις μεταξύ των διαφόρων οικονομικών παραγόντων, των εθνικών διοικήσεων και της Ευρωπαϊκής Επιτροπής, όσον αφορά τους συνολικούς αριθμούς της απάτης, αποδεικνύουν για μια ακόμα φορά τον αποπροσανατολισμό στον οποίο βρισκόμαστε και την ανάγκη να προχωρήσουμε επειγόντως σε μια σοβαρή μεταρρύθμιση του συστήματος της κοινοτικής διαμετακόμισης.
<P>
Ένα ενδεικτικό παράδειγμα του αποπροσανατολισμού στον οποίο προαναφέρθηκα είναι η επέκταση του συστήματος κοινοτικής διαμετακόμισης στις χώρες του Βίζεγκραντ. Θα ήθελα να υπενθυμίσω εδώ ότι η απόφαση αυτή ελήφθη σε διοικητικό επίπεδο και όχι σε πολιτικό επίπεδο, όπως απαιτούσε μια τόσο σημαντική απόφαση. Χωρίς καμιά αμφιβολία, η επέκταση του συστήματος διαμετακόμισης στις χώρες του Βίζεγκραντ συνεπάγεται ένα σαφές παράδειγμα της αναγκαιότητας να εμβαθύνουμε πριν να διευρύνουμε.
<P>
Η μηχανοργάνωση είναι ο πρώτος στόχος που πρέπει να επιτευχθεί στα πλαίσια της μεταρρύθμισης του συστήματος, ώστε να μπορέσουμε να διαχειριστούμε τις ετήσιες πράξεις διαμετακόμισης που ανέρχονται σε πάνω από 18 εκατομμύρια. Είναι εντελώς προφανές ότι το σημερινό σύστημα αποστολής εγγράφων από το ένα τελωνείο στο άλλο είναι απαρχαιωμένο, δημιουργεί μεγάλες καθυστερήσεις και διευκολύνει την πλαστογράφηση των εν λόγω τελωνειακών εγγράφων και των σφραγίδων που τα συνοδεύουν.
<P>
Δεν θα ήθελα να παραλείψω να υπενθυμίσω εδώ ότι πολλές χώρες, μεταξύ των οποίων συγκαταλέγεται και η Ισπανία, έχουν ήδη πραγματοποιήσει γιγαντιαία βήματα στη διαδικασία μηχανοργάνωσης του συστήματος. Η μεταρρύθμιση της κοινοτικής διαμετακόμισης πρέπει να τείνει προς την απλοποίηση των πράξεων για τους οικονομικούς παράγοντες καθώς και να επιχειρεί να εξεύρει μηχανισμούς συνεργασίας σε τελωνειακά και δικαστικά θέματα, κυρίως όσον αφορά τον εντοπισμό της απάτης, την επιβολή κυρώσεων, την εκτέλεσή τους και τον έλεγχο των εκπτώσεων και μειώσεων.
<P>
Ολοκληρώνοντας, θα ήθελα να υπενθυμίσω ότι πολλοί από εκείνους που κατέθεσαν ενώπιον της προσωρινής Εξεταστικής Επιτροπής για το καθεστώς κοινοτικής διαμετακόμισης μίλησαν για την Ελβετία και για τη νήσο Μαν. Θα ήθελα να μιλήσω εδώ και για φορολογικούς παραδείσους όπως το Γιβραλτάρ. Η χαλαρότητα των αρχών του Βράχου του Γιβραλτάρ έχει ως συνέπεια να αποτελεί μια επικράτεια όπου το ξέπλυμα χρημάτων ευνοεί αυτό το οποίο εξετάζουμε σήμερα εδώ.

<SPEAKER ID=140 NAME="Κατηφόρης">
Κυρία Πρόεδρε, κύριε Επίτροπε, κύριοι συνάδελφοι, κακώς η έκθεση που παρουσίασε στο Σώμα ο Πρόεδρος της Εξεταστικής Επιτροπής κ. Tomlinson λέγεται έκθεση «επί της απάτης» (»on transit fraud»). Πιο σωστά θα έπρεπε να λέγεται: »έκθεση επί της αυταπάτης». By that I translate the Greek word «selffraud», which means «self-delusion». Η εν λόγω αυταπάτη είναι ότι θεωρούμε πως έχουμε επιτύχει την εσωτερική αγορά. Η λέξη όμως «εσωτερική», κύριε Πρόεδρε, αντιδιαστέλλει ένα χώρο προς κάποιον άλλο χώρο, εξωτερικό, από τον οποίο διαχωρίζεται με κάποια αποτελεσματική διαχωριστική γραμμή.
<P>
Στην περίπτωση της εσωτερικής αγοράς, η διαχωριστική γραμμή είναι το ενιαίο δασμολόγιο. Δεν αρκεί όμως να υπάρχει ενιαίο δασμολόγιο. Πρέπει και να εφαρμόζεται κατ'αποτελεσματικό τρόπο. Και η αποτελεσματικότητα της εφαρμογής κρίνεται απέναντι στους κακής πίστεως μεταφορείς, γιατί όσοι είναι καλής πίστεως εφαρμόζουν τον νόμο με την θέλησή τους. Εάν ρωτήσουμε έναν οποιονδήποτε λαθρέμπορο τσιγάρων Marlboro ποιά διαφορά βλέπει ανάμεσα στην αγορά του Detroit και την εσωτερική μας αγορά -και τέτοιες έρευνες κατά βάθος έχει κάνει η επιτροπή μας- θα μας απαντήσει ότι η μόνη διαφορά ίσως είναι ότι στην Αμερική πληρώνει ορισμένους φόρους ενώ στην Ευρώπη δεν πληρώνει κανέναν απολύτως φόρο.
<P>
Η έκθεση έχει δώσει και την ανατομία των αιτίων αυτής της κατάστασης. Η έκρηξη της απάτης οφείλεται στον κατακερματισμό της τελωνειακής υπηρεσίας της Κοινότητας. Η αρμοδιότητα για την τήρηση του δασμολογίου επαφίεται σε 15 διαφορετικές τελωνειακές υπηρεσίες. Από τις υπηρεσίες αυτές αφαιρέσαμε ένα μεγάλο μέρος από τα σύνορα που είχαν μάθει να φυλάνε, και έτσι τους αφαιρέσαμε ένα μέρος από την αποστολή τους. Δεν τους δώσαμε όμως να φρουρούν ένα πραγματικό κοινοτικό σύνολο, δεν τους δώσαμε μία πραγματική κοινοτική αποστολή, δεν τους δώσαμε αίσθηση κοινοτικής αποστολής, ούτε κοινοτική συνείδηση, ούτε κάν μία κοινοτικά οργανωμένη υπηρεσία, που θα εξασφάλιζε, βεβαίως, και το θέμα της κοινοτικής συνείδησης. Δεν είναι περίεργο ότι επακολουθεί το χάος.
<P>
'Οσο δεν δημιουργούμε κοινή τελωνειακή υπηρεσία, ας μην απορούμε εάν οι λαθρέμποροι αλωνίζουν την εσωτερική μας αγορά. Kαι αυτό νομίζω ότι είναι το κύριο μήνυμα από την έκθεση που σας υπεβλήθη. Οι σωστές και λογικές προτάσεις για την μεταρρύθμιση του τράνζιτ δεν πρόκειται να επιλύσουν το θέμα όσο προσπαθούμε να τις εφαρμόσουμε στα πλαίσια της κατακερματισμένης αυτής τελωνειακής υπηρεσίας.
<P>
Μπροστά σε αυτήν την κατάσταση -και δεν είναι μόνον τα τελωνεία, είναι γενικότερη η κατάσταση- πολλά κράτη έχουν αποφασίσει ότι τους χρειάζεται ειδική ενισχυμένη συνεργασία μεταξύ τους. Πριν φθάσουμε όμως σε αυτό το έσχατο μέσο, δεν θα ήταν σωστό να κοιτάξουμε πού μπορούμε, πού έχουν ωριμάσει τα πράγματα ώστε να κάνουμε κάποια συνεργασία κοινή για όλους; Κι'αυτό πριν φθάσουμε στην ενισχυμένη συνεργασία, που είναι απλώς ένα ωραιοποιημένο όνομα του σκληρού πυρήνα, για να επιτύχουμε εκεί που μπορούμε. Και τί λογικότερο από το να έχουμε μία κοινή τελωνειακή υπηρεσία που να εξασφαλίσει ένα πραγματικό κοινό κοινοτικό σύνολο;

<SPEAKER ID=141 LANGUAGE="NL" NAME="Pronk">
Κυρία Πρόεδρε, η κ. Green ανέφερε ότι δυσαρεστήθηκε επειδή στην αρχή της συζήτησης δεν ήταν παρόντα πολλά μέλη. Προσωπικά πιστεύω ότι είναι ευχάριστο που μπορούμε να εργαστούμε σε ένα τόσο ήσυχο περιβάλλον. Γιατί αυτά που συνέβησαν πριν από λίγο προξενούν μία άλλη εντύπωση. Από την άποψη αυτή προτιμώ το Κοινοβούλιο στη μορφή που έχει.
<P>
Πιστεύω ότι η εξεταστική επιτροπή επιτέλεσε ένα πάρα πολύ καλό έργο. Τα αποτελέσματα με καταθορύβησαν. Δεν συμμετέχω στην Επιτροπή Ελέγχου των Προϋπολογισμών και αν κανείς βρεθεί αντιμέτωπος με την κατάσταση αυτή χωρίς να είναι μέλος της επιτροπής καταθορυβείται βλέποντας πως έχουν τα πράγματα στις διαμετακομιστικές μεταφορές. Εφόσον υπάρχει ένα σύστημα το οποίο προσφέρει πάμπολλες δυνατότητες απάτης, πιστεύω ότι θα έχει επινοηθεί, γιατί διαφορετικά δεν είναι δυνατό να εξηγηθεί η ύπαρξή του. Όπως αναφέρεται στην έκθεση, τα ποσά είναι τεράστια. Η ολλανδική κυβέρνηση παραδέχθηκε ήδη ότι η απώλεια φόρων και εισαγωγικών δασμών ανέρχεται σε 1 δισεκατομμύριο φιορίνια.
<P>
Ένα δεύτερο σημείο το οποίο θα ήθελα να τονίσω αφορά το θέμα του 10 % που επιτρέπεται να παρακρατούν τα κράτη μέλη για τη δημιουργία ενός κατάλληλου τελωνειακού συστήματος. Τα περισσότερα κράτη μέλη έχουν πλεόνασμα. Αυτό δεν συμβαίνει ευτυχώς στην Ολλανδία, ωστόσο τα τρία τέταρτα της υπηρεσίας για τους ειδικούς φόρους κατανάλωσης και το τελωνείο πληρώνονται από τις ευρωπαϊκές αρχές χωρίς αυτό να δηλώνεται από το Υπουργείο Οικονομικών, τη στιγμή που οι υπηρεσίες του δείχνουν πάντοτε τόσο ιδιαίτερη ευαισθησία όταν πρόκειται να μεταβιβάσουν κάτι στην Ευρώπη.
<P>
Πιστεύω ότι η μελέτη που πραγματοποιήσαμε προσφέρει κάποιες ενδείξεις που αφορούν ένα άλλο πρόβλημα, που είναι συγκεκριμένα ο κίνδυνος να απωλεσθούν από τα κράτη μέλη έσοδα στο πλαίσιο της ενιαίας αγοράς, να υπονομευθεί η σχετική φορολογική βάση, κατάσταση η οποία θα είχε ως αποτέλεσμα να επιβληθούν ακόμη περισσότεροι φόροι στη συνήθη πηγή εσόδων, που είναι συγκεκριμένα ο φόρος εισοδήματος. Πρόκειται για κάτι το οποίο θα πρέπει να αποφύγουμε προς όφελος της απασχόλησης.
<P>
Δυσάρεστη είναι η κατάσταση όσον αφορά την ελλιπή συνεργασία των τελωνειακών υπηρεσιών. Στο θέμα αυτό αναφέρθηκαν ήδη πολλοί συνάδελφοι. Το ίδιο ισχύει και για τις χώρες οι οποίες δημιουργούν τεράστια προβλήματα, σημείο με το οποίο συμφωνώ απολύτως με τον κ. Dankert ο οποίος εδήλωσε ότι ο Επίτροπος Monti παραγνωρίζει κάπως το πρόβλημα, που είναι η Ελβετία, η νήσος του Mann, η Κύπρος και το Γιβραλτάρ, χώρες οι οποίες καλύπτουν μαζικά τους απατεώνες και δεν προσφέρουν κανενός είδους συνεργασία τη στιγμή που γνωρίζουν ότι η Ευρωπαϊκή Ένωση στερείται σημαντικά φορολογικά έσοδα. Κάτι πρέπει να γίνει για να αλλάξει αυτή η κατάσταση.

<SPEAKER ID=142 LANGUAGE="DE" NAME="Bφsch">
Kυρία Πρόεδρε, κυρίες και κύριοι, η εξεταστική αυτή επιτροπή απέδειξε ότι το Eυρωπαϊκό Kοινοβούλιο σκέπτεται να ανταποκριθεί πλήρως στην εντολή που του δόθηκε, να λάβει δηλαδή υπόψη του τα συμφέροντα των φορολογουμένων, και το θέμα είναι τώρα να υλοποιήσουμε την εξαιρετική δουλειά που έγινε μέσα σ' αυτούς τους δεκαπέντε μήνες, και μάλιστα από κοινού με την Eπιτροπή και τα κράτη μέλη.
<P>
Θα πρέπει μόνο να υπενθυμίσουμε ότι, σε εποχές σταθεροποίησης των προϋπολογισμών στα κράτη μέλη, οι συμπολίτες μας θίγονται από τα αποκαλούμενα μέτρα λιτότητας και ότι δεν μπορεί κανείς να λέει ψέματα, σε μόνιμη βάση, ότι θα πρέπει να ανέχονται να γίνονται περικοπές στο σύστημα των συντάξεων, των κοινωνικών παροχών, της κατάρτισης κ.λπ., ταυτόχρονα, όμως, η Ένωση και τα κράτη μέλη της να συνεχίζουν να επιτρέπουν να γίνονται τέτοιου είδους απάτες και να βλέπουν πώς διασπαθίζονται τα δισεκατομμύρια χρήματα των φορολογουμένων.
<P>
Mια άλλη συνέπεια θα πρέπει να είναι για μας, το να ξεκινήσουμε επιτέλους να κάνουμε πολιτική με τους εμπλεκόμενους. Διαπιστώσαμε ότι τα κράτη μέλη κατήργησαν μερικές χιλιάδες θέσεις στις τελωνειακές αρχές. Tο ότι οι άνθρωποι αυτοί είναι απογοητευμένοι, είναι σαφές. Tαυτόχρονα, θα πρέπει να οικειοποιηθούμε τις εμπειρίες που απέκτησαν απ' αυτή τη μη ολοκληρωμένη διαδικασία διαμετακόμισης. Θα πρέπει, κύριε Eπίτροπε και κυρία Eπίτροπε, να συζητήσουμε κάποτε, τους επόμενους μήνες, για το πώς, για παράδειγμα, θα διατηρήσουμε το σύστημα των τελωνειακών προτιμήσεων. Aυτό δεν μπορεί να είναι μια απόφαση εξωτερικής πολιτικής, αλλά θα πρέπει να γνωρίζουμε πώς θα μπορούμε να εφαρμόσουμε ένα τέτοιο σύστημα, πώς θα μπορούμε να το ελέγξουμε. Θυμόμαστε ακόμη πολύ καλά ότι διάφοροι τελωνειακοί υπάλληλοι μάς είπαν πως οι διάφορες διατάξεις στην κοινή αγροτική πολιτική αποτελούν, αυτόν τον καιρό ειδικά, πρόσκληση για διάπραξη απάτης. Kι εδώ η Eπιτροπή θα πρέπει να κάνει ανάλογες προτάσεις. Θα είμαστε στο πλευρό σας όσον αφορά το έργο αυτό, ιδιαίτερα ως μέλη του Kοινοβουλίου μας και της Eξεταστικής αυτής Eπιτροπής.

<SPEAKER ID=143 LANGUAGE="EN" NAME="Perry">
Κυρία Πρόεδρε, είμαι πολύ ευτυχής που είχα την ευκαιρία να συμμετάσχω στις εργασίες της προσωρινής εξεταστικής επιτροπής αλλά και που έπαιξα κάποιο ρόλο στη σύστασή της. Πριν από δύο χρόνια, στις αρχές του 1995, συνέλεξα τις υπογραφές του 25 % των Μελών του Σώματος για να ζητήσω τη σύσταση εξεταστικής επιτροπής για το πρόβλημα της απάτης στην Κοινότητα. Έλαβα την πρωτοβουλία αυτή επειδή οι εκλογείς μου ασφαλώς παίρνουν πολύ σοβαρά το θέμα της απάτης στην Κοινότητα, όπως είπε η κ. Green το πρωί.
<P>
Θυμάμαι μια συζήτηση που είχα με τον τότε Πρόεδρο Hδnsch, όταν δεν γινόταν σχεδόν τίποτα ως αποτέλεσμα της αιτήσεώς μου, ο οποίος είχε πει ότι θα έπρεπε να χρησιμοποιούμε τις εξουσίες μας μόνο εάν είμαστε βέβαιοι ότι η προσπάθεια θα είναι επιτυχής. Μπορώ σήμερα να πω στον Πρόεδρο ότι η προσπάθεια ήταν πράγματι επιτυχής. Αποτίω φόρο τιμής στον πρόεδρο της επιτροπής και στον εισηγητή. Η επιτυχία αυτή έχει ήδη προκαλέσει αλλαγές στο κοινοτικό σύστημα διαμετακόμισης από την Επιτροπή, τις τελωνειακές υπηρεσίες, τους μεταφορείς και τους αποστολείς. Έκανε ακόμη και τους λαθρέμπορους να αλλάξουν καθώς τους εξώθησε στο λαθρεμπόριο παλαιού τύπου αντί στο κοινοτικό σύστημα διαμετακόμισης.
<P>
Χρειάζεται όμως να γίνει περισσότερη εργασία. Η Επιτροπή Ελέγχου του Προϋπολογισμού πρέπει να μην ξεχάσει το θέμα. Δεν έχω καμιά αμφιβολία ότι η κ. Theato θα φροντίσει γι' αυτό. Είναι απογοητευτικό το γεγονός ότι το σύστημα δεν είναι μηχανογραφημένο. Δεν υπάρχει ούτε μια καφετέρια σ' αυτή την πόλη που να μην προσφέρει δυνατότητα σύνδεσης μιας κάρτας ανάληψης μετρητών με ένα κεντρικό υπολογιστή. Θα πρέπει να προσφέρουμε στους τελωνειακούς τουλάχιστον μια εξ ίσου σύγχρονη τεχνολογία με εκείνη μιας γαλλικής καφετέριας.
<P>
Η προσωρινή εξεταστική επιτροπή άσκησε τις εξουσίες της όπως έκανε η αντίστοιχη για τη ΣΕΒ ως μια νέα σημαντική εξουσία του Κοινοβουλίου. Οι δύο αυτές επιτροπές αντιμετώπισαν το ρόλο τους με διαφορετικό τρόπο αλλά πιστεύω ότι αμφότερες αποδεικνύουν την αξία της νέας αυτής διαδικασίας. Είμαι πολύ ευτυχής που το Συμβούλιο των Υπουργών παρακολούθησε τη συζήτησή μας και το ευχαριστώ γι' αυτό.
<P>
Σχετικά με τα συμπεράσματα: η εξεταστική επιτροπή είχε δίκιο που δεν προχώρησε στην πρόταση μιας ενιαίας τελωνειακής υπηρεσίας. Δεν σημαίνει ότι μια ενιαία υπηρεσία θα λειτουργούσε καλύτερα, μόνο και μόνο επειδή η συνεργασία είναι αυτή τη στιγμή ανεπαρκής. Ωστόσο, το μήνυμα στις εθνικές τελωνειακές υπηρεσίες είναι σαφές: η εσωτερική αγορά είναι επωφελής, θέλουμε την ανάπτυξη του ενδοκοινοτικού εμπορίου και θέλουμε και τη συνεργασία των τελωνειακών υπηρεσιών όπως αναφέρεται: να λειτουργούν ως να ήταν μία. Ο στόχος αυτός είναι επωφελής για τις τελωνειακές υπηρεσίες, είναι επωφελής για την Ευρώπη.

<SPEAKER ID=144 LANGUAGE="DE" NAME="Rόbig">
Kυρία Πρόεδρε, αξιότιμοι κυρίες και κύριοι, κατ' αρχήν θα ήθελα να ευχαριστήσω τον κ. Perry, χάρη στην πρωτοβουλία του οποίου, ως γνωστόν, συστήθηκε αυτή η εξεταστική επιτροπή του Kοινοβουλίου. H πρώτη εξεταστική επιτροπή δούλεψε σκληρά και η δουλειά αυτή απέδωσε καρπούς. Aν παρακολουθήσει κανείς τα μέσα ενημέρωσης, βλέπει τώρα στα ελβετικά, στα αυστριακά, στα ισπανικά μέσα ενημέρωσης, παντού σ' όλη την Eυρώπη, περιπτώσεις που προηγουμένως τακτοποιούνταν στα κρυφά. Λαθρεμπόρια τσιγάρων, λαχανικών, ζώων και κρέατος, βρίσκονται στην ημερήσια διάταξη και αν λάβει κανείς υπόψη του ότι ένα εμπορευματοκιβώτιο τσιγάρων αποφέρει έσοδα ενός εκατ. Ecu, ένα εμπορευματοκιβώτιο οινοπνεύματος 400.000 Ecu, ένα εμπορευματοκιβώτιο με βούτυρο ή με κρέας 45.000 Ecu ή ένα εμπορευματοκιβώτιο με ζάχαρη 12.000 Ecu, τότε διαπιστώνει ότι το λαθρεμπόριο είναι υπολογίσιμο.
<P>
Eξαπατώνται τα κράτη, η Eυρωπαϊκή Kοινότητα - υπάρχουν διαφεύγοντα φορολογικά έσοδα και τέλη - αλλά και οι τακτικοί έμποροι, που πληρώνουν κανονικά τους φόρους τους και υποχρεώνονται να πληρώσουν περισσότερους, επειδή οι απατεώνες γλυτώνουν τους φόρους αυτούς.
<P>
Mοιραία, φυσικά, ακολουθούν και οι ασφάλειες; το αποτέλεσμα είναι η καταβολή υψηλότερων ασφαλίστρων. Tο λογαριασμό τον πληρώνει ο ευρωπαίος καταναλωτής. Tο Eυρωπαϊκό Kοινοβούλιο είναι ο προστάτης του ευρωπαίου καταναλωτή, και γι' αυτό ήταν πολύ σημαντικό που η εξεταστική αυτή επιτροπή ασχολήθηκε εντατικά με το συγκεκριμένο πρόβλημα.
<P>
Eίναι ακόμη αλήθεια ότι με το κοινοτικό καθεστώς διαμετακόμισης προκύπτουν και πρόσθετες δαπάνες, κυρίως για εκείνα τα κράτη μέλη που έχουν μεγάλο ποσοστό ανατολικών εξωτερικών συνόρων της EE και έτσι υπόκεινται σε μια δυσανάλογη επιβάρυνση, λόγω των τελωνειακών ελέγχων. Θα πρέπει να σκεφθούμε κατά πόσον θα μπορούσαμε να δώσουμε στις χώρες αυτές ένα ποσό από τον κοινοτικό προϋπολογισμό.
<P>
Aπό την άλλη μεριά, διαπιστώσαμε ότι είναι απαραίτητες καινούριες δραστηριότητες στην Eυρωπαϊκή Ένωση και θα πρέπει να σκεφθούμε πώς θα μπορέσουμε να τις διαμορφώσουμε επιτυχώς, πώς θα μπορέσουμε να κάνουμε ανακατατάξεις. Πιστεύω πως θα αξίζει ο κόπος για το ταμείο της Eυρωπαϊκής Kοινότητας.
<P>
Ένα κεντρικό σημείο, όμως, είναι ασφαλώς και η κατάρτιση και η επιμόρφωση. Xρειαζόμαστε επειγόντως την αναφερθείσα τελωνειακή ακαδημία και θα ήταν λογικό να την εγκαταστήσουμε σ' ένα σύνορο, όπου κανείς, μαζί με τους τελωνειακούς και με τους προϊσταμένους τους, θα μπορεί να κάνει πρακτική εξάσκηση για το πώς μπορούν να διεκπεραιωθούν τέτοιες τελωνειακές διαδικασίες. Eίναι σημαντικό να εκδίδεται ένα μη δυνάμενο να παραποιηθεί βασικό έγγραφο που να μπορεί να φωτοαντιγραφηθεί, και να χρησιμοποιούνται σφραγίδες καινούριας τεχνολογίας. Bασικός σκοπός θα πρέπει να είναι να οργανωθούν οι διαδικασίες πολύ πιο απλά, πιο γρήγορα, πιο αποτελεσματικά και πιο εποπτικά, και να μειωθούν δραστικά οι δαπάνες για την οικονομία και την Kοινότητα.

<SPEAKER ID=145 LANGUAGE="IT" NAME="Bontempi">
Κυρία Πρόεδρε, και εγώ ευχαριστώ τον εισηγητή για την άριστη εργασία του, όπως και την Επιτροπή και τον πρόεδρό της. Πρέπει επίσης να πω ότι στην πρώτη παρέμβαση της Επιτροπής διέκρινα στοιχεία που δείχνουν ότι εκτιμάται αυτό το έργο και ότι ανελήφθησαν και κάποιες δεσμεύσεις, πράγμα σημαντικό.
<P>
Θέλω να υπογραμμίσω ειδικότερα μία πλευρά που περιέχεται στις συστάσεις 14 έως 20, και εννοώ τη νομική συνεργασία, διότι οι προτάσεις αυτές συνδέονται πολύ στενά με μία γενικότερη στρατηγική για την καταπολέμηση της απάτης, μία δράση που θα πρέπει να δρομολογηθεί και που δυστυχώς πραγματοποιείται με μεγάλη βραδύτητα.
<P>
Νομίζω ότι θα πρέπει να δούμε τα πράγματα ακριβώς όπως έχουν. Δεν είναι δυνατό να πιστεύουμε πως θα αντιμετωπίσουμε με τον κατάλληλο τρόπο τις απάτες χρησιμοποιώντας «καταπραϋντικά» ή δυσκίνητα μέσα όπως εκείνα που κανονικά υιοθετούμε στα πλαίσια του τρίτου πυλώνα, συμπεριλαμβανομένων και των συμβάσεων. Μεταξύ των συστάσεων υπενθυμίζεται και η αμοιβαία αναγνώριση των αποδείξεων.
<P>
Αυτή η προσέγγιση μου φαίνεται ότι θίγεται στο σημείο 16 και σχετίζεται άμεσα με τη δημιουργία μιας ευρωπαϊκής δικαστικής διάστασης που θα επιτρέπει στους δικαστές να διαλέγονται απευθείας, αντίθετα με ό, τι συμβαίνει σήμερα. όπως γνωρίζετε και όπως μας υπενθύμισαν πρόσφατα οι δικαστές του Εφετείου της Γενεύης κατά την ακρόαση ενώπιον του Ευρωπαϊκού Κοινοβουλίου, σήμερα ο μέσος όρος των απαντήσεων στις δικαστικές αιτήσεις ανέρχεται στο 2, 3 και 6 %. Ο δικαστής που ζητά από ένα ξένο συνάδελφό του αποδείξεις σχετικά με εγκληματικές πράξεις λαμβάνει απαντήσεις που δεν ξεπερνούν το 10 %.
<P>
Επειδή η κατάσταση αυτή δεν είναι ανεκτή θεωρώ ότι με την ευκαιρία της αναθεώρησης της Συνθήκης θα πρέπει να επιδιώξουμε μία ειδική νομική βάση που θα καθιστά δυνατή αυτή τη μορφή συνεργασίας μεταξύ των δικαστών και θα δημιουργεί τις προϋποθέσεις για την υλοποίηση ενός δικαστικού χώρου που για την ώρα θα περιορίζεται στις απάτες, δεδομένου ότι οι απάτες συνεπάγονται την απώλεια δημοσίου χρήματος και ανάγονται στις αρμοδιότητες της Ένωσης.
<P>
Ζητώ συνεπώς οι εν λόγω συστάσεις να συνοδεύονται από μία στρατηγική που στην Διακυβερνητική Διάσκεψη θα πρέπει να μεταφρασθεί στην ανάληψη δράσεων για την καταπολέμηση της απάτης με αναφορά στον κοινοτικό πυλώνα.

<SPEAKER ID=146 LANGUAGE="EN" NAME="Malone">
Κυρία Πρόεδρε, θέλω να συγχαρώ τον κ. Kellett-Bowman, τον κ. Tomlinson, την επιτροπή, καθώς και το προσωπικό που εργάσθηκε πολύ σκληρά για τη συγκεκριμένη έκθεση. Όπως είπαν και άλλοι ομιλητές, δείχνει το Κοινοβούλιο σε μια φάση σκληρής εργασίας και αποτελεσματικότητας.
<P>
Υποστηρίζω τις προτάσεις της εκθέσεως και πιστεύω ότι δείχνει πολύ καθαρά πως τα τσιγάρα είναι εκείνα που προσφέρουν στους απατεώνες τεράστιες διαφορές μεταξύ τις τιμής duty free και τις λιανικής τιμής σ' ολόκληρη την Ευρώπη. Το παράνομο εμπόριο τσιγάρων στη δική μου πόλη, το Δουβλίνο, αποτελεί το 10 % της συνολικής αγοράς. Αυτό είναι ένα τεράστιο ποσοστό, 4 % σε εθνικό επίπεδο, 10 % στο Δουβλίνο. Θα πρέπει να σκεφθούμε επίσης ότι δεν είναι μόνο το οργανωμένο έγκλημα που ευημερεί: τα φθηνά τσιγάρα στη μαύρη αγορά βοηθούν τον συγκεκριμένο βιομήχανο να διευρύνει το δικό του μερίδιο της αγοράς εις βάρος των ανταγωνιστών του.
<P>
Αποτελεί ένα πολύ δυσάρεστο γεγονός ότι η αφθονία των φθηνών τσιγάρων ενθαρρύνει τους νέους να καπνίζουν - και ιδιαίτερα τα νεαρά κορίτσια που αρχίζουν να καπνίζουν όλο και περισσότερο.
<P>
Τέλος, κάνω έκκληση σε όλους εκείνους που αγοράζουν τσιγάρα στη μαύρη αγορά να μην ξεχνούν πως βάζουν χρήματα στα χέρια αδίστακτων εγκληματιών που πιθανότατα παράλληλα ασχολούνται και με το ξέπλυμα χρημάτων από ναρκωτικά.

<SPEAKER ID=147 LANGUAGE="EN" NAME="Collins, Gerard">
Κυρία Πρόεδρε, το πρόβλημα της απάτης με την αποφυγή των τελωνειακών δασμών παραμένει μία από τις ανεπίλυτες προκλήσεις που αντιμετωπίζει η Ευρωπαϊκή Ένωση. Αυτή η μορφή απάτης κοστίζει κάθε χρόνο στην ΕΕ δισεκατομμύρια Ecu.
<P>
Η απάτη αυτή υφίσταται τόσο στη χώρα μου, την Ιρλανδία, όσο και στα άλλα κράτη μέλη της ΕΕ. Όπως είπε η προηγούμενη ομιλήτρια, σε ορισμένους από τους κεντρικούς δρόμους του Δουβλίνου πωλούνται ανοιχτά παράνομα τσιγάρα, γεγονός που αντιπροσωπεύει σοβαρές απώλειες για το ιρλανδικό δημόσιο. Αποτελεί επίσης πηγή απογοήτευσης και αγανάκτησης για τους νομοταγείς πολίτες. Ελπίζω ότι η παρούσα έκθεση εκπροσωπεύει το πρώτο στάδιο σε μια συντονισμένη μάχη κατά αυτής της μορφής απάτης. Οι ευρύτατες προτάσεις που περιλαμβάνονται στην έκθεση θα πρέπει να υλοποιηθούν και μάλιστα σύντομα.
<P>
Ωστόσο, το πιο ζωτικό στοιχείο στην αντιμετώπιση της απάτης είναι η πολιτική βούληση. Η παρούσα κατάσταση, με 15 διαφορετικές χώρες που εφαρμόζουν 15 διαφορετικά τελωνειακά καθεστώτα, δεν οδηγεί στην επιτυχία. Υπάρχει τώρα ζωτική ανάγκη όπως η ΕΕ θεσπίσει ένα πλαίσιο για την αποτελεσματική λειτουργία των τελωνειακών υπηρεσιών ως να ήταν μία και μόνη. Το σημείο αυτό αναγνωρίζεται με σαφήνεια από την εξεταστική επιτροπή. Εναπόκειται τώρα στις κυβερνήσεις των κρατών μελών να πάρουν την πρωτοβουλία που παρέχει η έκθεση και προτρέπω την ολλανδική προεδρία να εξετάσει το θέμα ως επείγον.
<P>
Το άλλο ζωτικό συστατικό είναι ασφαλώς οι πόροι και οι εξαίρετες προτάσεις που περιλαμβάνει η έκθεση δεν θα φτάσουν ποτέ να γίνουν πραγματικότητα χωρίς επαρκή χρηματοδότηση. Και πάλιν, το θέμα αυτό θα πρέπει να εξεταστεί από τις κυβερνήσεις των κρατών μελών, διότι η χρηματοδότηση αυτών των μέτρων θα αποτελέσει μια πολύ καλή επένδυση εκ μέρους της ΕΕ. Οι αρχικές δαπάνες για την αντιμετώπιση αυτής της μορφής απάτης θα καλυφθούν με το παραπάνω από τα πλεονάζοντα έσοδα των κρατών μελών.
<P>
Στην υλοποίηση της παρούσας έκθεσης σημαντικό ρόλο έχει να παίξει η EUROPOL. Δεν έχω καμία αμφιβολία ότι τα άτομα που ασχολούνται με αυτό το εμπόριο είναι τα ίδια με εκείνα που ασχολούνται με τη διακίνηση ναρκωτικών και παρόμοιες δραστηριότητες. Το χτύπημα κατά της απάτης στο σύστημα διαμετακόμισης θα αποτελέσει επίσης ένα θετικό βήμα κατά του οργανωμένου εγκλήματος, το οποίο είναι ένα από τα μεγαλύτερα προβλήματα που αντιμετωπίζει η Ευρωπαϊκή Ένωση.

<SPEAKER ID=148 LANGUAGE="NL" NAME="Van der Waal">
Κυρία Πρόεδρε, η προσωρινή εξεταστική επιτροπή για την απάτη στις κοινοτικές τελωνειακές συναλλαγές πραγματοποίησε μία πάρα πολύ καλή έρευνα και παρουσίασε μία ευανάγνωστη έκθεση. Γι'αυτό και θα ήθελα να τη συγχαρώ. Από την έκθεση προκύπτει ότι με την ολοποίηση της ενιαίας αγοράς, τα κράτη μέλη και η Επιτροπή δεν είχαν την παραμικρή επίγνωση των δυνατοτήτων απάτης που προσφέρονταν στους διάφορους κακόβουλους. Από την άποψη αυτή αρκεί να αναλογιστεί κανείς ότι, αντί να ληφθούν μέτρα προκειμένου να αντισταθμισθεί η κατάργηση των εσωτερικών συνόρων, μειώθηκε το προσωπικό των τελωνειακών υπηρεσιών.
<P>
Συμφωνώ με πολλές από τις συστάσεις που αναφέρονται στην έκθεση ως μέτρα κατά της τελωνειακής απάτης. Θα ήθελα ωστόσο να αποστασιοποιηθώ από τις προτάσεις για τη δημιουργίας μίας κοινοτικής τελωνειακής υπηρεσίας, όπως αναφέρεται ρητώς στη Συνθήκη και εμμέσως στις συστάσεις της έκθεσης. Από την άποψη αυτή συμφωνώ με την έκθεση μειοψηφίας στην οποία αναφέρεται ως σημαντικότερη σύσταση ότι πρέπει να ενισχυθεί η συνεργασία των κρατών μελών. Μία άλλη σύσταση της έκθεσης την οποία δεν αποδέχομαι αφορά τη μετατροπή της UCLAF σε μία ευρωπαϊκή υπηρεσία εντοπισμού. Εντύπωση προξενεί το γεγονός ότι η εξεταστική επιτροπή είναι της γνώμης ότι η μη δημιουργία μίας κοινοτικής τελωνειακής υπηρεσίας αντίκειται στην αρχή της επικουρικότητας. Η αρχή αυτή ισχύει μόνο για τομείς στους οποίους η Ένωση και τα κράτη μέλη διαθέτουν μία κοινή αρμοδιότητα. Οι νομικές υποθέσεις ούτε συγκαταλέγονται, ούτε και πρέπει να συγκαταλεγούν στους τομείς αυτούς, που αντιστοιχούν σε βασικές λειτουργίες των ανεξάρτητων εθνικών κρατών από τα οποία αποτελείται η Ένωση. Λαμβανομένων υπόψη όλων των προαναφερθέντων, θα ψηφίσω υπέρ του σχεδίου σύστασης επειδή συμφωνώ με πολλές από τις προτάσεις που περιλαμβάνει και επειδή δεν προτείνεται σ'αυτό η δημιουργία μίας ευρωπαϊκής τελωνειακής υπηρεσίας.

<SPEAKER ID=149 NAME="Patijn">
Παρακολούθησα με ιδιαίτερο ενδιαφέρον τη συζήτηση που διεξήχθη μόλις πριν λίγο σχετικά με την έκθεση της προσωρινής εξεταστικής επιτροπής για τις κοινοτικές τελωνειακές συναλλαγές.
<P>
Επιτρέψτε μου κατ'αρχάς να σας συγχαρώ για την ολοκλήρωση της παρούσας έκθεσης. Είμαι ευγνώμων προς την εξεταστική επιτροπή για την εξαιρετικά σημαντική έρευνα που διεξήγαγε. Η Επιτροπή ανέλαβε η ίδια την πρωτοβουλία από τότε που το Ευρωπαϊκό Κοινοβούλιο απέκτησε το δικαίωμα εξέτασης με τη Συνθήκη του Μάαστριχτ και θα ήθελα να συγχαρώ ιδιαιτέρως τον Πρόεδρο Tomlinson και τον εισηγητή Kellett-Bowman. Προσωπικά θα ήθελα να συγχαρώ όλο το Κοινοβούλιο. Πιστεύω ότι επελέγη το κατάλληλο θέμα, την κατάλληλη στιγμή, ότι εφαρμόστηκε η κατάλληλη μέθοδος και τέλος, πράγμα πολύ σημαντικό, ότι συγκεντρώθηκαν πολλές πληροφορίες που επωφελούν την κοινωνία. Πιστεύω ότι αυτό θα πρέπει να είναι και το πρότυπο που θα εφαρμοστεί σε μελλοντικές έρευνες και χαίρομαι για το προηγούμενο που δημιουργήθηκε κατ'αυτό τον τρόπο.
<P>
Ο βαθμός συμμετοχής των ενδιαφερομένων πλευρών στην έκθεση που εξετάζεται καθώς και η συμμετοχή των επιχειρηματικών κύκλων θα οδήγησε οπωσδήποτε σε μία εμπεριστατωμένη ανάλυση των προβλημάτων τα οποία υπήρχαν ανέκαθεν στο χώρο αυτό. Η συμμετοχή αυτή αντανακλά επίσης το ενδιαφέρον του Κοινοβουλίου για τις σχέσεις που υφίστανται μεταξύ των διοικητικών αρχών, των επιχειρηματικών κύκλων και των πολιτικών της Ευρώπης. Γενικότερα, με τις προσπάθειες της εξεταστικής επιτροπής τονίζεται για άλλη μία φορά ότι το Κοινοβούλιο επιθυμεί να προωθήσει και από την πλευρά του την καταπολέμηση της απάτης με αντικείμενο τον κοινοτικό προϋπολογισμό. Παράλληλες προσπάθειες καταβάλλονται από το Συμβούλιο, την Επιτροπή και το Ελεγκτικό Συνέδριο. Πρέπει να δοθεί υψηλή προτεραιότητα στην καταπολέμηση της απάτης και στην καλύτερη διαχείριση και τον έλεγχο του κοινοτικού προϋπολογισμού. Η απάτη, η κακοδιαχείριση και η σπατάλη των κοινοτικών πόρων υπονομεύουν το κοινωνικό έρεισμα της Ευρωπαϊκής Ένωσης. Έχει εξαιρετική σημασία να αντιστραφεί η τάση αυτή. Αυτός είναι και ένας από τους λόγους για τους οποίους θα ήθελα να χαιρετίσω για άλλη μία φορά το έργο της εξεταστικής επιτροπής.
<P>
Η απάτη στις τελωνειακές συναλλαγές έχει διάφορες πτυχές. Από τη μία πλευρά, πρέπει να τονισθεί ότι υποσκάπτονται τα θεμέλια της εσωτερικής αγοράς και ιδιαιτέρως της ελεύθερης κυκλοφορίας εμπορευμάτων, η οποία έχει καθοριστική σημασία για την ευημερία της Ευρώπης. Από την άλλη, όπως προκύπτει από την έκθεση, ο κίνδυνος της απάτης είναι αποτέλεσμα των περίπλοκων προβλημάτων που αφορούν την τελωνειακή συνεργασία. Όπως αντιλαμβάνεστε, δεν μπορώ να σχολιάσω τη στιγμή αυτή το θέμα εκ μέρους του Συμβουλίου. Η έκθεση δεν έχει συζητηθεί στο Συμβούλιο και ότι και αν έλεγα επί του θέματος αυτού θα ήταν πρόωρο. Θα ήθελα ωστόσο να επισημάνω ότι τον τελευταίο καιρό, υπό την επήρεια των δραστηριοτήτων της εξεταστικής επιτροπής, καταβλήθηκαν διάφορες προσπάθειες για την καταπολέμηση της απάτης στις τελωνειακές συναλλαγές τόσο σε κοινοτικό, όσο και σε εθνικό επίπεδο. Έτσι, το Συμβούλιο ενέκρινε το 1995 ένα ψήφισμα με το οποίο απευθύνει έκκληση για την ηλεκτρονική οργάνωση των τελωνειακών συναλλαγών έως το 1998. Εξάλλου, πρόσφατα επετεύχθη συμφωνία σχετικά με μία σύμβαση τελωνειακής συνεργασίας της Ευρωπαϊκής Ένωσης με την Ελβετία. Κατ'αυτό τον τρόπο ανοίγει ο δρόμος για την επίλυση ενός μέρους του προβλήματος. Θα ήθελα επίσης να αναφέρω ότι, με το Ευρωπαϊκό Συμβούλιο του Δουβλίνου, συστάθηκε μία ομάδα υψηλού επιπέδου για την οργανωμένη εγκληματικότητα, η οποία θα καταθέσει σύντομα την έκθεσή της διαφωτίζοντας ιδιαιτέρως τις πτυχές αυτές. Πρόκειται κυρίως για την ενίσχυση του ρόλου της Europol σ'αυτού του είδους τα θέματα καθώς και για τους δικαστικούς επιτρόπους και τη δικαστική συνεργασία που ανέφερε ο κ. Dankert. Όπως είναι αυτονόητο, το Συμβούλιο θα μελετήσει με ιδιαίτερη προσοχή την έκθεση και τις συστάσεις που περιλαμβάνονται σ'αυτήν προκειμένου να εξάγει τα συμπεράσματά του. Η Προεδρία θα προσπαθήσει να συμπεριλάβει την έκθεση όσο το δυνατό συντομότερα στην ημερήσια διάταξη. Αυτό ισχύει επίσης και για τις σχετικές προτάσεις που θα επιθυμούσε ενδεχομένως να υποβάλει η Επιτροπή. Με τη λήξη της εντολής της παρούσας Προεδρίας θα υποβληθεί έκθεση σχετικά με την πρόοδο αυτών των εργασιών, οι οποίες κατά τη γνώμη μου θα πρέπει να προωθηθούν στο μέγιστο βαθμό. Η καταπολέμηση της απάτης έχει προτεραιότητα. Οι ευρωπαίοι πολίτες δικαιούνται μίας αποτελεσματικής προστασίας των κοινοτικών πόρων.

<SPEAKER ID=150 NAME="Monti">
Κυρία Πρόεδρε, κύριοι βουλευτές, κύριε Πρόεδρε του Συμβουλίου, άκουσα με μεγάλο ενδιαφέρον τις παρεμβάσεις σχετικά με την έκθεση του κ. Kellett-Bowman και θα ήθελα ειλικρινά να ευχαριστήσω όλους τους ομιλητές, εξ ονόματος της Επιτροπής, για τη σημαντική πολιτική συμβολή τους στη συζήτηση.
<P>
Είναι σαφές ότι αυτή τη στιγμή βρισκόμαστε εμπρός σε μία στροφή της συζήτησης προς την πραγματοποίηση σημαντικών μεταρρυθμίσεων του διαμετακομιστικού συστήματος και, γενικότερα, μεταρρυθμίσεων της τελωνειακής πολιτικής.
<P>
Κατά κύριο λόγο, έχει προκύψει με μεγάλη σαφήνεια ότι τα προβλήματα της διαμετακόμισης δεν είναι τεχνικά κλαδικά ζητήματα αλλά ότι αποτελούν ένα πολιτικό θέμα που αφορά το όλο τελωνειακό σύστημα. δεύτερο, ότι διακυβεύονται η λειτουργία και η ίδια η αξιοπιστία της ενιαίας αγοράς, που είναι η καρδιά της ευρωπαϊκής οικοδόμησης. τρίτο, ότι ένα πρόβλημα αυτών των διαστάσεων, αυτής της σημασίας απαιτεί σφαιρικές λύσεις που να επανασυνθέτουν σε μία ενιαία στρατηγική το σύνολο των μέτρων προσέγγισης, πρόληψης, διαχείρισης, ελέγχου και καταστολής.
<P>
Η πραγματοποίηση της ενιαίας αγοράς εξαρτάται από τη μεταρρύθμιση και από το σύνολο των αλλαγών της τελωνειακής πολιτικής και, θα πρόσθετα, της φορολογίας. Όλα αυτά τα στοιχεία θα πρέπει να βρουν την κατάλληλη θέση -και θα τη βρουν- στο σχέδιο δράσης για την ενιαία αγορά που η Επιτροπή θα παρουσιάσει στο Ευρωπαϊκό Συμβούλιο του Αμστερνταμ.
<P>
Από την έκθεση του κ. Kellett-Bowman, από τη συζήτηση που όλοι ακούσαμε με μεγάλο ενδιαφέρον προκύπτει ότι είναι πλέον τεχνιτή η διάκριση μεταξύ πρώτου και τρίτου πυλώνα και ότι όλο κι πιο δύσκολα μπορεί κανείς να συνηγορήση υπέρ αυτής της διάκρισης. Για να προστατεύσουμε τα συμφέροντα των ευρωπαίων φορολογουμένων, των ευρωπαίων πολιτών θα πρέπει να έχουμε στη διάθεσή μας αποτελεσματικά μέσα σε επίπεδο Ευρωπαϊκής Ένωσης. Η αστυνομική έρευνα για τις απάτες είναι πολύ σημαντική όπως όλοι υπογράμισαν, αλλά εξίσου σημαντική είναι και η πρόληψη και η Επιτροπή προτίθεται να αντιμετωπίσει πλήρως αυτή την πρόκληση μαζί με τα δεκαπέντε κράτη μέλη.
<P>
Η Επιτροπή, το υπογραμμίζω, είναι έτοιμη να αναλάβει τις ευθύνες της. Το Κοινοβούλιο έδειξε με σαφήνεια ότι καταβάλλει ανάλογες προσπάθειες. ελπίζω το Συμβούλιο και τα κράτη μέλη να δράσουν από την πλευρά τους -ακούσαμε μία σημαντική δήλωση του Προέδρου του Συμβουλίου- συμβάλλοντας πολιτικά και υιοθετώντας γρήγορα τις προτάσεις που θα παρουσιάσουμε.
<P>
Ευχαριστώ, τέλος, για τα λόγια εκτίμησης που απευθύνατε στην Επιτροπή, λόγια εκτίμησης που επιθυμώ να διαβιβάσω και στις υπηρεσίες μας που συνεργάσθηκαν μαζί μου καταβάλλοντας μεγάλες προσπάθειες. Θα συνεχίσουμε εξάλλου όλοι μας να εργαζόμαστε σε πλήρη συνεργασία με το Ευρωπαϊκό Κοινοβούλιο. Συγχαίρω για άλλη μία φορά τον εισηγητή. κ. Kellett-Bowman, και τον πρόεδρο, κ. Tomlinson.

<SPEAKER ID=151 NAME="Tomlinson">
Κυρία Πρόεδρε, θα ήθελα να απευθύνω μια λέξη ευχαριστίας τόσο στην ολλανδική προεδρία όσο και στην Επιτροπή καθώς και από ένα αίτημα για να το πάρουν μαζί τους φεύγοντας.
<P>
Πρώτα προς την Επιτροπή διότι μας θύμισε ότι κάλλιστα θα μπορούσαν να υπάρξουν πρόσθετες δαπάνες εάν υλοποιηθούν οι προτάσεις - και το άκουσα αυτό από δύο Επιτρόπους. Θα ήθελα να τους ζητήσω να διασφαλίσουν ότι η Επιτροπή, ως συλλογικό όργανο, αποδέχεται τις ευθύνες της για τη συμπερίληψη αυτών των δαπανών στο προκαταρκτικό σχέδιο προϋπολογισμού του 1998 και δεν θα αφήσει στο Κοινοβούλιο να κάνει τη δουλειά αυτή για λογαριασμό της.
<P>
Δεύτερον, προς το Συμβούλιο: κράτησα καλή σημείωση και καλωσόρισα το γεγονός ότι η ολλανδική προεδρία είπε πως θα συνάγει τα συμπεράσματά της και θα εκπονήσει έκθεση. Θα ήθελα να ζητήσω από την ολλανδική προεδρία να διασφαλίσει ότι η έκθεση αυτή θα κοινοποιηθεί επισήμως στο Κοινοβούλιο έτσι ώστε να μπορέσει να ληφθεί υπόψη στη διαρκή παρακολούθηση της συνέχειας που θα δοθεί.
<P>
Με αυτά τα δύο αιτήματα, ευχαριστώ την Επιτροπή και το Συμβούλιο για την ενεργό συμμετοχή τους στην παρούσα συζήτηση.

<SPEAKER ID=152 NAME="Πρόεδρος">
Eυχαριστώ πολύ, κύριε Tomlinson.
<P>
H συζήτηση έληξε.
<P>
H ψηφοφορία θα διεξαχθεί αύριο το μεσημέρι, στις 12.00.

<CHAPTER ID=5>
Aλβανία
<SPEAKER ID=153 NAME="Πρόεδρος">
H ημερήσια διάταξη προβλέπει τις δηλώσεις της Eπιτροπής και του Συμβουλίου σχετικά με την κατάσταση στην Aλβανία, συνοδευόμενες από συζήτηση.

<SPEAKER ID=154 NAME="Patijn">
Κυρία Πρόεδρε, για να απαντήσω εν μέρει στις προφορικές ερωτήσεις που υπέβαλαν στο Συμβούλιο τα μέλη του Σώματος Ahlqvist και Bianco θα ήθελα να αναφερθώ λεπτομερώς στην ανησυχητική κατάσταση που δημιουργήθηκε στην Αλβανία καθώς και στις ενέργειες στις οποίες έχει προβεί μέχρι στιγμής η Ευρωπαϊκή Ένωση για την αντιμετώπισή της.
<P>
Για την καλύτερη κατανόηση των πραγμάτων πιστεύω ότι θα ήταν ενδεδειγμένο να αναφερθώ στην προϊστορία της σημερινής κρίσης. Μετά την αρχικά θετική εξέλιξη των πολιτικών και οικονομικών μεταρρυθμίσεων μετά τις αλλαγές που συντελέστηκαν την περίοδο 90-92, μειώθηκε ο αριθμός των μεταρρυθμίσεων ενόψει των κοινοβουλευτικών εκλογών το Μάιο-Ιούνιο του 1996. Παράλληλα, υπήρξε χαλάρωση της φορολογικής και νομισματικής πολιτικής, γεγονός το οποίο οδήγησε σε αύξηση του δημοσιονομικού ελλείμματος και σε άνοδο του πληθωρισμού.
<P>
Για τους λόγους αυτούς δεν μπόρεσε να υπάρξει συμφωνία μεταξύ Αλβανίας και Διεθνούς Νομισματικού Ταμείου και τον περασμένο χρόνο πάγωσαν οι νέες πιστώσεις διαρθρωτικής προσαρμογής που χορηγούσαν διεθνείς χρηματοπιστωτικοί οργανισμοί. Κατά τις κοινοβουλευτικές εκλογές του 1996, οι παρατηρητές του ΟΑΣΕ διαπίστωσαν παρατυπίες προς όφελος του δημοκρατικού κόμματος του Προέδρου Berisha. Η κυβέρνηση του εν τω μεταξύ παραιτηθέντος πρωθυπουργού αντιμετώπιζε ένα σοβαρό δημοκρατικό έλλειμμα.
<P>
Αυτό είναι το πλαίσιο στο οποίο πρέπει να τοποθετηθεί η σημερινή πολιτική και οικονομική κρίση που επικεντρώνεται στις επονομαζόμενες πυραμίδες. Τα σχήματα αυτά δημιουργήθηκαν πριν από μερικά χρόνια με τα εμβάσματα των αλβανών εργαζομένων από το εξωτερικό και σε συνδυασμό με την ελλιπή λειτουργία του αλβανικού τραπεζικού συστήματος. Στις περισσότερες περιπτώσεις δεν πρόκειται για οικονομικές δραστηριότητες αλλά για καθαρή κερδοσκοπία. Η πλειοψηφία του πληθυσμού της Αλβανίας συμμετείχε, όχι μόνο διαθέτοντας απλώς τις αποταμιεύσεις της, σε πολλές περιπτώσεις πουλήθηκαν σπίτια, κοπάδια κλπ. Το συνολικό ύψος του ποσού που επενδύθηκε σε πυραμίδες είναι άγνωστο, ωστόσο το Διεθνές Νομισματικό Ταμείο εκτιμά ότι ανέρχεται σε 1, 5 δισεκατ. δολάρια περίπου, δηλαδή σε 40 % έως 60 % του σημερινού ΑΕΠ της Αλβανίας.
<P>
Οι οικονομικές και κοινωνικές συνέπειες που είχε η κατάρρευση των συστημάτων αυτών σε αυτή την πάρα πολύ φτωχή χώρα είναι τεράστιες. Υπάρχει φόβος ότι θα σημειωθεί υπερπληθωρισμός και θα γενικευθεί η φτώχια. Σημαντικές είναι επίσης και οι πολιτικές επιπτώσεις, οι οποίες ενισχύονται επειδή η σημερινή κυβέρνηση αγνόησε τις προειδοποιήσεις του Διεθνούς Νομισματικού Ταμείου και της Παγκόσμιας Τράπεζας, ενώ φαίνεται ότι ορισμένα μέλη της είχαν σχέση με τις πυραμίδες.
<P>
Από την αρχή της κρίσης αυτής κατά τα τέλη του 1996, σημειώθηκε επιδείνωση των αντιθέσεων μεταξύ κυβέρνησης και κομμάτων της αντιπολίτευσης, μεταξύ του Βορρά και του Νότου της χώρας και μεταξύ της κυβέρνησης και των πολιτών. Ο λαός απαιτεί από την κυβέρνηση αποζημίωση για τα ποσά που έχασε. Η κυβέρνηση δεν είναι σε θέση να ανταποκριθεί στην απαίτηση αυτή. Η κυβέρνηση και τα κόμματα της αντιπολίτευσης αλληλοκατηγορούνται ότι επιχειρούν να εκμεταλλευθούν πολιτικά τη σημερινή κρίση. Ιδιαίτερες εντάσεις επικρατούν κυρίως στο νότιο τμήμα της χώρας, όπου το σοσιαλιστικό κόμμα, δηλαδή οι πρώην κομμουνιστές, είναι κατά παράδοση ιδιαίτερα ισχυρό. Πάρα πολλοί πολίτες περιήλθαν στην κατοχή όπλων του στρατού και της αστυνομίας με αποτέλεσμα να υπάρξουν πολλοί νεκροί και τραυματίες.
<P>
Υπάρχουν φόβοι ότι θα δημιουργηθεί ένα σημαντικό προσφυγικό ρεύμα προς την Ελλάδα και την Ιταλία καθώς και ότι οι εντάσεις θα μεταπηδήσουν στον αλβανικό πληθυσμό της πρώην Γιουγκοσλαβικής Μακεδονίας και στο Κοσσυφοπέδιο. Μεταξύ των πρεσβειών της Ευρωπαϊκής Ένωσης και της Αλβανίας διεξάγονται συνεχείς διαβουλεύσεις σχετικά με τους ξένους που διαμένουν στη χώρα, στους οποίους δίδεται η συμβουλή να την εγκαταλείψουν σε περίπτωση που δεν υπάρχει άμεσος λόγος παραμονής τους εκεί.
<P>
Όσον αφορά τα μέτρα που λαμβάνονται από την Ευρωπαϊκή Ένωση μπορώ να πω τα εξής: η Ευρωπαϊκή Ένωση διεξήγαγε εγκαίρως διαβουλεύσεις με αντικείμενο αυτές τις ανησυχητικές εξελίξεις. Οι διαβουλεύσεις αυτές οδήγησαν στην απόφαση του Συμβουλίου Γενικών Υποθέσεων της 24ης/25ης Φεβρουαρίου για την αποστολή μίας υψηλής αντιπροσωπείας της ευρωπαϊκής Προεδρίας και της Επιτροπής. Η αποστολή αυτή πραγματοποιήθηκε στις 27 και 28 Φεβρουαρίου. Ενώπιον των συνομιλητών της στα Τίρανα, η αντιπροσωπεία τόνισε ότι ήταν σημαντικό να μην χρησιμοποιηθεί βία και να γίνουν σεβαστοί οι κανόνες της δημοκρατίας. Επίσης, απευθύνθηκε έκκληση σε όλες τις πολιτικές δυνάμεις στην Αλβανία να αναζητήσουν από κοινού τρόπους για τη διευθέτηση της κρίσης. Σε συζητήσεις που πραγματοποίησε με τον Πρόεδρο Berisha, τον πρωθυπουργό Meksi, τον υπουργό Sheru και τους ηγέτες των διαφόρων αντιπολιτευτικών κομμάτων, η αντιπροσωπεία διαπίστωσε την άκαμπτη στάση που τηρείται από την κυβέρνηση και την αντιπολίτευση. Από τότε, μετά την επιστροφή της αποστολής, η κατάσταση στην Αλβανία συνέχισε να επιδεινώνεται. Η κυβέρνηση Meksi παραιτήθηκε την 1η Μαρτίου, στις 2 Μαρτίου κηρύχθηκε κατάσταση έκτακτης ανάγκης και στις 3 Μαρτίου ο Berisha επανεξελέγη από το κοινοβούλιο ως πρόεδρος για μία πενταετία. Η λογοκρισία περιορίζει την ελευθερία του Τύπου και οι δημοσιογράφοι, Αλβανοί και ξένοι, είναι αδύνατο να εργαστούν.
<P>
Ενόψει της περαιτέρω επιδείνωσης της κατάστασης, η Ευρωπαϊκή Ένωση επιχείρησε με τη συνέχεια των διαβουλεύσεων με όλες τις ενδιαφερόμενες πλευρές να συμβάλει στον έλεγχο της πολιτικής διένεξης και τη σταθεροποίηση της κατάστασης, έτσι ώστε να επιτραπεί να συνεχιστούν οι μεταρρυθμίσεις στη χώρα. Λόγω της ιδιαίτερης θέσης που καταλαμβάνουν ορισμένα κράτη μέλη της Ευρωπαϊκής Ένωσης, ο Πρόεδρος του Συμβουλίου Υπουργός Van Mierlo, συνοδευόμενος από εκπροσώπους της Επιτροπής, διεξήγαγε στις 6 Μαρτίου διαβουλεύσεις στη Ρώμη και την Αθήνα με αντικείμενο την κατάσταση στην Αλβανία και στη συνέχει μετέβη στα Τίρανα για να διεξάγει συνομιλίες με τον Πρόεδρο Berisha και με μέλη της αλβανικής αντιπολίτευσης. Λίγο πριν από την άφιξη της Προεδρίας της Ευρωπαϊκής Ένωσης στα Τίρανα, ο Πρόεδρος Berisha και τα πολιτικά κόμματα συμφώνησαν στην έκδοση μίας κοινής δήλωσης. Στη δήλωση αυτή τάσσονται υπέρ της αποκατάστασης της δημόσιας τάξης και απευθύνουν μία έκκληση για την παράδοση των κλεμμένων όπλων σε 48 ώρες. Στην ίδια δήλωση, ο πρόεδρος υποσχέθηκε αμνηστία στους πολίτες που θα εισακούσουν το κάλεσμα αυτό και που δεν έχουν διαπράξει εγκλήματα. Επίσης, θα αναστέλλονταν οι στρατιωτικές δράσεις ενάντια εκείνων που ελέγχουν ορισμένες πόλεις του Νότου. Ο πρόεδρος θα αναζητήσει μία ευρεία βάση για την έναρξη συζητήσεων με στόχο τη σύσταση μίας νέας κυβέρνησης και το διορισμό ενός νέου πρωθυπουργού.
<P>
Τέλος, πρόκειται να ιδρυθεί μια επιτροπή η οποία θα διερευνήσει την κατάσταση σχετικά με τις πυραμίδες. Στη δήλωση, οι ενδιαφερόμενες πλευρές εξέφρασαν την επιθυμία να συνεχίσουν το διάλογο. Κατά τη διάρκεια της επίσκεψης του Προέδρου του Συμβουλίου διενεργήθηκαν διαβουλεύσεις με τον Πρόεδρο Berisha και με εκπροσώπους έξι πολιτικών κομμάτων. Εκτός αυτού, ο Υπουργός Van Mierlo συνομίλησε δύο φορές με τον αλβανό ομόλογό του κ. Sheru. Σε όλες αυτές τις συνομιλίες, ο κ. Van Mierlo απέρριψε κάθε μορφή βίας και τόνισε ότι πρέπει να γίνουν σεβαστά τα ανθρώπινα δικαιώματα. Στη συζήτηση που είχε με τον Πρόεδρο Berisha ο Πρόεδρος της Ευρωπαϊκής Ένωσης υπογράμμισε ότι είναι αναγκαίο να αποκατασταθεί η ελευθερία του Τύπου, συμπεριλαμβανομένης της πρόσβασης όλων των κομμάτων στην κρατική τηλεόραση. Δεδομένης της ελλιπούς νομιμότητας και του δημοκρατικού ελλείμματος του σημερινού καθεστώτος, ο Υπουργός Van Mierlo επεσήμανε στον Πρόεδρο Berisha ότι, για την αποκατάσταση της τάξης, είναι απαραίτητο να πραγματοποιηθεί μία παράλληλη προσπάθεια η οποία προσφέρει προοπτικές για την εκλογή ενός νέου κοινοβουλίου και μίας κυβέρνησης με επαρκή λαϊκή υποστήριξη. Για το σκοπό αυτό πρέπει να δημιουργηθούν οι απαραίτητες προϋποθέσεις για τη λειτουργία της δημοκρατίας με την κατάρτιση ενός νέου συντάγματος και τη θέσπιση ενός νέου εκλογικού νόμου. Μία προσωρινή κυβέρνηση η οποία θα στηρίζεται σε μία όσο το δυνατόν ευρύτερη βάση θα πρέπει να προωθήσει τις εξελίξεις αυτές και να αποκαταστήσει την τάξη στο χώρο της οικονομίας. Η Προεδρία της Ευρωπαϊκής Ένωσης συμβούλευσε τον Πρόεδρο της Αλβανίας να προκηρύξει σύντομα εκλογές και να ορίσει μία προθεσμία που να είναι αποδεκτή από όλα τα κόμματα. Ο ΟΑΣΕ πρέπει να συμμετάσχει άμεσα στην προσπάθεια εκδημοκρατισμού. Ο Πρόεδρος της Αλβανίας εκλήθη επίσης να αρχίσει σύντομα διαβουλεύσεις με τον προσωπικό αντιπρόσωπο του προεδρεύοντος του ΟΑΣΕ, τον πρώην αυστριακό καγκελλάριο Franz Vranitzky, ο οποίος επισκέφθηκε τα Τίρανα στις 8 Μαρτίου, μία ημέρα μετά την επίσκεψη της Προεδρίας της Ευρωπαϊκής Ένωσης.
<P>
Εκτός από αυτή την παράλληλη προσπάθεια για την αποκατάσταση της δημόσιας τάξης, αφενός, και τη δημιουργία μίας προοπτικής για την ανάπτυξη της δημοκρατίας, αφετέρου, πρέπει να βρεθεί μία λύση για το πρόβλημα των πυραμίδων. Στο πλαίσιο αυτό πρέπει να υπάρξει συνεργασία με το Διεθνές Νομισματικό Ταμείο και την Παγκόσμια Τράπεζα, όπως επισημάνθηκε άλλωστε και από την Προεδρία.
<P>
Στις συνομιλίες που πραγματοποίησε με μέλη της αντιπολίτευσης, η Προεδρία της Ευρωπαϊκής Ένωσης ακολούθησε την ίδια γραμμή. Αφού επεσήμανε τη βαριά ευθύνη που φέρει η αντιπολίτευση όσον αφορά την πρόληψη της χρήσης βίας, την εκάλεσε να ασκήσει κάθε δυνατή επιρροή προκειμένου να πάψει η χρήση βίας, ιδιαιτέρως στο Νότο, και να επιστρεφούν τα όπλα που έχουν κλαπεί. Η Προεδρία εναρμονίστηκε επίσης με τη σύσταση του Συμβουλίου της Ευρώπης, αντιπροσωπεία του οποίου επισκέφθηκε ταυτόχρονα τα Τίρανα, στην οποία καλείται η αντιπολίτευση να σεβαστεί τις δημοκρατικές αρχές και να καταλάβει τη θέση της στο Κοινοβούλιο προκειμένου να συμμετάσχει στις εργασίες του.
<P>
Συμπερασματικά θα ήθελα να αναφέρω ότι η έντονη διαφορά απόψεων μεταξύ του Προέδρου Berisha και της αντιπολίτευσης δεν προξενεί έκπληξη. Ο Berisha δεν ήθελε να υποκύψει στη βία και θεώρησε ότι η προκήρυξη εκλογών υπό την απειλή των όπλων αποτελούσε ένα ανεπιθύμητο προηγούμενο. Για το λόγο αυτό θεώρησε ότι δεν υπήρχαν περιθώρια για παραχωρήσεις όσο δεν είχαν παραδοθεί τα όπλα. Από την άλλη πλευρά, η αντιπολίτευση ήταν της γνώμης ότι το νότιο τμήμα της χώρας, με την επιστροφή των όπλων, θα παραδινόταν στο κατά την άποψή της αντιδημοκρατικό καθεστώς του Berisha. Οι πολίτες δεν ήταν διατεθειμένοι να συνεργαστούν χωρίς να γίνουν εκ των προτέρων σημαντικές παραχωρήσεις εκ μέρους της κυβέρνησης. Εκτός αυτού, η αντιπολίτευση αρνήθηκε ότι μπορούσε να ασκήσει αρκετή επιρροή στο Νότο προκειμένου να πειστούν οι πολίτες να πάψουν να χρησιμοποιούν βία. Από αυτές τις διαμετρικά αντίθετες θέσεις προκύπτει το συμπέρασμα ότι δεν είναι σαφές ποιο είναι το νόημα της προαναφερθείσας κοινής δήλωσης όλων των πολιτικών κομμάτων που εκδόθηκε στις 6 Μαρτίου. Η Προεδρία επεσήμανε στην κυβέρνηση και στα κόμματα της αντιπολίτευσης ότι η Ευρωπαϊκή Ένωση είναι διατεθειμένη να συνεχίσει να υποστηρίζει την οικονομική και δημοκρατική ανάπτυξη της Αλβανίας, υπό την προϋπόθεση ότι η χώρα αυτή θα της προσφέρει τις σχετικές δυνατότητες με την αποκατάσταση της τάξης και με διάφορες εσωτερικές προσαρμογές. Εφόσον υπάρξει ανάγκη, η Ένωση θα μπορούσε να μεταπηδήσει στη χορήγηση έκτακτης βοήθειας, θα ήθελα όμως να επισημάνω ότι στην Αλβανία χορηγείται σημαντική βοήθεια από το 1992, η οποία είναι η υψηλότερη κατά κεφαλή σε σύγκριση με όλες τις άλλες χώρες της Κεντρικής και της Ανατολικής Ευρώπης. Η Προεδρία εκφράζει την ελπίδα ότι θα συνεχιστεί η πρόοδος που σημειώθηκε τις τελευταίες ημέρες. Ο Πρόεδρος Berisha δήλωσε ότι συμφωνεί με τη σύσταση μίας κυβέρνησης εθνικής ενότητας και με την επίσπευση των εκλογών. Εκτός αυτού, ανέθεσε σε ένα μέλος της αντιπολίτευσης το σχηματισμό μίας κυβέρνησης συνασπισμού. Πρόκειται για ένα σημαντικό βήμα προς την ανεύρεση μίας περισσότερο βιώσιμης λύσης. Στα πλαίσια αυτά επιδοκιμάζω τις προσπάθειες που καταβάλλονται από την ιταλική κυβέρνηση για την προώθηση του διαλόγου μεταξύ της αλβανικής κυβέρνησης και της αντιπολίτευσης.
<P>
Η Προεδρία θα συνεχίσει να παρακολουθεί κατά πόδας την κατάσταση σε στενή συνεργασία με τους συνεργάτες της στην Ευρωπαϊκή Ένωση και με τον ΟΑΣΕ και θα προβεί σε περαιτέρω ενέργειες, όπου αυτό είναι απαραίτητο, για να τεθεί ένα τέλος σ'αυτή τη σοβαρή και ασταθή κατάσταση.

<SPEAKER ID=155 NAME="Van den Broek">
Πρόεδρε, μετά από την εκτεταμένη και σαφή παρέμβαση του προεδρεύοντος του Συμβουλίου, η Επιτροπή μπορεί να είναι σύντομη. Συμφωνώ οπωσδήποτε με τα όσα δήλωσε ο κ. Patijn και, όπως παρατηρήσατε, η Επιτροπή συμμετείχε στις αποστολές στα Τίρανα. Πιστεύω ότι μπορώ να πω ότι η συζήτηση διεξάγεται σε μία εξαιρετικά σημαντική στιγμή. Αφ'ης στιγμής, με βάση παροτρύνσεις της Προεδρίας του Συμβουλίου της Ευρωπαϊκής Ένωσης, των αποστολών του ΟΑΣΕ, υπό την ηγεσία του πρώην καγκελλάριου Vranitski, και αποστολών του Συμβουλίου της Ευρώπης, επιτυγχάνεται ένας συμβιβασμός μεταξύ της κυβέρνησης Berisha, μεταξύ του Προέδρου Berisha και της αντιπολίτευσης, υπάρχει κάθε λόγος να ασκηθεί πίεση για την πιστή εφαρμογή της συμφωνίας αυτής τόσο εκ μέρους του Προέδρου Berisha, όσο και εκ μέρους των κομμάτων της αντιπολίτευσης. Στη συμφωνία αναφέρεται η σύσταση μίας μεταβατικής κυβέρνησης εθνικής ενότητας, η οποία διαμορφώνεται αυτή τη στιγμή, και η προετοιμασία γενικών εκλογών που θα διεξαχθούν τον Ιούνιο.
<P>
Πρόεδρε, καλώ επειγόντως το Ευρωπαϊκό Κοινοβούλιο να εγκρίνει ένα ψήφισμα με το οποίο θα καλεί όλες τις πλευρές να εφαρμόσουν πιστά αυτό το συμβιβασμό ο οποίος επετεύχθη με τόσες δυσκολίες. Έχω τους λόγους μου που το λέω αυτό. Έχουμε μιλήσει με μέλη της αντιπολίτευσης τα οποία έχουν την εντύπωση ότι η εξέγερση δεν μπορεί να καταπαύσει χωρίς την παραίτηση του Προέδρου Berisha. Κάτι τέτοιο θα ήταν αντίθετο προς το συμβιβασμό που έχει επιτευχθεί. Συνεπώς, ότι και αν πιστεύει κανείς σχετικά με τη νομιμότητα ή σχετικά με τα όσα έπραξε η κυβέρνηση Berisha τον περασμένο χρόνο, ότι και να σκέφτεται κανείς σχετικά με τα κίνητρα των διαφόρων κομμάτων της αντιπολίτευσης που έχουν συνάψει το συμβιβασμό με τον Πρόεδρο Berisha, ένα πράγμα είναι βέβαιο: εάν δεν εφαρμοστεί ο συμβιβασμός, θα επικρατήσει αναρχία στην Αλβανία και η εξέγερση θα προσλάβει όντως ανεξέλεγκτες διαστάσεις. Ο Πρόεδρος Berisha και η αντιπολίτευση πρέπει να καλέσουν τους εξεγερμένους να καταθέσουν τα όπλα τους και να ανοίξουν και πάλι το δρόμο για την προώθηση της δημοκρατικής ομαλότητας. Εάν αυτό δεν συμβεί, η Αλβανία θα αντιμετωπίσει δύσκολους καιρούς με μοναδικό θύμα τον λαό της χώρας.

<SPEAKER ID=156 LANGUAGE="DE" NAME="Swoboda">
Kυρία Πρόεδρε, κύριε Πρόεδρε του Συμβουλίου, κύριε Eπίτροπε, δεν μπορώ παρά να συμφωνήσω, τουλάχιστον εγώ, εξ ονόματος της ομάδος μου, - αλλά σίγουρα και εξ ονόματος και των άλλων ομάδων - με την έκκλησή σας εδώ, να σας υποστηρίξουμε στις προσπάθειές σας. Έχετε δίκιο επίσης ότι θα πρέπει να σταλεί τώρα ένα μήνυμα προς όλα τα μέρη ότι εδώ πρόκειται για την επιβολή αυτής της συμβιβαστικής λύσης. Eδώ θα πρέπει να ξεκαθαρίσει κανείς τόσο στον Πρόεδρο Mπερίσα όσο και στα υπόλοιπα μέρη, τι θα συμβεί σε διαφορετική περίπτωση. Yποθέτω πως έχετε σ' αυτό την πλήρη κάλυψη του Kοινοβουλίου μας.
<P>
Δεν είναι τώρα η κατάλληλη χρονική στιγμή για να ασκούμε κριτική και να ρωτάμε μήπως θα μπορούσε κανείς να διείδει έγκαιρα το πρόβλημα ή όχι. Θα ήθελα όμως να επισημάνω εν συντομία, πως ήδη ορισμένοι παράγοντες θα πρέπει να μας κάνουν να αναλογισθούμε και να θέσουμε στον εαυτό μας το ερώτημα: Γιατί έτσι ξαφνικά βρισκόμαστε ενώπιον αυτού του σωρού των ερειπίων στα Bαλκάνια; Όλοι μας - λέω συνειδητά όλοι μας και δε θα ήθελα να επικεντρώσω τη προσοχή σε ορισμένους μόνο - έδειξαν υπερβολική εμπιστοσύνη σ' ένα πρόσωπο. Kαι σ' άλλους τομείς της ευρωπαϊκής πολιτικής ασφαλείας συμβαίνει μερικές φορές να πιστεύει κανείς ότι, αν έχει σαν συνομιλητή ένα πρόσωπο επικεφαλής ενός κράτους, στο οποίο μπορεί να δείξει εμπιστοσύνη, τα πράγματα έχουν τακτοποιηθεί. H Aλβανία απέδειξε πως κάτι τέτοιο δεν ισχύει.
<P>
Eγώ, προσωπικά, πήγα στην Aλβανία. Mίλησα, επίσης, και με τον Πρόεδρο Mπερίσα. Eπιτρέψαμε, στην πραγματικότητα, να αναπτυχθεί ένας καθαρός καπιταλισμός - θα ήθελα να πω ένας ληστρικός, σχεδόν, καπιταλισμός - μετά τη δικτατορία, μετά το πιο απάνθρωπο σύστημα που είχαμε τα τελευταία χρόνια στην Eυρώπη. H αποκαλούμενη ελευθερία ενός ληστρικού καπιταλισμού - ίσως μάλιστα σε συνδυασμό με το πολιτικό σύστημα - έριξε, σε τελευταία ανάλυση, στη φτώχεια πάρα πολύ κόσμο.
<P>
Γι' αυτό και πιστεύω ότι είναι καιρός πια να ακολουθηθεί εδώ μια προληπτική πολιτική. Aν αναλογιστώ τι επικίνδυνες καταστάσεις μπορούν να προκύψουν, αν στη γειτονιά, στο Kοσσυφοπέδιο, με το οποίο θα ασχοληθούμε και σήμερα πάλι μ' ένα ψήφισμα - η κ. Pack ήταν πρόσφατα εκεί με μια αντιπροσωπεία - μεταδοθεί ένα σπινθήρας, είναι όχι μόνο δικαιολογημένο αλλά και απόλυτα αναγκαίο να δρομολογήσουμε αυτή την πολιτική επέμβαση και να προσπαθήσουμε να εγγυηθούμε τα ανθρώπινα δικαιώματα, πράγμα που δεν μπορέσαμε να το κάνουμε τα τελευταία χρόνια και στην Aλβανία, και να παρεμποδίσουμε τη δημιουργία μαζικών ρευμάτων προσφύγων. Όλοι μας γνωρίζουμε τι πόνο φέρνει κάτι τέτοιο, και όλοι γνωρίζουμε από τις χώρες μας τι προβλήματα συνεπάγεται, στις βασικές αντιλήψεις του πληθυσμού, αν προκύψουν, άσκοπα, μεγάλα ρεύματα προσφύγων. Γι' αυτό κι έχω την άποψη πως πήρατε απόφαση για τη σωστή ενέργεια. Mπορούμε, προς το παρόν, να μείνουνε στην πολιτική παρέμβαση, αν την επιβάλουμε με πλήρη έμφαση, με την υποστήριξη ολόκληρης της Eυρώπης.
<P>
H Aλβανία φλέγεται, ενώ στο Kοσσυφοπέδιο γίνεται ζύμωση. Aν μεταδοθεί ένας σπινθήρας, ίσως να μην υπάρξει πια καμιά σωτηρία. Aς σβήσουμε έγκαιρα αυτή τη φωτιά στην περιοχή της κρίσης, στην Aλβανία.

<SPEAKER ID=157 LANGUAGE="DE" NAME="Pack">
Kυρία Πρόεδρε, αξιότιμοι κυρίες και κύριοι συνάδελφοι, η κατάσταση στην Aλβανία είναι εξαιρετικά δύσκολη; το ακούσαμε μόλις τώρα. Δυστυχώς και πολλές δυτικές δημοσιογραφικές ανταποκρίσεις από τη χώρα δε συνέβαλαν στη αποσαφήνιση της κατάστασης, αλλά αναζήτησαν το φταίξιμο αποκλειστικά στην κυβέρνηση του Προέδρου Mπερίσα. Eπιτρέψτε μου, όμως, να διαπιστώσω το εξής: H αρχή της αναταραχής στα νότια της Aλβανίας δεν είναι πολιτικής φύσης, αλλά οφείλεται στην κατάρρευση των παιχνιδιών πυραμίδας και στο σταμάτημα των μαφιόζικων μηχανορραφιών, ιδιαίτερα στα νότια της χώρας, που επιχείρησε η κυβέρνηση Mπερίσα, το φθινόπωρο.
<P>
Πολλοί τυχοδιώκτες και απατεώνες του απλού λαού, θεώρησαν καλό να κλέψουν τις οικονομίες του και χρησιμοποίησαν καταχρηστικά τη δυστυχία των μικρών ανθρώπων για τους δικούς τους σκοπούς. Δυστυχώς, η αντιπολίτευση που αποτελείται κατ' εξοχήν από παλιούς κομμουνιστές - ακόμη και από τους συναδέλφους της Σοσιαλιστικής Διεθνούς δεν έγιναν μέχρι τώρα αποδεκτοί - εκμεταλλεύθηκε καταχρηστικά την κατάσταση για δικούς της πολιτικούς σκοπούς, τους οποίους δεν μπόρεσε να πετύχει μέσω των εκλογών.
<P>
Δε συμμερίζομαι την άποψη του εκπροσώπου του Συμβουλίου πως όλα πέρυσι πήγαν στραβά. Tο γεγονός ότι οι δημοτικές εκλογές, το Σεπτέμβριο, είχαν το ίδιο αποτέλεσμα με τις εκλογές του Mαρτίου, δείχνει το πώς θα πρέπει να κρίνει κανείς την έκβαση των εκλογών του Mαρτίου. Δε μιλώ για τις ανωμαλίες που εξαλείφθηκαν, και νομίζω πως θα 'πρεπε κι εσείς να το λάβετε αυτό υπόψη. Γι' αυτό και θα πρέπει να ξεκινάτε από μια νόμιμα κατέχουσα την εξουσία κυβέρνηση, όταν μιλάτε για την κυβέρνηση Mπερίσα.
<P>
Για την επιβολή της κατάστασης έκτακτης ανάγκης θα πρέπει - νομίζω - ενόψει της αυθαιρεσίας στα νότια της χώρας, να δείξουμε κατανόηση. Ποιο δυτικό κράτος θα άφηνε να περάσει αμαχητί κάτι τέτοιο; H από τη Δύση καλλιεργούμενη διάλυση μιας νόμιμης κυβέρνησης, κύριε Πρόεδρε του Συμβουλίου, είναι, κατά τη γνώμη μου, χωρίς προηγούμενο. Όταν στη Pωσία έγινε κάτι παρόμοιο, κανείς δεν είχε την ιδέα να στείλει στο σπίτι του τον κ. Γέλτσιν.
<P>
Tο γεγονός ότι τα παλιά κομμουνιστικά μυαλά, που φέρουν την ευθύνη της έλλειψης δημοκρατικών παραδόσεων και θέλουν τώρα να δημιουργήσουν δημοκρατικές συνθήκες με πίεση από το εξωτερικό, είναι γελοίο. H κυβέρνηση Mπερίσα έκανε σημαντικά βήματα προς τη δημοκρατία καθώς και προς την ελεύθερη οικονομία της αγοράς, όπως διαπίστωσε ομόφωνα το Kοινοβούλιό μας πέρυσι το φθινόπωρο. Γι' αυτό και είναι λάθος να ρίχνουμε όλο το φταίξιμο στον κ. Mπερίσα. Tο ότι δεν είναι αλάθητος, το γνωρίζουμε, προς Θεού. Ωστόσο η τρομοκρατία και η αναρχία στο Nότο, ανάγονται σε άλλα κίνητρα. Eκτός τούτου, δεν έχουμε ιδέα από τις εγχώριες αντιπαλότητες, των οποίων οι μακραίωνες εχθρότητες αναβιώνουν πάλι τις ημέρες αυτές.
<P>
H συμφωνία που έχει συναφθεί τώρα, μεταξύ του Mπερίσα και των κομμάτων της αντιπολίτευσης, θα πρέπει να υλοποιηθεί και από τις δύο μεριές, και δεν μπορώ να δεχθώ αυτό που μου είπαν σήμερα, να φροντίσω, παρακαλώ, να φύγει από τη χώρα ο κ. Mπερίσα και να τύχει - οπουδήποτε - ασύλου. Nομίζω πως αυτός δεν είναι ο κατάλληλος τρόπος για να τηρηθεί μια συμφωνία.
<P>
H Eυρωπαϊκή Ένωση θα πρέπει να βοηθήσει να δημιουργηθούν δημοκρατικοί θεσμοί, να προωθηθεί η κατάρτιση και η εκπαίδευση, να οικοδομηθούν πραγματικά κοινωνικές δομές ελεύθερης οικονομίας, να προωθηθούν οι επενδύσεις και συνεπώς οι θέσεις εργασίας. Σε περίπτωση που η μεταξύ του Mπερίσα και της αντιπολίτευσης συναφθείσα συμφωνία δε συμβάλλει στη εξομάλυνση της κατάστασης, πράγμα από το οποίο ξεκινώ δυστυχώς, επειδή η αιτία δεν είναι πολιτικής φύσης, όπως θέλουν να γίνει πιστευτό εδώ, τότε την ειρήνη θα πρέπει να την αποκαταστήσει ένα διεθνές ειρηνευτικό σώμα. Στο θέμα αυτό συμφωνώ με τον εκπρόσωπο του Συμβουλίου: Eίμαι υπέρ μιας ριζικής εξέτασης των γεγονότων που συνέβησαν στην Aλβανία.

<SPEAKER ID=158 NAME="Δασκαλάκη">
Κυρία Πρόεδρε, το χάος που επικρατεί στην Αλβανία δεν αποτελεί είδηση; η εξέγερση γενικεύεται και πηγαίνει προς τον Βορρά; στην τηλεόραση βλέπουμε όλοι ένοπλους -χθες είδα εγώ στην τηλεόραση μικρά παιδιά με όπλα- να κινούνται παντού στη χώρα; αυτά είναι πάρα πολύ απειλητικά πράγματα. Την ίδια στιγμή, η κυβέρνηση μοιάζει όλο και περισσότερο ανήμπορη να ελέγξει την κατάσταση.
<P>
Δεν συμφωνώ με την κ. Pack, το οικονομικό σκάνδαλο ήταν μία αιτία, αλλά ήταν μία αιτία στην κορυφή του παγόβουνου. Η κρίση ήταν παλαιότερη, η κατάσταση ήταν εκρηκτική και χωρίς αυτό και έχουμε και εμείς τις ευθύνες μας. Μερικές φορές, παρακολουθώντας ορισμένες πολιτικές της 'Ενωσης έχω την εντύπωση ότι μοιάζουμε με εκείνους τους γονείς που νομίζουν ότι τα καθήκοντά τους τελειώνουν όταν απλώς γεμίζουν χρήματα τις τσέπες των παιδιών τους. Και οι ίδιοι δεν είναι παρόντες και δεν ελέγχουν ποτέ τί γίνονται αυτά τα χρήματα. Αυτό κάναμε και εμείς με την Αλβανία, την οποία ενισχύσαμε -και πολύ καλά κάναμε και την ενισχύσαμε- και πρέπει να την ενισχύσουμε ακόμα για να μπορέσει να βγει από αυτήν την κρίση. Αλλά πρέπει να έχουμε παρουσία και να ξέρουμε τί γίνεται με τις ενισχύσεις μας.
<P>
Από την άλλη μεριά, υποστηρίξαμε τον Πρόεδρο Μπερίσα, μερικές φορές προκλητικά, με την εντύπωση -εγώ δεν το έχω καταλάβει αυτό καθόλου- ότι αυτός, λέει, δεν ήταν πρώην κομμουνιστής. Μα δεν είναι νεογέννητος ο Πρόεδρος Μπερίσα! Υπάρχουν περίεργες καταστάσεις σε όλα αυτά τα κράτη. Τον υποστηρίξαμε χωρίς να τον προειδοποιήσουμε για ορισμένες συνέπειες των πράξεών του, και για τα αποτελέσματα που θα είχαν -και τα είδαμε τα αποτελέσματα.
<P>
Τώρα, το χάος κινδυνεύει να επεκταθεί και γύρω-γύρω; ξέρουμε όλοι πολύ καλά πόσο προβληματική είναι η περιοχή. Ξέρουμε τί συμβαίνει στις όμορες χώρες της Αλβανίας, και ξέρουμε ότι υπάρχουν και δύο χώρες μέλη της Ευρωπαϊκής 'Ενωσης, η Ελλάδα και η Ιταλία, οι οποίες άμεσα μπορούν να αντιμετωπίσουν προβλήματα -η Ελλάδα μάλιστα έχει κοινά σύνορα με την Αλβανία. Τί πρέπει να γίνει τώρα; Να βοηθήσουμε βεβαιότατα, να συζητήσουμε με όλες τις πολιτικές δυνάμεις της χώρας γιατί μπορεί να βρεθούμε προ πολύ μεγάλων εκπλήξεων λόγω των εξελίξεων. Και τούτο στο πνεύμα του συμβιβασμού που είπε πολύ σωστά ο Επίτροπος. Αλλά να κατορθώσουμε να χαράξουμε επιτέλους μία μακροχρόνια πολιτική και να είμαστε παρόντες. 'Οχι μόνο να πληρώνουμε.

<SPEAKER ID=159 LANGUAGE="IT" NAME="La Malfa">
Κυρία Πρόεδρε, θα απαιτούσε χρόνο -και δεν διαθέτω τον κατάλληλο χρόνο- η εξέταση των αιτίων, που έχουν βαθειές ρίζες, της σοβαρότατης κρίσης την οποία διέρχεται η Αλβανία, της εδώ και πολλές δεκαετίες οικονομικής αδυναμίας και της παντελούς έλλειψης ακόμη και πρωταρχικών δημοκρατικών δομών. Πρόκειται προφανώς για μία εξαιρετικά δύσκολη κατάσταση: υπάρχει κίνδυνος πυρκαϊάς που μπορεί να επεκταθεί στο γειτονικό Κοσσυφοπέδιο, με το επιπλέον ενδεχόμενο μαζικών μεταναστεύσεων προς την Ελλάδα, προς την Ιταλία, προς τις χώρες της Ευρωπαϊκής Ένωσης. Όλα όμως αυτά τα ζητήματα θα απαιτούσαν πολύ χρόνο για να εξετασθούν.
<P>
Νομίζω ότι σήμερα το Κοινοβούλιο θα πρέπει πει μια λέξη στο Συμβούλιο και στην Επιτροπή. Εμείς νομίζουμε ότι όχι μόνο είναι σωστές και ακριβείς οι σχέσεις που αναπτύχθηκαν, αλλά ότι και οι κατευθύνσεις που ακολούθησαν το Συμβούλιο και η Επιτροπή τις τελευταίες εβδομάδες της οξείας κρίσης είναι θετικές και ότι το Ευρωπαϊκό Κοινοβουλιο μπορεί να τις συμμερισθεί. Αυτές τις κατευθύνσεις θα τις συνόψιζα σε τρεις οδηγίες, που συμπεριλαμβάνονται εξάλλου και στο έγγραφο το οποίο θα εξετάσει αύριο το Κοινοβούλιο: πρώτο, μία κυβέρνηση εθνικής ενότητας που όπως μου φαίνεται έχει ήδη δρομολογηθεί με το διορισμό από τον πρόεδρο της Δημοκρατίας ενός πρωθυπουργού που ανήκει στην αντιπολίτευση. δεύτερο, τη διεξαγωγή νέων εκλογών. τρίτο, οικονομικές παρεμβάσεις της Ευρωπαϊκής Ένωσης και των διεθνών θεσμικών οργάνων -το Νομισματικό Ταμείο και την Παγκόσμια Τράπεζα- με την προϋπόθεση ότι θα εξασφαλισθεί ο μεγαλύτερος δυνατός σεβασμός της ελευθερίας του τύπου, της αποκατάστασης των ανθρωπίνων δικαιωμάτων και μέτρων οικονομικής εξομάλυνσης εκ μέρους της χώρας. Θεωρούμε ότι πρόκειται για τρία βασικά θέματα.
<P>
Φυσικά έναν ιδιαίτερο ρόλο, στα πλαίσια της Ένωσης, πρέπει να ασκήσουν ορισμένες χώρες, όπως η Ελλάδα και η Ιταλία, αλλά θέλουμε να υπογραμμίσουμε ότι αυτή η αποστολή θα πρέπει να ασκηθεί στα πλαίσια των πολιτικών της Ευρωπαϊκής Ένωσης.

<SPEAKER ID=160 NAME="Θεωνάς">
Κυρία Πρόεδρε, τα γεγονότα που εξελίσσονται στην Αλβανία δεν είναι κεραυνός εν αιθρία. Είναι το αποτέλεσμα -κατά τη δική μας, τουλάχιστον γνώμη- της πολιτικής που εφάρμοσαν απέναντι στην Αλβανία και τον λαό της οι κυβερνήσεις χωρών μελών και τα όργανα της Ευρωπαϊκής 'Ενωσης. Είναι αποτέλεσμα της πολύπλευρης ενίσχυσης και στήριξης που δόθηκε στο αντιλαϊκό και αυταρχικό καθεστώς του κυρίου Μπερίσα.
<P>
Οι εκλογές βίας και νοθείας, η καταλήστευση των οικονομιών του λαού και της ίδιας της οικονομίας της χώρας από το αδίστακτο καθεστώς του Μπερίσα, όχι μόνο δεν συνάντησαν την καταδίκη των Ηνωμένων Πολιτειών και της Ευρωπαϊκής 'Ενωσης, αλλά, αντίθετα, είχαν και έχουν -νομίζω- ακόμη την ουσιαστική στήριξη και αποδοχή της. Οι υπεύθυνοι, λοιπόν, για την έκρηξη του αλβανικού λαού βρίσκονται και ανάμεσά μας. Παρ'όλα αυτά, αδυνατούμε ακόμη και τώρα να βγάλουμε τα αναγκαία συμπεράσματα και συνεχίζουμε στον ίδιο ολισθηρό δρόμο, αναζητώντας τη λύση του προβλήματος στην κατασίγαση της λαϊκής εξέγερσης, με την πλήρη και ολόπλευρη βοήθεια στον κύριο Μπερίσα. Αδυνατούμε να κατανοήσουμε ότι στην Αλβανία τώρα υπάρχει μία νέα πραγματικότητα που επέβαλε ο λαός με την εξέγερσή του, η οποία εκφράζεται ήδη και πολιτικά.
<P>
Κυρία Πρόεδρε, ο εξεγερμένος λαός της Αλβανίας ζητά δύο πράγματα: να φύγει ο κύριος Μπερίσα, να πάρει πίσω τα χρήματά του. Εάν το Ευρωπαϊκό Κοινοβούλιο θέλει πραγματικά να σταθεί αλληλέγγυο προς τον αλβανικό λαό, χρειάζεται να υιοθετήσει και να απαιτήσει την προώθηση των εξής τεσσάρων σημείων που έχουν ήδη διατυπωθεί και με σχετικές τροπολογίες:
<P>
Πρώτον, να μπει τέρμα στο καθεστώς Μπερίσα. Η εκλογική διαδικασία να αναδείξει και νέο Πρόεδρο και νέα Βουλή.
<P>
Δεύτερον, να εκπροσωπηθεί στις πολιτικές διαδικασίες ο εξεγερμένος λαός του Νότου με τους πολιτικούς εκπροσώπους του.
<P>
Τρίτον, να απελευθερωθούν αμέσως ο ηγέτης του Σοσιαλιστικού Κόμματος και όλοι οι πολιτικοί κρατούμενοι.
<P>
Τέταρτον, να προωθηθεί αμέσως γενναία στρατιωτική και οικονομική βοήθεια, με στόχο και την αποζημίωση των πολιτών και την ενίσχυση της οικονομίας της Αλβανίας.
<P>
Τέλος, θα ήθελα να εκφράσω την πλήρη αποδοκιμασία μου σε όποιο σχέδιο επέμβασης διεθνούς στρατιωτικής δύναμης στην Αλβανία, γεγονός που μπορεί να οδηγήσει σε απρόβλεπτες καταστάσεις ολόκληρα τα Βαλκάνια.

<SPEAKER ID=161 LANGUAGE="IT" NAME="Tamino">
Κυρία Πρόεδρε, έχουμε εμπρός μας μία πραγματικά δραματική κατάσταση που συνεπάγεται τον κίνδυνο ενός εμφυλίου πολέμου στην Αλβανία, έναν κίνδυνο που δεν έχει προκληθεί μόνο από τη χρεωκοπία των πυραμιδοειδών επενδύσεων, για τις οποίες συζητήσαμε και τον περασμένο μήνα, αλλά και από τις αντιδράσεις μιας κυβέρνησης -της κυβέρνησης Μπερίσα- που σιγά σιγά αποκαλύφθηκε ότι είναι ένα καθεστώς παρά μία κυβέρνηση, με αντιδράσεις αυταρχικές έναντι των λαϊκών διαδηλώσεων των Αλβανών, που έφθασε μάλιστα στο σημείο να δημιουργήσει μία κατάσταση εκφοβισμού έναντι του τύπου της αντιπολίτευσης, μία κυβέρνηση ενός ηγέτη -του Μπερίσα- που δεν εκπροσωπεί πλέον το λαό, όπως διαπιστώθηκε στις διαδηλώσεις, ενός ηγέτη που είχε ήδη δώσει δείγματα δημοκρατικής ανεπάρκειας κατά την κάθε άλλο παρά δημοκρατική διεξαγωγή -την οποία είχαμε είχαμε εξάλλου καταδικάσει- των εκλογών. Εμπρός σε αυτή την κατάσταση, δεν βρήκε τίποτε καλύτερο να κάνει από το να επανεκλεγεί για άλλα πέντε χρόνια πρόεδρος της Δημοκρατίας.
<P>
Εμπρός όμως σε αυτή την κατάσταση εμείς δεν μπορούμε να αγνοούμε ότι, ως Ευρωπαϊκό Κοινοβούλιο, ήδη πριν από ένα μήνα είχαμε εκφράσει την ανησυχία μας: την επαύριο των εκλογών, που χαρακτήρισε η νοθεία, είχαμε εκφράσει την ανησυχία μας για τις συνέπειες που προκλήθηκαν, συνέπειες οι οποίες προδίκασαν το δημοκρατικό διάλογο μεταξύ πλειοψηφίας και αντιπολίτευσης.
<P>
Στις 8 Φεβρουαρίου του 1994, ο συνάδελφος που κατείχε πριν από εμένα αυτό το κοινοβουλευτικό έδρανο, ο Alexander Langer, τόνιζε ότι στην Αλβανία δεν βρισκόμαστε ακόμη σε μία κατάσταση δημοκρατικής ομαλότητας, σε μία πλήρως ανεπτυγμένη δημοκρατική καθημερινότητα, και καλούσε όλα τα θεσμικά όργανα της Ευρωπαϊκής Ένωσης να αντιμετωπίσουν το πρόβλημα, διότι εάν δεν μπορούμε να αντιμετωπίσουμε μία κατάσταση όπως η αλβανική, πώς μπορούμε να ελπίζουμε ότι θα αντιμετωπίσουμε το σύνολο των προβλημάτων ολόκληρης της Ανατολής.
<P>
Γι αυτούς τους λόγους θα πρέπει η Ευρωπαϊκή Ένωση, το Συμβούλιο και η Επιτροπή να καταβάλλουν προσπάθειες ώστε να δημιουργηθούν οι προϋποθέσεις για μία νέα εκτόνωση μέσω του σχηματισμού μιας νέας κυβέρνησης, μέσω νέων εκλογών υπό τον έλεγχο της ΔΑΣΕ. προτείνουμε επιπλέον το διορισμό ενός ειδικού απεσταλμένου του Συμβουλίου για τη Νοτιοανατολική Ευρώπη που να επιτηρεί την κατάσταση και να μπορεί να εκπροσωπεί σε μόνιμη βάση την Ευρωπαϊκή Ένωση. Η επέκταση της κρίσης, όπως πράγματι έχει ειπωθεί, θα μπορούσε να έχει καταστροφικές συνέπειες στο Κοσσυφοπέδιο, στη Μακεδονία και να ανάψει φωτιά σε ολόκληρα τα Βαλκάνια.

<SPEAKER ID=162 LANGUAGE="FR" NAME="Hory">
Το Κοινοβούλιό μας δεν μπορεί παρά να στηρίξει, να επιδοκιμάσει τις απόπειρες για ένα πολιτικό διακανονισμό των εμφύλιων εντάσεων που συνταράσσουν σήμερα την Αλβανία. Η ομάδα της Ριζοσπαστικής Συμμαχίας στηρίζει λοιπόν τη διαδικασία εθνικής συμφιλίωσης προς την κατεύθυνση της οποίας, οι διάφορες αλβανικές πολιτικές δυνάμεις έχουν συμφωνήσει/ εντούτοις αυτή η συμφωνία δεν φαίνεται να έχει πείσει τον πλυθησμό ο οποίος επαναστατεί κατά της βίας που του ασκήθηκε μέσω του λεγόμενου συστήματος των πυραμίδων, το οποίο αποτελεί μια παρωδία της φιλελεύθερης οικονομίας. Εξάλλου μαθαίνουμε ότι, τις τελευταίες ώρες, ο λάος, εξεγερμένος κατά της εξουσίας, κατευθύνεται προς τα Τίρανα.
<P>
Μήπως θα μπορούσαμε, επί τη ευκαιρία, να προβληματιστούμε για την ορθότητα και τον βαθμό ισχύος της πολιτικής της Ευρωπαϊκής Ένωσης η οποία έχει ήδη παραβιαστεί αρκετές φορές σττη συγκεκριμένη περιοχή; Είχαμε πιστέψει ότι η κατάρρευση του κομμουνισμού θα γεννούσε αυτομάτως τη δημοκρατία. Στην πραγματικότητα, έτσι, η εκμάθηση της δημοκρατίας γίνεται δυσκολότερη, με επιπλέον όλες τις επιπτώσεις του κομμουνισμού. Είχαμε πιστέψει επίσης ότι όλοι οι αντικομμουνιστές ήταν αυτονόητα δημοκράτες. Στην πραγματικότητα, είχαμε τόσο σκληρά εγκαταλείψει τη μισή Ευρώπη στο έλεος της μοίρας της για σαράντα πέντε χρόνια, που οι μόνοι αντικομμουνιστές οι οποίοι εξέφραζαν τη γνώμη τους ήταν πότε αχαλινώμενοι φιλελεύθεροι οικονομολόγοι, πότε οπαδοί εθνικού ή θρησκευτικού σκοταδισμού ή ακόμα. απολυταρχικοί, συχνά πρώην κομμουνιστές που δεν είχαν ουσιαστικά μετανοήσει.
<P>
Σήμερα, η αλβανική κρίση μάς οδηγεί σε τρία πολιτικά συμπεράσματα. Το πρώτο, το υπογράμμισε και η κ. Δασκαλάκη, είναι να μην χορηγούμε πλέον την ευρωπαϊκή βοήθεια δίχως να μας απασχολεί το πώς τη χρησιμοποιούν κοινωνίες απροετοίμαστες για φιλελευθερισμό. Το δεύτερο είναι ότι επείγει να δημιουργήσουμε ένα ευρωπαϊκό στρατιωτικό σώμα ικανό να μεσολαβεί τουλάχιστον στις κρίσιμες καταστάσεις που εμφανίζονται στο ευρωπαϊκό έδαφος. Το τρίτο, και πιο γενικό, είναι ότι πρέπει να επιταχύνουμε, πέρα από σχολαστικές λεπτολογίες, τη διεύρυνση χωρίς την οποία η Ευρώπη θα παραμείνει ακρωτηριασμένη κατά το ήμισυ, και ότι για να κατορθωθεί κάτι τέτοιο οφείλουμε να ενθαρρύνουμε την οργάνωση σε τοπικό επίπεδο αντί να επιβάλουμε σε αδύναμα και απομονωμένα κράτη μια εντελώς άνιση διαδικασία διαλόγου.

<SPEAKER ID=163 LANGUAGE="IT" NAME="Amadeo">
Κυρία Πρόεδρε, η Ευρωπαϊκή Ένωση και σε αυτή την περίπτωση, δυστυχώς, τα θαλάσσωσε, όπως εξάλλου τα έχει θαλασσώσει τόσες άλλες φορές. Το σφάλμα είναι πάντοτε το ίδιο: μην έχοντας την ικανότητα να υιοθετήσει σε σύντομο χρονικό διάστημα μία ενωτική και αποτελεσματική γραμμή, η Ένωση ελπίζει πάντοτε να ξεπεράσει το πολιτικό της έλλειμα ανοίγοντας το πορτοφόλι, αλλά το χρήμα μόνο του δεν βοηθά την επίλυση των προβλημάτων, αντίθετα μάλιστα μερικές φορές οξύνει τα προβλήματα. Αυτό συνέβη στη Βοσνία, στο Μόσταρ, στο Ζαϊρ και αυτή τη στιγμή επαναλαμβάνεται στην Αλβανία. Όταν κατά τον περασμένο μήνα Οκτώβριο, προέκυψαν με απτό τρόπο τα πρώτα σημάδια της αλβανικής κρίσης, η απάντηση της Ευρώπης ήταν: »να δώσουμε χρήματα στην Αλβανία», δηλαδή στο καθεστώς του Μπερίσα κλείνοντας τα μάτια εμπρός στις προφανείς πράξεις εκλογικής νοθείας του Προέδρου.
<P>
Από τότε, σε λιγότερο από τέσσερις μήνες έφθασαν στην Αλβανία σχεδόν 500 εκατ. Ecu, δηλαδή 1.000 δισεκατ. λιρέτες. ήταν η πιο γενναιόδωρη κατά κεφαλή παρέμβαση της Ευρωπαϊκής Ένωσης. Ορισμένοι έλπιζαν ότι με αυτή την ένεση χρημάτων η κρίση θα σταματούσε, αλλά αντίθετα η κρίση εξελίχθηκε δυναμικά. όταν η κατάσταση επιδεινώθηκε πριν από δεκαπέντε ημέρες, η Ένωση άρχισε μονάχα να τραυλίζει, χωρίς να κατορθώσει ούτε καν να συγκαλέσει το Συμβούλιο των Υπουργών των Εξωτερικών των Δεκαπέντε, όπως είχαν ζητήσει οι Έλληνες και οι Ιταλοί. Μόνο ύστερα από μία εβδομάδα μετά την έναρξη της εξέγερσης, συνεδρίασε στις Βρυξέλλες μία τεχνική επιτροπή -ας σημειωθεί ότι δεν επρόκειτο για υπουργούς αλλά για απλούς υπαλλήλους των κρατών της Κοινότητας- για να εντοπίσει μία κοινή γραμμή δράσης που θα έπρεπε κατόπιν να συστήσει στην πολιτική επιτροπή.
<P>
Τώρα το Συμβούλιο φαίνεται να πετά κάπως ψηλότερα. όσα όμως ανέφερα αποτελούν μία περαιτέρω καταγγελία της ανυπαρξίας μίας κοινής εξωτερικής πολιτικής. εφόσον δεν υπάρχει μία κοινή εξωτερική πολιτική δεν είναι δυνατό να γίνεται λόγος για την Ευρώπη και την ολοκλήρωση.

<SPEAKER ID=164 NAME="Ρουμπάτης">
Κυρία Πρόεδρε, είπε ο κ. Υπουργός ότι δώσαμε τεράστια ποσά βοήθειας στην Αλβανία, και πράγματι έχουμε δώσει 450 εκατομμύρια Ecu τα τελευταία πέντε χρόνια.
<P>
Το ερώτημα είναι ποιό ήταν το όφελος για τον αλβανικό λαό, και βέβαια για μας. Νομίζω ότι μπορώ να το πω: δημιουργήσαμε έναν άγριο και βάρβαρο καπιταλισμό σε αυτήν την χώρα, που οδήγησε τους πολίτες της σε εξέγερση. Και δεύτερον, δημιουργήσαμε ένα σύστημα αυταρχικό και αντιδημοκρατικό. Επίσης, μεταξύ του 1992 και σήμερα, είχαμε ένα όργιο λαθρεμπορίου όπλων και ναρκωτικών σ'αυτήν την χώρα.
<P>
Είναι βέβαια γνωστά και τα οικονομικά σχήματα τα οποία δημιουργήθηκαν, οι πυραμίδες. Αυτήν την περίοδο, αυτά τα πέντε χρόνια, αφιερώσαμε πολύ λίγο χρόνο σ'αυτό με το οποίο έπρεπε να ασχοληθούμε, την ανεργία, την φυγή εκατοντάδων πολιτών σε γειτονικές χώρες και, βεβαίως, δεν επιμείναμε στις εκλογές του Μαΐου του 1996. Οι Σοσιαλιστές ζητήσαμε τότε να επαναληφθούν οι εκλογές. Δυστυχώς, δεν μας ακούσατε. Και δεχθήκαμε χωρίς λόγο αυτόν τον νόμο για την γενοκτονία, ο οποίος απέκλεισε δεκάδες πολιτικούς της αντιπολίτευσης. Και σήμερα ανεχόμαστε ακόμη την φυλάκιση του Fatos Nano. Νομίζω ότι πρέπει να ζητήσουμε την άμεση αποφυλάκιση του μόνου ανθρώπου που πιθανώς να μπορεί ακόμη να συγκρατήσει αυτούς που έχουν εξεγερθεί.
<P>
Τα γεγονότα στην Αλβανία μας έδειξαν πόσο δύσκολα είναι τα πράγματα στην Βαλκανική Ευρώπη. Και νομίζω ότι έχουμε ένα θετικό στοιχείο: η Προεδρία λειτούργησε σωστά. Και άκουσε τις χώρες εκείνες που έχουν την πείρα και μακρά παρουσία στην περιοχή -την Ελλάδα και την Ιταλία- και λειτούργησε κατά τρόπο αποτελεσματικό. Νομίζω ότι είναι θετικές και οι ενέργειες της Επιτροπής. 'Ομως, χρειάζεται επιμονή. Και πραγματικά, το πρόβλημα είναι πολιτικό. Εάν πράγματι αγαπά την χώρα του ο κ. Μπερίσα, θα πρέπει να αφήσει άλλους από το κόμμα του και από τα άλλα κόμματα να κυβερνήσουν την χώρα του, να φύγει ήρεμα και ήσυχα ώστε να μπορέσει ο λαός της Αλβανίας να λύσει μόνος του τα προβλήματα.

<SPEAKER ID=165 NAME="Σαρλής">
Κυρία Πρόεδρε, θα πρέπει να πω ότι το σύνθημα το οποίο πρέπει να εκφράζει όλους μας, και όχι μόνο το Κοινοβούλιο, αλλά και το Συμβούλιο και την Επιτροπή, είναι «όχι άλλη Βοσνία». Πρέπει η πείρα, η πικρή πείρα που έχουμε όλοι μας από τον τρόπο που χειρισθήκαμε τα γεγονότα εκεί να μας οδηγήσει να λειτουργήσουμε διαφορετικά από ό, τι λειτουργήσαμε εκεί. 'Ακουσα με προσοχή ό, τι είπε ο Προεδρεύων του Συμβουλίου, και βέβαια αυτά είναι σωστά και συμφωνούμε, αλλά δεν μας είπε συγκεκριμένες προτάσεις.
<P>
Και το ερώτημά μου, στο οποίο θα παρακαλέσω να έχω μία απάντηση: Υπάρχει μηχανισμός; Δηλαδή, το Συμβούλιο απεφάσισε να δημιουργήσει ένα μηχανισμό λύσης της κρίσης, που ασχολείται αυτή τη στιγμή και έχει συγκεκριμένες εντολές για να λαμβάνει αποφάσεις επί του θέματος της επίλυσης της κρίσης σε πολιτικό επίπεδο στην Αλβανία; Υπάρχει το ίδιο πράγμα από πλευράς Επιτροπής, η οποία διαχειρίζεται τα οικονομικά κονδύλια και έχει βέβαια και έναν Επίτροπο ο οποίος έχει αποδείξει ότι έχει ικανότητες χειρισμού εξωτερικών θεμάτων;
<P>
Τέτοιες πληροφορίες θέλουμε, διότι εδώ στο Κοινοβούλιο, και ελπίζω θα το αποδείξει το αυριανό ψήφισμα, σε αυτή την φάση αποφεύγουμε να λάβουμε θέσεις και να κάνουμε κριτική είτε του ενός, είτε του άλλου, εκτιμώντας ότι είναι τόσο ρευστή η κατάσταση στην Αλβανία, ώστε εκείνο το οποίο προέχει είναι να μπορέσει να διατηρηθεί ένας πολιτικός διάλογος.
<P>
Για όλα αυτά τα θέματα καλώ το Συμβούλιο να μην επαναπαύεται. Δεν μπορεί να έχουν αφεθεί η Ιταλία και η Ελλάδα να επιλύσουν το πρόβλημα αυτό. Πρέπει το Συμβούλιο να δημιουργήσει το πλαίσιο μέσα στο οποίο μπορούν να λειτουργήσουν αυτές οι δύο χώρες -το είπε και ο κ. La Malfa προηγουμένως- πρέπει αυτό το θέμα να το αγκαλιάσει η Επιτροπή και προ παντός το Συμβούλιο. Πρέπει να σταματήσει ο λήθαργος, να συγκληθούν οι Υπουργοί, να δημιουργηθεί μία ομάδα επίλυσης της κρίσης και να είναι σε συνεχή εγρήγορση και παρουσία στην Αλβανία. Το Κοινοβούλιο θα αποφασίσει, ελπίζω, να αποστείλει στην Αλβανία την Αντιπροσωπεία για τις Σχέσεις με τις Χώρες της Νοτιοανατολικής Ευρώπης για μία επί τόπου έρευνα και ενημέρωση του Ευρωπαϊκού Κοινοβουλίου.

<SPEAKER ID=166 LANGUAGE="IT" NAME="Baldi">
Κυρία Πρόεδρε, κύριοι συνάδελφοι, η δραματική πραγματικότητα της Αλβανίας που εδώ και επτά εβδομάδες έχει αρχίσει να γλυστρά όλο και περισσότερο στο χάος και την ακυβερνησία, είναι το αποτέλεσμα της οικονομικής καταστροφής την οποία προκάλεσαν οι απάτες των τραπεζών που άρχισαν να λειτουργούν εδώ και δέκα χρόνια ρίχνοντας στους πέντε δρόμους χιλιάδες οικογένειες. Την κατάσταση αυτή παρακολουθούν με μεγάλη προσοχή και αγωνία η διεθνής κοινότητα και ειδικότερα τα γειτονικά κράτη, η Ελλάδα και η Ιταλία, που κινδυνεύουν να δεχθούν μία πλημμύρα προσφύγων, των οποίων το δράμα ενδεχομένως εκμεταλλεύονται εγκληματίες.
<P>
Η κ. Pack έχει δίκιο όταν μας καλεί να αποφεύγουμε βιαστικές και μεροληπτικές εκτιμήσεις, όπως αυτές που ακούστηκαν στην Ολομέλεια.
<P>
Ο πρόεδρος Σαλί Μπερίσα συμφώνησε με την αντιπολίτευση σχετικά με τις κατευθυντήριες γραμμές μιας πολιτικής λύσης, κατορθώνοντας να καθορίσει μία συμφωνία για το σχηματισμό μιας κυβέρνησης εθνικής συμφιλίωσης στην οποία θα συμμετέχουν όλες οι πολιτικές δυνάμεις, η οποία θα εργασθεί για την εθνική ειρήνευση. η έναρξη του διαλόγου έγινε δεκτή με πυροβολισμούς, πυροβολισμούς χαράς και θυμού των εξεγερμένων πόλεων. Στη συμφωνία, ο πρόεδρος καλεί το κοινοβούλιο να θεσπίσει ένα νέο νόμο γενικής αμνηστείας για όσους, πολίτες και στρατιωτικούς, έλαβαν μέρος στην εξέγερση που ακολούθησε την κατάρρευση των τραπεζών, με μοναδικό όρο την παράδωση των όπλων και ανακοίνωσε τη διεξαγωγή εκλογών εντός δύο μηνών, υπό τον έλεγχο των διεθνών οργανώσεων, όπως έγινε με τις τοπικές εκλογές, που όπως αποδείχθηκε διεξήχθησαν κανονικά. Ζήτησε επίσης την εξασφάλιση οικονομικής βοήθειας για την αναγέννηση της οικονομίας και ανθρωπιστική βοήθεια για τις ζώνες της Αλβανίας που έχουν πληγεί περισσότερο. Στην Αυλώνα, αυτή τη στιγμή, δεν υπάρχει φως και νερό και οι συνθήκες ζωής, κυρίως οι υγειονομικές συνθήκες, είναι ανησυχητικές. Στο φως της όλης κατάστασης είναι αναγκαία η καταβολή των μεγαλύτερων δυνατών προσπαθειών ώστε το όλο πρόβλημα να αντιμετωπισθεί με ισόρροπο τρόπο, με ηρεμία και αμεροληψία ώστε να υπάρξει μία λύση και να ακολουθηθεί η διαδικασία του περαιτέρω εκδημοκρατισμού της χώρας, με ιδιάιτερη προσοχή στην πολιτισμική ενσωμάτωση αυτής της τόσο σημαντικής ζώνης της Μεσογείου.

<SPEAKER ID=167 LANGUAGE="NL" NAME="Bertens">
Κυρία Πρόεδρε, χαίρομαι ιδιαιτέρως για τα νέα που ακούσαμε ότι συστάθηκε μία μεταβατική κυβέρνηση και ότι μέσα σε δύο μήνες θα διεξαχθούν εκλογές κάτω από την πίεση της Ευρώπης. Ταυτόχρονα όμως, τα μέσα ενημέρωσης μετέδιδαν άσχημα νέα. Πολύ φοβάμαι ότι επίκειται εμφύλιος πόλεμος και διερωτώμαι τι σκοπεύουν να πράξουν το Συμβούλιο και η Επιτροπή για να αποφευχθεί το ενδεχόμενο αυτό. Όπως και να έχουν τα πράγματα, χαίρομαι για το γεγονός ότι, το περασμένο Σαββατοκύριακο, ο Πρόεδρος του Συμβουλίου υπήρξε παρά πολύ σαφής ενώπιον του Προέδρου Berisha. Μία από τις αιτίες της σημερινής κρίσης είναι η αυταρχική και αντιδημοκρατική συμπεριφορά αυτού του Προέδρου. Ορθώς τον προειδοποίησε ο Προεδρεύων του Συμβουλίου σχετικά με τη χρήση βίας και τον κάλεσε να σεβαστεί την ελευθερία του Τύπου και τη δημοκρατία, έκκληση την οποία, όπως δήλωσαν και οι παρατηρητές την περίοδο των εκλογών, ο κύριος αυτός θα γράψει μάλλον στα παλιά του τα παπούτσια.
<P>
Κυρία Πρόεδρε, η Ευρωπαϊκή Ένωση είναι ο μεγάλος γείτονας και ο σημαντικότερος χορηγός της Αλβανίας. Οι Αλβανοί έχουν λάβει κατά κεφαλή τα υψηλότερα ποσά βοήθειας από την Ευρώπη. Είμαι περίεργος να δω με ποιο τρόπο η τήρηση των υποσχέσεων αυτών θα βοηθήσει την αλβανική κυβέρνηση και τους Αλβανούς να αποφύγουν την κρίση, έτσι ώστε να μην δημιουργηθεί το ενδεχόμενο η μικρή αυτή χώρα να αντιμετωπίσει πολλά δεινά.
<P>
Η Ευρωπαϊκή Ένωση πρέπει να τονίσει σε όλες τις πλευρές ότι φέρουν ευθύνες, ότι πρέπει να αποφύγουν τις στρατιωτικές παρεμβάσεις και να καταβάλουν προσπάθειες για την αποκατάσταση της δημοκρατίας. Ας ελπίσουμε ότι την επόμενη φορά που θα μιλήσουμε για την Αλβανία θα έχουμε να αναφέρουμε κάτι θετικό.

<SPEAKER ID=168 NAME="Παπαγιαννάκης">
Κυρία Πρόεδρε, άκουσα και τον Προεδρεύοντα και τον Επίτροπο. Μακάρι όσα μας λένε να γίνουν και να προχωρήσουν με τον καλύτερο δυνατό τρόπο. Θα ήθελα απλώς να προβάλω για μία ακόμη φορά, γιατί την ίδια συζήτηση την κάναμε και για τα βοσνιακά, εάν θυμάμαι καλά, τρεις μικρές επιφυλάξεις:
<P>
Πρώτον, λαμβάνετε υπ'όψη σας το πλήρες διαζύγιο που υπάρχει αυτήν την στιγμή στην Αλβανία ανάμεσα στην κεντρική πολιτική σκηνή και τις κομπίνες της και τους εξεγερμένους ένοπλους και χωρίς ηγεσία πολίτες; Βρίσκονται 40 χλμ. από τα Τίρανα, κύριε Επίτροπε, σήμερα, την ώρα που μιλάμε.
<P>
Δεύτερον, λαμβάνετε υπ'όψη σας την απόλυτη αναξιοπιστία του κ. Μπερίσα στο εσωτερικό της χώρας, στο εξωτερικό της χώρας, στα οικονομικά, στα πάντα; Είναι συνένοχος για τις πυραμίδες. Δεν πήγε να σταματήσει τις πυραμίδες, όπως μας λέτε εδώ πέρα. Είναι κατ'εξοχήν συνένοχος. Πώς θα οδηγηθείτε σε συμφωνία μαζί του;
<P>
Και τρίτον, εάν δεν υπάρξει καμμία υπόσχεση από την δικιά μας την μεριά, όχι από το αλβανικό καθεστώς, το οποίο είναι πλήρως αναξιόπιστο, ότι οι άνθρωποι που χάσαν τα λεφτά τους στη ληστεία του αιώνα -το 35 %-40 % του εθνικού εισοδήματος της Αλβανίας- θα πάρουν πίσω τουλάχιστον το αρχικό τους κεφάλαιο, μην περιμένετε καμμία αισιόδοξη εξέλιξη στην Αλβανία.

<SPEAKER ID=169 LANGUAGE="IT" NAME="Occhetto">
Κυρία Πρόεδρε, και εγώ θεωρώ ως σημαντική επιτυχία της πρόσφατης πρωτοβουλίας της Ευρωπαϊκής Ένωσης το γεγονός ότι η πλειοψηφία και η αντιπολίτευση αποδέχθηκαν τη γραμμή που τους προτάθηκε, τη γραμμή συμφωνίας, εθνικής επανασυμφιλίωσης γύρω από δύο σημαντικά σημεία: εκείνο μιας κυβέρνησης ευρείας αποδοχής και εκείνο της κήρυξης εκλογών. Συγχρόνως θεωρώ δυσάρεστο το γεγονός ότι η Ολλανδική Προεδρία, στην πρόσφατη θέση της, δεν μνημόνευσε την απόφαση που έλαβε το Κοινοβούλιο το Φεβρουάριο, απόφαση που προέβλεπε τους κινδύνους τους οποίους εγκυημονούσε η κατάσταση στην Αλβανία και υποδείκνυε την οδό της σύναψης συμφωνίας.
<P>
Πρέπει να προσθέσω ότι δυστυχώς η συμφωνία για το σχηματισμό της νέας κυβέρνησης, έφτασε με μεγάλη καθυστέρηση σε συνθήκες πλήρους έλλειψης ελέγχου της χώρας και από τις δύο πλευρές. θα πρέπει να έχουμε επίγνωση αυτού του γεγονότος διότι διαφορετικά διακινδυνεύουμε να συζητάμε για μία φανταστική κατάσταση. Το στοιχείο αυτό θα πρέπει να υπογραμμισθεί με αποφασιστικότητα και να τεθεί υπόψη της Επιτροπής και των κυβερνήσεων των κρατών μελών. Θα πρέπει πια να αντιληφθούμε ότι στην Αλβανία δεν είναι αντιμέτωπες μόνο δύο συνισταμένες, αλλά ότι υπάρχει και μία τρίτη συνιστώσα, εκείνη των εξεγερμένων, που είναι οπλισμένοι και των οποίων τη βίαιη δράση έχουμε πολύ σωστά καταδικάσει και θα πρέπει να συνεχίζουμε να καταδικάζουμε.
<P>
Γνωρίζουμε εντούτοις ότι οι εξεγερμένοι δύσκολα θα συμμορφωθούν με τη συμφωνία, διότι δεν αρκούν τα δύο σημεία της συμφωνίας μεταξύ πλειοψηφίας και αντιπολίτευσης που αναφέραμε. πράγματι, οι εξεγερμένοι ζητούν την αποχώρηση του Μπερίσα από την πολιτική σκηνή. Η κατάσταση συνεπώς μπορεί εκ νέου να περιπλακεί. Δεν μπορούμε να θεωρούμε ότι πετύχαμε μία τελική πολιτική λύση. Έχουμε μόνο ανοίξει το δρόμο για μία δυνατή πολιτική λύση που, εξάλλου, θα πρέπει αμέσως να προωθηθεί με την ολοκλήρωση του σχηματισμού της κυβέρνησης. Χρειάζονται και άλλα βήματα για να να επιτευχθεί μία πραγματική σταθεροποίηση.
<P>
Νομίζω επιπλέον ότι η Ευρωπαϊκή Ένωση θα πρέπει να παρέμβει άμεσα και να αναλάβει μία αποφασιστική αποστολή διαμεσολάβησης, επιδιώκοντας και μία επαφή με την τρίτη συνισταμένη, που είναι οπλισμένη, για να την πείσει, με τη διαπραγμάτευση των σχετικών όρων, να παραδώσει τα όπλα. Σε όλο αυτό το στάδιο της διαδικασίας θα πρέπει φυσικά να προσπαθήσουμε να συνδέσουμε την οικονομική παρέμβαση με την πολιτική παρέμβαση. Όπως έλεγε πριν από λίγο ο κ. La Malfa, η οικονομική παρέμβαση και η παγιίωση των πολιτικών προϋποθέσεων θα πρέπει να προχωρήσουν συγχρόνως. Πιστεύω εξάλλου ότι το αλβανικό πρόβλημα θα πρέπει να μας κάνει να στοχασθούμε ποια ακριβώς είναι τα όρια του μονεταρισμού, που εδώ έχει αποτύχει παταγωδώς με τρόπο σαφή και προφανή και ότι η πολιτική Ευρώπη θα μπορέσει να αναγεννηθεί με μία πολιτική και όχι μόνο νομισματική παρέμβαση.

<SPEAKER ID=170 LANGUAGE="IT" NAME="Bianco">
Κυρία Πρόεδρε, κι εγώ πιστεύω ότι δεν θα πρέπει να διαφεύγει της προσοχής του Ευρωπαϊκού Κοινοβουλίου το βασικό πρόβλημα, το πρόβλημα δηλαδή της αποκατάσταης μιας ελάχιστης αρχής που θα επιτρέψει την με τάξη εξέλιξη μιας κρίσης η οποία κινδυνεύει να μετατραπεί σε έναν τρομερό εμφύλιο πόλεμο. Συμφωνώ με τον κ. Occhetto όταν λέγει ότι υπάρχει ένας τρίτος συνομιλητής. Είναι οι εξεγερμένοι που αυτή τη στιγμή έχουν στα χέρια τους δεκατρείς πόλεις, έχουν καταλάβει το ένα τέταρτο της Αλβανίας, που σήμερα έχουν στα χέρια τους μεγάλες ποσότητες όπλων, με αποτέλεσμα η Αλβανία να κινδυνεύει να καταστεί μία μεγάλη αποθήκη όπλων χωρίς φύλακες, όπως τη χαρακτήρισε ένα μέλος της αντιπολίτευσης.
<P>
Η κατάσταση συνεπώς κινδυνεύει να διαφύγει από τον έλεγχο τόσο του Μπερίσα όσο και της κυβέρνησης εθνικής συμφιλίωσης. Δεν μπορώ όμως να συμφωνήσω με τον κ. Occhetto όταν θεωρεί ότι η έξοδος του Μπερίσα από την πολιτική σκηνή θα μπορούσε να διευκολύνει την κατάσταση. Επιστώ την προσοχή σας σε μία παρατήρηση ενός μέλους ακριβώς της αντιπολίτευσης, ότι δηλαδή ο Μπερίσα αυτή τη στιγμή είναι απαραίτητος για να μπορέσει να δημιουργήσει τις προϋποθέσεις ελάχιστης τάξης και νομιμότητας, διότι διαφορετικά η κατάσταση θα κινδύνευε να περιπλακεί ακόμη περισσότερο και ότι και τα όπλα που έχουν αρπάξει οι 9.000 εξεγερμένοι δημιουργούν τις προϋποθέσεις για την έκκρηξη ενός εμφυλίου πολέμου μεταξύ βορρά και νότου, σύμφωνα με τις γραμμές παλαιών γλωσσικών και φυλετικών διαιρέσεων.
<P>
Γι αυτό το λόγο χρειάζεται μία γενική βοήθεια προς όλες τις συνισταμένες. Συμφωνώ με την πρόταση του επιτρόπου van den Broek να δράσουμε με στόχο τη δημιουργία ελαχίστων συνθηκών νομιμότητας, ξεκινώντας ακριβώς από τη συμφωνία που έχουν πετύχει ο Μπερίσα και η νέα κυβέρνηση της αντιπολίτευσης, ο σχηματισμός της οποίας έχει ανατεθεί σε έναν εκπρόσωπο του σοσιαλιστικού κόμματος που επειδή κατάγεται από το νότο θα μπορούσε να υλοποιήσει τη συμφωνία. Θα πρέπει όμως η Ευρωπαϊκή Ένωση και το Συμβούλιο να ενεργοποιήσουν όλες τις οργανώσεις. θα ήθελα να υπενθυμίσω σχετικά ότι και η Δυτικοευρωπαϊκή Ένωση, που συνεδρίασε στην Αθήνα, έχει εκφράσει τη θέση της. Όπως είπε ο Πρόεδρος, θα πρέπει όχι μόνο να ακολουθούμε τα γεγονότα, αλλά και να παρεμβαίνουμε με μεγάλη αποφασιστικότητα για να πετύχουμε έστω και τον ελάχιστο στόχο της αποφυγής ενός εμφυλίου πολέμου και μιας διάσπασης της Αλβανίας.

<SPEAKER ID=171 LANGUAGE="IT" NAME="Caccavale">
Κυρία Πρόεδρε, κύριοι συνάδελφοι, πρόεδρε του Συμβουλίου, νομίζω ότι αυτή η εξαιρετικά εύθραυστη ανακωχή που επιτεύχθηκε στα Τίρανα και που χαιρετίζεται σαν μια επιτυχία της Ευρώπης, δεν αποτελεί καμία επιτυχία. Αντίθετα, τα Ευρωπαϊκά Θεσμικά Όργανα θα πρέπει να προβούν σεmea culpa για την αδράνεια που έχουν δείξει μέχρι τώρα, παρά το γεγονός ότι έχουμε ξοδέψει για τη χρηματοδότηση μιας σειράς παρεμβάσεων, σε πολλές περιπτώσεις άχρηστες και μερικές φορές σχιζοφρενικές: πρώτα εγκαταλείψαμε πολιτικά την Αλβανία, κατόπιν εκλέξαμε τον Μπερίσα εθνικό και διεθνή ήρωα, έπειτα τον ρίξαμε από το βάθρο του λέγοντας ότι χρησιμοποίησε απάτες και παράνομες πιέσεις στη διάρκεια των εκλογών.
<P>
Τώρα, δεν πρέπει να εκφράζουμε την απορία μας εάν η κατάσταση εκτραχύνεται: οι παρατάξεις έχουν πλέον ξεφύγει από κάθε έλεγχο, τόσο του Μπερίσα όσο και των αντιπάλων του. δεν νομίζω εξάλλου ότι η εξέγερση στο νότιο τμήμα της χώρας είναι η αθώα αντίδραση στην κατάρρευση των περίφημων τραπεζών της απάτης, πιστεύω αντίθετα ότι -οπωσδήποτε στο νότιο τμήμα της χώρας- επιδρούν πολιτικοί, κομματικοί παράγοντες μιας μερίδας της χώρας. Θεωρώ συνεπώς ότι, στο σημείο αυτό, η Ευρώπη θα πρέπει να αναλάβει τις ευθύνες της για το μέλλον, κυρίως σε σχέση με ό, τι δεν έχει γίνει στην Αλβανία. Ας μη μας εκπλήσσει κατόπιν εάν στα Βαλκάνια οι διάφορες καταστάσεις εκτρέπονται στο πολιτικό επίπεδο προκαλώντας εμφυλίους πολέμους.
<P>
Γι αυτό ακριβώς το λόγο η Ευρώπη θα πρέπει πριν από όλα να διαδηλώσει mea culpa και να συμπεριφερθεί με διαφορετικό τρόπο. Ας πάρουμε παράδειγμα από εκείνους που επενδύουν στην ειρήνη, στη σταθερότητα και στα ανθρώπινα δικαιώματα!

<SPEAKER ID=172 LANGUAGE="IT" NAME="Pettinari">
 Κυρία Πρόεδρε, κατά τη γνώμη μου, ο συμβιβασμός που έχει επιτευχθεί αποτελεί, αυτή τη στιγμή, το μόνο δυνατό μέσο που θα μπορούσε να σταματήσει τις βιαιότητες. Συμφωνώ συνεπώς με την έκκληση του επιτρόπου να αναλάβει το Κοινοβούλιο -θα το κάνει αύριο- να ασκήσει πίεση ώστε να εφαρμοσθεί ο συμβιβασμός. Είναι αλήθεια όμως ότι οι ταραχές δεν έχουν σταματήσει: στην πραγματικότητα δεν υπάρχει καμία ανακωχή, υπάρχει μόνο μία συμφωνία που θα πρέπει να εφαρμοσθεί, ενώ επιπλέον υπάρχει ο κίνδυνος ταραχών στο Κοσσυφοπέδιο.
<P>
Συμφωνώ με το συνάδελφο Occhetto ότι χρειάζεται μία άμεση προσπάθεια παρέμβασης στη Νότιο Αλβανία, αυτό ακριβώς που επιδιώκει η ιταλική κυβέρνηση με την παρουσία του πρέσβη μας στο νότιο τμήμα της χώρας. Πιστεύω συνεπώς ότι πολύ περισσότερο η Ευρώπη θα πρέπει να ασχοληθεί με αυτό το ζήτημα ώστε να σταματήσουν οι ταραχές και να βοηθηθεί η χώρα για να φθάσει σε νέες εκλογές.
<P>
Το Ευρωπαϊκό Κοινοβούλιο θα πρέπει να καταβάλει τις μεγαλύτερες προσπάθειες, κατά τη γνώμη μου, προς την κατεύθυνση της διεξαγωγής των νέων κανονικών εκλογών, και όλοι μας γνωρίζουμε ότι θα πρόκειται για τις πρώτες κανονικές εκλογές, δεδομένου ότι -και εμείς είμαστε ένοχοι- υποστηρίξαμε μία κυβέρνηση και έναν πρόεδρο αν και ξέραμε ότι είχε γίνει εκλογική νοθεία διότι στο όνομα του μονεταρισμού και των οικονομικών υποχρεώσεων είχε αποφασισθεί αυτή η στάση, αυτή η υποστήριξη.
<P>
Σφάλαμε, ναι, αλλά δεν θα πρέπει να κάνουμε και νέα λάθη: θα πρέπει συνεπώς να συμβάλουμε στη διεξαγωγή κανονικών εκλογών. Ας δούμε εάν, με την άμεση συμμετοχή ορισμένων κυβερνήσεων -έχω στο νου μου την ελληνική και την ιταλική κυβέρνηση- και με την προσπάθεια της Ευρωπαϊκής Ένωσης θα μπορέσουμε δώσουμε την αναγκαία βοήθεια, διότι διαφορετικά, όπως και άλλοι ομιλητές υπενθύμισαν, υπάρχει ο κίνδυνος ενός εμφυλίου πολέμου.

<SPEAKER ID=173 LANGUAGE="DE" NAME="Hοff">
Kυρία Πρόεδρε, οι κυρίες και οι κύριοι συνάδελφοι, που μίλησαν πριν από μένα, επεσήμαναν ότι η κατάσταση στην Aλβανία είναι εκτός ελέγχου. Ένα αντιδημοκρατικό καθεστώς, μαζί με μια ασυνείδητη οικονομική εκμετάλλευση, έριξαν ολόκληρο τον πληθυσμό της χώρας στην απόλυτη φτώχεια. Παρόλο που ουσιαστικά μόνο συμπόνια μπορεί να δείχνει κανείς προς τους ανθρώπους αυτούς και η απελπισία τους είναι κάτι παραπάνω από κατανοητή, θα πρέπει να καταδικάσουμε ρητά και κατηγορηματικά το ότι πήραν στα χέρια τα όπλα. Ένας εμφύλιος πόλεμος δεν θα ήταν λύση στην παρούσα κατάσταση. Θα επιδείνωνε ακόμη περισσότερο την κατάσταση.
<P>
Tώρα θα πρέπει να βρεθεί μια διέξοδος από την κατάσταση αυτή. H κλιμάκωση της βίας θα πρέπει να σταματήσει. Eίναι καλό που έγινε το πρώτο βήμα για να αντιμετωπιστεί από κοινού αυτή η κρίση και να δοθεί επιτέλους στη χώρα μια ευκαιρία για δημοκρατία. O σχηματισμός μιας πολυκομματικής κυβέρνησης και η εξαγγελία δημοκρατικών εκλογών, είναι τα πρώτα βήματα προς την πορεία αυτή. Eλπίζουμε ότι όλα τα κόμματα θα τηρήσουν τη συμφωνία, αλλά αυτά δεν παύουν να είναι μόνο τα πρώτα βήματα. Πολύ μεγαλύτερης σημασίας είναι η νέα κυβέρνηση που θα εκλεγεί στη συνέχεια, και το νέο κοινοβούλιο, να προχωρήσουν σε δημοκρατικές και οικονομικές μεταρρυθμίσεις. Eίναι σαφές ότι μόνο αν προσφερθεί στους ανθρώπους της Aλβανίας ένα δημοκρατικό και καλό οικονομικό μέλλον, θα είναι πρόθυμοι να παραδώσουν τα όπλα. H Eυρωπαϊκή Ένωση φέρει την ευθύνη όχι μόνο για την ανάπτυξη στην Aλβανία, αλλά και για την ανάπτυξη σ' ολόκληρη την περιοχή.
<P>
Eίναι λυπηρό που, τα τελευταία χρόνια, συζητήσαμε στο Eυρωπαϊκό Kοινοβούλιο για την ανάπτυξη στα Bαλκάνια μόνο σχεδόν σε σχέση με κρίσεις. Παρόλο που συνάψαμε, με πολλές χώρες της περιοχής, συμφωνίες συνεργασίας, με ορισμένες μάλιστα και συμφωνίες σύνδεσης, και παρόλο που με το πρόγραμμα PHARE προσπαθούμε να υποστηρίξουμε ενεργά τις μεταρρυθμίσεις στη χώρα αυτή, συνεχώς αιφνιδιαζόμασταν από τις εξελίξεις στην περιοχή.
<P>
Γι' αυτό και, στο τέλος της συζήτησης, θα ήθελα να απευθύνω την παράκληση προς την Eπιτροπή να κάνουμε - Συμβούλιο, Eπιτροπή και Kοινοβούλιο - από κοινού διαβουλεύσεις στο μέλλον, για το πώς θα μπορέσουν να υποστηριχθούν καλύτερα και αποτελεσματικότερα οι δημοκρατικές και οικονομικές μεταρρυθμίσεις στην περιοχή, και πώς θα μπορέσουμε να χρησιμοποιήσουμε πιο εύστοχα το πρόγραμμα PHARE. Έχω τη γνώμη ότι θα βοηθήσουμε έτσι καλύτερα τον πληθυσμό, παρά αν εμφανιζόμαστε πάντα σαν πυροσβέστες στις περιπτώσεις κρίσεων.

<SPEAKER ID=174 LANGUAGE="EN" NAME="Stewart-Clark, Sir Jack">
Κυρία Πρόεδρε, αντιμετωπίζουμε μια κατάσταση εξαιρετικής βαρύτητας. Ούτε ο Πρόεδρος Μπερίσα ούτε η κυβέρνησή του είναι άμοιροι ευθυνών για την παρούσα κατάσταση. Καθώς γνωρίζετε, η έκθεση του ΟΑΣΕ επέκρινε τις πρόσφατες εκλογές. Όλοι συμφωνούν ότι η αποτυχία των πυραμιδοειδών σχημάτων επενδύσεων υπήρξε ένα τραγικό συμβάν για πολυάριθμους αλβανούς που έχασαν τις οικονομίες μιας ολόκληρης ζωής. Η κυβέρνηση ήταν εκείνη που επέτρεψε να συμβεί αυτό. Θα πρέπει όμως να θέσουμε το θέμα σε κάποια προοπτική. Υπάρχουν ακόμη στη χώρα πολυάριθμα άτομα του καθεστώτος Χότζα. Υπάρχουν ισχυρές ενδείξεις ότι στο νότιο μέρος της χώρας υπάρχουν σύνδεσμοι με την αλβανική μαφία η οποία εισάγει παράνομα ναρκωτικά στην Ιταλία και αλλού. Σας υπενθυμίζω ότι ένας από τους κυριότερους λόγους για τα προβλήματα που εμφανίστηκαν στην πόλη του Φιόρε υπήρξε η κατάσχεση 100 ταχύπλοων σκαφών, πολλά από τα οποία χρησιμοποιούντο σε επιχειρήσεις λαθρεμπορίου ναρκωτικών στην Αδριατική.
<P>
Η ΕΕ πρέπει να δείξει κατανόηση στην κατάσταση. Περισσότερο παρά ποτέ υπάρχει ανάγκη για μια συνεκτική προσέγγιση μεταξύ όλων των κυβερνήσεων των κρατών μελών και των διεθνών οργανισμών στο πρόβλημα.
<P>
Ο Πρόεδρος Μπερίσα έδειξε μια εκ των υστέρων σοφία σχηματίζοντας κυβέρνηση συνασπισμού από όλα τα κόμματα, με σοσιαλιστή πρωθυπουργό. Θα πρέπει να στηριχθεί και όχι να καταδικαστεί, αλλά αυτός ο ίδιος είναι εκείνος που θα πρέπει να επανακτήσει την εμπιστοσύνη του αλβανικού λαού δείχνοντας απόλυτο σεβασμό στο νόμο και το σύνταγμα, την εφαρμογή των ανθρωπίνων δικαιωμάτων και την προκήρυξη τίμιων εκλογών. Οι εκλογές αυτές θα πρέπει να επιτηρηθούν με την υποστήριξη, μεταξύ άλλων, του Ευρωπαϊκού Κοινοβουλίου ενώ τα μέσα ενημέρωσης θα πρέπει να επιβλέπονται από το Ευρωπαϊκό Ίδρυμα για τα ΜΜΕ.
<P>
Οι επιπτώσεις του εμφυλίου πολέμου και της διογκούμενης βίας είναι τεράστιες, όχι μόνο εξ αιτίας της ίδιας της Αλβανίας αλλά και διότι η χώρα αυτή είναι μια πυριτιδαποθήκη. Στο Κοσσυφοπέδιο, που βρίσκεται ήδη σε αναταραχή, πάνω από το 80 % του πληθυσμού είναι αλβανικής καταγωγής. Στη Μακεδονία υπάρχει σημαντική μειονότητα αλβανών. Οι ταραχές θα μπορούσαν να απλωθούν σ' αυτές τις δύο χώρες ενώ η γειτονική Ελλάδα θα μπορούσε να εμπλακεί στο πρόβλημα.
<P>
Κυρία Πρόεδρε, για να συνοψίσω: θα πρέπει να διαμορφώσουμε μια συνεκτική, εξισορροπημένη και σθεναρή προσέγγιση στη δυστυχία της Αλβανίας. Οι διαφωνίες, οι καθυστερήσεις και οι αδυναμίες μπορούν να βάλουν φωτιά στα Βαλκάνια. Κάτι τέτοιο δεν πρέπει να συμβεί. Δεν μπορούμε να επιτρέψουμε τη δημιουργία μιας άλλης Βοσνίας μέσω αδιαφορίας: θα πρέπει να θεσπίσουμε ένα μηχανισμό αντιμετώπισης κρίσεων. Θα πρέπει να έχουμε ένα όργανο για την αντιμετώπιση καταστάσεων όπως η παρούσα. Ελπίζουμε ότι θα δούμε κάποιες ενέργειες σε σχέση με τα παραπάνω.

<SPEAKER ID=175 NAME="Αλαβάνος">
Κυρία Πρόεδρε, η πολιτική της Ευρωπαϊκής 'Ενωσης στο Αλβανικό με την στήριξη του Μπερίσα υπήρξε λάθος. Εάν το Συμβούλιο είχε ακούσει λίγο το Ευρωπαϊκό Κοινοβούλιο στη σύλληψη του Fatos Nano και είχε κινηθεί, εάν είχε ακούσει λίγο το Ευρωπαϊκό Κοινοβούλιο μετά τις νόθες εκλογές, εάν είχε ακούσει το ψήφισμα του Ευρωπαϊκού Κοινοβουλίου του περασμένου μήνα και είχε κινηθεί αμέσως, εάν είχε κρατήσει έστω τις αποστάσεις που κράτησαν οι Ηνωμένες Πολιτείες από το καθεστώς Μπερίσα, σήμερα τα πράγματα θα ήταν ίσως καλύτερα.
<P>
Δεν μπορεί σήμερα να συνεχίζει αυτή η νομιμότητα στο καθεστώς Μπερίσα. Δεν μπορεί να έρχεται εδώ ο Πρόεδρος του Συμβουλίου και να λέει «ναι, ζητάμε νέες εκλογές ελεύθερες, διότι οι παλαιότερες, για το Κοινοβούλιο, δεν ήταν ελεύθερες» και να δέχεται έναν Πρόεδρο ο οποίος εκλέχτηκε από εκείνο το παράνομο κοινοβούλιο μέσα σε συνθήκες στρατιωτικού νόμου.
<P>
Και όχι μόνο αυτό. Ο κύριος Μπερίσα πρέπει να φύγει. Και όσο το δυνατόν πιο σύντομα, γιατί αυτό είναι το βασικό αίτημα των κατοίκων όλου του Νότου και γιατί αυτό μπορεί να μας απελευθερώσει απ'αυτή τη δυναμική της εμφύλιας σύγκρουσης και της αναταραχής που έχουμε στην Αλβανία. Με αυτήν την έννοια, κάνω έκκληση στον Προεδρεύοντα, εάν θέλει να είναι εποικοδομητικός, να πει «ναι, η ολλανδική κυβέρνηση είναι πρόθυμη να δώσει όλες τις εγγυήσεις και αμέσως πολιτικό άσυλο στον κ. Μπερίσα, ώστε να ξεμπλοκαρισθεί η κατάσταση στην Αλβανία».
<P>
Και μία ακόμα ερώτηση: πρόκειται και το Συμβούλιο και η Επιτροπή να θέσουν προς τη σημερινή αλβανική κυβέρνηση το θέμα της απελευθέρωσης των πολιτικών κρατουμένων, και ειδικά του Fatos Nano; Θα ήθελα μια απάντηση από τον κ. Van der Broek.

<SPEAKER ID=176 NAME="Patijn">
Μετά από τις λεπτομερείς εξηγήσεις που έδωσα, θα ήθελα να επαναλάβω ότι η προεδρία και το Συμβούλιο παρακολοθούν τις εξελίξεις στην Αλβανία ώρα με την ώρα. Στο έργο αυτό συνεργαζόμαστε με τις πρεσβείες των χωρών της Ένωσης στα Τίρανα, βρισκόμαστε δε και σε πολύ στενή επαφή με τις κυβερνήσεις των κατ'εξοχήν ενδιαφερομένων κρατών μελών στη Ρώμη και την Αθήνα. Καταβάλλουμε ακατάπαυστες προσπάθειες για την επίτευξη ενός διπλού στόχου, και στηριζόμαστε στη διαδικασία αυτή στην κυβέρνηση Berisha και στα λοιπά κόμματα της αντιπολιτεύσεως. Ο διπλός στόχος τον οποίο επιδιώκουμε αποσκοπεί καταρχήν στην αποκατάσταση της δημόσιας τάξης βραχυπρόθεσμα, κάτι το οποίο είναι εφικτό μόνο μέσω της επίτευξης του δεύτερου στόχου, δηλαδή της αποκατάστασης της αξιοπιστίας των κυβερνητικών αρχών μέσω δημοκρατικών μεταρρυθμίσεων και εκλογών εντός ολίγων μηνών.
<P>
Η αποτροπή της δημιουργίας μίας κατάστασης πλήρους αναρχίας στην Αλβανία είναι πρώτα απ'όλα προς το συμφέρον του αλβανικού λαού. Δεύτερον, είναι σημαντικό για την ευρύτερη περιοχή το να εξασφαλίσουμε ότι αυτή η ατυχέστατη κατάσταση δεν θα εξαπλωθεί ως παλιρροιακό κύμα. Όσον αφορά το τελευταίο ζήτημα περί των πολιτικών κρατουμένων, που έθιξε ο προηγούμενος ομιλητής, μπορώ να σας επιβεβαιώσω ότι ετέθη από τον Πρόεδρο του Συμβουλίου κατά την επίσκεψή του στα Τίρανα.

<SPEAKER ID=177 NAME="Van den Broek">
Κυρία Πρόεδρε, θα ήθελα να συμφωνήσω με τα σχόλια που έκανε η Προεδρία του Συμβουλίου και να προσθέσω επιπλέον ότι η Αλβανία, τη στιγμή αυτή αποτελεί πραγματική πυριτιδαποθήκη. Η εκρηκτική αυτή κατάσταση δεν απειλεί μόνον τον πληθυσμό της, αλλά και τις γειτονικές προς την Αλβανία χώρες, καθώς και την ευρύτερη περιοχή. Πιστεύω λοιπόν πως την ώρα αυτή θα πρέπει να αναρωτηθούμε εάν είναι η κατάλληλη στιγμή για να συζητήσουμε διεξοδικά το ποιες ευθύνες θα πρέπει να αποδοθούν στον Πρόεδρο Berisha ή στα κόμματα της αντιπολίτευσης ή σε άλλες πλευρές για τα σοβαρά εγκλήματα που διεπράχθησαν. Ή μήπως πρέπει να αναρωτηθούμε εάν η στιγμή είναι ενδεχομένως κατάλληλη για να ασκήσουμε πιέσεις από κοινού και με μία φωνή, ούτως ώστε να εφαρμοστούν άμεσα και χωρίς παρεκκλίσεις οι συμβουλές που εμείς οι ίδιοι δώσαμε στον Πρόεδρο και στα κόμματα της αντιπολίτευσης για σχηματισμό κυβέρνησης εθνικής ενότητας και την προκήρυξη εκλογών. Και αυτό ως μόνη ευκαιρία βραχυπρόθεσμα για να δοθεί η δυνατότητα στον αλβανικό λαό να εκφρασθεί πραγματικά με τρόπο δημοκρατικό για το μέλλον του και να μπορέσει έτσι να ξεπεράσει τα προβλήματα του παρελθόντος.
<P>
Καταλήγοντας, κυρία Πρόεδρε, θα ήθελα να τονίσω πως δεν θα πρέπει απλώς και μόνον να εξασφαλίσουμε την ακριβή και πιστή τήρηση της συμβιβαστικής συμφωνίας από τα μέρη που την υπέγραψαν, αλλά επιπλέον ότι το κάθε ένα από αυτά θα πρέπει να καλέσει τους εξεγερθέντες να καταθέσουν τα όπλα και να θέσουν τέλος στις βιαιοπραγίες, τη δε αντίστασή τους να την εκφράσουν όχι μέσω της κάννης των όπλων αλλά μέσω της κάλπης. Εάν το Συμβούλιο, η Επιτροπή και το Ευρωπαϊκό Κοινοβούλιο μπορέσουν να στείλουν ένα αποφασιστικό μήνυμα εκεί που πρέπει, ίσως αποτελέσει το μήνυμα αυτό μία τελευταία ευκαιρία. Αν η προσπάθειά μας δεν στεφθεί με επιτυχία δεν υπάρχει λόγος για να αυτοκατηγορούμεθα - πλην όμως δεν μου φαίνεται ότι εξυπηρετεί πλήρως την αξιοπιστία της Ευρωπαϊκής Ένωσης το να προσπαθούμε τη στιγμή αυτή να υποσκάψουμε τη συμβιβαστική λύση την οποία εμείς οι ίδιοι προτείναμε.

<SPEAKER ID=178 LANGUAGE="EN" NAME="McMillan-Scott">
Κυρία Πρόεδρε, ένας αριθμός ομιλητών αναφέρθηκε στο πραξικόπημα που εξελίσσεται στην Αλβανία. Ένας αριθμός οργανισμών - ο ΟΑΣΕ, η Ευρωπαϊκή Ένωση, το Συμβούλιο της Ευρώπης - μετέβησαν στα Τίρανα και συζήτησαν με την κυβέρνηση. Αυτό που με ενδιαφέρει για την περίπτωση που υπάρχει μια εξελισσόμενη κρίση η οποία πιθανώς να έχει επίδραση σε άλλες χώρες, είναι ότι θα πρέπει να υπάρχει κάποιος μηχανισμός διαχείρισης κρίσεων μεταξύ των οργανισμών αυτών συμπεριλαμβανομένων των αμυντικών οργανισμών όπως ΝΑΤΟ και ΔΕΕ. Μπορεί το Συμβούλιο να επιβεβαιώση ότι στην συνάντηση των Υπουργών Εξωτερικών της Κυριακής το σημείο αυτό της διαχείρισης κρίσεων και συντονισμού - σχεδιασμός εκτάκτου ανάγκης - θα συμπεριλαμβάνεται στην ημερήσια διάταξη για την περίπτωση που η κατάσταση χειροτερεύσει;

<SPEAKER ID=179 NAME="Patijn">
Το ζήτημα της Αλβανίας δεν περιλαμβάνεται καθεαυτό στην ημερήσια διάταξη της ανεπίσημης διάσκεψης των Υπουργών Εξωτερικών, αλλά σίγουρα θα συζητηθεί. Πιστεύω ότι η κατάσταση στη χώρα είναι τόσο κρίσιμη, ώστε οι υπουργοί θα πρέπει οπωσδήποτε να τη συζητήσουν εις βάθος. Δεν μπορώ ούτε να επιβεβαιώσω ούτε να διαψεύσω τη στιγμή αυτή την ύπαρξη οιωνδήποτε στρατιωτικών προετοιμασιών στα πλαίσια του ΝΑΤΟ, της Δυτικοευρωπαϊκής Ένωσης ή άλλων οργανισμών. Οπωσδήποτε η σεναριολογία περί πιθανής στρατιωτικής επεμβάσεως σε ένα εμφύλιο πόλεμο δεν θεωρώ ότι συνεισφέρει με κανένα τρόπο στην αποσαφήνιση της θέσης των χωρών της Ένωσης. Φρονώ ότι η συζήτηση τέτοιων σεναρίων θα πρέπει να αποτελεί την απολύτως τελευταία μας προτεραιότητα ως Ένωση.

<SPEAKER ID=180 NAME="Αλαβάνος">
Κυρία Πρόεδρε, απλώς να υπενθυμίσω μία ερώτηση στον κύριο Προεδρεύοντα. Θα μπορούσε να μου απαντήσει μονολεκτικά. Τον ρώτησα εάν η Προεδρία ενδιαφέρθηκε ή ενδιαφέρεται για την απελευθέρωση όλων των πολιτικών κρατουμένων, συμπεριλαμβανομένου και του ηγέτη του μεγαλύτερου κόμματος της αντιπολίτευσης, του Σοσιαλιστικού Κόμματος, κ. Fatos Nano.
<P>
Θα ήθελα ειδικά για τον κ. Fatos Nano να είχα μία απάντηση από τον κύριο Προεδρεύοντα.

<SPEAKER ID=181 NAME="Patijn">
Νόμιζα ότι είχα ήδη απαντήσει στην ερώτηση του αξιότιμου βουλευτού. Το ζήτημα ετέθη από τον υπουργό Van Mierlo κατά την επίσκεψή του στα Τίρανα. Τότε έγινε ρητή αναφορά στο άτομο του Fatos Nano.

<SPEAKER ID=182 NAME="Πρόεδρος">
Η συζήτηση έληξε.
<P>
Έλαβα επτά προτάσεις απόφασης, που κατατέθηκαν βάσει του άρθρου 37, παράγραφος 2 του Κανονισμού.
<P>
Η ψηφοφορία θα διεξαχθεί αύριο στις 12.00 το μεσημέρι.

<CHAPTER ID=6>
Καλωσόρισμα
<SPEAKER ID=183 NAME="Πρόεδρος">
Επιτρέψτε μου να καλωσορίσω, εξ ονόματος του Σώματος μια αντιπροσωπεία από βουλευτές δέκα χωρών της Μεσογείου οι οποίες υπογράφουν τη Σύμβαση της Βαρκελώνης. Καλώς Ήλθατε.
<P>
(Χειροκροτήματα) Επιτρέψτε μου επίσης να τους τονίσω, εξ ονόματός σας, τη σημασία που έχει για το όργανό μας η ενίσχυση της συνεργασίας με τις χώρες του Νότου. Ξέρουμε πως αποτελεί για μας μια ευκαιρία για σταθερότητα και ειρήνη και ο οργανισμός μας αγωνίζεται τόσο για την ενίσχυση των σχέσεών του με τις χώρες της νότιας Μεσογείου όσο και για την ενίσχυση των σχέσεών του με τις Ανατολικές χώρες. Γνωρίζουμε πολύ καλά ότι η ειρήνη εξαρτάται από αυτή την ισορροπία.Καλωσορίσατε!
<P>
(Χειροκροτήματα)
<CHAPTER ID=7>
Συνέχεια της Διάσκεψης της Βαρκελώνης
<SPEAKER ID=184 NAME="Πρόεδρος">
Η ημερήσια διάταξη προβλέπει την έκθεση (Α4-0027/97) του κ. Σακελλαρίου, εξ ονόματος της Επιτροπής Εξωτερικών Υποθέσεων, Ασφάλειας και Αμυντικής Πολιτικής σχετικά με την κοινή έκθεση της Προεδρίας του Συμβουλίου και της Επιτροπής όσον αφορά τη μεσογειακή πολιτική: συνέχιση της Διάσκεψης της Βαρκελώνης (7987/96-C4-0414/96).

<SPEAKER ID=185 LANGUAGE="ES" NAME="Sakellariou">
Kυρία Πρόεδρε, κυρίες και κύριοι, αγαπητοί κυρίες και κύριοι συνάδελφοι, 16 μήνες σχεδόν μετά τη Διάσκεψη της Bαρκελώνης, στις 27 και 28 Nοεμβρίου 1995, και ένα μήνα πριν από τη συνέχεια της διάσκεψης στη Mάλτα, συζητάμε σήμερα, στο Kοινοβούλιό μας, για μια έκθεση που αξιολογεί τα αποτελέσματα της πρώτης διάσκεψης της Bαρκελώνης, και υποβάλει νέες προτάσεις και αιτήματα για τη συνέχεια της διάσκεψης - στη Mάλτα αυτή τη φορά.
<P>
Θα ήθελα, αρχικά, κυρία Πρόεδρε, να εκφράσω τη μεγάλη μου χαρά που η σημερινή συζήτηση γίνεται παρουσία των συναδέλφων μας από τις χώρες της Mεσογείου, με τις οποίες συνάψαμε στη Bαρκελώνη αυτές τις ιδιαίτερες ευρω-μεσογειακές εταιρικές σχέσεις.
<P>
Έχω την άποψη πως ζούμε την αρχή μιας ιδιαίτερης κοινοβουλευτικής συνεργασίας, η οποία εμπλουτίζει τη διαδικασία της Bαρκελώνης και μπορεί να της δώσει νέες ωθήσεις προς το συμφέρον της ειρήνης, της ασφάλειας, της οικονομικής ανάπτυξης και της κατανόησης μεταξύ των πολιτισμών, για το καλό των λαών μας, προς όλες τις μεριές του χώρου της Mεσογείου.
<P>
Xαιρετώ εγκάρδια τους συναδέλφους στα θεωρεία των επισκεπτών.
<P>
Στην Eπιτροπή Eξωτερικών Yποθέσεων, Aσφάλειας και Aμυντικής Πολιτικής, στην Eπιτροπή Eξωτερικών Oικονομικών Σχέσεων και σ' όλες σχεδόν τις αρμόδιες αντιπροσωπείες και τις μικτές επιτροπές, συζητήσαμε διεξοδικά για τις διάφορες πτυχές της μεσογειακής πολιτικής.
<P>
Aπό τους συναδέλφους μου, έλαβα άφθονες προτάσεις και υποστήριξη, και γι' αυτό θα ήθελα, εκπροσωπώντας όλους, να ευχαριστήσω θερμά το συνάδελφο και φίλο μου Γιώργο Δημητρακόπουλο, ο οποίος, με τη γνωμοδότηση της Eπιτροπής Eξωτερικών Oικονομικών Σχέσεων, έκανε πολύτιμες συμπληρώσεις στην παρούσα έκθεση.
<P>
Kυρίες και κύριοι, αγαπητοί κυρίες και κύριοι συνάδελφοι, τα συμπεράσματα της Bαρκελώνης, με τη μορφή της ομόφωνα εγκριθείσας δήλωσης και του προγράμματος εργασίας, αλλά και τα αποτελέσματα της δουλειάς που επιτελέσθηκε στη συνέχεια, είναι ιδιαίτερα ενθαρρυντικά.
<P>
Iδιαίτερα στο πλαίσιο του πολιτικού διαλόγου και του διαλόγου για την πολιτική ασφαλείας, που έγινε βασικό στοιχείο της ευρω-μεσογειακής εταιρικής σχέσης, επιτεύχθηκαν αξιοσημείωτα αποτελέσματα. Έγινε η επεξεργασία ενός καταλόγου μέτρων οικοδόμησης εμπιστοσύνης και καταρτίσθηκε ένα σχέδιο δράσης, προς το οποίο προσανατολίζεται το έργο της αρμόδιας επιτροπής. Aλλά βασικό στοιχείο της έκθεσης αυτής αποτελεί, κατά τη γνώμη μου, η επεξεργασία ενός ευρω-μεσογειακού χάρτη για την ειρήνη και τη σταθερότητα, με τον οποίο θα θεσμοθετηθούν ο διάλογος και η πρόληψη των κρίσεων. Aυτό ακριβώς είναι και το αίτημα του Kοινοβουλίου μας. Γι' αυτό και πιστεύω πως αυτός ο χάρτης θα πρέπει να αποτελεί βασικό σημείο των συζητήσεών μας στο Eυρωπαϊκό Kοινοβούλιο, καθώς επίσης και στον κοινό διάλογο, στα πλαίσια του κοινοβουλευτικού ευρω-μεσογειακού φόρουμ.
<P>
Στην παρούσα έκθεση υπάρχει μια ολόκληρη σειρά και άλλων πολύτιμων προτάσεων. Eίναι κοινή ευθύνη των κοινοβουλίων, των κυβερνήσεων και φυσικά και της Eπιτροπής, το να γίνουν, από τις ωραίες δηλώσεις προθέσεων, συγκεκριμένες και χρήσιμες πολιτικές, που θα εξυπηρετούν την ειρήνη και την ασφάλεια όλων των λαών στην περιοχή.
<P>
Aπό τον τεράστιο κατάλογο καθηκόντων της ευρω-μεσογειακής εταιρικής σχέσης, θα ήθελα να θίξω ιδιαίτερα ένα σημείο, το οποίο, για μένα προσωπικά, έχει ιδιαίτερη σημασία. H μετανάστευση ανέκαθεν έπαιζε εξαιρετικό ρόλο στις πολιτιστικές ανταλλαγές μεταξύ των δύο όχθεων της Mεσογείου. Aυτό δεν πρόκειται να αλλάξει στο μέλλον. Mόνον που οι διαρκώς αυξανόμενες οικονομικές διαφορές μεταξύ των χωρών προέλευσης και υποδοχής των μεταναστών, συνδυαζόμενες με τα ανεπίλυτα προβλήματα της απασχόλησης και τα κοινωνικά προβλήματα που αυτή συνεπάγεται, είχαν σαν αποτέλεσμα να αναπτυχθεί, με το συνδυασμό ενός φθηνού λαϊκισμού κι ενός χοντροκομμένου ρατσισμού των αιώνια προσκολλημένων στο χθες, μια αυξανόμενη μειωτική διάκριση σε βάρος των μεταναστών.
<P>
H θέση του Eυρωπαϊκού Kοινοβουλίου κατά του ρατσισμού και της ξενοφοβίας, όχι μόνον είναι γνωστή, αλλά και υποδειγματική. Θα αποτελεί τη βάση μιας πολιτικής χωρίς διακρίσεις, στα πλαίσια της νέας εταιρικής σχέσης.
<P>
Xρειαζόμαστε ένα συμβατικό πλαίσιο για μια ρυθμιζόμενη μετανάστευση και θα πρέπει - κι αυτό το θεωρώ ως εξαιρετικό καθήκον ενός κοινοβουλευτικού ευρω-μεσογειακού φόρουμ - να επεξεργασθούμε από κοινού ένα χάρτη δικαιωμάτων του μετανάστη, στον οποίο θα εναρμονίζονται τα διαφορετικά συμφέροντα κρατικής και ανθρωπιστικής φύσης.
<P>
Tελειώνοντας, επιτρέψτε μου να μιλήσω στα ισπανικά, για να απευθυνθώ στον κ. Marin στη γλώσσα του.
<P>
Ολοκληρώνοντας την παρέμβασή μου, θα ήθελα να ευχαριστήσω τον Αντιπρόεδρο της Επιτροπής, Manuel Marνn, τόσο για τη βοήθειά του όσο και για την προσωπική του δέσμευση απέναντι στη μεσογειακή πολιτική. Εσείς προσωπικά, αλλά και οι υπηρεσίες σας, μας παρείχατε πάντοτε ανεκτίμητη βοήθεια. Ελπίζω ότι αυτή η καρποφόρα συνεργασία θα συνεχιστεί και μάλιστα θα ενισχυθεί στο μέλλον.
<P>
(DE) Kυρίες και κύριοι, αγαπητοί κυρίες και κύριοι συνάδελφοι, χαίρομαι για τη συζήτηση της έκθεσής μου και σας ευχαριστώ για την προσοχή σας.

<SPEAKER ID=186 NAME="Δημητρακόπουλος">
Κυρία Πρόεδρε, κατ'αρχάς θα ήθελα κι εγώ να καλωσορίσω τους συναδέλφους και φίλους απ'όλες τις χώρες της Μεσογείου, που βρίσκονται σήμερα εδώ μεταξύ μας και παρακολουθούν αυτή τη συνεδρίαση.
<P>
Δεύτερον, θα ήθελα να συγχαρώ τον εισηγητή, αγαπητό φίλο και συνάδελφο Γιάννη Σακελλαρίου, όχι μόνο για το περιεχόμενο της έκθεσης που παρουσίασε, αλλά και για όλες τις προσπάθειες και όλη την εργασία που εδώ και μήνες πραγματοποίησε συστηματικά ώστε να φθάσουμε σήμερα στο αποτέλεσμα που όλοι έχετε μπροστά σας.
<P>
Είναι γεγονός ότι η διαδικασία της Βαρκελώνης, που άρχισε με τη Συνδιάσκεψη εδώ και ένα χρόνο, πρέπει να συνεχιστεί. Και για να συνεχιστεί υπάρχουν οπωσδήποτε προϋποθέσεις.
<P>
Η πρώτη προϋπόθεση είναι να ακολουθήσουμε και να βελτιώσουμε το σχήμα που μας έχει ήδη παρουσιάσει η Επιτροπή, ένα σχήμα που καλύπτει και τα μεγάλα θέματα αλλά και τα επί μέρους ζητήματα.
<P>
Η δεύτερη προϋπόθεση είναι να φθάσουμε πράγματι στη σύναψη ενός συμφώνου σταθερότητας, γιατί χωρίς σύμφωνο σταθερότητας όχι μόνο δεν θα μπορέσουμε να κωδικοποιήσουμε τα όσα επιτεύγματα έχουμε ήδη στο ενεργητικό μας, αλλά δεν θα μπορέσουμε και να θέσουμε τις κατευθυντήριες γραμμές για το μέλλον.
<P>
Η τρίτη προϋπόθεση είναι, παράλληλα με όλα αυτά, να φθάσουμε στη σύλληψη κάποιων μέτρων οικοδόμησης εμπιστοσύνης, έτσι ώστε να αποφεύγονται γεγονότα στην εύφλεκτη αυτή περιοχή, που μπορούν να ανατρέψουν την πορεία προς τα μπρος που έχουμε ήδη ξεκινήσει.
<P>
Τέταρτη προϋπόθεση είναι ο ρόλος της Ευρώπης να γίνεται ολοένα και ουσιαστικότερος. Για να γίνει αυτό, πρέπει η Ευρώπη, αφού επιτέλους συμμαζέψει λίγο τα του οίκου της, να ασχοληθεί πιο συστηματικά με κάθε ένα από τα μεγάλα προβλήματα. Μίλησε ο κύριος Σακελλαρίου για τη μετανάστευση. Εγώ θα προσθέσω το Μεσανατολικό, θα πάω παραπέρα, στα θέματα του ισλαμικού φονταμενταλισμού, όπου χρειάζεται επιτέλους μία προσέγγιση σε βάθος και όχι απλώς μία υστερία που θυμίζει εποχές όπως η εποχή του μακαρθικού αντικομμουνισμού του 50. Το Ισλάμ είναι μία δύναμη σημαντική. Υπάρχει ένα μέρος του που είναι πιο μαχητικό, όμως για να το αντιμετωπίσουμε πρέπει πρώτα να το καταλάβουμε.
<P>
Τέλος, κυρία Πρόεδρε και αγαπητοί συνάδελφοι, η Επιτροπή Διεθνών Οικονομικών Σχέσεων υπέβαλε μία σειρά από πολύ συγκεκριμένες προτάσεις -ευχαριστούμε τον εισηγητή γιατί τις έκανε στην πλειοψηφία τους δεκτές- που αποσκοπούν στην τόνωση του αναπτυξιακού σκέλους της διαδικασίας της Βαρκελώνης, πράγμα που θεωρούμε απαραίτητο για τη συνέχιση αυτής της διαδικασίας.

<SPEAKER ID=187 LANGUAGE="EN" NAME="Titley">
Κυρία Πρόεδρε, θα ήθελα να αρχίσω συγχαίροντας τον κ. Sakellariou για την πολύ εμπεριστατωμένη έκθεσή του. Θα ήθελα επίσης να συμφωνήσω μαζί του στην απονομή συγχαρητηρίων στον Επίτροπο Marνn για τις προσπάθειές του σε σχέση με το παρόν αντικείμενο. Επίσης δεν θα πρέπει να λησμονούμε την πρωτοβουλία της ισπανικής προεδρίας που υλοποίησε τη Διάσκεψη της Βαρκελώνης.
<P>
Είναι σαφές ότι στην κατάσταση που ακολούθησε την πτώση του Τείχους του Βερολίνου, στην οποία εξετάζουμε την ασφάλεια μέσα σε ένα ευρύτερο πλαίσιο πολιτικής, οικονομικής και κοινωνικής σταθερότητας, η μεσογειακή πρωτοβουλία είναι ζωτικής σημασίας εάν επιθυμούμε τη διατήρηση και την οικοδόμιση της ασφάλειας στην περιοχή. Ωστόσο, υπάρχουν ορισμένες παρατηρήσεις που θα ήθελα να κάνω.
<P>
Πρώτον, δεν υπάρχει καμία αμφιβολία ότι, παρά όλες τις προσπάθειες που περιλαμβάνονται στη μεσογειακή διαδικασία, εάν δεν εγγυηθούμε την ειρηνευτική διαδικασία στη Μέση Ανατολή το κάθε τι που θα κάνουμε θα είναι στον αέρα. Επομένως, η σημασία της διαδικασίας αυτής θα πρέπει να κατέχει πρώτιστη θέση στις σκέψεις μας. Δεύτερον, είναι σημαντικό όπως τα κράτη μέλη της ΕΕ αποδείξουν τη δέσμευσή τους στη διαδικασία αυτή κυρώνοντας τις συμφωνίες σύνδεσης που έχουν ήδη συμφωνηθεί και στο σημείο αυτό υπογραμμίζω τη σημασία της Τροπολογίας Αριθ. 14 την οποία κατέθεσε ο κ. Sakellariou.
<P>
Τρίτον, αυτά που μπορούν να κάνουν οι κυβερνήσεις είναι από τη φύση τους περιορισμένα. Το κλειδί της επιτυχίας αυτής της πρωτοβουλίας έγκειται στην προσέλκυση ιδιωτικής χρηματοδότησης. Αποτελεί επομένως υποχρέωση των ληπτριών χωρών - εάν μπορούμε να τις αποκαλέσουμε έτσι - να εξασφαλίσουν ότι διαθέτουν το κατάλληλο πολιτικό και νομικό πλαίσιο για να προσελκύσουν κεφάλαια. Θα πρέπει, ιδιαίτερα, να διασφαλίσουμε σεβασμό για τα δικαιώματα πνευματικής ιδιοκτησίας, κατάλληλα φορολογικά καθεστώτα, αποτελεσματική πολιτική ανταγωνισμού και μέγιστη διαφάνεια μεταξύ των θεσμικών οργάνων του δημοσίου και του ιδιωτικού τομέα. Από μέρους μας, θα πρέπει να προσδόσουμε έμφαση στην υποστήριξη που παρέχουμε διασφαλίζοντας ότι έχει θεσπιστεί το αρμόζον πλαίσιο, ιδιαίτερα σε σχέση με τον τραπεζικό και τον χρηματοδοτικό τομέα.
<P>
Τέταρτον, θα πρέπει να εντατικοποιήσουμε τον διάλογο για τα ανθρώπινα δικαιώματα. Αυτό δεν αποτελεί μια πρόχειρη προσθήκη. Αποτελεί μια ουσιώδη απαίτηση της σύγχρονης οικονομικής επέκτασης. Η ελευθερία είναι τόσο πολιτική έννοια όσο και οικονομική, ζωτική για την ανάπτυξη της περιοχής. Πέμπτον, θα πρέπει να εντατικοποιήσουμε τη συνεργασία μας για τον εφοδιασμό με ύδωρ. Η προσπάθεια αυτή αποτελεί μια μεγάλη πρόκληση αλλά επίσης και μια μεγάλη ευκαιρία και θα άκουγα με μεγάλο ενδιαφέρον την απάντηση της Επιτροπής στην πρόταση του κ. Sakellariou για ένα ευρωμεσογειακό οργανισμό ύδατος ο οποίος μου φαίνεται ότι προχωρεί πέρα από τη Διακήρυξη της Μασσαλίας του περασμένου Νοεμβρίου. Έκτον, θα πρέπει να εντατικοποιήσουμε την περιφερειακή συνεργασία έτσι ώστε να διασφαλίσουμε ότι οι χώρες αυτές θα συνεργάζονται πάρα πολύ μεταξύ τους ώστε να γίνουν αλληλοεξαρτώμενες.
<P>
Τέλος, είναι σημαντικό να αναπτύξουμε μεγαλύτερη αμοιβαία κατανόηση. Θα πρέπει να εξηγήσουμε τι προσπαθεί να επιτύχει η Ευρωπαϊκή Ένωση με το ενιαίο νόμισμα και με τη διεύρυνσή της προς την Κεντρική και Ανατολική Ευρώπη. Θα πρέπει επίσης να εξηγήσουμε στους πολίτες μας το τι προσπαθούμε να επιτύχουμε στη Μεσόγειο διότι, όπως ήδη είπε ο κ. Sakellariou, υπάρχουν πολλές παρεξηγήσεις σχετικά με τους στόχους μας. Χρειάζεται επομένως αύξηση της δημοσιότητας σχετικά με τους στόχους της Ευρωπαϊκής Ένωσης.

<SPEAKER ID=188 LANGUAGE="EN" NAME="Spencer">
Κυρία Πρόεδρε, θα ήθελα να συμμετάσχω κι' εγώ με τους συναδέλφους μου στο καλωσόρισμα της παρούσας εκθέσεως και να συγχαρώ τον κ. Sakellariou.
<P>
Είχα την ευκαιρία να εξετάσω τον κατάλογο των ομιλητών της παρούσας συζήτησης και διαπίστωσα ότι η συντριπτική πλειοψηφία προέρχεται από τα νότια κράτη μέλη. Επομένως, θα ήθελα να πω ότι η επιτυχία της διαδικασίας της Βαρκελώνης δεν είναι σημαντική μόνο για τον νότο της Ευρώπης αλλά και για ολόκληρη την Ευρώπη.
<P>
Η δική μου χώρα έχει μείνει έκπληκτη από τις εξελίξεις στη μεσογειακή πολιτική μέσω των αιώνων. Αυτή είναι μια διαδικασία όπου ολόκληρη η Ευρώπη έρχεται σε επαφή με ολόκληρη τη Μεσόγειο.
<P>
Δεύτερον, θέλω να συμφωνήσω με όλους εκείνους που υπεστήριξαν την κοινοβουλευτική διάσταση αυτής της διαδικασίας. Είναι σωστό να αποτίσουμε φόρο τιμής και να δεχθούμε με ικανοποίηση την εργασία που έχουν κάνει Υπουργοί, Επίτροποι και δημόσιοι υπάλληλοι. Εάν θέλουμε όμως η διαδικασία να αποτελέσει επιτυχία θα πρέπει να γίνει αντάμωμα των λαών και των σκέψεων και αυτό σημαίνει συνάντηση των κοινοβουλίων των διαφόρων χωρών. Κατά τη διάρκεια των επομένων δύο ημερών θα προσπαθήσουμε, με την Επιτροπή Εξωτερικών Υποθέσεων, Ασφάλειας και Αμυντικής Πολιτικής και τους διακεκριμένους φιλοξενουμένους μας, να επεξεργαστούμε τη μορφή του πλαισίου ενός Ευρωμεσογειακού Κοινοβουλευτικού Φόρουμ.
<P>
Τέλος, δέχομαι με ικανοποίηση αυτό που θα μπορούσε να αποκληθεί ως η ολιστική προσέγγιση της διαδικασίας της Βαρκελώνης - δηλ. η πολυδιάστατη φύση της. Τα προβλήματα της Μεσογείου αποδεικνύουν, με πιο δραματικό τρόπο απ' οπουδήποτε αλλού, ότι οι εξωτερικές υποθέσεις είναι κάτι παραπάνω από μια σειρά ασύνδετων και απρόβλεπτων κρίσεων.
<P>
Όλα αυτά που ονομάζουμε πολιτική, που ονομάζουμε εξωτερικές υποθέσεις, είναι αντιδράσεις σε υποβόσκουσες τάσεις. Γνωρίζουμε ότι δημογραφικά, περιβαλλοντικά και οικονομικά προβλήματα αλληλεπιδρούν μεταξύ τους και παράγουν τα πολιτικά προβλήματα και τις μεταναστευτικές κινήσεις στις οποίες αναφέρθηκε ο κ. Sakellariou. Οι πράξεις αυτές στηρίζονται στην πολυπλοκότητα της ιστορικής πολιτιστικής κληρονομιάς πολλών χιλιετηρίδων αλληλεπιδράσεων στην περιοχή της Μεσογείου.
<P>
Είναι ίσως επικίνδυνο για ένα πολιτικό να δίνει συμβουλές σε άλλους πολιτικούς να διαβάσουν ιστορία, διότι όλοι μας έχουμε τους ευνοούμενούς μας ιστορικούς. Ωστόσο, συνιστώ σε όλους εκείνους που συμμετέχουν στη διαδικασία αυτή να διαβάσουν τις εργασίες του μεγάλου γάλλου ιστορικού Μπροντέλ και την κλασσική του μελέτη για τη Μεσόγειο την εποχή του Φιλίππου του 2ου. Εκεί θα διαπιστώσουν τη σαφή περιγραφή των αλληλοσυνδεόμενων συστημάτων πολιτισμού και οικονομίας που είναι, και πάντα ήταν, η περιοχή της Μεσογείου.

<SPEAKER ID=189 LANGUAGE="IT" NAME="Caccavale">
Κύριε Πρόεδρε, ευχαριστώ πριν από όλα τον κ. Sakellariou για τη σημαντική εργασία που επετέλεσε. Η εργασία του αποτελεί μία μεγάλη αναγνώριση της στρατηγικής σημασίας της Μεσογείου. Και εγώ χαιρετίζω τους φίλους και συναδέλφους βουλευτές της άλλης όχθης της Μεσογείου. Θεωρώ ότι η εξισορρόπηση της ευρωπαϊκής πολιτικής προς νότο είναι απαραίτητη, διότι ακριβώς στη Μεσόγειο κινδυνεύει να υψωθεί ένας νέος τοίχος αντιγνωμιών μεταξύ Βορρά και Νότου, μεταξύ του χριστιανικού και μουσουλμανικού κόσμου, μεταξύ του κόσμου των πλουσίων και του κόσμου των φτωχών. Ένα τέτοιο ενδεχόμενο θα πρέπει να αποφευχθεί και από αυτή την άποψη αποκτούν μεγάλη σημασία η Σύμβαση της Βαρκελώνης και οι εταιρικές σχέσεις με τις χώρες της άλλης όχθης της Μεσογείου.
<P>
Και εγώ συμφωνώ με τον κ. Δημητρακόπουλο όταν τονίζει ότι το πραγματικό Ισλάμ δεν μπορεί να θεωρείται φανατισμός και μισαλλοδοξία, αλλά πολιτισμός, ανοχή και σεβασμός των απόψεων των άλλων.
<P>
Για να σημειωθεί πρόοδος στο πεδίο των πολιτικών εταιρικών σχέσεων θεωρώ σημαντικές δύο προϋποθέσεις: η Ευρώπη θα πρέπει να καταστεί ένας ενωτικός πολιτικός συνομιλητής και κατά κάποιο τρόπο να φέρει στις αποσκευές της τη μεγάλη κληρονομιά της ελευθερίας και δημοκρατίας που είναι οι συμβάσεις των ανθρωπίνων δικαιωμάτων, το Ευρωπαϊκό Δικαστήριο, οι αρχές της νομιμότητας και της δημοκρατίας, ο πλουραλισμός και η ανοχή.
<P>
Σχετικά με τις οικονομικές πλευρές έχω κάποιες ανησυχίες. Αν και είμαι οπαδός της ελεύθερης αγοράς και της απελευθέρωσης της οικονομίας, θεωρώ ότι όσον αφορά τα αγροτικά προϊόντα δεν μπορούμε να περάσουμε από τον προστατευτισμό και από διεθνείς συμφωνίες παρεμβατικού τύπου στην απελευθέρωση των συναλλαγών. Μία τέτοια προσέγγιση θα ήταν απολύτως ζημιογόνος για την Ευρώπη και ειδικότερα για τις μεσογειακές χώρες της Ευρώπης.

<SPEAKER ID=190 LANGUAGE="NL" NAME="Bertens">
Κύριε Πρόεδρε, η συνέχεια της διάσκεψης της Βαρκελώνης θα πρέπει να αποτελέσει ένα επόμενο βήμα σε μία δυναμική πορεία με στόχο την προσέγγιση της Ευρώπης με τις γείτονες χώρες γύρω από το Mare Nostrum . Οι συνθήκες ωστόσο υπό τις οποίες πραγματοποιείται η πορεία αυτή δεν είναι δυστυχώς τέτοιες ώστε να δικαιολογούν πολύ μεγάλες προσδοκίες. Η ειρηνευτική διαδικασία στη Μέση Ανατολή έχει επιβραδυνθεί και αυτό αντανακλάται στην όλη διαδικασία της Βαρκελώνης. Εκτιμώ μεν τις φιλοδοξίες που εμπεριέχει η έκθεση Sakellariou, πλην όμως εξακολουθώ να μην την θεωρώ πολύ ρεαλιστική. Θα πρέπει να βαδίσουμε με πολλή προσοχή και με συγκεκριμένα σχέδια και όχι να περιπέσουμε σε μεγαλοστομίες. Η ομάδα μας θεωρεί δυστυχώς ότι ορισμένες από τις τροπολογίες που έχουν υποβληθεί για την έκθεση Sakellariou είναι υπερβολικές. Φυσικά το Ευρωπαϊκό Κοινοβούλιο θα πρέπει να τολμά να δίνει κατευθύνσεις και μακροπρόθεσμα θα πρέπει να μπορεί να χρησιμοποιηθεί το πρότυπο του ΟΑΣΕ, το δε ευρωμεσογειακό σύμφωνο σταθερότητας θα πρέπει να καταστεί μία ενδιαφέρουσα ιδέα. Πλην όμως ας επικεντρωθούμε καταρχήν στην ολοκλήρωση των διμερών συμφωνιών με τους εταίρους μας. Στην πορεία αυτή η διαδικασία της Βαρκελώνης δεν έχει καμία αξία εφόσον εμείς δεν επιδεικνύουμε συνέπεια. Για παράδειγμα, θα ήθελα να αναφερθώ στην πρόσφατη δήλωση ορισμένων χριστιανοδημοκρατών ηγετών σύμφωνα με την οποία η Ένωση αποτελεί μία χριστιανική κοινότητα, ούτως ώστε η Τουρκία λ.χ., θα πρέπει να αποκλεισθεί από αυτήν. Η δήλωση αυτή έχει δυσαρεστήσει πολλούς ανά τη Μεσόγειο και προσωπικώς την απορρίπτω κατηγορηματικά. Η Ένωση δεν κρίνει τις διάφορες χώρες επί τη βάσει τέτοιων ξεπερασμένων κριτηρίων. Θα πρέπει να δώσουμε προτεραιότητα ακριβώς στα ανθρώπινα δικαιώματα και τη δημοκρατία και να καταστήσουμε σαφές στην Τουρκία, επί παραδείγματι, τι συγκεκριμένους όρους θα πρέπει να πληροί για να καταστεί μέλος της Ένωσης. Τα κριτήρια αυτά ισχύουν και για την Τουρκία και για διάφορες άλλες χώρες στην περιοχή.

<SPEAKER ID=191 LANGUAGE="ES" NAME="Carnero Gonzαlez">
Κύριε Πρόεδρε, το να υποστηρίζουμε σήμερα τη διαδικασία της Βαρκελώνης σημαίνει να ζητάμε την εμβάθυνσή της, η οποία πρέπει να ολοκληρωθεί κατ' αρχήν στο πολιτικό πεδίο, έναν τομέα όπου είναι απαραίτητο η Ευρώπη να οικοδομήσει μαζί με τους εταίρους της τής Μεσογείου ένα πραγματικά αυτόνομο σύστημα περιφερειακής ασφάλειας, όπου θα περιορίζεται κατά το μέγιστο η παρουσία ξένων δυνάμεων στην περιοχή -ας μην ξεχνάμε τις βορειοαμερικανικές βάσεις και το στόλο- και όπου οι βασικοί στόχοι θα είναι η προώθηση της δημοκρατίας και ο σεβασμός των ανθρωπίνων δικαιωμάτων -ας θυμηθούμε την Τουρκία, την Αλγερία και το Μαρόκο- μαζί με τη θέσπιση μέτρων εμπιστοσύνης και σταθερότητας καθώς και για τον συμβατικό και τον πυρηνικό αφοπλισμό, κάτι για το οποίο είναι απαραίτητο να δημιουργηθεί ένας περιφερειακός φορέας δράσης που να βασίζεται σε αρχές και διαδικασίες παρόμοιες με του ΟΑΣΕ. Η ασφάλεια αυτή στη Μεσόγειο δεν θα καταστεί δυνατή χωρίς την πρόσφορη επίλυση των διαφόρων ανοιχτών διενέξεων, δηλαδή χωρίς να ολοκληρωθεί η ειρηνευτική διαδικασία στη Μέση Ανατολή και να επιτευχθεί η αυτοδιάθεση του λαού των Σαχραουί και η ενιαία Κύπρος. Η Βαρκελώνη δεν μπορεί να παραμένει ξένη στην ύπαρξή τους.
<P>
Η Ένωση πρέπει να προωθήσει την οικονομική και εμπορική ολοκλήρωση της περιοχής, όχι όμως στη βάση μιας υπερβολικής ελευθέρωσης που θα καταλήξει να πλήξει την ποιότητα ζωής των εργαζομένων τάξεων ή με τη χρηματοδοτική υποστήριξη των σχεδίων προσαρμογής που προωθεί το Διεθνές Νομισματικό Ταμείο, αλλά αντίθετα, προάγοντας πρότυπα αειφόρου ανάπτυξης με βάση τα οποία θα περιοριστούν κάποια προβλήματα όπως εκείνο του χρέους, θα ευνοηθεί η ισότητα μεταξύ ανδρών και γυναικών και η απασχόληση των νέων, θα καταπολεμηθούν οι βαθύτερες αιτίες των μεταναστευτικών ρευμάτων, που δεν μπορούν και δεν πρέπει να αντιμετωπίζονται με αστυνομικά μέτρα ή με περισταλτικές συνοριακές πολιτικές, σχεδόν ξενόφοβες, και θα αποκατασταθεί ένα περιβάλλον εξαιρετικά υποβαθμισμένο.
<P>
Όλα αυτά θα πρέπει να λαμβάνονται υπόψη στη διαδικασία της Βαρκελώνης και να προωθούνται ενόψει της επόμενης συνάντησης στη Μάλτα μαζί με τρία ακόμη μέτρα: Την προώθηση της πολιτισμικής κατανόησης μεταξύ της βόρειας και της νότιας ακτής, τη διάρθρωση μηχανισμών πραγματικής παρουσίας της κοινωνίας των πολιτών και τη δημιουργία ενός διακοινοβουλευτικού φόρουμ με μόνιμο χαρακτήρα και ικανότητα γνωμοδότησης και προτάσεων. Αν όλα αυτά εκπληρωθούν, η Ένωση θα έχει θέσει τις βάσεις για μια ευρωμεσογειακή συνεργασία όπου θα συμμετέχουν όλοι, η οποία είναι απαραίτητη για την ίδια της τη σταθερότητα, και δεν θα γίνεται αντιληπτή ως μια απλή στρατηγική για να κερδηθούν ποσοστώσεις στην αγορά ή να επιβληθούν νεοαποικιοκρατικές αντιλήψεις.

<SPEAKER ID=192 LANGUAGE="IT" NAME="Tamino">
Κύριε Πρόεδρε, θα ήθελα να υπενθυμίσω ότι πολλοί από εμάς περίμεναν από τη Διάσκεψη της Βαρκελώνης κάτι περισσότερο και τουλάχιστον την εξισορρόπηση προς το νότο της πολιτικής της Ευρωπαϊκής Ένωσης, που πάρα πολύ συχνά και εντυπωσιακά απευθύνεται προς τις ανατολικές χώρες. Τα όρια της Διάσκεψης της Βαρκελώνης αποδεικνύουν ίσως την απουσία μιας πραγματικής ευρωπαϊκής εξωτερικής πολιτικής. Στην ουσία κατεβλήθησαν προσπάθειες κυρίως για τη δημιουργία μιας μεγάλης ζώνης ελευθέρων συναλλαγών χωρίς να οικοδομηθεί ένας σταθερός και μόνιμος ιστός περιφερειακών μορφών σύνδεσης, ευρύτερων και σωστά διαρθρωμένων. Οι αιτίες θα πρέπει να αναζητηθούν στην περιορισμένη συμμετοχή δώδεκα μόνο χωρών της αφρικανικής όχθης, με τον αποκλεισμό της Λιβύης, της Αλβανίας και των χωρών της πρώην Γιουγκοσλαβίας, στη προσπάθεια προώθησης της ελεύθερης διακίνησης των εμπορευμάτων και στην παρεμπόδιση της διακίνησης των προσώπων, και στην απουσία ενός πραγματικά δημοκρατικού διαλόγου μεταξύ όλων των συνισταμένων της κοινωνίας των πολιτών των δύο πλευρών της Μεσογείου.
<P>
Η Διάσκεψη εντούτοις της Βαρκελώνης υπήρξε ένα πρώτο βήμα το οποίο δεν μπορεί να αγνοήσει κανείς εάν θέλει να προωθήσει την αναγκαία αναμέτρηση μεταξύ των χωρών της Μεσογείου. Γι αυτούς τους λόγους εμείς οι Πράσινοι συμφωνούμε με τον προσανατολισμό της έκθεσης του συναδέλφου Sakellariou τον οποίο και συγχαίρουμε για την εξαιρετική του εργασία. Ειδικότερα θεωρούμε εξαιρετικά σημαντική την πρόταση προς την Επιτροπή για τη σύνταξη μιας ειδικής έκθεσης όσον αφορά τα ανθρώπινα δικαιώματα των δώδεκα χωρών που έχουν υπογράψει τη σύμβαση, τη σύσταση ενός ευρωπαϊκού πολιτικού σώματος για την ειρήνη στην περιοχή προκειμένου να ενισχυθεί η ανθρωπιστική δράση, την προώθηση της ειρηνικής λύσης των συγκρούσεων, την παρεμπόδιση νέων συγκρούσεων και την εφαρμογή νέων μέτρων εμπιστοσύνης. Πρόκειται για μία πρόταση που οι Πράασινοι είχαν πάντοτε υποστηρίξει. Προτείνουμε επίσης τη διεξαγωγή μιας συζήτησης για τον αφοπλισμό, την ανάγκη περιορισμού των εξοπλισμών, την πραγματοποίηση μιας αποπυρηνικοποιημένης ζώνης στην περιοχή της Μεσογείου.
<P>
Συμφωνούμε με την ανάγκη ανάπτυξης με τη θετική έννοια του προγράμματος MEDA και την παραγραφή του χρέους συνδέοντας τις ίδιες αυτές προτάσεις με την τήρηση των αρχών της δήλωσης, με στόχο την προώθηση μιας βιώσιμης ανάπτυξης και την επίτευξη αυτού του στόχου με τη χρησιμοποίηση ανανεώσιμων ενεργειών και μέσω της εξοικονόμισης ενέργειας. Γι αυτό το λόγο ευχόμαστε η Μάλτα να είναι παρούσα με ένα μεγάλο αριθμό εκπροσώπων στο Ευρωπαϊκό Κοινοβούλιο και όλες οι μη κυβερνητικές οργανώσεις να λάβουν μέρος σε ένα πολιτικό φόρουμ που να χρηματοδοτηθεί από την Ευρωπαϊκή Ένωση.

<SPEAKER ID=193 LANGUAGE="FR" NAME="Leperre-Verrier">
Κύριε Πρόεδρε, η Διάσκεψη της Βαρκελώνης έκανε μια σημαντική στροφή σε ό, τι αφορά τη συγκρότηση ενός ευρωπαϊκού πόλου. Αυτό δεν σημαίνει ωστόσο πως είναι λιγότερο αναγκαίο να ελέγχουμε τακτικά την εξέλιξη των έργων που έχουμε ξεκινήσει ώστε το όραμα της Βαρκελώνης να εξακολουθεί πράγματι να υπάρχει. Και είναι σημαντικό, όπως το συνιστά και η εξαίρετη έκθεση του κ. Σακελλαρίου, να προχωρήσει μακρύτερα η Ευρωπαϊκή Ένωση προς την κατεύθυνση της ευρωμεσογειακής συνεργασίας.
<P>
Σε ό, τι αφορά την ομάδα μου, θεωρούμε βασική την ενίσχυση των εμπορικών συναλλαγών έχοντας ταυτοχρόνως ως στόχο την μείωση του ελλείμματος του εμπορικού ισοζυγίου. Εξ άλλου, η βιώσιμη ανάπτυξη σ' αυτές τις περιοχές προϋποθέτει μια σωστή διαχείριση των αποθεμάτων και κυρίως του νερού.
<P>
Σε πολιτικό επίπεδο, θα επιθυμούσαμε να παρακαμφθούν οι κοινές πολιτικές πρόληψης κατά των συγκρούσεων και τα ανθρώπινα δικαιώματα να αποτελούν αντικείμενο αυξημένης προσοχής.
<P>
Εντούτοις, το όραμα της Βαρκελώνης θα ολοκληρωθεί μόνο αν δώσουμε στον πολιτισμό τη θέση που του ορίσαμε κατά τη Διάσκεψη, αυτή του καταλύτη μιας διαδικασίας σύγκλισης των λαών και αγώνα κατά της αδιαλλαξίας και του ρατσισμού. Για το λόγο αυτό, η ομάδα μου θα στηρίξει τις τροπολογίες οι οποίες στοχεύουν στην ενίσχυση των πολιτιστικών ανταλλαγών, του ρόλου της πολιτείας και κάθε πολιτικής που υποστηρίζει τη διασφάλιση της εθνικής κληρονομιάς.

<SPEAKER ID=194 LANGUAGE="FR" NAME="Souchet">
Κύριε Πρόεδρε, η έκθεση Σακελλαρίου, αν μη τι άλλο, τονίζει την πρωταρχική σημασία που θα πρέπει να έχει πλέον για μας η ανάπτυξη μιας στενής συνεργασίας με όλες τις χώρες της Μεσογείου.
<P>
Για την Ευρώπη της μετά το ψυχρό πόλεμο εποχής, η ασφάλεια βρίσκεται πλέον στον ορίζοντα της Μεσογείου. Δυο είναι οι κυριότεροι παράγοντες αυτής της ασφάλειας, ενωμένοι όπως οι δυο όψεις ενός νομίσματος, η οικονομική ανάπτυξη των χωρών της Νότιας και Ανατολικής Μεσογείου και ο έλεγχος του μεταναστευτικού ρεύματος.
<P>
Όσο για το τελευταίο, δεν καθορίζει μόνο την εσωτερική ασφάλεια των κρατών μας, αλλά και την ενεργοποίηση της ανάπτυξης των συνεταίρων μας. Οι συνεταίροι μας πρέπει να μπορούν να υπολογίζουν σε ένα ενθουσιώδες ανθρώπινο δυναμικό, σε μια διαμορφωμένη ελίτ η οποία επικεντρώνει το ενδιαφέρον της, με πολιτική συνείδηση, περισσότερο στην ανάπτυξη της χώρας της παρά στην πλάνη του εκπατρισμού. Η διαρκής έγνοια του συνεταιρισμού μας αλλά και η απαραίτητη ανανέωση του συνίσταται στο να αποφεύγουμε να ευνοούμε τη φυγή των χαρισματικών ανθρώπων.
<P>
Ο κ. Σακελλαρίου προτείνει τη δημιουργία, στη Μεσόγειο, μιας μοιρασμένης ζώνης άνθησης. Αυτό αποτελεί πράγματι την οδό για μια αληθινή συν-ανάπτυξη και οφείλουμε να την διανύσουμε, ώστε να κατορθώσει κάποτε η Μεσόγειος να γίνει μια ζώνη διαρκούς σταθερότητας. Για να το επιτύχουμε, διαθέτουμε πλεονεκτήματα τα οποία άλλοι δεν έχουν. Η μεγάλη παράδοση της φιλίας και της συνεργασίας ορισμένων χωρών μας αποτελεί ένα πολύτιμο κεφάλαιο για ολόκληρη την Ένωση.
<P>
Ύστερα από τη δυσάρεστη ήττα μιας πρώτης φιλόδοξης απόπειρας για ευρω-αραβικό διάλογο, μια νέα δυναμική επιχειρεί να θεμελιωθεί βάσει της Διακύρηξης της Βαρκελώνης. Θα πρέπει, αυτή τη φορά να επιτύχουμε διαβεβαιώνοντας με σαφή, αποφασιστικό, σταθερό τρόπο και έχοντας αίσθηση της πραγματικότητας, τη μεσογειακή προτεραιότητα της Ευρώπης.

<SPEAKER ID=195 LANGUAGE="IT" NAME="Amadeo">
Κύριε Πρόεδρε, οι χίλιες Μεσόγειοι του Braudel, οι παλιοί και οι νέοι πολιτισμοί που στην αφρικανική και ευρωπαϊκή όχθη έχουν διανύσει δύσπιστοι, και συχνά με εχθρικές διαθέσεις μεταξύ τους, την πορεία του χρόνου, φύτεψαν τις ρίζες ενός κοινού μέλλοντος ακριβώς στη Διάσκεψη της Βαρκελώνης.
<P>
Προέκυψε τότε μία τελική δήλωση, καρπός εκείνης της περίεργης διάσκεψης κορυφής μεταξύ Βορρά και Νότου που διακήρυττε την ανάγκη μιας σφαιρικής συνεργασίας η οποία θα έπρεπε να δρομολογηθεί σε τρία επίπεδα: έναν πιο εντατικό πολιτικό διάλογο, την ανάπτυξη της οικονομικής συνεργασίας, μια πιο προσεκτική προσέγγιση της κοινωνικής, πολιτισμικής και ανθρώπινης διάστασης.
<P>
Έχουν περάσει αρκετοί μήνες και θα πρέπει να καταγγείλουμε ότι οι ευρωπαϊκές πρωτοβουλίες ήταν ελάχιστες. Ας πούμε ότι έχει φθάσει πλέον η στιγμή όπου θα πρέπει να υλοποιηθούν οι καλές προθέσεις της Τελικής Δήλωσης της Διάσκεψης της Βαρκελώνης. Κατά τη γνώμη μας, το Συμβούλιο πρέπει να συγκαλεί περιοδικώς συνεδριάσεις ενημέρωσης της σύμβασης, επιδιώκοντας τον εντοπισμό των πλέον κατάλληλων παρεμβάσεων, και πρέπει να προσπαθήσει να μελετήσει καινοτόμες μεθόδους που θα έχουν σαν πρωταρχικό στόχο την παραγραφή των χρεών: μορφές τροποποίησης που δεν θα σημαίνουν μηδενισμό, αλλά μετατροπή των δαπανών σε χρηματοδοτήσεις με στόχο την ανάπτυξη, σε πολιτικές κατάρτισης, στην αναγκαία προσαρμογή του δικαστικού πλαισίου σε ένα σύνθετο και οργανικό σύνολο συμφωνιών.
<P>
Μία προσεχής ευρωμεσογειακή συμφωνία σταθερότητας θα μπορούσε να συμπεριλάβει, μεταξύ άλλων, τη συμβατική υποχρέωση αναγνώρισης και αμοιβαίου σεβασμού της εδαφικής ακεραιότητας όλων των μεσογειακών κρατών και μία ρήτρα για τη δημιουργία μιας αποπυρηνικοποιημένης ζώνης σε ολόκληρη τη μεσογειακή λεκάνη.

<SPEAKER ID=196 LANGUAGE="IT" NAME="Colajanni">
Κύριε Πρόεδρε, πριν από όλα θα ήθελα να χαιρετίσω τους φίλους μας των ευρωμεσογειακών κοινοβουλίων, και κατόπιν να πω ότι, μέχρι στιγμής, έχει ωστόσο επιτευχθεί μία σημαντική εργασία: γνωρίζετε, επίτροπε Marνn, πόσο επέμεινε το Κοινοβούλιο για τη δρομολόγηση αυτής της πολιτικής.
<P>
Θα μπορούσαμε να πούμε συνοπτικά ότι η ευρωμεσογειακή πολιτική είχε ήδη ένα αποτέλεσμα διότι επιβεβαίωσε και νομιμοποίησε τον πολιτικό ρόλο της Ευρωπαϊκής Ένωσης στη Μεσόγειο και βελτίωσε τις σχέσεις μας με τις χώρες που βρέχονται από τη Μεσόγειο.
<P>
Αυτή τη στιγμή εμείς δεν είμαστε εδώ για να εορτάσουμε αυτό το γεγονός, το θεωρούμε ως κεκτημένο: θα πρέπει να δούμε πώς θα μπορέσουμε να προχωρήσουμε. Βεβαίως, το πέρασμα στην πρακτική εφαρμογή αυτής της πολιτικής συνεπάγεται φυσικά μεγαλύτερες δυσκολίες από εκείνες που συναντήσαμε κατά την έναρξή της. Έχουμε επίγνωση των δυσκολιών και των καθυστερήσεων που σημειώθηκαν τον τελευταίο καιρό: υπήρξε καθυστέρηση κατά τον καθορισμό του κανονισμού MEDA. δεν έχει ακόμη προσδιορισθεί ο λεγόμενος χάρτης «Συνθήκη Σταθερότητας» που θα αποτελέσει την απάντηση σε μία πρόταση -και είναι ιδιαίτερα σημαντικό- που προήλθε από την Ομάδα της Ευρωπαϊκής Ριζοσπαστικής Συμμαχίας και που ελπίζουμε να είναι έτοιμη για τη Μάλτα. εντός του Απριλίου θα πρέπει να είναι έτοιμο εκ μέρους της Επιτροπής το ενδεικτικό περιφερειακό πρόγραμμα και, τέλος, χρειάζεται να καταβληθεί καθε δυνατή προσπάθεια ώστε να συμμετάσχουν στην ευρωμεσογειακή πολιτική οι οικονομικοί παράγοντας, οι επιχειρήσεις και οι ενώσεις της κατηγορίας. Γνωρίζουμε ότι η κατάσταση αστάθειας στη Μέση Ανατολή θέτει κάποιο όριο: είχαμε πάντοτε υπογραμμίσει την αντικειμενική σχέση που υπάρχει μεταξύ της ανάπτυξης της μεσογειακής πολιτικής και της διαδικασίας ειρήνευσης στη Μέση Ανατολή.
<P>
Θα πρέπει να επιταχυνθούν οι σχέσεις μεταξύ των κοινωνιών: τα θεσμικά όργανα μπορούν να φθάσουν μέχρις ενός ορισμένου σημείου, μετά χρειάζονται οι κοινωνίες. Θα πρέπει να αρχίσουν να έρχονται σε μεγαλύτερη επαφή μεταξύ τους. θα πρέπει να βρούμε τους δρόμους, ακόμη και νέους δρόμους, εάν δεν υπάρχουν θα πρέπει να τους επινοήσουμε: δεν υπάρχει αμφιβολία, θα είναι δύσκολο, αλλά θα πρέπει να το κάνουμε διότι με αυτό τον τρόπο θα δημιουργηθούν ταχύτερες και συχνότερες σχέσεις. Είναι σημαντική η μελέτη για τον καθορισμό μιας μόνιμης δομής, ευέλικτης, μεταξύ των κοινοβουλίων που θα επιτρέπει τη συμμετοχή των κοινωνιών. Είναι αναγκαία μία τεράστια ανάπτυξη της αποκεντρωμένης συνεργασίας που θα προωθεί τις σχέσεις μεταξύ των διαφόρων ζωνών και περιοχών και θα κινητοποιεί τους πλούσιους πόρους των πολιτισμών μας, των λαών μας, που έχουν λειτουργικές, επιχειρησιακές ικανότητες οι οποίες θα αναδειχθούν από τις άμεσες επαφές.
<P>
Εκείνο που θα πρέπει να πραγματοποιήσουμε αμέσως είναι η προώθηση των άμεσων επαφών: κάθε μέσο και κάθε επινόηση προς αυτή την κατεύθυνση είναι καλοδεχούμενες και να είσθε βέβαιος, επίτροπε Marνn, ότι σε αυτή την πορεία θα έχετε πάντοτε την υποστήριξή μας.

<SPEAKER ID=197 LANGUAGE="IT" NAME="Viola">
Κύριε Πρόεδρε, πριν από όλα θα ήθελα και εγώ να συγχαρώ τον κ. Sakellariou για την άριστη έκθεση που μας παρουσίασε. Οι ευρωμεσογειακές εταιρικές σχέσεις στηρίζονται κυρίως σε τρεις βασικούςς πυλώνες: στον πολιτικό πυλώνα που περιλαμβάνει και την ασφάλεια, στον οικονομικό και δημοσιονομικό πυλώνα, και στον κοινωνικό, πολιτισμικό και ανθρώπινο πυλώνα. Η κατάσταση των τριών αυτών πυλώνων είναι σε γενικές γραμμές ικανοποιητική, αλλά για κάθε ένα από αυτά τα τρία κεφάλαια προκύπτουν προβληματικές που θα μπορούσαν, εάν δεν ληφθούν τα κατάλληλα μέτρα, να θέσουν σε κίνδυνο το όλο οικοδόμημα.
<P>
Όσον αφορά τον πρώτο πυλώνα -αυτόν που αφορά την πολιτική και την ασφάλεια- δεν μπορούμε να αποκρύψουμε ότι, από τη Διάσκεψη της Βαρκελώνης μέχρι σήμερα, πολλές χώρες έχουν συγκρουσθεί στρατιωτικά και συνεχώς διαπιστώνουν πως δεν προχωρούν οι προσπάθειές τους να φέρουν σε πέρας τις αντίστοιχες ειρηνευτικές ενέργειές τους. Οι εν λόγω προβληματικές, αν και δεν προβλέπεται η σύνδεση μεταξύ της διαδικασίας ειρήνευσης και των ευρωπαϊκών εταιρικών σχέσεων, κινδυνεύουν να αποδυναμώσουν αυτό τον πυλώνα. Η Ευρωπαϊκή Ένωση θα πρέπει να αποκτήσει συνεπώς μεγαλύτερο βάρος στην περιοχή της Μεσογείου αναλαμβάνοντας ένα πολιτικό ρόλο που, εάν ληφθεί υπόψη το μέγεθος του οικονομικού της ρόλου, θα είναι μεγάλης εμβέλειας.
<P>
Σχετικά με το δεύτερο πυλώνα -τον οικονομικό και δημοσιονομικό πυλώνα- τα βήματα που έχουν επιτευχθεί είναι πιο προφανή. Θα πρέπει ωστόσο να σημειώσουμε με κάποια δυσαρέσκεια τις δυσκολίες που σημειώθηκαν κατά τη διαχείριση των προγραμμάτων MEDA, δυσκολίες που ανάγκασαν την Επιτροπή να τα παγώσει προσωρινά μετά από μία αρνητική έκθεση του Ελεγκτικού Συνεδρίου.
<P>
Έρχομαι τώρα στον τρίτο πυλώνα -τον κοινωνικό, πολιτισμικό και ανθρώπινο πυλώνα- και θα πρέπει να τονίσω ότι αυτή η θεματική έχει σημειώσει σημαντικές καθυστερήσεις, τόσο εξαιτίας των δυσκολιών των προγραμμάτων MEDA, όσο και εξαιτίας των καθυστερήσεων του Ευρωπαϊκού Κοινοβουλίου, που δεν έχει ακόμη δημιουργήσει εκείνο το φόρουμ το οποίο θα καταστεί ο ιδανικός χώρος συνάντησης των ευρωμεσογειακών κοινωνιών των πολιτών.
<P>
Το Ευρωπαϊκό Κοινοβούλιο θα πρέπει συνεπώς, στο διάστημα μεταξύ της Διάσκεψης της Μάλτας και της Βαρκελώνης ΙΙΙ, να επιδιώξει να θεσμοποιήσει έναν μόνιμο διάλογο μεταξύ των διαφόρων κοινωνιών των πολιτών ώστε να αποφευχθεί ο κίνδυνος της οικοδόμησης ενός κοινού ευρωμεσογειακού κτιρίου χωρίς θεμέλια, χωρίς δηλαδή τις θεμελιώδεις και αμοιβαίες γνωριμίες εμπιστοσύνης μεταξύ δύο κοινωνιών που εξακολουθούν να είναι διαφορετικές και δύσπιστες μεταξύ τους.
<P>
Χαιρετώ συνεπώς με μεγάλη ευχαρίστηση τους συναδέλφους των μεσογειακών τρίτων χωρών που παρευρίσκονται στην Ολομέλεια, καθώς και την πρωτοβουλία της πρώτης συνάντησης μεταξύ του Ευρωπαϊκού Κοινοβουλίου και των δικών τους κοινοβουλίων. Καλώ όλους τους ενδιαφερόμενους να λάβουν τα κατάλληλα μέτρα ώστε η παρούσα ευκαιρία να μην μείνει μία απομονωμένη πρωτοβουλία αλλά αντίθετα να καταστεί το έμβρυο ενός θεσμοποιημένου και περιοδικού διαλόγου.

<SPEAKER ID=198 LANGUAGE="NL" NAME="Van Bladel">
Πρόεδρε, και εγώ θα ήθελα να καλωσορίσω θερμά τους συναδέλφους από την περιοχή της Μεσογείου. Συζητούμε εδώ τη συνέχεια που θα πρέπει να δοθεί στην πρωτοβουλία της Βαρκελώνης από πρακτικής απόψεως και η έκθεση Sakellariou αποτελεί μία ιδιαίτερα καλή βάση προς την κατεύθυνση αυτή. Ένα ζήτημα με δυσαρεστεί ωστόσο από την έναρξη αυτής της σταθεροποιητικής πολιτικής: αυτοί που ασχολούνται με την όλη διαδικασία είναι αποκλειστικώς οι νότιοι; ευτυχώς και ο κ. Spencer αντιμετωπίζει το πρόβλημα αυτό, θα πρέπει λοιπόν η κατάσταση να αλλάξει. Ίσως κατά την ολλανδική Προεδρία επέλθουν κάποιες αλλαγές τόνων στη διάσκεψη της Μάλτας. Όπως και να έχει, ελπίζω να δοθεί εκεί η πρέπουσα προσοχή σε ζητήματα όπως το άσυλο, η μετανάστευση, η διακίνηση ναρκωτικών και το οργανωμένο έγκλημα.
<P>
Ωστόσο, κύριε Πρόεδρε, ο κ. Titley το εξέφρασε με τον καλύτερο τρόπο. Ασφάλεια και σταθερότητα στην περιοχή μπορούν να επικρατήσουν τότε μόνον όταν γίνουν σεβαστά τα ανθρώπινα δικαιώματα. Χαίρομαι που όλα τα μέλη της Επιτροπής Εξωτερικών Υποθέσεων είναι διατεθειμένα να εξετάσουν την πρότασή μου περί χρήσεως του »προτύπου παρακολούθησης» της ΟΑΣΕ σχετικά με το σεβασμό των ανθρωπίνων δικαιωμάτων στην περιοχή. Ελπίζω έτσι να μπορέσουμε να κάνουμε ένα βήμα εμπρός. Διότι εάν η δημοκρατία και κυρίως η συμφιλίωση των χωρών αυτών δεν προχωρήσουν, τότε δεν μπορούμε να μιλούμε για σταθερότητα στην περιοχή. Όσον αφορά την αμοιβαία συνεργασία, κύριε Πρόεδρε, θα ήθελα να εκφράσω τη λύπη μου για το γεγονός ότι ένας από τους πιο πρόσφατους εταίρους μας μέσω της ενδιάμεσης συμφωνίας, η παλαιστινιακή διοίκηση, τουλάχιστον εάν ευσταθούν οι πληροφορίες των ειδησεογραφικών πρακτορείων, έστειλε πρόσφατα πρόσκληση στις Ηνωμένες Πολιτείες, την Ευρωπαϊκή Ένωση και τα αραβικά κράτη για διαβουλεύσεις στη Γάζα, αποκλείοντας τους ισραηλινούς εταίρους από τις ειρηνευτικές διαδικασίες. Εάν όντως συμβαίνει κάτι τέτοιο, το γεγονός αυτό δεν συνάδει με το πνεύμα της Συνθήκης της Βαρκελώνης, ελπίζω ωστόσο ότι οι πληροφορίες που έλαβα δεν ευσταθούν.

<SPEAKER ID=199 LANGUAGE="ES" NAME="Gasςliba i Bφhm">
Κύριε Πρόεδρε, αξιότιμοι κύριοι βουλευτές, συμφωνώ με τις βασικές πτυχές της έκθεσης του συναδέλφου κ. Sakellariou καθώς και με την άποψη της Ομάδας μου, την οποία εξέφρασε ο συνάδελφος κ. Bertens, υπέρ της έκθεσης αυτής και αξιολογώ πολύ θετικά την εργασία και τα αποτελέσματα που εξασφαλίστηκαν από τον Αντιπρόεδρο Marνn. Συμφωνώ με τη σημασία του ότι θεσπίστηκε στη Βαρκελώνη, τον Νοέμβριο του 1995, επί ισπανικής Προεδρίας, μια μεσογειακή πολιτική της Ευρωπαϊκής Ένωσης. Απεναντίας όμως, είμαι πιο επιφυλακτικός σχετικά με ορισμένες οικονομικές πτυχές. Ο συνάδελφος κ. Bertens μίλησε σχετικά με την πολιτική μάλλον πτυχή, και εγώ θα ήθελα να αναφερθώ στις οικονομικές, υπό την έννοια ότι η καθυστέρηση της έγκρισης και κατοπινής εφαρμογής του κανονισμού MEDA πάγωσε μερικά σχέδια και τις προσδοκίες που αφυπνίσθηκαν στη Βαρκελώνη.
<P>
Κατά δεύτερον, θα πρέπει να υπογραμμίσουμε την αναγκαιότητα να επιμείνουμε στην υλοποίηση σχεδίων που να συμβάλλουν πραγματικά στην οικονομική ανάπτυξη και στην εκπλήρωση των προσδοκιών -κυρίως των οικονομικών- στην περιοχή, κάτι το οποίο προσκρούει, όπως αναφέρθηκε εδώ, σε ορισμένες επιφυλάξεις των χρηματοοικονομικών κύκλων. Θα ήταν απαραίτητο να υπερκερασθούν οι εν λόγω επιφυλάξεις σε μια συνάντηση -σημαντική πιστεύω, αν και νομίζω ότι δεν αναφέρθηκε ως τώρα εδώ-, στη συνάντηση του Λονδίνου, και τέλος, να διαφαλιστεί μια ευκολότερη πρόσβαση, όπως ζητά και ο κ. Sakellariou, των μικρομεσαίων επιχειρήσεων σε παρόμοια σχέδια.

<SPEAKER ID=200 LANGUAGE="ES" NAME="Novo Belenguer">
Κύριε Πρόεδρε, θα ήθελα να συγχαρώ τον κ. Sakellariou διότι στην έκθεσή του προσεγγίζει, όπως αναφέρθηκε ήδη, τους τρεις βασικούς πυλώνες της διακήρυξης της Βαρκελώνης με συνεκτικότητα και προτείνει εναλλακτικές λύσεις στα προβλήματα που μπορεί να προκύψουν από την πολιτική συνεργασία, τη συνεργασία στην ασφάλεια, την οικονομική και χρηματοδοτική, την πολιτιστική, κοινωνική και ανθρωπιστική συνεργασία.
<P>
Εντούτοις, κύριε Πρόεδρε, και συμφωνώντας πλήρως με την ψυχή και το πνεύμα της Διάσκεψης της Βαρκελώνης, και προσθέτοντας ίσως μια διαφορετική άποψη σε αυτήν τη συζήτηση, θα ήθελα από αυτό το βήμα να επιστήσω την προσοχή στη μεγάλη θυσία και στις διόλου επωφελείς επιπτώσεις που θα επιφέρει η ενίσχυση στα τυφλά της ευρωμεσογειακής συνεργασίας στους βιομηχανικούς τομείς των περιφερειών του στόχου 1.
<P>
Οι περιφέρειες αυτές βρίσκονται στην πλειοψηφία τους στη λεκάνη της Μεσογείου, έχουν βιομηχανίες παρεμφερείς με εκείνες των τρίτων χωρών, και θα ήθελα να τονίσω ιδιαιτέρως τη ζημία που θα επιφέρει σε τομείς όπως η γεωργία και η κλωστοϋφαντουργία η ενίσχυση του ελευθέρου εμπορίου στα πλαίσια της ευρωμεσογειακής συνεργασίας, αν δεν λάβουμε υπόψη ότι οι λιγότερο ευνοημένες περιφέρειες της ίδιας της Ένωσης θα ζημιωθούν σοβαρά και θα αντιμετωπίσουν περισσότερες δυσκολίες από όσες έχουν ήδη προκειμένου να επιτύχουν το επιθυμητό επίπεδο ανάπτυξης, με τον επιπλέον κίνδυνο να ζημιωθεί σοβαρά η υποστήριξη και η σταθερότητα των υφισταμένων συμφωνιών με τις τρίτες χώρες της λεκάνης της Μεσογείου.

<SPEAKER ID=201 LANGUAGE="FR" NAME="Caudron">
Κύριε Πρόεδρε, η Διάσκεψη της Βαρκελώνης το επιβεβαίωσε, η Ευρώπη ανήκει στη μεσογειακή λεκάνη και η θάλασσα της Μεσογείου αποτελεί για όλες τις χώρες που την περικλείουν, μια εσωτερική θάλασσα, είναι η θάλασσα όλων μας.
<P>
Οφείλουμε λοιπόν να μάθουμε να δουλεύουμε μαζί, εμείς που έχουμε ζήσει μαζί. Πρέπει λοιπόν να έχουμε κοινά σχέδια ανάπτυξης, έρευνας, ενεργειακής δράσης και υπεράσπισης του περιβάλλοντος. Πρέπει, όλοι μαζί, να εγγυηθούμε την κοινή μας ασφάλεια, να παλέψουμε για την ειρήνη και να προσφέρουμε στους εαυτούς μας πραγματικά εργαλεία, όπως μας το προτείνει η έκθεση Σακελλαρίου, χάρη σε ένα καταστατικό χάρτη. Πρέπει, όλοι μαζι, να υπερασπιστούμε τα ανθρώπινα δικαιώματα, να αγωνιστούμε κατά του ρατσισμού και της αδιαλλαξίας και κάθε μορφής θρησκευτικού φανατισμού. Πρέπει, όλοι μαζί και πάλι, να ανπτύξουμε τη δημοκρατία εκεί όπου είναι ανεπαρκής και να την υπεραπιστούμε εκεί όπου ήδη υπάρχει, σεβόμενοι όμως, τις διαφορετικότητές μας. Η Ευρώπη τέλος, οφείλει να μειώσει το χρέος των μεσογειακών συνεταίρων της. Είναι ένα συγκεκριμένο και δυνατό σήμα που το περιμένουν όλοι από μας.
<P>
Για να ολοκληρώσω, θέλω, ως πρόεδρος της αντιπροσωπείας Ευρώπη-Ισραήλ να συγχαρώ θερμά τον συνάδελφό μας κ. Σακελλαρίου για την ποιότητα της εργασίας του και για την εξαιρετική του έκθεση. Επιθυμώ επίσης να ζητήσω από το σύνολο του Ευρωπαϊκού Κοινοβουλίου και της Ευρωπαϊκής Ένωσης να κατανοήσει ότι το μέλλον μας, σε όλους τους τομείς, θα εξαρτηθεί από το τι θα πράξουμε με τις χώρες του Νότου γενικά, και ειδικότερα με τις χώρες της μεσογειακής λεκάνης. Έχουμε ήδη κάνει σήμερα πολύ καλή δουλειά, ωστόσο ας είμαστε ρεαλιστές, έχουμε πολλά να κάνουμε ακόμα.

<SPEAKER ID=202 LANGUAGE="IT" NAME="Bianco">
Κύριε Πρόεδρε, νομίζω ότι για πρώτη φορά μετά τη Διάσκεψη της Βαρκελώνης είναι δυνατή η σφαιρική και οργανική προσέγγιση μιας αυθεντικής πολιτικής για τη Μεσόγειο. Χρειάζονται όμως ορισμένες απαραίτητες προϋποθέσεις για να καταστεί δυνατή η πραγματοποίηση αυτού του στόχου. Η πρώτη προϋπόθεση είναι να συνοδευτεί η εταιρική σχέση με μία πραγματική δράση στήριξης, τεχνικού χαρακτήρα, για να μπορέσουν να επιτευχθούν οι συγκεκριμένοι στόχοι. Είναι αδιανόητη η εκ των άνω επιβολή μιας πολιτικής, θα πρέπει αντίθετα να εξευρεθούν οι κατάλληλες λύσεις με την κάθε χώρα ώστε να δρομολογηθούν οι ειδικές πολιτικές των τριών πυλώνων που καθορίστηκαν στη Βαρκελώνη.
<P>
Επειδή δεν μπορώ να αναπτύξω όλα τα θέματα λόγω έλλειψης χρόνου θα περιορισθώ σε μία παρατήρηση. Έχω στα χέρια μου το χρονοδιάγραμμα των δράσεων, που έχει συντάξει η Επιτροπή. περιέχει αναμφίβολα προθεσμίες μεγάλης σημασίας που αφορούν κυρίως τα προβλήματα της ασφάλειας, έπιλογή απολύτως σωστή διότι ο στόχος της ειρήνης και της σταθερότητας είναι σημαντικός. Και το τμήμα που αφορά την οικονομία είναι σημαντικότατο, ενώ παραμένει εξαιρετικά πτωχός ο τομέας που αναφέρεται στις πολιτισμικές δραστηριότητες, ο οποίος αποτελεί ένα από τα ουσιαστικά στοιχεία εάν θέλουμε να επιλύσουμε, όχι δια της επιβολής, αλλά αφήνοντας την κατάσταση να ωριμάσει, τα ζητήματα της ενσωμάτωσης των χωρών της Μεσογείου, και εάν θέλουμε να δημιουργήσουμε μία ισχυρότερη έννοια της ταυτότητας όλων των χωρών μέσω πολιτισμικών πρωτοβουλιών που, όσο κι αν φαίνεται παράδοξο, είναι μοναχά δύο: η συνήθης προσοχή που αποδίδεται στον οπτικοακουστικό τομέα, δεδομένης της εμβέλειας της τηλεόρασης, αλλά και η συνειδητοποίηση, που είναι ίσως πολύ σημαντική, της ποιότητας των προγραμμάτων που θα πρέπει να μεταδίδονται, πράγμα που σημαίνει άσκηση μιας αυθεντικής πολιτικής. Από αυτή την άποψη θα ήθελα και εγώ να εκφράσω την επιδοκιμασία μου όσον αφορά την έκθεση του κ. Sakellariou, χωρίς επίσης να παραλείψω να αναγνωρίσω τη σημαντική συμβολή που προσέφερε ο κ. Δημητρακόπουλος.

<SPEAKER ID=203 LANGUAGE="IT" NAME="Malerba">
Κύριε Πρόεδρε, κύριε επίτροπε, θα ήθελα να αρχίσω με έναν χαιρετισμό προς την αντιπροσωπεία των εκπροσώπων των μεσογειακών χωρών που βρίσκονται στο θεωρείο και λόγω έλλειψης χρόνου να αναφερθώ με συντομία και αποκλειστικά στις οικονομικές πλευρές των ευρωμεσογειακών εταιρικών σχέσεων. Ύστερα από τις θεματικές συνεδριάσεις της Μπολόνιας, της Νάπολης, των Βρυξελλών, της Ρώμης, της Τεργέστης και της Μασαλίας, το πλαίσιο της μεσογειακής συνεργασίας που προκύπτει απαιτεί να καλυφθούν οι μεγάλες ανάγκες κατάρτισης, τεχνολογικής μεταφοράς και εταιρικών σχέσεων μεταξύ των επιχειρήσεων. Η εμπειρία των προγραμμάτων MEDA από την άλλη πλευρά μας έχει διδάξει ότι για την προώθηση ενός πραγματικού αναπτυξιακού προγράμματος είναι αναγκαία όχι μόνο η συμμετοχή των κυβερνήσεων, αλλα και εκείνη της κοινωνίας των πολιτών, δηλαδή των επιχειρήσεων παραγωγής προϊόντων αλλά και παροχής υπηρεσιών, των επαγγελματικών ενώσεων, των ιατρικών κέντρων και των πανεπιστημίων.
<P>
Αυτού του είδους η προσέγγιση απαιτεί σημαντικούς πόρους και ευτυχώς το κεφάλαιο MEDA τώρα διαθέτει πόρους. Θα πρέπει κατεπειγόντως η Επιτροπή να προσδιορίσει την οργάνωση διαχείρισης των προγραμμάτων. Γνωρίζουμε ότι πολλές από τις μεσογειακές τρίτες χώρες μας ζητούν βοήθεια για τον εκσυγχρονισμό της υποδομής τους: νερό, ενέργεια, μεταφορές, τηλεπικοινωνίες. Κατεπειγόντως η Επιτροπή θα πρέπει να συστήσει την Ευρωμεσογειακή Υπηρεσία Υδάτων, να προωθήσει τη συνεργασία στον τομέα της ενέργειας στα πλαίσια του Χάρτη της Ενέργειας και ευχόμαστε το δίκτυο του Innovation Relay Center που επεκτείνεται στις χώρες της Κεντρικής και της Ανατολικής Ευρώπης, με τα Fellow members Innovation Relay Centers , να επεκταθεί και στις χώρες της άλλης όχθης της Μεσογείου.
<P>
Θα ήθελα επίσης να ζητήσω από την Επιτροπή να προωθήσει τις πρωτοβουλίες σύνδεσης με το δίκτυο των επικοινωνιών και μέσω δορυφόρου, ενσωματώνοντας μεσογειακές υπηρεσίες και εφαρμογές, δημιουργώντας γέφυρες επικοινωνίας στη Μεσόγειο, παραδείγματος χάρη, στο πεδίο της ασφάλειας των μεταφορών, της επιτήρησης του εδάφους και του περιβάλλοντος, της τηλεϊατρικής και της εξ αποστάσεως κατάρτισης.
<P>
Εύχομαι το workshop (26-27 Μαϊου) για τις διαστημικές εφαρμογές στην περιοχή της Μεσογείου που θα γίνει στο Κάιρο να επιτρέψει την επισήμανση του ενδιαφέροντος και της σκοπιμότητας αυτών των τεχνολογιών και να δρομολογήσει συγκεκριμένες πρωτοβουλίες.

<SPEAKER ID=204 LANGUAGE="ES" NAME="Barσn Crespo">
Κύριε Πρόεδρε, θα ήθελα να ξεκινήσω την παρέμβασή μου χαιρετίζοντας την προσπάθεια που κατέβαλε ο συνάδελφος κ. Sakellariou στην επεξεργασία της ευρωμεσογειακής πολιτικής και η οποία συγκεντρώνεται σε μια έκθεση που τη θεωρώ πολύ πρόσφορη προκειμένου να προβούμε σε έναν απολογισμό των προσπαθειών μας και να χαράξουμε γραμμές δράσης.
<P>
Θα ήθελα επίσης να επισημάνω ότι, όταν μιλάμε για ευρωμεσογειακή πολιτική, πρέπει να ξέρουμε να αντιμετωπίζουμε τις ευθύνες μας· αρκετή δουλειά μας στοίχισε πέρυσι να υλοποιήσουμε τις δεσμεύσεις μας, για δημοσιονομικούς λόγους. Πιστεύω ότι πρέπει να το λάβουμε αυτό υπόψη, αν επιθυμούμε να κηρύττουμε δια του παραδείγματος.
<P>
Σε σχέση με τις γραμμές δράσης, πιστεύω ότι είναι πολύ σημαντική η έμφαση που δίνεται στη διαμόρφωση της Μεσογείου ως πολυμερούς περιοχής, όπου δεν καθιερώνεται μόνο μια ζώνη ελευθέρων συναλλαγών αλλά και οικοδομείται μια ζώνη ειρήνης και ευημερίας στηριζόμενη κυρίως σε μια εμπειρία που βασίζεται σε κοινές αξίες, στην υποστήριξη της δημοκρατίας και το σεβασμό των ανθρωπίνων δικαιωμάτων, στα πλαίσια επιπλέον μιας δομής η οποία, στη γραμμή εκείνου που υπήρξε η Διάσκεψη του Ελσίνκι, και στη συνέχεια ο ΟΑΣΕ, θα επιτρέψει τη σταθεροποίηση και τη συμμετοχή όλων των χωρών της περιοχής.
<P>
Θα ήθελα να πω δυο λόγια και για τον οικονομικό τομέα, όπου πιστεύω ότι είναι σημαντικό να επιμείνουμε, όχι μόνο στη συμμετοχή της κοινωνίας των πολιτών -αυτό προβλέπεται στον Κανονισμό MED-, αλλά ιδίως στην απαραίτητη προσπάθεια διάρθρωσης και οργάνωσης που πρέπει να φέρει σε πέρας το μεγαλύτερο μέρος των μεσογειακών χωρών ώστε να μπορέσουν να παγιώσουν τις δικές τους δομές ως κοινωνίες.
<P>
Τέλος, κύριε Πρόεδρε, πιστεύω ότι ο μεγάλος στόχος της ευρωμεσογειακής μας πολιτικής πρέπει να είναι η αντικατάσταση του φόβου, της δυσπιστίας και των διενέξεων με μια πολιτική που θα κάνει πραγματικότητα το ότι η Μεσόγειος είναι η Mare Nostrum .

<SPEAKER ID=205 NAME="Αυγερινός">
Κύριε Πρόεδρε, θέλω κι'εγώ να χαιρετίσω τους φίλους συναδέλφους Μεσόγειους και, ακόμη, θέλω να συγχαρώ ειλικρινά τον Γιάννη Σακελλαρίου για την δουλειά που έχει κάνει.
<P>
Η Διάσκεψη της Βαρκελώνης επιβεβαίωσε το ενδιαφέρον της Ευρωπαϊκής 'Ενωσης για την Μεσόγειο και την μεγάλη σημασία που έχει η περιοχή αυτή για ολόκληρη την Ευρώπη και την ανάπτυξή της. Κατανόησε η Ευρώπη ότι η ειρηνική συμβίωση στην περιοχή δεν μπορεί να υπάρξει εάν δεν αντιμετωπισθούν τα μεγάλα προβλήματα των εκτός Κοινότητας χωρών της Λεκάνης της Μεσογείου, προβλήματα που ουσιαστικά είναι η δημοκρατία και η ανάπτυξη. 'Εχει λοιπόν συμφέρον η Ευρωπαϊκή 'Ενωση, ταυτόχρονα και υποχρέωση ακόμα, να βοηθήσει τις χώρες αυτές στην βάση μιας ισότιμης σχέσης, σεβόμενη τις πολιτιστικές ιδιαιτερότητες που υπάρχουν. Δεν πρέπει να ξεχνάμε ότι η Μεσόγειος είναι το σημείο συνάντησης διαφορετικών πολιτισμών, διαφορετικών θρησκειών.
<P>
Θεωρούμε πολύ θετικό το γεγονός ότι δίνεται μεγάλη έμφαση στον σεβασμό των ανθρώπινων δικαιωμάτων και την προστασία των μειονοτήτων, γιατί είναι από τα βασικά προβλήματα των χωρών αυτών. Το θέμα της ειρηνικής συμβίωσης στην περιοχή στηρίζεται στον σεβασμό της εδαφικής ακεραιότητας και το απαραβίαστο των συνόρων και αποτελεί απαραίτητη προϋπόθεση για να εξελιχθεί η εταιρική σχέση ανάμεσα στην Ευρωπαϊκή 'Ενωση και τις χώρες του Νότου. Θεωρούμε γι'αυτό απαραίτητο να δημιουργηθεί ένας μηχανισμός ο οποίος να εγγυάται την τήρηση των αρχών αυτών, γιατί υπάρχουν χώρες, δυστυχώς, που συμμετείχαν στην Διάσκεψη της Βαρκελώνης και παραβιάζουν αυτά που συμφωνήθηκαν, δημιουργώντας συνεχώς εντάσεις και επιμένοντας, έξω από κάθε διεθνή έννομη τάξη, να κατέχουν μεγάλο τμήμα ανεξάρτητου κράτους.
<P>
Πολύ σημαντικό θεωρώ το να προσέξουμε ιδιαίτερα το θέμα της μετανάστευσης. Το μεγαλύτερο μέρος των μεταναστών βρίσκεται στην Κοινότητα και προέρχεται από τις χώρες της Μεσογείου. Πέρα όμως από το ότι πρέπει να βρεθούν λύσεις που να ρυθμίζουν το θέμα αυτό, πρέπει να κατανοήσουμε ότι το πρόβλημα δεν λύνεται στις χώρες εγκατάστασης, αλλά στις χώρες καταγωγής. Γι'αυτό και οφείλει να βοηθήσει η Ευρωπαϊκή 'Ενωση στην ανάπτυξη των χωρών αυτών για να ανακοπεί αυτό το ρεύμα.

<SPEAKER ID=206 LANGUAGE="ES" NAME="Terrσn i Cusν">
Κύριε Πρόεδρε, θα ήθελα κατά πρώτον να χαιρετίσω τους παρόντες συναδέλφους και ιδιαίτερα τον κ. Sakellariou. Κατά δεύτερον -πιστεύω ότι είναι δίκαιο- θα ήθελα να συγχαρώ την Ευρωπαϊκή Επιτροπή για τα επιτεύγματά της στον τομέα της ευρωμεσογειακής πολιτικής.
<P>
Ο συνάδελφος κ. Spencer αναφέρθηκε σε αυτήν την αίθουσα στην αναγκαιότητα όλες οι χώρες της Ένωσης να αντιληφθούν την ευρωμεσογειακή πολιτική ως δική τους. Είμαι αισιόδοξη σχετικά με αυτό. Η παρέμβαση της βρετανικής Κυβέρνησης στη Διάσκεψη του Λονδίνου αποτελεί ένα σχετικό παράδειγμα.
<P>
Πιστεύω όμως ότι πρέπει επίσης να προσπαθήσουμε να προχωρήσουμε, ατενίζοντας το μέλλον, προς την κατεύθυνση οι υπόλοιπες πολιτικές της Ευρωπαϊκής Ένωσης να ενσωματώσουν επίσης το πνεύμα της Ευρωμεσογειακής Διάσκεψης.
<P>
Δεν χρειάζεται να καταφύγω στην Επιτροπή, δεν χρειάζεται να μιλήσω για τις ευρωπαϊκές πολιτικές προκειμένου να αναφερθώ σε αυτό, μου αρκεί να παραμείνω σε αυτήν την αίθουσα και να δω τα έγγραφα που εκδίδουμε. Δεν θα μπορέσουμε να διατηρήσουμε για πολύ καιρό την αξιοπιστία αν παράλληλα με εκθέσεις όπως αυτή του κ. Sakellariou -για την οποία τον συγχαίρω-, υπάρχουν εκθέσεις που χρησιμοποιούν όρους όπως εταιρική σχέση και συνεργασία, αλλά όπου βρίσκουμε και λέξεις όπως «κίνδυνος» όταν γίνεται λόγος για ζητήματα που συνδέονται με τη γεωργία, την ασφάλεια, ή τα σύνορα.
<P>
Το ζήτημα της μετανάστευσης και της πολιτικής των Κρατών μελών σε σχέση με αυτήν, αν παραλληλιστεί με τα όσα λέγονται στο κεφάλαιο που αφορά τη συνεργασία στο κοινωνικό, πολιτιστικό και ανθρωπιστικό πεδίο, πιστεύω ότι είναι εξαιρετικά σημαντικό. Θα ήθελα επίσης να πω ότι τα 64 δισεκατομμύρια Ecu εσόδων από τις εισαγωγές το 1996, και τα οποία έδωσαν ένα θετικό πιστωτικό υπόλοιπο 18 δισεκατομμυρίων Ecu, απαντούν από μόνα τους σε ορισμένα από τα ερωτήματα που διατυπώθηκαν σε αυτήν την αίθουσα σχετικά με τα προβλήματα που η ευρωμεσογειακή πολιτική μπορεί να προξενήσει σε ορισμένες ευρωπαϊκές περιφέρειες. Πιστεύω ότι θα πρέπει να αποφύγουμε όσο το δυνατόν αυτού του είδους τις παρεμβάσεις, καθιστώντας σαφές τι είναι αυτό που συμβαίνει.
<P>
Θα ήθελα να ολοκληρώσω αναφερόμενη σε ένα θέμα που με έχει κουράσει πια: τον ισλαμικό κίνδυνο. Θα ήθελα μόνο να αναφερθώ σε μια συγκεκριμένη περίπτωση: Μια γυναίκα από το Πακιστάν έφερε ενώπιον του δικαστηρίου τον πατέρα της διότι δεν της επέτρεπε να παντρευτεί αυτόν που εκείνη ήθελε. Αυτή είναι μια διένεξη που έχει δημιουργηθεί στην Ευρωπαϊκή Ένωση επανειλημμένως, δεν γνωρίζω όμως κανέναν που να κατέφυγε σε δικαστήριο για να την επιλύσει.

<SPEAKER ID=207 LANGUAGE="EN" NAME="Donner">
Κύριε Πρόεδρε, εξετάζοντας την έκθεση Sakellariou και τις καλοπροαίρετες προτάσεις της από την πλευρά των βορείων ή των βορειοανατολικών χωρών, πιστεύω ότι υπάρχουν σημαντικές διαφορές μεταξύ της περίπτωσής μας, της περιφέρειας της Βαλτικής, και της Μεσογείου. Μία από αυτές - και αυτή είναι η ανησυχία μου εδώ - είναι ότι πολλές μεσογειακές χώρες έχουν ακόμη να διανύσουν πολύ δρόμο μέχρις ότου ο πολιτικός τους κόσμος απαλλαγεί από την επιρροή της θρησκείας ή, όπως το θέτω προσωπικά εγώ, από τη θρησκευτική δεισιδαιμονία. Η προτεσταντική παράδοση στον βορρά κάνει πολύ ευκολότερο τον διαχωρισμό μεταξύ πολιτικής και θρησκείας.
<P>
Σημειώνουμε τη σύγκρουση στην Τουρκία μεταξύ κυβερνητικών κύκλων και του στρατού, κληρονόμου της ιδέας του Ατατούρκ για ένα αστικό κράτος. Θα πρέπει επίσης να σημειώσουμε ότι ακόμη και μεταξύ χωρών που ζουν σε κάποιο είδος εύθραυστης ειρήνης δεν υπάρχει ευρύτερη αποδοχή της ειρήνης και όλων εκείνων που σημαίνει αυτή. Εδώ τίθεται το πρόβλημα των μέσων ενημέρωσης. Από τα λίγα που έχω διαπιστώσει σχετικά με τα μέσα ενημέρωσης χωρών της Μεσογείου που δεν ανήκουν στην ΕΕ και παρουσιάζουν ειδήσεις από τα γεγονότα άλλων χωρών στην ίδια περιφέρεια, η παρουσίαση είναι συχνά στρεβλή και μονόπλευρη και δεν συμβάλλει στην κατανόηση της πολιτιστικής και πολιτικής διαφοροποίησης στην περιοχή.
<P>
Βλέπω κάποια δυνατότητα να ασκήσει η ΕΕ ηθική εξουσία και πίεση στις υπόψη χώρες, γεγονός που πιθανότατα βρίσκεται πίσω από πολλές από τις καλές προτάσεις της εκθέσεως του κ. Sakellariou. Στην καλύτερη δυνατή περίπτωση, η οικονομική συμβολή της ΕΕ είναι μικρή εάν, επί παραδείγματι, τη συγκρίνετε με την οικονομική συμβολή των ΗΠΑ σε ορισμένες χώρες όπως το Ισραήλ και η Αίγυπτος. Ορισμένες φορές η ισχύς συνοδεύεται από πιστώσεις, αλλά όχι πάντοτε.
<P>
Η έκθεση υποστηρίζει μια ενισχυμένη παρουσία της ΕΕ στην περιοχή. Οι προθέσεις είναι καλές. Πουθενά δεν αναφέρεται το γεγονός ότι η συμμετοχή των ΗΠΑ είναι ζωτική και θα παραμείνει ζωτική για το προβλεπόμενο μέλλον. Ελπίζω ότι αυτό θα αλλάξει. Εξαρτάται επίσης και από τη βούληση των λαών της Μεσογείου. Πώς εκφράζεται άραγε αυτή η βούληση σε μια δικτατορία;

<SPEAKER ID=208 LANGUAGE="IT" NAME="Speciale">
Κύριε Πρόεδρε, και εγώ είμαι πεπεισμένος ότι η έκθεση του κ. Sakellariou είναι σημαντική διότι επιτρέπει στο Ευρωπαϊκό Κοινοβούλιο να επανεξετάσει την ανάγκη μιας σοβαρής προώθησης της πολιτικής των ευρωμεσογειακών εταιρικών σχέσεων που αποφασίστηκε στη Βαρκελώνη. Είναι αλήθεια ότι έχει σημειωθεί κάποια πρόοδος, αλλά θα είναι ιδιαίτερα σημαντική η προώθηση στη Μάλτα του Χάρτη για την Ειρήνη, της σταθερότητας και της πλήρους λειτουργίας της συνεργασίας όπως προβλέπεται από τον κανονισμό MEDA και από την ΕΤΕ. Για την Ευρωπαϊκή Ένωση αυτή η στρατηγική είναι θεμελιώδους σημασίας και θα πρέπει να το αντιληφθούμε όλοι μας για να μπορέσουμε να στρέψουμε την προσοχή μας προς το νότο, αρχίζοντας από τον πλησιέστερο νότο, για να ενισχύσουμε τις διαδικασίες ειρήνευσης, σταθεροποίησης και αμοιβαίας κατανόησης. Γι αυτό το λόγο θα ήθελα να τονίσω την κομβική σημασία της δημιουργίας ενός κοινοβουλευτικού φόρουμ, μιας θεσμοποιημένης συνάντησης μεταξύ του Ευρωπαϊκού Κοινοβουλίου και των κοινοβουλίων των μεσογειακών τρίτων χωρών. Πρέπει να παραδεχτούμε ότι έχουμε καθυστερήσει, και ότι θα πρέπει να ξεπεράσουμε το ταχύτερο το θέμα αυτό. αποτελεί καθήκον μας και θα πρέπει να το ασκήσουμε το ταχύτερο δυνατό.
<P>
Τέλος θα ήθελα να υπογραμμίσω ορισμένα σημεία. Είναι αλήθεια ότι θα πρέπει να δημιουργήσουμε τις προϋποθέσεις για τη διεξαγωγή πιο ισόρροπων οικονομικών ανταλλαγών μεταξύ της Ευρωπαϊκής Ένωσης και των μεσογειακών τρίτων χωρών και να δράσουμε για την προώθηση μιας διαπεριφερειακής ανάπτυξης του εμπορίου μεταξύ αυτών των ιδίων τρίτων χωρών της Μεσογειακής Λεκάνης, αλλά όπως είπε και ο κ. Bianco, θα πρέπει να υπογραμμίσουμε τη σημασία του πολιτισμικού διαλόγου, θα έλεγα μάλιστα της γνωριμίας των πολιτισμών, των κοινών χαρακτηριστικών και των διαφορετικοτήτων της Μεσογείου με στόχο τον αμοιβαίο σεβασμό και την αμοιβαία αναγνώριση, βάση της κατανόησης και της ανοχής.
<P>
Θα ήθελα να υπενθυμίσω ότι σε μία σημαντική συνάντηση στην Ιταλία μεταξύ συγγραφέων και πνευματικών ανθρώπων των μεσογειακών χωρών της Ευρωπαϊκής Ένωσης υπογραμμίστηκε ο πλούτος αυτού του διαλόγου. Θεωρώ ότι ο πολιτισμός και η πολιτική δεν έπονται, αλλά ότι κατά κάποιο τρόπο προηγούνται και δημιουργούν ευνοϊκές συνθήκες για την ανάπτυξη, των ευρωπαϊκών εταιρικών σχέσεων, των οικονομικών εταιρικών σχέσεων. Δεν θα πρέπει να το ξεχνάμε!

<SPEAKER ID=209 NAME="Marνn">
Ευχαριστώ, κύριε Πρόεδρε, κυρίες και κύριοι βουλευτές. Επιτρέψτε μου κατ' αρχήν να συγχαρώ τον κ. Sakellariou, όχι μόνο για την ποιότητα της έκθεσης που συζητάμε σήμερα, αλλά και για τη σταθερή και συνεχή του υποστήριξη στη μεσογειακή πολιτική από το ξεκίνημά της. Θα ήθελα επίσης να τον ευχαριστήσω για τα λόγια του, δεν είμαι όμως ικανός να τα πω στα γερμανικά· γι' αυτό και θα με συγχωρήσετε που δεν έχω φτάσει στη δική σας τελειότητα σε γλωσσικά θέματα, σας ευχαριστώ όμως ειλικρινά για τα λόγια σας.
<P>
Θα ήθελα να ευχαριστήσω τον κ. Spencer αλλά και τον κ. Titley για το σχόλιο σχετικά με το ότι, πράγματι, η μεσογειακή πολιτική της Ευρωπαϊκής Ένωσης δεν μπορεί και δεν πρέπει να είναι μόνον ένα ζήτημα που ανησυχεί ή απασχολεί ή ενδιαφέρει σε κάποιο βαθμό τις χώρες μέλη του Νότου της Ευρώπης.
<P>
Γνωρίζετε ότι η Επιτροπή επέμενε πάντοτε στο ότι η μεσογειακή πολιτική είναι μια ευρωπαϊκή πολιτική η οποία πρέπει να ενδιαφέρει το σύνολο των Κρατών μελών και ότι, κατά τον ίδιο τρόπο που θεωρώ παράλογο η μεσογειακή πολιτική να είναι μόνο θέμα Πορτογάλων, Ισπανών, Ιταλών, Ελλήνων και Γάλλων, το ίδιο θεωρώ εσφαλμένο η πολιτική σχετικά με την Κεντρική και Ανατολική Ευρώπη να είναι ένα θέμα που ενδιαφέρει μόνο τις χώρες του Benelux ή τους Γερμανούς. Πράγματι, η μεγάλη άσκηση προβληματισμού την οποία πραγματοποιούμε συνεπάγεται ότι εδραιώνεται ολοένα και περισσότερο η ιδέα πως η μεσογειακή πολιτική είναι πραγματικά μια πολιτική όλων, η οποία οφείλει να γίνεται κατανοητή από όλα τα Κράτη μέλη.
<P>
Η έκθεση αυτή παρουσιάζει μεγάλο ενδιαφέρον, κύριε Sakellariou, τις παραμονές της δεύτερης Ευρωμεσογειακής Διάσκεψης που θα διεξαχθεί στη Βαλέτα τον επόμενο Απρίλιο. Απομένουν πολλά να γίνουν. Και η Επιτροπή συμφωνεί με ένα μεγάλο μέρος του περιεχομένου και των συνεισφορών των διαφόρων Ομάδων στην έκθεσή σας.
<P>
Θα ήθελα όμως να τονίσω ένα πράγμα: Θα ήταν πολύ δύσκολο τη στιγμή αυτή να φανταστούμε τα όσα συνέβησαν -και αυτό είναι το βασικό μου μήνυμα-, τα όσα πραγματοποιήσαμε από τη διεξαγωγή της Διάσκεψης της Βαρκελώνης τον Νοέμβριο του 1995 ως τη συνάντηση της Βαλέτας. Και κατ' αυτήν την έννοια, ενόψει της Διάσκεψης της Μάλτας -και αυτό είναι το βασικό μου μήνυμα- η Επιτροπή προτείνει την επικύρωση των αρχών που καθιερώθηκαν στη Βαρκελώνη, την εμβάθυνσή τους, αντί της εγκαινίασης νέων οδών συνεργασίας. Διότι ο κύριος στόχος μας είναι η οριστική εδραίωση της διαδικασίας της Βαρκελώνης.
<P>
Πιστεύω ότι θα πρέπει να έχουμε κάποια αίσθηση της ιστορικής υπομονής. Η Βαρκελώνη είναι ένα βρέφος. Η Βαρκελώνη είναι ενάμισι έτους. Τα προβλήματα της Μεσογείου είναι τεράστια και ορισμένα από αυτά σοβαρά και έντονα. Κατά συνέπεια, η πολιτική αυτή πρέπει υποχρεωτικά να είναι μια μακροπρόθεσμη πολιτική και, όπως όλες οι μακροπρόθεσμες πολιτικές, χρειάζεται να μεγαλώνει προοδευτικά, πραγματοποιώντας πάντοτε βήματα πολύ σταθερά.
<P>
Κατά συνέπεια, η στρατηγική της Επιτροπής απέναντι στη συνάντηση της Μάλτας θα είναι βασικά να εδραιωθούν χρόνο με το χρόνο αυτά που πραγματοποιούμε, έτσι ώστε αυτή η πολιτική, που είναι μακροπρόθεσμη, να αποδίδει αποτελέσματα.
<P>
Ειρήνη, σταθερότητα και ευημερία για όλους, το ξεκίνημα ενός διαλόγου μεταξύ των νοοτροπιών και των πολιτισμών, εξακολουθούν να αποτελούν στοιχεία αλληλοεξαρτώμενα και δεν μπορούν να προοδεύσουν, όπως επισημάνατε όλοι -και χαίρομαι για τη συναίνεση- παρά μόνο στο μέτρο που οι τρεις στόχοι της Βαρκελώνης θα εξελίσσονται παράλληλα.
<P>
Θα επιχειρήσω να εξηγήσω πολύ συνοπτικά πού βρίσκεται η κατάσταση: Στον πρώτο πυλώνα, έχουμε μια επιλογή -όπως αναφέρει και ο κ. Sakellariou στην έκθεσή του- που συνίσταται στο να δημιουργηθεί μια εντύπωση που θα επιτρέψει να αναδημιουργηθεί μια κάποια κοινή θεώρηση των προβλημάτων ασφαλείας στη Μεσόγειο. Ο χάρτης είναι ένα μελλοντικό στοιχείο, διότι τελικά καθιερώνεται μια σχέση στόχου. Είναι ήδη ένα βήμα. Οπωσδήποτε θα συζητηθεί στη Βαλέτα αν πρόκειται για έναν μετριοπαθή ή φιλόδοξο στόχο. Πιστεύω ότι είναι ένας στόχος επαρκής, διότι πριν από ενάμιση χρόνο ήταν αδιανόητο -λαμβάνοντας υπόψη τα γεγονότα που συνέβησαν, για παράδειγμα, στις ειρηνευτικές διαπραγματεύσεις στη Μέση Ανατολή- ότι θα μπορούσαμε να φτάσουμε τουλάχιστον να καθορίσουμε έναν ευρωμεσογειακό χάρτη για την ειρήνη, τη σταθερότητα και την ασφάλεια.
<P>
Διαθέτουμε μια βάση, ιδέες που εσείς εισαγάγατε στην πολιτική πτυχή και στην πτυχή της ασφάλειας, όπως είναι το να συνεχίσουμε να εργαζόμαστε σε πτυχές πολύ πιο ουσιαστικές, με σκοπό να καθοριστεί ένα είδος μεσογειακού ΟΑΣΕ ή ένα σχήμα ασφάλειας. Πιστεύω ότι αυτές οι ιδέες αξίζει να ληφθούν υπόψη, φυσικά όμως θα πρέπει να εμβαθυνθούν λαμβάνοντας υπόψη τον έλεγχο του συγκεκριμένου χρόνου.
<P>
Στην πολιτική πτυχή και την πτυχή ασφάλειας, η Επιτροπή επιβεβαιώνει αυτά που αναφέρει η έκθεσή σας. Αυτό μας επέτρεψε να προσδώσουμε έναν κάποιο νέο δυναμισμό στο θέμα, και υπάρχουν μια σειρά σημεία που μας επιτρέπουν να θεωρήσουμε ότι βρισκόμαστε τουλάχιστον στο σωστό δρόμο: Ο κατάλογος μέτρων με εγγυήσεις που έχουν ήδη εγκριθεί, το δίκτυο επικοινωνίας μεταξύ των 27 χωρών, το δίκτυο του Ινστιτούτου Εξωτερικής Πολιτικής, το σχέδιο μηχανισμού πρόληψης φυσικών καταστροφών και το πρόγραμμα δράσης για το διάλογο σχετικά με την πολιτική και την ασφάλεια το οποίο συζητείται ήδη. Κατά συνέπεια, εδώ τουλάχιστον, τίθενται με τρόπο αρκετά σταθερό οι βάσεις του διαλόγου.
<P>
Ο δεύτερος πυλώνας, ή το δεύτερο στοιχείο της Βαρκελώνης, αποτελείται από το οικονομικό μέρος και τις συμφωνίες σύνδεσης. Είναι ίσως το τμήμα με τα πιο λαμπρά αποτελέσματα -δεν το λέω υπέρ εμού αλλά υπέρ της Γενικής μου Διεύθυνσης-, εφόσον καταφέραμε μέσα σε ενάμιση χρόνο να διαπραγματευτούμε και να υπογράψουμε τέσσερις συμφωνίες σύνδεσης με το Μαρόκο, την Τυνησία, το Ισραήλ και πρόσφατα με την Εθνική Παλαιστινιακή Αρχή, και οπωσδήποτε θα μπορέσουμε να συνάψουμε, πριν τη Βαλέτα, τη συμφωνία με την Αίγυπτο, τη Λιβύη, την Ιορδανία και το Λίβανο.
<P>
Αν συνεχίσουμε έτσι -μέσα σε ενάμιση χρόνο καταφέραμε να συνάψουμε επτά συμφωνίες σύνδεσης ελευθέρου εμπορίου- αυτό σημαίνει ότι καταφέρνουμε να συνάψουμε δύο συμφωνίες σύνδεσης ανά τρίμηνο -και εσείς γνωρίζετε πόσο δύσκολο είναι, στο Συμβούλιο Υπουργών μας, να ληφθούν τελικές αποφάσεις- και πιστεύω ότι το να εργαζόμαστε με ρυθμό δύο συμφωνιών σύνδεσης ανά τρίμηνο είναι ένα αποτέλεσμα που πρέπει να μας γεμίζει όλους ικανοποίηση.
<P>
Τώρα, ο κ. Gasςliba ανέφερε προηγουμένως μια σειρά στοιχεία που θα πρέπει να εμβαθυνθούν. Η εργασία μας όμως, κύριε Gasςliba, προσανατολίστηκε κυρίως, από τη Βαρκελώνη στη Βαλέτα, στην εδραίωση του δικτύου συμφωνιών σύνδεσης, διότι αυτός είναι ο τρόπος, η νόμιμη οικονομική και χρηματοδοτική νομική βάση ενόψει της προοπτικής των ελευθέρων συναλλαγών που θα μας επιτρέψει να εδραιώσουμε τις διάφορες πτυχές της συνεργασίας. Επιμένω, πρόκειται για μια μακροπρόθεσμη διαδικασία. Δεν μπορούμε να ζητάμε από τη Βαρκελώνη στη Βαλέτα -μέσα σε ενάμιση μόλις χρόνο- να εξαφανιστούν τα κλασικά προβλήματα που υπάρχουν στη μεσόγειο ως δια μαγείας. Υπάρχει ένα σημαντικό δίκτυο συμφωνιών που θα μπορέσει να μας επιτρέψει να συνεχίσουμε να λειτουργούμε.
<P>
Και ολοκληρώνω, κύριε Πρόεδρε, διότι δεν απομένει πολύς χρόνος. Θα σας υποσχεθώ όμως, αξιότιμοι κύριοι βουλευτές, ότι θα σας αποστείλω την παρέμβασή μου γραπτώς και κατ' αυτόν τον τρόπο θα μπορέσετε να διαβάσετε αυτό που σκεφτόμουν να σας πω στο τμήμα που αναφέρεται στον τρίτο πυλώνα της Συμφωνίας της Βαρκελώνης, που είναι η πολιτιστική πτυχή, η περιφερειακή πτυχή, η κοινωνική πτυχή, η πτυχή των αρνητικών αλληλεξαρτήσεων, ναρκωτικά, τρομοκρατία, φονταμενταλισμός και ανεξέλεγκτη μετανάστευση. Εκεί απομένουν πολλά να γίνουν.
<P>
Και θα ήθελα να ζητήσω από το Ευρωπαϊκό Κοινοβούλιο, λαμβάνοντας υπόψη την πρόσκληση που απευθύνατε στους εκπροσώπους των συνδεδεμένων χωρών της Μεσογείου, και αυτή είναι και η πρόθεσή μου, στη Βαλέτα οι Υπουργοί Εξωτερικών να επιβεβαιώσουν οριστικά τη δημιουργία του Ευρωμεσογειακού Κοινοβουλευτικού Φόρουμ. Πιστεύω ότι, μετά από αυτήν τη συνάντηση που διεξήγατε εδώ στο Στρασβούργο, αυτό το Φόρουμ πρέπει να δημιουργηθεί.
<P>
Και για μια ακόμα φορά θέλω να τελειώσω λέγοντάς σας ότι δεν υπάρχει δημοσιονομικό πρόβλημα. Διαθέτουμε προϋπολογισμό για τη δημιουργία του Φόρουμ. Έτσι, θα ήθελα να ζητήσω, από εσάς και από τους καλεσμένους μας, μαζί με την Επιτροπή, να μας βοηθήσετε να πείσουμε όλους τους Υπουργούς Εξωτερικών, και τους 27, για το ότι πρέπει να εδραιωθεί αυτό το Φόρουμ. Και αν αυτό πραγματοποιηθεί, θα είναι ένα ακόμη βήμα στα πλαίσια της μακροπρόθεσμης προοπτικής ώστε να καθιερωθεί ένας πολιτικός διάλογος μεταξύ κοινοβουλευτικών εκπροσώπων και των δύο πλευρών, κάτι το οποίο εκτιμώ ότι εξακολουθεί να είναι πολύ απαραίτητο.
<P>
Ευχαριστώ, επεκτάθηκα υπερβολικά, πιστεύω όμως ότι ήταν θετικό να σημειώσουμε τις γενικές γραμμές αυτού που αποδίδει η ευρωμεσογειακή πολιτική.
<P>
(Χειροκροτήματα)

<SPEAKER ID=210 NAME="Πρόεδρος">
Ευχαριστώ πολύ, κύριε Marin.
<P>
Η συζήτηση έληξε.
<P>
Η ψηφοφορία θα διεξαχθεί αύριο στις 12.00.

<CHAPTER ID=8>
Εξέλιξη της Διακυβερνητικής Διάσκεψης
<SPEAKER ID=211 NAME="Πρόεδρος">
Το επόμενο σημείο στην ημερήσια διάταξη είναι η προφορική επερώτηση (B4-0018/97/τροπ. -Ο-0030/97/τροπ.) De Giovanni για την Επιτροπή Θεσμικών Θεμάτων προς την Επιτροπή σχετικά με την εξέλιξη της Διακυβερνητικής Διάσκεψης.

<SPEAKER ID=212 LANGUAGE="IT" NAME="De Giovanni">
Κύριε Πρόεδρε, το Κοινοβούλιο εκφράζει τις σοβαρές ανησυχίες του σχετικά με την εξέλιξη των διαπραγματεύσεων της Διακυβερνητικής Διάσκεψης. Μας δημιουργείται η εντύπωση ότι έχει προκύψει αδιέξοδο και ότι η κατάσταση είναι εξαιρετικά δύσκολη. Γνωρίζουμε επίσης ότι βρισκόμαστε σε ένα λεπτότατο σημείο της ιστορίας της ευρωπαϊκής ολοκλήρωσης, σαράντα χρόνια μετά τη Συνθήκης της Ρώμης, που εορτάσθηκαν σήμερα το πρωϊ, και σε μία περίοδο όπου έχουν προκύψει, κυρίως από το 1989, προβλήματα απολύτως νέων διαστάσεων.
<P>
Βρισκόμαστε, θα έλεγε κανείς, σε ένα σταυροδρόμι: στις παραμονές ή μιας ουσιαστικής προόδου ή μιας ενδεχόμενης οπισθοδρόμησης. Αρκεί να σκεφθεί κανείς δύο θεμελιώδη θέματα, όπως είναι η διεύρυνση ή η Νομισματική Ένωση. Τι ακριβώς θα συμβεί με αυτά τα δύο μεγάλα ζητήματα εάν δεν υπάρξει μία μετατροπή των Θεσμικών Οργάνων; Υπάρχει συνεπώς μία ιστορική ευθύνη σχετικά με τη Διακυβερνητική Διάσκεψη. και όμως έχουμε την εντύπωση ότι οι διαπραγματεύσεις δεν έχουν ακόμη καταλήξει σε κανένα αποτέλεσμα, τρεις μήνες πριν από την οριστική της κατάληξη. Έτσι ακριβώς έχουν τα πράγματα; Απευθύνω αυτή την ερώτηση στην Επιτροπή. Ποιο ρόλο έχει αναλάβει η Επιτροπή έναντι των κρατών μελών; Πρόκειται για ειδικά ερωτήματα που, σήμερα, απευθύνουμε στην Επιτροπή.
<P>
Το Ευρωπαϊκό Κοινοβούλιο προσπαθεί να διαδραματήσει το ρόλο του, τονίζει ορισμένα προβλήματα. Στην πρόταση ψηφίσματος υπογραμμίζει τρία σημαντικά σημεία. Προβάλλει με αποφασιστικότητα τα προνόμια του Κοινοβουλίου ως πραγματικού άξονα της δημοκρατικής νομιμότητας της Ένωσης. Σχετικά με αυτό το ζήτημα το Ευρωπαϊκό Κοινοβούλιο ανησυχεί ιδιαίτερα. Τί, ακριβώς, ανησυχεί το Κοινοβούλιο; Έχει την εντύπωση ότι η εν λόγω διαδικασία μπορεί να αδρανήσει, μπορεί μάλιστα και να οπισθοδρομήσει, διότι κρίνει ότι δεν υπάρχει μία πραγματική ισορροπία μεταξύ της ανάπτυξης της ολοκλήρωσης, της ανάπτυξης των πολιτικών και των αρμοδιοτήτων της Ένωσης και της νομοθετικής και της ελεγκτικής εξουσίας του ίδιου του Κοινοβουλίου. Αρχίζουν να αναπτύσσονται γκρίζες ζώνες, που διαρκώς αυξάνουν, εντός των οποίων κομιτάτα αναπτύσουν λειτουργίες που θα μπορούσαν να ακολουθήσουν και μία μη θετική κατεύθυνση. Εμείς διεκδικούμε με αποφασιστικότητα την επέκταση της συναπόφασης σε ολόκληρο το νομοθετικό πεδίο, τις ελεγκτικές αρμοδιότητες του Ευρωπαϊκού Κοινοβουλίου, τη διεύρυνση και την επέκταση της ειδικής πλειοψηφίας, τη διαφάνεια της νομοθεσίας. Και κατόπιν ένα δεύτερο σημείο: η δημιουργία ενός χώρου ελευθερίας, δικαιοσύνης και ασφάλειας, δηλαδή ενός συγκεκριμένου περιεχομένου της ευρωπαϊκής ιθαγένειας και η επέκταση της μη εφαρμογής διακρίσεων, δηλαδή η πραγματική οικοδόμηση μιας ευρωπαϊκής κοινωνίας των πολιτών.
<P>
Είναι όμως δυνατό να το πετύχουμε χωρίς μια πραγματική ολοκλήρωση των κυριοτέρων θεμάτων που αφορούν τις εσωτερικές και δικαστικές υποθέσεις; Το Κοινοβούλιο πιστεύει πως δεν είναι δυνατό, διαφορετικά τα πάντα παραμένουν στο πλαίσιο των διαπραγματεύσεων μεταξύ των κυβερνήσεων. Μπορούμε ίσως να πολλαπλασιάσουμε χίλια Schegen; Όχι, φυσικά! Ζητάμε συνεπώς στο θέμα αυτό τη συμμετοχή των ευρωπαϊκών θεσμικών οργάνων, έναν ακριβή ρόλο για το Ευρωπαϊκό Κοινοβούλιο, έναν ακριβή ρόλο για το Ευρωπαϊκό Δικαστήριο.
<P>
Τέλος, το βάζο της Πανδώρας της ενισχυμένης συνεργασίας, που καθίσταται το πραγματικό θέμα της Διακυβερνητικής Διάσκεψης. Πώς είναι δυνατόν; Έχουμε την εντύπωση ότι η συνεργασία καθίσταται ένα άλλοθι για μια Διακυβερνητική Διάσκεψη που δεν είναι σε θέση να επιλύσει τα μεγάλα προβλήματα που βρίσκονται μπροστά της. Αρκεί να σκεφτεί κανείς ότι εάν βρισκόταν μία λύση για το πρόβλημα της πλειοψηφίας, δεν θα ήταν πλέον αναγκαία ούτε καν η υπόθεση μια ενισχυμένης συνεργασίας. Το Κοινοβούλιο διαπιστώνει τους κινδύνους μιας τέτοιας προοπτικής: η ανατροπή της ισορροπίας μεταξύ των κρατών, η ενδεχόμενη θραύση της συνοχής, τα ενδεχόμεα σπέρματα ενός κατακερματισμού της Ευρώπης, της ίδιας της υλικής υπόστασης της Ευρώπης.
<P>
Γι αυτό το λόγο το Κοινοβούλιο κρούει των κώδωνα του κινδύνου και στέλνει ένα σαφές πολιτικό μήνυμα στα κράτη, στις κυβερνήσεις, στην Επιτροπή: στις περιπτώσεις που είναι αναγκαία η ενισχυμένη συνεργασία, θα πρέπει να γίνεται στα πλαίσια της Συνθήκης και όχι εκτός της Συνθήκης, με τις εγγυήσεις των θεσμικών οργάνων και των κοινοτικών διαδικασιών. Και ξεκινώντας από τη Συνθήκη μπορεί να καταστεί μία δυνατότητα, κάτω όμως από ακριβείς προϋποθέσεις, ορισμένες από τις οποίες εμείς αναφέρουμε στην πρόταση ψηφίσματος: την ενότητα του θεσμικού συστήματος, την ανάπτυξη του κοινοτικού κεκτημένου, το σεβασμό της αρχής της ισότητας μεταξύ όλων των κρατών και των πολιτών, το σεβασμό της αρχής της αλληλεγγύης και της συνοχής.
<P>
Τέλος, τι σημαίνει αυτή η ενότητα του συστήματος; Θίγω ειδικότερα και καταλήγοντας το ζήτημα της ακεραιότητας του Ευρωπαϊκού Κοινοβουλίου και των εξουσιών του. Πρέπει να υπενθυμίσουμε -και το υπενθυμίζουμε και σε εκείνες τις κυβερνήσεις που αναφέρθηκαν στο ενδεχόμενο διαίρεσης του Κοινοβουλίου- ότι το Ευρωπαϊκό Κοινοβούλιο είναι το κοινοβούλιο των πολιτών και όχι των κρατών και γι αυτό το λόγο θα πρέπει να παραμείνει ενιαίο. Ως κοινοβούλιο θα παραμείνει ο εγγυητής του ενιαίου χαρακτήρα του ευρωπαϊκού σχεδίου, ενιαίου χαρακτήρα που δεν μπορεί να αλλοιωθεί, ακόμη και στην περίπτωση καταστάσεων που προσωρινά διαφοροποιούνται.

<SPEAKER ID=213 NAME="Oreja Aguirre">
Κύριε Πρόεδρε, κυρίες και κύριοι βουλευτές, θα ήθελα κατ' αρχήν να ευχαριστήσω τον Πρόεδρο της Επιτροπής Θεσμικών Θεμάτων, κ. de Giovanni, για την παρέμβασή του, καθώς και την επιτροπή και το Κοινοβούλιο για την υποβολή αυτών των ερωτήσεων που τις θεωρώ εξαιρετικά πρόσφορες τη στιγμή στην οποία βρισκόμαστε. Η συζήτηση αυτή διεξάγεται τη στιγμή που έχουμε φτάσει σε καίριο στάδιο των διαπραγματεύσεων, ακριβώς τη στιγμή που καθορίζεται ακριβώς ποια είναι η θέση που θα λάβει η Διακυβερνητική Διάσκεψη σχετικά με τα σημαντικά σημεία της ημερήσιας διάταξης: Ιθαγένεια, απασχόληση, ζητήματα δικαιοσύνης και εσωτερικών υποθέσεων, εξωτερική πολιτική και πολιτική ασφάλειας, μεταρρύθμιση των θεσμών και ενισχυμένη συνεργασία. Χωρίς αμφιβολία, οι εορτασμοί της 40ής επετείου της Συνθήκης της Ρώμης πρέπει να μας χρησιμεύσουν ως σημείο αναφοράς και συγχρόνως ως βλέμμα προς το μέλλον. Και θα πρέπει να μας χρησιμεύσουν κυρίως ως λυδία λίθος της πολιτικής βούλησης να προχωρήσουμε στη διαδικασία της ευρωπαϊκής ολοκλήρωσης και της απόφασης να το πράξουμε με τρόπο αποτελεσματικό και δημοκρατικό. Η σύνοδος της Διάσκεψης που θα διεξαχθεί την ίδια ημέρα, 25 Μαρτίου, στη Ρώμη, πρέπει να έχει πολύ σημαντικό αντίκτυπο, εφόσον θα είναι -και πρέπει να είναι- μια ευκαιρία να δοθεί πραγματική πολιτική ώθηση σε μια κρίσιμη στιγμή της ανάπτυξης των εργασιών.
<P>
Και περνώ στις απαντήσεις στα διάφορα θέματα που θίγονται στην προφορική ερώτηση. Κατά πρώτον, θα ήθελα να σας πω ότι η Επιτροπή προτίθεται, με την ευκαιρία του εορτασμού της 40ής επετείου της Συνθήκης της Ρώμης, να δράσει προς δύο κατευθύνσεις: Αφενός, επιχειρώντας να ευνοήσει -προφανώς όμως δεν θα μπορέσει να το πράξει μόνη- το γεγονός τα θεσμικά όργανα, τα Κράτη μέλη, οι παράγοντες της ευρωπαϊκής ολοκλήρωσης, οι εκπρόσωποι της κοινωνίας των πολιτών, να επιβεβαιώσουν τα θετικά αποτελέσματα της ευρωπαϊκής ολοκλήρωσης. Και να το πράξουν σε σχέση με αυτό που υπήρξε ο βίος, η ιστορία των θεσμικών οργάνων ως την παρούσα στιγμή, κυρίως σε σχέση με την ειρήνη και την ανάπτυξη, και θα επιμείνω ιδιαίτερα σε κάτι που το θεωρώ ουσιαστικό, τη διαφύλαξη του πολιτιστικού μας προτύπου.
<P>
Τα Κράτη μέλη, ξεχωριστά, ποτέ δεν θα είχαν επιτύχει αυτά τα αποτελέσματα, και μόνον από κοινού θα μπορέσουμε να διαφυλάξουμε το κοινωνικό μας πρότυπο. Γι' αυτό, οφείλουμε να μεταφέρουμε στους πολίτες αυτό που πραγματοποιούμε, ποιό είναι το έργο μας, και να καταφέρουμε να προσεγγίσουμε τους φιλόδοξους στόχους που έχουμε θέσει. Εξάλλου, οφείλουμε επίσης να ενημερώσουμε, στα διάφορα σενάρια που θα έχουμε στη διάθεσή μας, σχετικά με το σύνολο των προτάσεών μας. Αυτές οι δράσεις ενημέρωσης, για παράδειγμα, τις οποίες φέρνουμε σε πέρας αποτελούν σημαντικότατο στοιχείο προκειμένου να εξηγήσουμε τι είναι αυτό που κάνουμε. Πρέπει να κάνουμε να φτάσει στον πολίτη, την κοινωνία, τις μη κυβερνητικές οργανώσεις, που συχνά δραστηριοποιούνται τόσο στις εργασίες που πραγματοποιούμε, ποιες είναι οι προθέσεις μας, ποιες είναι οι προτάσεις μας. Και σε θεσμικά θέματα, η προσπάθειά μας πρέπει να επικεντρωθεί βασικά στη διατήρηση της ισορροπίας μεταξύ των Κρατών και των θεσμών. Πιστεύω ότι υπάρχει μια λέξη σχεδόν μαγική, στη διαδικασία της ευρωπαϊκής οικοδόμησης, η λέξη ισορροπία, η οποία υπήρξε πιθανώς και η μεγάλη σοφία των ιδρυτών. Και στη διάρκεια της όλης διαδικασίας διατηρήθηκε αυτή η ισορροπία, η οποία πρέπει να διατηρείται και να γίνεται σεβαστή, με μια διεύρυνση των τομέων όπου χρησιμοποιείται η ειδική πλειοψηφία, και ενός θέματος το οποίο θεωρώ υψίστης σημασίας και σπουδαιότητας, που μόλις προανέφερε και ο κ. de Giovanni, του θέματος της νομοθετικής συναπόφασης.
<P>
Σε σχέση με το δεύτερο ερώτημα που τίθεται, η Επιτροπή υπενθυμίζει ότι έχει ήδη καταθέσει έναν μεγάλο αριθμό προτάσεων σε θεσμικά θέματα. Το έπραξε όσον αφορά τη συναπόφαση, την ειδική πλειοψηφία, την ενισχυμένη συνεργασία, την «κοινοτικοποίηση» ενός μεγάλους μέρους των θεμάτων που σχετίζονται με τα ζητήματα εσωτερικών υποθέσεων και δικαιοσύνης, και κατέθεσε επίσης και έναν προβληματισμό, πριν από δύο μόλις ημέρες, σχετικά με τον ίδιο το ρόλο της Επιτροπής, τη σύνθεσή της, τη νομιμότητά της, και την ενίσχυση του δεσμού της με το Ευρωπαϊκό Κοινοβούλιο μέσω της διπλής εμπιστοσύνης, στο Σώμα των Επιτρόπων και στον Πρόεδρό του, του οποίου προτείνει να αυξηθούν οι αρμοδιότητες. Προχθές, η Διακυβερνητική Διάσκεψη ασχολήθηκε ακριβώς με αυτό το θέμα.
<P>
Η Επιτροπή θα καταθέσει επίσης προτάσεις σχετικά με την ειδική πλειοψηφία προκειμένου να επιχειρήσει να περιορίσει κατά το μέγιστο τους τομείς όπου χρησιμοποιείται η ομοφωνία. Θεωρούμε ότι η ομοφωνία είναι κάτι εντελώς εξαιρετικό και πρέπει να περιοριστεί σε ό, τι αφορά συνταγματικά ή συνταγματικού χαρακτήρα θέματα. Στους υπόλοιπους τομείς, πρέπει να ανοίξει ο δρόμος στην ιδέα της ειδικής πλειοψηφίας, διότι γνωρίζουμε ότι η ομοφωνία παραλύει τη δράση της Κοινότητας. Και η Επιτροπή προβληματίζεται επίσης σχετικά με τη δυνατότητα μιας τροποποίησης της στάθμισης των ψήφων στους κόλπους του Συμβουλίου.
<P>
Όσον αφορά τη σύνθεση της Επιτροπής, ζητάται να υπάρχει ένας Επίτροπος ανά Κράτος μέλος ως 20 κατά το μέγιστο, και μετά από αυτόν τον αριθμό, θα επανεξεταστεί η σύνθεσή της. Συγχρόνως, εξετάζεται η εμπιστοσύνη του Κοινοβουλίου στον Πρόεδρό της και ένας μεγαλύτερος πρωταγωνιστικός ρόλος αυτού του τελευταίου ώστε να διορίζει τα μέλη του Σώματος των Επιτρόπων και να διασφαλίζει τη συνεκτικότητα των εργασιών του.
<P>
Σε σχέση με το τρίτο ερώτημα, η θέση μας είναι πολύ σαφής. Η διαδικασία νομικής και πολιτικής πρωτοβουλίας της Επιτροπής που θεσμοθετεί η Συνθήκη αποτελεί και τον βασικό της λόγο ύπαρξης. Το μονοπώλιο της πρωτοβουλίας είναι ένας από τους όρους λειτουργίας της Ένωσης.
<P>
Το ίδιο ισχύει και για την αποτελεσματικότητα των εργασιών του Συμβουλίου και για την ευθύνη των προτάσεων ενώπιον του Ευρωπαϊκού Κοινοβουλίου. Γνωρίζουμε καλά ότι, όταν δεν εφαρμόζεται αυτό το μονοπώλιο της πρωτοβουλίας, οι δυσκολίες προκειμένου να προχωρήσουμε είναι πολύ μεγαλύτερες. Και μονοπώλιο της πρωτοβουλίας δε σημαίνει ότι οι κοινοβουλευτικοί και τα Κράτη μέλη δεν έχουν δικαίωμα να υποβάλλουν πολιτικές πρωτοβουλίες -υπάρχουν σχετικά τα άρθρα 100 Γ4, 138 Β, 152 που διασφαλίζουν αυτό το δικαίωμα. Και η Επιτροπή το λαμβάνει υπόψη, ακόμη και πέρα από τις αυστηρότητες αυτών των άρθρων. Είναι όμως απαραίτητο στο τραπέζι του Συμβουλίου και του Ευρωπαϊκού Κοινοβουλίου να μην υπάρχει παρά μια επίσημη πρόταση: Να λαμβάνονται υπόψη οι διάφορες ευαισθησίες και να επιτρέπεται μια πολιτική διαπραγμάτευση κοινοτικού τύπου και όχι αυστηρά διακυβερνητικού χαρακτήρα. Η Επιτροπή διατηρεί τη θέση της σε αυτό το θέμα, και εγώ προσωπικά το έπραξα σε όσες συνόδους συζητήθηκαν αυτά τα θέματα στη διάρκεια της Διάσκεψης, διότι είμαστε πεπεισμένοι ότι πρόκειται για ένα θέμα βασικό για την επιτυχία της Ένωσης. Το πολύ-πολύ, θα είμαστε διατεθειμένοι να αποδεχθούμε, σε περίπτωση μεταφοράς ορισμένων θεμάτων του τρίτου πυλώνα στο κοινοτικό σύστημα, να προβλέπεται μια σύντομη χρονική περίοδος κατά την οποία κάθε Κράτος θα μπορεί επίσης να υποβάλλει νομοθετικές προτάσεις απόφασης. Πέραν αυτής της περιόδου, το σύστημα θα έπρεπε να ανακτά την κανονική του λειτουργία, με σεβασμό προφανώς στη δυνατότητα υποβολής πολιτικών προτάσεων από κοινοβουλευτικούς και Κυβερνήσεις, όπως συμβαίνει και σήμερα.
<P>
Η θέση της Επιτροπής είναι επίσης σαφής όσον αφορά την ενισχυμένη συνεργασία. Η πρόταση για τη συνεργασία αυτή, που θα υποβάλλεται στην ψήφο των Κρατών μελών, πρέπει να προέρχεται από την Επιτροπή. Εφόσον η Επιτροπή αντιπροσωπεύει το γενικό συμφέρον, το καθήκον της συνίσταται στο να προσπαθεί να φέρει σε αίσιο πέρας μια δράση που περιλαμβάνει όλα τα Κράτη μέλη. Και αν αυτό αποδειχθεί αδύνατο, θα είναι τα ίδια τα Κράτη που θα διαπιστώσουν αυτήν την ενδεχόμενη αδυναμία. Και σε σχέση με αυτό το δεδομένο, η Επιτροπή θα διατυπώσει τότε μια πρόταση.
<P>
Πρέπει όμως να καταστεί σαφές ότι η Επιτροπή επιθυμεί, πριν απ' όλα, να επιμείνει στον εξαιρετικό χαρακτήρα των ενισχυμένων συνεργασιών, κυρίως στο πεδίο του πρώτου πυλώνα. Κατ' αυτήν την έννοια, με εκφράζει απόλυτα το σχέδιο ψηφίσματος του Κοινοβουλίου.
<P>
Αν το κοινοτικό συμφέρον το απαιτεί, και τόσο η Επιτροπή όσο και το Κοινοβούλιο πρέπει να το επαληθεύσουν, δεν μπορούμε να παρεμποδίσουμε την επιθυμία ορισμένων Κρατών να ενισχύσουν την ολοκλήρωσή τους, εάν και εφόσον αυτό πραγματοποιείται χωρίς να θέτει υπό αμφισβήτηση τους στόχους και το κοινοτικό κεκτημένο, καθώς και την ενότητα των θεσμικών οργάνων της Ένωσης.
<P>
Στο πεδίο του δεύτερου και του τρίτου πυλώνα, η Επιτροπή δεν είναι σε θέση να ζητήσει την αποκλειστικότητα του δικαιώματος πρωτοβουλίας, εφόσον πρόκειται για ζητήματα βασικά διακυβερνητικά. Ωστόσο, δεν θα είχε νόημα -κατά την άποψή μας- να απαγορεύεται στην Επιτροπή να υποβάλλει προτάσεις σε αυτά τα θέματα. Η Επιτροπή δεν είναι διατεθειμένη να παραιτηθεί από αυτήν τη θέση και το έκανε γνωστό -εγώ προσωπικά, εξ ονόματος της Επιτροπής, το γνωστοποιούσα διαρκώς στη διάρκεια των διαπραγματεύσεων-, και αρκετά Κράτη πρόκειται να υποστηρίξουν συνολικώς ή μερικώς τη θέση αυτή της Επιτροπής.
<P>
Όσον αφορά το τελευταίο ερώτημα, η «κοινοτικοποίηση» των ζητημάτων δικαιοσύνης και εσωτερικών υποθέσεων σκοπό έχει να επιτρέψει οι αποφάσεις σε αυτά τα θέματα να λαμβάνονται με τρόπο δημοκρατικό και νομικώς ελεγχόμενο, αλλά επίσης και με τρόπο αποτελεσματικό. Αν και δεν αποκλείουμε τη χρησιμοποίηση μιας μεταβατικής περιόδου πριν από την «κοινοτικοποίηση», θεωρούμε ωστόσο ότι συνιστάται -εφόσον στο παρελθόν η μέθοδος αυτή απέδωσε καλά αποτελέσματα- να μπορεί να χρησιμοποιείται η αρχή της ομοφωνίας. Πιστεύουμε ότι αυτός ο συλλογισμός ισχύει επίσης και για τα μη «κοινοτικοποιημένα» θέματα του τρίτου πυλώνα, ενόψει των πραγματικά μέτριων αποτελεσμάτων που επιτεύχθηκαν με τη μέθοδο που ισχύει σήμερα.
<P>
Κύριε Πρόεδρε, ολοκληρώνω έτσι τις απαντήσεις σε αυτά τα ερωτήματα, προφανώς με τρόπο πολύ συνθετικό, και θα πρέπει να σας πω ότι στο στάδιο στο οποίο εισερχόμαστε στη Διακυβερνητική Διάσκεψη και για το οποίο έχετε ενημερωθεί οπωσδήποτε μέσω των αντιπροσώπων σας, αποτελεί το στάδιο των διαπραγματεύσεων αυτό καθεαυτό. Εκτός από το κείμενο του Δουβλίνου, έχουμε επίσης στο τραπέζι διάφορες προτάσεις και σε όλα αυτά η ολλανδική Προεδρία μάς παρουσιάζει επεξεργασμένα κείμενα τα οποία υποβάλλει στην κρίση μας. Χθες συζητήσαμε σχετικά με την κοινή εξωτερική πολιτική και πολιτική ασφάλειας και την ελαστικότητα. Και υπάρχουν διάφορα θέματα που εκκρεμούν, όπως η επικουρικότητα και η απλοποίηση και αναδιάρθρωση των Συνθηκών. Η επόμενη σύνοδος θα διεξαχθεί στις 25 Μαρτίου, την ημέρα του εορτασμού της επετείου, και στη συνέχεια έχουν προβλεφθεί τρεις σύνοδοι τον Απρίλιο και τέσσερις το Μάιο. Και εξακολουθώ να πιστεύω ότι θα έχουμε ολοκληρώσει για το Ευρωπαϊκό Συμβούλιο του Αμστερνταμ. Δεν έχω σχεδόν καμιά αμφιβολία σχετικά με αυτό. Αυτό για το οποίο δεν είμαι πλέον τόσο σίγουρος είναι το πώς θα ολοκληρώσουμε. Εξακολουθώ να ελπίζω ότι θα υπερισχύσει η λογική και ότι το τελικό αποτέλεσμα θα επιτρέψει να δοθεί η απαραίτητη ώθηση στην πολιτική Ένωση και αυτή να προετοιμαστεί κατάλληλα για τη διεύρυνση. Σε όλο αυτό το έργο όμως, πρέπει να σας πω ότι ελπίζουμε πολύ έντονα στην ώθηση που θα λάβουμε από το Ευρωπαϊκό Κοινοβούλιο.
<P>
(Χειροκροτήματα)

<SPEAKER ID=214 LANGUAGE="DE" NAME="Schδfer">
Kύριε Πρόεδρε, κυρίες και κύριοι συνάδελφοι, σαράντα χρόνια Eυρωπαϊκής Ένωσης, είναι για μας ιστορική επιτυχία και πάντα επίκαιρη υποχρέωση. H ευρωπαϊκή ολοκλήρωση βασίζεται στη συνέχεια και στη μεταβολή. Προκειμένου η Διακυβερνητική Διάσκεψη να οδηγήσει σε θετικά αποτελέσματα, θα πρέπει τώρα το Eυρωπαϊκό Kοινοβούλιο να πάρει θέση σε επίκαιρα σημεία τριβής, σύμφωνα με το έγγραφο του Δουβλίνου, κατά τη διάρκεια των διαπραγματεύσεων και πριν από το σχέδιο της Συνθήκης, το Mάιο.
<P>
Πρώτον, η Eυρωπαϊκή Ένωση χρειάζεται, γενικώς, πλειοψηφικές αποφάσεις στο Συμβούλιο, και σαφώς συναποφάσεις από το Kοινοβούλιο, για όλο το φάσμα της κοινοτικής νομοθεσίας. Aυτό είναι το κεντρικό θέμα των μεταρρυθμίσεων, μια και αυτό αποτελεί προϋπόθεση λειτουργίας της Ένωσης.
<P>
Δεύτερον, η EE χρειάζεται ορισμένες εξαιρέσεις από τον κανόνα της ενιαίας πορείας και μάλιστα ως τελευταία διέξοδο, για να αποφεύγονται μπλοκαρίσματα. Aυτό είναι αναπόφευκτο - κι αυτό θα ήθελα να το προσθέσω δυστυχώς - ενόψει και της διεύρυνσης της Ένωσης.
<P>
Tρίτον, η EE χρειάζεται κοινή δράση, συνεργασία και κίνηση, και όχι ευελιξία. Aυτή η λαμπερή έννοια ηχεί βέβαια ωραία, αλλά δε σημαίνει τίποτε, και επιτρέπει στον καθένα να την ερμηνεύει όπως θέλει. Aυτό εξασθενεί τα επιτευχθέντα κεκτημένα και οδηγεί σε μια Eυρώπη ΰ la carte . Θα πρέπει σήμερα να κρίνουμε με κριτικό μάτι και με κάποια, εν μέρει, ανησυχία τις επίκαιρες διαπραγματεύσεις της Διακυβερνητικής Διάσκεψης, και ειδικά μάλιστα, επειδή θέλουμε, η σύνοδος κορυφής του Αμστερνταμ, να έχει επιτυχία. Xρειαζόμαστε την επιτυχία αυτή, διότι 40 χρόνια Eυρωπαϊκής Kοινότητας, με βάση την υπερεθνικότητα και την αλληλεγγύη, δεν μπόρεσαν λ.χ. να παρεμποδίσουν την περίπτωση της Pενώ. Όλοι είδαν με πόση βιαιότητα, και πόση με οικονομική ισχύ, προχώρησαν κατά των θέσεων εργασίας και κατά του ευρωπαϊκού κοινωνικού κράτους.
<P>
Δεν επιτρέπεται άλλο να τρέχουμε πίσω από τις αποφάσεις, ή για την ακρίβεια πίσω από τα πολυεθνικά συγκροτήματα, αλλά θα πρέπει να ακολουθήσουμε μια καλύτερη και πιο δραστήρια πολιτική. Aυτό ακριβώς προσδοκούν από μας οι πολίτες. Kαι ακριβώς αυτό είναι η βάση της δημοκρατίας στην Eυρώπη του 21ου αιώνα.

<SPEAKER ID=215 LANGUAGE="ES" NAME="Mιndez de Vigo">
Κύριε Πρόεδρε, διανύουμε -όπως πολύ σωστά είπε και ο κ. Επίτροπος- μια καίρια στιγμή. Σε σχέση με τη Διακυβερνητική Διάσκεψη, βρισκόμαστε λίγους μήνες πριν την ολοκλήρωσή της, και βρισκόμαστε επίσης λίγους μήνες -ενάμιση- από το σχέδιο που η ολλανδική Προεδρία δεσμεύτηκε να παρουσιάσει στις αρχές Μαΐου. Συνεπώς, κύριε Πρόεδρε, πιστεύαμε, στην Επιτροπή Θεσμικών Θεμάτων, ότι, μέσω της ερώτησης που διετύπωσε ο Πρόεδρος κ. de Giovanni προς την Επιτροπή, ήταν μια καλή στιγμή για να προβληματιστούμε σχετικά με τα θέματα που βρίσκονται στο τραπέζι της Διάσκεψης επί του παρόντος. Και θα ήθελα επίσης να πω ότι στο σχέδιο ψηφίσματος που ψηφίσαμε στην Επιτροπή Θεσμικών Θεμάτων με μεγάλη πλειοψηφία -και το οποίο θα ψηφιστεί αύριο από την Ολομέλεια- επιδιώξαμε να διατηρήσουμε δύο πράγματα: Τη συνέχεια με τα παλαιότερα ψηφίσματα του Ευρωπαϊκού Κοινοβουλίου και τη συνεκτικότητα.
<P>
Συνέχεια, εφόσον το Ευρωπαϊκό Κοινοβούλιο εξέφρασε τη θέση του απέναντι σε όλα τα ζητήματα αυτής της Διακυβερνητικής Διάσκεψης στα ψηφίσματά του Bourlanges-Martin, Dury-Maij-Weggen και στο Ψήφισμα του Δουβλίνου, όπου αναλυόταν το έγγραφο της ιρλανδικής Προεδρίας. Σε εκείνο το έγγραφο επιχειρήσαμε να επικεντρωθούμε σε αρκετά κεφαλαιώδη ζητήματα, τα οποία προέκυψαν κατά την πορεία των συζητήσεων στη Διακυβερνητική Διάσκεψη. Πράγματι, ένα από τα θέματα που βρίσκονται αυτήν τη στιγμή στο τραπέζι αφορά τα ζητήματα που σχετίζονται με τον τρίτο πυλώνα. Πιστεύω ότι όλοι οι πολίτες -οι πολίτες των χωρών μας- νιώθουν την ασφάλεια ως ένα απειλούμενο αγαθό, και νιώθουν -και αυτό το θεωρώ εξαιρετικά θετικό- ότι η Ευρώπη πρέπει να επιφορτιστεί επίσης και με αυτόν τον τομέα που τόσο επηρεάζει τη ζωή τους.
<P>
Θα ήθελα επίσης να πω, κύριε Πρόεδρε, ότι αυτήν τη στιγμή οι προσδοκίες που αφυπνίσθηκαν σχετικά με την «κοινοτικοποίηση» διαφόρων τομέων του τρίτου πυλώνα θάμπωσαν κάπως. Και πιστεύω ότι το ψήφισμα που πρόκειται να εγκρίνουμε στο Κοινοβούλιο βάζει τα πράγματα ακριβώς στη γραμμή των παλαιοτέρων ψηφισμάτων. Και καθιστά εντελώς σαφές ποια είναι η θέση του Κοινοβουλίου σχετικά με αυτούς τους προς «κοινοτικοποίηση» τομείς, αφενός, και αφετέρου, όταν πρόκειται για ενισχυμένες συνεργασίες, ποιες είναι οι προϋποθέσεις που πρέπει να συγκεντρώνουν για να μπορούν να υλοποιηθούν. Σε μια τροπολογία που κατέθεσε η Ομάδα μου, κύριε Πρόεδρε, θα περιλάβουμε την τρομοκρατία ως έναν από τους στόχους προς «κοινοτικοποίηση».
<P>
Θα ήθελα επίσης να επισημάνω ότι ένα από τα ζητήματα που αναφέρθηκαν -το ζήτημα των ενισχυμένων συνεργασιών- αποτελεί τη δεύτερη μεγάλη δέσμη ζητημάτων τα οποία πραγματεύεται αυτό το ψήφισμα. Πρόκειται να υποστηρίξουμε, πριν εισέλθουμε πιο συγκεκριμένα στο θέμα, τη φιλοσοφία αυτού του Κοινοβουλίου, που δεν είναι άλλη από την επέκταση της ειδικής πλειοψηφίας στο Συμβούλιο και της συναπόφασης στο Κοινοβούλιο. Λυπάμαι που δεν είναι παρόν το Συμβούλιο, θα ήθελα όμως κάποιος να μου πει γιατί σε αυτό το Κοινοβούλιο παρέχεται το δικαίωμα της συναπόφασης μόνο σε συγκεκριμένους τομείς. Ποιός είναι ο εννοιολογικός, φιλοσοφικός, πολιτικός λόγος για τον οποίο δεν παρέχεται στο Κοινοβούλιο η συναπόφαση σε όλους τους τομείς; Πιστεύω ότι δεν υπάρχει τέτοιος λόγος, κύριε Πρόεδρε, και συνεπώς θα συνεχίσουμε να επαναλαμβάνουμε αυτό που έχουμε απαιτήσει.
<P>
Κατά δεύτερον, η ενισχυμένη συνεργασία δεν πρέπει να αποτελεί το gadget αυτής της Διάσκεψης. Η ενισχυμένη συνεργασία δεν επιλύει τα προβλήματα. Η ενισχυμένη συνεργασία -ας το πούμε ξεκάθαρααποτελεί μόνον ένα απαραίτητο μέσον όταν υπάρχει κάποιο Κράτος μέλος που παρακωλύει, για να αποφευχθεί η παρακώλυση από πλευράς κάποιου Κράτους μέλους. Αν δεν υπήρχε αυτή η βούληση, η ενισχυμένη συνεργασία δεν θα ήταν απαραίτητη.
<P>
Θα ολοκληρώσω, κύριε Πρόεδρε, λέγοντας εν συντομία ότι το ψήφισμά μας καθορίζει τους όρους με τους οποίους θα μπορεί να ασκείται αυτή η ενισχυμένη συνεργασία. Είμαι βέβαιος ότι οι συνάδελφοι που θα παρέμβουν στη συνέχεια θα μπορέσουν να εκφράσουν και άλλες πτυχές αυτού του ψηφίσματος, το οποίο ελπίζω ότι θα εγκριθεί αύριο με μεγάλη πλειοψηφία.

<SPEAKER ID=216 LANGUAGE="FR" NAME="Schaffner">
Κύριε Πρόεδρε, κύριε Επίτροπε, αγαπητοί συνάδελφοι, όταν ξεκίνησε στις 29 Μαρτίου στο Τορίνο, η Διακυβερνητική Διάσκεψη για την αναθεώρηση της Συνθήκης, οι συμμετέχοντες ανέθεσαν τρεις αποστολές στη Δ.Δ: να αποκτήσει η Ένωση αποτελεσματικά όργανα με προοπτική τη διεύρυνση, να προικιστεί η Ευρώπη με ένα πραγματικό όραμα σε ό, τι αφορά την διπλωματία και την άμυνα, να βελτιωθεί η οργάνωση του τρίτου πυλώνα -δικαιοσύνη, εσωτερικές υποθέσεις. Το σύνολο αυτών των εργασιών θα έπρεπε να μας οδηγήσει στην Ευρώπη του 21ου αιώνα, δηλαδή σε μια Ευρώπη πιο προσιτή, πιο δημοκρατική, πιο αλληλλέγγυη.
<P>
Δίχως να προδικάζω το αποτέλεσμα, ένα χρόνο μετά την έναρξη της Δ.Δ., η πρόσφατη επικαιρότητα επέδειξε κατ' επανάληψιν τα όρια τής τωρινής δομής της Ένωσης με, για παράδειγμα, την απουσία της Επιτροπής στο δράμα της ΣΕΒ και την ανικανότητα της Ένωσης να ανταποκριθεί στην αγωνία των μισθωτών της Renault, στη Vilvorde.
<P>
Θα ήθελα να προειδοποιήσω την Επιτροπή και το Συμβούλιο σχετικά με το τελευταίο αυτό ζήτημα, όπως το έκανε ο κ. Schafer. Πράγματι, πέρα από τις τρεις αυτές προκλήσεις τις οποίες καλείται να αντιμετωπίσει η Δ.Δ., μήπως έφθασε άραγε η ώρα να συζητήσουμε, ψύχραιμα, τις δραματικές συνέπειες της ανεργείας και, ακόμα καλύτερα, να προσπαθήσουμε να τις αποφύγουμε, ή να τις μετριάσουμε; Μήπως θα περιμένουμε να προσκληθούν τα δεκαοχτώ εκατομμύρια των άνεργων συμπολιτών μας και να έρθουν να εκδηλώσουν τη δυσαρέσκειά τους εντός του Κοινοβούλιού μας ώστε να μας αναγκάσουν να ψηφίσουμε κάτω από την πίεσή τους;
<P>
Μπροστά στη διεθνοποίηση των συναλλαγών και στην έκρηξη των τεχνολογιών, εμείς θα προτείνουμε μονάχα, στους άντρες και τις γυναίκες που κατοικούν στην Ένωσή μας, την απελπιστική επιλογή της αβεβαιότητας ή της ανεργίας; Η έρευνα του Ευρωβαρόμετρου του Φεβρουάριου του 1997 έδειξε ότι η καταπολέμηση της ανεργίας θεωρείται προτεραιότητα από το σύνολο των συμπολιτών μας και ότι οφείλει να αποτελέσει πρωταρχικό στόχο της Δ.Δ..
<P>
Αγαπητοί μου συνάδελφοι, μήπως ήρθε η ώρα να δώσουμε επιτέλους στην Ευρώπη τις δυνατότητες να χαράξει μια τρίτη οδό, εκείνη της εργασίας και της κοινωνικής δικαιοσύνης; Ναι, έφθασε η στιγμή να ορίσουμε ένα πραγματικό ευρωπαϊκό πρότυπο, όπως έλεγε ο Πρόεδρος Chirac κατά την έναρξη της Δ.Δ..
<P>
Εν τέλει, ακόμα και αν είναι σκληρή, ενδεχομένως επίπονη, η επικαιρότητα μας προσφέρει μια ευκαιρία να επαναπροσδιορίσουμε το πλαίσιο της Δ.Δ., ώστε να χτίσουμε μια Ένωση στην υπηρεσία του ανθρώπου και να αποφύγουμε τον πειρασμό να προβαίνουμε αποκλειστικά σε ένα, απαραίτητο είναι αλήθεια, καλλωπισμό των οργάνων μας.

<SPEAKER ID=217 LANGUAGE="FR" NAME="Spaak">
Κύριε Πρόεδρε, κύριε Επίτροπε, όπως το λέγατε μόλις προ ολίγου, η Διακυβερνητική Διάσκεψη μπήκε στη τελευταία της φάση.
<P>
Έχω την αίσθηση, περισσότερο τώρα παρά στην αρχή της Διάσκεψης, ότι η κοινή γνώμη είναι τραυματισμένη από ανθρώπινα δράματα, όπως το κλείσιμο του εργοστασίου της Renault στη Vilvorde και ότι δεν θα ανεχτεί προόδους που γίνονται με δειλά βήματα και χωρίς θετικό αποτέλεσμα σε ότι αφορά τη λειτουργία των οργάνων, δίχως δηλαδή τις αναγκαίες λύσεις ώστε να ανταποκρίνονται στις αγωνίες και στους προβληματισμούς των ευρωπαίων πολιτών.
<P>
Σήμερα μάλλον, στο πλαίσιο του τρίτου πυλώνα, εμφανίζονται τα πιο σημαίνοντα βήματα. Είναι αλήθεια ότι, στον τομέα της ασφάλειας, της καταπολέμησης των ναρκωτικών και του εγκλήματος, ο λαός έχει πολλές προσδοκίες. Η απόφασή μας υπογραμμίζει τις απαιτήσεις του. Ωστόσο το Συμβούλιο θα έκανε λάθος αν σκεφτόταν ότι αυτό αρκεί. Οι ανεπαρκείς πρόοδοι στο πρώτο και δεύτερο πυλώνα θα καθιερώσουν την αποτυχία της Διάσκεψης και το Ευρωπαϊκό Κοινοβούλιο θα υποχρεωθεί να είναι ο αναμεταδότης αυτής της απογοήτευσης.
<P>
Όπως το υπενθύμισε ο κ. De Giovanni, το Κοινοβούλιο έχει πράγματι δείξει και αποδείξει με ακρίβεια σε όλες τις αποφάσεις του, την αντίληψή του για την θεσμική εξέλιξη, από τώρα και προπαντός, σχετικά με την προοπτική της διεύρυνσης.
<P>
Στο πρώτο πυλώνα, ζητήσαμε μια γενική αντιμετώπιση για την ψηφοφορία του Συμβουλίου με ειδική πλειοψηφία για όλες τις νομοθετικές πράξεις, για την επέκταση της διαδικασίας συναπόφασης, καθώς και για τη μείωση του ορίου πλειοψηφίας.
<P>
Πού βρίσκεται η Διακυβερνητική Διάσκεψη στο δεύτερο πυλώνα κύριε Επίτροπε; Θα ήμασταν ευτυχείς αν το μαθαίναμε. Η ενισχυμένη εργασία δεν θα είναι παρά μια λύση εσχάτης ανάγκης στην περίπτωση ενός πιθανού, πρέπει να το λάβουμε υπόψη μας, μπλοκαρίσματος. Η απόφασή μας το δείχνει ξεκάθαρα.
<P>
Σήμερα το πρωί, γιορτάσαμε τα σαράντα χρόνια της υπογραφής της Συνθήκης της Ρώμης. Οι πρωτοστάτες της ιστορικής αυτής στιγμής της γηραιάς μας ηπείρου είχαν φιλόδοξους στόχους και, το κυριότερο, την πολιτική βούληση να τους πραγματοποιήσουν. Παρ' όλες τις δυσκολίες, δεν άλλαξαν πορεία και το έκαναν με αλληλεγγύη. Φιλοδοξία και πολιτικό θάρρος, αυτά εύχομαι στους σημερινούς πρωτοστάτες.

<SPEAKER ID=218 LANGUAGE="FR" NAME="Herzog">
Κύριε Πρόεδρε, η λύση την οποία συστήνει ο κ. De Giovanni αποσκοπεί στην ενίσχυση των οργάνων και στον εκδημοκρατισμό τους.Είναι πολύ καλή και την επιδοκιμάζω. Ωστόσο, ένα μείζον πρόβλημα δεν έχει εξεταστεί. Χωρίς κοινή οικονομική και και κοινωνική πολιτική, η νομισματική και οικονομική ένωση δεν θα ευδοκιμήσει
<P>
Η υπόθεση με τις τρελές αγελάδες δείχνει την αναγκαιότητα μιας κοινής πολιτικής για τα θέματα δημόσιας υγείας/ η περίπτωση της Vilvorde, την αναγκαιότητα μιας κοινής πολιτικής για τα θέματα βιομηχανίας/ το πρόβλημα της διαμετακόμισης, την αναγκαιότητα μιας κοινής πολιτικής για τα θέματα φορολογίας. Αυριο, θα χρειαστεί μια κοινή τραπεζική πολιτική, κλπ. Ωστόσο τα τωρινά όργανα της νομισματικής Ένωσης δεν επιτρέπουν τέτοιες πολιτικές εφαρμογές και η Διακυβερνητική Διάσκεψη τις απέκλεισε από τις εργασίες της.
<P>
Συμπέρασμα: ή κατορθώνουμε να εδραιώσουμε, εν μέρει στο ίδιο το πλαίσιο της Διάσκεψης και στο μέλλον, ένα πραγματικά κοινό θεσμικό πλαίσιο για την οικονομική και νομισματική Ένωση και το πρώτο πυλώνα, ώστε να μπορούμε να συμπορευτούμε/ ή θα πρέπει να καταλήξουμε να προχωρίσουμε, προς μεγάλη λύπη μας, διαμέσου της οδού της διακυβερνητικής συνεργασίας ενισχυμένης στο πρώτο της πυλώνα.
<P>
Αυτά υπογραμμίζω σε μια τροπολογία την οποία συνιστώ να υπερψηφίσετε.

<SPEAKER ID=219 NAME="Schφrling">
(SV ) Κύριε Πρόεδρε, εμείς οι Πράσινοι θέλουμε με τις τροπολογίες που υποβάλαμε στην ολομέλεια, να ενισχύσουμε αυτό το κείμενο της πρότασης ψηφίσματος στους τομείς που θεωρούμε ότι είναι θεμελιώδεις και οι οποίοι έπρεπε να είναι θεμελιώδεις και για την Διακυβερνητική Διάσκεψη επίσης, δηλ. την δημοκρατία, την διαφάνεια, τα ανθρώπινα δικαιώματα και ελευθερίες και την ελεύθερη διακίνηση προσώπων. Με τον όρο δημοκρατία εννοούμε ότι πρέπει να υπάρχει σεβασμός προς αλλήλους και σεβασμός των διαφορών μας. Πρέπει να ανοίξουμε τον δρόμο ώστε πραγματικά να γίνουν σεβαστά τα νέα κράτη μέλη και δεν πρέπει να βάζουμε κάποιους περιορισμούς όσον αφορά την θρησκεία ή το πολιτιστικό υπόβαθρο αλλά πρέπει να είμαστε πραγματικά ανοιχτοί και δημοκρατικοί.
<P>
Αντιτιθέμεθα εντόνως στην πρόταση της Ολλανδικής Προεδρίας για την τροποποίηση του άρθρου εναντίον των διακρίσεων και την αφαίρεση αυτού που αναφέρεται στην σεξουαλική προτίμηση, την ηλικία και την αναπηρία. Για να μπορούν να υπάρχουν εγγυήσεις μιας δημοκρατικής βάσης για την ένταξη στην Ένωση, θεωρούμε ότι έπρεπε να υπάρχει μια παράγραφος αποχώρησης. Αυτή η παράγραφος θα αναφέρεται επίσης στην διαδικασία εξόδου από την Ένωση και στο κόστος γι&#x02BC;αυτό.
<P>
Περαιτέρω είναι απαραίτητο να τροποποιήσουμε την παράγραφο υπ&#x02BC;αριθμ. 23 ώστε να είναι σαφές ότι θέλουμε μια πολιτική εξωτερική πολιτική εντός του πλαισίου ενός πανευρωπαϊκού συστήματος ασφάλειας και ότι όλες οι αποφάσεις θα πρέπει να λαμβάνονται με ομοφωνία.
<P>
Πρέπει δυστυχώς να υπερβώ τον χρόνο και να πώ ότι δεν είμαι ικανοποιημένος με τον τρόπο επεξεργασίας αυτής της πρότασης ψηφίσματος από την Επιτροπή Θεσμικών Θεμάτων. Έγινε πάρα πολύ γρήγορα. Λαβαίναμε τις τροπολογίες, τα κείμενα και προφορικές τροπολογίες κατά την διάρκεια της επεξεργασίας. Δεν υπήρχε απλούστατα καμία περίπτωση να δούμε προσεκτικά αυτές τις προτάσεις. Θέλω να προειδοποιήσω για την πολύ μεγάλη ταχύτητα με την οποία λαμβάνονται οι αποφάσεις στην ΕΕ. Πως θα προλαμβάνουν οι πολίτες να παρακολουθούν αυτήν την συζήτηση και πως θα μπορούν να κατανοήσουν όλες τις νέες έννοιες με τις οποίες κινούμαστε; Θέλω να προειδοποιήσω γι&#x02BC;αυτό. Μην κάνετε ότι κάναμε εμείς στην Επιτροπή Θεσμικών Θεμάτων τις προάλλες!

<SPEAKER ID=220 LANGUAGE="IT" NAME="Dell'Alba">
Κύριε Πρόεδρε, κύριε επίτροπε, κύριοι συνάδελφοι, πριν από όλα και εγώ συμμερίζομαι τις διαμαρτυρίες του συναδέλφου Mιndez de Vigo για την απουσία του Συμβουλίου το οποίο, αν και τυπικά δεν υποχρεώνεται να παρακολουθεί τις εργασίες μας, θα πρέπει να ξέρει, από τους υπαλλήλους του, ότι η πολιτική και οι επιλογές του Κοινοβουλίου διαμορφώνονται στην Ολομέλεια και συνεπώς, αν έχει κάποιο ενδιαφέρον να τις παρακολουθεί κανείς, θα πρέπει εδώ να έλθει να τις ακούσει.
<P>
Από όλα τα ζητήματα που θίγει η έκθεση, την οποία η ομάδα μας θα υπερψηφίσει -ελπίζοντας ότι θα τύχει της συναίνεσης που ευχήθηκαν τόσοι άλλοι συνάδελφοι- θα εξετάσω, επικεντρώνοντας την προσοχή μου, το θέμα της ενισχυμένης συνεργασίας και θα απευθύνω μία έκκληση και μία παράκληση στον επίτροπο Oreja να εξετάσει το περιεχόμενο του σχεδίου ψηφίσματος που θα εγκρίνουμε αύριο καθώς και το κείμενο που προέκυψε από τις εργασίες της Επιτροπής Θεσμικών Θεμάτων: όχι μόνο σχετικά με τον ενιαίο χαρακτήρα του Κοινοβουλίου, πρόβλημα που έθεσε η Ολλανδική Προεδρία προτείνοντας, θα έλεγα, περίεργες λύσεις, που ελπίζω να αναθεωρηθούν, αλλά και όσον αφορά το ρόλο της Επιτροπής. Ξέρω ότι η Επιτροπή φαίνεται πως τείνει να εγκαταλείψει το ρόλο του εγγυητή, πυλώνα της προστασίας των ίδιων των δομών των Συνθηκών, της Συνθήκης και όσων ζητά η Συνθήκη: εμείς όμως αντιλαμβανόμαστε την ενισχυμένη συνεργασία σαν ένα όργανο που ακολουθεί τη λογική της Συνθήκης και συνεπώς, τη στιγμή που η μία ή η άλλη χώρα θέτει τροχοπέδη στη διαδικασία της ολοκλήρωσης, η Επιτροπή ως εγγυητής των Συνθηκών θα πρέπει να προωθήσει μία πρωτοβουλία, διότι δεν είναι δυνατό να αφήνουμε αυτή την αποστολή στις χώρες μέλη. Γι αυτό το λόγο εκφράζω την ικανοποίηση μου για την κατεύθυνση που ακολουθεί το Κοινοβούλιο και ελπίζω να μπορέσει να βοηθήσει το στοχασμό της Επιτροπής.

<SPEAKER ID=221 LANGUAGE="FR" NAME="Berthu">
Κύριε Πρόεδρε, τα σαράντα χρόνια που πέρασαν από την υπογραφή της Συνθήκης της Ρώμης μπορούν, αν αναλογιστούμε την εξέλιξη της κοινής γνώμης, να χωριστούν σε δυο περιόδους.
<P>
Μέχρι την αρχή της δεκαετίας του «80, οι Κοινότητες ριζώνουν, τα όργανα αποκτούν κάποια ισορροπία με τη Συμφωνία του Λουξεμβούργου και τη δημιουργία του ευρωπαϊκού Συμβουλίου. Στη διάρκεια αυτής της περιόδου, η Ευρώπη μαθαίνει να εκφράζει την ταυτότητά της, και, σιγά-σιγά γίνεται αποδεκτή από τους πολίτες. Ωστόσο, από τα μέσα της δεκαετίας του «80, φαίνεται ότι η καμπύλη αντιστρέφεται, ότι τα όργανα χάνουν την ισορροπία τους, ότι η έλλειψη δημοκρατίας αυξάνεται και ότι, το κυριότερο, η εμπιστοσύνη κλονίζεται. Πολλοί από μας το διαπιστώνουν κυρίως στη χώρα τους και εν πάση περιπτώσει είναι αλήθεια για τη Γαλλία: όταν αρχίζει μια δημόσια συζήτηση για το ζήτημα της ανεργίας, της μετανάστευσης, της ανασφάλειας, της ελεύθερης συναλλαγής, η Ευρωπαϊκή Ένωση νοείται αμέσως ως πηγή απειλών και όχι ως ελπιδοφόρος παράγοντας.
<P>
Η εκπληκτική αυτή μεταστροφή της κοινής γνώμης πρέπει να μελετηθεί με απόλυτη σοβαρότητα, οι αιτίες του πρέπει να αναλυθούν, αν θέλουμε και πάλι να κρατήσουμε τα ηνία. Για την ομάδα μου, η πιο ουσιαστική αιτία είναι το ότι καθορίστηκαν, σε ευρωπαϊκό επίπεδο, στόχοι που απέχουν πάραπολύ από τις προσδοκίες των πολιτών μας. Και αυτό το ίδιο το χάσμα προέρχεται από την εξασθένιση του ελέγχου που ασκούν τα έθνη στα ευρωπαϊκά όργανα, μια εξασθένιση κάθε άλλο παρά τυχαία, η οποία ωστόσο είναι κατ' ουσίαν συνδεδεμένη με ένα σύστημα στο οποίο δόθηκε ακριβώς ως στόχο, να ξεπερνά τα έθνη και που, εν τέλει, βρίσκεται κατά κάποιο τρόπο τιμωρημένο από το ίδιο το αμάρτημά του.
<P>
Στον εορτασμό των σαράντα χρόνων της Συνθήκης της Ρώμης, η Διακυβερνητική Διάκεψη θα πρέπει να αναλάβει την υποχρέωση να ανακαλύψει εκ νέου τις αναγκαίες προϋποθέσεις χάρη στις οποίες η Ένωση θα κερδίσει και πάλι την εμπιστοσύνη των πολιτών της.
<P>
Να λοιπόν ο λόγος για τον οποίο η ομάδα δεν συμμερίζεται την απόφαση της Επιτροπής Θεσμικών Θεμάτων που έχει υποβληθεί προς ψήφιση διότι συντηρεί υπερβολικά τη λατρεία του «κοινοτισμού πάση θυσία» και της κατά πλειοψηφίας εκλογή η οποία, κατά το παρελθόν, συνέβαλε στην ισχυροποίηση των ευρωπαϊκών υπηρεσιών αποδυναμώνοντας τα έθνη.
<P>
Είναι και αυτός ο λόγος για το οποίο η ομάδα μου, κύριε Πρόεδρε, κατέθεσε μια αντιπρόταση απόφασης, με κύριο άξονα την ιδέα της ενίσχυσης του ελέγχου που ασκείται από τα έθνη στην Ευρωπαϊκή Ένωση και της αύξησης της ευελιξίας ώστε να προσαρμοστεί καλύτερα η Ένωση στις ανάγκες των πολιτών της.

<SPEAKER ID=222 NAME="Πρόεδρος">
Έλαβα δύο προτάσεις απόφασης , που υπεβλήθησαν συμφώνως προς το άρθρο 40, παράγραφος 5 του Εσωτερικού Κανονισμού.

<SPEAKER ID=223 LANGUAGE="DE" NAME="Schulz">
Kύριε Πρόεδρε, κυρίες και κύριοι συνάδελφοι, το θαυμάσιο ψήφισμα του συναδέλφου De Giovanni, μου δίνει την ευκαιρία να θέσω στη συζήτηση ένα σημαντικό θέμα, που αποτελεί μεγάλο κίνδυνο για την ευρωπαϊκή ανάπτυξη. H ανάπτυξη της Ένωσής μας συνεπάγεται, αναγκαστικά, - λόγω της αυξημένης οικονομικής ολοκλήρωσης - τη συνεργασία στον τομέα της ασφάλειας, και την ανάγκη αυξημένης συνεργασίας στον τομέα της εσωτερικής ασφάλειας.
<P>
H ελεύθερη κυκλοφορία που θέλουμε όλοι για τους πολίτες της Ένωσης, καθώς και για τους πολίτες τρίτων χωρών που ζουν στην Eυρωπαϊκή Ένωση, συζητείται εκτενώς βάσει της κοινοτικής νομοθεσίας, αλλά και βάσει της διακυβερνητικής συνεργασίας, μια και σ' αυτήν την ελεύθερη κυκλοφορία υπάγονται, συμπληρωματικά, και στοιχεία της εσωτερικής ασφάλειας. Tα στοιχεία αυτά της εσωτερικής ασφάλειας, που έχουν αντίκτυπο στην EUROPOL, στο ευρωπαϊκό σύστημα πληροφοριών, στις συμφωνίες για τα εξωτερικά σύνορα, στο σύστημα πληροφοριών του Σένγκεν για το οποίο συζητήσαμε χθες, έχουν όλα σαν αποτέλεσμα τη στενή συνεργασία των κρατών μελών σε τομείς, στους οποίους η Kοινότητα, σε διακυβερνητικό επίπεδο βέβαια, αλλά ωστόσο με μεγάλη συνέπεια, επεμβαίνει στις πολιτικές ελευθερίες.
<P>
Δε χρειάζεται να αναφέρω εδώ ότι καλύτερα θα ήταν για μένα προσωπικά, όπως και για πολλούς από τις κυρίες και τους κυρίους συναδέλφους, να συνέβαινε κάτι τέτοιο βάσει της κοινοτικής νομοθεσίας, και με τον έλεγχο και τη νομοθετική αρμοδιότητα του Eυρωπαϊκού Kοινοβουλίου. Tο γεγονός, ωστόσο, ότι κάτι τέτοιο δε γίνεται, αλλά ταυτόχρονα μειώνονται ολοένα και περισσότερο οι αρμοδιότητες αυτές από τα εθνικά κοινοβούλια, ενέχει τον κίνδυνο να προκύψει σοβαρό έλλειμμα δημοκρατίας στον τρίτο πυλώνα, πράγμα το οποίο γίνεται αντιληπτό από τους πολίτες της Eυρωπαϊκής Ένωσης, και συνεπώς είναι ένα ακόμη στοιχείο που συμβάλλει στη μείωση της εμπιστοσύνης όσον αφορά τη δημοκρατική νομιμοποίηση των ευρωπαϊκών ενεργειών. Γι' αυτό και είναι πολύ σωστή η επισήμανση στο ψήφισμα, ότι ιδιαίτερα στον τομέα του τρίτου πυλώνα και της υλοποίησης του άρθρου 7α) της Συνθήκης της EE, υπάρχει ανάγκη δράσης.

<SPEAKER ID=224 NAME="Αναστασόπουλος">
Σαράντα χρόνια μετά την υπογραφή της Συνθήκης της Ρώμης, Πρόεδρε, συζητούμε σήμερα για την τρίτη αναθεώρησή της μέσα σε μια μελαγχολική δυστυχώς ατμόσφαιρα. Ο απολογισμός της Ευρωπαϊκής Ενώσεως θα έπρεπε κατ'αρχήν να μας γεμίζει με ικανοποίηση και αισιοδοξία. Αλλά τα αδιέξοδα που ορθώνονται μπροστά μας με τις διαπραγματεύσεις πρέπει να μας οδηγήσουν στην απαισιοδοξία και την ανησυχία.
<P>
Ο Πρόεδρος De Giovanni επισήμανε εύστοχα τους γενικότερους λόγους των ανησυχιών μας. Θα έπρεπε να τους συμμεριστώ πλήρως και εγώ και χωρίς περιστροφές να προσθέσω ότι φοβάμαι την κρίση που διαγράφεται. Το πιθανότερο αποτέλεσμα του 'Αμστερνταμ ή του Λουξεμβούργου παραμένει ακόμη και αυτήν την ώρα κατά την εκτίμησή μου η ψιμυθίωση των Συνθηκών και όχι μια πρόοδος αποφασιστική. Στις γενικότερες ανησυχίες θα έπρεπε να προσθέσω και τις ειδικότερες ανησυχίες που διακατέχουν τους εκπροσώπους των μικροτέρων κρατών.
<P>
Δεν αρκεί να επαναλαμβάνουμε τις αρχές που κυριάρχησαν στα σαράντα αυτά χρόνια και που μας οδήγησαν σε τόσες επιτυχίες: ενότητα θεσμικού συστήματος, διατήρηση του κοινοτικού κεκτημένου, αρχή της ισοτιμίας, αρχή της κοινωνικής συνοχής, διατήρηση των ισορροπιών. Χρειάζεται και να σεβόμαστε και να ενισχύουμε αυτές τις αρχές. Ουδέποτε δε να απομακρυνόμαστε ή να αποκλίνουμε, όπως έκανε τελευταία δυστυχώς ακόμη και η ίδια η Επιτροπή, με την τοποθέτησή της για την σύνθεσή της. Δεν είναι ισότιμοι οι Επίτροποι πρώτης και δεύτερης κατηγορίας, αγαπητέ φίλε Marcelino Oreja, στο όνομα μιας δήθεν πιο αποτελεσματικής Επιτροπής. Δεν είναι πιο δημοκρατική αυτή η δομή. Δεν διατηρούνται έτσι οι ισορροπίες και δεν μπορούμε να τις δεχθούμε, ούτε φυσικά και να τις προτείνουμε στα κοινοβούλια και τους πολίτες των χωρών μας. Μονάχα αν δείξουμε συνέπεια στις αρχές που βάλλονται κάποιες φορές από τα συμφέροντα κάποιων μεγάλων, πιστεύω ότι η Ευρώπη μπορεί να πάει πιο μπροστά, Πρόεδρε. Θα συνεχίσουμε να αγωνιζόμαστε γι'αυτό. Το ευχόμαστε, αλλά δεν ξέρω πόσο μπορούμε αυτήν την ώρα να το ελπίζουμε.

<SPEAKER ID=225 LANGUAGE="PT" NAME="Cardona">
Κύριε Πρόεδρε, εορτάζουμε σήμερα την τεσσαρακοστή επέτειο από την υπογραφή της Συνθήκης της Ρώμης. Απευθυνόμενος προς αυτό το ημικύκλιο, δε μπορώ να ξεχάσω μία φράση σύμφωνα με την οποία, σε σαράντα χρόνια, θα ήταν δυνατό να γίνουν περισσότερα και καλύτερα πράγματα για την ευρωπαϊκή οικοδόμηση.
<P>
Καθώς αυτή είναι η πρώτη μου παρέμβαση, δε θα ήταν δυνατό να μην μου προκαλεί αμηχανία το νόημα αυτής της σκέψης. Θα ήθελα να ξέρετε ότι και εγώ ανησυχώ για την αποτελεσματικότητα της Ευρωπαϊκής 'Ενωσης. Αλλά πρέπει να θυσιάσουμε την την ειρήνη, την ασφάλεια, την ελευθερία, τη δημοκρατία και την αλληλεγγύη στην αποτελεσματικότητα; Πρέπει να θυσιάσουμε, στο όνομα της επείγουσας ανάγκης, τους πιο ευγενείς στόχους που, από την υπογραφή της Συνθήκης της Ρώμης, μας οδήγησαν μέχρι εδώ; Η σύνεση μας διδάσκει ότι «γρήγορα και καλά δεν γίνεται». Πιστεύω μάλιστα ότι ένας από τους λόγους της επιτυχίας της Ευρώπης προέρχεται από τη σταθερότητα με την οποία οικοδομήθηκε, μετά από πολλή εργασία, σκληρές διαπραγματεύσεις και αληθινές συναινέσεις, δηλαδή επιτεύχθηκε μόνο επειδή μπορέσαμε να αφήσουμε το χρόνο να κάνει τη δουλειά του, επειδή ποτέ δεν υπήρξε ο πειρασμός να επιβληθεί οτιδήποτε, έχοντας πάντα το μέλημα να πείσουμε τα κράτη να προσχωρήσουν εκούσια σε αυτή.
<P>
'Οταν διατυπώνονται ευχές να μπορέσουν τα εγγόνια μας να γιορτάσουν το 2057 την εκατονταετηρίδα της υπογραφής της Συνθήκης της Ρώμης, συμπαρατάσσομαι και εγώ με αυτές τις ευχές. Αλλά η τιμή προς εκείνους που πριν από εμάς σκέφτηκαν την Ευρώπη, έδρασαν για να τη μεταμορφώσουν και μας κληροδότησαν την αποστολή να τη συνεχίσουμε, απαιτεί την ορθή αναγνώριση του γεγονότος ότι ο λόγος της επιτυχίας της ήταν πάντα ότι άφηναν το χρόνο να κάνει τη δουλειά του.
<P>
Σήμερα, ας μην παραλείψουμε να δώσουμε το χρόνο που χρειάζεται, αν μη τι άλλο για να μπορέσουμε να εξηγήσουμε τί θέλουμε, πού οδεύουμε και πώς οδεύουμε. Οι πολίτες των κρατών μελών της Ευρωπαϊκής 'Ενωσης έχουν αυτό το δικαίωμα· εμείς, που τους εκρποσωπούμε εδώ νόμιμα, έχουμε αυτή την υποχρέωση.

<SPEAKER ID=226 LANGUAGE="DE" NAME="Frischenschlager">
Kύριε Πρόεδρε, επιτρέψτε μου, με κάθε συντομία, να εκφράσω τι με ενοχλεί στη συζήτηση αυτή. Πολλοί κάνουν εδώ σαν να προσδοκούν να γίνει στο Αμστερνταμ ένα όψιμο θαύμα Πεντηκοστής, ενώ είναι σχεδόν σαφές ότι, σ' αυτή τη Διακυβερνητική Διάσκεψη, δεν υπάρχει συμφωνία σε όλα τα ουσιώδη πολιτικά θέματα, ούτε στα θεμελιώδη δικαιώματα, ούτε στη σύνθεση της Eπιτροπής, ούτε στην ευελιξία, ούτε στις νέες πλειοψηφικές διατάξεις. Παντού υπάρχουν διενέξεις και πουθενά συμφωνία. H συμφωνία, ωστόσο, χαρακτηρίζεται από όλους σαν προϋπόθεση για να μπορέσουμε να ξεκινήσουμε τις διαπραγματεύσεις διεύρυνσης. Γι' αυτό και είναι πολύ σημαντικό να μη χαθεί το Eυρωπαϊκό Kοινοβούλιο σε λεπτομέρειες, αλλά να θίξει στα ψηφίσματα τα πιο βασικά θέματα.
<P>
Aυτό είναι το ένα σημείο. Tο άλλο είναι το εξής: Περιμένω από την Eπιτροπή μια πιο επιθετική τακτική. Aυτά που ακούσαμε σήμερα δεν είναι αρκετά, αφού ο κύριος Eπίτροπος λέει ότι περιμένει στο Αμστερνταμ το πέρας της διάσκεψης, αλλά δεν ξέρει πώς. Ποια θα είναι η περαιτέρω εξέλιξη; Tρίτον, είναι αποφασιστικής σημασίας το να φροντίσουμε και να πιέσουμε τα εθνικά μας κοινοβούλια να ασκήσουν πίεση στις κυβερνήσεις τους. Aυτό είναι πολύ σημαντικό, επειδή διαφορετικά θα είναι πολύ αργά, και θα θέσουμε σε κίνδυνο όχι μόνο την υφιστάμενη Ένωση, αλλά και τη διεύρυνση, και το ευρωπαϊκό σχέδιο, γενικώς. Eίναι καιρός πια.

<SPEAKER ID=227 LANGUAGE="SV" NAME="Sjφstedt">
Κύριε Πρόεδρε, αυτό που μου αποκαλύτεται όταν διαβάζω αυτήν την πρόταση ψηφίσματος είναι ότι ζώ σε δύο τελείως διαφορετικές πραγματικότητες: μια πολιτική στην πατρίδα μου την Σουηδία και μια στην Επιτροπή Θεσμικών Θεμάτων. Στην πατρίδα μου δεν έχω συναντήσει ούτε έναν ψηφοφόρο που έχει απαιτήσει π.χ. ένα εννιαίο εκλογικό σύστημα. Δεν συνάντησα κανέναν που απαιτεί κοινοτική υπηκοότητα και κανέναν που να απαιτεί ενισχυμένη πλειοψηφία σε ζητήματα ποινικού δικαίου. Αντίθετα συναντώ μια διαρκή κριτική των ελλείψεων πραγματικής δημοκρατίας στην ΕΕ. Το μεγαλύτερο πρόβλημα της ΕΕ δεν είναι ο τρίτος πυλώνας ή η ευελιξία, αλλά η έλλειψη δημοκρατικής νομιμότητας.
<P>
Γι&#x02BC;αυτό είναι τόσο σοβαρό το ότι η Διακυβερνητική Διάσκεψη φαίνεται να κάνει τόσο λίγα σ&#x02BC;αυτόν τον τομέα. Δεν φαίνεται να γίνονται δημόσιες συναντήσεις του Συμβουλίου Υπουργών, κάτι που είναι αυτονόητο αλλιώς σε μια δημοκρατία με επίβλεψη της νομοθετικής ολομέλειας. Φαίνεται ότι θα υπάρξει μια πολύ ισχνή διατύπωση για την αρχή της δημοσιότητας. Φαίνεται ότι θα υπάρξει μια πολύ έντονα αυξανόμενη ισχύς για την Επιτροπή, η οποία βέβαια βρίσκεται υπό πολύ ασθενή κοινοβουλευτικό δημοκρατικό έλεγχο. Είναι μια εξέλιξη προς την κατεύθυνση λιγότερης εξουσίας των δημοκρατικών εθνικών Κοινοβουλίων και περισσότερης υπερεθνικότητας. Είμαστε καθ&#x02BC;οδόν προς ένα «νέο Μάαστριχτ» και μια νέα σύγκρουση.
<P>
Τέλος, θέλω να πώ ότι συμμερίζομαι την κριτική του συναδέλφου μου κ. Schοrling για το πως εκπονήθηκε αυτή η πρόταση ψηφίσματος. Ένα σαφές παράδειγμα είναι ότι δεν έχουμε καν στην διαθεσή μας τις τροπολογίες όταν συζητάμε το θέμα. Αυτό πρέπει βέβαια να το σκεφτεί κανείς όταν απαιτεί περισσότερη εξουσία, δηλ. ότι πρέπει πρώτα να βρεθεί ένας τρόπος εργασίας ο οποίος να λειτουργεί πραγματικά δημοκρατικά στο Κοινοβούλιο.

<SPEAKER ID=228 LANGUAGE="DE" NAME="Voggenhuber">
Kύριε Πρόεδρε, κυρίες και κύριοι, σπάνια στην ιστορία της EE συνέβαινε να πληροφορηθεί κανείς τόσο επώδυνα όσο σήμερα, το χάσμα μεταξύ ονείρου και πραγματικότητας. Mε τα αυτιά γεμάτα ακόμη από τους πανηγυρικούς για την τεσσαρακοστή επέτειο από την υπογραφή των Συνθηκών της Pώμης, δε χρειάζεται παρά μόνο να εμβαθύνει κανείς στις εμπιστευτικές προτάσεις της ιρλανδικής προεδρίας του Συμβουλίου. Aναρωτιέμαι αν η Eυρώπη της ελευθερίας, της δικαιοσύνης και της ειρήνης, έχει καμιά σχέση πια με την Eυρώπη στην οποία στοχεύουν και την οποία προωθούν στη Διακυβερνητική Διάσκεψη.
<P>
Tο Eυρωπαϊκό Kοινοβούλιο συζητά σήμερα ειλικρινά τη νιοστή πρόταση ψηφίσματος, και φοβάμαι πως κι αυτή η νιοστή πρόταση ψηφίσματος θα θεωρηθεί, σ' αυτή τη Διακυβερνητική Διάσκεψη, το ίδιο δευτερεύουσας σημασίας, όπως και όλες οι άλλες και, στην καλύτερη περίπτωση, σαν ενοχλητική. Ίσως θα έπρεπε να μας κάνει να προβληματισθούμε το ότι η Προεδρία του Συμβουλίου δε θεωρεί καν ότι αξίζει τον κόπο να εμφανιστεί στο Σώμα μας, σ' αυτή τη βασική συζήτηση. Tο θέμα δεν είναι να προστρέξουμε πάλι και πάλι στο προσευχητάρι, αλλά να σκεφθούμε ποια πολιτικά μέσα πίεσης έχει το Kοινοβούλιό μας, λίγες εβδομάδες, λίγους μήνες πριν από τις αποφασιστικές συνεδριάσεις της Διακυβερνητικής Διάσκεψης, προκειμένου να αυξήσει πράγματι σοβαρά την πίεση εκεί. Kαι λέγοντας μέσα πίεσης, εννοώ δραματικά μέσα πίεσης, από την πρόταση δυσπιστίας κατά της Eπιτροπής που δεν ακολουθεί το Kοινοβούλιο στο θέμα αυτό, μέχρι την άρνηση ψήφισης του προϋπολογισμού μιας EE, την οποία δεν μπορούμε να την θεωρήσουμε ως την Eυρώπη που χρωστάμε στους ανθρώπους.

<SPEAKER ID=229 LANGUAGE="ES" NAME="Medina Ortega">
Κύριε Πρόεδρε, στη σύντομη παρέμβασή μου θα ήθελα να επιστήσω λίγο την προσοχή του κυρίου Επιτρόπου, Δον Marcelino Oreja, ως δόκτορα της Νομικής, καθηγητή Διεθνούς Δικαίου, διπλωμάτη, Υπουργού Εξωτερικών, πρώην Γενικού Γραμματέα του Συμβουλίου της Ευρώπης και σήμερα δραστήριου Επιτρόπου, σε ένα θέμα που γνωρίζει καλά.
<P>
Σήμερα το πρωί εορτάσαμε την 40ή επέτειο της Συνθήκης της Ρώμης. Όπως είπαν και πολλοί αγορητές που προηγήθηκαν, και όπως γνωρίζει ο κύριος Επίτροπος, η Συνθήκη της Ρώμης, και οι Συνθήκες των Κοινοτήτων που προήλθαν από τις Συνθήκες των Παρισίων και της Ρώμης, χαρακτηρίζονται από το ότι καθιερώνουν μια καινοτομία στο διεθνές Δίκαιο: Τη δημιουργία υπερεθνικών κοινοτήτων, όπου οι σχέσεις μεταξύ των Κρατών δεν διέπονται από το παραδοσιακό διεθνές Δίκαιο.
<P>
Αυτήν τη στιγμή, φοβάμαι ότι το Συμβούλιο Υπουργών είναι έτοιμο να κάνει μια μεγάλη ανακάλυψη -στην Ισπανία χρησιμοποιούμε την έκφραση «καθυστερημένη ανακάλυψη της Μεσογείου». Υπάρχουν άνθρωποι που ξαφνικά ανακαλύπτουν πράγματα που είχαν ήδη ανακαλυφθεί προηγουμένως. Ε λοιπόν, το Συμβούλιο μόλις ανακαλύπτει το διεθνές Δίκαιο. Δηλαδή, αυτό που ήταν μια κοινότητα βασισμένη στο κοινοτικό Δίκαιο, είναι έτοιμη να μεταβληθεί σε μια κοινότητα διεθνούς Δικαίου, όπως ο Οργανισμός Ηνωμένων Εθνών.
<P>
Και για να μην επεκταθώ υπερβολικά, καθώς ο κύριος Επίτροπος θα είναι παρών στις διαπραγματεύσεις του Συμβουλίου, θα του δώσω μια μικρή συμβουλή, να υπενθυμίσει στα μέλη του Συμβουλίου πώς λειτουργεί αυτό το Κοινοβούλιο. Διότι εντυπωσιάστηκα αρκετά από την πρόταση του Συμβουλίου στις κοινοβουλευτικές συζητήσεις να συμμετέχουν μόνοn οι κοινοβουλευτικοί από τις χώρες που βρίσκονται σε ελαστικότητα. Δηλαδή, αν ο κ. Haarder, για παράδειγμα, προεδρεύει, και τίθεται ένα θέμα σχετικά με το οποίο ούτε η Αγγλία ούτε η Φινλανδία ούτε η Ελλάδα συμμετέχουν στην ελαστικότητα, ο κ. Haarder, που προεδρεύει της συνεδρίασης αυτήν τη στιγμή, θα πρέπει να αναζητήσει έναν προς έναν τους βουλευτές, να καλέσει τους κλητήρες και να αποβάλει από την αίθουσα αυτούς τους βουλευτές ώστε να μπορεί να ολοκληρωθεί η εν λόγω διαδικασία.
<P>
Στη συνέχεια όμως έρχεται μια άλλη ελαστικότητα, και εδώ βρίσκονται η Αγγλία, η Σουηδία και η Φινλανδία, αλλά όχι η Πορτογαλία, η Ισπανία και η Γερμανία. Τότε, ο κύριος Πρόεδρος του Κοινοβουλίου θα πρέπει να καλέσει και πάλι έναν προς έναν τους βουλευτές για να βγουν και να μπουν οι άλλοι.
<P>
Θα είναι πολύ διασκεδαστικό, θα περάσουμε πολύ ωραία, φοβάμαι όμως, όπως είπα και προηγουμένως, με την ανακάλυψη του διεθνούς Δικαίου από πλευράς του Συμβουλίου, μήπως σκοτώσουμε αυτήν την Κοινότητα που οικοδομούμε εδώ και 40 χρόνια.

<SPEAKER ID=230 LANGUAGE="PT" NAME="Lucas Pires">
Κύριε Πρόεδρε, με όρους ιστορικής διάρκειας, 40 χρόνια θα ήταν μία ηλικία ανάπτυξης, όχι κρίσεων ύφεσης. Ωστόσο, η εντύπωση που δίδεται είναι ότι ο διπλωματικός χορός της Διακυβερνητικής Διάσκεψης, παρόλο που άρχισε εδώ και πολύ καιρό, δεν βρήκε ακόμη το ρυθμό του. Μετά από πολλούς μήνες στροβιλισμάτων φαίνεται ότι λείπει ακόμη και η παρτιτούρα. Αυτό μόνο εξηγεί το γεγονός ότι το κύριο θέμα της είναι τώρα η ευελιξία. Είναι συμπτωματικό το γεγονός ότι μία εξαιρετική βαλβίδα ασφαλείας, του τύπου «ύστατη προσφυγή», κατέλαβε το κέντρο της σκηνής. Συμφωνούμε αν αυτή ήταν η προϋπόθεση για την υπέρβαση των αδιεξόδων, αλλά διαφωνούμε εάν είναι η οδός για τη διάλυση του κοινοτικού κεκτημένου και της οικονομικής και κοινωνικής συνοχής, ή για τον κατακερματισμό των θεσμών, την αποφυγή του κοινοβουλευτικού ελέγχου ή την επάνοδο εγωισμών, προχωρώντας τελικά χωριστά, όπως φαίνεται να προεικονίζει συχνά η διαφωνία βορρά/νότου σχετικά με το ενιαίο νόμισμα.
<P>
Για το λόγο αυτό υποστηρίζουμε ενωμένοι τη διαμόρφωση του ακριβούς και περιορισμένου πλαισίου για την αποκαλούμενη ενισχυμένη συνεργασία. Η ευελιξία μπορεί να είναι χρήσιμη, τόσο για να καταστεί βιώσιμη η διεύρυνση όσο και για να αποφευχθεί ο εκβιασμός αυτών που μονίμως παρακωλύουν. Αλλά πρέπει να εκφρασθεί με περισσότερες γέφυρες και ανοιχτές πόρτες, όχι με περισσότερα χάσματα και κλειστές πόρτες.
<P>
Πιστεύαμε, αντίθετα, ότι ο εκδημοκρατισμός των θεσμών θα ήταν μία από τις πρώτες ανησυχίες της Διακυβερνητικές Διάσκεψης. Μετά το Μάαστριχτ, οι πολίτες είχαν πει ότι δεν ήθελαν περισσότερη Ευρώπη χωρίς περισσότερη δημοκρατία. Πλην όμως, το ελάχιστο στοιχείο αυτού του εκδημοκρατισμού θα συνίστατο στη διεύρυνση των αρμοδιοτήτων συναπόφασης του Ευρωπαϊκού Κοινοβουλίου σε όλα τα θέματα μη συνταγματικού τύπου του πρώτου πυλώνα. Αυτό θα ήταν ακόμη πιο σημαντικό στις παραμονές του ενιαίου νομίσματος. Πράγματι, δεν μπορούμε να συμπληρώνουμε την αγορά και να αφήνουμε τη δημοκρατία στα μισά του δρόμου.
<P>
'Ενα άλλο σημείο στο οποίο επίσης οι πολίτες δεν θα συγχωρούσαν δισταγμούς είναι το θέμα της εσωτερικής ασφάλειας και της καταπολέμησης του οργανωμένου εγκλήματος. Η κουλτούρα της σταθερότητας του ενιαίου νομίσματος απαιτεί μία παράλληλη κουλτούρα σταθερότητας, από τη σκοπιά της ασφάλειας, στην κλίμακα της διεθνικής αγοράς, την οποία εξ ορισμού τα κράτη μεμονωμένα δεν είναι πλέον σε θέση να διασφαλίσουν. Διαφορετικά, οι πολίτες θα δουν την αγορά και το νόμισμα ως μία επιπλέον απειλή παρά ως μία θετική κατάκτηση.
<P>
Η κοινοτικοποίηση της πολιτικής των θεωρήσεων διαβατηρίου και του ασύλου, η εισαγωγή της ειδικής πλειοψηφίας για τη λήψη αποφάσεων σε αυτούς τους τομείς, η υπαγωγή τους στον έλεγχο του Ευρωπαϊκού Κοινοβουλίου και του Δικαστηρίου, η εναρμόνιση των διαδικασιών δικαστικής συνεργασίας, η ενσωμάτωση του Σένγκεν στις συνθήκες και η παραχώρηση επιχειρησιακών εξουσιών στην Ευροπόλ για την καταπολέμηση εγκλημάτων σε διεθνικό επίπεδο είναι θεμελιώδη θέματα, είναι επίσης προϋπόθεση για να αποφύγουμε την επιβλαβή χρησιμοποίηση της ανασφάλειας από τους εξτρεμισμούς.
<P>
Ελπίζουμε, κύριε Πρόεδρε, ότι η καθυστερημένη πορεία της Διακυβερνητικής Διάσκεψης θα μπορέσει ακόμη να κερδηθεί πάνω στο νήμα. Διαφορετικά θα βρεθούμε σε αδιέξοδο, ανάμεσα στις προσδοκίες ενός Μάαστριχτ ΙΙΙ ή μίας άλλης Ευρώπης που θα πρέπει ακόμη να επινοήσουμε.

<SPEAKER ID=231 LANGUAGE="NL" NAME="Van Dijk">
Πρόεδρε, η ολλανδική Προεδρία αφήρεσε την ηλικία, την αναπηρία και τις σεξουαλικές προτιμήσεις από το άρθρο κατά των διακρίσεων. Πρόκειται περί σκανδαλώδους ενέργειας. Η Προεδρία μας λέει ότι οι ισχύουσες διατάξεις αρκούν για τη λήψη μέτρων κατά των διακρίσεων - μία πραγματικά σαθρή δικαιολογία. Η Επιτροπή ως γνωστόν, διαμαρτύρεται εδώ και πολύ καιρό για την έλλειψη νομικής βάσης. Θα ήθελα λοιπόν να γνωρίζω τι φρονεί ο κ. Oreja περί της προσεγγίσεως αυτής. Φαίνεται πράγματι ότι η Προεδρία φοβάται ότι ένα τέτοιο άρθρο χωρίς άμεσα αποτελέσματα για το οποίο απαιτείται ομοφωνία θα κοστίσει πολύ ακριβά. Μα το ζήτημα εδώ δεν είναι το παραδάκι αλλά μάλλον η αξιοπρέπεια. Η ισότιμη μεταχείριση των ηλικιωμένων, των ατόμων με ειδικές ανάγκες, των ομοφυλοφίλων και λεσβιών αποτελεί θεμελιώδη κανόνα πολιτισμού και ανήκει δικαιωματικά στη νέα μας Συνθήκη. Στο άρθρο 119 περί ισότιμης μεταχείρισης των δύο φύλων, η ιρλανδική φόρμουλα για ίση αμοιβή για εργασία ίσης αξίας, βλέπουμε τώρα ότι αποσύρεται. Είναι κι αυτή τόσο ακριβή; Και στο νέο άρθρο που προτείνεται τώρα κανένα απολύτως κοινοβούλιο δεν έχει δυνατότητα παρέμβασης.
<P>
Η κατάσταση αυτή καταδεικνύει τον κίνδυνο να καταστεί η Ευρώπη έτι περαιτέρω αντικείμενο αδιαφανών συναλλαγών μεταξύ υπουργών. Τι απέγιναν οι ολλανδικές προσπάθειες για περισσότερη δημοκρατία; Νοιώθω πραγματικά έντονη την απειλή.

<SPEAKER ID=232 LANGUAGE="ES" NAME="Izquierdo Rojo">
Κύριε Πρόεδρε, είναι αρκετά λογικό ότι το Συμβούλιο δεν είναι παρόν και δεν θέλει να έρθει αντιμέτωπο με τις προτάσεις που υπέβαλε, διότι η ολλανδική Προεδρία έκανε κάτι αρκετά δύσκολο: να πάει προς το χειρότερο και να μας αποδείξει ότι πάντοτε υπάρχει κάτι χειρότερο. Και οι προτάσεις της, τις οποίες παρουσίασε, συνεπάγονται σαφώς ένα βήμα πίσω. Είναι πιθανόν αυτό να αποτελεί τακτική και άρα αυτό που φιλοδοξείται είναι, αφού θα είμαστε όπως είμαστε τώρα, να επιθυμούμε μόνο να παραμείνουμε όπως ήμαστε πριν, δηλαδή άσχημα. Το βέβαιο όμως είναι ότι σήμερα είμαστε χειρότερα από χθες και θα είμαστε ακόμη χειρότερα αύριο, τόσο στο θεσμικό πεδίο, όσο και στο πολιτικό και το κοινωνικό.
<P>
Επιπλέον, οι σοβαρές οπισθοδρομήσεις σημειώνονται ακριβώς σε αυτούς τους τομείς που γίνονται περισσότερο αισθητοί στους Ευρωπαίους πολίτες: στα δικαιώματα της γυναίκας και το δημοκρατικό έλλειμμα. Και φοβούνται να εδραιώσουν, ή να παρέχουν εξουσίες, στο πιο υπεύθυνο, το πιο δημοκρατικό, το πιο αντιπροσωπευτικό θεσμικό όργανο της Ευρώπης, στο Ευρωπαϊκό Κοινοβούλιο, αλλά δεν φοβούνται να ενισχύσουν το χαρτοβασίλειο και τη γραφειοκρατία που εξαπλώνονται σε μια Ευρώπη, την Ευρώπη του σήμερα, όπου υπάρχει σαφές δημοκρατικό έλλειμμα. Το σήμερα της Ευρώπης είναι ακριβώς αυτός ο δημοκρατικός έλεγχος και το αύριο είναι να αναρωτηθούμε ποιος έλεγχος θα ασκείται επί της Κεντρικής Ευρωπαϊκής Τράπεζας, λόγω των μεγάλων εξουσιών που θα συγκεντρώσει.
<P>
Κύριε Προεδρεύοντα του Συμβουλίου, κύριε Επίτροπε, κύριε Πρόεδρε του Ευρωπαϊκού Κοινοβουλίου, ας γιορτάσουμε την 40ή επέτειο της Συνθήκης των Ρώμης λέγοντας απλώς «περισσότερη δημοκρατία για την Ευρώπη».

<SPEAKER ID=233 LANGUAGE="NL" NAME="Maij-Weggen">
Πρόεδρε, κανονικά θα έπρεπε σήμερα η ατμόσφαιρα να είναι εορταστική διότι, όπως όλοι γνωρίζουμε, οι Συνθήκες της Ρώμης αποτέλεσαν μία πάρα πολύ θετική εξέλιξη για την Ευρώπη. Θα πρέπει να είμαστε ευγνώμονες στους πατέρες της Ευρώπης, σε ανθρώπους όπως τον Schuman, τον De Gasperi ή τον Adenauer διότι επέδειξαν την κατάλληλη στιγμή πολιτική ικανότητα, διορατικότητα και τόλμη. Μία διορατικότητα που επέτρεψε στην Ευρώπη μετά από δύο παγκοσμίους πολέμους να προχωρήσει εν ειρήνη και ευημερία. Και μία τόλμη για να προβούν και στα αναγκαία βήματα προς την κατεύθυνση αυτή.
<P>
Πρόεδρε, η ημέρα αυτή δεν είναι εορταστική. Πολλοί σημερινοί ηγέτες κυβερνήσεων καθώς και η ολλανδική Προεδρία δεν επιδεικνύουν την τόλμη και τη διορατικότητα που χρειάζεται για να σημειώσει την αναγκαία πρόοδο η Διακυβερνητική Διάσκεψη. Θα ήθελα να αναφερθώ σε τρία σημεία όπου η κατάσταση κάθε άλλο παρά θετική μπορεί να χαρακτηρισθεί. Πρόκειται για την ισότιμη μεταχείριση, το ζήτημα της ελαστικότητας και τον τρίτο πυλώνα. Καταρχήν η ισότιμη μεταχείριση, στην οποία επίσης αναφέρθηκε ήδη και η κ. Van Dijk. Ζητήσαμε με έμφαση να περιληφθεί στη Συνθήκη ένα περιεκτικό άρθρο υπέρ της ισότιμης μεταχείρισης και κατά των διακρίσεων. Διαπιστώνουμε τώρα ότι σε πληθώρα σημείων, όσον αφορά τους ηλικιωμένους, όσον αφορά τα άτομα με ειδικές ανάγκες, όσον αφορά τις σεξουαλικές προτιμήσεις, η Προεδρία έχει υποχωρήσει κατά κράτος. Θεωρούμε την υποχώρηση αυτή απολύτως απαράδεκτη, θα ήθελα δε να σας διαβεβαιώσω ότι από δω και στο εξής το Κοινοβούλιο και η ομάδα μας θα παρακολουθούν άγρυπνα τις εξελίξεις στη Συνθήκη όσον αφορά τα σημεία αυτά.
<P>
Το δεύτερο ζήτημα αφορά την ευελιξία, ζήτημα που μας ανησυχεί όλο και περισσότερο. Διαπιστώνουμε δυστυχώς ότι η έννοια αυτή καθίσταται διαρκώς μία δικαιολογία για να καλύψει την έλλειψη λύσεων σε άλλους τομείς. Όχι μόνον στην εξωτερική πολιτική αλλά και στην εσωτερική ασφάλεια και στην πολιτική περιβάλλοντος. Και όταν συμβαίνει κάτι τέτοιο, η εφαρμογή της αρχής της ευελιξίας δεν θα αποτελεί κάποια θετική εναλλακτική λύση, αλλά ένα προκάλυμμα, μία παγίδα στην οποία δεν θα πρέπει να πέσει η Ένωση. Γι'αυτό το λόγο, στο ψήφισμα το οποίο έχει υποβληθεί τίθενται ορισμένοι αυστηροί όροι στη χρήση της έννοιας αυτής, σημαντικότερος των οποίων είναι η ανάγκη άσκησης δημοκρατικών ελέγχων. Και είναι πολύ χαρακτηριστικό το γεγονός ότι η ολλανδική Προεδρία δεν κρίνει αναγκαία την υποβολή του προϋπολογισμού γεωργίας σε τέτοιους δημοκρατικούς ελέγχους.
<P>
Η ευελιξία χωρίς αυτού του είδους τους ελέγχους μας βρίσκει επίσης διαμετρικώς αντίθετους.
<P>
Τέλος, η καταπολέμηση του οργανωμένου εγκλήματος. Εφόσον το πρόβλημα αυτό δεν αντιμετωπίζεται στα πλαίσια του πρώτου πυλώνα, και μέχρι τούδε δεν έχουμε λάβει γνώση κανενός επίσημου εγγράφου όπου να φαίνεται κάτι τέτοιο, και εφόσον επίσης οι σχετικές αποφάσεις δεν λαμβάνονται με ειδική πλειοψηφία, δεν θα επιλυθεί ποτέ το πρόβλημα αυτό στην Ευρώπη. Αυτό σημαίνει πολύ απλά ότι η διακίνηση ναρκωτικών, τα κυκλώματα σωματεμπορίας ανθρώπων καθώς και το εμπόριο όπλων δεν θα τεθούν ποτέ υπό έλεγχο, η δε Europol θα παραμείνει ένα αδύναμο όργανο. Η ολλανδική Προεδρία πραγματικά δεν καταβάλλει τις δέουσες προσπάθειες προς αυτή την κατεύθυνση διότι θα προτιμούσε ίσως να παραμείνει το ζήτημα των ναρκωτικών εκτός τρίτου πυλώνα ή εκτός του πρώτου κεφαλαίου της Συνθήκης. Βλέπουμε ωστόσο με τον τρόπο αυτό ότι, χάρη στα coffeeshops στην Ολλανδία, ο εσωτερικός πυλώνας και η διεθνής εγκληματικότητα έχουν ληφθεί ως όμηροι.
<P>
Πρόεδρε, το φανάρι δεν είναι στο πράσινο για τη Διακυβερνητική Διάσκεψη. Ούτε καν στο πορτοκαλί. Στο κόκκινο είναι το φανάρι! Και το κόκκινο είναι ως γνωστόν το χρώμα της ντροπής. Της ντροπής ενός Συμβουλίου το οποίο δεν είναι σε θέση να επιτύχει ό, τι επετεύχθη στη δεκαετία του πενήντα, να επιδείξει δηλαδή τόλμη και διορατικότητα. Η πορεία της Διακυβερνητικής έχει ατονήσει. Θα πρέπει να περιμένουμε να δούμε πως θα εξελιχθεί - ελπίζω προς το καλύτερο, ειδάλλως θα πρέπει όλοι μας να την κατακρίνουμε έντονα στο τέλος.

<SPEAKER ID=234 LANGUAGE="PT" NAME="Barros Moura">
Κύριε Πρόεδρε, όταν το 1986 συνάφθηκε η Ενιαία Πράξη, ο Altiero Spinelli δήλωσε στην αίθουσα αυτή, με το μεγάλο πολιτικό και ηθικό κύρος του, ότι το όρος έτεκεν μύν. Τί θα έλεγε σήμερα, εάν έπρεπε να τοποθετηθεί σχετικά με αυτή τη Διακυβερνητική Διάσκεψη;
<P>
Η προφανής πολιτική ανικανότητα να αντιμετωπισθούν τα προβλήματα που συνδέονται με τη διεύρυνση και οι αοριστίες ως προς την πρόοδο προς το ενιαίο νόμισμα, μέσω της πραγματικής εμβάθυνσης της πολιτικής και κοινωνικής ολοκλήρωσης, οδήγησε τις κυβερνήσεις να εμφανίσουν ως αποφασιστικά θέματα την εσωτερική ασφάλεια και την ενισχυμένη συνεργασία.
<P>
Είναι βέβαιο ότι η αύξηση της εγκληματικότητας και της ανασφάλειας των πολιτών σε συνδυασμό με την ενοποίηση του ευρωπαϊκού χώρου απαιτεί μία κοινή και αποτελεσματική ικανότητα αντίδρασης, της οποίας η απουσία αποτελεί σοβαρό παράγοντα μείωσης του κύρους και απόρριψης της ίδιας της Ευρωπαϊκής 'Ενωσης. Είναι ανάγκη η Διακυβερνητική Διάσκεψη να απαντήσει σε αυτό με δημοκρατικούς όρους.
<P>
Η ενισχυμένη συνεργασία παρουσιάζεται ως ένα μέσο για την πρόοδο προς την ευρωπαϊκή οικοδόμηση κατανικώντας την αντίσταση ορισμένων χωρών. Αλλά πώς να κατανοήσουμε την ενισχυμένη συνεργασία χωρίς να υπάρξουν προηγουμένως στη Συνθήκη εγγυήσεις της διεύρυνσης της ψηφοφορίας με ειδική πλειοψηφία, ακριβώς για να αποτρέπονται τα αδιέξοδα που απορρέουν από το δικαίωμα ψήφου;
<P>
Μπροστά στις γνωστές προτάσεις, έχει ιδιαίτερο νόημα η απαίτηση να μην είναι δυνατό η καθιέρωση της ενισχυμένης συνεργασίας να οδηγήσει σε μία Ευρώπη ΰ la carte και να διασφαλισθεί η θεσμική πολιτική ενότητα, η ισότητα μεταξύ των κρατών μελών και η οικονομική και κοινωνική συνοχή. Ωστόσο, δεν υπάρχουν εγγυήσεις ότι θα συμβεί αυτό.
<P>
Αντίθετα, πρέπει να φοβόμαστε ότι αυτή μπορεί να είναι η οδός για να καθιερωθεί ένα αυθεντικό σύστημα διευθυντηρίου, που ασφαλώς θα απορρίπταμε και θα καταπολεμούσαμε. Η ανησυχητική τάση των προτάσεων της Διακυβερνητικής Διάσκεψης για οπισθοχώρηση στις διακυβερνητικές μεθόδους λήψης αποφάσεων με μείωση των ειδικών εξουσιών του Ευρωπαϊκού Κοινοβουλίου, θα επιδείνωνε ακόμη περισσότερο το δημοκρατικό έλλειμμα και το έλλειμμα της ιθαγένειας.
<P>
Κύριε Πρόεδρε, υποστηρίζοντας αυτή την πρόταση ψηφίσματος, επιθυμούμε κυρίως να αντιταχθούμε, στο όνομα της δημοκρατίας και της αλληλεγγύηςη στην Ευρωπαϊκή 'Ενωση, στο σχεδιαζόμενο κατακερματισμό της 'Ενωσης μέσω αυτών των αλόγιστων προτάσεων.

<SPEAKER ID=235 NAME="Salafranca Sαnchez-Neyra">
Κύριε Πρόεδρε, πιστεύω πως το να εορτάζουμε ένα γεγονός, οπωσδήποτε ιστορικό, όπως είναι η υπογραφή της Συνθήκης της Ρώμης, δεν πρέπει να περιορίζεται αποκλειστικά στο να φέρει στη μνήμη μας ένα γεγονός του παρελθόντος, όσο αξιοσέβαστο και αν είναι. Πιστεύω, κύριε Πρόεδρε, ότι πρέπει να εξαγάγουμε την ουσία, τις αρχές, τις αξίες, από ένα θεμελιώδες γεγονός που άλλαξε την όψη της ηπείρου μας, να τις ερμηνεύσουμε και να τις εξετάσουμε ενόψει του μέλλοντος, και κυρίως, ως κίνητρα για το αύριο.
<P>
Πιστεύω ότι το δίδαγμα που πρέπει να εξαγάγουμε την σήμερον ημέραν είναι περίτρανα σαφές. Πιστεύω ότι μια θεώρηση της Ευρώπης βασισμένη κυρίως στο απτό, στο υλικό, είναι μια θεμιτή θεώρηση του σχεδίου. Απέναντι όμως σε αυτήν τη θεώρηση που βασίζεται στις χρηματικές απολαβές, στην έννοια του καθαρού φορολογούμενου, ή του καθαρού αποδέκτη, πιστεύω ότι ήρθε η στιγμή να στρέψουμε ξανά το βλέμμα στις αξίες που ενέπνευσαν τη δράση των ιδρυτών της Ευρώπης, στην έννοια της ειρήνης, της ομόνοιας, της κατανόησης και της αλληλεγγύης. Και όλες αυτές θα πρέπει να γίνονται αντιληπτές υπό το φως των περιστάσεων και της χρονικής στιγμής στην οποία έτυχε να ζούμε, διότι η Ευρωπαϊκή Ένωση του σήμερα υπήρξε για κάποιο διάστημα μια κοινή αγορά.
<P>
Το στάδιο αυτό έχει πλέον ξεπεραστεί, κύριε Πρόεδρε, και περάσαμε από την έννοια του καταναλωτή στην έννοια του πολίτη και από την έννοια της Κοινής Αγοράς στην έννοια του Κοινοβουλίου. Και πιστεύω ότι αντιστοιχεί σε αυτό το Κοινοβούλιο, μαζί με την Επιτροπή, να δώσουν αποφασιστική ώθηση στο σχέδιο της ευρωπαϊκής ολοκλήρωσης, που βρίσκεται σε μια καίρια στιγμή του χρονοδιαγράμματός του. Η Ευρώπη οφείλει να αφυπνιστεί από το λήθαργό της και να πραγματοποιήσει ένα βήμα προς τη σωστή κατεύθυνση, και θα μπορέσει να το πράξει μόνο με πραγματισμό και ατενίζοντας το μέλλον. Πιστεύω ότι αυτό είναι το μήνυμα που πρέπει να μεταδοθεί στη Διακυβερνητική Διάσκεψη: Να τεθούν οι αριθμοί στην υπηρεσία των ιδεωδών, να μην υποπέσουμε στην κοντόφθαλμη λογική εκείνου που σκέφτεται περισσότερο τις επόμενες εκλογές παρά τις επόμενες γενεές και να αναζητήσει καθένας το συμφέρον του στο κοινό συμφέρον.

<SPEAKER ID=236 LANGUAGE="FR" NAME="Dury">
Κύριε Πρόεδρε, ευχαριστώ τον Επίτροπο Oreja για την παρουσία ανάμεσα μας, διότι πρόκειται να τεθεί μια ερώτηση στην Επιτροπή με σκοπό να εκφράσουμε την γνώμη μας στο Συμβούλιο, το οποίο όμως δεν εκπροσωπείται.
<P>
Τι να πούμε στο Συμβούλιο, εκτός του ότι επιδεικνύει υποκρισία, ότι το πρόβλημα της εποχής έγκειται στην προώθηση της δημοκρατίας και ότι ο στόχος των κυβερνήσεων είναι, κατά κάποιον τρόπο, να καθυστερήσει την Διακυβερνητική Διάσκεψη. Εν τέλει, αν μπορούσαν να καταργήσουν το Ευρωπαϊκό Κοινοβούλιο, θα ήταν πολύ ευχαριστημένοι. Επιπλέον, δε θα ήταν υποχρεωμένοι να δίνουν το παρόν μια μέρα το μήνα. Θα δώσω τρία παραδείγματα.
<P>
Πρώτον, ψηφίσαμε, κατά την τελευταία περίοδο συνόδου ένα ψήφισμα για τα ανθρώπινα δικαιώματα και για το νόμο Debre. Ο πρόεδρος Chirac ανησυχεί γι' αυτό και, συνεπώς, στην εθνοσυνέλευση, η γαλλική κυβέρνηση διερωτάται πώς θα κατορθώσει να φιμώσει το Ευρωπαϊκό Κοινοβούλιο και να το εμποδίσει, στο εξής, να εκφράζει την γνώμη του για τα ανθρώπινα δικαιώματα και για το τρίτο πυλώνα.
<P>
Δεύτερον, αρνούμεθα, επί σειρά μηνών, να ψηφίσουμε τη συμφωνία με την Τουρκία εξ αιτίας της κατάστασης των ανθρωπίνων δικαιωμάτων. Το Συμβούλιο ενοχλείται από αυτή την στάση και, συνεπώς, τα πορίσματα του Δουβλίνου προτείνουν να περιοριστεί το δικαίωμα στη σύμφωνη γνώμη του Κοινοβουλίου σε ότι αφορά τις συμφωνίες συνεταιρισμού και διεύρυνσης, αποκλείοντας από τις αρμοδιότητές μας τις συμφωνίες που έχουν προεκτάσεις στον προϋπολογισμό και προβάλλοντας το δικαίωμα συναπόφασης. Για ποιο λόγο; Επειδή ενοχλούμε.
<P>
Τρίτον, μας αναγγέλλουνε ότι προοδεύουμε στον τομέα του τρίτου πυλώνα. Θαύμα, αλλά πρακτικά, αποκλείουμε το Ευρωπαίκό Κοινοβούλιο προς όφελος των εθνικών κοινοβουλίων. Όμως, αυτά έχουν μια αποσπασματική εικόνα της κατάστασης. Επιπλέον είναι επιρρεπή στην χειραγώγηση εφ' όσον τοποθετούνται σε λογικές κυβερνητικής πλειοψηφίας. Και γιατί δε θέλουμε να δώσουμε το λόγο στο Ευρωπαϊκό Κοινοβούλιο; Επειδή ενοχλεί!
<P>
Σ' αυτές τις συνθήκες, οι ερωτήσεις μου δεν θα απευθυνθούν στην Επιτροπή, αφού είμαστε σύμφωνοι, αλλά στο Συμβούλιο. Θα το ρωτήσω: Τι ευαγγελίζεστε πραγματικά για να προωθήσετε τη δημοκρατία; Πέστε-μας ειλικρινά ποιες είναι οι προθέσεις σας απέναντι στο Ευρωπαϊκό Κοινοβούλιο;
<P>
Είναι αλήθεια ότι ενοχλούμε, είναι αλήθεια ότι δεν αποτελούμε ένα συντηρητικό κοινοβούλιο, αλλά αυτό είναι το τίμημα της δημοκρατίας.

<SPEAKER ID=237 LANGUAGE="DE" NAME="Rack">
Kύριε Πρόεδρε, η ποιότητα του ευρωπαϊκού ύμνου, σήμερα το πρωί, ήταν φοβερά άσχημη, από τεχνική άποψη. Θα πρέπει να φροντίσουμε ώστε το έργο «Eυρώπη» να μην είναι το ίδιο άσχημο με τον ύμνο. Xρειαζόμαστε καινούρια ώθηση. Έχουμε σήμερα κάθε λόγο, βέβαια, να γιορτάζουμε τα σαράντα χρόνια από την υπογραφή των Συνθηκών της Pώμης. Σ' ένα μεγάλο μέρος της Eυρώπης και στους εκεί κατοίκους, απέφεραν ειρήνη και σχετική τουλάχιστον ευημερία. Έχουμε όμως και κάθε λόγο να ανησυχούμε για το μέλλον της Eυρώπης. Tα σπουδαιότερα θέματα, στα οποία θεωρούμε τελείως ανεπαρκή τη σημερινή πρόοδο των διαπραγματεύσεων στη Διακυβερνητική Διάσκεψη, θίχθηκαν σήμερα επανειλημμένα. Xωρίς μια γνήσια θεσμική μεταρρύθμιση, θέτουμε υπό αμφισβήτηση το έργο «Eυρώπη». H πλειοψηφική απόφαση θα πρέπει να γίνει κανόνας, και δεν επιτρέπεται στο μέλλον να υπάρξουν ευρωπαϊκοί νόμοι, χωρίς την πλήρη συναπόφαση του Eυρωπαϊκού Kοινοβουλίου.
<P>
Aν στα δύο αυτά βασικά θέματα, δεν υπάρξει ριζική αλλαγή κατά τους εναπομείναντες τρεις μήνες, τότε δε θα έχουμε μια επιτυχημένη Διακυβερνητική Διάσκεψη. Έτσι τίθεται υπό αμφισβήτηση και η έναρξη των διαπραγματεύσεων ένταξης με τις χώρες της Kεντρικής και Aνατολικής Eυρώπης. Ως Aυστριακός, τάσσομαι ανεπιφύλακτα υπέρ του να υπάρξει μια κοινή Eυρώπη και για τους γείτονές μας στην Aνατολή. Aλλά προς τούτο, θα πρέπει να φτιάξουμε μια Ένωση που θα ενδείκνυται και θα είναι πρόθυμη να δεχθεί αυτές τις νέες χώρες. Δεν πρέπει να θέσουμε υπό αμφισβήτηση αυτά που επιτεύχθηκαν μέσα σε σαράντα χρόνια. Θα πρέπει, τους εναπομείναντες μήνες, να κάνουμε πράγματι το παν, ώστε στα βασικά θέματα κυρίως, στα οποία μέχρι τώρα δίσταζε φοβερά το Συμβούλιο, να καταλήξουμε σε λογικές και βιώσιμες λύσεις.

<SPEAKER ID=238 NAME="Cederschiφld">
(SV ) Κύριε Πρόεδρε, η Διακυβερνητική Διάσκεψη πρέπει να δημιουργήσει νέες δυνατότητες για την επίτευξη εσωτερικής ασφάλειας στην Ένωση. Αν αποτύχει αυτό, θα το πληρώσουν οι πολίτες της Ένωσης με την μορφή αυξημένης βίας και αυξημένης εγκληματικότητας. Τα θέματα της ασφάλειας δεν μπορούν να επιλυθούν σε μια Ένωση παραλυμένη από τα βέτο και τα μπλοκαρίσματα, με 27 ίσως κράτη μέλη. Για να γίνει πρακτικά δυνατή η διεύρυνση πρέπει να γίνουν πιο αποτελεσματικές οι αποφάσεις για τα ζητήματα των συνόρων και της μετανάστευσης. Και η εξωτερική και η εσωτερική ασφάλεια πρέπει να γίνουν μέρος της νέας Ευρώπης. Το ενισχυμένο περιβάλλον της πολιτικής της ασφάλειας της διεύρυνσης δεν πρέπει να επιτραπεί να οδηγήσει σε εξασθενημένη εσωτερική ασφάλεια στην Ένωση.
<P>
Χωρίς διαφάνεια, δημοκρατία, πλειοψηφικές ψηφοφορίες και δικαστικό έλεγχο του κράτους του δικαίου θεμελιωμένου και στα συντάγματα των κρατών μελών επίσης δεν μπορεί να δημιουργηθεί ένας αποτελεσματικός τομέας δικαίου σε ευρωπαϊκό επίπεδο. Απαιτεί ακριβή καθορισμό της διεθνούς εγκληματικότητας, του εμπορίου ναρκωτικών, της τρομοκρατίας, νομική και διοικητική συνεργασία.
<P>
Αυτοί που αντιτάσσονται σε πιο αποτελεσματικούς διασυνοριακούς κανόνες για την καταπολέμηση των εγκλημάτων και την μετανάστευση εξωθούν σε νέα μορφώματα τα οποία δημιουργούν καταστάσεις που μπορεί να εξασθενήσουν την ταυτότητα και την σαφήνεια της Ένωσής μας. Γι&#x02BC;αυτό είναι ένας χειρότερος δρόμος από τον φυσιολογικό δρόμο της από κοινού δημιουργίας ενός αποτελεσματικού τομέα δικαίου σε δημοκρατική βάση. Τα παιδιά μας και τα εγγόνια μας θα ζητήσουν νομικές δυνατότητες για μια ασφαλή ζωή. Θα είναι ντροπή αν το Συμβούλιο δεν ανταποκριθεί σ&#x02BC;ένα τόσο αυτονόητο αίτημα.

<SPEAKER ID=239 LANGUAGE="NL" NAME="Maij-Weggen">
Πρόεδρε, πριν απαντήσει ο κ. Oreja, θα ήθελα να θίξω ένα διαδικαστικό ζήτημα: πάρα πολλοί συνάδελφοι έκαναν παρατηρήσεις σχετικά με το γεγονός ότι το Συμβούλιο είναι απόν. Θεωρώ ότι το γεγονός ότι διεξάγουμε εδώ μία συζήτηση που επισήμως τιτλοφορείται «ερωτήσεις προς την Ευρωπαϊκή Επιτροπή» δεν μπορεί να αποτελέσει δικαιολογία απουσίας για το Συμβούλιο. Κάτι τέτοιο φανερώνει άγνοια των διαδικασιών λειτουργίας του Κοινοβουλίου, όπως οφείλει να γνωρίζει καλά η ολλανδική Προεδρία.
<P>
Ακουσα ότι αύριο πρόκειται να υποβληθεί προφορική τροπολογία επί του ψηφίσματος. Θεωρώ ότι θα πρέπει να αποφασίσουμε άπαξ διά παντός ότι σε όλες τις σημαντικές συζητήσεις στο Κοινοβούλιο οφείλει να παρίσταται η ολλανδική Προεδρία και οι επόμενες Προεδρίες. Αυτά ήθελα να πω πριν πάρει το λόγο ο κ. Oreja για να απαντήσει.

<SPEAKER ID=240 NAME="Oreja Aguirre">
Κύριε Πρόεδρε, δεν θα ήθελα να παραλείψω να ευχαριστήσω για τις διάφορες παρεμβάσεις που ακούστηκαν εδώ. Θα πρέπει να σας πω ότι για μένα θα είναι εξαιρετικά σημαντικές στην εργασία που πρέπει να φέρω σε πέρας στη Διακυβερνητική Διάσκεψη εξ ονόματος της Επιτροπής.
<P>
Θα ήθελα να σας πω κάτι, διότι παρατήρησα ότι υπάρχει μια κάποια απαισιοδοξία σε πολλές από τις παρεμβάσεις που ακούσαμε εδώ. Θα ήθελα να σας πω ότι, ως τώρα, η Διάσκεψη δεν έχει εισέλθει στο τελικό της στάδιο αυτό καθεαυτό, ότι βρίσκεται στο στάδιο των διαπραγματεύσεων, και έχετε πείρα από το πώς ήταν οι προηγούμενες Διασκέψεις. Θυμηθείτε πώς ήταν η Διάσκεψη του 1985, πώς ήταν η Διάσκεψη του 1991. Κατά συνέπεια, γνωρίζετε πολύ καλά ότι εισερχόμαστε στο στάδιο των διαπραγματεύσεων αυτό καθεαυτό κατά την τελευταία περίοδο. Επομένως, ως τώρα δεν έγιναν πραγματικές διαπραγματεύσεις. Οι διαπραγματεύσεις άρχισαν στην πραγματικότητα πριν από λίγες εβδομάδες. Ως τώρα υπήρξαν μονόλογοι, και μόνο κάποιοι διάλογοι, και οπωσδήποτε, αυτό που δεν έγινε είναι οι πραγματικές διαπραγματεύσεις. Οι διαπραγματεύσεις αρχίζουν τώρα, εφόσον έχουμε ήδη κάποια κείμενα που αποτελούν τα άρθρα που συζητώνται. Συνεπώς, αυτό που θα ήθελα να σας πω είναι ότι ο ρόλος του Κοινοβουλίου είναι πολύ σημαντικός σε μια τέτοια στιγμή. Πιστεύω πως είναι αποφασιστικό οτιδήποτε κάνει για να προωθήσει με σαφήνεια τις θέσεις του τις οποίες, όπως γνωρίζετε, στις περισσότερες περιπτώσεις συμμερίζεται και η Επιτροπή. Δεν θυμάμαι, για παράδειγμα, σε σχέση με τις παρεμβάσεις των εκπροσώπων σας στη Διακυβερνητική Διάσκεψη, να έχει υπάρξει ούτε μια διαφωνία. Και πάντοτε καθιστούσα σαφές, μετά τις παρεμβάσεις των εκπροσώπων σας στη Διάσκεψη, το κατά πόσον συμφωνούσα με αυτές. Επομένως, αυτό που πιστεύω είναι ότι βρισκόμαστε σε μια πραγματικά αποφασιστική στιγμή. Βρισκόμαστε στις παραμονές της 25ης Μαρτίου, αλλά βρισκόμαστε ουσιαστικά επίσης και στις παραμονές του Ευρωπαϊκού Συμβουλίου του Αμστερνταμ. Επομένως, πιστεύω ότι βρισκόμαστε σε μια αποφασιστική στιγμή και θα δούμε τι πρόκειται να συμβεί.
<P>
Στ' αλήθεια, δεν μπορώ να απαντήσω, διότι δεν υπήρξαν πραγματικές ερωτήσεις προς την Επιτροπή, και αυτό αποτελεί μια ακόμη απόδειξη για τη μεγάλη σύμπτωση απόψεων που υπάρχει. Προέκυψαν ορισμένα θέματα, όπως για παράδειγμα μια ερώτηση που έθεσε ο κ. Dell'Alba, και είναι μια ερώτηση, ή μια έκφραση άποψης, που έθεσε επίσης και ο κ. Medina, καθηγητής και δάσκαλος -και χαίρομαι πολύ που το αναγνωρίζω εδώ- και αναφερόταν στο ποια είναι η συμμετοχή του Ευρωπαϊκού Κοινοβουλίου σε ό, τι αφορά την ενισχυμένη συνεργασία. Γνωρίζετε ποια είναι η θέση της Επιτροπής. Είναι η ίδια με αυτήν του Κοινοβουλίου. Πιστεύουμε ότι δεν μπορεί να διασπαστεί η ενότητα του Κοινοβουλίου. Δεν θα είχε κανένα νόημα, και αυτή είναι η θέση που εκφράσαμε τόσο στη γνωμοδότησή μας, όσο και, με πολύ ιδιαίτερο τρόπο, στις παρεμβάσεις που πραγματοποίησα στη Διακυβερνητική Διάσκεψη.
<P>
Θα ήθελα επίσης να πω κάτι σχετικά με ένα θέμα στο οποίο αναφέρθηκε ο κ. Αναστασόπουλος, μιλώντας για το ρόλο της Επιτροπής. Πιθανώς, το πιο δύσκολο είναι το γνώθι σαυτόν. Τελικά όμως, μόνον η Επιτροπή, αφού εξέφρασε ό, τι πιστεύει σχετικά με τα υπόλοιπα θεσμικά όργανα, εξέφρασε και αυτό που πιστεύει για τον εαυτό της. Και ο κ. Αναστασόπουλος αναφέρθηκε σε κάτι που θα ήθελα να σχολιάσω. Ο κ. Αναστασόπουλος αναφέρθηκε σε Επιτρόπους πρώτης και δευτέρας κατηγορίας στην Επιτροπή. Και δεν είμαι απολύτως σύμφωνος. Δεν υπάρχουν Επίτροποι πρώτης και δευτέρας κατηγορίας, υπάρχουν Επίτροποι στους οποίους έχει ανατεθεί ένα χαρτοφυλάκιο, και μπορεί να υπάρχουν και Επίτροποι στους οποίους δεν έχει ανατεθεί κανένα χαρτοφυλάκιο, κάτι που δεν σημαίνει ότι τα καθήκοντά τους είναι λιγότερο σημαντικά. Συγχωρήστε με που θα σας κάνω μια προσωπική εξομολόγηση: Όταν ξεκίνησα τις διαπραγματεύσεις για την ένταξη της Ισπανίας στις Ευρωπαϊκές Κοινότητες, θυμάμαι ότι σε εκείνο το Σώμα των Επιτρόπων καίριο ρόλο διαδραμάτιζε ο Επίτροπος Natali, ο οποίος ήταν εκείνος που είχε επιφορτιστεί με όλα τα θέματα της διεύρυνσης, και ωστόσο δεν είχε κανένα χαρτοφυλάκιο.
<P>
Δηλαδή, πιστεύω ότι αυτό που είναι σημαντικό είναι να υπάρχει μια καλή ισορροπία· όμως, δεν πιστεύω ότι οπωσδήποτε το να έχει ή να μην έχει κανείς χαρτοφυλάκιο, στην περίπτωση που υπάρχει μια σωστή ανάθεση αποστολών στους Επιτρόπους εκείνους στους οποίους έχει ανατεθεί χαρτοφυλάκιο, σημαίνει ότι υπάρχουν Επίτροποι πρώτης και δεύτερης κατηγορίας. Πιστεύω ότι αυτό που γίνεται είναι ότι προσπαθούμε να ενισχύσουμε κάτι που θεωρούμε βασικό: τη νομιμότητα της Επιτροπής. Και κατ' αυτήν την έννοια, καταστήσαμε εμφανή το ρόλο του Ευρωπαϊκού Κοινοβουλίου κατά την εκλογή του Προέδρου και την αναγνώριση ή την ανάληψη καθηκόντων του Σώματος των Επιτρόπων. Πιστεύω ότι αυτό είναι βασικό. Σας διαβεβαιώ ότι εγώ ο ίδιος, που ανήκα και στο προηγούμενο Σώμα των Επιτρόπων, νιώθω να διαθέτω αυτήν τη στιγμή μεγαλύτερη νομιμότητα, μεταξύ άλλων λόγω των ακροάσεων που διεξήχθησαν εδώ με τα διάφορα μέλη της Επιτροπής πριν προχωρήσουμε στην οριστική ανάληψη καθηκόντων. Επομένως, οτιδήποτε σημαίνει ενίσχυση της νομιμότητας το θεωρώ ως θετικό στοιχείο.
<P>
Τέλος, θα ήθελα επίσης να απαντήσω σε μια ερώτηση που έθεσε ο κ. Frischenschlager, αναφερόμενος στο ότι δεν υπήρχαν συμφωνίες στη Διάσκεψη και ότι από πλευράς της Επιτροπής δεν αρκεί να λέμε ότι ελπίζουμε χωρίς να λέμε με ποιον τρόπο. Τολμώ να σας πω ότι μπορεί κανείς να μην είναι σύμφωνος με τα ζητήματα της Επιτροπής αλλά η Επιτροπή, πρώτον, έχει μια γνωμοδότηση όπου εκφράζει την άποψή της σχετικά με όλα τα σημεία, και δεύτερον, ότι εμείς τις εκφράζουμε συνεχώς, και εδώ κατέστησα σαφές συγκεκριμένα τι είναι αυτό που πιστεύουμε σχετικά με την κοινή εξωτερική πολιτική και πολιτική ασφάλειας, τι είναι αυτό που πιστεύουμε σχετικά με το ρόλο του Κοινοβουλίου και το ρόλο της Επιτροπής στον τρίτο πυλώνα και, εν κατακλείδι, εκφράζουμε τις απόψεις μας καθημερινά, και προσωπικά έχω την ευκαιρία να το κάνω συχνά ενώπιον της Επιτροπής Θεσμικών Θεμάτων. Εν πάση περιπτώσει όμως, θα ήθελα να σας πω ότι για μένα ήταν πολύ εποικοδομητική αυτή η συνάντηση, το ότι είμαι εδώ παρών, το ότι νιώθω την ατμόσφαιρα του Κοινοβουλίου αυτήν την τόσο σημαντική στιγμή, εφόσον είναι το καίριο κομμάτι μια και διαθέτει τη δημοκρατική εκπροσώπηση.
<P>
Επομένως, θα ήθελα να απευθύνω έκκληση στο Κοινοβούλιο και να σας ζητήσω σε μια στιγμή όπως αυτή, τόσο κρίσιμη και σημαντική, στις παραμονές της 25ης Μαρτίου, κυρίως όμως στις παραμονές της ολοκλήρωσης της Διακυβερνητικής Διάσκεψης, να νιώθουμε πάντοτε ποια είναι η σκέψη αυτού του Κοινοβουλίου ώστε να μπορούμε να προχωρούμε προς τη σωστή κατεύθυνση.

<SPEAKER ID=241 LANGUAGE="NL" NAME="Van Dijk">
Πρόεδρε, λυπούμαι που μακρηγορώ αλλά υπέβαλα μια συγκεκριμένη ερώτηση στον Επίτροπο στην οποία δεν δόθηκε απάντηση. Εγώ όμως θέλω μια απάντηση. Συγκεκριμένα, τον ερώτησα ποιά είναι η γνώμη της Επιτροπής όσον αφορά την άποψη του Συμβουλίου ότι οι διατάξεις περί μη διάκρισης για τους ηλικιωμένους, τα άτομα με ειδικές ανάγκες και τους ομοφυλόφιλους πρέπει να περιληφθούν στο ισχύον πακέτο κοινωνικών μέτρων, τη στιγμή που η ίδια δήλωνε ανέκαθεν ότι δεν διαθέτει την απαραίτητη νομική βάση. Θα ήθελα, συνεπώς, να πληροφορηθώ από την Επιτροπή εάν έχει τη γνώμη ότι η άποψη της ολλανδικής Προεδρίας ισχύει ή όχι.

<SPEAKER ID=242 NAME="Oreja Aguirre">
Πράγματι, το είχα σημειώσει, αλλά με όλα τα χαρτιά που είχα συγκεντρώσει, λησμόνησα να σας απαντήσω.
<P>
Θα ήθελα να σας πω ότι αυτό είναι ένα θέμα που παραμένει ανοιχτό. Σχετικά με αυτό, έγινε αποδεκτή η αρχή της μη διάκρισης, που πρέπει να αναφέρεται στη Συνθήκη, κάτι που συνεπάγεται ένα σημαντικό βήμα, διότι για μένα μια βασική ιδέα -και αυτή είναι η θέση της Επιτροπής- είναι οτιδήποτε επηρεάζει την ιθαγένεια, και ιθαγένεια σημαίνει ανθρώπινα δικαιώματα, πρέπει να διέπεται από την αρχή της μη διάκρισης.
<P>
Όσον αφορά την απαρίθμηση αυτών που εννοούμε λέγοντας μη διάκριση, υπάρχουν δύο κριτήρια: Πρώτον, να καταρτιστεί ένας μακροσκελής κατάλογος αυτών που εννοούμε λέγοντας μη διάκριση, και δεύτερον, να υπάρχει μια γενική περιγραφή.
<P>
Όσον αφορά τη συγκεκριμένη περιγραφή, μια ερώτηση που έθεσαν ορισμένα από τα μέλη της Διακυβερνητικής Διάσκεψης είναι αν αυτό δε σημαίνει -και συγκεκριμένα σε σχέση με τα άτομα με ειδικές ανάγκες- ότι θα υπάρχει η αναγνώριση μιας νομικής βάσης και ότι αυτό θα συνεπάγεται εν κατακλείδι πως, με βάση αυτό, θα υπάρχουν κάποιες κοινές πολιτικές. Αυτή δεν είναι η πρόθεση κάποιων άλλων μελών της Διάσκεψης. Επομένως, αυτό που θέλω να σας πω είναι ότι το θέμα παραμένει ανοιχτό, ότι αυτό το θέμα πρέπει να αποτελέσει αντικείμενο μιας νέας ανάγνωσης τον Απρίλιο και συνεπώς, δεν μπορούμε να προβάλουμε τη στιγμή αυτή προτάσεις διότι, συγκεκριμένα, η ολλανδική Προεδρία δεν έχει ακόμη αποφανθεί οριστικά σχετικά με αυτό το θέμα. Η κ. van Dijk μπορεί να είναι βέβαιη ότι σημειώνω τις επιθυμίες της -και πιστεύω ότι βρίσκομαι πολύ κοντά στις θέσεις που διατηρεί- και ελπίζω ότι, εδώ στην Ολομέλεια, ή στην Επιτροπή Θεσμικών Θεμάτων, θα μπορέσω να της απαντήσω όταν αυτό το θέμα θα εμφανιστεί και πάλι στην ημερήσια διάταξη της Διακυβερνητικής Διάσκεψης τον Απρίλιο.

<SPEAKER ID=243 NAME="Πρόεδρος">
Ευχαριστώ κύριε Επίτροπε.
<P>
Η συζήτηση έληξε.
<P>
Η ψηφοφορία θα διεξαχθεί αύριο στις 12.00 π.μ.
<P>
(Η συνεδρίαση διακοπείσα στις 19.55 επαναλαμβάνεται στις 21.00)

<CHAPTER ID=9>
Κατευθυντήριες γραμμές για τον προϋπολογισμό του 1998
<SPEAKER ID=244 NAME="Πρόεδρος">
Η ημερήσια διάταξη προβλέπει την κοινή συζήτηση των εξής εκθέσεων:
<P>
Α4-0080/97 του κ. Tillich, εξ ονόματος της Επιτροπής Προϋπολογισμών, σχετικά με τις κατευθυντήριες γραμμές για τον προϋπολογισμό του 1998 - Τμήμα ΙΙΙ·-Α4-0070/97 του κ. Tomlinson, εξ ονόματος της Επιτροπής Προϋπολογισμών, σχετικά με τις κατευθυντήριες γραμμές για τον προϋπολογισμό του 1998 - Αλλα τμήματα.
<SPEAKER ID=245 NAME="Tillich">
Kύριε Πρόεδρε, θα ήθελα, από τη θέση αυτή, να ευχαριστήσω θερμά για τη συνεργασία με τις ειδικές επιτροπές του Σώματος, κατά την εκπόνηση των guidelines , και ταυτόχρονα, την παρευρισκόμενη Eπιτροπή, καθώς επίσης και την ολλανδική προεδρία, για την ειλικρινή ατμόσφαιρα στις μέχρι τώρα διαπραγματεύσεις για τις guidelines . Πιστεύω πως αυτό θα αποτελέσει μια καλή βάση, για τη συνέχιση των δημοσιονομικών διαβουλεύσεων για τον προϋπολογισμό του 1998.
<P>
Kαι για τον προϋπολογισμό του 1998 της Eυρωπαϊκής Ένωσης, θα ισχύει, όπως και για τον προϋπολογισμό του 1997, το αίτημα να έχει αποτελεσματικότητα και διαφάνεια, αλλά και το να περιοριστεί σε προγράμματα και σχέδια που θα έχουν πραγματική ευρωπαϊκή υπεραξία. Έτσι θα υπάρξει πραγματική συμβολή στην αυξημένη απασχόληση και στην κοινωνική και οικονομική ανάπτυξη της Eυρωπαϊκής Ένωσης, και ταυτόχρονα τα κράτη μέλη θα υποστηριχθούν στις προσπάθειές τους για εκπλήρωση των κριτηρίων σύγκλισης της Eυρωπαϊκής Oικονομικής και Nομισματικής Ένωσης.
<P>
Tο θέμα, κυρίως, είναι να κάνει η Eπιτροπή, στις γεωργικές δαπάνες, καλύτερες προεκτιμήσεις απ' ότι εμείς, ως Kοινοβούλιο, μπορούμε να ελέγξουμε, και οι επιπτώσεις των γεωργικών δαπανών να έχουν ήδη αντίκτυπο στο προσχέδιο του προϋπολογισμού της Eπιτροπής.
<P>
Mια μηδενική αύξηση, όπως ζητούν ορισμένα κράτη μέλη, μου φαίνεται μη ρεαλιστική. Tο Eυρωπαϊκό Kοινοβούλιο θα συμφωνήσει με μια μέτρια αύξηση, μόνον αν τα επικείμενα προβλήματα - δηλαδή η δημιουργία ενός αποθεματικού κάτω από τη γεωργική κατευθυντήρια γραμμή, το πρόβλημα της έλλειψης μιας νομικής βάσης, οι δαπάνες του δεύτερου και τρίτου πυλώνα με το δικαίωμα της συναπόφασης του Eυρωπαϊκού Kοινοβουλίου και η κατάταξη των δαπανών - οδηγηθούν σε μια παραδεκτή για το Kοινοβούλιο λύση.
<P>
Tο Eυρωπαϊκό Kοινοβούλιο ζητεί, παράλληλα, να μην προβεί η Διακυβερνητική Διάσκεψη σε καμιά τροποποίηση των δημοσιονομικών δικαιωμάτων της Eυρωπαϊκής Ένωσης, που θα έχουν σαν αποτέλεσμα τον περιορισμό των δημοσιονομικών δικαιωμάτων του Eυρωπαϊκού Kοινοβουλίου. O γενικός εισηγητής σάς προτείνει τις ακόλουθες προτεραιότητες για το 1998: την καταπολέμηση της ανεργίας, με συγκέντρωση των ευρωπαϊκών πιστώσεων στις επενδύσεις και στην απασχόληση, την υποστήριξη των μικρομεσαίων επιχειρήσεων στη δημιουργία βιώσιμων θέσεων εργασίας με καινοτόμα δανειοληπτικά μέσα, την έναρξη της διαδικασίας προετοιμασίας των υποψηφίων για ένταξη χωρών στην Eυρωπαϊκή Ένωση, τη δημιουργία ενός κατάλληλου μέσου για τη διευκόλυνση της συμμετοχής των χωρών αυτών σε όλες τις πολιτικές, την ταυτόχρονη έναρξη μιας διαδικασίας προσαρμογής για τις πολιτικές της Eυρωπαϊκής Ένωσης, λαμβάνοντας υπόψη τα ιδιαίτερα προβλήματα των κρατών μελών λόγω της διεύρυνσης, την ενθάρρυνση των ήδη υφισταμένων προγραμμάτων για τους νέους, καθώς και των εκπαιδευτικών προγραμμάτων με αναμφισβήτητα πολλαπλασιαστικά φαινόμενα, και το ξεπέρασμα της άπνοιας στα πολιτιστικά προγράμματα.
<P>
Mερικές ακόμη παρατηρήσεις, σχετικά με τις διάφορες κατηγορίες δαπανών: Σχετικά με την κατηγορία 1: Σ' αυτή βρίσκεται το κλειδί της επιτυχίας του προϋπολογισμού του 1998, που επιθυμεί το Συμβούλιο. Eπιτροπή και Συμβούλιο θα πρέπει να γνωρίζουν πολύ καλά, ότι το 3 % αύξησης του γενικού προϋπολογισμού, το να μη θιγούν τα διαρθρωτικά ταμεία, σύμφωνα με τις αποφάσεις του Eδιμβούργου, και η μηδενική αύξηση στις υπόλοιπες κατηγορίες, σημαίνουν, παρόλα αυτά, πως θα πρέπει να βρουν 2, 3 δισεκατ. Ecu στο γεωργικό τομέα, αν θέλουν να ακολουθήσουν την κατεύθυνση της μηδενικής αύξησης. Eντάξει, περιμένουμε τις προτάσεις τους.
<P>
Mια παρατήρηση, όσον αφορά το greening στο γεωργικό τομέα. Eδώ δεν πρόκειται παρά για την προταθείσα από το Kοινοβούλιο και υλοποιηθείσα από την Eπιτροπή σύνδεση της περιβαλλοντικής προστασίας με όλους τους τομείς της πολιτικής της Eυρωπαϊκής Ένωσης. Γι' αυτό και προτείνω στις δύο θιγόμενες ειδικές επιτροπές - την Eπιτροπή Γεωργίας και την Eπιτροπή Περιβάλλοντος - να συνεννοηθούν για τον τρόπο με τον οποίο θα γίνει, τους επόμενους μήνες.
<P>
Όσον αφορά την κατηγορία 4: H προτεραιότητα που σας προτείνει ο γενικός εισηγητής, για το 1998, εμφανίζεται ως εξής: Tο σημαντικότερο θα είναι να δημιουργήσουμε ένα προενταξιακό μέσο, το οποίο, το 1998, θα προβλέπει διαρθρωτικές μεταβολές στις υπηρεσίες της Eπιτροπής κι ένα πρόγραμμα για μια προενταξιακή φάση, καθώς και τις απαιτήσεις που θα συνεπάγεται αυτή.
<P>
Περιμένουμε, προς τούτο, από την Eπιτροπή, έγκαιρα, πριν από την πρώτη ανάγνωση, ανάλογες προτάσεις. Όσον αφορά τα άσχημα ποσοστά αξιοποίησης στο PHARE, το TACIS και το MEDA, υπενθυμίζουμε ότι πρόκειται για χρήματα φορολογουμένων της Eυρωπαϊκής Ένωσης. Aν τα δώρα στις παραλήπτριες χώρες δεν βρίσκουν τους παραλήπτες, αυτό έχει τους λόγους του.
<P>
Όσον αφορά την κατηγορία 5: Eδώ θα πρέπει να βελτιώσουμε τη διοικητική διαχείριση. Aπό τους δυσκίνητους ευρωκράτες, θα πρέπει να προκύψει μια αποδοτική υπηρεσία παροχής υπηρεσιών για τον ευρωπαίο πολίτη και για τις ευρωπαϊκές επιχειρήσεις. Σας παρακαλώ αύριο να δώσετε τη συγκατάθεσή σας στις guidelines .

<SPEAKER ID=246 NAME="Tomlinson">
Κύριε Πρόεδρε, οι γενικές κατευθυντήριες γραμμές για τη διαδικασία του προϋπολογισμού του 1998 των άλλων θεσμικών οργάνων είναι πολύ σαφείς. Στο γενικό πλαίσιο που καθορίζεται στις παραγράφους 1-4 γίνεται απόλυτα σαφές ότι οι συνθήκες που αντιμετωπίζουμε δεν είναι συνθήκες αυστηρότητας αλλά και δεν ενθαρρύνουν την οποιαδήποτε σκέψη περί σπατάλης. Οι συνθήκες είναι ικανοποιητικές χωρίς να αφήνουν περιθώρια για υπερβολές. Στις παραγράφους αυτές αναφερόμαστε πολύ καθαρά στην ανάγκη να τιμήσουμε τις διοργανικές μας συμφωνίες παραμένοντας κάτω της οροφής των δημοσιονομικών προοπτικών και τονίζουμε ότι η προτεινόμενη αύξηση από 3 % στις πιστώσεις δεν αποτελεί στόχο που πρέπει να επιτευχθεί αλλά κατευθυντήρια γραμμή που δεν θα πρέπει να ξεπεραστεί.
<P>
Στην έκθεση γίνεται σαφής αναφορά στους ανθρώπινους πόρους με την οποία, χωρίς να αναφερθώ αναλυτικά, τονίζεται ότι κατά τα τελευταία δέκα χρόνια έχει σημειωθεί συνολική αύξηση 23 % στις πιστώσεις για το προσωπικό. Ένα τμήμα της αυξήσεως αυτής συνδέεται με θέσεις που έχουν σχέση με τη διεύρυνση αλλά η πιο σημαντική παράγραφος είναι η παράγραφος 10 η οποία λέει πολύ καθαρά ότι η Επιτροπή Προϋπολογισμών συνιστά στο Σώμα ότι, όπως και το 1997 έτσι και κατά το 1998, δεν θα πρέπει να δημιουργηθούν νέες θέσεις προσωπικού για τα άλλα θεσμικά όργανα. Τονίζει, εν τούτοις, τις ειδικές συνθήκες που σχετίζονται με το Ελεγκτικό Συνέδριο. Η Συνθήκη του Μάαστριχτ ανέθεσε στο Ελεγκτικό Συνέδριο την ευθύνη χορήγησης της δήλωσης αξιοπιστίας. Για να βρεθεί το προσωπικό που εργάσθηκα γι' αυτή, καθυστέρησε η καθημερινή ελεγκτική εργασία που αποδίδει χρήματα και αυτό είναι κάτι που θα πρέπει να ληφθεί υπόψη από αυτό το σκέλος της αρχής που έχει εξουσία επί του προϋπολογισμού.
<P>
Στο κεφάλαιο για τους ανθρώπινους πόρους οι κατευθυντήριες γραμμές αναφέρουν συγκεκριμένα την ανάγκη όπως η κάθε αρχή που διόριζει να αιτιολογεί την κάθε αναβάθμιση θέσεως έτσι ώστε να μην λαμβάνουμε μόνο γενικές προτάσεις αλλά και τις αντίστοιχες αιτιολογίες.
<P>
Η παράγραφος 12 αναφέρεται στην ελαχιστοποίηση προσφυγής σε εξωτερικούς συμβούλους. Θα πρέπει να ξεκαθαρίσω κάτι στο Σώμα: δεν λέμε να μην τους χρησιμοποιούμε, αλλά να τους χρησιμοποιούμε μόνον εκεί που η εμπειρογνωμοσύνη τους είναι απόλυτα αναγκαία για να συμπληρώσει την εργασία του Κοινοβουλίου.
<P>
Στρέφομαι τώρα στο μέρος της εκθέσεως που ασχολείται με τις πιστώσεις για ακίνητα και προμήθειες. Επισημαίνω ιδιαίτερα στο Σώμα την παράγραφο 15 στην οποία επιβεβαιώνουμε εκ νέου την πολιτική απόκτησης ακινήτων του Ευρωπαϊκού Κοινοβουλίου στον συντομότερο δυνατό χρόνο, σε συμφωνία με τις άλλες απαιτήσεις του προϋπολογισμού. Αυτό αποτελεί στην πραγματικότητα έγκριση της τρέχουσας θέσης του Προεδρείου του Κοινοβουλίου όπου αναφέρεται σε αγορές για μια περίοδο 10 ετών. Η παράγραφος συνεχίζει προτείνοντας την πολιτική αυτή ως την πιο κατάλληλη και για τα άλλα θεσμικά όργανα και προτρέπει την επιτάχυνση της διοργανικής συνεργασίας προς τον σκοπό αυτό.
<P>
Στρέφομαι τώρα στο μέρος της εκθέσεως που ασχολείται με την τεχνολογία και την πολιτική πληροφόρησης. Ασφαλώς η παρούσα είναι μια έκθεση που αφορά όλα τα θεσμικά όργανα αλλά μια και εδώ βρίσκονται κυρίως κοινοβουλευτικοί, παίρνω ένα κοινοβουλευτικό παράδειγμα. Τα προϊόντα της τεχνολογίας της πληροφορικής μπορεί να είναι καλά, κακά ή ουδέτερα. Επισκέφθηκα σήμερα τον κόμβο του Κοινοβουλίου. Από τη θετική πλευρά ανακάλυψα, π.χ., ότι η έκθεση της εξεταστικής επιτροπής για την απάτη στο κοινοτικό σύστημα διαμετακόμισης η οποία παρουσιάστηκε σήμερα το πρωί ήταν ήδη διαθέσιμη στο Internet σε πέντε γλώσσες: αγγλικά, ολλανδικά, σουηδικά, γαλλικά και γερμανικά - πολύ θετικό. Από την αρνητική πλευρά, επισκεπτόμενος ακόμη τον κόμβο του Κοινοβουλίου πήγα να ιδώ την εργασία που γίνεται στις κοινοβουλευτικές επιτροπές και κατέληξα στο αξιοπερίεργο γεγονός ότι δεν υπήρχε κανένα έγγραφο. Όλα αυτά δείχνουν ότι η πολιτική μας επί της πληροφόρησης έχει ανάμικτα αποτελέσματα. Υπάρχουν πολύ σαφείς προτάσεις σχετικά με την αναγκαιότητα να αποκτήσουμε συνεκτικά πρότυπα στην πολιτική μας για την ενημέρωση, στην πολιτική μας για την τεχνολογία της πληροφορικής και όχι μόνο σε σχέση με αυτές αλλά και σε σχέση με εκείνα τα ευφυή προγράμματα τα οποία είναι τόσο πολύ ευφυή που δεν γίνονται πλήρως κατανοητά από όλα τα μέλη του Σώματος, όπως το πρόγραμμα EPICENTRE.
<P>
Επομένως εδώ έχουμε πολύ σαφείς γενικές κατευθυντήριες γραμμές. Συνιστώ την έκθεση στο Σώμα. Υποστηρίχθηκε με μεγάλη πλειοψηφία στην Επιτροπή και διαμορφώνει τη βάση των φιλοδοξιών να ασχοληθούμε με τους προϋπολογισμούς των άλλων θεσμικών οργάνων σε μία και μόνη ανάγνωση. Το μόνο που θα μπορούσε ίσως να σταθεί στο δρόμο αυτό είναι η πολιτική για τα ακίνητα. Το κλειδί για τη λύση είναι στα χέρια των απόντων φίλων μας, των φίλων μας από το Συμβούλιο που επέλεξαν να μην είναι εδώ μαζί μας σήμερα.

<SPEAKER ID=247 NAME="Mulder">
Κύριε Πρόεδρε, η Επιτροπή Γεωργίας αυτού του Κοινοβουλίου αποβλέπει σε καλή συνεργασία με την Επιτροπή Προϋπολογισμού. Πιστεύουμε ότι αμφότερα τα μέρη έχουν να επωφεληθούν εάν αυτή η συνεργασία είναι καλή και εμπιστευόμαστε πλήρως τον κ. Tillich ότι αυτό θα γίνει και εφέτος. Εάν εξετάσουμε καλύτερα τις προτάσεις για τη γεωργία, τότε διαπιστώνουμε ότι, όσον αφορά τη γεωργία, εδώ και έτη η ανάπτυξη του προϋπολογισμού είναι μηδενική. Πιθανόν αυτό να σημαίνει: σύμφωνα με τις κατευθυντήριες γραμμές για τη γεωργία, δεν υπάρχει πρόθεση να δαπανηθούν χρήματα γι'αυτήν και ότι αυτό είναι το ανώτατο όριο, ενώ αντιθέτως στα διαρθρωτικά ταμεία διατίθεται ετησίως αυτό που πρέπει να διατεθεί. Ωστόσο, πιστεύω ότι είναι δύσκολο να εξηγηθεί στο μέσο πολίτη, και πολύ περισσότερο στο μέσο αγρότη της Ευρώπης, ότι οι δαπάνες για τα διαρθρωτικά ταμεία εφέτος θα πρέπει να αυξηθούν κατά 8 %, ενώ υπάρχει ένα απόθεμα περίπου 30 δισεκατομμυρίων, τα οποία δεν έχουν διατεθεί ακόμη. Η λογική αυτής της ενέργειας είναι αυτό που συμφωνήθηκε το 1992 στο Εδιμβούργο. Ένα από τα δυσκολότερα σημεία του προϋπολογισμού της γεωργίας μου φαίνεται ότι είναι η μη διατήρηση του συμπληρωματικού εισοδήματος ανά εκτάριο. Εάν η μελλοντική πολιτική της Ένωσης θα συνίσταται περισσότερο στη χορήγηση εισοδηματικής στήριξης αντί στήριξης των τιμών, τότε θα πρέπει αυτή η πολιτική να παραμείνει αξιόπιστη και δεν είναι δυνατό να μεταβληθεί στα μέσα του δρόμου. Γι'αυτό πιστεύω, και αυτό αναφέρεται και στο ψήφισμα, ότι θα πρέπει να συζητήσουμε σοβαρά με την αρμόδια για τον προϋπολογισμό αρχή σχετικά με την κατηγορία Β1. Ποιες είναι πραγματικά υποχρεωτικές δαπάνες και ποιες δεν είναι υποχρεωτικές;
<P>
Υποχρεωτικές δαπάνες είναι οι δαπάνες, οι οποίες πραγματοποιούνται για την υποστήριξη των τιμών και των εισοδημάτων, ενώ μη υποχρεωτικές δαπάνες είναι αυτές για τις υπόλοιπες υποθέσεις, οι οποίες θα μπορούσαν να προέλθουν, για παράδειγμα από την κατηγορία Β2, όπου όπως δήλωσα διατίθενται πολλά χρήματα. Αυτή τη συζήτηση θα επιθυμούσαμε να τη συνεχίσουμε, κύριε Πρόεδρε.

<SPEAKER ID=248 NAME="Souchet">
Κύριε Πρόεδρε, η αλιεία, όπως γνωρίζετε, είναι ένας στρατηγικός τομέας για τις θαλάσσιες περιοχές ολοκλήρου της Ευρωπαϊκής Ενωσης, όπου αποτελεί πηγή απασχόλησης και οικονομικής ανάπτυξης, συχνά αναντικατάστατης σε αυτές τις ιδιαίτερα ασταθείς ζώνες. Ακόμα κι αν η κοινή πολιτική αλιείας ακολουθεί πολύ συχνά μια προσέγγιση μάλλον ημίμετρη παρά θετική, παίζει ωστόσο, σε αυτές τις ευαίσθητες περιοχές, έναν καθόλου ευκαταφρόνητο ρόλο υπέρ των κοινοτήτων των αλιέων.
<P>
Αυτή η κοινή πολιτική αλιείας διαρθρώνεται σε έναν ορισμένο αριθμό πτυχών στενά συνδεδεμένων μεταξύ τους, παρόλο που εμφανίζονται σε διαφορετικά κονδύλια. Αυτός είναι και ο λόγος για τον οποίον, εξ' ονόματος της Επιτροπής Αλιείας, εύχομαι, κύριε Γενικέ Εισηγητή, να μπορέσετε να διαφυλάξετε την συνοχή ολοκλήρου του προϋπολογισμού μας, ο οποίος αποτελεί ένα αδιάσπαστο σύνολο. Πώς είναι δυνατόν να θέσουμε σε εφαρμογή τους τεχνικούς μηχανισμούς της ΚΑΠ, αν τα δημοσιονομικά μέσα απουσιάζουν από το σύστημα ελέγχου; Πώς είναι δυνατόν να θέσουμε σε εφαρμογή ένα ορθολογικό σχέδιο προσανατολισμού, αν δεν διαφυλάξουμε τα διαρθρωτικά ταμεία;
<P>
Με αυτό το σκεπτικό απευθύνθηκα στον πρόεδρο της Επιτροπής Προϋπολογισμών και σε σας και σας ευχαριστώ που λάβατε ήδη υπόψη, αν και μερικώς ακόμα, τα ερωτήματα που έθεσα.
<P>
Τέλος, όσον αφορά τις συμφωνίες αλιείας, επιτρέψτε μου να σας υπενθυμίσω ότι, κατά την περίοδο συνεδριάσεων του Μαϊου, θα πρέπει να αποφανθούμε επί της έκθεσης Crampton, η οποία αφορά στην εξέλιξη των διεθνών συμφωνιών αλιείας. Οι συμφωνίες αυτές αποτελούν πηγές απασχόλησης για έναν μεγάλο αριθμό, διαρθρωτικά ευαίσθητων, θαλάσσιων περιοχών.
<P>
Υπενθυμίζω ότι αυτές οι συμφωνίες αλιείας βοηθούν στην ανάπτυξη και στην σταθερότητα ενός ορισμένου αριθμού μη ευνοουμένων χωρών, για τις οποίες η αλιεία μπορεί να αποτελέσει σημαντικό πόρο και ότι, μεταξύ αυτών, περιλαμβάνεται και ένας ορισμένος αριθμός των εταίρων μας της ΑΚΕ.
<P>
Σας ζητώ, λοιπόν, κύριε γενικέ εισηγητή, να διαφυλάξετε, στο σύνολό του, το κονδύλιο που αντιστοιχεί σε αυτές τις σημαντικές συμφωνίες.

<SPEAKER ID=249 NAME="McNally">
Κύριε Πρόεδρε, εξ ονόματος της Επιτροπής Έρευνας, Τεχνολογικής Ανάπτυξης και Ενέργειας, θα ήθελα να θέσω δύο σημεία - ένα σχετικά με την έρευνα και ένα σχετικά με την ενέργεια. Όσον αφορά την έρευνα και ανάπτυξη υπάρχει ομοφωνία μεταξύ της επιστημονικής και της βιομηχανικής κοινότητας ότι η έρευνα που χρηματοδοτείται από την Ευρωπαϊκή Ένωση έχει ένα πραγματικό πολλαπλασιαστικό αποτέλεσμα, δηλαδή προσθέτει αξία. Κατά συνέπεια, είναι ακόμη περισσότερο απογοητευτικό το γεγονός ότι το Συμβούλιο των Υπουργών υπήρξε τόσο ελάχιστα φιλόδοξο στη χρηματοδότηση που πρότεινε για την έρευνα. Όπως καλά γνωρίζετε αναμέναμε όπως το 4ο πρόγραμμα πλαίσιο προικοδοτηθεί με το ποσό των 700 εκατομμυρίων Ecu. Πράγματι, αυτό ήταν το είδος της χρηματοδότησης που χρειαζόταν για ενισχυθεί η έρευνα στην ΕΕ. Αντ' αυτού όμως το Συμβούλιο έρχεται και κάνει τη μίζερη πρόταση των 100 εκατομμυρίων Ecu, 35 εκατομμύρια από τα οποία προτείνουν να δαπανηθούν στη νέα κρίση, δηλαδή αυτή της ΣΕΒ. Σε μας φαίνεται ότι τα 100 εκατομμύρια Ecu είναι εντελώς ανεπαρκή για την αύξηση της ανταγωνιστικότητας των βιομηχανιών της Ευρωπαϊκής Ένωσης και κατ' ακολουθία της απασχόλησης. Οι Ηνωμένες Πολιτείες και η Ιαπωνία δαπανούν στην έρευνα πολλαπλάσια ποσά απ' ότι η Ευρωπαϊκή Ένωση. Το δεύτερο σημείο που θέλω να θέσω αφορά την ενέργεια. Τόσο στο Ρίο όσο και στο Βερολίνο η Ευρωπαϊκή Ένωση ανέλαβε υποχρεώσεις, γεγονός το οποίο σημαίνει ότι θα πρέπει να συμβάλλουμε στην αναχαίτιση των κλιματικών μεταβολών με τη χρήση μέτρων όπως η ενεργειακή αποδοτικότητα και οι ανανεώσιμες ενέργειες. Το πρόβλημα εδώ παραμένει το ίδιο το μακροχρόνιο και ευρύτατο πρόβλημα της έλλειψης νομικής βάσης. Γνωρίζω ότι η Επιτροπή κάνει ό, τι μπορεί για να εγκρίνει ένα πλαίσιο εντός του οποίου θα μπορούν να συμπεριληφθούν αυτά τα προγράμματα. Ελπίζω ότι αυτό θα μπορέσει να υλοποιηθεί έγκαιρα ούτως ώστε να χρηματοδοτηθεί από τον προϋπολογισμό του 1998.

<SPEAKER ID=250 LANGUAGE="EN" NAME="Wynn">
Κύριε Πρόεδρε, όπως λέτε μιλώ εξ ονόματος της Σοσιαλιστικής Ομάδας. Το πρώτο που θα ήθελα να κάνω είναι να συγχαρώ τους δύο εισηγητές. Ο κ. Tillich υπήρξε πολύ ευγενής στον τρόπο με τον οποίο διεξήγαγε τις διαπραγματεύσεις με τις διάφορες ομάδες και υιοθέτησε αρκετές συστάσεις ενώ ο κ. Tomlinson έκανε τη συνήθη εξαιρετική του εργασία.
<P>
Αφού είπα όλα αυτά, θα πρέπει να δηλώσω ότι η έκθεση Tillich είναι πολύ μακροσκελής χωρίς όμως αυτό να αποτελεί σφάλμα του εισηγητή. Αυτό που έχουμε εδώ είναι ένα έγγραφο το οποίο είναι η δήλωση των κυρίων προτεραιοτήτων μας πριν από το προκαταρκτικό σχέδιο προϋπολογισμού της Επιτροπής. Δεν είναι σχέδιο ψηφίσματος, όπως πιστεύουν πολλοί, για την πρώτη ανάγνωση. Ωστόσο, όταν υπάρχουν 135 τροπολογίες και 11 Επιτροπές που λένε τις γνώμες τους για αυτές τις κατευθυντήριες γραμμές τότε υποχρεωτικά καταλήγει κανείς σε κάτι που είναι πολύ μακροσκελέστερο από το βραχύ και περιληπτικό έγγραφο που θα θέλαμε όλοι μας.
<P>
Θα παρατηρήσετε ότι το κείμενο δεν αναφέρεται σε ένα αυστηρό προϋπολογισμό όπως έκανε πέρσι. Ούτε και λέει σαφώς ότι το Κοινοβούλιο είναι έτοιμο να βοηθήσει για τη μείωση των δαπανών. Η αιτία είναι πολύ απλή: πέρσι το Κοινοβούλιο συμφώνησε με αυτή τη στρατηγική έχοντας την ελπίδα ότι το Συμβούλιο των Υπουργών θα ανταποκρινόταν στην χειρονομία αυτή βοηθώντας μας να λύσουμε ορισμένα προβλήματα που αντιμετωπίζουμε συνεχώς, όπως το πρόβλημα με τις νομικές βάσεις για ένα σωρό γραμμές και το πρόβλημα επίτευξης συμφωνίας για την ταξινόμηση και τις δαπάνες, για να αναφερθώ μόνο σε δύο.
<P>
Η ομάδα μου δεν είναι έτοιμη να ακολουθήσει ξανά τον ίδιο δρόμο. Είμαστε έτοιμοι να παίξουμε τον ρόλο μας στο Κοινοβούλιο για να εκπονήσουμε τον καλύτερο προϋπολογισμό που πιστεύουμε ότι μπορεί να εκπονηθεί και είμαστε έτοιμοι να το κάνουμε με καλή πίστη προς το Συμβούλιο. Θα πρέπει να ελπίζουμε ότι θα δούμε την ίδια καλή θέληση και από το Συμβούλιο. Το λέγω αυτό διότι όταν θα διαβάσετε την τροπολογία μας στη παράγραφο 3 θα κατανοήστε τις ανησυχίες μας.
<P>
Οι ίδιες ανησυχίες διατυπώνονται και στην παράγραφο 4 των κατευθυντηρίων γραμμών του εισηγητή όπου αναμένουμε τη βελτίωση του συνήθους διαλόγου που έχουμε με το Συμβούλιο. Ο κ. Tomlinson είπε ότι όταν πηγαίνουμε στις τριμερείς συναντήσεις να δούμε το Συμβούλιο, διεξάγουμε ένα διάλογο κουφών. Ακολουθείται πάντα η ίδια διαδικασία με την οποία εμείς θέτουμε σαφώς τις παρατηρήσεις μας και το Συμβούλιο δεν απαντά. Θα πρέπει να ελπίζουμε ότι οι εμπειρίες που έχουμε τόσα χρόνια τώρα με το Συμβούλιο Προϋπολογισμού θα τερματισθούν και ότι αντ' αυτού θα έχουμε ένα γνήσιο διάλογο με το Συμβούλιο του Ecofin. Όπως είπε ο κ. Tomlinson, είναι κρίμα που δεν υπάρχει κανείς από το Συμβούλιο εδώ για να τα ακούσει αυτά.
<P>
Είπα ότι το έγγραφο των γενικών προσανατολισμών είναι πολύ μακροσκελές. Θα μπορούσε να ήταν πολύ πιο ακριβές και πολύ πιο συνοπτικό εάν αποτελείτο μόνο από την παράγραφο 5(α). Εάν είχαμε μόνο την παράγραφο αυτή θα είχαμε καλύψει πολλές από τις προτεραιότητές μας σε μία και μόνο πρόταση διότι η πρόταση αυτή αναφέρεται στην καταπολέμηση της ανεργίας. Ο προϋπολογισμός του Κοινοβουλίου θα πρέπει να εκπροσωπεύει τις πολιτικές προτεραιότητές του. Οι πολιτικές προτεραιότητες της ομάδας μου επικεντρώνονται στην δημιουργία θέσεων εργασίας. Οι πολιτικές δημιουργίες θέσεων εργασίας είναι εκείνες που πρέπει να υποστηριχθούν πριν από κάθε τι άλλο. Αυτό είναι το μήνυμα που θέλουμε να περάσουμε στην Επιτροπή και στο Συμβούλιο τόσο για το προκαταρκτικό σχέδιο του προϋπολογισμού όσο και για το σχέδιο του προϋπολογισμού.
<P>
Στρέφομαι τώρα στις διάφορες κατηγορίες. Εάν το Συμβούλιο βρισκόταν εδώ θα του απηύθυνα ευθέως την επόμενη παρατήρηση και ελπίζω ότι θα πάρει το μήνυμα. Εάν θέλουμε να τηρήσουμε την add-hoc διαδικασία στην οποία τόσο πολύ αναφερόμαστε και εάν θέλουμε να έχει κάποιο νόημα αναμένουμε από το Συμβούλιο να είναι έντιμο σχετικά με αυτή. Θέλουμε να είναι έντιμο και απέναντί μας και να μας πει ότι πιστεύει πως είναι μια διαδικασία από την οποία πρέπει να περάσουν το Συμβούλιο και το Κοινοβούλιο για να καταλήξουν σε συμπέρασμα σχετικά με τις γεωργικές δαπάνες και τα προβλήματα που δημιουργούνται από αυτές. Εάν το Συμβούλιο πρόκειται να ακολουθήσει ξανά τη ρουτίνα που ακολούθησε τα τελευταία δύο χρόνια, η οποία είναι ουσιαστικά μια κωμωδία ότι ακολουθεί τάχα τις διαδικασίες γνωρίζοντας πλήρως πως στο τέλος δεν πρόκειται να υπάρξουν πραγματικά συμπεράσματα, τότε ας το πει από τώρα. Εάν το κάνει αυτό θα εξοικονομήσει χρόνο για όλους. Θα εξοικονομήσουμε χρόνο, θα εξοικονομήσουμε προσπάθειες και δεν θα φανούμε σαν ηλίθιοι ακολουθώντας την κωμωδία αυτής της διαδικασίας - η οποία κατά την γνώμη μου ήταν αυτό που συνέβη τα τελευταία δύο χρόνια. Συνεπώς θα ήλπιζα ότι το Συμβούλιο μπορεί να πάρει τα παραπάνω πολύ πιο σοβαρά και ελπίζω ότι η Επιτροπή θα τα μεταφέρει αυτά στο Συμβούλιο.
<P>
Μιλώντας για την Κατηγορία 1, θα έλεγα στον εισηγητή ότι η ομάδα μας θα υποστηρίξει την Τροπολογία Αριθ. 11 την οποία κατέθεσαν ο κ. Rehder και άλλοι. Ωστόσο υπάρχει ένα λάθος σ' αυτήν και θα ήθελα να ζητήσω τις υπηρεσίες να το διορθώσουν. Θα έπρεπε να είχε κατατεθεί ως νέα παράγραφος 10(α) παρά ως αντικατάσταση της παραγράφου 9. Με τη διόρθωση αυτή η ομάδα μας θα την υποστηρίξει.
<P>
Για την Κατηγορία 2, η ομάδα μας δεν προγραμματίζει να ακολουθήσει τις περσινές ενέργειες του Κοινοβουλίου τις οποίες καταψηφίσαμε όταν αφαιρέθηκε 1 δισεκατομμύριο Ecu σε πληρωμές από τα διαρθρωτικά ταμεία. Ωστόσο, είμαστε εν γνώσει του προβλήματος του ανοίγματος μεταξύ δεσμεύσεων και πληρωμών το οποίο δεν βοηθά την δημιουργία θέσεων εργασίας. Ίσως το σφάλμα να είναι αποκλειστικά και μόνο των κρατών μελών αλλά θα πρέπει να κάνουμε απόλυτα σαφές σε οποιονδήποτε ενδιαφέρεται ότι εάν θέλουμε να δημιουργήσουμε συνοχή, ευημερία και απασχόληση, τα διαρθρωτικά ταμεία θα πρέπει να αξιοποιηθούν στον μέγιστο δυνατό βαθμό. Υποστηρίζουμε την παράγραφο 13. Είναι κρίμα όμως να βρισκόμαστε στην ανάγκη να αναφερόμαστε σε τέτοια θέματα στις γενικές κατευθύνσεις.
<P>
Στην κατηγορία 3, όπως και στο παρελθόν η ομάδα μας βλέπει τα διευρωπαϊκά δίκτυα και την έρευνα και ανάπτυξη ως θεμελιώδη οχήματα για τη δημιουργία θέσεων εργασίας στο μέλλον, όπως επίσης κάνει και με την υποστήριξη προς τις ΜΜΕ. Η τροπολογία μας στη παράγραφο 21 θέλει να δείξει ότι όταν μιλάμε για τα διευρωπαϊκά δίκτυα δεν αναφερόμαστε μόνο σε ορισμένους τύπους δρόμων, ενώ η τροπολογία στην παράγραφο 22 είναι για να διασαφήσει τη θέση των 200 εκατομμυρίων Ecu για την Ε & Α. Επίσης στην κατηγορία 3, όχι κάτω από τα μεγάλα προγράμματα αλλά κάτω από εκείνα τα μικρότερα τα οποία το Κοινοβούλιο θεωρεί ως προτεραιότητες όπως η νεότητα, η εκπαίδευση και ο πολιτισμός, θα παράσχουμε επίσης τη πλήρη υποστήριξή μας.
<P>
Για τις εξωτερικές δράσεις η Επιτροπή πρέπει πράγματι να λάβει υπόψη της τις παραγράφους 27 και 28. Επιτρέψτε μου να προσθέσω: »δεν αστειευόμαστε» όταν μιλάμε για το PHARE και το TACIS. Αναμένουμε κάτι πολύ πιο ουσιαστικό στο προσχέδιο προϋπολογισμού. Κατά τη διάρκεια των διαβουλεύσεων στην Επιτροπή Προϋπολογισμών κάναμε απόλυτα σαφές ότι οι τρέχοντες αντικειμενικοί σκοποί για το PHARE δεν μπορούν να συνεχισθούν, ενώ οι λέξεις κλειδιά θα πρέπει να είναι «προενταξιακή στρατηγική». Σχετικά με την Κατηγορία 5 το κείμενο είναι σαφέστατο και δεν έχω να κάνω καμία προσθήκη.
<P>
Τέλος, σχετικά με την έκθεση Tomlinson, θα διαπιστώσετε ότι είναι προετοιμασμένη με μεγάλη επιμέλεια. Ο κ. Tomlinson συμβουλεύτηκε όσο πιο πολλούς ανθρώπους μπορούσε. Υπάρχει μόνο μια τροπολογία της ολομέλειας και πιστεύω ότι τα λέει όλα.
<P>
Θα ήθελα να ευχαριστήσω τον Γενικό μας Γραμματέα και τον Γενικό μας Διευθυντή Προσωπικού και Οικονομικών Θεμάτων για την συμμετοχή τους στην συζήτηση, για το ότι απετέλεσαν μέρος της σημερινής συνέλευσης και για το ότι έδειξαν μεγάλο ενδιαφέρον γι' αυτούς τους γενικούς προσανατολισμούς. Αυτό είναι πολύ περισσότερο απ' ότι θα μπορούσε να ειπωθεί για το Συμβούλιο.
<P>
(Χειροκροτήματα)

<SPEAKER ID=251 LANGUAGE="EN" NAME="Elles">
Κύριε Πρόεδρε, όπως έκανε και ο προηγούμενος ομιλητής, θα ήθελα να συγχαρώ αμφότερους τους εισηγητές μας. Τα σχόλιά μου θα επικεντρωθούν κυρίως στην έκθεση του κ. Tillich και στην έκθεση της Επιτροπής για τον προϋπολογισμό της Επιτροπής για το 1998. Ωστόσο, θα ήθελα να πω ότι ο κ. Tomlinson έχει κάνει μια εξαίρετη εργασία με την έκθεσή του. Όλοι γνωρίζουμε ότι είναι προβλεπτικός άνθρωπος, μάλλον σαν τον Μπάτμαν που επισκέπτεται τον κόμβο επικοινωνιών του, και θέλουμε να πιστεύουμε ότι βρίσκεται αρκετά πιο μπροστά από εμάς σ' αυτές τις τεχνολογίες της πληροφορικής και ότι θα διασφαλίσει την επαρκή κάλυψη των αναγκών του Κοινοβουλίου.
<P>
Στρεφόμενος στην έκθεση του κ. Tillich, θα ήθελα να συγχαρώ τον εισηγητή. Διαμορφώνει ξεκάθαρους γενικούς προσανατολισμούς και επομένως σήμερα στέλνουμε ένα σαφές μήνυμα στην Επιτροπή και στο Συμβούλιο. Είναι κρίμα που το Συμβούλιο δεν βρίσκεται εδώ. Αυτό δεν προμηνύει τίποτα καλό για τη συνέχεια του διαλόγου μας. Καταλαβαίνουμε ότι η προεδρία δεν έχει τόσο πολύ μεγάλο ενδιαφέρον σε τέτοιες διαδικασίες ρουτίνας όπως έχει γίνει η ετήσια διαδικασία του προϋπολογισμού.
<P>
Εξ ονόματος του Ευρωπαϊκού Λαϊκού Κόμματος θα ήθελα να διασαφήσω τη θέση μας ως ομάδα. Στον προϋπολογισμό του 1997 συγκεντρώσαμε την προσοχή μας στην τήρηση των υποχρεώσεών μας σύμφωνα με τη διοργανική συμφωνία την οποία δεν θέλαμε να δούμε τότε να ακυρώνεται αλλά και ούτε θέλουμε να ακυρωθεί κατά τη διάρκεια αυτής της διαδικασίας του προϋπολογισμού. Η δεύτερη θέση μας ήταν να προχωρήσουμε για μηδενική, ή σχεδόν μηδενική, αύξηση στον προϋπολογισμό του 1997 καθώς η Ευρωπαϊκή Ένωση ετοιμάζεται για το ενιαίο νόμισμα.
<P>
Αυτόν τον χρόνο οι θέσεις μας θα είναι κάπως διαφορετικές στον βαθμό στον οποίο το Συμβούλιο είναι έτοιμο να ξεκινήσει διάλογο με το Κοινοβούλιο ως σκέλος της αρχής που έχει εξουσία επί του προϋπολογισμού. Αυτό με οδηγεί να θέσω τρία συγκεκριμένα σημεία σχετικά με τις προετοιμασίες για τον προϋπολογισμό του 1998. Πρώτον, θα θέλαμε να δούμε τις εκκρεμότητες να επιλύονται και προτρέπουμε την Επιτροπή και την ολλανδική προεδρία να συγκεντρώσουν ιδιαίτερα την προσοχή τους στο θέμα των νομικών βάσεων. Το θέμα αυτό παραμένει σε εκκρεμότητα πολύ χρόνο τώρα και πιστεύουμε ότι θα πρέπει να λυθεί πλήρως πριν από την πρώτη ανάγνωση του προϋπολογισμού του 1998.
<P>
Εξ ίσου θέλουμε να διασφαλίσουμε ότι οι απαιτήσεις του Κοινοβουλίου έναντι της Διακυβερνητικής Διάσκεψης, και ιδιαίτερα το παράδειγμα των υποχρεωτικών και μη υποχρεωτικών δαπανών, θα εξεταστεί από τη ΔΔ και θα καταλήξουμε σε μια ικανοποιητική λύση.
<P>
Δεύτερον, καταλήγοντας στις συγκεκριμένες προτεραιότητες, οι γενικές κατευθύνσεις είναι απόλυτα σαφείς. Προβλέπουν τέσσερεις τομείς προτεραιότητας. Η Ομάδα του Ευρωπαϊκού Λαϊκού Κόμματος θα ήθελε να βεβαιωθεί ότι όλα αυτά τα προγράμματα που έχουν πολλαπλασιαστικό αποτέλεσμα και οικονομική απόδοση δεν θα καταργηθούν απλά και μόνο επειδή το Συμβούλιο και η Επιτροπή στη συμμετοχή τους στις γενικές κατευθύνσεις θα επιθυμούσαν να καταργήσουν προγράμματα προσφιλή στο Κοινοβούλιο. Θέλουμε να είμαστε βέβαιοι ότι έχουμε πραγματικά καλή οικονομική απόδοση και θα επιμείνουμε να υπάρξει διαφάνεια στον τρόπο με τον οποίο θα γίνει η ανάλυση για τις αντίστοιχες γραμμές. Θα εξετάσουμε προσεκτικά την έκθεση της Επιτροπής σχετικά μ' αυτά.
<P>
Τέλος, το πιο σημαντικό μέρος αυτού του προϋπολογισμού - και πιστεύω ότι η ομάδα μου συμμερίζεται αυτή την άποψη - είναι η προενταξιακή στρατηγική. Πολύ ορθά ο Terry Wynn επέστησε την προσοχή στις παραγράφους 27 και 28. Στην ανατολή των νέων προκλήσεων για την Ευρωπαϊκή Ένωση γνωρίζουμε ότι η Επιτροπή θα εκπονήσει αργότερα αυτόν τον χρόνο εκθέσεις σχετικά με το είδος της στρατηγικής που θα πρέπει να ακολουθήσουμε για τη διεύρυνση της Ευρωπαϊκής Ένωσης κατά την επόμενη δεκαετία. Είναι βέβαιο ότι ο προϋπολογισμός του 1998 είναι εκείνος που θα πρέπει, ως πρώτο βήμα, να το λάβει υπόψη του αυτό.

<SPEAKER ID=252 LANGUAGE="FR" NAME="Giansily">
Κύριε Πρόεδρε, όπως βλέπετε σήμερα θα κλείσετε δίνοντας μου αυθόρμητα τον λόγο, κάτι για το οποίο, εγώ προσωπικά, χαίρομαι. Το θέμα είναι σημαντικό. Δεν προκαλεί, όπως συχνά συμβαίνει, τον ενθουσιασμό του πλήθους, αφού αυτοί οι οποίοι βρίσκονται εδώ είναι οι ίδιοι ως συνήθως, δηλαδή τα μέλη της Επιτροπής Προϋπολογισμών, ο Επίτροπος Liikanen, οι διαχειριστές της Επιτροπής Προϋπολογισμών. Δεδομένου όμως ότι όλοι αυτοί οι άνθρωποι θα με γνωρίσουν καλά με την πάροδο του χρόνου, είμαι σίγουρος ότι κανείς τους δεν πρόκειται να ζητήσει την απομάκρυνση μου και ότι θα μπορέσω, σοβαρά και ήρεμα, να εκφράσω την άποψη της ομάδας μου σχετικά με τις κατευθυντήριες γραμμές για τον προϋπολογισμό και σχετικά με τις εκθέσεις των κ.κ. Tillich και Tomlinson, τους οποίους και συγχαίρω για την εργασία τους.
<P>
Το οικονομικό πλαίσιο στο οποίο εντάσσονται οι κατευθυντήριες αυτές γραμμές είναι νέο. Είναι το πλαίσιο στο οποίο οι αγορές συνυπολογίζουν την επερχόμενη εφαρμογή του ενιαίου νομίσματος. Είμαι κυρίως πεπεισμένος ότι οι πιέσεις στα ευρωπαϊκά νομίσματα, οι οποίες πλούτισαν τους κερδοσκόπους τα τελευταία χρόνια, οφείλονταν κυρίως στην αβεβαιότητα που χαρακτήριζε την αγορά όσον αφορά την κατάληξη του ενιαίου νομίσματος. Η πτώση των επιτοκίων, η επιστροφή της αποταμίευσης στα ευρωπαϊκά χρηματιστήρια, η κατάρρευση της έκθεσης των νομισματικών Εταιρειών Επενδύσεων Κυμαινόμενου Κεφαλαίου (SICAV), η νέα άνοδος του δολαρίου, είναι σημάδια μιας επαναφοράς σε κανονικά πλαίσια των οικονομικών δραστηριοτήτων στην Ευρώπη και μιας ελπίδας ανάκαμψης προς την ανάπτυξη, που είναι και η μόνη πραγματική προϋπόθεση για την ώθηση της δημιουργίας θέσεων απασχόλησης.
<P>
Αυτός είναι και ο λόγος για τον οποίον η ομάδα μας υποστηρίζει το άρθρο 1 του κεφαλαίου «Γενικές παρατηρήσεις» της έκθεσης του κ. Tillich, απ' όπου εγώ συγκρατώ την ακόλουθη φράση: »να στηρίξουμε τα κράτη μέλη στις προσπάθειες που καταβάλλουν προκειμένου να συμμορφωθούν με τα κριτήρια σύγκλισης». Πιστεύω ότι σε αυτό πρέπει να προσθέσουμε, για να συνδέσουμε και τα λεγόμενα του συναδέλφου κ. Wynn ο οποίος είπε ότι ελπίζουμε στον καλύτερο δυνατό προϋπολογισμό, ότι ο καλύτερος δυνατός προϋπολογισμός δεν είναι ο μεγαλύτερος δυνατός προϋπολογισμός, αλλά εκείνος του οποίου οι πιστώσεις χρησιμοποιούνται καλύτερα. Επίσης, πιστεύω ότι το πρωταρχικό πρόβλημα δεν είναι το πρόβλημα της αύξησης του όγκου του προϋπολογισμού. Το πρωταρχικό πρόβλημα είναι να γνωρίζουμε το πότε θα έχουμε επιτέλους τα μέγιστα επιτόκια εκτέλεσης του προϋπολογισμού.
<P>
Είναι ο λόγος για τον οποίον υποστηρίζουμε σαφώς τις τέσσερις προτεραιότητες που έθεσε η Επιτροπή Προϋπολογισμών, γιατί στις τέσσερις αυτές προτεραιότητες περιέχεται και μία, την οποίαν θεωρώ πολύ σημαντική. Πρόκειται για την εκμετάλλευση του δυναμικού που προσφέρουν οι ΜΜΕ στη δημιουργία θέσεων απασχόλησης, γιατί η ελπίδα μιας ανάκαμψης προς την ανάπτυξη αποτελεί τη μοναδική ουσιαστική προϋπόθεση για την ώθηση της δημιουργίας θέσεων απασχόλησης.
<P>
Οσον αφορά τη γεωργία, η ομάδα μας παραμένει πιστή στην αρχή των υποχρεωτικών δαπανών και θα ήθελα να το επαναλάβω για άλλη μια φορά: ο προϋπολογισμός για τη γεωργία δεν είναι ένας απλός προϋπολογισμός, είναι ένας ρυθμιστικός παράγοντας των αγορών επί του οποίου πρέπει να προβληματιστούμε σε οικονομικούς και όχι σε δημοσιονομικούς όρους. Αυτός είναι και ένας από τους λόγους για τους οποίους διαφωνώ τακτικά με τον συνάδελφο κ. Brinkhorst. Αυτό δεν με εμπόδισε, ωστόσο, κατά τη συνεδρίαση της Επιτροπής Προϋπολογισμών, να υποστηρίξω την τροπολογία του, η οποία αποτελεί τώρα το αντικείμενο του άρθρου 4 της έκθεσης Tillich, γιατί πιστεύω ότι η δημιουργία ενός αληθινού διαλόγου με το Συμβούλιο θα αποτελέσει βασική προϋπόθεση επιτυχίας του προϋπολογισμού μας. Επωφελούμαι για να πω για μια ακόμη φορά ότι με σοκάρει το ότι το Συμβούλιο δεν είναι παρόν για να μας ακούσει.
<P>
Οσον αφορά την χρησιμοποίηση των πιστώσεων, είναι προφανές ότι η σημαντική υπο-χρησιμοποίηση των πιστώσεων για τα προγράμματα PHARE και TACIS πρέπει να μας προβληματίσει σοβαρά σχετικά με τον επανέλεγχο των πιστώσεων που δεν έχουν χρησιμοποιηθεί. Νομίζω ότι δεν μπορούμε να δεχτούμε να ξαναβρεθούμε με τρία δις Ecu ανεκμετάλλευτα τα οποία θα επιστρέψουν στα ταμεία των κρατών μελών, τη στιγμή που αντιμετωπίζουμε ακραίες καταστάσεις σε άλλους τομείς.
<P>
Υποστηρίζω φυσικά την ενίσχυση των προσπαθειών και την επιπλέον χρηματοδότηση για την περισυλλογή ναρκών στην πρώην Γιουγκοσλαβία, γιατί πιστεύω ότι δεν πρόκειται να επαναφέρουμε τους πρόσφυγες στην πρώην Γιουγκοσλαβία αν δεν ξανακτίσουμε κτίρια και ότι δεν θα μπορέσουμε να ξανακτίσουμε κατοικίες, παρά μόνο μετά την συλλογή των ναρκών.
<P>
Θα είμαι πολύ πιο σύντομος όσον αφορά την έκθεση του κ. Tomlinson και θα κάνω μια μόνο σύντομη παρατήρηση σχετικά με τις πιστώσεις για τα ακίνητα και τις προμήθειες. Υφίσταται μια ανώμαλη κατάσταση όσον αφορά τα ακίνητα. Το σύστημα της μίσθωσης για ένα Κοινοβούλιο το οποίο προορίζεται να διαρκέσει για πάντα, σύμφωνα τουλάχιστον με το πνεύμα των ιδρυτών του, δεν θα έπρεπε να συνεπάγεται τον πλουτισμό των υπευθύνων. Οσο για την απίστευτη υπόθεση των θεμελίων του Caprice des dieux , ελπίζω να βρούμε μια ικανοποιητική λύση, πριν το τέλος του έτους.
<P>
Ακόμα, θα ζητήσουμε, αύριο, ξεχωριστή ψηφοφορία για το τέλος του άρθρου 16 της έκθεσης του κ. Tomlinson. Η ομάδα μας δεν μπορεί να δεχτεί μια παράνομη συμφωνία μεταξύ του Προέδρου του Ευρωπαϊκού Κοινοβουλίου και της κυβέρνησης του Μεγάλου Δουκάτου.

<SPEAKER ID=253 LANGUAGE="EN" NAME="Brinkhorst">
Κύριε Πρόεδρε, ως εισηγητής του περσινού προϋπολογισμού θα ήθελα, καταρχάς, να ευχηθώ κάθε επιτυχία στον διάδοχό μου, κ. Tillich, και στον παλιό μου φίλο τον κ. Tomlinson διότι το 1998 είναι και πάλι ένα κρίσιμο έτος, ίσως όχι τόσο σε οικονομικούς όρους όσο για εκείνα που συνεισφέρει ο προϋπολογισμός αυτός στην πρόοδο του διοργανικού διαλόγου.
<P>
Ως ευρωπαίος και ως ολλανδός είμαι δυσαρεστημένος που βλέπω ότι η προεδρία του Συμβουλίου είναι ξανά απούσα όπως ήταν και κατά τη συζήτηση για την ΣΕΒ. Θα ήθελα να ρωτήσω τον κ. Liikanen τι είναι εκείνο που αναμένει από τον διάλογο. Ο προϋπολογισμός του 1998 πρόκειται να αποτελέσει επιτυχία μόνον εάν τα εκκρεμή προβλήματα που δεν επιλύθηκαν το 1997, επιλυθούν τώρα. Αυτό αναφέρθηκε και από άλλους. Εγώ θα ήθελα απλώς να το ενισχύσω λέγοντας ότι εάν δεν κατορθώσουμε να τα λύσουμε τότε θα εισέλθουμε σε μια φάση ανταγωνισμού.
<P>
Δεύτερον, το 1998 είναι πολύ σημαντικό διότι θα δείξει εάν οι εξουσίες που έχουμε επί του προϋπολογισμού θα συνεχίσουν να υπάρχουν ή όχι. Ξανά, αυτό εξαρτάται από την απούσα προεδρία. Ο δεύτερος και ο τρίτος πυλώνας θα αποκτήσουν μελλοντικά εξαιρετική σημασία όχι τόσο πολύ από οικονομικής πλευράς αλλά από πλευράς ελεγξιμότητας και δημοκρατικού ελέγχου.
<P>
Οι προτεραιότητες έχουν καθοριστεί και είμαι πολύ ευτυχής που φέτος έχουμε λιγότερες από όσες είχαμε αρχικά πέρσι. Είμαι ευτυχής που σ' αυτό συμμετείχαν όλοι οι συνάδελφοι.
<P>
Θα ήθελα επίσης να υπογραμμίσω την πτυχή της προενταξιακής στρατηγικής. Ζούμε σ' ένα στάδιο όπου πολύ σύντομα η Ευρώπη θα είναι πολύ παραπάνω από τα 15 κράτη που υπάρχουν τώρα. Είναι επομένως αναγκαίο να σχεδιάσουμε από την αρχή εργαλεία που δεν θα αφορούν μόνο τις χώρες που θα ενταχθούν αλλά και τις υφιστάμενες. Η ομάδα μου θα ζητήσει κάτι παρόμοιο με τα ΡΙΜ για χώρες της Ευρωπαϊκής Ένωσης οι οποίες αυτή τη στιγμή θα πρέπει να αναδιαταχθούν καθόσο θα βρεθούν κάτω από ισχυρή πίεση. Αυτό δεν μπορεί να χρησιμοποιηθεί ως δικαιολογία για να καθυστερήσει η εισδοχή νέων χωρών αλλά θα διευκολύνει πάρα πολύ να γίνουν αυτά που δεν μπορούν να γίνουν από τώρα.
<P>
Τέλος, η γεωργία παραμένει σημαντική. Η περσινή ad hoc διαδικασία απεδείχθη αποτυχία εξ αιτίας διοργανικών θεμάτων - ελπίζω ότι μπορούμε να τα επιλύσουμε - αλλά και εξ αιτίας εξωτερικών θεμάτων. Ξανά, θα ήθελα να ρωτήσω την Επιτροπή τι σκοπεύει να κάνει σχετικά το απουσιάζον Συμβούλιο;

<SPEAKER ID=254 LANGUAGE="PT" NAME="Miranda">
Κύριε Πρόεδρε, η σημαντική συζήτηση την οποία πραγματοποιήσαμε ήδη στην Επιτροπή Προϋπολογισμών και, επιπλέον, ο ίδιος ο σημαντικός αριθμός τροπολογιών που προκάλεσε η έκθεση την οποία παρουσίασε ο συνάδελφός μας κ. Tillich, παρότι είμαστε ακόμη σε μία προκαταρκτική φάση της διαδικασίας του προϋπολογισμού, μας επιβεβαιώνουν αυτό που ήταν ήδη για μας μία πεποίθηση: δεν φαίνεται εύκολος ο δρόμος που πρέπει να διανύσουμε μέχρι το Δεκέμβριο.
<P>
Και δεν το λέμε μόνο επειδή διαφωνούμε με την ουσία των προτάσεων που διατυπώθηκαν στην αρχική μορφή της έκθεσης Tillich. Το λέμε επειδή έχουμε ακόμη νωπή την εμπειρία του περασμένου έτους και, ιδιαίτερα, επειδή θεωρούμε ότι παραμένει μία θεμελιώδης αντίφαση , αντίφαση που απορρέει από την ύπαρξη αφενός, δεσμεύσεων με κανονιστική έκφραση, που υποχρεώνουν τους πάντες - αναφέρομαι προφανώς στα όσα θεσπίστηκαν στο Εδιμβούργο και στις δημοσιονομικές προοπτικές που καθορίστηκαν στο πλαίσιο της Διοργανικής Συμφωνίας - και, αφετέρου, μίας κάποιας τάσης να επιβληθεί μία ακόμη πιο περιοριστική οδός , στηριγμένη στους προσανατολισμούς που υιοθετήθηκαν για το ενιαίο νόμισμα, που έχει ως κύρια αιτιολογία τη διεύρυνση και που επικεντρώνεται ιδιαίτερα σε ορισμένους τομείς του προϋπολογισμού, ιδίως στις διαρθρωτικές δράσεις.
<P>
Από την πλευρά μας, θέλουμε να δηλώσουμε, ως προς αυτό, με τρόπο εντελώς σαφή, τα ακόλουθα: έχουμε επίγνωση της ανάγκης να εξευρεθούν απαντήσεις για τη διεύρυνση, αλλά είμαστε μετωπικά αντίθετοι στο να θυσιασθούν η συνοχή και άλλοι στόχοι τους οποίους θεωρούμε προτεραιότητες για την Κοινότητα, ως τρόπος για να επιτευχθεί αυτός ο στόχος.
<P>
Αυτός είναι ο ουσιαστικός λόγος της διαφωνίας μας με τις προτάσεις που διατυπώθηκαν αρχικά από το συνάδελφο κ. Tillich, οι οποίες είχαν μία αναντίρρητη αρετή: τη σαφήνεια με την οποία είχαν παρουσιασθεί. Η περιοριστική επιλογή είχε υιοθετηθεί εκεί χωρίς σημαντικές επιφυλάξεις, πριν καν παρουσιασθεί στο προσχέδιο της Επιτροπής και αρχίσουν οι διαπραγματεύσεις με το Συμβούλιο και πριν, για το σκοπό αυτό, να γίνει επίκληση της αρχής της επικουρικότητας.
<P>
Η καταπολέμηση της ανεργίας περιοριζόταν στα ποσά που γινόταν προσπάθεια να θυσιασθούν στις διαρθρωτικές δράσεις· αλλά, στο μεταξύ, και για να υπογραμμισθεί η ελάχιστη σημασία που αποδιδόταν πραγματικά στα κοινωνικά προβλήματα, επιδιωκόταν ρητά μία μείωση στους στόχους και στις κατηγορίες του προϋπολογισμού στο πλαίσιο αυτό.
<P>
Η ρήξη με το Εδιμβούργο ήταν προφανής - και όχι μόνο στο πλαίσιο των πληρωμών σχετικά με τα Διαρθρωτικά Ταμεία· αυτό καθίσταται σαφές από την πρόσκληση που απευθυνόταν προς την Επιτροπή προκειμένου «να εγγραφούν στον προϋπολογισμό πιστώσεις για εγκρίσεις που αντιστοιχούν στις πραγματικές προβλέψεις.»
<P>
Αλλά, ταυτόχρονα, επιδεικνυόταν αρκετή γενναιοδωρία με τη διεύρυνση και επίσης με πολύ ειδικά προγράμματα, που αναβιβάζονταν σε αληθινές προτεραιότητες για το προσεχές οικονομικό έτος.
<P>
Αυτές οι προτάσεις, πέρα από τη διαφωνία που προκαλούσαν λόγω του περιεχομένου τους, τοποθετούσαν επίσης το Ευρωπαϊκό Κοινοβούλιο σε μία λεπτή θεσμική θέση: το Ευρωπαϊκό Κοινοβούλιο αφοπλιζόταν εντελώς στις διαπραγματεύσεις που θα πρέπει να πραγματοποιήσει με το Συμβούλιο, και έτσι θα επαναλαμβανόταν και θα επιδεινωνόταν, πιθανώς, το κακό παράδειγμα που παρατηρήθηκε το περασμένο έτος.
<P>
Θεωρούμε ότι οι ψηφοφορίες που πραγματοποιήθηκαν τη Δευτέρα στην Επιτροπή Προϋπολογισμών συνέβαλαν στη σημαντική και θετική αλλαγή της αρχικής πρότασης. Ωστόσο, παραμένουν κάποιοι λόγοι ανησυχίας.
<P>
Είναι βαθύτατα αντιφατικός, επομένως, ο χαρακτηρισμός «μη ρεαλιστικές» που διατυπώνεται σχετικά με τις υποτιθέμενες θέσεις του Συμβουλίου - ορθός χαρακτηρισμός, κατά τη γνώμη μας -, με τις πόρτες που εν τω μεταξύ παραμένουν μισάνοιχτες για μία συμφωνία με αυτό, ως προς το συνολικό μέγιστο ποσοστό αύξησης του προϋπολογισμού.
<P>
Και, στον τομέα αυτό, αποτελεί για μας κεφαλαιώδες ζήτημα το άνοιγμα που γίνεται για τη δημιουργία ενός αποθεματικού στις γεωργικές δαπάνες. Και αυτό επειδή δεν ξεχνάμε ακόμη ότι με τον ίδιο αυτό τρόπο άρχισε, το προηγούμενο έτος, ένα ολόκληρο σύνολο από περιπέτειες που κατέληξαν στην ελαχιστοποίηση του ρόλου του Ευρωπαϊκού Κοινοβουλίου και, ειδικά, στις περικοπές τις οποίες απέρριψε η πλειοψηφία αυτού του Σώματος, αλλά δυστυχώς χωρίς πραγματικές συνέπειες πλέον.
<P>
Συνήθως διακηρύσσουμε ότι η ιστορία δεν επαναλαμβάνεται, αλλά τα γεγονότα με κάνουν να είμαι προσεκτικός και να μην επαναλάβω αυτή την κοινοτοπία αυτή τη φορά, ειδικά αφού έμαθα τις δηλώσεις που έκανε σήμερα ο Επίτροπος κ. Fischler στην Επιτροπή Γεωργίας, και σύμφωνα με τις οποίες - όπως και ένα χρόνο πριν - θεσπίζεται μία σαφής σχέση ανάμεσα στις περικοπές στη γεωργία και στις περικοπές στα Διαρθρωτικά Ταμεία.
<P>
Ωστόσο, και από την άλλη πλευρά, είναι τουλάχιστον αμφίβολη η σύνταξη του σημείου 13, που μπορεί να δεχθεί διαστρεβλωμένες αναγνώσεις, σε σημείο που από αυτό μπορεί να συναχθεί ότι θα επιδιωχθεί μία πρόωρη αναθεώρηση του κανονισμού των Διαρθρωτικών Ταμείων, πράγμα που φυσικά δεν εγκρίνουμε.
<P>
Θα μπορούσαμε ακόμη να αναφερθούμε και σε άλλα ζητήματα που πραγματικά δεν μας αφήνουν ήσυχους ως προς αυτή τη διαδικασία του προϋπολογισμού, αλλά θα ήθελα ιδιαίτερα να αναφερθώ σε μία πτυχή: σχετικά με την έκθεση του συναδέλφου μας κ. Tomlinson, πιστεύω ότι είναι μία καλή έκθεση που συνεχίζει και τονίζει θετικούς προσανατολισμούς του παρελθόντος και που, για το λόγο αυτό, αξίζει την υποστήριξή μας.

<SPEAKER ID=255 LANGUAGE="DE" NAME="Mόller">
Kύριε Πρόεδρε, κυρίες και κύριοι, ο εισηγητής κ. Tillich υποδεικνύει, με τις προτεραιότητές του, το σωστό δρόμο. Στην πράξη όμως, τίθεται το ερώτημα πώς θα πρέπει να διαμορφωθεί συγκεκριμένα, εκφραζόμενος σε αριθμούς, ο αγώνας κατά της ανεργίας και η προετοιμασία της διεύρυνσης προς ανατολάς. Γι' αυτό και θέτω το εξής ερώτημα: »Tι σχέση έχουν μεταξύ τους αυτά τα δύο; » Πολύ μεγάλη, κατά τη γνώμη μου, μια και από τώρα κιόλας ζούμε σε μια Eυρώπη, παρόλο που ο δρόμος για την εισδοχή των 10 χωρών της Kεντρικής και Aνατολικής Eυρώπης έχει μήκος μεγάλο και διαφορετικό. H διαρθρωτική αλλαγή που ζει ολόκληρη η Aνατολική Eυρώπη, και η οποία οξύνεται και επιταχύνεται ακόμη περισσότερο με την επιδιωκόμενη ένταξη στην EE, θα πρέπει να διαμορφωθεί κι από εμάς, από κοινού, όπως και η διαρθρωτική αλλαγή, στην οποία θα πρέπει να υποβληθούν τα κράτη μέλη μας, λόγω μιας βιομηχανικής πολιτικής, η οποία θα πρέπει να θεωρηθεί, εν μέρει, ως μοντέλο που λήγει.
<P>
Tι άλλο λογικότερο, συνεπώς, από το να εξετάσουμε μαζί τις προκλήσεις που προκύπτουν για την Aνατολική και Δυτική Eυρώπη, και να μάθουμε, αμοιβαία, ο ένας απ' τον άλλο; Θα μπορούσαμε να αξιοποιήσουμε, για την Aνατολική Eυρώπη, τις εμπειρίες της σημερινής διαρθρωτικής μας πολιτικής και, σε τελική ανάλυση, και αντίστροφα. Aκριβώς γι' αυτό προτείνω, πέρα από το προτεινόμενο από τον εισηγητή μέσο, στην κατηγορία IV, ένα ειδικό διαρθρωτικό μέσο σε μια νέα υποκατηγορία IIα. Kατ' αυτόν τον τρόπο υπογραμμίζουμε, επιπρόσθετα, τη σταδιακή δημοσιονομική μετάβαση από την εξωτερική στην εσωτερική πολιτική, όσον αφορά τις εντασσόμενες χώρες. Παράλληλα, με τη δημιουργία ενός αρνητικού αποθεματικού, επιτυγχάνουμε μια τεχνικά καθαρή λύση, που δε θίγει τις αναληφθείσες δεσμεύσεις έναντι των κρατών μελών.

<SPEAKER ID=256 LANGUAGE="IT" NAME="Dell'Alba">
Κύριε Πρόεδρε, κύριε επίτροπε, αγαπητοί συνάδελφοι, πριν από όλα επιτρέψτε μου να απευθύνω λόγια ενθάρρυνσης προς τον κ. Πρόεδρο γι αυτό το surmenage που του προέκυψε σήμερα. Κύριε Πρόεδρε, έχετε όλη τη συμπαράστασή μου! Χαιρετώ και το Γενικό Γραμματέα που για πρώτη φορά, νομίζω, παρακολουθεί από το θεωρείο τη συζήτηση δύο συγχρόνως εκθέσεων σε μία νυκτερινή συνεδρίαση.
<P>
Φυσικά συγχαίρω και τους δύο εισηγητές. Δεν μπορώ εντούτοις να μην εκφράσω την ανησθχία μου, ειδικότερα σχετικά με την έκθεση Tillich, αλλά και εν μέρει όσον αφορά και την έκθεση του κ. Tomlinson. Σχετικά με την έκθεση Tillich, που έχει βεβαίως βελτιωθεί με τις τροπολογίες, τρέφω βαθειές ανησυχίες τις οποίες θα ήθελα να σας εκθέσω σε αυτά τα λίγα λεπτά που διαθέτω.
<P>
Θεωρώ ότι το Κοινοβούλιο θα πρέπει απαραιτήτως να αντιμετωπίσει το πρόβλημα της εκτέλεσης του προϋπολογισμού στα πλαίσια μιας αυστηρής λογικής και ενός προϋπολογισμού με μηδενική αύξηση, ανεξάρτητα από τα αποτελέσματα της Διάσκεψης του Αμστερνταμ και από το τι θα συμβεί εάν, δόξα τω θεώ, η Ευρωπαϊκή Ένωση βρει τον τρόπο να δώσει σαφείς απαντήσεις στις προκλήσεις για τις οποίες όλοι μιλάμε με σοβαροφανή τρόπο: την ανεργία και όλα τα συναφή.
<P>
Αυτός ο άτολμος τρόπος αντιμετώπισης των πραγμάτων με αποτέλεσμα να δηλώνουμε ήδη από το Μάρτιο ότι δεν προτιθέμεθα να αυξήσουμε ούτε με ένα κόμμα τον κοινοτικό προϋπολογισμό, ότι δεν χρειάζεται να ενισχυθεί το προσωπικό ούτε κατά ένα άτομο, ενώ τα άλλα θεσμικά όργανα με βάση τη Διάσκεψη του Αμστερνταμ θα διευρήνουν τις εξουσίες τους -η Επιτροπή θα αποκτήσει ενδεχομένως περισσότερες αρμοδιότητες, η Ένωση ως ενιαία οντότητα θα έχει ενδεχομένως νέες πολιτικές- αυτός ο φόβος που μας κάνει να υπολογίζουμε, σαν να επρόκειτο για μια από τις προτεραιότητές μας, πόσες είναι οι ετήσιες άδειες εκτός του χώρου εργασίας, δεν μου φαίνεται ότι αποτελούν μία ενθαρρυντική αρχή.
<P>
Ειδικότερα, κύριε Πρόεδρε, θα πρέπει να τονισθεί ότι σχετικά με το θέμα που αποτέλεσε τον πυρήνα των συζητήσεών μας κατά την προηγουμένη σύνοδο και στο οποίο το Κοινοβούλιο επένδυσε τη δράση του μέχρι του σημείου να αποφασίσει σχεδόν να καταθέσει πρόταση μομφής σε βάρος του προέδρου Santer και ολόκληρης της Επιτροπής, δεν ειπώθηκε ούτε μία λέξη, δεν ειπώθηκε ούτε μία λέξη σχετικά με την προτεραιότητα που ορίσαμε και που η Επιτροπή με την προτροπή του Κοινοβουλίου είναι έτοιμη να υποστηρίξει, δηλαδή την άσκηση αυστηροτέρων ελέγχων όσον αφορά την ποιότητα των τροφίμων που προορίζονται για ανθρώπινη κατανάλωση ώστε να εξασφαλισθεί μία συγκεκριμένη πολιτική υπέρ της υγείας και της διατροφής που να μπορεί να ελέγχεται από την Επιτροπή.
<P>
Ούτε μία λέξη για όλα αυτά, κύριε Tillich! Έχω εδώ τις τροπολογίες που ελπίζω να θελήσετε να εξετάσετε με προσοχή. Είχαμε μία κοινή τροπολογία που χωρίς εκξηγήσεις απορρίφθηκε. Εύχομαι το Κοινοβούλιο να θελήσει να την επαναπροτείνει ώστε η συζήτηση μας να αποκτήσει έστω και κάποια ελάχιστη λογική.
<P>
Όσον αφορά την επισιτιστική και την ανθρωπιστική βοήθεια προς τις τρίτες χώρες, έχουμε συζητήσει τα ποσά που έχουν δεσμευθεί και τα κονδύλια που έχουν χρησιμοποιηθεί. έχουμε επίσης αναφέρει και τις περιπτώσεις όπου χρειάζεται να γίνουν περικοπές. Υπάρχουν κονδύλια του προϋπολογισμού, το Β7-210, το Β7-212, το Β7-217, το Β7-219, που το ύψος εκτέλεσής τους φθάνει το 180, 160, 152 %. ποια είναι η άποψή μας σε αυτό το ζήτημα; Estime important d'ιvaluer l'ιfficacitι de la politique de l'aide humanitaire. Qu'est-ce qu'on doit ιvaluer?
<P>
Στην πραγματικότητα θα πρέπει να ενθαρρύνουμε την εν λόγω πολιτική ώστε να μπορέσει να λειτουργήσει. Και γι αυτό το λόγο έχω καταθέσει μία τροπολογία που ελπίζω να γίνει δεκτή.

<SPEAKER ID=257 NAME="Πρόεδρος">
Ευχαριστώ, κύριε Dell'Alba. Σας ευχαριστώ διπλά, για την παρέμβασή σας και για τα ενθαρρυντικά σας λόγια, σας διαβεβαιώ όμως ότι η παρούσα Προεδρία διαθέτει μεγάλη αντοχή. Αν θέλετε να το διαπιστώσετε, μπορείτε να το πράξετε την Παρασκευή το πρωί, που πάλι θα προεδρεύω. Θα πρέπει όμως να ομολογήσω ότι, γενικώς, όταν οι βουλευτές -και αυτό συμβαίνει συνήθως- σέβονται τον Κανονισμό, στην πραγματικότητα, το να προεδρεύεις δεν είναι εργασία, αλλά ευχαρίστηση.

<SPEAKER ID=258 LANGUAGE="FR" NAME="des Places">
Κύριε Πρόεδρε, κύριε Επίτροπε, αφού έλαβα γνώση της έκθεσή σας κύριε εισηγητή, επιτρέψτε μου να συγκρίνω την πρότασή σας με την πρόταση της Επιτροπής σχετικά με το πακέτο «τιμή» των γεωργικών προϊόντων για την περίοδο 1997-1998.
<P>
Η διαπίστωση έγινε πολύ γρήγορα: αύξηση 3 % του γενικού προϋπολογισμού, αύξηση 0, 5 % του προϋπολογισμού για τη γεωργία, αύξηση 8 % για τα διαρθρωτικά ταμεία. Είναι σαφής η μείωση του προϋπολογισμού για τη γεωργία σε σχέση με την κατευθυντήρια γραμμή, με τη δικαιολογία της μη χρησιμοποίησης των κονδυλίων που διαθέτονται εδώ και πολλά χρόνια για το ΕΓΤΠΕ και μιας παράλληλης αύξησης για τα διαρθρωτικά ταμεία, τη στιγμή που όλοι ξέρουν ότι δεν χρησιμοποιούμε το 70 % των διαθέσιμων κονδυλίων. Δύο μέτρα, δύο σταθμά. Πρέπει να μας εξηγήσετε το λόγο.
<P>
Η πρότασή σας για τη γεωργία, ενισχυμένη από την πρόταση της Επιτροπής, μας φέρνει -και θα μας φέρεισε πολλή δύσκολη θέση πριν τις διεθνείς διαπραγματεύσεις του 1999. Αν αυτές οι προτάσεις γίνουν αποδεκτές σε εθνικό επίπεδο, η Ευρώπη διαπράττει σοβαρό σφάλμα στρατηγικής μειώνοντας αυτές τις εισφορές για τις μεγάλες καλλιέργειες. Πράγματι, επιτρέψτε μου να σας υπενθυμίσω ότι αυτή τη στιγμή που μιλάμε, συμβαίνει ακριβώς το αντίθετο στις Ηνωμένες Πολιτείες. Η νέα τους νομοθεσία εξασφαλίζει στους παραγωγούς σιτηρών, μέχρι το 2000, ένα επίπεδο επιδοτήσεων τουλάχιστον ίσο σε σχέση με το προηγούμενο. Οι ανταγωνιστές μας πρόκειται λοιπόν να ενισχύσουν τις επιχειρήσεις τους και να κερδίσουν μέρος της αγοράς. Εμείς κάνουμε, ως συνήθως, το αντίθετο, για το οποίο πρέπει να πάρουμε -ή να πάρετετην ευθύνη.
<P>
Αντιμετωπίζοντας αυτήν την κατάσταση, η ομάδα μας σας προτείνει δύο απλές τροπολογίες, με μοναδικό σκοπό να διαφυλάξουν το μέλλον της γεωργίας μας. Θα πρέπει, αφενός, η Ευρωπαϊκή Ενωση να τηρήσει τις υποσχέσεις της έναντι των γεωργών μας, αφετέρου, τα κριτήρια σύγκλισης του Μάαστριχτ να μην αποτελέσουν άλλοθι.
<P>
Διαπιστώνοντας τις αδυναμίες των προτάσεων της Επιτροπής, αποδεικνύεται αναγκαία η διαφύλαξη της αρχής των υποχρεωτικών δαπανών για το σύνολο των γεωργικών κονδυλίων. Δεν μπορώ να φανταστώ, κύριε εισηγητή, ότι σε αυτήν την τεσσαρακοστή επέτειο της Συνθήκης της Ρώμης, δεν λαμβάνετε υπόψη σας την μεγάλη επιτυχία αυτής της κοινής αγροτικής πολιτικής, καταδικάζοντάς την.

<SPEAKER ID=259 LANGUAGE="FR" NAME="Le Gallou">
Κύριε Πρόεδρε, αν και ανήκω στην αντιπολίτευση της χώρας μου, βρίσκω τη θέση του Συμβουλίου των Υπουργών λογικότερη από τις θέσεις της Επιτροπής και του Κοινοβουλίου μας.
<P>
Η αύξηση του 3 % των δαπανών που μας προτείνετε μου φαίνεται υπερβολική. Σε όλες τις ευρωπαϊκές χώρες, οι αντίστοιχες δαπάνες, δηλαδή οι δαπάνες επενδύσεων, ή οι δαπάνες παρέμβασης δεν αυξάνονται. Είναι στάσιμες, άρα μειώνονται. Κατά συνέπεια, η πραγματική ανάγκη δεν είναι η αύξηση του 3 %, αλλά η σταθερότητα των δαπανών. Η μόνη αποδεκτή αύξηση για την ευρωπαϊκή φορολογία και για τις ευρωπαϊκές δημόσιες δαπάνες, είναι η μηδενική αύξηση. Αυτό θα ήταν σημαντικό μήνυμα για τον φορολογούμενο πολίτη.
<P>
Επιτρέψτε μου μια μικρή παρένθεση. Στις πόλεις της Νότιας Γαλλίας, όπου οι εκλογείς επέλεξαν δημάρχους του δικού μου πολιτικού σχήματος, του Εθνικού Μετώπου, οι τοπικοί φόροι πρόκειται να μειωθούν εντός του 1997. Είναι κάτι το οποίο έχει γίνει ιδαίτερα αντιληπτό από την κοινή γνώμη και από τους φορολογούμενους. Είναι ένα ιδιαίτερα σημαντικό μήνυμα. Το Κοινοβούλιο μας θα έπρεπε να ακολουθήσει αυτό το παράδειγμα, εφόσον μάλιστα οι αυξήσεις που μας προτείνονται δικαιολογούνται ουσιαστικά από την αύξηση του 8 % για τα διαρθρωτικά ταμεία. Αυτή η αύξηση δεν ανταποκρίνεται στην πραγματικότητα. Και δεν ανταποκρίνεται στην πραγματικότητα γιατί όλοι ξέρουν, ειπώθηκε άλλωστε, ότι οι διαφορές μεταξύ πιστώσεων που εγγράφονται και πιστώσεων που χρησιμοποιούνται είναι σημαντικές. Η πρόβλεψη υπερβολικών δαπανών, πέρα από τις δυνατότητες χρησιμοποίησης, είναι προφανώς σπατάλη. Οπουδήποτε υπάρχουν γενναιόδωρες πιστώσεις -όπως στην περίπτωση των διαρθρωτικών ταμείων- υπάρχει κίνδυνος σπατάλης, κίνδυνος ύπαρξης πελατειακού χαρακτήρα.
<P>
Η αιτιολόγηση αυτών των δαπανών σύμφωνα με τα διαρθρωτικά ταμεία, καθώς και για άλλα κονδύλια, κυρίως για την κοινωνική πολιτική, είναι η αιτιολογία της απασχόλησης: η καταπολέμηση της ανεργίας. Δυστυχώς, τα διαρθρωτικά ταμεία δεν δημιουργούν θέσεις απασχόλησης. Τις μεταθέτουν. Βάζουν τις θέσεις απασχόλησης στη ρουλέττα, μεταφέροντάς τις από το ένα σημείο της Ευρώπης στο άλλο, χωρίς όμως να δημιουργούν νέες. Αυτό που θα μπορούσε να δημιουργήσει θέσεις απασχόλησης στην Ευρώπη είναι μια διαφορετική πολιτική εμπορίου, διαφορετικές σχέσεις με τον υπόλοιπο κόσμο, όχι όμως τα διαρθρωτικά ταμεία.
<P>
Είχαμε, εξάλλου, ένα παράδειγμα σήμερα το πρωί -συγχωρείστε με που επανέρχομαι- την υπόθεση Renault. Τί συνέβη; Η Ευρωπαϊκή Ενωση διέθεσε έναν ορισμένο άριθμό πιστώσεων των διαρθρωτικών ταμείων για τις χώρες της Νότιας Ευρώπης, κυρίως την Πορτογαλία και την Ισπανία. Ηταν φυσικό λοιπόν η Renault να φτιάξει εργοστάσια, τα οποία κατασκεύαζαν αυτοκίνητα σε μικρότερο κόστος από εκείνο των εργοστασίων του Βορρά. Τα διαρθρωτικά ταμεία συνέβαλαν στη δημιουργία αυτών των θέσεων απασχόλησης στη Νότια Ευρώπη. Ωστόσο, επειδή σε αυτόν τον τομέα υφίσταται μάλλον πτώση παρά επέκταση, ο αντίποδας ήταν το κλείσιμο του εργοστασίου του Vilvorde, το οποίο θα παροτρύνει μάλλον την Ευρώπη, μέσω των διαρθρωτικών ταμείων, να μεταφέρει τις πιστώσεις, προκειμένου να αντισταθμίσει τις χαμένες θέσεις απασχόλησης.
<P>
Συνοπτικά, τα διαθρωτικά ταμεία δεν δημιουργούν θέσεις απασχόλησης, αλλά τις μεταθέτουν. Οι κοινωνικές πολιτικές που σχετίζονται με την καταπολέμηση της ανεργίας δεν έχουν αποτέλεσμα, αλλά επιδιώκουν να κάνουν την ανεργία πιο υποφερτή. Δεν πρόκειται όμως έτσι να βελτιώσουμε την κατάσταση στην Ευρώπη.

<SPEAKER ID=260 LANGUAGE="ES" NAME="Dόhrkop Dόhrkop">
Κύριε Πρόεδρε, θα ήθελα κατ' αρχήν να συγχαρώ τους δύο εισηγητές εδώ παρόντες, αλλά θα επικεντρωθώ στην έκθεση του κ. Tillich και, λόγω του περιορισμένου χρόνου, θα υπογραμμίσω μόνο κάποιες πτυχές.
<P>
Αποκαλούμε την έκθεση αυτή «Guidelines», δηλαδή στόχος της είναι να κατευθύνει το Συμβούλιο, να δώσει «οδηγίες προς ναυτιλομένους», να πει στο Συμβούλιο ότι αυτές είναι οι προτεραιότητες του Ευρωπαϊκού Κοινοβουλίου. Πιστεύω ότι αν το Συμβούλιο είναι σοφό, θα πρέπει να την έχει λάβει υπόψη του για την πρώτη ανάγνωση.
<P>
Η πρώτη υπόδειξη προς το Συμβούλιο είναι να συνεχίσουν να υπάρχουν ορισμένα αμφισβητούμενα υψίστης σημασίας για το Ευρωπαϊκό Κοινοβούλιο. Θα επιθυμούσαμε, άπαξ δια παντός, να τα επιλύουμε από κοινού, και μεταξύ άλλων, το πρόβλημα της νομικής βάσης που επηρεάζει πολλές κατευθυντήριες γραμμές του προϋπολογισμού, και ιδιαίτερα εκείνες που παρουσιάζουν υψηλή ευαισθησία για τον Ευρωπαίο πολίτη.
<P>
Θα πρέπει επίσης να αναφέρουμε το πρόβλημα της ταξινόμησης των δαπανών· θέμα σημαντικό, δεδομένου ότι το Ευρωπαϊκό Κοινοβούλιο αποτελεί ένα από τα σκέλη της αρχής του προϋπολογισμού.
<P>
Η επόμενη υπόδειξη που το Ευρωπαϊκό Κοινοβούλιο διατυπώνει προς το Συμβούλιο είναι ότι για αυτό το Κοινοβούλιο είναι πολύ σαφείς οι πολιτικές στις οποίες επικεντρώνει τις προτεραιότητές του, στις οποίες δίνει έμφαση, και η σημαντικότερη αφορά την καταπολέμηση της ανεργίας. Πιστεύω ότι κανείς δεν αμφισβητεί ότι η ανεργία αποτελεί μια πραγματική οικογενειακή τραγωδία για εκείνους που πλήττονται από αυτήν. Και δεν θα ήθελα να τελειώσω χωρίς να εκφράσω μια ευχή: το Συμβούλιο να διαβάσει τα πλήρη πρακτικά αυτής της συζήτησης για να ενημερωθεί, δεδομένου ότι δεν θεώρησε απαραίτητο να είναι εδώ παρόν.

<SPEAKER ID=261 LANGUAGE="ES" NAME="Arias Caρete">
Κύριε Πρόεδρε, θα ήθελα να συγχαρώ τον κ. Tillich για την εξαίρετη έκθεσή του, και ακόμη διότι διετήρησε και σε αυτό το οικονομικό έτος τη φόρμουλα συνεργασίας μεταξύ των διαφόρων κοινοβουλευτικών επιτροπών, που εγκαινιάστηκε στον προϋπολογισμό του 1997, η οποία καθιστά σαφή το άνοιγμα και τη διάθεση για συνεργασία της Επιτροπής Προϋπολογισμών. Καρπός αυτού του ανοίγματος υπήρξε ότι όχι λιγότερες από έντεκα διαφορετικές κοινοβουλευτικές επιτροπές διετύπωσαν τροπολογίες σε αυτές τις κατευθυντήριες γραμμές του προϋπολογισμού: 39 από τις 134 τροπολογίες που κατατίθενται προέρχονται από εκεί. Και αυτό παρά το ότι δεν ήταν εύκολο έργο. Η μετάφραση της έκθεσης διατέθηκε στις 25 Φεβρουαρίου, και η προθεσμία κατάθεσης τροπολογιών έληγε στις 4 Μαρτίου. Στην πράξη, μόλις που υπήρχε χρόνος να αντιδράσουμε, πόσο μάλλον που οι συνηθισμένες κοινοβουλευτικές επιτροπές δεν έχουν προνομιακή μεταχείριση, όσον αφορά τις προθεσμίες, τη μετάφραση, τη διάθεση αιθουσών και την άδεια συνεδριάσεων, όπως η Επιτροπή Προϋπολογισμών.
<P>
Επικεντρωνόμενοι στις τροπολογίες της Επιτροπής Περιφερειακής Πολιτικής, αν και όλες δεν έγιναν αποδεκτές ακέραιες, ένας μεγάλος αριθμός από αυτές ενσωματώθηκαν στην έκθεση του κ. Tillich, άμεσα ή μέσω συμβιβαστικών τροπολογιών, και κάποιες άλλες δεν ήταν πλέον απαραίτητο να εγκριθούν άμεσα ενόψει του τελικού κειμένου της έκθεσης.
<P>
Η Επιτροπή Περιφερειακής Πολιτικής απασχολήθηκε πολύ με την αρχική σύνταξη της τρίτης παραγράφου της έκθεσης, εφόσον αποδεχόταν από την αρχή της διαδικασίας του προϋπολογισμού όχι μόνο μια μέση αύξηση κατώτερη από το ανώτατο όριο που καθορίζεται στις δημοσιονομικές προοπτικές, αλλά επιπλέον φιλοδοξούσε να εφαρμόσει την εν λόγω μείωση εξίσου σε όλες τις κατηγορίες δαπανών, κάτι που συνεπαγόταν ότι όχι μόνο θα περικόπτονταν οι δαπάνες της Κατηγορίας 2, αλλά επιπλέον, σε αυτό το οικονομικό έτος, η μείωση θα άγγιζε και τις δεσμευτικές πιστώσεις, και αυτό θα συνεπαγόταν ότι παραγνωρίζεται πως η προικοδότηση των διαρθρωτικών Ταμείων, που προβλέπεται στις δημοσιονομικές προοπτικές, δεν αποτελεί μια απλή εξουσιοδότηση, αλλά επιπλέον ένα στόχο δαπανών, όπως απορρέει από το άρθρο 12, 2η παράγραφος του Κανονισμού πλαισίου των διαρθρωτικών Ταμείων.
<P>
Γι' αυτό, ευχαριστούμε την Επιτροπή Προϋπολογισμών που τροποποίησε την εν λόγω τρίτη παράγραφο σύμφωνα με τους όρους που αναφέρονταν στη συμβιβαστική τροπολογία που κατέθεσε ο κ. Tillich, περιλαμβάνοντας στις απαιτήσεις που διετύπωσε το Συμβούλιο το σεβασμό των δεσμεύσεων που καθορίζονται στον Κανονισμό πλαίσιο των διαρθρωτικών Ταμείων. Πιστεύουμε ότι η αρχή του προϋπολογισμού δεν πρέπει να εκθέτει την ανάπτυξη και την απασχόληση.
<P>
Για τους ίδιους λόγους, την επιτροπή μας απασχόλησε η αρχική σύνταξη της παραγράφου 12 της έκθεσης, και πιστεύουμε ότι η τροπολογία 72 του κ. Χριστοδούλου, που τροποποίησε την εν λόγω παράγραφο, είναι πιο κατάλληλη εφόσον επισημαίνει κατ' αρχήν την ανάγκη να συνεχιστεί η διαρθρωτική πολιτική, σύμφωνα με τις δεσμεύσεις του Εδιμβούργου, ενώ επισημαίνει την ανησυχία του για τα ποσοστά εκτέλεσης αυτών των δαπανών και ζητά από την Επιτροπή μια λεπτομερή έκθεση, καθώς και προτάσεις για τον εξορθολογισμό και την αύξηση της αποτελεσματικότητας αυτών των πολιτικών.
<P>
Στο σύνολό της, τη θεωρούμε μια λογική έκθεση, και ολοκληρώνω επαναλαμβάνοντας τα συγχαρητήριά μου στον κ. Tillich διότι εξεπόνησε μια έκθεση που καθιστά συμβατές τις απαιτήσεις της δημοσιονομικής λιτότητας που επιβάλλει η Οικονομική και Νομισματική Ένωση με τη συνέχεια της οικονομικής και κοινωνικής συνοχής.

<SPEAKER ID=262 NAME="Virrankoski">
(FI ) Αξιότιμε κύριε Πρόεδρε, δεδομένου ότι οι υπό εξέταση εκθέσεις αποτελούν μια ιδιαίτερα σταθερή βάση για την κατάρτιση του προϋπολογισμού του προσεχούς έτους, θα ήθελα να συγχαρώ τον κύριο Τίλις και τον κύριο Τόμλινσον για τις προσπάθειες που κατέβαλαν. Ως γνωστόν, ο κυριότερος στόχος του επόμενου προϋπολογισμού είναι η πάταξη της ανεργίας. Αυτή αναφέρεται τόσο στο πρώτο όσο και στο δεύτερο σημείο του καταλόγου των προτεραιοτήτων.
<P>
Η ανεργία αποτελεί μάστιγα για την Ευρώπη. Ενώ ο αριθμός των ανέργων έχει, ήδη, φθάσει σε σχεδόν 20 εκατ., δεν έχουν ακόμη βρεθεί τρόποι για τη μείωση του ρυθμού αύξησής της. Δεδομένου ότι οι πολίτες έχουν συνειδητοποιήσει ότι η Ευρωπαϊκή Ένωση δεν είναι σε θέση να μειώσει την ανεργία, είναι περιττό να ομιλούμε για συνοχή στην Ευρώπη. Επιπλέον, η κατάσταση θα χειροτερεύσει εάν οι ευρωπαίοι πολίτες αρχίσουν να υποψιάζονται ότι η κοινοτική πολιτική συμβάλλει, όχι στη μείωση, αλλά στην αύξηση της ανεργίας. Γι' αυτό και πρέπει όλοι να συνειδητοποιήσουν ότι η καταπολέμηση της ανεργίας αποτελεί θέμα προτεραιότητας για ολόκληρη την ΕΕ.
<P>
Οι μικρομεσαίες επιχειρήσεις διαδραματίζουν σημαντικότατο ρόλο στην δημιουργία νέων θέσεων απασχόλησης. Γι'αυτό και πιστεύω ότι η επιλογή της βελτίωσης των προϋποθέσεων λειτουργίας των μικρομεσαίων επιχειρήσεων ως δεύτερου σημείου στον κατάλογο των προτεραιοτήτων ενόψει της κατάρτισης του προϋπολογισμού ήταν απόλυτα δικαιολογημένη. Τα διαρθρωτικά ταμεία διαδραματίζουν καθοριστικό ρόλο στην ενθάρρυνση της επιχειρηματικής δραστηριότητας. Οι ανησυχίες οι οποίες διατυπώνονται, σε μια από τις εκθέσεις αυτές, σχετικά με τις μεγάλες διαφορές που παρατηρούνται μεταξύ των δεσμεύσεων και των πληρωμών των διαρθρωτικών ταμείων είναι, εν μέρει, δικαιολογημένες. Δεν πρέπει, στο εξής, να δεσμεύονται μεγαλύτερα χρηματικά ποσά απ' αυτά που πρόκειται να χρησιμοποιηθούν. Κατά την προηγούμενη πενταετή περίοδο το 20 % του προγραμματισθέντος προς διάθεση ποσού παρέμεινε στα ταμεία. Αξιότιμε κύριε Πρόεδρε, ελπίζω ότι οι παρατηρήσεις μου αυτές θα ληφθούν υπόψη κατά την κατάρτιση του προϋπολογισμού του επόμενου οικονομικού έτους.

<SPEAKER ID=263 LANGUAGE="FR" NAME="Fabre-Aubrespy">
Κύριε Πρόεδρε, η ομάδα μου δεν θα μπορούσε να είναι ικανοποιημένη από την έκθεση που μας υποβάλλεται, έτσι όπως υιοθετήθηκε από την Επιτροπή Προϋπολογισμών. Λυπάμαι κυρίως που η απαραίτητη λιτότητα, η οποία θα έπρεπε να χαρακτηρίζει τον προϋπολογισμό του 1998, είναι ουσιαστικά απούσα από την έκθεση. Τη στιγμή που ζητάμε από τα κράτη μέλη να καταβάλλουν σημαντικές προσπάθειες για να μειώσουν το δημοσιονομικό τους έλλειμμα, για να μειώσουν τις δημόσιες δαπάνες, για να αυξήσουν σε ορισμένες περιπτώσεις τους φόρους τους, δεν είναι λογικό να εξετάζουμε, για τον προϋπολογισμό της Ευρωπαϊκής Κοινότητας, μετά μάλιστα από τις αυξήσεις των προϋπολογισμών του 1996 και 1997, τη δυνατότητα μιας τέτοιας αύξησης των δαπανών. Θα πρέπει να επισημάνουμε στην Επιτροπή ότι ελπίζουμε να υποστούμε το ίδιο κλίμα λιτότητας που επεβλήθηκε και σε όλα τα κράτη μέλη, το οποίο θα έπρεπε να ακολουθήσουμε σε όλες τις κοινοτικές δαπάνες.
<P>
Λυπάμαι, επίσης, που η αρχή της επικουρικότητας, την οποίαν είχε δικαίως αναφέρει ο εισηγητής, απουσιάζει από τη φάση εξέτασης του προϋπολογισμού. Υιοθετώ τις παρατηρήσεις των συναδέλφων μου κ.κ. des Places και Souchet, σχετικά με την υποστήριξη των εσόδων των γεωργών.
<P>
Θα ήθελα να κάνω δύο συμπληρωματικά σχόλια τα οποία εξηγούν την αντίθεση της ομάδας μου προς την συγκεκριμένη έκθεση. Το πρώτο σχετίζεται με την πολιτική πληροφόρησης. Αναφέρεται, από τις πρώτες κιόλας παραγράφους, ότι θα πρέπει να καταβληθούν οι απαραίτητες προσπάθειες για την πολιτική πληροφόρησης. Στα πλαίσια ενός γενικού κλίματος λιτότητας, δεν θα πρέπει να δαπανούνται πολλά για να πουλήσουμε στους πολίτες των διαφόρων χωρών της Ευρώπης κάτι το οποίο θα φανεί μάλλον σαν πραγματική προπαγάνδα.
<P>
Τέλος, κύριε Πρόεδρε, η παράγραφος 37, η οποία αναφέρεται στη δημιουργία μιας ουσιαστικής ευρωπαϊκής υπηρεσίας εξωτερικών υποθέσεων, δεν θα έπρεπε ούτε αυτή να αποσπάσει την έγκρισή μας.

<SPEAKER ID=264 LANGUAGE="IT" NAME="Ghilardotti">
Κύριε Πρόεδρε, σήμερα το πρωϊ ο πρόεδρος Santer, κατά τον εορτασμό της 40ης επετείου της Συνθήκης της Ρώμης είπε: »Η οικονομική Ευρώπη έλκει την κοινωνική Ευρώπη». Γι αυτό το λόγο το Ευρωπαίκό Κοινοβούλιο με την έκθεση Tillich υπογραμμίζει τη σημασία της απασχόλησης, θεωρώντας την ως απόλυτη προτεραιότητα, υπογραμμίζει τη σημασία της κοινωνικής διάστασης της Ευρωπαϊκής Ένωσης και τη μεγάλη συμβολή της κοινοτικής χρηματοδότησης για την πραγματοποίηση των στόχων στο κοινωνικό πεδίο. Θεωρεί συνεπώς βασικό να συνεχισθεί η επιδότηση των οικονομικών δραστηριοτήτων στις διάφορες κοινωνικές πολιτικές με τους κατάλληλους πόρους.
<P>
Εκφράζω και εγώ τη δυσαρέσκειά μου για την απουσία του Συμβουλίου, διότι θα ήθελα να του ζητήσω να καταλήξει σε μία συμφωνία σχετικά με τις νομικές βάσεις. Ειλικρινά θεωρώ ακατανόητη αυτή τη συμπεριφορά του και μία περιττή σκλήρυνση της στάσης του ιδιαίτερα έναντι του Κοινοβουλίου.
<P>
Θεωρώ επίσης ότι είναι ουσιαστικής σημασίας όχι μόνο η ενίσχυση της πολιτικής της κατάρτισης αλλά επιπλέον πιστεύω ότι θα πρέπει να συμπεριληφθούν στις χρηματοδοτήσεις αυτού του κονδυλίου και οι στόχοι που εντοπίζονται στη Λευκή Βίβλο σχετικά με την εκπαίδευση και την κατάρτιση. Με αυτή την έννοια το Κοινοβούλιο υπερψήφισε σήμερα μία ειδική έκθεση αξιολόγησης της Λευκής Βίβλου.
<P>
Θα ήθελα να καλέσω την Επιτροπή να συνεχίσει την εργασία που επετέλεσε το 1996, εργασία ελέγχου και χρησιμοποίησης του Ευρωπαϊκού Κοινωνικού Ταμείου, διατηρώντας στενότερες σχέσεις με τις χώρες μέλη. Η εργασία αυτή απέδειξε ότι υπήρξε μία βελτίωση των ποσοστών εκτέλεσης και επιπλέον αποτελεί και την απτή απόδειξη ότι οι κριτικές -που εκφράστηκαν και απόψε στην Ολομέλεια- σχετικά με τη μη επαρκή χρησιμοποίηση των Διαρθρωτικών Ταμείων και του Κοινωνικού Ταμείου είναι άδικες κριτικές: θα πρέπει να διαπιστώσουμε επί τόπου, να επαληθεύσουμε πού βρίσκονται τα προβλήματα και να τα αντιμετωπίσουμε, ώστε οι πόροι που τίθενται στη διάθεσή μας να χρησιμοποιύνται όλοι και με τον καλύτερο δυνατό τρόπο.

<SPEAKER ID=265 LANGUAGE="NL" NAME="Sonneveld">
Κύριε Πρόεδρε, σ'αυτό το στάδιο είναι ιδιαίτερα μεγάλης σημασίας, όσον αφορά τον προϋπολογισμό της γεωργίας, να σχηματίσουμε μία σαφή αντίληψη σχετικά με τη συμβολή του Ευρωπαϊκού Κοινοβουλίου σ'αυτό το σημαντικό μέρος του προϋπολογισμού. Νομίζω ότι μπορούμε να διαπιστώσουμε ότι εφέτος η συζήτηση για τον προϋπολογισμό της γεωργίας αρχίζει να εντείνεται, σε σχέση με τα προηγούμενα έτη. Και αυτό κυρίως στην Επιτροπή Γεωργίας. Μόνο η στενή συνεργασία μεταξύ της Επιτροπής Γεωργίας και της Επιτροπής Προϋπολογισμού μπορούν να διαφυλάξουν το ρόλο μας, ως Κοινοβούλιο, και να βελτιώσουν στο σύνολό του την ποιότητα του προϋπολογισμού. Και, εν προκειμένω, πρόκειται για περισσότερη διαφάνεια, για μεγαλύτερη αίσθηση της πραγματικότητας, όσον αφορά τις δαπάνες, καθώς και για τη βέλτιστη χρησιμοποίηση των διαθέσιμων μέσων για τις μη γεωργικές θέσεις του προϋπολογισμού.
<P>
Με αυτή την πρώτη έκθεση, ο εισηγητής, συνάδελφος Tillich, έχει κάνει μία πολλά υποσχόμενη αρχή. Ελπίζω ότι θα επιδείξει την απαιτούμενη εφευρετικότητα και ευκαμψία κατά τη διάρκεια της ημέρας, έτσι ώστε να βρεθεί μία συμφωνία μεταξύ των εν λόγω επιτροπών και να οδηγηθούμε σε μία στέρεη θέση του Ευρωπαϊκού Κοινοβουλίου.
<P>
Και τώρα επί της υποθέσεως. Για πρώτη φορά έχουν κατατεθεί προτάσεις, σύμφωνα με τις οποίες και εξαιτίας των μεταβολών στον προϋπολογισμό γεωργίας όσον αφορά το συμπληρωματικό εισόδημα, προτείνεται η συμμόρφωση με τους κανόνες για τις δαπάνες. Αλλά αυτούς τους κανόνες τους θέλησε μονομερώς το Συμβούλιο. Επομένως, οι κατευθυντήριες γραμμές του προϋπολογισμού της γεωργίας δεν διαδραμάτισαν απολύτως κανένα ρόλο.
<P>
Ακόμη πιο παράδοξο είναι το γεγονός ότι η προτεινόμενη επέκταση του συμπληρωματικού εισοδήματος πρόκειται να είναι μόνιμη, ενώ η αιτία αυτής της διεύρυνσης έχει αρκετά ειδικό χαρακτήρα, δηλαδή την κρίση της ΣΒΕ. Νομίζω ότι αυτή η μορφή πολιτικής συμπεριφοράς, όσον αφορά τη γεωργία, δεν ενισχύει την εμπιστοσύνη των ενδιαφερόμενων παραγωγών. Έχουν το δικαίωμα μίας σοβαρής και εμπεριστατωμένης διαχείρισης του καθεστώτος, από το οποίο εξαρτάται η ύπαρξή τους και το οποίο παραχώρησαν εθελοντικά και πλήρως στην αρμοδιότητα των ευρωπαϊκών θεσμικών οργάνων.

<SPEAKER ID=266 LANGUAGE="ES" NAME="Fabra Vallιs">
Κύριε Πρόεδρε, επιτρέψτε μου κατ' αρχήν να ευχαριστήσω τον εισηγητή, κ. Tillich, για την ελαστικότητα που επέδειξε κατά τη συζήτηση του εγγράφου του στην επιτροπή, χώρος όπου δεν αντιπαρατίθενται μόνον οι ιδεολογικές και περιφερειακές απόψεις, αλλά και εκείνες του Συμβουλίου και της Επιτροπής.
<P>
Είναι άρα προφανές ότι δύσκολα θα μπορεί να επηρεάζει το Ευρωπαϊκό Κοινοβούλιο αν η κύρια ανησυχία του εισηγητή δεν είναι να επιτυγχάνει μια ευρεία συναίνεση σχετικά με το συζητούμενο έγγραφο. Και εν ονόματι αυτής της συναίνεσης, θεωρώ λογικό ότι εξαλείφθηκε η ιδέα πως ο προϋπολογισμός πρέπει να εμπνέεται από την επικουρικότητα, όταν ο προϋπολογισμός αποτελεί ακριβώς το μέσον για την υλοποίηση των κοινοτικών πολιτικών και όχι για τον καθορισμό της επικουρικότητας.
<P>
Είμαι απολύτως σύμφωνος με τις προτεραιότητες που εκθέτει ο εισηγητής στην πέμπτη παράγραφο της έκθεσής του, εάν και εφόσον δεν λησμονούμε τα ποσά που προκαθορίστηκαν στο Τορίνο. Αναφέρομαι στην παράγραφο 2, εφόσον, όσο λογικό και αν μπορεί φαίνεται ότι το επίπεδο των δεσμευτικών πιστώσεων καθορίζεται σε σχέση με τις πραγματικές προβλέψεις, θεωρώ ότι ενέχει λιγότερες διαμάχες το να μην έρθουμε σε ρήξη με τις συμφωνίες του Εδιμβούργου. Κάτι άλλο θα είναι να καταλήξουμε στο συμπέρασμα ότι πρέπει να αναθεωρήσουμε εκ νέου τον δημοσιονομικό Κανονισμό ώστε να ακυρώνονται αυτόματα οι δεσμεύσεις που δεν θα έχουν χρησιμοποιηθεί από τους δικαιούχους.
<P>
Κύριε Tillich, είναι δύσκολο μέσω ενός ετήσιου προϋπολογισμού να επιχειρήσουμε να θέσουμε όρους σε ήδη εγκεκριμένα προγράμματα, γι' αυτό και δεν είναι ο καλύτερος τρόπος να ενεργούμε σχετικά με το περιβάλλον χρησιμοποιώντας τις δαπάνες του ΕΓΤΠΕ.
<P>
Ίσως το μεγάλο ερωτηματικό που παραμένει σε αυτόν τον προϋπολογισμό να είναι σχετικά με τα PHARE, TACIS και MEDA. Πώς μπορούμε να είμαστε περισσότερο ρεαλιστές, όπως επιθυμούμε, χωρίς να έρθουμε σε ρήξη με τα ποσά που συμφωνήθηκαν στο Ευρωπαϊκό Συμβούλιο των Καννών;

<SPEAKER ID=267 LANGUAGE="EN" NAME="McCartin">
Κύριε Πρόεδρε, θα ήθελα να ευχαριστήσω τον κ. Tillich για την έκθεσή του και να τον συγχαρώ για την προσπάθεια που κατέβαλε ούτως ώστε να συμπεριλάβει τις απόψεις όλων.
<P>
Στις γενικές παρατηρήσεις του αναφέρεται σε βοήθεια προς τις εθνικές κυβερνήσεις για να επιτύχουν τα κριτήρια του Μάαστριχτ. Θα πρέπει να πω ότι αυτό δεν είναι ρεαλιστικό. Εμείς δαπανούμε το 1, 22 % του ΑΕγχΠ της Κοινότητας. Οι εθνικές κυβερνήσεις δαπανούν το 46 %. Το εάν θα ανεβούμε ή θα κατεβούμε μία ή δύο εκατοστιαίες μονάδες δεν πρόκειται κατά κανένα τρόπο να επηρεάσει τις δυνατότητες των εθνικών κυβερνήσεων για να εκπληρώσουν τα κριτήρια του Μάαστριχτ.
<P>
Εν τούτοις, και παρά το πολύ μικρό μέγεθος του προϋπολογισμού μας, υπάρχουν γενικά αρκετές φωνές που μιλούν για μείωση των δαπανών. Πιστεύω ότι κι' αυτό δεν είναι ρεαλιστικό. Ο κ. Tillich υπογραμμίζει τις τέσσερεις προτεραιότητές του στις οποίες αναφέρθηκε και τις οποίες υποστήριξε και ο κ. Fabra Vallιs. Κι' εγώ υποστηρίζω τις μικρομεσαίες επιχειρήσεις, την καταπολέμηση της ανεργίας, τη νεότητα και τον πολιτισμό. Όλα αυτά είναι σημαντικά. Ήδη όμως έχουμε δεσμεύσει το 80 % του προϋπολογισμού για τη γεωργία και τα διαρθρωτικά ταμεία. Εάν θέλουμε να έχουμε κάποια σημαντική επίπτωση στις πολιτικές που προτείνονται ως προτεραιότητες τότε είναι αναγκαίο να έχουμε κάποια τουλάχιστον διεύρυνση στα ποσά των πόρων που είναι διαθέσιμα.
<P>
Στον τομέα της γεωργίας ο κ. Tillich δεν λέει πολλά. Υπονοεί όμως ότι αλλάζοντας τους κανονισμούς μπορούμε να εξοικονομήσουμε πιστώσεις. Κάτι τέτοιο θα αποτελούσε ασφαλώς κακή πίστη και κακή πολιτική διότι πρόθεση της μεταρρύθμισης του 1992 ήταν να μας φέρει στον επόμενο γύρο των συμφωνιών της ΓΣΔΕ. Θα πρέπει να αναμένουμε την ημέρα που θα είμαστε σε θέση να αυξήσουμε την παραγωγικότητα και να βελτιώσουμε το εισόδημα των αγροτών έτσι ώστε να μειώσουμε τις γεωργικές δαπάνες. Ειλικρινά ελπίζω ότι κάποτε θα γίνει αυτό, επί του παρόντος όμως οι κανονισμοί θα πρέπει να παραμείνουν. Ανησυχούμε υπερβολικά. Το πρόγραμμα έχει διάρκεια έξι χρόνια. Έχει μεγαλύτερη σημασία να είναι επιτυχημένες οι δαπάνες που θα γίνουν παρά απλά και μόνο να γίνουν.

<SPEAKER ID=268 NAME="Liikanen">
Κύριε Πρόεδρε, το Ευρωπαϊκό Κοινοβούλιο συζήτησε σήμερα τις προτεραιότητές του σε σχέση με τον γενικό προϋπολογισμό του 1998. Στη φάση αυτή ο ρόλος της Επιτροπής είναι να ακούει. Τα θεσμικά όργανα θα κάνουν την πρώτη τους συζήτηση σχετικά με τις θέσεις τους στον τρίλογο επί των προτεραιοτήτων του προϋπολογισμού στις 9 Απριλίου τρέχοντος έτους.
<P>
Η Επιτροπή ενέκρινε τις κατευθύνσεις της για τον προϋπολογισμό του 1998 στο τέλος Ιανουαρίου. Είναι η δεύτερη φορά που η Επιτροπή κάνει κάτι τέτοιο. Η διαδικασία αυτή είναι μία από τις πρώτες επινοήσεις για την ενίσχυση της οικονομικής διαχείρισης στην Επιτροπή και έχει εκπληρώσει τα αναμενόμενα απ' αυτήν. Κατ' ουσίαν η Επιτροπή απεφάσισε να συνεχίσει την προσέγγιση της αυστηρότητας του προϋπολογισμού η οποία άρχισε με τον προϋπολογισμό του 1997 και η οποία ακολούθως ενισχύθηκε περαιτέρω από την αρχή που έχει εξουσία επί του προϋπολογισμού.
<P>
Ο πρώτος λόγος για τη διατήρηση του προσανατολισμού της αυστηρότητας είναι ο ίδιος όπως και πέρσι. Κατά την προετοιμασία για την οικονομική και νομισματική ένωση τα κράτη μέλη συνεχίζουν τις συχνά επώδυνες προσπάθειές τους να βάλουν τάξη στα δημόσια οικονομικά τους. Βεβαίως, ο προϋπολογισμός της Κοινότητας δεν είναι μεγάλος αλλά, εντός των ορίων του, θα πρέπει να ενθαρρύνει και να διευκολύνει τις προσπάθειες αυτές.
<P>
Υπάρχει επίσης ένας δεύτερος λόγος ο οποίος γίνεται προοδευτικά ολοένα και πιο σημαντικός. Καθώς πλησιάζει ο επόμενος γύρος της διεύρυνσης, η Κοινότητα θα πρέπει να είναι οικονομικά προετοιμασμένη. Το γεγονός αυτό έχει επιπτώσεις τόσο στο επίπεδο των δαπανών όσο και στα κοινοτικά διαρθρωτικά προγράμματα. Τα ζητήματα αυτά θα συζητηθούν με μεγαλύτερη λεπτομέρεια μετά τη Διακυβερνητική Διάσκεψη αλλά η ομαλή μετατροπή σε μια διηυρυμένη Κοινότητα θα γίνει δυνατή μόνο εάν αξιοποιηθεί πράγματι ο υπολοιπόμενος χρόνος για τις απαιτούμενες προσαρμογές.
<P>
Στη συζήτησή της για τον προσανατολισμό του προϋπολογισμού η Επιτροπή απεφάσισε επίσης μια νέα μέθοδο για την επίτευξη αυστηρότητας στον προϋπολογισμό. Πράγματι, η παραδοσιακή προσέγγιση της συμμόρφωσης με τις δημοσιονομικές προοπτικές με ορισμένα μικρά περιθώρια δεν θα ήταν κατάλληλη για το 1998. Στην πραγματικότητα θα οδηγούσε σε αυξήσεις της τάξεως του 10 % ή και περισσότερο στον κοινοτικό προϋπολογισμό. Συγκρίνατέ το αυτό με την αναμενόμενη αύξηση από λιγότερο από 3 % στα κράτη μέλη. Απλά, θα ήταν αδύνατο να εξηγηθεί στους ευρωπαίους πολίτες και φορολογούμενους μια τέτοια γενναιοδωρία προϋπολογισμού σε κοινοτικό επίπεδο.
<P>
Κατά συνέπεια η Επιτροπή ενέκρινε μια νέα προσέγγιση για να αντικατοπτρίσει πρώτα ένα δικαιολογημένο ρυθμό ανάπτυξης και κατόπιν να συζητήσει τις προτεραιότητες μέσα σ' αυτό το πλαίσιο. Για το 1998 αποφασίστηκε να περιοριστεί η αύξηση όσο πιο κοντά γίνεται στο 3 %. Στο σχέδιο της εκθέσεως του κ. Tillich παρατήρησα ότι το Κοινοβούλιο και η Επιτροπή συμφωνούν στην αναγκαιότητα υποστήριξης των κρατών μελών στις προσπάθειές τους για την επίτευξη των κριτηρίων σύγκλισης. Οι συζητήσεις για την κατάλληλη αύξηση του προϋπολογισμού του 1998 δεν θα πρέπει να επικαλυφθούν από προϋποθέσεις που είναι, ή που θα μπορούσαν να είναι, απραγματοποίητες.
<P>
Ο κ. Brinkhorst μου έθεσε ένα ερώτημα σχετικά με την προθυμία της ολλανδικής προεδρίας να συμβάλλει σε μια αμοιβαία κατανόηση των θεμάτων αυτών. Δεν μπορώ να σχολιάσω τα αποτελέσματα αλλά θα πρέπει να πω ότι η ολλανδική προεδρία έχει δείξει πολύ μεγάλο ενδιαφέρον για τα θέματα του προϋπολογισμού. Η καλύτερη απόδειξη όλων αυτών είναι ότι τα θέματα του προϋπολογισμού θα συζητηθούν σε δύο Συμβούλια Ecofin, έστω κι' αν η προεδρία δεν βρίσκεται αυτή τη στιγμή εδώ.
<P>
Παρέμβαση από τον κ. Tomlinson Θα πρέπει να πω στον κ. Tomlinson ότι σήμερα παρουσιάστηκε στο Κοινοβούλιο μια άλλη σημαντική έκθεση την οποία παρακολούθησε με μεγάλη προσοχή και ενδιαφέρον η προεδρία.
<P>
Ο στόχος του 3 % της Επιτροπής δεν προέρχεται μόνο από τις αναμενόμενες εξελίξεις στα κράτη μέλη. Φαίνεται επίσης ότι αποτελεί ένα λογικό συμβιβασμό μεταξύ της ανάγκης για αυστηρότητα και του σεβασμού για τις υφιστάμενες δεσμεύσεις της Ένωσης. Στο επίπεδο των δημοσιονομικών προοπτικών αυτό αφορά κυρίως τις πιστώσεις των διαρθρωτικών ταμείων για δεσμεύσεις. Οι αποφάσεις του Εδιμβούργου υπονοούν ένα ρυθμό ανάπτυξης περίπου 8 % σε σύγκριση με το 1997. Με τις κρατούσες συνθήκες αυτό είναι πολύ υψηλό. Ωστόσο, εάν δεν υπάρξει συμφωνία στο Συμβούλιο και στο Κοινοβούλιο ότι η διεθνής αυτή συμφωνία θα πρέπει να αλλάξει - και από το σχέδιο της εκθέσεως Tillich συνάγω ότι το Κοινοβούλιο δεν πρόκειται να αποτελέσει μέρος μιας τέτοιας συμφωνίας - η Επιτροπή θα σεβαστεί τους στόχους δαπανών για τις πιστώσεις δεσμεύσεων της Κατηγορίας 2.
<P>
Όσον αφορά τις πληρωμές, θα πρέπει να αποφευχθεί οποιοδήποτε υπερβολικό ύψος προϋπολογισμού. Μολονότι είναι δύσκολο να καλυφθεί ένας συνολικός στόχος από 3 %, εάν γίνει αποδεκτό ποσοστό αύξησης 8 % για το ένα τρίτο του προϋπολογισμού, δεν είναι αδύνατο. Απαιτεί όμως πολύ χαμηλή αύξηση των δαπανών στις άλλες κατηγορίες. Βεβαίως αυτό δεν αποκλείει την ενίσχυση λίγων συγκεκριμένων προτεραιοτήτων υπό τον όρο όμως ότι άλλες δραστηριότητες θα μειωθούν ή θα καταργηθούν εντελώς.
<P>
Η Επιτροπή δεν έχει λάβει θέση για την ισορροπία μεταξύ των κατηγοριών αλλά είναι προφανές ότι ένα αυστηρό αποτέλεσμα μπορεί να είναι αποδεκτό μόνο εάν όλα τα θεσμικά όργανα τηρήσουν τις ευθύνες τους για τα διάφορα τμήματα του προϋπολογισμού. Έτσι, την περασμένη εβδομάδα η Επιτροπή ενέκρινε μια πρόταση για το πακέτο τιμών των αγροτικών προϊόντων για το 1997 και το 1998 το οποίο είναι συμβατό με τη συνολική δημοσιονομική στρατηγική της εάν - και αυτό είναι ζωτικό - εγκριθούν οι προτάσεις της για προσαρμογές στον τομέα των σιτηρών ή για ισοδύναμες οικονομίες.
<P>
Σχετικά με την Κατηγορία 4, η Επιτροπή επεξεργάζεται μια ανασκόπιση του PHARE προς την κατεύθυνση που προτείνε ο εισηγητής, θέμα το οποίο ετέθη επίσης από τον κ. Wynn και τον κ. Elles. Ελπίζω ότι η Επιτροπή θα είναι σε θέση να συζητήσει το αντικείμενο αυτό τις επόμενες μία ή, το αργότερο, δύο εβδομάδες. Όσον αφορά τα του οίκου της, η Επιτροπή έχει αποφασίσει να προτείνει ακόμη ένα έτος μηδενικής αύξησης του προσωπικού, εκτός από το προσωπικό για τη διεύρυνση και έχει συμφωνήσει σε νέες ποσοτικές πρωτοβουλίες για να αναδιατάξει τους ανθρώπινους πόρους της σε δραστηριότητες προτεραιότητας.
<P>
Κλείνοντας θα ήθελα να εκφράσω τις πιο θερμές μου ευχές στους εισηγητές, κ. Tillich και κ. Tomlinson, όπως και στον πρόεδρο της Επιτροπής Προϋπολογισμών, κ. Samland, για μια επιτυχή διαδικασία κατάρτισης προϋπολογισμού για το 1998.

<SPEAKER ID=269 NAME="Πρόεδρος">
Ευχαριστώ πολύ, κύριε Επίτροπε.
<P>
Η συζήτηση έληξε.
<P>
Η ψηφοφορία θα διεξαχθεί αύριο στις 12 το μεσημέρι.

<CHAPTER ID=10>
Συνεργασία Βορρά/Νότου για την καταπολέμηση των ναρκωτικών
<SPEAKER ID=270 NAME="Πρόεδρος">
Η ημερήσια διάταξη προβλέπει τη συζήτηση της σύστασης για δεύτερη ανάγνωση (A4-0059/97), εξ ονόματος της Επιτροπής Ανάπτυξης και Συνεργασίας, σχετικά με την κοινή θέση που υιοθέτησε το Συμβούλιο ενόψει της έγκρισης Κανονισμού του Συμβουλίου για τη συνεργασία Βορρά/Νότου σε θέματα καταπολέμησης των ναρκωτικών και της τοξικομανίας (C4-0630/96-95/0167(SYN)) (Εισηγητής: ο κ. Liese).

<SPEAKER ID=271 NAME="Liese">
Kύριε Πρόεδρε, κυρίες και κύριοι, 40 έως 50 εκατομμύρια άνθρωποι, σε παγκόσμια κλίμακα, εξαρτώνται από παράνομα ναρκωτικά. Kαθένας από τους αριθμούς αυτούς, κρύβει φοβερές ιστορίες και ριζικά ανθρώπων. H εξάρτηση από τα ναρκωτικά και το εμπόριο ναρκωτικών έχει πολλές αιτίες, και γι' αυτό θα πρέπει κανείς να ακολουθήσει μια ολοκληρωμένη προσέγγιση, αν θέλει να καταπολεμήσει το πρόβλημα αυτό.
<P>
Συχνά εδώ παραβλέπεται το γεγονός ότι η αναπτυξιακή πολιτική μπορεί και πρέπει να συμβάλει σημαντικά, αν θέλουμε να καταπολεμηθεί με επιτυχία το πρόβλημα των ναρκωτικών.
<P>
H φτώχεια και η μειωμένη ανάπτυξη, είναι άμεσες αιτίες για την καλλιέργεια παράνομων ναρκωτικών στις αναπτυσσόμενες χώρες. H Mαφία έχει εύκολη δουλειά, όταν δεν υπάρχουν άλλες νόμιμες εναλλακτικές λύσεις. Kι ένα άλλο πρόβλημα παραβλέπεται συχνά: Tο εμπόριο ναρκωτικών και τα πολλά χρήματα, που εισρέουν στη χώρα κατ' αυτόν τον τρόπο, οδηγούν σε τεχνητή υπερτίμηση του εθνικού νομίσματος. Aυτό σημαίνει ότι όσοι τρέφονται με νόμιμα προϊόντα, τιμωρούνται διπλά, στην ουσία, επειδή κερδίζουν λιγότερα. Kαι σ' αυτήν την περίπτωση, δυστυχώς, ο έντιμος είναι και βλάκας.
<P>
Για την επίλυση του προβλήματος των ναρκωτικών, συνεπώς, απαιτούνται και πιστώσεις αναπτυξιακής συνεργασίας. H αρμόδια επιτροπή τάχθηκε ομόφωνα υπέρ αυτής της ιδέας, και ευχαριστώ όλους εκείνους που βοήθησαν στη εκπόνηση της έκθεσης. Eυχαριστώ ιδιαίτερα την Eπιτροπή για την καλή της συνεργασία, και τις κυρίες και τους κυρίους συναδέλφους, που από κοινού συνέπραξαν στην έκθεση αυτή.
<P>
Aποφύγαμε να βάλουμε ιδεολογικές διενέξεις στο θέμα της αναπτυξιακής πολιτικής. Δεν κάναμε καμιά βασική συζήτηση για την απελευθέρωση των ναρκωτικών, μια και η συζήτηση αυτή δεν θα ήταν πολύ εύστοχη. Δε θα έλυνε πραγματικά κανένα πρόβλημα.
<P>
Ποια ήταν τα βασικά μελήματα της έκθεσης, και συνεπώς και της Eπιτροπής Aνάπτυξης και Συνεργασίας; Θέλουμε, στις χώρες με τις οποίες συνεργαζόμαστε, να εκφράζεται η πολιτική θέληση για την καταπολέμηση των ναρκωτικών, και μάλιστα ιδιαίτερα με το να εκδίδει κανείς εθνικούς νόμους που απαγορεύουν τη νομιμοποίηση χρημάτων από παράνομες δραστηριότητες και να τους ελέγχει ανάλογα. Θέλουμε τα ανθρώπινα δικαιώματα να γίνονται σεβαστά, σε πολύ μεγάλο βαθμό, και να λαμβάνεται υπόψη η θέση κλειδί της γυναίκας, στη διαδικασία της εναλλακτικής ανάπτυξης. Yποστηρίζουμε και την Eπιτροπή, στην προσπάθειά της να συνεργαστεί με τα Hνωμένα Έθνη για την καταπολέμηση των ναρκωτικών.
<P>
Kύριο μέλημά μου, ως εισηγητή, ήταν - και η αρμόδια επιτροπή με ακολούθησε στο σημείο αυτό - να φέρω στο προσκήνιο την ιδέα της εναλλακτικής ανάπτυξης. Eναλλακτική ανάπτυξη σημαίνει το να έχουν οι άνθρωποι τη δυνατότητα να κερδίζουν τα προς το ζην με την καλλιέργεια νόμιμων προϊόντων και να μην είναι υποχρεωμένοι πια να καταφεύγουν στα παράνομα ναρκωτικά φυτά. Aυτό ακούγεται απλό, ωστόσο στην πράξη είναι περίπλοκο. Δε σημαίνει μόνο ότι θα πρέπει κανείς να αντικαταστήσει τις φυτείες της κόκας ή της παπαρούνας με κάτι άλλο, αλλά χρειαζόμαστε μια ολοκληρωμένη ιδέα. Θα πρέπει να υπάρχει κατάρτιση, δομές εμπορίας άλλων προϊόντων, όπως επίσης θα πρέπει να υπάρχουν και οδοί μεταφοράς. Tότε όμως, όταν θα υπάρχουν όλα αυτά, θα λειτουργεί και η έννοια της εναλλακτικής ανάπτυξης.
<P>
Eίχα προσωπικά την ευκαιρία, πέρυσι, να δω από κοντά, στην Kολομβία, τα έργα των Hνωμένων Eθνών, που εν μέρει συγχρηματοδοτήθηκαν και από την Kοινότητα. Eντυπωσιάσθηκα από τη δυνατότητα να αντικατασταθούν μεγάλης έκτασης παράνομες καλλιέργειες ναρκωτικών με νόμιμες και να δοθεί έτσι στους ανθρώπους μια προοπτική για το μέλλον. Προϋπόθεση, βεβαίως, στην περίπτωση αυτή, είναι να υπάρχει ένα ελάχιστο μέτρο κράτους δικαίου, και ότι όποιος εμπορεύεται ναρκωτικά θα πρέπει κάποτε να υπολογίζει και σε μια τιμωρία.
<P>
Tο Συμβούλιο δέχθηκε πολλά τμήματα της έκθεσης στην πρώτη ανάγνωση. Θεωρώ ότι αξίζει να αναγνωρίσουμε πως, μετά τα αρχικά προβλήματα, άφησε κατά μέρος τα νομικά τεχνάσματα για τη νομική βάση και παραδέχθηκε ότι το Kοινοβούλιο έχει εδώ δικαίωμα συναπόφασης. Aλλά δυστυχώς δεν πέρασαν όλα τα θέματά μας, γι' αυτό και, ιδιαίτερα στο θέμα της εναλλακτικής ανάπτυξης, προτείνουμε και πάλι μια πιο συγκεκριμένη διατύπωση.
<P>
Θέλουμε η εναλλακτική ανάπτυξη να μη χρηματοδοτείται μόνο απ' αυτήν τη δημοσιονομική γραμμή, αλλά να εξεταστούν συστηματικά και τα άλλα χρηματοδοτικά μέσα της Kοινότητας και των Eυρωπαϊκών Tαμείων Aνάπτυξης, κατά πόσον μπορεί να υποστηριχτεί η ιδέα της εναλλακτικής ανάπτυξης. Διότι στον τομέα αυτό, θα πρέπει να αναλάβουμε μεγαλύτερες δεσμεύσεις. Aυτό σημαίνει, φυσικά, πως δεν επιτρέπεται να περικοπεί η αναπτυξιακή βοήθεια, αλλά πως, λόγω της καταπολέμησης των ναρκωτικών, θα πρέπει να έχουμε μια περαιτέρω αύξηση. Διαφορετικά δεν θα είναι και τόσο αξιόπιστες οι δηλώσεις του Eυρωπαϊκού Συμβουλίου για την καταπολέμηση των ναρκωτικών.

<SPEAKER ID=272 LANGUAGE="IT" NAME="Vecchi">
Κύριε Πρόεδρε, πριν από όλα θα ήθελα να συγχαρώ τον εισηγητή, κ. Liese, για την εξαιρετική εργασία που επετέλεσε όλους αυτούς τους μήνες και διότι κατόρθωσε, με τη συνεργασία μας, να εκφράσει δύο φορές την ομόφωνη άποψη της Επιτροπής Ανάπτυξης και Συνεργασίας.
<P>
Η ανάπτυξη της συνεργασίας στο πεδίο της καταπολέμησης των ναρκωτικών και της τοξικομανίας αποτελεί ένα στόχο που το Κοινοβούλιο έχει υιοθετήσει εδώ και πολύ καιρό και δεν είναι τίποτε άλλο από την εξεύρεση μιας ευφυούς λύσης στα προβλήματα που συγκλονίζουν τη ζωή εκατομμυρίων προσώπων, τόσο στις κοινωνίες του Βορρά όσο και στις κοινωνίες του Νότου, που δημητηριάζει τις πολιτικές, κοινωνικές και οικονομικές σχέσεις σε διεθνές επίπεδο και που σήμερα είναι η κυριότερη πηγή και η κυριότερη στήριξη των πιο κερδοφόρων μορφών εγκληματικότητας σε διεθνές επίπεδο.
<P>
Και στο πεδίο της καταπολέμησης και της διάδοσης των ναρκωτικών η συνεργασία για την ανάπτυξη αποτελεί, συγχρόνως, μία μεγάλη πράξη διεθνούς αλληλεγγύης και συνεργασίας με τις τρίτες χώρες και έναν έξυπνο, προληπτικό και πιο αποτελεσματικό τρόπο για την επίλυση των προβλημάτων που αφορούν αμεσότερα τις κοινωνίες μας.
<P>
Τρεις είναι οι βασικοί στόχοι που έχουμε θέσει, που έχουν θέσει τα κοινοτικά όργανα με την παρούσα πρόταση κανονισμού: πρώτο, να μειώσουμε τις επιπτώσεις της παραγωγής των ναρκωτικών ως παράγοντα που παρέχει κίνητρα στην κατανάλωση των ίδιων των ναρκωτικών. δεύτερο, να μειώσουμε τη δύναμη των μαφιών και των καρτέλ, περιορίζοντας τα σημεία αναφοράς τους. τρίτο, να λάβουμε τα κατάλληλα μέτρα ώστε να παύσει η παραγωγή των ναρκωτικών να είναι το βασικό στοιχείο της οικονομίας ενός μεγάλου τμήματος των αναπτυσσομένων χωρών.
<P>
Θα πρέπει να εξευρεθεί μία έξυπνη λύση γιατί χρειάζεται να μπούμε σε μία λογική συμμαχιών με τους πληθυσμούς των νοτίων περιοχών, για τους οποίους η παραγωγή και το εμπόριο των ναρκωτικών είναι η μοναδική ή η κύρια πηγή εισοδήματός τους.
<P>
Από αυτή την άποψη έχει πολύ σωστά υπογραμμισθεί ο κεντρικός ρόλος της εκπαίδευσης και της συνειδητοποίησης του προβλήματος εκ μέρους των ενδιαφερομένων πλευρών, αλλά κυρίως είναι σημαντική η ενσωμάτωση των αναπτυξιακών πολιτικών και των πολιτικών για την καταπολέμηση της φτώχειας με τις πολιτικές για την καταπολέμηση της ίδιας της παραγωγής των ναρκωτικών.
<P>
Πολύ σωστά ορισμένοι υπενθύμισαν ότι δεν αρκεί μόνο να τεθεί το πρόβλημα της αντικατάστασης των καλλιεργειών: χρειάζεται να παρέμβουμε στην κοινωνική οργάνωση, κατά της υποτέλειας έναντι των μαφιών, αναπτύσσοντας το ρόλο των γυναικών και προωθώντας εναλλακτικά αναπτυξιακά προγράμματα που να βασίζονται στην εξυγίανση των παραγωγικών οικονομικών συστημάτων και, γενικότερα, στην εξυγίανση της κοινωνίας.
<P>
Μετά την πρώτη ανάγνωση στην Ολομέλεια, ορισμένες από τις τροπολογίες που ενεκρίθησαν, υιοθετήθηκαν από το Συμβούλιο. Νομίζουμε, εντούτοις, ότι μερικά σημεία εξακολουθούν να παραμένουν σκοτεινά, ειδικότερα ο κεντρικός ρόλος των γυναικών, οι κοινωνικές και περιβαλλοντικές επιπτώσεις των δράσεων σε σχέση με τα ανθρώπινα δικαιώματα και την καλή διαχείριση. Γι αυτό το λόγο η ομάδα μας θα υπερψηφίσει τις 23 τροπολογίες που ενέκρινε η Επιτροπή Ανάπτυξης και Συνεργασίας.

<SPEAKER ID=273 LANGUAGE="EN" NAME="Stewart-Clark, Sir Jack">
Κύριε Πρόεδρε, διάβασα την κοινή θέση του Συμβουλίου της Ευρωπαϊκής Ένωσης με μεγάλο ενδιαφέρον. Είδα ότι περιλαμβάνεται ένα εντυπωσιακό φάσμα δραστηριοτήτων. Πράγματι προσπαθούμε να βοηθήσουμε τις αναπτυσσόμενες χώρες! Αυτό είναι κάτι το πολύ αξιέπαινο διότι, στο κάτω κάτω, εμείς εξάγουμε συνθετικά ναρκωτικά στις χώρες αυτές και, για μια φορά, δεν τις κατηγορούμε ότι εξάγουν σε μας.
<P>
Αλλά από την άλλη μεριά γνωρίζω, διότι όχι μόνο κάτι ξέρω από ναρκωτικά αλλά και πρόσφατα συνομίλησα με τον κ. Γκέλμπαρντ, ο οποίος είναι Υφυπουργός Εξωτερικών των ΗΠΑ, ότι η χώρα αυτή δαπάνησε 1.000 εκατομμύρια δολλάρια για εκρίζωση των καλλιεργειών στη Βολιβία. Στο Περού δεν έφτασαν ακόμη διότι δεν είχαν συνεργασία. Στη συνέχεια διαπίστωσα ότι όλο αυτό το εντυπωσιακό πρόγραμμα δραστηριοτήτων που αφορά τη χρονική περίοδο 1998-2000 πρόκειται να κοστίσει 30 εκατομμύρια Ecu. Δεν σας ζητώ τίποτα άλλο από το να συγκρίνετε τα 1.000 εκατομμύρια δολλάρια που δαπανήθηκαν από τις ΗΠΑ για την εκρίζωση της καλλιέργειας σε μία χώρα, με τα 30 εκατομμύρια Ecu που πρόκειται να δαπανηθούν την περίοδο 1998-2000 για όλα αυτά τα προγράμματα που συντάχθηκαν με τόση φροντίδα και τόση προσοχή. Τι κάνουμε άραγε; Είμαστε σοβαροί; Δεν μπορώ να πιστέψω ότι είμαστε σοβαροί όταν μιλάμε για τέτοια τάξη δαπανών. Δεν έχω να πω τίποτα άλλο.

<SPEAKER ID=274 LANGUAGE="EN" NAME="Howitt">
Κύριε Πρόεδρε, συγχαίροντας τον κ. Liese για την ποιότητα της εκθέσεώς του θα ήθελα να συγκεντρώσω την προσοχή μου στις τρεις τροπολογίες τις οποίες, για μια ακόμη φορά, κατέθεσα με την υποστήριξή του.
<P>
Πρώτον, η Τροπολογία Αριθ. 3: η ανάγκη αποφυγής αντιθέσεων μεταξύ της πολιτικής της ΕΕ για την αντιμετώπιση του εμπορίου των ναρκωτικών και των αντίστοιχων της Διεθνούς Τραπέζης και των άλλων χρηματοοικονομικών ιδρυμάτων. Οι εναλλακτικές δυνατότητες ανάπτυξης για τους παραγωγούς καλλιεργειών που συνδέονται με τα ναρκωτικά στις αναπτυσσόμενες χώρες πολύ συχνά εκτίθενται σε κίνδυνο από τις δυσμενείς μακροοικονομικές πολιτικές που επιβάλλονται έμμεσα ή άμεσα στις χώρες αυτές. Οι αγρότες των χωρών αυτών βρίσκουν ολοένα και πιο δύσκολο να παράγουν άλλα ανταγωνιστικά προϊόντα για εξαγωγή κάτω από τις υφιστάμενες συνθήκες των διαρθρωτικών προσαρμογών. Ο κανονισμός μας θα πρέπει να αναφέρεται σ' αυτά και να ζητεί τη συνεργασία της Επιτροπής με τα κράτη μέλη, εντός του πλαισίου των διεθνών οργανισμών, για τη μείωσή τους.
<P>
Δεύτερον, η Τροπολογία Αριθ. 4, η οποία επιζητεί να διασφαλίσει ότι τα κριτήρια για να αποφασιστεί η επιλεξιμότητα της χώρας για βοήθεια από την ΕΕ και για αξιολόγηση των προγραμμάτων θα καθορίζονται κατόπιν διαλόγου μεταξύ της Κοινότητας και των ενδιαφερόμενων κυβερνήσεων ή οργανώσεων. Έχει εξαιρετική σημασία να μην ακολουθήσει η ΕΕ το παράδειγμα των Ηνωμένων Πολιτειών οι οποίες, σε ορισμένες χώρες, έχουν μονομερώς συνδέσει την παροχή υποστήριξης για έλεγχο των ναρκωτικών με την επίτευξη των στόχων εκρίζωσης των καλλιεργειών. Όχι μόνο η μακροπρόθεσμη αξία της αναγκαστικής εκρίζωσης είναι αμφισβητίσιμη αλλά και η εκρίζωση που επιβάλλεται υπό όρους και προϋποθέσεις προκαλεί σοβαρή κοινωνική αναταραχή σε χώρες όπως η Βολιβία και η Κολομβία.
<P>
Τρίτον, Τροπολογία Αριθ. 5, η οποία επιζητεί την απόδοση προτεραιότητας στην ενδυνάμωση μικρών αγροτών για να επωφεληθούν από τις εμπορικές προτιμήσεις της ΕΕ. Οι μικρές αγροτικές εκμεταλλεύσεις, συμπεριλαμβανομένων εκείνων που καλλιεργούν φυτά συνδεόμενα με τα ναρκωτικά, είναι εκείνες που θα πρέπει να αποτελέσουν αντικείμενο της αναπτυξιακής μας βοήθειας στον τομέα αυτόν και επομένως θα πρέπει να αποτελούν στόχο του κανονισμού.
<P>
Όλοι μας σ' αυτό το Κοινοβούλιο είμαστε ενωμένοι στην αποφασιστικότητά μας να καταπολεμήσουμε το εμπόριο των ναρκωτικών. Ο κανονισμός όμως αυτός θα πρέπει να αναγνωρίσει τα πρακτικά μέτρα που απαιτούνται εάν θέλουμε να υλοποιηθεί η πολιτική της ΕΕ για κοινή ευθύνη στο πρόβλημα των ναρκωτικών: σεβασμός στις γνήσιες πολιτιστικές διαφορές, συγκέντρωση της προσοχής στην καταπολέμηση της φτώχειας και ένα πλαίσιο δίκαιου εμπορίου μπορούν να επιτύχουν εκεί όπου έχουν αποτύχει τα καταπιεστικά μέτρα. Ας δεσμευτούμε γι' αυτούς τους στόχους στον κανονισμό μας.

<SPEAKER ID=275 NAME="Marνn">
Grΰcies, honorable President, bona nit en aquesta solitud solidΰria. Κύριε Liese, ευχαριστώ πολύ για την έκθεσή σας και μπορείτε να με πιστέψετε: η Επιτροπή έχει καταστήσει την καταπολέμηση των ναρκωτικών μία από τις προτεραιότητές της.
<P>
Η κατανάλωση, η παραγωγή και το λαθρεμπόριο ναρκωτικών αποτελούν, μαζί με το ξέπλυμα κεφαλαίων, προβλήματα τα οποία πρέπει να αντιμετωπίσουν πολυάριθμες χώρες στη Λατινική Αμερική, την Αφρική, τη Μέση Ανατολή και την Ασία.
<P>
Η παράνομη παραγωγή ναρκωτικών -και δεν είναι μυστικό, το αναφέρετε στην έκθεσή σας- τείνει να παγκοσμιοποιηθεί, και δεν είναι πλέον μερικές αναπτυσσόμενες χώρες εκείνες που καλλιεργούν και μεταποιούν την κόκα, την παπαρούνα ή την κάνναβη στη Λατινική Αμερική, την Αφρική, τη Μέση Ανατολή και την Ασία. Οι εκβιομηχανισμένες χώρες και άλλες αναπτυσσόμενες χώρες έχουν ξεκινήσει δυστυχώς την παραγωγή των αποκαλούμενων σχεδιαζόμενων ναρκωτικών, συνθετικών ναρκωτικών.
<P>
Εξάλλου, η παράνομη κατανάλωση ναρκωτικών έχει πλέον καταστεί ένα πρόβλημα δημόσιας υγείας για έναν αυξανόμενο αριθμό αναπτυσσόμενων χωρών και όχι μόνο για τις πλούσιες χώρες.
<P>
Η παγκοσμιοποίηση αυτή είναι πολύ στενά συνδεδεμένη με τα κέρδη που αποφέρουν ακριβώς οι σχετικές με τα ναρκωτικά δραστηριότητες, τα οποία όπως είναι γνωστό είναι κολοσσιαία. Αλλά το ξέπλυμα χρημάτων δεν αποτελεί προνόμιο των εκβιομηχανισμένων χωρών με εξελιγμένα τραπεζικά συστήματα, αλλά γίνεται σχεδόν παντού, από την Ανατολή ως τη Δύση, από το Βορρά ως το Νότο.
<P>
Η Ευρωπαϊκή Ένωση, όπως γνωρίζετε -για να απαντήσω και σε κάποια ανησυχία του κ. Howitt- έχει διαχωριστεί από τις πολιτικές πιστοποίησης, όπως αυτές που ασκούν οι Ηνωμένες Πολιτείες, και έχει ενσωματώσει την αρχή της μοιραζόμενης ευθύνης, τόσο στην πολιτική της θέση στη Βιέννη όσο και στη μελλοντική θέση που θα υιοθετήσει η Ευρωπαϊκή Ένωση στην επόμενη Γενική Συνέλευση των Ηνωμένων Εθνών σχετικά με το θέμα των ναρκωτικών. Μοιραζόμενη ευθύνη υπό την έννοια ότι αν και υπάρχει σοβαρότατη ευθύνη από πλευράς των παραγωγών χωρών -και αυτό δεν μπορεί να αμφισβητηθεί- υπάρχει επίσης και σοβαρή ευθύνη από πλευράς των καταναλωτριών χωρών. Και πιστεύουμε ότι μόνο μέσω της ανάρρησης της αρχής της μοιραζόμενης ευθύνης, της συνυπευθυνότητας, θα μπορέσουν να τεθούν οι βάσεις ενός διεθνούς διαλόγου που να επιτρέπει την καταπολέμηση αυτής της μάστιγας. Δεν πιστεύουμε -και σε αυτό έχετε δίκιο- ότι με μονομερή μέτρα πιστοποίησης πρόκειται να επιτευχθούν βέβαιοι στόχοι σε θέματα καταπολέμησης των ναρκωτικών.
<P>
Τίθεται ένα ερώτημα απολύτως στοιχειώδες, το οποίο επισημαίνει ο κ. Stewart-Clark, παλαιός γνώστης του προβλήματος των ναρκωτικών, μια και έχει εκπονήσει πολλές εκθέσεις εδώ στο Ευρωπαϊκό Κοινοβούλιο. Πράγματι, αυτή η θέση του προϋπολογισμού είναι πολύ ισχνή ως ειδική θέση με προορισμό τα ναρκωτικά. Ωστόσο, δεν θα πρέπει να ξεχνάμε ότι πολλά προγράμματα συνεργασίας που αναπτύσσονται, κυρίως στη Μεσόγειο -είναι η περίπτωση του Μαρόκου, ή, στη Λατινική Αμερική, η περίπτωση της Βολιβίας και του Περού-, ότι ένα μεγάλο μέρος αυτών των σχεδίων συνεργασίας είναι βασικά αφιερωμένα στην εναλλακτική καλλιέργεια. Και θα μου επιτρέψετε να σας δώσω μια πληροφορία σχετικά με την περίπτωση της Βολιβίας: Η εναλλακτική καλλιέργεια στην περιοχή του Chaparι, στη Βολιβία, χρηματοδοτείται από την Ευρωπαϊκή Ένωση. Οι Ηνωμένες Πολιτείες δεν διέθεσαν ούτε δολάριο. Και θα πρέπει να προσέχουμε λίγο κατά την παρουσίαση αυτών των εντυπωσιακών αριθμών σχετικά με την καταπολέμηση του λαθρεμπορίου ναρκωτικών, διότι πρέπει να διαχωρίζουμε τη συνεργασία στην ανάπτυξη σε στρατιωτικές δαπάνες και σε αστυνομικές δαπάνες. Βεβαίως, αν η Ευρωπαϊκή Επιτροπή περιελάμβανε στην έκθεσή της τους εθνικούς προϋπολογισμούς των 15 Κρατών μελών, όλα όσα δαπανά η Scotland Yard, όλα όσα δαπανά η γαλλική Χωροφυλακή, όλα όσα δαπανά η γερμανική Αστυνομία, όλα όσα δαπανά η ισπανική Πολιτοφυλακή, η ιταλική Guardia di Finanza, οπωσδήποτε ο όγκος των δαπανών της Ευρωπαϊκής Ένωσης στην καταπολέμηση των ναρκωτικών θα αποτελούσε έναν επίσης εντυπωσιακό αριθμό. Αυτό όμως είναι ένα ζήτημα που πρέπει να εξεταστεί από διάφορες απόψεις.
<P>
Στο συγκεκριμένο θέμα αυτής της θέσης του προϋπολογισμού, δεν αποτελεί μυστικό για κανέναν ότι επικρατεί απόλυτη ισχνότητα. Θα ήθελα όμως να επισημάνω ότι το ίδιο το Ευρωπαϊκό Κοινοβούλιο, εσείς οι ίδιοι, στις δημοσιονομικές προοπτικές του 1996, αποφασίσατε να μειώσετε κατά ένα εκατομμύριο το ήδη ισχνό ποσόν των 11 εκατομμυρίων Ecu. Κατά συνέπεια, είναι δύσκολο να ζητηθούν εξηγήσεις από την Επιτροπή εφόσον εσείς λάβατε την απόφαση να μειώσετε ακόμη περισσότερο το ήδη ισχνό ποσόν την θέσης.
<P>
Επιμένω όμως, ένα μεγάλος μέρος των προγραμμάτων συνεργασίας στην ανάπτυξη είναι αφιερωμένα σε αυτά τα ζητήματα. Φυσικά, υπάρχουν προβλήματα, όπως η προστασία των ανθρωπίνων δικαιωμάτων, η γενική πολιτική περί φτώχειας -και εδώ μπορούμε να αποδεχθούμε τη σύσταση του Ευρωπαϊκού Κοινοβουλίου· και χαίρομαι, κύριε Liese, που τουλάχιστον απόψε είστε ευχαριστημένος με την Επιτροπή -δεν ξέρετε πόσο μας συγκινεί το Κοινοβούλιο να είναι ευχαριστημένο με την Επιτροπή, γιατί αυτό δεν συμβαίνει συχνά-, εφόσον είμαστε σε θέση να αποδεχθούμε ουσιαστικά το 90 % των τροπολογιών σας, αν και υπάρχουν ορισμένες που μας δημιουργούν δυσκολίες. Ορισμένες ουσίας, όπως η τροπολογία Αριθ.4· μια άλλη, η τροπολογία Αριθ. 21, κυρίως για λόγους εσωτερικής οργάνωσης της Επιτροπής. Εμείς προτιμούμε πάντοτε, λογικά, να παρουσιάζουμε την εκτέλεση της θέσης του προϋπολογισμού στα τέλη του έτους και όχι το πρώτο τρίμηνο, διότι γενικώς η Επιτροπή καθορίζει τα σχέδια τον Ιανουάριο, Φεβρουάριο και Μάρτιο, τα εγκρίνει τον Απρίλιο, Μάιο και Ιούνιο, και τα σχέδια αυτά εκτελούνται συνήθως από τον Οκτώβριο, Νοέμβριο και Δεκέμβριο. Κατά συνέπεια, για μας, το να εργαζόμαστε στα τέλη του έτους ανταποκρίνεται στη λογική της εσωτερικής οργάνωσης των εργασιών. Όσον αφορά την τροπολογία Αριθ. 3, γνωρίζετε ότι η Επιτροπή αυτή καθεαυτή δεν αποτελεί συστατικό στοιχείο των διεθνών θεσμών. Αυτό είναι ένα καθήκον που αντιστοιχεί στην Ευρωπαϊκή Ένωση η οποία γενικώς εκπροσωπείται από το αξιότιμο Συμβούλιο Υπουργών μας. Ευχαριστώ λοιπόν. Η έκθεση αυτή είναι πολύτιμη, δίνει προσανατολισμούς, δεν χωρά όμως αμφιβολία ότι απουσιάζει ακόμη ένα γενικό πλαίσιο, κυρίως δημοσιονομικό, που να επιτρέπει να αποδοθεί αξιοπιστία σε αυτήν την ενδιαφέρουσα πολιτική σε θέματα ναρκωτικών.

<SPEAKER ID=276 NAME="Πρόεδρος">
Ευχαριστώ πολύ, κύριε Επίτροπε. Επιτρέψτε μου να σας συγχαρώ για την εξαίρετη προφορά σας στα καταλανικά καθώς και διότι υπογραμμίσατε αυτό που αποκαλέσατε, αν κατάλαβα καλά, »αλληλέγγυη μοναξιά», βεβαίως όμως, συζητώντας κάτι τόσο σημαντικό όπως αυτό που συζητάμε απόψε, πρέπει να ελπίζουμε ότι η προσεκτική ανάγνωση του Arc-en-ciel θα επανορθώσει τις απουσίες από τη συζήτηση.
<P>
Η συζήτηση έληξε.
<P>
Η ψηφοφορία θα διεξαχθεί αύριο στις 12 το μεσημέρι.

<CHAPTER ID=11>
Δημογραφική πολιτική στις αναπτυσσόμενες χώρες
<SPEAKER ID=277 NAME="Πρόεδρος">
Η ημερήσια διάταξη προβλέπει τη συζήτηση της σύστασης για δεύτερη ανάγνωση (A4-0057/97), εξ ονόματος της Επιτροπής Ανάπτυξης και Συνεργασίας, σχετικά με την κοινή θέση που υιοθέτησε το Συμβούλιο ενόψει της έγκρισης Κανονισμού του Συμβουλίου για τις ενισχύσεις στις δημογραφικές πολιτικές και τα προγράμματα στις αναπτυσσόμενες χώρες (C4-0631/96-95/0166(SYN)) (Εισηγητής: ο κ. Nordmann).

<SPEAKER ID=278 NAME="Nordmann">
Κύριε Πρόεδρε, ελπίζω τα δημογραφικά ζητήματα να προκαλέσουν το ίδιο αίσθημα ευτυχίας στο Κοινοβούλιο και στην Επιτροπή με όλα εκείνα που ειπώθηκαν για τα ναρκωτικά. Για να δημιουργήσω αυτό το αίσθημα ευτυχίας, δεν πρόκειται να επανέλθω στην ουσία, εφόσον το Κοινοβούλιο μας έχει ήδη αποφανθεί πολλές φορές υπέρ της στήριξης των δημογραφικών πολιτικών στις αναπτυσσόμενες χώρες, μιας στήριξης εκ μέρους της Ευρωπαϊκής Ενωσης που θα πρέπει να σέβεται τις ανθρωπιστικές αξίες της ελεύθερης προσωπικής επιλογής και ταυτόχρονα να αποτελεί τον φορέα για μια καλύτερη ανάπτυξη των συστημάτων υγείας. Πρόκειται για τη φιλοσοφία που το Κοινοβούλιο προσπάθησε να υιοθετήσει, πρόκειται για τη φιλοσοφία που υποστηρίζει η πρόταση κανονισμού που σας υποβλήθηκε.
<P>
Στη φάση της δεύτερης ανάγνωσης, θα μπορέσουμε ίσως να αισθανθούμε την ευτυχία για την οποίαν μόλις έκανε λόγο ο κ. Liese σε ένα πλαίσιο, ας πούμε, στατιστικής, αφού 26 από τις 40 τροπολογίες της συζήτησης στην πρώτη ανάγνωση πέρασαν στην κοινή θέση. Θα πρέπει επίσης να διευκρινίσουμε ότι οι τροπολογίες που δεν πέρασαν στην κοινή θέση αφορούν κυρίως τη διαμόρφωση ή τη σχετική ελαστικότητα του πλαισίου δράσης και ότι η Επιτροπή Ανάπτυξης δεν θέωρησε σκόπιμο να αποδεχτεί μια κάποια ματαιδοξία του συντάκτη ως προς έναν ορισμένο αριθμό εξ αυτών.
<P>
Η πρώτη εκ των τροποποιήσεων επί της οποίας θα θέλαμε να επιμείνουμε αφορά την υπενθύμιση ορισμένων χρηματοδοτικών δεσμεύσεων της Ενωσης, κυρίως κατά τη διάσκεψη του Καϊρου, το 1994. Η Ευρωπαϊκή Ενωση είχε τότε ανακοινώσει την πρόθεσή της να διαθέσει από τώρα μέχρι το 2000, έως και 300 εκατομύρια ECU σαν χρηματοδοτική βοήθεια στα δημογραφικά προγράμματα των αναπτυσσομένων χωρών. Και αν, στην πρώτη ανάγνωση, η Επιτροπή δεν είχε παρουσιάσει χρηματοοικονομικά δελτία, τα ποσά που ενεγράφησαν από το Συμβούλιο παραμένουν σαφώς πιο κάτω από εκείνα που είχαν ανακοινωθεί, πράγμα το οποίο υπονοεί μια από τις τροπολογίες που θυμίζουν αυτή τη δέσμευση. Επομένως, δεν έχουν ειπωθεί όλα και δεν πρόκειται να ειπωθούν την ώρα της ψηφοφορίας και φυσικά χρειάζεται η ύπαρξη μιας δημοσιονομικής στρατηγικής παρακολούθησης αυτής της υπόθεσης.
<P>
Η δεύτερη τροποποίηση, η οποία είναι λίγο πιο τυπικής φύσεως, αφορά τα προβλήματα επιτροπολογίας. Δεδομένου ότι το Συμβούλιο αποφάσισε τη δημιουργία μιας ρυθμιστικής επιτροπής, η δική μας επιτροπή ζητά, όπως πάντα, την ανάθεση του ελέγχου και της παρακολούθησης της εν λόγω πολιτικής σε μια συμβουλευτική επιτροπή.
<P>
Παραμένει ένας ορισμένος αριθμός τροπολογιών τις οποίες, ορθά νομίζω, πρότεινε ο κ. Liese, στο μέτρο που επανέρχονται στα σημεία που ψηφίστηκαν σε πρώτη ανάγνωση. Επανέρχονται επίσης σε διατάξεις τις οποίες δεν συγκράτησε η Επιτροπή Ανάπτυξης. Αυτός είναι και ο λόγος για τον οποίον, ανεξάρτητα από τη σημασία και τον σεβαστό χαρακτήρα της θέσης του κ. Liese, καταλήγω, ως εισηγητής, να τοποθετηθώ κατά των τροπολογιών αυτών. Για άλλη μια φορά, πρόκειται για πολύ λεπτές διαφορές οπτικής γωνίας, με την εξαίρεση ίσως της τροπολογίας 8, η ψήφιση της οποίας, με την παρούσα μορφή της, θα έθετε πρακτικά προβλήματα εκτέλεσης σε ορισμένες δύσκολες περιπτώσεις ή ορισμένες περιπτώσεις έκτακτης ανάγκης.
<P>
Ωστόσο, εξαιρουμένης της συζήτησης που θα μπορούσε να προκαλέσει η τροπολογία αυτή, πιστεύω, κύριε Πρόεδρε, ότι μπορώ να ολοκληρώσω λέγοντας ότι θα έπρεπε να κλείσουμε αυτήν την διαδικασία με το ίδιο αίσθημα ευτυχίας που χαρακτήριζε την προηγούμενη συζήτηση.

<SPEAKER ID=279 LANGUAGE="DE" NAME="Liese">
Kύριε Πρόεδρε, η πληθυσμιακή αύξηση αποτελεί πρόβλημα για την ανάπτυξη πολλών χωρών. Ωστόσο, επουδενί είναι η μοναδική αιτία της φτώχειας και, σύμφωνα με τις πεποιθήσεις της ομάδας μου, δεν είναι η κύρια αιτία της φτώχειας στις αναπτυσσόμενες χώρες. Γι' αυτό και δε θα 'πρεπε να χρησιμοποιεί κανείς την πληθυσμιακή αύξηση ως άλλοθι, για να αρνηθεί την αναγκαία βοήθεια και τις αναγκαίες εμπορικές προτιμησιακές σχέσεις. Aλλά θα πρέπει να καταπιαστούμε πιο ενεργητικά με την πληθυσμιακή αύξηση - κι αυτό είναι σωστό. Θα πρέπει να βρούμε λύσεις, και προς το συμφέρον των ανθρώπων. Λόγω προσωπικής πείρας, αποτελεί πεποίθηση μου πως δεν είναι αλήθεια ότι οι οικογένειες, και ιδιαίτερα οι γυναίκες, είναι ευτυχείς με τα πολλά παιδιά. Eιδικά οι γυναίκες επιθυμούν πληροφορίες για τον έλεγχο των γεννήσεων, όπως επίσης επιθυμούν και πρακτική βοήθεια. Θεωρώ σωστό ότι η Eυρωπαϊκή Ένωση προσφέρει αυτή την ενημέρωση και την πρακτική βοήθεια. Δεν επιτρέπεται εδώ, φυσικά, να μοιράζει κανείς μεμονωμένα προφυλακτικά; αυτό το γνωρίζουμε όλοι. Xρειαζόμαστε μια ολοκληρωμένη προσέγγιση, και η μόρφωση - ειδικά η μόρφωση των γυναικών - είναι κλειδί για να αντιμετωπίσουμε με επιτυχία το δημογραφικό πρόβλημα.
<P>
H ομάδα μας έχει ένα ιδιαίτερο μέλημα, που ήδη έγινε σαφές στη συζήτηση: Θέλουμε να αποφεύγονται οι ακούσιες, κυρίως, εγκυμοσύνες. Aυτό σημαίνει, από την άλλη μεριά, ότι θέλουμε, επειδή εδώ πρόκειται για μια δημοσιονομική γραμμή σχετικά με την πληθυσμιακή πολιτική, σχετικά με τη δημογραφία, να υλοποιηθεί η απόφαση της Διάσκεψης του Kαΐρου. Aυτό σημαίνει πως η έκτρωση δεν είναι μέσο ελέγχου των γεννήσεων. Eφόσον πρόκειται για δημογραφία και όχι για γενική ανθρωπιστική βοήθεια, δεν μπορεί να ισχύει εδώ και το επιχείρημα της έκτρωσης, κάτω από ιατρικώς ανεπαρκείς συνθήκες, μια και πρόκειται μόνο για δημογραφική πολιτική. Ως γνωστόν, στο θέμα της έκτρωσης δε συμφωνούμε και δεν πρόκειται να συμφωνήσουμε, ούτε στο Kοινοβούλιο, ούτε στην Eυρωπαϊκή Ένωση. Eξάλλου, στόχος των τροπολογιών δεν είναι να διαμορφώσουμε τη θέση της Eυρωπαϊκής Ένωσης για την έκτρωση. Θα πρέπει, φυσικά, να πάρουμε τη Διάσκεψη του Kαΐρου στα σοβαρά, μια και εδώ πρόκειται για δημογραφική πολιτική.
<P>
Γι' αυτό και θα ήμουν ευγνώμων, αν οι υπόλοιπες ομάδες ήταν πρόθυμες να δηλώσουν ότι μπορούν να δεχθούν ιδιαίτερα τις τροπολογίες 3, 4 και 5. Oι τροπολογίες αυτές προήλθαν, στην πρώτη ανάγνωση, από άλλες ομάδες; ειδικότερα η τροπολογία 5 προήλθε από τη Σοσιαλιστική Oμάδα. Eδώ αναφέρεται ότι χώρες και οργανισμοί, που χρησιμοποιούν την αναγκαστική έκτρωση και τη θανάτωση των παιδιών ως μέσο δημογραφικού ελέγχου, δεν επιτρέπεται να υποστηρίζονται. Nομίζω πως κατά μιας τέτοιας τροπολογίας δεν μπορεί κανείς ουσιαστικά να επιχειρηματολογήσει σοβαρά. Γι' αυτό και σας παρακαλώ πάλι να την υπερψηφίσετε.

<SPEAKER ID=280 LANGUAGE="PT" NAME="Torres Couto">
Κύριε Πρόεδρε, θα ήθελα επίσης να πω, εξετάζοντας το πρόβλημα, ότι το δημογραφικό πρόβλημα, ενώ δεν είναι η μοναδική αιτία των προβλημάτων των αναπτυσσόμενων χωρών, είναι ένα πρόβλημα που δεν είναι δυνατό να παραμεληθεί ούτε στο ελάχιστο.
<P>
Και, κατά συνέπεια, θεωρώ ότι τα συμπεράσματα της Διάσκεψης του Καίρου είναι απολύτως πρόσφορα συμπεράσματα τα οποία πρέπει να υποστηρίξουμε όλοι μέχρι τις τελικές συνέπειες, ιδίως όσον αφορά τη διακοπή της εγκυμοσύνης που, στη Διάσκεψη του Καίρου, κατά τρόπο αναπόδραστο, παρουσιάσθηκε ως μία διαδικασία που δεν πρέπει να αντιμετωπίζεται ως μέθοδος αντισύλληψης, και αυτό αξίζει την έγκριση και την υποστήριξή μας.
<P>
Εν πάση περιπτώσει, το δημογραφικό πρόβλημα που πλήττει τις αναπτυσσόμενες χώρες είναι ένα πρόβλημα που απαιτεί μία πολύ σοβαρή έμφαση στην εκπαίδευση και την πρόληψη. Υπάρχει ένα σύνολο πολιτικών που πρέπει να αναπτυχθούν και, συνεπώς, πρέπει να δώσουμε έμφαση πολύ σοβαρά σε πολιτικές δημόσιας υγείας και επίσης στην ανάπτυξη, στο κατάλληλο επίπεδο, των πολιτικών σεξουαλικής πληροφόρησης, που πρέπει να είναι συμβατές με μία στοιχειωδώς θετική προσέγγιση αυτών των προβλημάτων.
<P>
Σε αυτή την προοπτική οι θέσεις που εκτίθενται από το συνάδελφο κ. Nordmann μου φαίνονται εξαιρετικά ορθές. Αφενός, πρέπει να θεωρήσουμε ότι η δέσμευση που αναλαμβάνει η 'Ενωση, η οποία αφορά την ενίσχυση των βοηθειών για τα δημογραφικά προγράμματα των αναπτυσσόμενων χωρών έως 300 δισεκατομμύρια, ύψος στο οποίο πρέπει να ανέλθουν το έτος 2000, είναι θεμελιώδης ως ελάχιστη συμβολή προκειμένου να μπορέσουν να αναπτυχθούν αυτά τα ζητήματα, και επίσης θεωρώ ότι ο εισηγητής έχει προσεγγίσει πάρα πολύ καλά τα ζητήματα επιτροπολογίας.
<P>
Πρέπει να δώσουμε προτεραιότητα σε επιτροπές όπως το ΕΤΑ, το MED, η επιτροπή ELA, επειδή με μία διαρκή εργασία πληροφόρησης, ακρόασης και διαβούλευσης μπορεί να αντιμετωπισθεί το πρόβλημα αυτό κατά τρόπο επιτυχή και θετικό για την 'Ενωση και τις αναπτυσσόμενες χώρες.

<SPEAKER ID=281 LANGUAGE="DE" NAME="Junker">
Kύριε Πρόεδρε, θεωρούμε ιδιαίτερα σημαντικό το ότι εδώ εκπληρώνονται οι δεσμεύσεις που ανέλαβε η Eπιτροπή, στη διάσκεψη για τη πληθυσμιακή ανάπτυξη στο Kάιρο, και μάλιστα σ' ένα βαθμό που επιτρέπει πράγματι να υπάρχει στις αναπτυσσόμενες χώρες ευρεία συμμετοχή σε μέτρα οικογενειακού προγραμματισμού. Kατ' αυτήν την έννοια, η ομάδα μου υποστηρίζει την προκειμένη έκθεση, για την οποία ελπίζουμε ότι γίνεται δεκτή με μια μορφή, που δεν αποφέρει ένα μονομερή προσανατολισμό στη θεώρηση του κόσμου.
<P>
Δεν μπορώ να αποσιωπήσω ότι και στην Eπιτροπή Aνάπτυξης είχαμε διιστάμενες απόψεις κατά την ψηφοφορία επί των τροπολογιών, που τώρα και πάλι έχουν κατατεθεί στην ολομέλεια. Συμφωνούμε βέβαια με το μέλημα της ομάδας του EΛK ότι οι αναπτυσσόμενες χώρες θα πρέπει να συμμετέχουν ισότιμα στις δυνατότητες προκήρυξης των προγραμμάτων, και ως προς αυτό δεν υπάρχει εδώ καμιά διαφωνία. Λέμε όμως σαφέστατα, ότι οι τροπολογίες που θέλουν να δώσουν ένα μονομερή προσανατολισμό στη θεώρηση του κόσμου, δεν μπορούν να στηριχθούν από την ομάδα μας. Θα δούμε ποια θα είναι η απόφαση της ολομέλειας.
<P>
Θα ήθελα να επανέλθω και πάλι στο Kάιρο, επειδή πιστεύουμε πως αυτή η διάσκεψη του OHE είχε σημαντική επιτυχία στη διαμόρφωση θέσης, και συνέβαλε να επιτευχθεί μια ευαισθητοποίηση, μια δημόσια αντίληψη ότι θα πρέπει να πετύχουμε μικρότερη αύξηση πληθυσμού, για να μην προκαλέσουμε αυτό για το οποίο δυστυχώς παραπονούμαστε σε πολλές αναπτυσσόμενες χώρες, ότι δηλαδή οι πρόοδοι της ανάπτυξης καταβροχθίζονται από έναν ακόμη μεγαλύτερο ρυθμό πληθυσμιακής αύξησης. Tο ότι αυτό δε θα πρέπει να συνδέεται με αναγκαστικά μέτρα, δε διαφωνούμε, γενικώς, αλλά από την άλλη μεριά νομίζουμε πως δε θα πρέπει να βάζουμε και τόσα πολλά κριτήρια, που θεωρούνται ανάμιξη στις εσωτερικές υποθέσεις των κρατών. Σε τελική ανάλυση, πρόκειται για ιδιαίτερα διαφορετικές αντιλήψεις στους διάφορους πολιτισμούς, και δεν είμαστε αρμόδιοι να βάλουμε εδώ περισσότερα κριτήρια απ' όσα χρειάζονται.
<P>
Ήταν ασφαλώς μια πρόοδος του Kαΐρου - αυτό θα ήθελα να το επισημάνω ιδιαίτερα ως πολιτικός αρμόδια για γυναικεία θέματα - το ότι αναγνωρίσθηκε πως οι γυναίκες μπορούν να αποφασίζουν ελεύθερα και μόνες τους για τον αριθμό των παιδιών και για τη χρονική στιγμή που επιθυμούν να αποκτήσουν παιδιά. Mε το πνεύμα αυτό βλέπουμε και την έκθεση, κι έτσι θα θέλαμε να εγκριθεί.

<SPEAKER ID=282 NAME="Marνn">
Ευχαριστώ, κύριε Πρόεδρε. Ευχαριστώ πολύ, κύριε Nordmann, για την έκθεσή σας, η οποία πράγματι τοποθετεί την αποψινή συζήτηση σε μια ατμόσφαιρα κοινής αντίληψης μεταξύ του Συμβουλίου, της Επιτροπής και του Ευρωπαϊκού Κοινοβουλίου, γύρω από ένα ζήτημα τόσο σημαντικό όπως η δημογραφία, σε ό, τι αφορά τόσο τον τομέα του πληθυσμού, όσο και τους τομείς υγείας και αναπαραγωγής σε όλα τα σημεία του πλανήτη.
<P>
Σε γενικούς όρους, οι στόχοι προτεραιότητας που ακολουθεί η Επιτροπή, τους οποίους νομίζω ότι συμμερίζονται ευρέως το Ευρωπαϊκό Κοινοβούλιο και το Συμβούλιο, είναι τρεις: Ο πρώτος είναι να επιτρέπεται σε γυναίκες, άντρες και νέους να αποφασίζουν ελεύθερα και εν γνώσει τους σχετικά με τον αριθμό και τη συχνότητα των παιδιών που αποκτούν· ο δεύτερος, να συμβάλουμε στη δημιουργία ενός κοινωνικοπολιτιστικού, οικονομικού και εκπαιδευτικού περιβάλλοντος που να επιτρέπει την πλήρη άσκηση αυτής της επιλογής, κυρίως για τις γυναίκες και τους νέους, μέσω της καταδίκης και της εξάλειψης κάθε μορφής σεξουαλικής βίας, ακρωτηριασμού και εκμετάλλευσης που προσβάλλουν την υγεία και την αξιοπρέπειά τους. Η Ευρωπαϊκή Κοινότητα υποστηρίζει ιδιαίτερα -για να καθησυχάσω κάπως τον κ. Lieseτη θέση σχετικά με την άμβλωση, που υιοθετήθηκε στη Διάσκεψη του Καΐρου, και αντιτίθεται στη χρησιμοποίησή της ως μεθόδου οικογενειακού προγραμματισμού. Και τρίτον, επιθυμούμε να συμβάλουμε στην ανάπτυξη ή τη μεταρρύθμιση των συστημάτων υγείας ώστε να αυξηθεί η πρόσβαση και η ποιότητα της προστασίας της υγείας στον τομέα της αναπαραγωγής για τις γυναίκες και τους άντρες, συμπεριλαμβανομένων και των νέων, περιορίζοντας έτσι σημαντικά τους κινδύνους για την υγεία των γυναικών και των παιδιών.
<P>
Η αρχική πρόταση της Επιτροπής προσαρμόστηκε με πολύ αξιόλογο τρόπο -έχει δίκιο ο κ. Nordmann-, ενσωματώνοντας ένα μεγάλο μέρος από τις τροπολογίες που κατατέθηκαν από το Ευρωπαϊκό Κοινοβούλιο στην πρώτη ανάγνωση. Θα ήθελα λοιπόν να σας ευχαριστήσω για τη συνεργασία σας σε αυτήν τη συγκεκριμένη πτυχή.
<P>
Όσον αφορά τις τροπολογίες, που εγκρίθηκαν από την Επιτροπή Ανάπτυξης και Συνεργασίας, θα ήθελα να κάνω τα εξής σχόλια: Η Επιτροπή δέχεται ευνοϊκά την τροπολογία Αριθ. 2 σχετικά με την επιτροπολογία· όσον αφορά την τροπολογία Αριθ. 1, σχετικά με την αύξηση της κοινοτικής χρηματοδότησης στον τομέα των δημογραφικών μέτρων και πολιτικών πριν από το έτος 2000 στο ποσόν των 300 εκατομμυρίων Ecu, η Επιτροπή -πρέπει να σας το επισημάνω- δεν θα είναι σε θέση να εισαγάγει, για λόγους καθαρά τεχνικούς, αυτήν τη δυνατότητα, εφόσον ο Κανονισμός -ή η νομική βάση του Κανονισμού που συζητούμε απόψε- θα επιτρέψει να αποκτήσει νομική βάση μια θέση του προϋπολογισμού με προορισμό δημογραφικά ζητήματα, η οποία είναι επίσης προικοδοτημένη με ένα πολύ ισχνό ποσόν: μόλις 8 εκατομμύρια Ecu, που προορίζονται για τη χρηματοδότηση πιλοτικών σχεδίων.
<P>
Τώρα όμως, θα ήθελα να σχολιάσω και πάλι τη συζήτηση που είχα με τον κ. Stewart-Clark, σχετικά με τα χρήματα που δαπανώνται για τα ναρκωτικά. Η δημογραφική πολιτική δεν βρίσκεται μόνο σε αυτήν τη θέση του προϋπολογισμού, διότι αν εσείς συνυπολογίσετε όλες τις πολιτικές που διαθέτουμε -Λατινική Αμερική, Αφρική, Μεσόγειος, Ασία- και τα όσα γίνονται στα διμερή προγράμματα με τα διάφορα Κράτη που λαμβάνουν την ενίσχυσή μας, θα δείτε ότι ξεπερνιέται κατά πολύ το ποσόν των 300 εκατομμυρίων Ecu. Και για μια ακόμα φορά τίθεται το ζήτημα, όπως συμβαίνει με τον κοινοτικό προϋπολογισμό, ο τρόπος με τον οποίο παρουσιάζονται τα πράγματα: Αν παρουσιάσουμε τις δαπάνες για τη δημογραφία που περιλαμβάνονται στη Σύμβαση της Λομέ, στη Λατινική Αμερική, τη Μεσόγειο και την Ασία, μπορείτε να είστε βέβαιοι ότι ξεπερνούν τα 300 εκατομμύρια Ecu. Αν θέλουμε να δημιουργήσουμε μια θέση του προϋπολογισμού με περισσότερα από 300 εκατομμύρια Ecu μόνο για τη δημογραφία, θα έχουμε το ίδιο πρόβλημα με τη θέση «ναρκωτικά». Θα πρέπει να επιλέξουμε, και πιστεύω ότι βρισκόμαστε μάλλον μπροστά σε ένα πρόβλημα παρουσίασης σχετικά με το πώς δαπανάται ο κοινοτικός προϋπολογισμός, παρά μπροστά σε μια διένεξη σχετικά με τα ποσά με την Επιτροπή Ανάπτυξης και Συνεργασίας.
<P>
Έπειτα, υπάρχουν κάποιες τροπολογίες -η 3 και η 4- με τις οποίες έχουμε δυσκολίες λόγω μιας σειράς αντικειμενικών λόγων. Οι τροπολογίες 5 και 8 πιστεύουμε ότι δεν είναι απαραίτητες, γιατί τα κριτήρια αυτών των τροπολογιών περιλαμβάνονται ήδη επαρκώς στις αιτιολογικές σκέψεις της κοινής θέσης. Ωστόσο, θα ήθελα να σας αναφέρω ένα παράδειγμα σχετικά με κάτι που συμβαίνει σε δημογραφικά θέματα, και είναι οι τρεις τελευταίες αποφάσεις που λάβαμε όσον αφορά ένα σχέδιο διμερούς συνεργασίας, για να αποδείξω ότι ξεπερνάμε κατά πολύ τα 300 εκατομμύρια.
<P>
Πρώτη απόδειξη: Η επιχορήγηση 200 εκατομμυρίων Ecu, που προορίζονται για το πρόγραμμα οικογενειακής ευημερίας υπέρ της Ινδίας ώστε να υποστηριχθεί η υλοποίηση μιας νέας σειράς πολιτικών που πρόκειται να επικεντρώνονται στον τομέα του οικογενειακού προγραμματισμού, επίσης όμως σε μια γενική προσέγγιση υγειονομικών μέτρων στον τομέα της αναπαραγωγής. Μόνο στην Ινδία, δαπανάμε ήδη 200 εκατομμύρια Ecu για την οικογενειακή ευημερία. Η πρωτοβουλία «Ασία» σχετικά με την υγεία στον τομέα της αναπαραγωγής -25 εκατομμύρια Ecu- που υπογράψαμε πρόσφατα με την Δρα Nafis Sadik, από το Ταμείο των Ηνωμένων Εθνών για τον πληθυσμό τον περασμένο μήνα, αναφέρεται σε ένα καινοτόμο πρόγραμμα για να εργαστούμε βασικά στην ασιατική ήπειρο. Και τέλος, άλλο παράδειγμα διμερούς συνεργασίας: Στις Φιλιππίνες, ένα πρόγραμμα για τη μητρότητα 19 εκατομμυρίων Ecu, που θα συμβάλει στον περιορισμό των κινδύνων για τις εγγύους και τις ετοιμόγεννες, με τη μείωση των ποσοστών μητρικής θνησιμότητας.
<P>
Θα ήθελα να αναφέρω και κάποια άλλα παραδείγματα -Ινδία, 200 εκατομμύρια· πρόγραμμα προγραμματισμού με τα Ηνωμένα Έθνη στην Ασία, 25 εκατομμύρια, και η τελευταία απόφαση για τις Φιλιππίνες, 19 εκατομμύρια- για να αποδείξω ότι, αν συνυπολογίσουμε όλα όσα πραγματοποιούμε στα διάφορα προγράμματα διμερούς συνεργασίας, η Επιτροπή Ανάπτυξης και Συνεργασίας δεν θα έχει καμία δυσκολία να διαπιστώσει ότι, σε αυτήν τη συγκεκριμένη περίπτωση, ανταποκρινόμαστε στο αίτημά της, αλλά φυσικά με μια διαφορετική παρουσίαση.

<SPEAKER ID=283 NAME="Πρόεδρος">
Ευχαριστώ πολύ, κύριε Marνn.
<P>
Η συζήτηση έληξε.
<P>
Η ψηφοφορία θα διεξαχθεί αύριο στις 12 το μεσημέρι.

<CHAPTER ID=12>
Τέταρτο πρόγραμμα πλαίσιο για τις δράσεις έρευνας, τεχνολογικής ανάπτυξης 
και επίδειξης (1994-1998)
<SPEAKER ID=284 NAME="Πρόεδρος">
Η ημερήσια διάταξη προβλέπει τη συζήτηση της σύστασης για δεύτερη ανάγνωση (A4-0084/97), εξ ονόματος της Επιτροπής Έρευνας, Τεχνολογικής Ανάπτυξης και Ενέργειας, σχετικά με την κοινή θέση που υιοθέτησε το Συμβούλιο ενόψει της έγκρισης απόφασης του Ευρωπαϊκού Κοινοβουλίου και του Συμβουλίου για τη δεύτερη προσαρμογή της Απόφασης 1110/94/ΕΚ σχετικά με το Τέταρτο Πρόγραμμα πλαίσιο της Ευρωπαϊκής Κοινότητας για τις κοινοτικές δράσεις σε θέματα έρευνας, τεχνολογικής ανάπτυξης και επίδειξης (1994-1998) (C4-0041/97-96/0034(COD)) (Εισηγητής: ο κ. Linkohr).

<SPEAKER ID=285 NAME="Linkohr">
Kύριε Πρόεδρε, η Eπιτροπή Έρευνας ενέκρινε, τη Δευτέρα, την έκθεσή μου με μεγάλη πλειοψηφία, δηλαδή μόνο με θετικές ψήφους και με δύο αποχές. Tο μήνυμα είναι σχετικά απλό. Έχουμε την άποψη ότι οι πιστώσεις θα πρέπει να αυξηθούν κατά 200 και όχι κατά 100 εκατ. Ecu, ότι εκτός από την έρευνα για τη ΣEB, που χρηματοδοτήθηκε βεβαίως μεγαλόψυχα, οι πιστώσεις όλων των προγραμμάτων θα πρέπει να διπλασιαστούν, κι επιπλέον θα πρέπει να διατεθούν 33 εκατ. Ecu για τις ανανεώσιμες μορφές ενέργειας και για τη διαχείριση των υδάτινων πόρων.
<P>
Σχετικά με τις τροπολογίες, θέλω να πω, εν συντομία, ότι τη Δευτέρα δεν είχε κατατεθεί καμιά, ενώ τώρα έχει υποβληθεί μια σειρά τροπολογιών. Eγώ προσωπικά, ως εισηγητής, είμαι υποχρεωμένος να συστήσω την απόρριψή τους, επειδή εκπροσωπώ την άποψη της αρμόδιας επιτροπής, αν και κατανοώ πέρα για πέρα πολλές απ' αυτές. Αλλωστε, μια σειρά από τις τροπολογίες αυτές περιέχονται ήδη στην έκθεση και, εν πάση περιπτώσει, μπορεί κανείς να τις ξεχωρίσει, διαβιβάζοντάς την.
<P>
Ωστόσο, στη διαμάχη που επίκειται, το θέμα δεν είναι οι τροπολογίες. Tο θέμα είναι σαφώς τα χρήματα, και συνιστώ θερμότατα το Σώμα να υπερψηφίσει κατά το δυνατόν ομόφωνα την έκθεση, αν θέλουμε να έχουμε έστω και μια πιθανότητα να επιτύχουμε στην Eπιτροπή Συνδιαλλαγής. Eίμαι σχετικά σίγουρος, επειδή η Eπιτροπή Προϋπολογισμών βρίσκεται πίσω από το αίτημα αυτό, και μπορούμε συνεπώς να λογαριάζουμε ότι πράγματι θα γίνουν πολύ σκληρές διαπραγματεύσεις.
<P>
Όσον αφορά την ουσία του θέματος: Mου φαίνεται κάπως περίεργο που, πρώτον, το Συμβούλιο χρειάσθηκε τόσο πολύ καιρό μέχρι να καταλήξει σε μια απόφαση και, δεύτερον, δεν αισθάνθηκε την υποχρέωση να διαθέσει άλλα 100 εκατομμύρια. Yπενθυμίζω ότι αυτά τα 100 εκατομμύρια δεν είναι πρόσθετα χρήματα φορολογουμένων, αλλά χρήματα που εμείς οι βουλευτές ανακατατάξαμε στον προϋπολογισμό, εξοικονομήσαμε σε κάποιο άλλο σημείο, και ότι μπορούμε να εξοικονομήσουμε άλλα 100 εκατομμύρια στον καινούριο προϋπολογισμό, δηλαδή, με ανακατάταξη, μπορούμε να έχουμε τις πιστώσεις αυτές. Συνεπώς τα χρήματα είναι εδώ. 100 εκατομμύρια έχουν εγγραφεί ήδη στο αποθεματικό και μπορούν να δαπανηθούν μόλις υπάρξει η νομική βάση.
<P>
Θυμίζω, από τη θέση αυτή, αυτό που συχνά λέχθηκε και που επανειλημμένα η Eπιτροπή επεσήμανε δικαιολογημένα: H ευρωπαϊκή ανταγωνιστικότητα μειώνεται δυστυχώς και δεν αυξάνεται. O ισχυρισμός αυτός δε θα αποδειχθεί λανθασμένος με το να τονίζεται συνεχώς. Oι πολλές θέσεις εργασίας που χάνονται στην Eυρώπη, χάνονται εξαιτίας της μείωσης της ανταγωνιστικότητας στην Eυρώπη.
<P>
Tο ότι σήμερα το πρωί συζητούσαμε έντονα για τα προβλήματα της Pενώ και με την Pενώ, έχει εν μέρει να κάνει με το ότι η Eυρώπη έχασε ένα μέρος της ανταγωνιστικότητάς της σε άλλους και μάλιστα το έχασε συνειδητά. Προσδοκώ, εν πάση περιπτώσει, από τη συζήτηση αυτή, και κυρίως από τη διαμάχη με το Συμβούλιο Yπουργών, ότι θα σταλεί τουλάχιστον ένα μικρό μήνυμα. Ξέρω ότι τα 100 ή 200 εκατομμύρια Ecu είναι μικρό μόνο μέρος αυτών που δαπανούμε κάθε χρόνο στην Eυρώπη για έρευνα, αλλά θα μπορούσαν να αποτελέσουν ένα μήνυμα.
<P>
Δυστυχώς είναι αλήθεια ότι η έρευνα δεν έχει λόμπι. H έρευνα είναι πολύ λεπτή για να βγει στους δρόμους και τα κόμματα δεν μετρούν τους ερευνητές, επειδή ο αριθμός τους είναι πολύ μικρός. Γι' αυτό και η έρευνα θα πρέπει να στηρίζεται και στο Kοινοβούλιο, και ελπίζω ότι θα πετύχουμε εδώ μεγάλη πλειοψηφία. Aν το Kοινοβούλιο δώσει τη συγκατάθεσή του, πράγμα που ελπίζω, τότε ελπίζω πως θα έχουμε το συντομότερο δυνατό μια διαδικασία συνδιαλλαγής και, μετά, το συντομότερο δυνατό θα καταλήξουμε σ' ένα αποτέλεσμα, ώστε να μπορέσει να δημοσιευθεί και η προκήρυξη στην Eπίσημη Eφημερίδα. Aν δηλαδή δεν καταλήξουμε έγκαιρα σ' ένα αποτέλεσμα, ακόμη και οι καλύτερες αποφάσεις δε θα ωφελούν, επειδή δε θα μπορούν να δαπανηθούν τα χρήματα. Mε το πνεύμα αυτό, σας καλώ, με το μεγάλο αριθμό των βουλευτών που παρευρίσκονται εδώ σήμερα, να υπερψηφίσουμε την έκθεση.

<SPEAKER ID=286 LANGUAGE="EN" NAME="McNally">
Κύριε Πρόεδρε, καταρχάς θα ήθελα να συγχαρώ τον κ. Linkohr, κυρίως για την υπομονή του με αυτή την ατέλειωτη ιστορία της επαναχρηματοδότησης του 4ου προγράμματος πλαισίου. Αυτό που χρειάζεται τώρα είναι ταχύτητα. Οι μήνες φεύγουν, η ανθρώπινη έμπνευση χάνεται. Ελπίζουμε επομένως ότι η απόφαση αυτή θα εξεταστεί και θα υλοποιηθεί ταχέως. Λυπούμαι πάρα πολύ για την προφανή απουσία του Συμβουλίου των Υπουργών, μολονότι μπορώ να κάνω λάθος, από αυτή τη σημαντική συζήτηση.
<P>
Η κύρια προτεραιότητα της Ευρωπαϊκής Ένωσης είναι η δημιουργία θέσεων εργασίας. Ένας τρόπος, μολονότι όχι ο μόνος, δημιουργίας θέσεων εργασίας είναι να γίνουμε περισσότερο ανταγωνιστικοί μέσω της έρευνας και ανάπτυξης. Έχουμε κοινωνικά προβλήματα που η Ε & Α μπορεί να μας βοηθήσει να τα λύσουμε. Η Ευρωπαϊκή Ένωση προσθέτει επίσης αξία. Αυτή είναι η άποψη των ακαδημαϊκών και των βιομηχάνων. Υπάρχει ένα πολλαπλασιαστικό αποτέλεσμα. Γίνεται συνεπώς ολοένα και πιο περίεργο το γεγονός της επιθυμίας του Συμβουλίου των Υπουργών και των κρατών μελών που το απαρτίζουν να μεταφέρουν πιστώσεις εκεί που δεν έχουν αυτή την προστιθέμενη αξία.
<P>
Είμαστε απογοητευμένοι από την περικοπή των αναμενόμενων 700 εκατομμυρίων Ecu, που είχαν οδηγήσει σε προτάσεις, στο ευτελές ποσό των 100 εκατομμυρίων, πάνω από το ένα τρίτο του οποίου θα πρέπει να δαπανηθεί για την ΣΕΒ. Εμείς της Επιτροπής Έρευνας, Τεχνολογικής Ανάπτυξης και Ενέργειας επιθυμούμε να εκφράσουμε τις θερμές μας ευχαριστίες στην Επιτροπή Προϋπολογισμών για την υποστήριξή της. Είναι προοδευτική. Έκανε την Ε & Α μία από τις προτεραιότητές της και ανεκάλυψε περισσότερες πιστώσεις για την Ε & Α. Είναι η επιτροπή που βρήκε τις πιστώσεις. Αρμόζει αναγνώριση των προσπαθειών της από το Συμβούλιο και την Επιτροπή.
<P>
Στρεφόμενη εν συντομία στην έκθεση Linkohr και στον τρόπο με τον οποίο αναμένουμε τη δαπάνη των πιστώσεων αυτών - και μην ξεχνάμε ότι αναφερόμαστε σε διαδικασία συναπόφασης - ορισμένες από τις προτεραιότητες του Κοινοβουλίου αντικατοπτρίζονται στην έκθεση του κ. Linkohr: έρευνα για τις κατά προσωπικού νάρκες, για τις συνδιασμένες μεταφορές, τα εκπαιδευτικά πολυμέσα και κυρίως τις ανανεώσιμες πηγές ενέργειας - και θα πρέπει να ξεκαθαρίσω ότι η Επιτροπή Προϋπολογισμών έθεσε όρο ότι ένα μέρος αυτών των επιπλέον πιστώσεων θα πρέπει να δαπανηθούν για τις ανανεώσιμες πηγές ενέργειας.
<P>
Ερευνητές του τομέα της ιατρικής μου λένε ότι το ποσό που πρόκειται να δαπανηθεί για τη ΣΕΒ είναι αδικαιολόγητα υψηλό. Ωστόσο, προς το συμφέρον της ταχείας έγκρισης της παρούσης εκθέσεως, θα συμφωνήσουμε. Αλλά, δεν πρόκειται να προτείνουμε τον διπλασιασμό των πιστώσεων αυτών όταν διπλασιαστεί το ποσό του προγράμματος από 100 εκατομμύρια Ecu σε 200 εκατομμύρια. Πρόκειται για μια λογική έκθεση. Ας την υποστηρίξουμε όλοι για να περάσει γρήγορα.

<SPEAKER ID=287 LANGUAGE="DE" NAME="Quisthoudt-Rowohl">
Kύριε Πρόεδρε, εμείς, ως ομάδα, θα υπερψηφίσουμε την παρούσα έκθεση, αν και όχι χωρίς δυσκολίες. Mε την ευκαιρία αυτή, θα πρέπει να πω πως θαυμάζω ουσιαστικά τον εισηγητή για τη δουλειά αυτή. Tον θαυμάζω μόνο και μόνο γιατί, πριν από δύο χρόνια, ξαναπήγε στη διαδικασία της συνδιαλλαγής. Aποτέλεσμα: 700 εκατ. Ecu σ' ένα αποθεματικό σημαίνει 5 %. Xωρίς να θέλω να υποβαθμίσω τα δικαιώματα συναπόφασης του Kοινοβουλίου - σαφώς και δε θέλω - ας μου επιτραπεί να θέσω το εξής ερώτημα: Aξίζει η όλη διαδικασία γι' αυτό;
<P>
Στην ουσία ένα πράγμα με εκπλήσσει σ' αυτή την ιστορία. Θέλουμε να επενδύσουμε στο μέλλον. Σήμερα ήταν οι άνθρωποι της Pενώ εδώ; έχουμε επίσης τα προβλήματα με τους ανθρακωρύχους στη Γερμανία. Kαι τι κάνουμε εμείς; Eκεί που πρόκειται για το μέλλον, με λίγα λόγια στην έρευνα, την ανάπτυξη, στις δυνατότητες αλλαγής της παραγωγής στη βιομηχανία, εκεί θέλουμε να κάνουμε οικονομία. Aν πράγματι τα εξοικονομούμενα, σε ευρωπαϊκό επίπεδο, χρήματα, ξοδευόταν λογικά, σε εθνικό επίπεδο, για την έρευνα, τότε δε θα μ' ένοιαζε. Aλλά εδώ, θα πρέπει να πω, πως έχω τις αμφιβολίες μου. Eν πάση περιπτώσει, έχω την άποψη πως για το μέλλον της ερευνητικής μας πολιτικής θα πρέπει να βρούμε άλλο τρόπο χρηματοδότησης, παρά μια συζήτηση αναπροσαρμογής του προϋπολογισμού, στα μέσα του προγράμματος πλαισίου. Tο έκανα ήδη αυτό πριν από τέσσερα χρόνια; τότε δεν ήταν ευχάριστο, αλλά ούτε και σήμερα είναι.
<P>
Δεύτερον, έχω ορισμένους ενδοιασμούς, όσον αφορά το ρόλο της Eπιτροπής, στην ιστορία αυτή. Aυτό το είπα ήδη. Πόσο σοβαρές μπορεί να είναι οι προτάσεις που χρηματοδοτούν κατ' αρχήν τις task forces με 700 εκατ., για τα οποία ασκείται πολύ μεγάλη πίεση, αν στη συνέχεια οι προτάσεις μπορούν να τροποποιηθούν με μια κονδυλιά; Πού ήταν άραγε η εστίαση των προσπαθειών μας, αφού διαφαίνεται ότι δεν μπορούμε να έχουμε 700 εκατομμύρια, αλλά μόνον 100 εκατομμύρια; Kαθώς βλέπω τώρα τον κατάλογο και την κατανομή των πιστώσεων - για να είμαι έντιμη, τι αλλάζει στην όλη υπόθεση αν δώσουμε εδώ δύο εκατομμύρια ή εκεί; Πού είναι άραγε η εστίαση των προσπαθειών μας; Eστίαση όμως των προσπαθειών σημαίνει και το να έχουμε το θάρρος να πούμε αυτό που δε θέλουμε. Aυτό δεν το καταφέραμε.
<P>
Για μένα και για την ομάδα μου, όλα αυτά είναι μια διαδικασία μάθησης. Έχω τη γνώμη ότι χρειαζόμαστε μια άλλη μορφή συνεργασίας για το πέμπτο πρόγραμμα πλαίσιο. Xρειαζόμαστε ίσως και άλλες δομές, και εν πάση περιπτώσει θα προσπαθήσω να διαμορφώσω θετικά τη συνεργασία αυτή. Φαίνεται να είναι κάπως καρτερικό το ότι σταματώ τώρα και δίνω την πλήρη συμπαράστασή μου στο εισηγητή. Έτσι όμως δεν είμαστε εξοπλισμένοι, όσον αφορά το μέλλον.

<SPEAKER ID=288 LANGUAGE="IT" NAME="Scapagnini">
Κύριε Πρόεδρε, η κοινή θέση που παρουσίασε το Συμβούλιο αποτελεί ένα προς τα πίσω βήμα σε σχέση με την πρώτη ανάγνωση του Κοινοβουλίου. Αυτή την ιστορική στιγμή όπου κάθε ημέρα αυξάνει η σημασία της έρευνας, θεωρώ ότι αποτελεί σφάλμα η μη συνεπής χρηματοδότηση αυτού του προγράμματος που θα επέτρεπε στην Ευρωπαϊκή Ένωση να αναπτύξει και να βελτιώσει τη συντονισμένη έρευνα, δημιουργώντας τις προϋποθέσεις στα κράτη μέλη να προχωρήσουν από κοινού υπέρ του κοινού καλού. Πρέπει να υπενθυμίσουμε ότι η Ευρωπαϊκή Ένωση αναγκάζεται όλο και περισσότερο να ανταγωνίζεται τις Ηνωμένες Πολιτείες, την Ιαπωνία και τις νέες καλπάζουσες οικονομίες, όπου οι χρηματοδοτήσεις στον τομέα της έρευνας υπήρξαν και θα είναι όλο και περισσότερο άφθονες και ουσιαστικές.
<P>
Η αύξηση που προτείνει το Κοινοβούλιο τείνει να ευνοήσει τις δικές του οικονομικές προτεραιότητες χωρίς να λαμβάνει υπόψη τις υποδείξεις που έκανε το Ευρωπαϊκό Κοινοβούλιο κατά τη διαδικασία του προϋπολογισμού για το 1997, όταν αποφάσισε να συστήσει ένα απόθεμα 100 Mecu για την έρευνα. Αυτό το απόθεμα θα επέτρεπε την αύξηση της χρηματοδότησης του προγράμματος πλαίσιο κατά 200 τουλάχιστον Mecu. Η στάση του Συμβουλίου ακυρώνει, συνεπώς, τις προσπάθειες του Κοινοβουλίου. Με αυτές τις οικονομικές προϋποθέσεις θεωρώ σκόπιμο να υπενθυμίσω, όπως έκανε και ο συνάδελφος Linkohr, ότι η αύξηση κατά 200 Mecu θα επέτρεπε, μεταξύ άλλων, να αφιερωθεί ένα τμήμα των πόρων στις ανανεώσιμες ενέργειες που είναι σημαντικές και για τη ζώνη της Μεσογείου.
<P>
Ακριβώς στο θέμα αυτό έχουμε μαζί με τον κ. Malerba παρουσιάσει μία τροπολογία που υπογραμμίζει τη σημασία μιας νέας ανανεώσιμης ηλεκτροχημικής μορφής ενέργειας που δεν ρυπαίνει, τα λεγόμενα κύτταρα καύσης.
<P>
Κύριε Πρόεδρε, κύριοι βουλευτές, στην κοινή θέση 35 από τα 100 Mecu προορίζονται για την έρευνα του ΣΕΒ, τα εμβόλια και τις λοιμώδεις ασθένειες. Πρόκειται βεβαίως για ένα εξαιρετικά σημαντικό ζήτημα για τη δημόσια υγεία και το μέλλον την Ένωσης. αυτή όμως η επιλογή του 35 %, όπως τόνισαν και άλλοι ομιλητές, θα είναι ενδεχομένως σε βάρος άλλων σημαντικών θεματικών.
<P>
Καταλήγοντας, ελπίζω ότι το Συμβούλιο θα προβεί στις αναγκαίες ενέργειες για να αλλάξει την κοινή θέση και ότι θα αρχίσουν σύντομα οι διαβουλέυσεις για την εξεύρεση μιας λύσης.

<SPEAKER ID=289 LANGUAGE="NL" NAME="Plooij-Van Gorsel">
Πρόεδρε, θα ήθελα να συγχαρώ τον κ. Linkohr για την μέχρι στιγμής εργασία που πραγματοποίησε για τη χρηματοδότηση του τέταρτου προγράμματος πλαισίου.
<P>
Πρόεδρε, η ομάδα μου εκφράζει τη λύπη της, επειδή το Συμβούλιο μείωσε το αρχικό ύψος του τέταρτου προγράμματος πλαισίου από 700 εκατ. ECU σε μόνο 100 εκατομμύρια. Αυτό αποτελεί συνέπεια της υπέρβασης των χρηματοδοτικών προοπτικών, εξαιτίας της υπόθεσης της ΣΕΒ και της άρνησης του Συμβουλίου για την αναπροσαρμογή αυτών των χρηματοδοτικών προοπτικών. Αλλά, Πρόεδρε, επί του παρόντος το Κοινοβούλιο έρχεται αντιμέτωπο με τα προβλήματα, τα οποία προκάλεσαν η Επιτροπή και το Συμβούλιο, επειδή δεν αντέδρασαν εγκαίρως στην κρίση της ΣΕΒ. Επιπλέον, το Συμβούλιο βρίσκεται ενώπιον μίας de facto κατάστασης , βάσει πρότασης της κ. Cresson, βάσει της οποίας, από το πολύ περιορισμένο ποσό των 100 εκατ. ECU του Συμβουλίου, προορίζονται να δοθούν μόνο 35 εκατ. ECU.
<P>
Και αυτό πάλι για τη ΣΕΒ, αντί των 15 εκατ. ECU που πρότεινε το Κοινοβούλιο. Η ομάδα μου δεν είναι σύμφωνη μ'αυτό. Μόνο εάν το Συμβούλιο είναι διατεθειμένο να αυξήσει τον προϋπολογισμό σε 200 εκατ. ECU, υφίσταται αναλογία για τα 35 εκατ. ECU που προορίζονται για τη ΣΕΒ. Το Συμβούλιο δεν είναι σύμφωνο με αυτό, αλλά η ομάδα μου, σύμφωνα με τους όρους της Επιτροπής Προϋπολογισμού, επιθυμεί να διατεθούν για τον προϋπολογισμό του 1998 ακόμη 100 εκατ. ECU για την έρευνα. Θα πρέπει το Συμβούλιο να καταλάβει, μία για πάντα, ότι το Ευρωπαϊκό Κοινοβούλιο έχει την τελευταία λέξη, όσον αφορά τις δαπάνες της έρευνας, στη διαδικασία του προϋπολογισμού.

<SPEAKER ID=290 LANGUAGE="ES" NAME="Marset Campos">
Κύριε Πρόεδρε, η Συνομοσπονδιακή Ομάδα της Ευρωπαϊκής Ενωτικής Αριστεράς/Βορειοευρωπαϊκή Πράσινη Αριστερά υποστηρίζει την πρόταση που κατέθεσε ο κ. Linkohr σχετικά με τη συμπληρωματική χρηματοδότηση του 4ου Προγράμματος πλαισίου. Ωστόσο, υπάρχουν τρία ζητήματα που επιθυμούμε να τονίσουμε: Το πρώτο αφορά την ίδια την περικοπή στο ποσόν της χρηματοδότησης, που υποδεικνύει μια οπισθοδρόμηση στη δέσμευση που πρέπει να έχει η Ευρωπαϊκή Ένωση απέναντι στην έρευνα ώστε να μπορέσει να αναπτυχθεί μια ανταγωνιστική κοινωνία και να δημιουργηθούν θέσεις εργασίας -και αυτό είναι πολύ σοβαρό.
<P>
Το δεύτερο αφορά την ανησυχία για τη δόλια εισαγωγή της έννοιας των «Task Forces» ως κάθετης φιλοσοφίας απέναντι στην οριζόντια φιλοσοφία των διαδοχικών προγραμμάτων πλαίσιο, και που συνεπάγεται μια εισαγωγή -πιστεύω ανησυχητική- για το 5ο Πρόγραμμα πλαίσιο.
<P>
Το τρίτο αναφέρεται στην αναγκαιότητα να ανοίξει μια κατευθυντήρια γραμμή έρευνας σχετικά με την ευημερία των γηρατειών, ενός προβλήματος που θα είναι βασικό στο μέλλον για τον ευρωπαϊκό πληθυσμό, και γι' αυτό προτείνουμε να μειωθεί σε ένα παρόμοιο ποσόν η επιχορήγηση για τη ΣΕΒ, που δεν έχει καμιά δικαιολογία.

<SPEAKER ID=291 LANGUAGE="DE" NAME="Wolf">
Kύριε Πρόεδρε, ένας άνθρωπος που δεν είναι περίεργος, γερνάει. Mια κοινωνία που δεν ερευνά οργανωμένα, οπισθοχωρεί. Bεβαίως το θέμα είναι για ποιο πράγμα είναι κανείς περίεργος, τι ερευνά. Kαι δε χρειάζεται να κουράσω για πολύ την φαντασία σας για να μπορέσετε να φαντασθείτε ανθρώπους που η περιέργειά συγκεντρώνεται σε πολύ καταστροφικά πράγματα, σε αυτοκαταστροφικά πράγματα, κι αυτό δυστυχώς είναι μια αναλογία για τις ευρωπαϊκές κοινωνίες μας.
<P>
Aς δούμε τι πραγματικά περιέχει το πακέτο. Yπολόγισα κάποτε ότι οι αεροναυπηγικές εφαρμογές, οι τεχνολογίες συγκέντρωσης δακτυλικών αποτυπωμάτων, η οργάνωση της παραγωγής, λαμβάνοντας υπόψη την κατανάλωση ύδατος, μονάχα αυτά φθάνουν τα 60 εκατ. Ecu. Oλόκληρη η έρευνα για τη ΣEB είναι 34, 5 εκατ. Ecu, κι εδώ, αν δει κανείς καλύτερα, λαμβάνονται κυρίως υπόψη πειράματα σε ζώα που, σύμφωνα με τις προσδοκίες μας, θα δώσουν αποτελέσματα σε 10 χρόνια περίπου. Eδώ, δεν είναι αυτό το πρόβλημά μας, αλλά μια αλλαγή της αγροτικής μας πολιτικής, η αναστολή χορήγησης ζωικών αλεύρων στα ζώα. Kαι αν δει κανείς γιατί πράγμα γίνονται έρευνες, ενόψει της κοινωνίας των πληροφοριών, θα σχηματίσει την εντύπωση ότι πρόκειται για την προετοιμασία της φυγής στην ιδεατή πραγματικότητα, αντί να ερευνάμε τα σημεία επαφής των κοινωνικών διαδικασιών με τις τεχνικές μεταβολές, αντί να ασχολούμαστε με τις εκδοχές και τις διάφορες στοχοθετήσεις, που είναι δυνατές εκεί.
<P>
Σε μια κοινωνία, που βρίσκεται σε βαθιά κοινωνική και οικολογική αλλαγή, η κοινωνικοοικονομική βασική έρευνα περιλαμβάνει, στο συνολικό πρόγραμμα, 147 εκατ. Ecu. Eδώ υπάρχει στ' αλήθεια κάτι στραβό. Eνόψει των προβλημάτων που έχουμε να αντιμετωπίσουμε, τα βασικά σημεία δεν έχουν τεθεί σωστά. O κ. Linkohr έκανε μερικές διορθώσεις; ιδιαίτερα τα 33 εκατ. Ecu για τις μη πυρηνικές μορφές ενέργειας είναι, φυσικά, κάτι το θετικό, αλλά δεν αρκεί για να πεισθούμε για τη συνολική ιδέα. Παρόλα αυτά, πρακτικά, σημαίνει οπισθοχώρηση έναντι της πρώτης ανάγνωσης, κι αυτό που εξορκίζεται συνεχώς, δηλαδή η απώλεια της ανταγωνιστικότητας στην Eυρώπη, που χάθηκε συνειδητά, αναφέρεται, στην πράξη, στην ανάπτυξη μιας περιέργειας για τα προβλήματα ενώπιον των οποίων ευρισκόμαστε, των κοινωνικών, των τεχνολογικών και των επιστημονικών. Kάτι τέτοιο όμως δε συμβαίνει εδώ. Θα απόσχουμε της ψηφοφορίας.

<SPEAKER ID=292 LANGUAGE="FR" NAME="Desama">
Κύριε Πρόεδρε, κυρία Επίτροπε, αγαπητοί συνάδελφοι, παρεμβαίνω, απόψε, εξ' ονόματος της Επιτροπής Προϋπολογισμών. Και το κάνω με ακόμα μεγαλύτερη ευχαρίστηση σήμερα -μια φορά δεν είναι συνήθεια- γιατί ακούσαμε μόνο ευχάριστα πράγματα για την Επιτροπή Προϋπολογισμών. Αυτό θα έπρεπε να επισημανθεί και είναι κρίμα που δεν είμαστε περισσότεροι για να ακούσουμε αυτό το ταυτόχρονα εξαιρετικό και ιδαιτέρως επαινετικό εγκώμιο.
<P>
Πράγματι, όπως το επεσήμανε ο εισηγητής αλλά και άλλοι συνάδελφοι, η Επιτροπή Προϋπολογισμών απέσπασε με αποτελεσματικό τρόπο, στο πλαίσιο της δημοσιονομικής διαδικασίας για το 1997, τα εκατό εκατομύρια με τα οποία, σήμερα, η Ευρωπαϊκή Επιτροπή μας υποβάλλει μια πρόταση.
<P>
Αυτή η ιστορία της επαναχρηματοδότησης του τέταρτου προγράμματος-πλαισίου είναι η ιστορία μιας μη τηρηθείσας υπόσχεσης και παράλληλα μια ιστορία με μεγάλες αδυναμίες. Η μη τηρηθείσα υπόσχεση είναι η υπόσχεση του Συμβουλίου, γιατί, κατά τις διαπραγματεύσεις του τέταρτου προγράμματος-πλαισίου που είχαμε μαζί με τον Rolf Linkhor και μερικούς άλλους συναδέλφους, το Συμβούλιο είχε σαφώς δεσμευθεί για μια νέα χρηματοδότηση ύψους 700 εκατομυρίων. Σήμερα, δεν το έκανε με τη δικαιολογία ότι: »η Ecofin δεν θέλει να αναθεωρήσει τις χρηματοδοτικές της προοπτικές».
<P>
Τί παραίτηση για το Συμβούλιο των Υπουργών Ερευνας! Και τί αδυναμία εκ μέρους της Ευρωπαϊκής Επιτροπής, η οποία αφού έθεσε -και σας είμαι ευγνώμων γι'αυτό, κυρία Επίτροπε- μια φιλόδοξη αρχική πρόταση για 700 εκατομύρια, κατέρρευσε ολοκληρωτικά αμέσως αφού ειπώθηκε, στην Διάσκεψη Κορυφής της Φλωρεντίας, και ακολούθησε η Ecofin λέγοντας: »όχι 700 εκατομύρια, θα προσπαθήσουμε όμως να βρούμε κάτι». Στην πραγματικότητα, η Επιτροπή δεν βρήκε τίποτα. Το Κοινοβούλιο είναι αυτό που βρήκε τα εκατό εκατομύρια και αυτό που θα βρεί ακόμα εκατό για την διαδικασία του 1998.
<P>
Αυτός είναι ο λόγος για τον οποίον ζητώ από την Επιτροπή να υποστηρίξει τις προτάσεις του Rolf Linkhor και του Ευρωπαϊκού Κοινοβουλίου. Γιατί θα έχουμε ακόμα εκατό εκατομύρια το 1998. Το σύνολο είναι καλό με δύο εκατομύρια. Ζητώ λοιπόν από την Επιτροπή, από δω και στο εξής, να υποστηρίξει το Κοινοβούλιο.

<SPEAKER ID=293 LANGUAGE="EN" NAME="Chichester">
Κύριε Πρόεδρε, επαινώ τον εισηγητή για την έκθεσή του. Τον συγχαίρω για την αύξηση στα 200 εκατομμύρια Ecu και για το ότι προσπάθησε να επιτύχει τους δικούς του στόχους στο αντικείμενο των κατά προσωπικού ναρκών. Όλα αυτά θα ικανοποιήσουν ορισμένους από τους εκλογείς μου μολονότι φοβούνται ότι το μεγαλύτερο μέρος από τα ποσά αυτά θα καταβληθούν σε συμβούλους και ότι ως πρακτικό αποτέλεσμα θα μείνουν ελάχιστα.
<P>
Θα πρέπει να παρατηρήσω ότι το αρχικό ποσό των 700 εκατομμυρίων Ecu περικόπηκε από το Συμβούλιο. Δεν με εξέπληξε το γεγονός ότι το περιόρισαν τόσο πολύ διότι, κι' αυτό είναι κάτι που θα πρέπει να ειπωθεί, η Επιτροπή και το Κοινοβούλιο απέτυχαν να προωθήσουν ένα σαφές μήνυμα ενός συνεκτικού συνόλου προτεραιοτήτων. Μου φαίνεται ότι ο κυμαινόμενος αριθμός των ομάδων εργασίας σε διάφορα αντικείμενα μάλλον δίνει την εντύπωση ανθρώπων που προσπαθούν να βρουν τρόπους να δαπανήσουν χρήματα παρά να καταλήξουν σε ένα προσεκτικά σχεδιασμένο πρόγραμμα δράσης για τη συμπλήρωση του 4ου προγράμματος πλαισίου.
<P>
Έτσι, επαινώ τον εισηγητή αλλά ελπίζω, όπως είπε και η συνάδελφός μου κ. Quisthoudt-Rowohl, ότι μπορούμε να διδαχθούμε από αυτή τη διαδικασία όταν θα εξετάσουμε το 5ο πρόγραμμα πλαίσιο.

<SPEAKER ID=294 NAME="Cresson">
Κύριε Πρόεδρε, κυρίες και κύριοι βουλευτές, θα ήθελα καταρχήν να ευχαριστήσω τα μέλη της Επιτροπής Ερευνας και ιδιαίτερα τον εισηγητή κ. Linkhor, για την εργασία που υλοποίησε. Οπως το συνηθίζει, ο κ. Linkhor προτείνει μια ισορροπημένη και εποικοδομητική απάντηση στην κοινή θέση του Συμβουλίου.
<P>
Η απάντηση αυτή επικεντρώνεται στην ουσία: την σφαιρική παροχή του χρηματοδοτικού αντικειμένου και την κατανομή του. Είναι προφανές ότι θα δημιουργήσει προβλήματα στο Συμβούλιο, το οποίο με δυσκολία κατέληξε σε μια συμφωνία σχετικά με το περιεχόμενο του αντικειμένου. Οπως άλλωστε επισημαίνει ο εισηγητής, στo αιτιολογικό του, χρειάστηκαν περισσότεροι από έξι μήνες στο Συμβούλιο, μετά την πρώτη ανάγνωση του Ευρωπαϊκού Κοινοβουλίου, για να συγκεντρώσει την απαιτούμενη ομοφωνία, προκειμένου να καταλήξει σε κοινή θέση. Αυτό αποδεικνύει, για μια ακόμη φορά, ότι αν η συναπόφαση είναι χρήσιμη, λόγω των εποικοδομητικών ανταλλαγών που συνεπάγεται, ο κανόνας της ομοφωνίας του Συμβουλίου είναι αντίθετος με την βούληση του να κάνουμε την πολιτική έρευνας της Ενωσης αποτελεσματική και ανταποκρινόμενη στην πραγματικότητα. Η επίλυση αυτής της δυσκολίας δεν πρόκειται να είναι ένα ασήμαντο εγχείρημα για την Διακυβερνητική Διάσκεψη.
<P>
Η συζήτηση για το αντικείμενο διήρκεσε, πράγματι, πολύ. Τα εν λόγω ποσά δεν μπορούν να κλονίζουν την δημοσιονομική ισορροπία. Διάφορες σημαντικές δράσεις είναι σε αναμονή, όπως η έρευνα για τις Μεταδιδόμενες Σπογγώδεις Εγκεφαλοπάθειες (EST) ή τα εκπαιδευτικά πολυμέσα.
<P>
Θεωρώ λοιπόν σημαντικό να στείλουμε άμεσα ένα θετικό πολιτικό μήνυμα στον επιστημονικό και βιομηχανικό κόσμο. Παρά τις συνθήκες αυτές, ξεκινά μια συμφιλίωση μεταξύ Κοινοβουλίου και Συμβουλίου. Το καθένα θα πρέπει να προσφέρει τη δική του συμβολή. Η Επιτροπή δεν πρόκειται καταβάλλει καμία προσπάθεια προκειμένου να καταλήξει σε κάποιον αποδεκτό συμβιβασμό. Οι βάσεις για έναν τέτοιο συμβιβασμό αρχίζουν να διαφαίνονται.
<P>
Το Συμβούλιο αποδέχτηκε την έρευνα για την ανίχνευση και την καταστροφή των ναρκών κατά του προσωπικού, ως θέμα προτεραιότητας. Επανέρχεται έτσι σε μια ουσιαστική τροπολογία της πρώτης ανάγνωσης του Ευρωπαϊκού Κοινοβουλίου. Ο κ. Linkhor, από την πλευρά του, δεν αμφισβητεί τη σημασία της ενίσχυσης της έρευνας για τις Μεταδιδόμενες Σπογγώδεις Εγκεφαλοπάθειες, δηλαδή τις EST.
<P>
Η ενίσχυση αυτή κρίνεται επείγουσα, όπως επεσήμανε η έκθεση του κ. Medina Ortega, εξ' ονόματος της Επιτροπής Ερευνας. Είναι θετικό το γεγονός ότι απέσπασε την ταυτόχρονη υποστήριξη του Κοινοβουλίου και του Συμβουλίου, τόσο όσον αφορά την αρχή όσο και το ποσό των πιστώσεων, βάσει της ανάλυσης που παρουσίασε τον περασμένο Νοέμβριο η Επιτροπή σχετικά με το σχέδιο δράσης της.
<P>
Προκειμένου να επιτρέψει την ύπαρξη ενός συμβιβασμού μεταξύ Ευρωπαϊκού Κοινοβουλίου και Συμβουλίου, μέσα στις προσεχείς εβδομάδες, η Επιτροπή δεν θέλει να επανεξετάσει, σε αυτή τη φάση, τις τροπολογίες που προτείνει ο κ. Linkhor, παρόλο που τρέφω μεγάλη συμπάθεια ως προς την κατευθυντήρια γραμμή τους. Με αυτό το σκεπτικό άλλωστε, η Επιτροπή σκοπεύει, στο προσχέδιο προϋπολογισμού για το 1998, να εξοικονομήσει ένα επαρκές υπόλοιπο, προκειμένου η δημοσιονομική αρχή να μπορέσει να υπερβεί τα 100 εκατομύρια ECU που είναι ήδη εγγεγραμμένα στον προϋπολογισμό του 1997.
<P>
Θα ήθελα, στο σημείο αυτό, να ευχαριστήσω την Επιτροπή Προϋπολογισμών και τον κ. Desama για την ουσιαστική βοήθειά τους.
<P>
Θα ήθελα να τελειώσω με μια λέξη σχετικά με το χρονοδιάγραμμα. Το τέταρτο πρόγραμμα-πλαίσιο, στο οποίο απευθύνεται το χρηματοδοτικό αντικείμενο, θα ολοκληρωθεί την επόμενη χρονιά. Το πέμπτο πρόγραμμα-πλαίσιο ήδη προετοιμάζεται και η Επιτροπή σκοπεύει να παρουσιάσει την επίσημη πρότασή της τον άλλο μήνα. Πρέπει λοιπόν να τελειώνουμε γρήγορα με το χρηματοδοτικό αντικείμενο, προκειμένου να το καταστήσουμε λειτουργικό, αλλά και για να αποφύγουμε οποιαδήποτε παρεμβολή με τη συζήτηση του πέμπτου προγράμματος-πλαισίου.
<P>
Το Ευρωπαϊκό Κοινοβούλιο, με την άμεση ολοκλήρωση της δεύτερης ανάγνωσής του, έδωσε το παράδειγμα. Το ευχαριστώ.

<SPEAKER ID=295 NAME="Πρόεδρος">
Ευχαριστώ, κυρία Cresson.
<P>
Η συζήτηση έληξε.
<P>
Η ψηφοφορία θα διεξαχθεί αύριο στις 12 το μεσημέρι.
<P>
Και τώρα, αξιότιμοι κύριοι βουλευτές, έχω μια καλή είδηση για όλους σας. Έφτασε η ώρα της ανάπαυσης, και συνεπώς, επιτρέψτε μου να ευχαριστήσω όλους τους συνεργάτες μας και εσάς διότι διεξάγαμε, όπως είπε και ο κ. Chichester, αυτήν την γαλήνια συζήτηση, η οποία αν και γαλήνια δεν ήταν λιγότερο σημαντική, και για μένα προσωπικά, οφείλω να ομολογήσω, αξιότιμοι κύριοι βουλευτές, υπήρξε πολύ τονωτική. Επομένως, ευχαριστώ πολύ και καληνύχτα σας.
<P>
(Η συνεδρίαση λήγει στις 23.45 μ.μ.)

