<CHAPTER ID="016">
Καταστροφή από διαρροή ερυθράς ιλύος στην Ουγγαρία (συζήτηση)
<SPEAKER ID="583" NAME="Πρόεδρος">
" ημερήσια διάταξη προβλέπει τη δήλωση της Επιτροπής για την καταστροφή από διαρροή ερυθράς ιλύος στην Ουγγαρία.
<SPEAKER ID="584" NAME="Kristalina Georgieva" LANGUAGE="EN">
Κυρία Πρόεδρε, θα ήθελα να εκφράσω τη βαθιά μου συμπάθεια στις οικογένειες των θυμάτων, καθώς και σε όλους όσοι επλήγησαν από το βιομηχανικό ατύχημα που συνέβη στις 4 Οκτωβρίου στο Ajka της Ουγγαρίας. Θα ήθελα επίσης να αναγνωρίσω τις αποφασιστικής σημασίας και αποτελεσματικές ενέργειες των ουγγρικών αρχών προκειμένου να περιοριστεί ο αντίκτυπος της διαρροής και η εξάπλωσή της από τους ποταμούς Torna και Marcal μέχρι τον Δούναβη και τις γειτονικές χώρες, και να αποφευχθεί ο κίνδυνος νέων διαρροών μέσω της κατασκευής πρόσθετων προστατευτικών αναχωμάτων.
<P>
Είχα την ευκαιρία να ευχαριστήσω τον υπουργό Sándor Pintér, τον ούγγρο υπουργό Εσωτερικών που είναι υπεύθυνος για την πολιτική προστασία, για όλες τις προσπάθειες των διαφόρων εμπλεκόμενων υπηρεσιών και για τη γενναιότητα και την αφοσίωση που επέδειξαν τα μέλη των ομάδων άμεσης επέμβασης.
<P>
Μόλις επέστρεψα από το σημείο του ατυχήματος, όπου είδα από κοντά τις καταστροφικές επιπτώσεις που έχει η ερυθρά ιλύς στους ανθρώπους, στα σπίτια, στη γη και την οικολογία της περιοχής, καθώς και τις σημαντικές προσπάθειες των ομάδων αντιμετώπισης έκτακτων περιστατικών της Ουγγαρίας.
<P>
Ενώ εξετάζονται ακόμη τα αίτια της καταστροφής και το πλήρες εύρος των επιπτώσεών της, είναι σαφές πως η σημαντικότερη καταστροφή παρατηρείται στις περιοχές που γειτνιάζουν με το σημείο του ατυχήματος και στους ανθρώπινους οικισμούς, στην καλλιεργήσιμη γη και στα οικολογικά συστήματα που επλήγησαν άμεσα. Επτά χιλιάδες κάτοικοι, κυρίως από τα χωριά Kolontár και Devecser, έχουν πληγεί. Εννέα άνθρωποι πέθαναν και 130 έχουν τραυματιστεί, εκ των οποίων οι 35 ήταν μέλη ομάδων άμεσης επέμβασης.
<P>
Περίπου 10.000 στρέμματα καλλιεργήσιμης γης και 4 περιοχές του δικτύου Natura 2000 έχουν πληγεί, και παρατηρούνται σοβαρές καταστροφές στη χλωρίδα και στην πανίδα της περιοχής.
<P>
Σύμφωνα με τις πληροφορίες των αρχών της Ουγγαρίας, η ερυθρά ιλύς δεν περιέχει υψηλή συγκέντρωση βαρέων μετάλλων και ως εκ τούτου δεν θεωρείται επικίνδυνο απόβλητο.
<P>
Παρ' όλα αυτά, η σκόνη που προέρχεται από την ιλύ θέτει σε κίνδυνο την υγεία και γι' αυτόν τον λόγο είναι απαραίτητη η λήψη προληπτικών μέτρων για τον πληθυσμό και το προσωπικό εκτάκτου ανάγκης που βρίσκεται στην περιοχή.
<P>
Οι ουγγρικές αρχές έχουν κινητοποιήσει τεράστιους ανθρώπινους πόρους και εξοπλισμό. Την ημέρα που βρέθηκα εκεί, δηλαδή χτες, υπήρχαν περίπου 1.200 διασώστες από τις μονάδες πολιτικής προστασίας, περιβάλλοντος, υγείας και της αστυνομίας, οι οποίοι εργάζονταν ακούραστα στην περιοχή.
<P>
Είναι πολύ σημαντικό να υπογραμμιστεί ότι η περίοδος έκτακτης ανάγκης έχει πλέον, σε γενικές γραμμές, παρέλθει, επειδή σταμάτησε η πορεία της κηλίδας προς τον Δούναβη και περιορίστηκε ο κίνδυνος μιας δεύτερης διαρροής. Γίνονται πλέον βήματα για την υλοποίηση του επόμενου σταδίου απολύμανσης και αποκατάστασης. Μηχανήματα και προσωπικό εξακολουθούν να εργάζονται με στόχο την απομάκρυνση της ερυθράς ιλύος και την εναπόθεσή της σε κατάλληλες τοποθεσίες. Κατεδαφίζονται σπίτια και κτίσματα που έχουν υποστεί ανεπανόρθωτες ζημιές· κατασκευάστηκαν και ενισχύθηκαν προστατευτικά αναχώματα για να αποτραπεί ο κίνδυνος δεύτερης διαρροής. Πραγματοποιούνται έλεγχοι και ενημερώνεται ο πληθυσμός σχετικά με τη λήψη προληπτικών και υγειονομικών μέτρων.
<P>
Θα ήθελα τώρα να αναφερθώ στην ανταπόκριση της ΕΕ. Στις 7 Οκτωβρίου, οι ουγγρικές αρχές ενεργοποίησαν τον μηχανισμό πολιτικής προστασίας ζητώντας από την ΕΕ μια ομάδα εμπειρογνωμόνων, η οποία διατέθηκε αμέσως και παρέμεινε για μια εβδομάδα στην πληγείσα περιοχή. " ομάδα αυτή έκανε μια σειρά προτάσεων για τη λήψη μέτρων που θα ενισχύσουν ακόμα περισσότερο το εκτενές σχέδιο της ουγγρικής κυβέρνησης για εξυγίανση και αποκατάσταση της περιοχής. Τα μέτρα αυτά περιλαμβάνουν: ελαχιστοποίηση της περαιτέρω επέκτασης της ερυθράς ιλύος από αέρος και νερού· ενέργειες για την αξιολόγηση και τον μετριασμό του κινδύνου για την ανθρώπινη υγεία· προς ενέργειες για την αξιολόγηση και τον μετριασμό του κινδύνου περαιτέρω καταστροφών· περιβαλλοντικός έλεγχος, και μέτρα αποκατάστασης και αναζωογόνησης.
<P>
Εκτός από αυτήν την αρχική άμεση ανταπόκριση, η Επιτροπή είναι έτοιμη να θέσει σε εφαρμογή τον μηχανισμό πολιτικής προστασίας προκειμένου να παράσχει περαιτέρω βοήθεια σε τεχνογνωσία και εξοπλισμό, εφόσον οι ουγγρικές αρχές το ζητήσουν.
<P>
Δεύτερον, θα μπορούσε να υπάρξει κινητοποίηση των διαρθρωτικών ταμείων για την αντιμετώπιση των συνεπειών της καταστροφής, και αυτό κατέστη σαφές. Ενημερώθηκε σχετικά η κυβέρνηση. Αν αποφασίσουν πως θέλουν να γίνει ανακατανομή πόρων, η Επιτροπή θα αντιμετωπίσει ευνοϊκά τέτοιου είδους αιτήματα.
<P>
Τρίτον, η κινητοποίηση του Ταμείου Αλληλεγγύης της ΕΕ είναι πολύ απίθανο να καταστεί εφικτή σ' αυτήν την περίπτωση εξαιτίας των αυστηρών όρων που θέτει ο ισχύων κανονισμός, σύμφωνα με τους οποίους λαμβάνονται υπόψη μόνο οι περιπτώσεις φυσικών καταστροφών· στους όρους αυτούς περιλαμβάνεται επίσης ένα κατώτατο όριο ζημιάς 0,6% του ΑΕγχΠ, που είναι απίθανο να εκπληρωθεί.
<P>
Για μια ακόμα φορά, η Επιτροπή εκφράζει πολύ καθαρά την ανησυχία της σχετικά με την ανάγκη να καταστεί το Ταμείο Αλληλεγγύης πιο γρήγορο και να επεκταθεί το πεδίο εφαρμογής του. Είναι πολύ δύσκολο να εξηγήσουμε στους πολίτες των κρατών μελών για ποιον λόγο μπορούμε να παρέχουμε άμεση βοήθεια στους κατοίκους του Πακιστάν και όχι σε εκείνους που ζουν στην περιοχή του Ajka.
<P>
" Επιτροπή εξετάζει επίσης το ζήτημα της περιβαλλοντικής νομοθεσίας. Με μια πρώτη ανάλυση, η ισχύουσα ευρωπαϊκή νομοθεσία περί λυμάτων, η οδηγία που αφορά τα λύματα των εξορυκτικών βιομηχανιών, η επικείμενη οδηγία για τις βιομηχανικές εκπομπές που θα αντικαταστήσει την οδηγία σχετικά με την ολοκληρωμένη πρόληψη και έλεγχο της ρύπανσης, η οδηγία για την αντιμετώπιση των κινδύνων μεγάλων ατυχημάτων σχετιζόμενων με επικίνδυνες ουσίες, η επονομαζόμενη οδηγία Σεβέζο, και η οδηγία πλαίσιο για τα απόβλητα παρέχουν ένα επαρκές πλαίσιο για τη ρύθμιση δυνητικά επικίνδυνων βιομηχανικών δραστηριοτήτων και τη διαχείριση των αποβλήτων με τρόπο που να μην τίθεται σε κίνδυνο η ανθρώπινη υγεία και το περιβάλλον.
<P>
" Επιτροπή είναι της άποψης πως πρέπει να δοθεί έμφαση όχι σε νέα νομοθεσία, αλλά στη διασφάλιση της ορθής εφαρμογής και επιβολής της ισχύουσας νομοθεσίας από όλα τα κράτη μέλη.
<P>
Επίσης, έχουμε περιβαλλοντική νομοθεσία που αντιμετωπίζει τις ζημιές που προκύπτουν μετά από ατύχημα, συγκεκριμένα την οδηγία για την περιβαλλοντική ευθύνη. Αφορά την εγκατάσταση και, ως εκ τούτου, τα αναγκαία διορθωτικά μέτρα που πρέπει να ληφθούν από τον υπεύθυνο φορέα, ο οποίος θα πρέπει να επιβαρυνθεί με το πλήρες κόστος της αποκατάστασης.
<P>
" έκθεσή μας σχετικά με την εφαρμογή της οδηγίας για την περιβαλλοντική ευθύνη δείχνει μια μάλλον αργή απορρόφηση των μέσων χρηματοοικονομικής ασφάλειας για την κάλυψη των υποχρεώσεων, και αυτό ακριβώς συμβαίνει στην περίπτωση του Ajka. Εξετάζουμε πώς θα μπορέσουμε να ενισχύσουμε αυτήν τη διαδικασία μελλοντικά και, αν είναι απαραίτητο, να την καταστήσουμε υποχρεωτική.
<P>
Με αφορμή το ατύχημα με τη διαρροή ερυθράς ιλύος στο Ajka, η Επιτροπή θα αξιολογήσει τα μαθήματα που πήρε σε ευρωπαϊκό επίπεδο και, συγκεκριμένα, την καταλληλότητα και τη σωστή εφαρμογή και επιβολή της ευρωπαϊκής περιβαλλοντικής νομοθεσίας· τα μέτρα που είναι αναγκαία προκειμένου να διασφαλιστεί ότι ο πληγείς πληθυσμός και η βιομηχανία που βρίσκονται σε κίνδυνο θα καλύπτονται από κατάλληλα συστήματα ασφάλισης, και τη μελλοντική πορεία ώστε να ενισχυθεί η ευρωπαϊκή ικανότητα ελέγχου και αντίδρασης σε καταστροφές και να βελτιωθούν τα μέσα έκφρασης της αλληλεγγύης μας προς τα μέλη και τους πολίτες μας σε ώρα ανάγκης.
<P>
Όσον αφορά αυτό το τελευταίο σημείο, θα ήθελα να αναφέρω ότι την επόμενη εβδομάδα η Επιτροπή θα εκδώσει ανακοίνωση σχετικά με την ενίσχυση της ικανότητας αντίδρασης της ΕΕ σε καταστροφές, η οποία θα αφορά την αντίδραση σε διάφορα είδη καταστροφών, και σε βιομηχανικά ατυχήματα, και θα ενισχύσει την ικανότητά μας να ανταποκρινόμαστε συλλογικά.
<P>
Θα ήθελα με αυτήν την αφορμή να ευχαριστήσω το Κοινοβούλιο για τη σθεναρή του στήριξη στον τομέα της ενίσχυσης της ικανότητας αντίδρασης της ΕΕ σε καταστροφές. Ανυπομονώ να ακούσω τις ερωτήσεις σας για τη συγκεκριμένη περίπτωση στην Ουγγαρία, καθώς και τυχόν σχόλια που θα θέλατε να κάνετε για το ευρύτερο θέμα.
<SPEAKER ID="585" NAME="János Áder" LANGUAGE="HU">
Εφόσον η κυρία Επίτροπος αναφέρθηκε πολύ λεπτομερώς στην έκταση που έλαβε η βιομηχανική καταστροφή, δεν χρειάζεται να επεκταθώ περισσότερο, και θα ήθελα να την ευχαριστήσω που εξέφρασε την εκτίμησή της για όσους συμμετείχαν στον έλεγχο των ζημιών. Ξέρω πως επισκέφθηκε τη Βουδαπέστη και εξέφρασε τις ίδιες σκέψεις και εκεί. Προφανώς κάτι τέτοιο είναι ευπρόσδεκτο από τους ανθρώπους που εργάζονται στον έλεγχο των ζημιών μέρα νύχτα, εδώ και περισσότερο από μια εβδομάδα. Μόλις αναφερθήκατε στη δυνατότητα κινητοποίησης των διαρθρωτικών ταμείων. Θα ήθελα να σας ζητήσω να αναπτύξετε το ζήτημα αυτό πιο λεπτομερώς στην απάντησή σας, στις σκέψεις σας κατά το κλείσιμο των εργασιών, για να καταλάβουμε τι ακριβώς εννοείτε.
<P>
Επίσης, αναφέρατε πως σκέφτεστε και το ζήτημα της υποχρεωτικής παροχής βοήθειας. Θα ήθελα επίσης να ξέρω τι συνεπάγεται κάτι τέτοιο. Πιστεύω ότι η τραγωδία αυτή που συνέβη στην Ουγγαρία, καθώς και οι τραγωδίες που συνέβησαν τα τελευταία 10 χρόνια σε διάφορες περιοχές, από την Ισπανία μέχρι τη Γαλλία και το Βέλγιο, αποτελούν προειδοποίηση για μας ότι τέτοιου είδους βιομηχανικές καταστροφές μπορεί να συμβούν επανειλημμένως ανά πάσα στιγμή, σε οποιοδήποτε μέρος. Ταυτόχρονα, η καταστροφή αυτή επέστησε την προσοχή μας στο γεγονός πως η Ένωση δεν διαθέτει τα κατάλληλα μέσα, και νομίζω πως αυτό θα πρέπει να το πούμε ξεκάθαρα και απερίφραστα. Πράγματι, δεν έχει τα μέσα να διαχειριστεί τέτοιες καταστάσεις. Αναφερθήκατε και εσείς σ' αυτό νωρίτερα.
<P>
Θεωρώ πως ήρθε η ώρα να αναθεωρήσουμε τον κατάλογο των επικίνδυνων ουσιών και πως η ερυθρά ιλύς θα πρέπει να μπει και πάλι σ' αυτόν τον κατάλογο. Επίσης θεωρώ ότι ήρθε η ώρα να επιβληθεί υποχρεωτική ασφάλιση ιδίας ευθύνης σε βιομηχανίες που επιδίδονται σε επικίνδυνες δραστηριότητες, οι οποίες τυχαίνει να είναι κατεξοχήν υπεύθυνες για τις μεγάλες βιομηχανικές καταστροφές των τελευταίων 10 ετών. Επίσης, θεωρώ ότι ήρθε η ώρα να θεσπίσουμε ένα καινούριο χρηματοδοτικό σύστημα που να μπορεί να παρέχει επαρκή βοήθεια, δηλαδή ουσιαστική και γρήγορη βοήθεια στην πληγείσα χώρα. Σύντομα θα παραδώσουμε στην Επίτροπο την πρότασή μας σχετικά με το ζήτημα, και ελπίζω να δείξει κατά την παραλαβή της πρότασης την ίδια απροκατάληπτη στάση όπως και στις εισαγωγικές της σκέψεις.
<SPEAKER ID="586" NAME="Csaba Sándor Tabajdi" LANGUAGE="HU">
Καταρχάς, θα ήθελα να ευχαριστήσω και εσάς και τους ευρωπαίους πολίτες για την εκδήλωση συμπαράστασης αναφορικά με την καταστροφή στην Ουγγαρία. Το τραγικό γεγονός που συνέβη στην Ουγγαρία αποτελεί ταυτόχρονα απώλεια για την Ευρώπη. Στόχος της σημερινής συζήτησης είναι να δώσουμε στα αλληλέγγυα αισθήματα της ΕΕ τη μορφή απτής βοήθειας και να εξετάσουμε το ζήτημα της πρόληψης μελλοντικών περιβαλλοντικών καταστροφών.
<P>
Αγαπητοί συνάδελφοι, προτείνω να προχωρήσουμε σε αλλαγές στο Ταμείο Αλληλεγγύης. Θα ήταν χρήσιμο να επεκταθεί το πεδίο κάλυψης και στις βιομηχανικές καταστροφές και να μειωθεί το κατώτατο όριο της χρηματικής αντιστοιχίας της καταστροφής. Κάτι τέτοιο είναι ακόμα πιο δικαιολογημένο μετά από όσα ακούσαμε από την κ. Georgieva, ότι δηλαδή τα τελευταία 10 χρόνια έχουμε χρησιμοποιήσει μόνο το 10% αυτού του ταμείου. " σημερινή συζήτηση θα πρέπει επίσης να δώσει απαντήσεις σε πέντε ζητήματα τεχνικής ασφάλειας που σχετίζονται με τη μακροχρόνια περιβαλλοντική προστασία.
<P>
Καταρχάς, όλες οι δεξαμενές που βρίσκονται ακόμα σε λειτουργία ή έχουν εγκαταλειφθεί θα πρέπει να υποβληθούν σε τεχνικό και περιβαλλοντικό έλεγχο, σύμφωνα με ενιαίες αρχές της ΕΕ. Τα κράτη μέλη θα πρέπει να συμμορφωθούν προς τους από κοινού θεσπισμένους τεχνικούς κανόνες, και η Ευρωπαϊκή Επιτροπή θα πρέπει να επιβεβαιώσει αυτήν τη συμμόρφωση. Δεύτερον, οι βιομηχανικές μονάδες που δεν αποθηκεύουν σωστά την ερυθρά ιλύ θα πρέπει να ενταχθούν στην κατηγορία των επικίνδυνων βιομηχανικών μονάδων. Τρίτον, θα πρέπει να επισπευσθεί η εφαρμογή της οδηγίας για τη διαχείριση των αποβλήτων της εξορυκτικής βιομηχανίας από τα κράτη μέλη. Τέταρτον, όπως πρότεινα και σε γραπτή ερώτηση, η ΕΕ θα πρέπει να παρέχει στήριξη σε ερευνητικά προγράμματα για την ανακύκλωση της ερυθράς ιλύος. Πέμπτον, κατά τη διάρκεια της ουγγρικής Προεδρίας, στο πλαίσιο της στρατηγικής για την περιοχή του Δούναβη, πρέπει να ξεκινήσουμε τον καθαρισμό και την επανακαλλιέργεια των δεξαμενών βιομηχανικών αποβλήτων και αποβλήτων της εξορυκτικής βιομηχανίας στη λεκάνη απορροής του Δούναβη.
<P>
Και τέλος, οι μόνες βιομηχανικές δραστηριότητες που θα πρέπει να επιτρέπονται στην Ευρώπη του 21ου αιώνα πρέπει να είναι εκείνες που διασφαλίζουν την απολύμανση και την ανακύκλωση των αποβλήτων τους. Μ' αυτόν τον τρόπο, η Ευρώπη μπορεί να καταστεί πιο ασφαλής και το φυσικό περιβάλλον πιο κατοικήσιμο.
<SPEAKER ID="587" NAME="Corinne Lepage">
εξ ονόματος της Ομάδας ALDE. - (FR) Κυρία Πρόεδρε, κυρία Επίτροπε, κυρίες και κύριοι, θα ήθελα καταρχάς να εκφράσω την αλληλεγγύη μας προς τα θύματα. Ωστόσο, υπάρχουν επίσης ορισμένα ζητήματα που πρέπει να συζητηθούν υπό το φως αυτής της καταστροφής.
<P>
Καταρχάς, σας ευχαριστώ, κυρία Επίτροπε, για την πληροφορία πως την επόμενη εβδομάδα θα εκδοθεί ανακοίνωση σχετικά με τα μέτρα επέμβασης εκτάκτου ανάγκης, τα οποία είναι οπωσδήποτε ζωτικής σημασίας. Θα πρέπει να είμαστε σε θέση να σπεύδουμε σε βοήθεια των συμπολιτών μας και σε περιπτώσεις φυσικών και σε περιπτώσεις βιομηχανικών καταστροφών.
<P>
Όμως δεν είμαι ικανοποιημένη που αυτή η εξαιρετικά τοξική ιλύς -τα τηλεοπτικά δελτία έδειξαν εικόνες ανθρώπων που υπέστησαν εγκαύματα επειδή ήρθαν σε επαφή με την ιλύ- πρόκειται να καταχωρηθεί ως αδρανές απόβλητο. Κάτι τέτοιο είναι εντελώς απαράδεκτο. " Επιτροπή πρέπει να εκκινήσει διαδικασία επανεξέτασης αυτού του καταλόγου με τα επικίνδυνα απόβλητα, με στόχο να συμπεριληφθεί σ' αυτόν και η τοξική ιλύς και ταυτόχρονα να διαπιστωθεί αν θα μπορούσαν να συμπεριληφθούν και άλλα είδη αποβλήτων.
<P>
Το μείζονος σημασίας ζήτημα στην περίπτωση αυτή είναι η de facto εφαρμογή του κοινοτικού δικαίου, και από αυτήν την άποψη, κυρία Επίτροπε, θεωρώ πως είναι ζωτικής σημασίας η Επιτροπή να διαθέτει τα απαραίτητα μέσα ώστε να ελέγχει την πραγματική εφαρμογή της κοινοτικής νομοθεσίας. Αυτό δεν σημαίνει απλώς μεταφορά των οδηγιών, αλλά εφαρμογή της νομοθεσίας σε όλες τις επιχειρήσεις της Ευρωπαϊκής Ένωσης.
<P>
Για την επίτευξη αυτού του στόχου, η Επιτροπή χρειάζεται εποπτικές δυνατότητες τις οποίες προς το παρόν είναι σαφές πως δεν διαθέτει. Δεν χρειαζόμαστε περισσότερους κανόνες· εκείνο που ουσιαστικά χρειαζόμαστε είναι η εφαρμογή της ισχύουσας κοινοτικής νομοθεσίας.
<SPEAKER ID="588" NAME="Bart Staes" LANGUAGE="NL">
Κυρία Πρόεδρε, κυρίες και κύριοι, θα ήθελα και εγώ φυσικά να εκφράσω εκ μέρους της Ομάδας μου, της Ομάδας των Πρασίνων/Ευρωπαϊκή Ελεύθερη Συμμαχία, την αλληλεγγύη και τη συμπαράστασή μου προς τα θύματα. Πρέπει να βοηθήσουμε τους ανθρώπους. Αυτό που συνέβη εκεί ήταν φριχτό. Ωστόσο, θα ήθελα να κάνω τρία σχόλια σχετικά με την ομιλία σας, κυρία Georgieva.
<P>
Είπατε, ή αυτό τουλάχιστον έγινε αντιληπτό από τα λόγια σας, ότι εκ πρώτης όψεως η ευρωπαϊκή νομοθεσία στο μεγαλύτερο μέρος της τηρείται δεόντως. Θα ήθελα, ωστόσο, να ζητήσω από την Επιτροπή να διεξαγάγει μια εις βάθος έρευνα. Όπως επεσήμανε η κ. Lepage, υπάρχει ένα ευρύ φάσμα ευρωπαϊκής νομοθεσίας: η οδηγία για τα απόβλητα της εξορυκτικής βιομηχανίας, η οδηγία για τις εκπομπές συγκεκριμένων βιομηχανικών εγκαταστάσεων και η οδηγία για την περιβαλλοντική ευθύνη.
<P>
Το ατύχημα ήταν δυνατό να συμβεί και παρόλα αυτά προφανώς τηρήθηκε πλήρως η περιβαλλοντική νομοθεσία; Κάτι τέτοιο είναι αδύνατον· κάπου πρέπει να έχει γίνει κάποιο λάθος. Ανέλαβαν οι ουγγρικές αρχές τις ευθύνες τους; Διενέργησαν επαρκείς ελέγχους; Συνεπώς θεωρώ πως είναι αναγκαίο κάποιο είδος ελέγχου αντοχής, κάποια έρευνα για την εφαρμογή της ευρωπαϊκής νομοθεσίας και για το αν αυτή έχει γίνει με σωστό τρόπο.
<P>
Δεύτερον, οι φίλοι μας από το κόμμα των Πράσινων της Ουγγαρίας επιμένουν να σταλεί στην περιοχή μια ανεξάρτητη ερευνητική επιτροπή για να συγκεντρώσει αντικειμενικά δεδομένα για τη ρύπανση. Θεωρώ πως μια τέτοιου είδους έρευνα δεν μπορεί να διεξαχθεί μόνο από τις ουγγρικές αρχές.
<P>
Τρίτον, τίθεται το ζήτημα των ελέγχων. Οι περιβαλλοντικοί έλεγχοι είναι πολύ σημαντικοί. Το ζήτημα έχει ήδη συζητηθεί στο Κοινοβούλιο και εγκρίθηκε σχετικό ψήφισμα στις 20 Νοεμβρίου 2008. Θέλουμε να δούμε επειγόντως ένα νομικό πλαίσιο για τη διεξαγωγή αυτών των ελέγχων. Πρέπει να διενεργούνται περιβαλλοντικοί έλεγχοι· δεν πρέπει απλώς να διενεργούνται έλεγχοι από τους επιθεωρητές κάθε κράτους αλλά, συγκεκριμένα, να υπάρχει έλεγχος και επίβλεψη των εποπτών· έλεγχος των ελεγκτών. Χρειαζόμαστε επειγόντως σωστούς περιβαλλοντικούς ελέγχους σ' ολόκληρη την Ευρώπη και, ιδίως, σωστή εφαρμογή των περιβαλλοντικών οδηγιών.
<SPEAKER ID="589" NAME="Lajos Bokros" LANGUAGE="HU">
Τις δύο τελευταίες εβδομάδες ο ουγγρικός Τύπος αναφέρθηκε κυρίως στην ευθύνη της εταιρείας, της Ουγγρικής Εταιρείας Αλουμινίου. Ο διευθύνων σύμβουλος συνελήφθη πριν καν ξεκινήσει η έρευνα, πολύ πριν καταλήξει σε κάποια συμπεράσματα. " έρευνα θα προσδιορίσει την ευθύνη της εταιρείας, νομίζω όμως πως μπορούμε ήδη να καταλήξουμε σε ένα συμπέρασμα. Ευθύνη φέρει όχι μόνο η εταιρεία, αλλά και οι αρχές, καθώς και η τοπική αυτοδιοίκηση. Ο έλεγχος των ζημιών έχει πολύ μεγάλη σημασία, και η Επίτροπος αναφέρθηκε στα σημαντικότερα πράγματα που πρέπει να κάνουμε προς αυτήν την κατεύθυνση, όμως η πρόληψη είναι τουλάχιστον εξίσου σημαντική. Στην Ουγγαρία, η διοίκηση, η κεντρική δημόσια διοίκηση, ακόμα και η τοπική αυτοδιοίκηση, δεν είναι επαρκώς προετοιμασμένες για να προλάβουν τέτοιου είδους καταστροφές. " διοίκηση είναι σε μεγάλο βαθμό κατακερματισμένη, δεν έχει τα μέσα και δεν υπάρχουν ούτε ανθρώπινοι ούτε οικονομικοί πόροι για την πρόληψη καταστροφών. Προτείνω να καταλήξουμε σε κάποιο συμπέρασμα και να το λάβουμε υπόψη μας όσον αφορά την τοπική αυτοδιοίκηση και τη διοικητική μεταρρύθμιση.
<SPEAKER ID="590" NAME="Marisa Matias" LANGUAGE="PT">
Κυρία Πρόεδρε, κυρία Επίτροπε, κυρίες και κύριοι, παρακαλώ επιτρέψτε μου να αναφερθώ σε πράγματα που δεν έχουν ειπωθεί. Κυρία Επίτροπε, σας άκουσα προσεκτικά και όσα άκουσα με έκαναν να θέλω να πω ότι μέχρι τώρα θεωρώ πως η πιο αποτελεσματική δράση που έχουν αναλάβει οι αρχές, εθνικές και ευρωπαϊκές, είναι εξασφάλιση της σιωπής.
<P>
Τα βιομηχανικά ατυχήματα μπορούν και θα πρέπει να αποφεύγονται. Υπάρχει σχετική ευρωπαϊκή νομοθεσία, και φαίνεται καθαρά πως οι νόμοι παραβιάστηκαν. Παρατηρήθηκε ανεπάρκεια, καθυστερημένη αντίδραση και έλλειψη φροντίδας για τους πληγέντες, ειδικά για τους πλέον μειονεκτούντες. Άνθρωποι πέθαναν, και πολλών ακόμα η υγεία κινδυνεύει. Είναι αδύνατον να υπολογίσουμε το συνολικό κόστος, και είναι ανήθικο να μην φροντίσουμε τα θύματα.
<P>
Κυρία Επίτροπε, θα ήθελα να σας ρωτήσω πώς είναι δυνατόν να μαθαίνουμε τι συμβαίνει μέσω αναφορών που στέλνουν οι Ούγγροι, ωστόσο οι αρχές που βλέπουν την κατάσταση να μην μας λένε τίποτα; Γι' αυτόν τον λόγο θα ήθελα να σας θέσω μερικά ερωτήματα. Πώς είναι δυνατόν να επιτρέπεται στην τράπεζα να ασκεί πίεση σε ανθρώπους που έχουν κάποιο υποθηκευμένο σπίτι στην πληγείσα περιοχή, ζητώντας τους να εξοφλήσουν τα χρωστούμενα, εφόσον η αξία των σπιτιών τους έχει πέσει; Πώς είναι δυνατόν να συναινείτε στο να στερούν οι εταιρείες τηλεπικοινωνιών το μοναδικό μέσο επικοινωνίας που έχουν όσοι ζουν σ' αυτήν τη ζώνη καταστροφής; Πώς είναι δυνατόν η εταιρεία που είναι υπεύθυνη γι' αυτήν την καταστροφή να λειτουργεί και πάλι κανονικά;
<P>
Τέλος, κυρία Επίτροπε, μιλήσατε για μετριασμό των επιπτώσεων της τοξικής λάσπης. Θα ήθελα να σας ρωτήσω το εξής: για ποιον λόγο εξακολουθούμε να υποβαθμίζουμε το πραγματικό μέγεθος αυτής της ανθρώπινης τραγωδίας; Έτσι είναι σαν να ξεκινάμε συνεχώς από το μηδέν.
<SPEAKER ID="591" NAME="Jaroslav Paška" LANGUAGE="SK">
Θα ήθελα να ξεκινήσω εκφράζοντας τη βαθιά μου συμπάθεια προς τους ούγγρους φίλους μας σχετικά με το σοβαρό ατύχημα που έπληξε τους κατοίκους των χωριών Kolontár και Devecser τη Δευτέρα 4 Οκτωβρίου, όταν ξαφνικά τους κατέκλυσε ένα τεράστιο κύμα τοξικής λάσπης, προερχόμενο από τη δεξαμενή ενός γειτονικού εργοστασίου.
<P>
Όπως φάνηκε ξεκάθαρα με το πέρασμα του χρόνου, και σ' αυτήν την περίπτωση αθώοι άνθρωποι από τις πληγείσες κοινότητες είναι εκείνοι που καταβάλλουν το υψηλότερο τίμημα για την απροσεξία όσων θα έπρεπε να είχαν φροντίσει για τη συντήρηση και την ασφάλεια της δεξαμενής, και ως εκ τούτου και για την ασφάλεια των σπιτιών αυτών. Χαίρομαι γιατί μεταξύ εκείνων που πρώτοι πρόσφεραν εθελοντικά βοήθεια στους πληγέντες πολίτες ήταν ειδικοί διασώστες και εθελοντές πυροσβέστες από τη Σλοβακία. Οι Σλοβάκοι δεν δίστασαν να αφήσουν αμέσως τα σπίτια και τις οικογένειές τους προκειμένου να βοηθήσουν τους άτυχους ανθρώπους που επλήγησαν στη γειτονική Ουγγαρία.
<P>
Ξέρω πως θα χρειαστεί πάρα πολύς χρόνος για να επουλωθούν οι πληγές στο Kolontár και στο Devecser, τώρα όμως πρέπει να εξετάσουμε το γεγονός πως ίσως υπάρχουν και άλλες ελλιπώς συντηρημένες, επικίνδυνες δεξαμενές με χημικά και άλλα απόβλητα. Μάλιστα μια τέτοια βρέθηκε στη χώρα μου, έπειτα από έναν απροειδοποίητο έλεγχο του Υπουργείου Γεωργίας. Φαίνεται πως η εναπόθεση βιομηχανικών αποβλήτων ή αποβλήτων της εξορυκτικής βιομηχανίας σε χωματερές δεν αποτελεί καλή λύση ούτε για την κοινωνία ούτε για το περιβάλλον. Για τον λόγο αυτόν, θα πρέπει να αρχίσουμε να εξετάζουμε σοβαρά την απαίτηση να παραχωρείται άδεια για οποιαδήποτε βιομηχανική ή εξορυκτική δραστηριότητα μόνο εφόσον τα απόβλητα που θα προκύψουν θα καταστρέφονται άμεσα και ολοκληρωτικά ή θα εξουδετερώνονται στο πλαίσιο του κύκλου κατασκευής ή παραγωγής. Μόνο μ' αυτόν τον τρόπο θα καταφέρουμε να αποτρέψουμε ατυχήματα ανάλογα με αυτό που πλήττει τώρα τους κατοίκους του Kolontár και του Devecser.
<SPEAKER ID="592" NAME="Béla Kovács" AFFILIATION="NI">
(HU) Κυρίες και κύριοι, θα ήθελα να ξεκινήσω με μια αίτηση επί της διαδικασίας και να ζητήσω από το Ευρωπαϊκό Κοινοβούλιο, αν είναι δυνατόν, να συζητά τα σημαντικά γεγονότα που σχετίζονται με την Ουγγαρία όχι τόσο αργά το βράδυ αλλά κάποια ώρα που θα μπορούν να παρίστανται σ' αυτήν την αίθουσα όσο το δυνατόν περισσότεροι συνάδελφοι. Δυστυχώς, κάτι ανάλογο συνέβη όταν συζητήσαμε τον νόμο για τη σλοβακική γλώσσα.
<P>
Λοιπόν, σύμφωνα με την άποψη των εμπειρογνωμόνων, η καταστροφή στο Kolontár ήταν αποτέλεσμα ασυγκράτητης κερδοσκοπίας και σοβαρής παραβίασης της τεχνολογικής πειθαρχίας. Δυστυχώς, έπειτα από δύο εβδομάδες ερευνών, οι υπεύθυνοι για το ατύχημα δεν έχουν εντοπιστεί ακόμα, ενώ μειώνονται όλο και περισσότερο οι ελπίδες να εξακριβωθεί η αλήθεια. Εκείνο που καθιστά ακόμα σοβαρότερη την κατάσταση είναι το γεγονός ότι τα θύματα δεν μπορούν να βασιστούν ούτε στο Ταμείο Αλληλεγγύης, εφόσον δεν πρόκειται για φυσική καταστροφή και εφόσον το ποσό των ζημιών υπολογίζεται ότι δεν θα υπερβεί το καθορισμένο ποσό των 591 εκατομμυρίων ευρώ, πρόκειται όμως για περίπτωση σοβαρής ανθρώπινης αμέλειας. Εκτός αυτού, οι εμπορικές τράπεζες εκφράζουν τις πλέον εξωφρενικές απαιτήσεις προς τους ιδιοκτήτες υποθηκευμένων ακινήτων, ζητώντας τους να αποπληρώσουν άμεσα όλα τους τα χρέη, σε μία δόση, δεδομένου ότι οι κατοικίες στην περιοχή έχουν χάσει εντελώς την αξία τους. Αυτό μου θυμίζει τον Thomas Friedman, τον αρθρογράφο της εφημερίδας New York Times, που έγραψε στο κύριο άρθρο του της 4ης Σεπτεμβρίου ότι η πίστωση είναι ναρκωτικό, οι τράπεζες είναι οι έμποροι ναρκωτικών, και η κεντρική τράπεζα είναι ο Νονός.
<P>
Για να υπάρξει άμεση επίλυση αυτής της κατάστασης, είναι σημαντικό να υπάρξει ευρωπαϊκή κοινωνική αλληλεγγύη η οποία να μπορέσει να περιορίσει τις ζημιές. Είναι καθήκον μας να παράσχουμε στα θύματα κάθε συνδρομή, να τα βοηθήσουμε να αποκαταστήσουν τις κανονικές συνθήκες διαβίωσής τους το συντομότερο δυνατόν. Επιπλέον, ο Ποινικός Κώδικας θα πρέπει να γίνει άμεσα πιο αυστηρός, προκειμένου να αποφευχθούν στο μέλλον φαινόμενα ανάλογων καταστροφών που στερούν ανθρώπινες ζωές.
<SPEAKER ID="593" NAME="Krisztina Morvai" AFFILIATION="NI">
(EN) Κυρία Πρόεδρε, κάτι κυριολεκτικά πρωτάκουστο συνέβη σήμερα μέσα σ' αυτήν την αίθουσα συνεδριάσεων. Καθώς ο συνάδελφός μου μιλούσε για μια μεγάλη τραγωδία που συνέβη στη χώρα μας και η οποία είχε ως αποτέλεσμα τον θάνατο εννέα ανθρώπων, δύο εκπρόσωποι του Κοινοβουλίου γελούσαν προκλητικά.
<P>
Πρόκειται για επίσημη καταγγελία την οποία θα ήθελα να υποβάλω σε εσάς, κυρία Πρόεδρε. Παρακαλώ να την προωθήσετε στον κ. Buzek. Θα ήθελα η υπόθεση αυτή να εξεταστεί δεόντως. Ο κ. Farage έκανε κάτι πολύ λιγότερο προκλητικό και προσβλητικό. Του επιβλήθηκε πρόστιμο και πειθαρχική ποινή. Αυτές οι δύο γυναίκες εδώ, αυτές οι δύο εκπρόσωποι, αξίζουν τουλάχιστον κάτι ανάλογο.
<SPEAKER ID="594" NAME="Πρόεδρος">
Το προεδρείο λαμβάνει υπόψη την καταγγελία σας.
<SPEAKER ID="595" NAME="Richard Seeber" AFFILIATION="PPE">
(DE) Κυρία Πρόεδρε, θαυμάζω την ικανότητα της συναδέλφου μου να δημιουργήσει θέμα από το γέλιο των δύο συναδέλφων εκεί πέρα. Ωστόσο, ας επιστρέψουμε στο προκείμενο. Πιστεύω πως η συζήτηση αυτή είναι πολύ σημαντική για να προσπαθούμε να τη χρησιμοποιήσουμε για φτηνές πολιτικές σκοπιμότητες.
<P>
Πρώτα απ' όλα, θα ήθελα να εκφράσω την αλληλεγγύη και τη συμπάθειά μου προς τα θύματα, ειδικά προς εκείνους που βοηθούν και θέτουν σε κίνδυνο τη ζωή τους προκειμένου να ανακόψουν και να αποσοβήσουν αυτήν την καταστροφή. Ωστόσο, τώρα έχει μεγάλη σημασία για μας να διατηρήσουμε την ψυχραιμία μας και να προχωρήσουμε σε μια ανάλυση της παρούσας κατάστασης και, πάνω απ' όλα, να αποδώσουμε ευθύνες. Συμφωνώ απόλυτα με την κυρία Επίτροπο που υποστηρίζει ότι πρέπει να διαπιστώσουμε αν οι οδηγίες που έχουμε εκδώσει για τέτοιου είδους συμβάντα εδώ στην Ευρώπη έχουν μεταφερθεί και εφαρμόζονται σωστά στις εθνικές νομοθεσίες. Αυτό είναι το πρώτο βήμα και, από αυτήν την άποψη, ανυπομονώ να δω την έκθεση της Επιτροπής και τα συμπεράσματα στα οποία θα καταλήξει.
<P>
Ταυτόχρονα όμως θα ήθελα να ζητήσω από την Επιτροπή να καλεί πολύ πιο αυστηρά και γρήγορα τα κράτη μέλη που δεν ενσωματώνουν στις εθνικές νομοθεσίες τους το δίκαιο που θεσπίζουμε εδώ να λογοδοτήσουν. Αυτό είναι το έργο της Επιτροπής, και θα έλεγα πως μερικές φορές κρατά κάπως ελαστική στάση. Από αυτήν την άποψη, θα ήταν συνετό η Επιτροπή να υπενθυμίζει στα κράτη μέλη το καθήκον τους.
<P>
Δεύτερον, εδώ στην Ευρώπη τηρούμε την αρχή που λέει πως ο ρυπαίνων πρέπει να πληρώνει. Πιστεύω πως πρόκειται για μια πολύ καλή και σημαντική αρχή και θεωρώ ότι η ευθύνη για τέτοιου είδους συμβάντα δεν θα πρέπει να μετακυλίεται στον δημόσιο κορβανά. Για τον λόγο αυτόν θεωρώ αδικαιολόγητο το αίτημα για επέκταση του Ταμείου Αλληλεγγύης, εφόσον στην περίπτωση αυτή γνωρίζουμε ποιος είναι ο ρυπαίνων και αυτός θα πρέπει να πληρώσει για την καταστροφή που προκλήθηκε. Σε περιπτώσεις τέτοιων καταστροφών θα πρέπει, φυσικά, να εξετάζουμε κατά πόσο οι συγκεκριμένες εταιρείες είναι σε θέση να επωμιστούν το οικονομικό βάρος. Και σ' αυτήν την περίπτωση απευθύνομαι στην Επιτροπή, η οποία οφείλει να εξετάσει αν πρέπει να προχωρήσουμε σε λύσεις ασφάλισης για να είμαστε σε θέση να παρέχουμε τις πρέπουσες αποζημιώσεις στους ανθρώπους που πλήττονται από καταστροφή.
<SPEAKER ID="596" NAME="Marita Ulvskog" AFFILIATION="S&amp;D">
(SV) " καταστροφή που έπληξε την Ουγγαρία είναι τρομερή και θα ήθελα να εκφράσω την αμέριστη συμπαράστασή μου στους ανθρώπους που επλήγησαν από αυτήν.
<P>
Εκείνο που θεωρώ ακατανόητο είναι το γεγονός πως ένα παραπροϊόν που περιείχε χρώμιο, αρσενικό και υδράργυρο αποθηκεύτηκε σε μια ανοιχτή δεξαμενή όπου, καταρχήν, οι δυνατές βροχές θα μπορούσαν να είναι αρκετές για να δημιουργήσουν μια επικίνδυνη κατάσταση. Πόσες ακόμα τέτοιες δεξαμενές υπάρχουν στην Ουγγαρία, στην Ευρώπη και σ' ολόκληρο τον κόσμο;
<P>
Επιτρέψτε μου να αναφέρω τα λόγια ενός ερευνητή βιογεωμετρίας:
<P>
Θα τα παραθέσω στα αγγλικά: "Υπάρχει επείγουσα ανάγκη δημιουργίας ενός ολοκληρωμένου παγκόσμιου καταλόγου που να περιέχει αυτές τις δεξαμενές αποθήκευσης αποβλήτων, των οποίων τα τοξικά περιεχόμενα αποτελούν χημικές ωρολογιακές βόμβες. ... Πρόκειται ήδη για την τρίτη καταστροφή αυτού του είδους στην Ευρώπη τα τελευταία 12 χρόνια. Όλες αυτές οι καταστροφές θα μπορούσαν να είχαν αποφευχθεί. " έρευνα δεν μπορεί να αναλάβει μόνη της το έργο της προστασίας του κόσμου από τέτοιες καταστροφές. Απαιτούνται κυβερνητικοί κανόνες και επίβλεψη."
<P>
(SV) Ποια είναι η άποψη της Επιτρόπου γι' αυτό το ζήτημα; Χρειαζόμαστε άραγε καλύτερη νομοθεσία για τις χημικές ουσίες, βελτίωση της αρχής υποκατάστασης, πιο αποτελεσματικούς κανόνες, περισσότερους κανόνες, περισσότερους ελέγχους και πιο πολλά εναλλακτικά προϊόντα; Τι πρέπει να γίνει και πόσο γρήγορα μπορούμε να το κάνουμε; Ωστόσο, πρόθεση και στόχος μας πρέπει να είναι η επιβολή μακροπρόθεσμων αλλαγών και η εφαρμογή προληπτικών μέτρων.
<SPEAKER ID="599" NAME="Ramona Nicole Mănescu" AFFILIATION="ALDE">
(RO) Πράγματι, πρέπει να επιδείξουμε τη δέουσα αλληλεγγύη προς την Ουγγαρία, ειδικά αυτήν τη στιγμή που η περιβαλλοντική καταστροφή έχει εξαπλωθεί και η τοξική λάσπη που διέρρευσε από τις δεξαμενές της βιομηχανικής εγκατάστασης έχει ήδη φτάσει στα νερά του Δούναβη.
<P>
Γι' αυτόν τον λόγο, καλώ την Ευρωπαϊκή Επιτροπή να εμπλακεί άμεσα στη διαχείριση της κατάστασης, να παράσχει κάθε δυνατό μέσο στήριξης στην Ουγγαρία και να ζητήσει από τις αρμόδιες αρχές να παράσχουν τα ακόλουθα έγγραφα και στοιχεία: μια έκθεση για τις επιπτώσεις που έχει κάθε ανιχνευθείσα χημική ουσία στα οικοσυστήματα, στην οποία θα περιλαμβάνονται οι ποσότητες των ουσιών που διέρρευσαν, καθώς και λεπτομέρειες για τον αντίκτυπο της διαρροής στη χλωρίδα και την πανίδα, και μια έκθεση για τα μέτρα που έχουν λάβει οι ουγγρικές αρχές, συγκεκριμένα την ποσότητα των χημικών ουσιών που έριξαν πάνω στην τοξική λάσπη ως αντίμετρο και οι περιβαλλοντικές επιπτώσεις αυτών των νέων ουσιών.
<P>
Ενόψει της σοβαρότητας της κατάστασης και του κινδύνου που προκαλούν αυτές οι διαρροές τοξικών ουσιών, πιστεύω πως πρέπει να αναλάβουμε δράση το συντομότερο δυνατόν. " Ευρωπαϊκή Επιτροπή είναι το μοναδικό όργανο που μπορεί να ζητήσει αυτές τις πληροφορίες, έτσι ώστε να καταφέρει να αποτρέψει την εξάπλωση αυτής της περιβαλλοντικής καταστροφής στα υπόλοιπα κράτη μέλη που συνορεύουν με τον Δούναβη και να αναλάβει άμεση δράση ώστε να αντιμετωπίσει τις επιπτώσεις αυτής της καταστροφής στις περιοχές που έχει ήδη εκδηλωθεί.
<P>
Γι' αυτό ακριβώς σκοπεύω να υποβάλω γραπτή ερώτηση προς την Επιτροπή, επειδή προσδοκώ από αυτήν, εκτός από την ανάπτυξη μιας στρατηγικής για την αποτροπή ανάλογων καταστροφών στο μέλλον, να μας παρουσιάσει το συντομότερο δυνατόν συγκεκριμένα μέτρα, τα οποία θα εφαρμοστούν άμεσα στην περίπτωση της περιβαλλοντικής καταστροφής στην Ουγγαρία. Με ανησυχούν βαθιά οι επιπτώσεις που μπορεί να έχει αυτή η καταστροφή και στη Ρουμανία.
<SPEAKER ID="600" NAME="Bas Eickhout" AFFILIATION="Verts/ALE">
(NL) Κυρία Πρόεδρε, θα ήθελα να ευχαριστήσω την Επίτροπο για τη μέχρι τούδε συμβολή της. Υποστηρίζει ότι δεν χρειάζεται καινούρια νομοθεσία, ωστόσο αυτό το συμπέρασμα είναι, κατά τη γνώμη μου, μάλλον εσπευσμένο. Ας είμαστε ειλικρινείς: αυτή η ερυθρά ιλύς δεν θεωρείται επικίνδυνο απόβλητο; Αυτό που λέτε δεν είναι επαρκής εξήγηση. Τι ακριβώς εννοείτε; Είναι πράγματι αρκετό αυτό;
<P>
Ωστόσο, η οδηγία σχετικά με την ολοκληρωμένη πρόληψη και έλεγχο της ρύπανσης (οδηγία IPPC), στην οποία υπάγεται και το συγκεκριμένο εργοστάσιο αλουμινίου, επιβάλλει επίσης την εφαρμογή των καλύτερων διαθέσιμων τεχνικών. Οι τεχνικές αυτές περιλαμβάνουν, για παράδειγμα, δυο προστατευτικά τείχη. Εκεί υπήρχε μόνο ένα. Άρα, είναι σαφές πως και σ' αυτήν την περίπτωση υπάρχουν ορισμένα προβλήματα, και γι' αυτό θα ήθελα η Επιτροπή να προχωρήσει σε μια πολύ πιο σαφή ανάλυση για το αν η νομοθεσία είναι πράγματι ικανοποιητική.
<P>
Υπάρχει βέβαια και το ζήτημα των ελέγχων. Φωτογραφίες που τραβήχτηκαν τον Ιούνιο έδειχναν ήδη την ύπαρξη διαρροών, όμως οι εθνικές αρχές ελέγχου είπαν πως δεν υπήρχε κανένα πρόβλημα. Εκείνοι οι έλεγχοι υπήρξαν ανεπαρκείς. Δεν είναι άραγε καιρός η Επιτροπή να παρουσιάσει πιο φιλόδοξες προτάσεις όσον αφορά τους ευρωπαϊκούς ελέγχους ώστε να διασφαλίσει πως οι εθνικοί επιθεωρητές θα υπόκεινται και αυτοί με τη σειρά τους σε έλεγχο έτσι ώστε στο μέλλον να αποτραπούν τέτοιου είδους καταστροφές;
<SPEAKER ID="601" NAME="Horst Schnellhardt" AFFILIATION="PPE">
(DE) Κυρία Πρόεδρε, κυρία Επίτροπε, κυρίες και κύριοι, θα ήθελα φυσικά να εκφράσω τη συμπάθειά μου προς τα θύματα αυτής της καταστροφής. Ως μέλος της Επιτροπής Περιβάλλοντος, Δημόσιας Υγείας και Ασφάλειας των Τροφίμων, όταν διάβασα στην εφημερίδα ότι ερυθρά ιλύς είχε διαρρεύσει από κάποια δεξαμενή στην Ουγγαρία, αναρωτήθηκα πως είναι δυνατόν να συνέβη κάτι τέτοιο, αφού εδώ και χρόνια θεσπίζουμε κανόνες και νόμους προκειμένου να απομονώσουμε και να περιορίσουμε αυτό ακριβώς το είδος της τοξικής ουσίας και να διασφαλίσουμε πως κάτι τέτοιο δεν πρόκειται να συμβεί. Είναι σαφές πως στην περίπτωση αυτή κάτι πήγε στραβά και πως υπάρχουν υπαίτιοι που δεν εφάρμοσαν τους κανόνες και τη νομοθεσία της Ευρωπαϊκής Ένωσης. Σ' αυτήν την περίπτωση πρέπει απλά να καλέσουμε αυτούς τους ανθρώπους να λογοδοτήσουν. Το ερώτημα ποιος ήταν υπεύθυνος και ποιος όχι πρέπει να απαντηθεί.
<P>
Θαυμάζω τον ουγγρικό λαό, ο οποίος αντέδρασε πολύ γρήγορα και απέτρεψε μια ακόμα μεγαλύτερη καταστροφή. Ωστόσο, αυτό δεν πρέπει να σημαίνει ότι θα αφήσουμε τα πράγματα ως έχουν. Πρέπει να εντοπιστούν οι υπαίτιοι, να κατονομαστούν και να εκτεθούν.
<P>
Δεν πρέπει -και δεν θα το συνιστούσα- να τροποποιήσουμε τώρα το Ταμείο Αλληλεγγύης, εξαιτίας αυτού του συμβάντος. Το Ταμείο ιδρύθηκε το 2002, όταν συνέβησαν οι πλημμύρες. Έχουμε κανόνες και δεν μπορούμε να μετακυλήσουμε την κακοδιαχείριση μιας χώρας στην Ευρώπη και να επιτρέψουμε να καλυφθεί η ζημιά από εδώ. Δεν πρέπει να καταλήξουμε σ' αυτό το σημείο. Δεν είναι αυτός ο στόχος του Ταμείου Αλληλεγγύης. Στόχος του είναι να χρησιμοποιείται για απρόβλεπτα γεγονότα που μπορούν να συμβούν έτσι απλά. Πρέπει οι πόροι να διατίθενται για τέτοια συμβάντα, όχι για συμβάντα όπως αυτό που μόλις εκδηλώθηκε στην Ουγγαρία.
<P>
Θα ήθελα, ωστόσο, να κάνω μια πρόταση. Στην περίπτωση των πλημμυρών, το 2002, δεν υπήρχε καν Ταμείο Αλληλεγγύης και καταφέραμε, για παράδειγμα, να χρησιμοποιήσουμε πόρους από το Ευρωπαϊκό Ταμείο Περιφερειακής Ανάπτυξης (ΕΤΠΑ), μαζί με μείωση της συγχρηματοδότησης στην περιοχή εκείνη. Κάτι τέτοιο βοηθά και τις χώρες, δίνοντάς τους τη δυνατότητα να χρησιμοποιήσουν τους πόρους τους για άλλα πράγματα. Ως εκ τούτου, θα μπορούσαμε στην περίπτωση αυτή να ακολουθήσουμε διαφορετική πορεία ώστε να καταστήσουμε διαθέσιμους αυτούς τους πόρους. " Επιτροπή θα έπρεπε να ακολουθήσει αυτήν την υπόδειξη.
<SPEAKER ID="602" NAME="Judith A. Merkies" AFFILIATION="S&amp;D">
(HU) Θα ήθελα να εκφράσω τη συμπάθειά μου προς όλους τους πληγέντες Ούγγρους. Αυτή η περιβαλλοντική καταστροφή έστρεψε την προσοχή όλου του κόσμου στην Ουγγαρία. " καταστροφή αυτή κατέστησε σε όλους σαφές ένα πράγμα, ότι δηλαδή η συντήρηση και ο έλεγχος των παλιών βιομηχανικών εγκαταστάσεων είναι πρωταρχικής σημασίας. Επίσης, δεν θα πρέπει να μειωθεί το κόστος της συντήρησης εξαιτίας της οικονομικής κρίσης.
<P>
(NL) Τώρα θα μιλήσω ολλανδικά. Μια περιβαλλοντική καταστροφή στην Ουγγαρία έστρεψε την προσοχή όλων στην Ευρώπη και, αν κάτι είναι ξεκάθαρο -έχει ακουστεί ήδη εδώ- αυτό είναι ότι ο έλεγχος της συντήρησης καθώς και η ίδια η συντήρηση είναι ζωτικής σημασίας, κυρίως στην περίπτωση παλαιότερων εγκαταστάσεων και βιομηχανιών περασμένων εποχών. Ακόμα και σ' αυτές τις περιόδους της οικονομικής κρίσης, πραγματικά δεν μπορούμε να είμαστε φειδωλοί σε ζητήματα συντήρησης και ελέγχου. " σωστή μεταφορά και εφαρμογή των οδηγιών σχετικά με τα απόβλητα είναι καίρια και απαραίτητη.
<P>
Επιπλέον, θα ήθελα απλώς να αναφέρω ότι τα απόβλητα είναι η πρώτη ύλη του μέλλοντος και πρέπει να αντιπροσωπεύουν μια ευκαιρία και όχι έναν κίνδυνο. " αποθήκευση αποβλήτων όπως αυτή -σε δεξαμενές- δεν πρέπει ουσιαστικά να παρατηρηθεί ξανά. Τα απόβλητα πρέπει να ανακυκλώνονται ή να επαναχρησιμοποιούνται. Τα σχέδια της Ευρώπης για το περιβάλλον και τις πρώτες ύλες είναι πολύ φιλόδοξα. Τα κράτη μέλη πρέπει να είναι τουλάχιστον εξίσου φιλόδοξα και να σπεύδουν να δρουν σύμφωνα με τα συμφέροντα των ανθρώπων, του περιβάλλοντος και της βιομηχανίας και να δραστηριοποιούνται περισσότερο στους τομείς της ανακύκλωσης και επαναχρησιμοποίησης των αποβλήτων.
<P>
Για τον λόγο αυτό, συντάσσομαι με τις προτροπές προς την Ουγγαρία, όπως επίσης προς την Επιτροπή και τα άλλα κράτη μέλη όπου θα μπορούσε ενδεχομένως να συμβεί κάτι τέτοιο, να εξακριβώσουν αν οι οδηγίες για τα απόβλητα, και μάλιστα τα βιομηχανικά απόβλητα, όπως και οι απαιτήσεις περιβαλλοντικής ασφάλειας εφαρμόζονται δεόντως. Εκτός αυτού, υπάρχει έλεγχος συντήρησης. Μια ανθρώπινη και περιβαλλοντική καταστροφή τέτοιου είδους δεν πρέπει να συμβεί ποτέ ξανά.
<SPEAKER ID="604" NAME="Adina-Ioana Vălean" AFFILIATION="ALDE">
(EN) Κυρία Πρόεδρε, αυτό το δράμα μας υπενθυμίζει την ευθύνη που έχουμε ως πολιτικοί. Δεν επείγει να παρουσιάσουμε κάποιον καινούριο νόμο, μία ακόμα νομοθετική δέσμη. Έχουμε ήδη ένα πλήρες περιβαλλοντικό κεκτημένο στην ευρωπαϊκή οδηγία για απόβλητα της εξορυκτικής βιομηχανίας. Στην Ευρώπη το πρόβλημα δεν είναι η έλλειψη κατάλληλου νομοθετικού πλαισίου, αλλά η σωστή εφαρμογή αυτών των νόμων από τα κράτη μέλη.
<P>
Προφανώς, οι εταιρείες ασκούσαν υπερβολική επιρροή στις διαπραγματεύσεις τους με τις εθνικές αρχές όσον αφορά το τι εμπίπτει στην κατηγορία των επικίνδυνων απόβλητων τα οποία θα πρέπει να πληρούν τα πιο αυστηρά πρότυπα ασφάλειας. Επιπλέον, ειλικρινά ανησυχώ όταν πληροφορούμαι για τον μεγάλο όγκο τοξικών εναποθέσεων σε ολόκληρη την περιοχή του Δούναβη και για περισσότερες από 1.000 μολυσμένες τοποθεσίες μόνο στη Ρουμανία. Θεωρώ ότι βασική προτεραιότητα όσον αφορά την πρόληψη θα πρέπει να είναι η καταγραφή αυτών των περιοχών της Ευρώπης. Δεν μπορούμε να περιμένουμε μέχρι το 2012 που θα τεθεί αυτό σε ισχύ.
<P>
Τα κράτη μέλη πρέπει οικειοθελώς να μοιραστούν αυτές τις πληροφορίες με την Επιτροπή το συντομότερο δυνατόν. " περίπτωση αυτή αποδεικνύει επίσης ότι η Επιτροπή πρέπει να έχει στη διάθεσή της περισσότερα μέσα για να διασφαλίζει τη σωστή εφαρμογή του περιβαλλοντικού δικαίου, ειδικά στην κεντρική και την ανατολική Ευρώπη. Δείχνει επίσης ότι η Επιτροπή πρέπει να έχει στη διάθεσή της περισσότερα μέσα για να εξετάζει τις συνθήκες ελέγχου ποιότητας και επιθεώρησης αυτών των επικίνδυνων σημείων.
<P>
Ως τελευταίο αλλά εξίσου σημαντικό σημείο, θα ήθελα να τονίσω ότι βασική αρχή θα πρέπει να είναι το ότι οι ρυπαίνοντες πληρώνουν για τις ζημιές που προκαλούν. Γι' αυτόν τον λόγο, δεν είμαι σίγουρη αν θα ήταν σκόπιμη η ενεργοποίηση του Ταμείου Αλληλεγγύης της ΕΕ για τις φυσικές καταστροφές, γιατί ενδεχομένως κάτι τέτοιο να υπονομεύσει τη συγκεκριμένη αρχή που αποτελεί τον πυρήνα της οδηγίας για την περιβαλλοντική ευθύνη.
<SPEAKER ID="605" NAME="Satu Hassi" AFFILIATION="Verts/ALE">
(FI) Κυρία Πρόεδρε, κυρίες και κύριοι, θα ήθελα να πω δύο πράγματα. Πρώτον, η Επιτροπή πρέπει οπωσδήποτε να αποστείλει μια ειδική ομάδα στην Ουγγαρία για να αναλύσει την κατάσταση που επικρατεί εκεί. Δεν είναι ιδιαίτερα ικανοποιητικό για μας να βασιζόμαστε απλώς στις πληροφορίες που μας παρέχουν οι ουγγρικές αρχές αναφορικά με το τι ακριβώς περιέχει αυτή η ερυθρά ιλύς, για παράδειγμα. Χρειαζόμαστε πληροφορίες που να προέρχονται από ανεξάρτητους πραγματογνώμονες.
<P>
Το δεύτερο ζήτημα έχει να κάνει με το ότι εσείς, κυρία Επίτροπε, είπατε πως η ερυθρά ιλύς δεν πληροί τα κριτήρια για να χαρακτηριστεί επικίνδυνο απόβλητο και πως η νομοθεσία μας είναι επαρκής. Ωστόσο, αυτοί οι δύο ισχυρισμοί δεν μπορούν να είναι ταυτόχρονα αληθείς. Τα κριτήρια για τα επικίνδυνα απόβλητα πρέπει οπωσδήποτε να διευκρινιστούν κατά τέτοιο τρόπο ώστε τα υψηλά αλκαλικά επίπεδα, ή οι υψηλές τιμές ενεργού οξύτητας, να ενταχθούν στην κατηγορία αυτή.
<SPEAKER ID="606" NAME="Romana Jordan Cizelj" AFFILIATION="PPE">
(SL) Πρέπει να κάνουμε ό,τι μπορούμε για να αποτρέψουμε τέτοιου είδους ατυχήματα. Έτσι, προσδοκώ η Ευρωπαϊκή Ένωση να εξακριβώσει για ποιον λόγο εξακολουθούν να συμβαίνουν ατυχήματα εντός των συνόρων της και στη συνέχεια να λάβει τα κατάλληλα μέτρα.
<P>
Ασφαλώς, είναι ανάγκη να αντιμετωπίσουμε με μεγαλύτερη σοβαρότητα την εφαρμογή της νομοθεσίας που έχουμε ήδη θεσπίσει. Μελέτες μεμονωμένων ατυχημάτων έχουν καταδείξει ως αίτια, μεταξύ άλλων, την αμέλεια και την αδυναμία συμμόρφωσης προς τη νομοθεσία. Σε γενικές γραμμές, έχουμε πολύ μικρή επιτυχία στον τομέα της εφαρμογής του περιβαλλοντικού δικαίου στην ΕΕ.
<P>
Επίσης, προσδοκώ από την Επιτροπή να παράσχει ορισμένες πληροφορίες σχετικά με μελλοντικούς κινδύνους διασυνοριακού χαρακτήρα για την ανθρώπινη υγεία, ως αποτέλεσμα του ατυχήματος στην Ουγγαρία. Για παράδειγμα, θα παρατηρηθεί μεταφορά τοξικών ουσιών από αέρος, και θα διατρέξουν κίνδυνο οι άνθρωποι που ζουν σε γειτονικές χώρες, όπως η Σλοβενία, σε περίπτωση που τις εισπνεύσουν;
<P>
Πρέπει επίσης να ζητήσουμε από τους υπαίτιους να λογοδοτήσουν και να εφαρμόσουμε αυστηρά την αρχή "ο ρυπαίνων πληρώνει". " χρήση δημόσιων πόρων για την αποκατάσταση της ζημιάς και για την παροχή βοήθειας στους ανθρώπους θα πρέπει να αποτελεί μόνο την ύστατη λύση, σύμφωνα με την αρχή της αλληλεγγύης.
<P>
Αυτός είναι ένας ακόμα τρόπος για να ενθαρρύνουμε τους επιχειρηματίες να λειτουργούν με όρους ασφάλειας.
<SPEAKER ID="607" NAME="Miroslav Mikolášik" AFFILIATION="PPE">
(SK) Καταρχάς, θα ήθελα να εκφράσω την ειλικρινή μου συμπάθεια προς τους ούγγρους φίλους μας και την αλληλεγγύη μου προς τις οικογένειες των επιζώντων, καθώς και την ανησυχία μου για τους 150 τραυματίες.
<P>
" τοξική λάσπη που διέρρευσε μετά από ρήξη του τοιχώματος της δεξαμενής του εργοστασίου παραγωγής αλουμινίου κατέκλυσε τα γύρω χωριά και έπληξε μια έκταση περίπου 40 τετραγωνικών χιλιομέτρων και υδάτινες οδούς που καταλήγουν στον Δούναβη. Ενδέχεται έως και 9 άνθρωποι να χάθηκαν σ' αυτήν την περιβαλλοντική καταστροφή, που αποδείχθηκε η χειρότερη στην ιστορία της Ουγγαρίας.
<P>
Κατά τη γνώμη μου, βασική προτεραιότητα είναι ο μετριασμός των επιπτώσεων της καταστροφής και ως εκ τούτου η υιοθέτηση μιας υπεύθυνης στάσης απέναντι στην αναζωογόνηση των οικοσυστημάτων των ποταμών, παράλληλα με την πρόληψη πιθανών μελλοντικών καταστροφών. " Ευρωπαϊκή Ένωση μπορεί να διαδραματίσει σημαντικό ρόλο σ' αυτό το πλαίσιο, αφού δεν είναι μόνο δικαίωμα, αλλά και καθήκον της να επιμείνει στην πλήρη συμμόρφωση με τα υψηλά περιβαλλοντικά πρότυπα, και μπορώ κάλλιστα να υποθέσω ότι παρόμοιες επικίνδυνες δεξαμενές υπάρχουν και σε άλλα κράτη μέλη.
<SPEAKER ID="608" NAME="Elena Băsescu" AFFILIATION="PPE">
(RO) Θα ήθελα και εγώ με τη σειρά μου να εκφράσω τη συμπάθειά μου σχετικά με τα γεγονότα και να κάνω τα εξής σχόλια: Σύμφωνα με εκτιμήσεις της Green Peace, το ατύχημα αυτό είναι σοβαρότερο από εκείνο που συνέβη στην Baia Mare το 2000. Θα πρέπει να τονίσω ότι τότε δεν χάθηκαν ανθρώπινες ζωές, ενώ διαχρονικά ο αντίκτυπος ήταν σχετικά μικρός. Ωστόσο, οι βουλευτές της Ουγγαρίας έχουν υποβάλει ψήφισμα με το οποίο ζητούν την απαγόρευση της χρήσης κυανιούχων τεχνολογιών στη βιομηχανία εξόρυξης, χωρίς να υποβάλουν κάποια εναλλακτική λύση, με μοναδικό στόχο να εμποδίσουν το εξορυκτικό πρόγραμμα Roşia Montana.
<P>
Με λύπη μας επισημαίνουμε ότι, 10 χρόνια αργότερα, η Ευρώπη εξακολουθεί να αντιμετωπίζει μεγάλους κινδύνους για την ασφάλεια των ανθρώπων και του περιβάλλοντος. " κατάσταση αυτή είναι αποτέλεσμα της ανεπάρκειας ή της ελλιπούς εφαρμογής των κανονισμών περιβαλλοντικής προστασίας και πρόληψης καταστροφών. Στα απαιτούμενα μέτρα περιλαμβάνεται μια αναθεώρηση των κριτηρίων για τον χαρακτηρισμό των αποβλήτων ως τοξικών και επικίνδυνων. Πρέπει να επισημάνουμε ότι το είδος της ερυθράς ιλύος που προκάλεσε το ατύχημα στο Kolontár δεν έχει καταταγεί στην κατηγορία των επικίνδυνων αποβλήτων.
<SPEAKER ID="609" NAME="Monika Flašíková Beňová" AFFILIATION="S&amp;D">
(SK) Πιστεύω πως ολόκληρη η Ευρώπη συγκλονίστηκε από την περιβαλλοντική καταστροφή που σημειώθηκε στην Ουγγαρία δύο εβδομάδες νωρίτερα και θα ήθελα σε αυτό το σημείο να εκφράσω την αλληλεγγύη και την ειλικρινή μου συμπάθεια προς τις οικογένειες των επιζώντων, και εκ μέρους των πολιτών της Σλοβακικής Δημοκρατίας. Χαίρομαι που οι σλοβάκοι διασώστες ήταν μεταξύ των πρώτων που παρείχαν βοήθεια στους ούγγρους φίλους μας.
<P>
Κατά τη γνώμη μου, η Ευρωπαϊκή Ένωση και η ουγγρική κυβέρνηση, καθώς επίσης η εμπλεκόμενη εταιρεία που προκάλεσε την περιβαλλοντική καταστροφή, πρέπει να δράσουν από κοινού στην παρούσα κατάσταση και να βρουν μια λύση.
<P>
Κυρία Πρόεδρε, θα ήθελα να ολοκληρώσω εξηγώντας πολύ σύντομα στην κ. Morvai ότι η αντίδρασή μου σίγουρα δεν προκλήθηκε από την καταστροφή στην Ουγγαρία, και ότι δεν βρίσκομαι στο Κοινοβούλιο στις 11 η ώρα το βράδυ για να κοροϊδεύω ανθρώπους που υποφέρουν. " αντίδρασή μου προκλήθηκε από την εντελώς ανόητη δήλωση του συναδέλφου σας από το ουγγρικό εξτρεμιστικό κόμμα Jobbik, με την οποία συνέδεσε τη δραματική κατάσταση στην Ουγγαρία με τον νόμο για τη σλοβακική γλώσσα. Μπορώ να διαβεβαιώσω τον αξιότιμο βουλευτή ότι η σημερινή κυβέρνηση, στην οποία συμμετέχει το ουγγρικό κόμμα Hid, δεν έχει αλλάξει τον νόμο για τη γλώσσα και ότι ο νόμος αυτός είναι αρκετά λογικός. Το να συνδέεται ο θάνατος ανθρώπων και η καταστροφή στην Ουγγαρία με τον νόμο για τη σλοβακική γλώσσα είναι εντελώς γελοίο.
<SPEAKER ID="610" NAME="Κρίτων Αρσένης" AFFILIATION="S&amp;D">
Κυρία Πρόεδρε, θα ήθελα να στείλω ένα μήνυμα αλληλεγγύης στους πολίτες της Ουγγαρίας. Κυρία Επίτροπε, πρέπει πραγματικά να δούμε ποιοι άλλοι κίνδυνοι υπάρχουν και να χαρτογραφήσουμε τους κινδύνους αυτούς, πριν συμβούν αντίστοιχα ατυχήματα. Πρέπει να καταγράψουμε τα επικίνδυνα υλικά. Σε αυτήν την αίθουσα, το Κοινοβούλιο έχει λάβει θέση ως προς τα θέματα αυτά. Ζητήσαμε την απαγόρευση της χρήσης κυανίου για την εξόρυξη χρυσού και η Επιτροπή πρέπει να αναλάβει πρωτοβουλία προς αυτήν την κατεύθυνση, καθώς είχαμε, παλαιότερα, τεράστιο ατύχημα στην Baia Mare, με ιδιαίτερα σημαντικές επιπτώσεις, ακριβώς λόγω της χρήσης κυανίου.
<P>
Συμφωνώ απόλυτα μαζί σας για όσα είπατε για το Ταμείο Αλληλεγγύης. Τέλος, πρέπει να επανεξετάσουμε την οδηγία για το έδαφος, πρέπει να παύσει να είναι "μπλοκαρισμένη" στο επίπεδο του Συμβουλίου, να αναλάβουμε την υποχρέωση για την απορρύπανση των εδαφών και να γνωρίζουμε ποιοι ευθύνονται για αυτήν.
<SPEAKER ID="611" NAME="Ulrike Lunacek" AFFILIATION="Verts/ALE">
(DE) Κυρία Πρόεδρε, νομίζω πως αυτή η καταστροφή καταδεικνύει με εναργή τρόπο για μια ακόμα φορά πόσο σημαντική είναι η ευρωπαϊκή νομοθεσία, καθώς επίσης και ο έλεγχος της εφαρμογής της. Οι περιβαλλοντικές καταστροφές και οι επιπτώσεις τους απλώς δεν σταματούν στα σύνορα κανενός κράτους μέλους και καμίας χώρας του πλανήτη, αλλά εκτείνονται πέρα από αυτά τα σύνορα, μέσω των υπόγειων υδάτων, της μόλυνσης των ποταμών, μέσω σωματιδίων ή μέσω του αέρα, και στη συνέχεια εξαπλώνονται και σε άλλες περιοχές.
<P>
Κυρία Επίτροπε, ορισμένα άτομα σας ανέφεραν ήδη ότι η ευρωπαϊκή νομοθεσία που έχουμε θεσπίσει είναι, σε κάποιο βαθμό, ανεπαρκής και είναι επίσης ανεπαρκής η μεταφορά της στις νομοθεσίες των κρατών μελών, ενώ η εφαρμογή της δεν ελέγχεται επαρκώς από την Επιτροπή. Παράδειγμα τέτοιας νομοθεσίας είναι η νομοθεσία περί ευθύνης. Εδώ παρατηρείται ένα πραγματικό κενό, δεδομένου ότι ο υπαίτιος τέτοιων καταστροφών πρέπει να λογοδοτήσει και να υποχρεωθεί να πληρώσει. Ποιες νομοθετικές τροποποιήσεις σκοπεύετε να παρουσιάσετε ώστε να διασφαλίσετε πως ο ρυπαίνων θα πληρώνει; Τι σκοπεύετε να κάνετε στην περίπτωση της Ουγγαρίας ώστε να διευκολύνετε τη διενέργεια ανεξάρτητων ερευνών και ποια είναι η άποψή σας για την πρόταση -που αναφέρθηκε ήδη από την κ. Hassi- να συσταθεί ευρωπαϊκή ειδική ομάδα;
<P>
Έχω ένα τελευταίο σχόλιο σχετικά με τις φήμες ότι οι δημοσιογράφοι συναντούν εμπόδια στην έρευνα που κάνουν γι' αυτό το ατύχημα. Σκοπεύετε να χρησιμοποιήσετε την επιρροή σας στην ουγγρική κυβέρνηση για να διασφαλίσετε τη σύνταξη ανεξάρτητης έκθεσης;
<SPEAKER ID="612" NAME="Kristalina Georgieva" LANGUAGE="EN">
Κυρία Πρόεδρε, θα ήθελα να ευχαριστήσω θερμά όσους μίλησαν. Καλύψατε επαρκώς όλα τα ζητήματα που αντιμετωπίζουμε. Προτού προχωρήσω σε απαντήσεις, θα ήθελα να πω το εξής. Όταν έφτασα χτες στα χωριά που επλήγησαν, εκείνο που σκέφτηκα ήταν: δόξα τω Θεώ που συνέβη μέρα, επειδή αν αυτό το ατύχημα είχε συμβεί νύχτα, τα θύματα θα ήταν πολύ περισσότερα.
<P>
Στην πραγματικότητα, από μακριά τα σπίτια μοιάζουν λες και κάποιος έβαψε τη μισή τους πρόσοψη κόκκινη. Προφανώς, κάτι τέτοιο ξεπερνά το επίπεδο με τα κρεβάτια όπου κοιμούνται γυναίκες, άντρες, παιδιά, ηλικιωμένοι. Όταν ερχόμαστε αντιμέτωποι με μια τέτοια κατάσταση, είναι πράγματι αναγκαίο να κάνουμε μια σοβαρή συζήτηση και να βεβαιωθούμε ότι θα αντλήσουμε κάποια διδάγματα από αυτήν. Έτσι θα διαθέτουμε στοιχεία ως προς την ετοιμότητα, την πρόληψη και την αντίδραση σε περίπτωση οποιασδήποτε μελλοντικής καταστροφής.
<P>
Γι' αυτό λαμβάνω πολύ σοβαρά υπόψη τα σχόλια που έγιναν προς αυτήν την κατεύθυνση εδώ, σ' αυτήν την αίθουσα. Θα προσπαθήσω να δώσω απαντήσεις.
<P>
Θα ξεκινήσω με το ζήτημα της νομοθεσίας και του ρόλου της Επιτροπής. Τα ακριβή μου λόγια ήταν πως, από την πρώτη ανάλυση που διεξήγαμε, προκύπτει ότι έχουμε θεσπίσει την κατάλληλη νομοθεσία και ότι, εκεί που ακόμα παρατηρείται έλλειμμα επαρκούς δράσης είναι στην εφαρμογή αυτής της νομοθεσίας. Τονίζω ιδιαίτερα τη φράση "πρώτη ανάλυση", και στο συμπέρασμά μου τόνισα το γεγονός πως θα εξετάσουμε αν υπάρχουν κενά στη νομοθεσία.
<P>
Επαναλαμβάνω, βασιζόμενοι σε αυτό που έχουμε μπροστά μας σ' αυτήν αλλά και σε πολλές άλλες περιπτώσεις, πρέπει πραγματικά να επικεντρωθούμε στην εφαρμογή της νομοθεσίας και όχι σε λόγια του τύπου: "Λοιπόν, ας πάμε να συντάξουμε άλλο ένα έγγραφο και ας το βάλουμε πάνω από πολλά άλλα έγγραφα", τη στιγμή που ξέρουμε πως το καίριο ζήτημα είναι η εφαρμογή.
<P>
Όταν μιλάμε για το τι μπορεί να εξετάζαμε συγκεκριμένα από νομοθετική άποψη, υπάρχουν τη στιγμή αυτή δύο σαφή θέματα, παρόλο που όταν ολοκληρώσουμε την εκτίμησή μας ίσως να προκύψουν περισσότερα.
<P>
Το πρώτο σχετίζεται με το ζήτημα του χαρακτηρισμού της ερυθράς ιλύος ως επικίνδυνης ή όχι. Δεν υποστηρίζουμε ότι η ερυθρά ιλύς δεν είναι σε καμία περίπτωση επικίνδυνη. Μπορεί να είναι επικίνδυνη αν έχει υψηλή περιεκτικότητα σε βαρέα μέταλλα και αν πληρούνται συγκεκριμένες τεχνικές προϋποθέσεις. Με άλλα λόγια, μπορεί να υπάρξουν περιπτώσεις στις οποίες η ερυθρά ιλύς χαρακτηρίζεται επικίνδυνη. Τη συγκεκριμένη χρονική στιγμή, με βάση τις πληροφορίες που μας παρέχουν οι ουγγρικές αρχές, μπορούμε να πούμε, βασιζόμενοι στις δικές τους πληροφορίες, ότι αυτή η ερυθρά ιλύς δεν είναι επικίνδυνη, προφανώς όμως πρέπει να διενεργήσουμε μια πιο προσεκτική ανάλυση. Επομένως, το ερώτημα θα ήταν πώς θα αντιμετωπίσουμε ένα τέτοιο ζήτημα και αν υπάρχει ανάγκη να θέσουμε πιο αυστηρά κριτήρια στο χαρακτηρισμό των επικίνδυνων αποβλήτων. Την απάντηση σ' αυτό το ερώτημα δεν μπορώ να σας τη δώσω σήμερα, μπορώ όμως να σας διαβεβαιώσω ότι το ζήτημα θα διερευνηθεί.
<P>
Το δεύτερο νομοθετικό θέμα είναι το ζήτημα της ευθύνης, το οποίο έθιξαν αρκετοί από τους ομιλητές. Μας παρέχει η οδηγία περί ευθύνης αρκετές εξουσίες για την εφαρμογή της αρχής "ο ρυπαίνων πληρώνει"; Είπα στην αρχή ότι πρόκειται για έναν τομέα στον οποίο η Επιτροπή έχει ήδη δρομολογήσει εργασίες για να εκτιμηθεί αν υπάρχει ανάγκη για αυστηρότερες νομοθετικές ρυθμίσεις του τρόπου με τον οποίο ενεργούν οι εταιρείες προκειμένου να διαθέτουν τα μέσα για να καλύψουν τις υποχρεώσεις τους ως υπαίτιοι ρύπανσης. Πρόκειται και πάλι για ένα έργο την εξέλιξη του οποίου θα παρακολουθήσουμε πολύ προσεκτικά.
<P>
" δεύτερη ομάδα ερωτημάτων αφορά τη χρηματοδότηση. Τι μπορούμε να κάνουμε; " Ουγγαρία έχει στη διάθεσή της διαρθρωτικούς πόρους και πόρους ανάπτυξης της υπαίθρου. Γνωρίζουμε από την εμπειρία μας ότι, κατά τη διαδικασία της υλοποίησης προγραμμάτων, υπάρχει πάντοτε κάποιο περιθώριο για ελιγμούς. Βασικά, καμία χώρα δεν έχει χρησιμοποιήσει ποτέ το 100% των διαρθρωτικών πόρων, και οι προτεραιότητες αλλάζουν με τον χρόνο. Γι' αυτό, υπάρχει δυνατότητα για την Ουγγαρία, αν η κυβέρνηση κρίνει πως πρόκειται για ζήτημα ύψιστης προτεραιότητας, να χρησιμοποιήσει διαρθρωτικούς πόρους ή πόρους ανάπτυξης της υπαίθρου για περιβαλλοντικό έλεγχο εγκαταστάσεων επεξεργασίας αποβλήτων, για την αποκατάσταση των κατεστραμμένων υποδομών και για την αποκατάσταση της καλλιεργήσιμης γης. Μπορούν επίσης να χρησιμοποιηθούν για αλλαγή της χρήσης γης, επειδή ίσως να μην υπάρχει δυνατότητα η γη που είδα να επανέλθει γρήγορα στη συμβατική αγροτική της χρήση, ίσως όμως να μπορεί να χρησιμοποιηθεί για ενεργειακές καλλιέργειες που δεν χρειάζεται να υποστούν τους ίδιους ελέγχους όσον αφορά τις επικίνδυνες ουσίες.
<P>
Επίσης, είχαμε πολύ διαφορετικές απόψεις ως προς το Ταμείο Αλληλεγγύης. Θα ήθελα να πω δυο πράγματα για το ζήτημα αυτό. Το πρώτο είναι ότι συμφωνώ πως είναι ευθύνη του ρυπαίνοντος να πληρώσει, ταυτόχρονα όμως, όταν ολόκληρες κοινότητες πλήττονται από μια τέτοιου είδους καταστροφή, είναι ζήτημα ευρωπαϊκής αλληλεγγύης και συμπόνιας να είμαστε σε θέση να προσφέρουμε χέρι βοηθείας σε τέτοιες στιγμές, αφού μέχρι η εταιρεία να καλύψει τις υποχρεώσεις της, θα έχουν περάσει ολόκληροι μήνες.
<P>
Βρίσκομαι σε πολύ δύσκολη θέση, ως Επίτροπος υπεύθυνη για την ανθρωπιστική βοήθεια και την αντιμετώπιση καταστροφών, όταν έχω τη δυνατότητα να βοηθήσω άμεσα τους πλημμυροπαθείς στο Πακιστάν, δεν έχω όμως στη διάθεσή μου κανένα μέσο για αν βοηθήσω τα θύματα αυτής της καταστροφής. Το προηγούμενο καλοκαίρι, όταν εκδηλώθηκαν πλημμύρες στη Ρουμανία και τη Μολδαβία, κατάφερα πολύ γρήγορα να παράσχω χρηματική ενίσχυση στην Μολδαβία, δεν μπόρεσα όμως να κάνω τίποτα για τους πλημμυροπαθείς της Ρουμανίας -και δεν αναφέρομαι μόνο στον εαυτό μου· αναφέρομαι σε όλους εμάς ως ευρωπαίους πολίτες.
<P>
Πρόκειται για ένα ζήτημα που πρέπει να εξεταστεί για να διαπιστωθεί αν πράγματι, έπειτα από την αύξηση των καταστροφών στην Ευρώπη και στο εξωτερικό, θα πρέπει να έχουμε στη διάθεσή μας κάποιο μέσο που θα μας επιτρέπει να δείχνουμε συμπόνια στους πολίτες μας.
<P>
Και επί τη ευκαιρία, οι πολίτες μας απορούν για ποιον λόγο είμαστε σε θέση να βοηθήσουμε το Πακιστάν, όχι όμως και το Ajka.
<P>
Υποβλήθηκαν ερωτήσεις σχετικά με τον ρόλο της Επιτροπής. Θα ήθελα να ξεκαθαρίσω κάτι. Οι επιθεωρήσεις και οι έλεγχοι αποτελούν ευθύνη του κράτους μέλους. Δεν έχουμε στην Επιτροπή εντολή για κάτι τέτοιο. Εκείνο που προσπαθούμε να κάνουμε -μέσω εκπαιδευτικών δραστηριοτήτων, προσπαθειών ευαισθητοποίησης, μαθημάτων- είναι να κινητοποιήσουμε όλα τα κράτη μέλη σχετικά με την ικανότητά τους για έλεγχο και επιθεώρηση. Κάποιος από τους ομιλητές είπε πως υπάρχουν σαφή θεσμικά ελλείμματα σ' αυτόν τον τομέα. Μπορούμε να βοηθήσουμε μέσα από την εκπαίδευση, δεν έχουμε όμως εντολή να επιθεωρούμε και να υποκαθιστούμε τις εθνικές αρχές.
<P>
Δεν εννοώ πως δεν θα λάβουμε ποτέ αυτήν την εντολή, προς το παρόν όμως δεν την έχουμε και, ειλικρινά, νομίζω ότι είναι πολύ σημαντικότερο να είναι οι εθνικές αρχές καλύτερα εξοπλισμένες για την εκτέλεση των καθηκόντων τους παρά να θεσμοθετούνται αλλεπάλληλα επίπεδα ελέγχου. Να εξασφαλίσουμε ότι οι άνθρωποι που φέρνουν σε πέρας αυτό το έργο έχουν τα προσόντα να το κάνουν.
<P>
Υποβλήθηκαν ερωτήσεις σχετικά με τη διαδικασία ανακύκλωσης της ερυθράς ιλύος. " οδηγία παρέχει τα κίνητρα για έρευνα, και η περιβαλλοντική μας νομοθεσία ενθαρρύνει τη μετάβαση στην καλύτερη διαθέσιμη τεχνολογία.
<P>
Ειδικά αυτή η εγκατάσταση θα πρέπει μέχρι το 2012 να πληροί τα υψηλότερα πρότυπα. Φυσικά είναι τρομερό το γεγονός πως η καταστροφή συνέβη το 2010. Προφανώς, -και θα ολοκληρώσω με αυτό το ζήτημα επειδή έχω υπερβεί κατά πολύ τον χρόνο μου- πρέπει να πάρουμε κάποια μαθήματα από αυτό το συμβάν και να αυξήσουμε το όριο επιφυλακής όσον αφορά άλλες τοποθεσίες στην Ευρώπη που θα μπορούσαν δυνητικά να αποτελέσουν πηγή κινδύνου στο μέλλον.
<P>
Για να μην μετατραπεί ένας κίνδυνος σε καταστροφή, το κλειδί βρίσκεται στον έλεγχο, την ετοιμότητα και την πρόληψη, και συμφωνώ απόλυτα με τους ομιλητές που έδωσαν έμφαση σ' αυτό το σημείο. Εφαρμόζουμε μια πολιτική για την ετοιμότητα και την πρόληψη και λέω για μια ακόμα φορά ότι, όπως στην περίπτωση της νομοθεσίας που συζητήσαμε, εκείνο που προέχει είναι η πολιτική αυτή να εφαρμοστεί στα κράτη μέλη.
<P>
Εμείς από τη μεριά μας θα σας υποβάλουμε μια πρόταση, μια ανακοίνωση για την ενίσχυση της ικανότητας της ΕΕ για αντιμετώπιση καταστροφών, και θα επανέλθουμε με τα διδάγματα που αποκομίσαμε από αυτήν την καταστροφή.
<SPEAKER ID="613" NAME="Katarína Neveďalová" AFFILIATION="S&amp;D">
(SK) Θα ήθελα να κάνω μια προσωπική δήλωση ως απάντηση στα όσα είπε η κ. Morvai.
<P>
Θα ήθελα να πω τρία πράγματα. Πρώτον, η ίδια η κ. Morvai είναι εκείνη που σ' αυτήν τη συνεδρίαση απάντησε με καλαίσθητο τρόπο στα όσα έλεγαν τα υπόλοιπα μέλη. Δεύτερον, είναι εντελώς αισχρή η πολιτική εκμετάλλευση ενός γεγονότος όπως η καταστροφή που συνέβη στην Ουγγαρία, και η σύγκρισή της με κάτι εντελώς άσχετο με αυτήν. Τρίτον, δεν είναι δυνατόν η κ. Morvai να πιστεύει πως άνθρωποι που περιφέρονται εδώ φορώντας φασιστικές στολές θα μπορούσαν να πουν οτιδήποτε σχετικό με την κατάσταση.
<SPEAKER ID="614" NAME="Πρόεδρος">
" συζήτηση έληξε.
<P>
Γραπτές δηλώσεις (άρθρο 149 του Κανονισμού)
<SPEAKER ID="615" NAME="Kinga Göncz" LANGUAGE="HU">
Παρόλο που ο ούγγρος πρωθυπουργός δήλωσε ότι "η Ουγγαρία είναι αρκετά δυνατή ώστε να ξεπεράσει μόνη της τις επιπτώσεις μιας τέτοιας καταστροφής", θα ήθελα να ευχαριστήσω την Ευρωπαϊκή Επιτροπή και τα κράτη μέλη για τη στήριξη που έχουν προσφέρει μέχρι στιγμής με στόχο την αντιμετώπιση της καταστροφής. " καταστροφή αυτή στην Ουγγαρία αποδεικνύει επίσης την ανάγκη για αυστηρότερους κοινοτικούς κανονισμούς στον τομέα της πολιτικής προστασίας. Κάτι τέτοιο καθίσταται εφικτό μέσω της Συνθήκης της Λισαβόνας, η οποία ορίζει πως η διαχείριση των καταστροφών είναι κοινή ευθύνη της κοινότητας και των κρατών μελών. " καταστροφή που εκδηλώθηκε στην περιοχή του Ajka μπορεί να αποτελέσει την πρώτη πραγματική δοκιμή της οδηγίας για την περιβαλλοντική ευθύνη που τέθηκε σε ισχύ το 2007, και τώρα θα δούμε κατά πόσο είμαστε σε θέση να επιβάλουμε πλήρως την αρχή "ο ρυπαίνων πληρώνει". Μεταξύ άλλων, ο νόμος προτείνει να δημιουργούν οι εταιρείες οικονομικά αποθέματα ώστε να διαχειρίζονται τις επιπτώσεις δυνητικών βιομηχανικών καταστροφών.
<P>
Αξίζει να εξετάσουμε αν θα πρέπει να καταστήσουμε υποχρεωτική τη δημιουργία τέτοιων οικονομικών αποθεμάτων για εταιρείες που χειρίζονται επικίνδυνα υλικά. Συνιστώ στην ουγγρική κυβέρνηση να ξεκινήσει το συντομότερο δυνατόν διαπραγματεύσεις με την Ευρωπαϊκή Επιτροπή σχετικά με το ζήτημα της ανακατανομής των πόρων για την περιβαλλοντική προστασία και την αγροτική ανάπτυξη, με στόχο τη διαχείριση της καταστροφών. Επιδοκιμάζω την πρόταση της Ευρωπαϊκής Επιτροπής στην ανακοίνωση σχετικά με την επανεξέταση του προϋπολογισμού, η οποία δημοσιεύτηκε την Τρίτη, ότι το Ταμείο Αλληλεγγύης θα πρέπει στο μέλλον να χρησιμοποιείται και για την εξάλειψη των επιπτώσεων των βιομηχανικών καταστροφών.
<SPEAKER ID="616" NAME="Ivailo Kalfin" AFFILIATION="S&amp;D">
γραπτώς. - (BG) Καταρχάς, θα ήθελα να εκφράσω τα συλλυπητήρια μου στις οικογένειες των εννέα ούγγρων πολιτών που έχασαν τη ζωή τους εξαιτίας του ατυχήματος, καθώς και τη συμπάθειά μου προς όλα τα θύματα.
<P>
Ένα βιομηχανικό ατύχημα όπως αυτό που συνέβη στην Ουγγαρία δημιουργεί αρκετά ερωτήματα στους ευρωπαίους πολίτες. Όπως είναι αναμενόμενο, οι συμπατριώτες μου στη Βουλγαρία είναι ιδιαιτέρως ανήσυχοι και παρακολουθούν με προσοχή για να δουν αν τα νερά του Δούναβη θα μολυνθούν τώρα ή στο μέλλον, συνεπεία αυτού του ατυχήματος, με βαρέα μέταλλα ή άλλες βλαβερές ουσίες.
<P>
Κυρία Επίτροπε, τι δυνατότητες έχει η Ευρωπαϊκή Επιτροπή να δημιουργήσει την ικανότητα αντιμετώπισης τέτοιων καταστάσεων, όσον αφορά την πρόληψη, την άμεση αντίδραση, τον έλεγχο των κινδύνων και την αποζημίωση των θυμάτων; Είναι η ΕΕ σε θέση να διεξαγάγει μια ανάλυση των περιβαλλοντικών κινδύνων που προκύπτουν από το ατύχημα στην Ουγγαρία και να την παρουσιάσει το συντομότερο δυνατόν;
<P>
Κάτι τέτοιο εγείρει το ζήτημα όχι της μεταφοράς εθνικών ευθυνών σε ευρωπαϊκό επίπεδο, αλλά της ανάγκης διασφάλισης που πρέπει να προσφέρει η ΕΕ στους πολίτες της σχετικά με προβλήματα που εκτείνονται πέρα από τα εθνικά τους όρια.
<SPEAKER ID="617" NAME="Iosif Matula" LANGUAGE="RO">
Θα ήθελα να εκφράσω την αλληλεγγύη μου προς τον πληθυσμό που επλήγη από αυτήν την περιβαλλοντική καταστροφή που εκδηλώθηκε στην Ουγγαρία στις αρχές του μήνα. Πιστεύω ότι είναι μια στιγμή στην οποία επιβάλλεται να δείξουμε ευπρέπεια, χωρίς να προκαλούμε αναστάτωση ή να κάνουμε επίδειξη με αφορμή το συμβάν και χωρίς να εκμεταλλευόμαστε τις εικόνες αυτού του ατυχούς βιομηχανικού ατυχήματος. Μπορούμε να μάθουμε κάτι σημαντικό από το συμβάν στην Ουγγαρία. " οικονομική δραστηριότητα δεν είναι από μόνη της επικίνδυνη εφόσον τηρούνται οι αυστηροί κανόνες περιβαλλοντικής προστασίας. Μόνο όταν αγνοούνται οι κανονισμοί που έχουν θεσπιστεί σε ευρωπαϊκό επίπεδο προκύπτει ο κίνδυνος καταστροφής ολόκληρων οικοσυστημάτων. Το ατύχημα στην Ουγγαρία αποτελεί επίσης παράδειγμα ευρωπαϊκής αλληλεγγύης. Μια ομάδα εμπειρογνωμόνων από διάφορες χώρες έχει μεταβεί σ' αυτήν τη χώρα προκειμένου να βοηθήσει τις αρχές στις προσπάθειές τους να αντιμετωπίσουν τις καταστροφικές επιπτώσεις στον πληθυσμό και στο περιβάλλον. Πιστεύω, επίσης, ότι ήρθε η κατάλληλη στιγμή να θέσουμε ξανά προς συζήτηση το ζήτημα της παροχής στήριξης από μια ευρωπαϊκή δύναμη πολιτικής προστασίας. " δύναμη αυτή θα πρέπει να είναι συνεχώς διαθέσιμη ώστε να επεμβαίνει άμεσα και επαγγελματικά σε περιοχές που πλήττονται από διάφορες καταστροφές, ένα φαινόμενο που εξακολουθεί να εντείνεται όχι μόνο στην Ευρώπη, αλλά και παγκοσμίως.
<SPEAKER ID="797" NAME="RadvilMorkūnaitė-Mikulėnien" LANGUAGE="LT">
Τους τελευταίους έξι μήνες, ένα συγκεκριμένο κομμάτι του πλανήτη μας επλήγη από μια δεύτερη μεγάλη περιβαλλοντική καταστροφή -τον Απρίλιο ήταν η πετρελαιοκηλίδα στον Κόλπο του Μεξικού και τώρα η ερυθρά ιλύς στην Ουγγαρία. Αν και οι δύο καταστροφές διαφέρουν μεταξύ τους, ωστόσο έχουν κάτι κοινό -και οι δύο θα μπορούσαν να είχαν αποφευχθεί ή τουλάχιστον να ήταν μικρότερης κλίμακας αν είχε δοθεί περισσότερη έμφαση στην περιβαλλοντική προστασία. Δυστυχώς, σε ορισμένες χώρες, εντός και εκτός των συνόρων της ΕΕ, το περιβάλλον και οι περιβαλλοντικοί κανονισμοί συχνά δεν τίθενται σε προτεραιότητα κατά τον σχεδιασμό, την κατασκευή και τη λειτουργία εγκαταστάσεων που έχουν σημαντικές επιπτώσεις στο περιβάλλον. Επομένως, είμαι πεπεισμένη ότι, αν ρίξουμε μια ματιά γύρω μας, θα βρούμε πολυάριθμες εγκαταστάσεις όπου, αργά ή γρήγορα ενδέχεται να εκδηλωθεί κάποια μικρότερης ή μεγαλύτερης κλίμακας περιβαλλοντική καταστροφή. Σε πολλές περιοχές, μπορούμε να διαπιστώσουμε περιπτώσεις στις οποίες υπάρχει ελάχιστη τήρηση των περιβαλλοντικών κανόνων (είτε εσκεμμένα είτε λόγω ανεπάρκειας), επιτρέπεται η κατασκευή βιομηχανικών εγκαταστάσεων πολύ κοντά σε κατοικημένες περιοχές, ενώ η εκτίμηση των περιβαλλοντικών επιπτώσεων διενεργείται με επιφανειακό τρόπο χωρίς να γίνεται η δέουσα διαβούλευση με τους κατοίκους, και τα αποτελέσματα είναι πάντοτε ευνοϊκά για τον πελάτη. Κατά τη λειτουργία τέτοιων εγκαταστάσεων, οι καταγγελίες των κατοίκων συχνά απλώς δεν λαμβάνονται υπόψη. Καλώ την Ευρωπαϊκή Επιτροπή και τα κράτη μέλη να ανοίξουν για μια φορά τα μάτια τους και να αναλάβουν δράση, εφόσον έχουν δει πώς έχει πραγματικά η κατάσταση -να θεσπίσουν αλλαγές της νομοθεσίας, κάνοντας πιο αυστηρό τον έλεγχο της εφαρμογής των περιβαλλοντικών απαιτήσεων και την ευθύνη για τη μη συμμόρφωση προς αυτούς τους κανόνες και διασφαλίζοντας μια ανεξάρτητη διαδικασία αξιολόγησης των περιβαλλοντικών επιπτώσεων.
<SPEAKER ID="618" NAME="Bogusław Sonik" LANGUAGE="PL">
" οικολογική καταστροφή που εκδηλώθηκε στην Ουγγαρία μας συγκίνησε όλους λόγω της έκτασης και των εξαιρετικά τραγικών της επιπτώσεων. Θα θέλαμε να εκφράσουμε την αλληλεγγύη μας προς τις οικογένειες των θυμάτων, καθώς και προς όλους εκείνους που έχασαν τις περιουσίες τους και που τώρα πρόκειται να βιώσουν για πολλά χρόνια ακόμα τα αποτελέσματα της διαρροής της τοξικής λάσπης. Είμαι σίγουρος ότι το σημαντικότερο πράγμα σήμερα είναι να δοθεί απάντηση στο ερώτημα που τίθεται τόσο συχνά: θα μπορούσε αυτή η τραγωδία να είχε αποφευχθεί; Ή καλύτερα: πώς θα μπορούσε να είχε γίνει κάτι τέτοιο και τι θα μπορούσαμε εμείς ως Ευρωπαϊκό Κοινοβούλιο να κάνουμε σήμερα για να διασφαλίσουμε πως τέτοιου είδους γεγονότα δεν θα συμβούν ξανά; Ξέρουμε ότι υπάρχουν πολλές ακόμα παρόμοιες δεξαμενές στην Ουγγαρία. Δεν είναι όμως μόνο αυτό. Για παράδειγμα, στην Πολωνία, στην Κάτω Σιλεσία, έχουμε τον μεγαλύτερο χώρο εναπόθεσης υγρών αποβλήτων στην Ευρώπη, ο οποίος δημιουργήθηκε τη δεκαετία του 1970. Μπορούμε να κοιμόμαστε ήσυχοι σε μια Ευρώπη όπου συνέβη ένα τέτοιο γεγονός παρά την ύπαρξη πολυάριθμων δεσμευτικών νομικών κανονισμών που υποτίθεται ότι θα εξασφάλιζαν κατάλληλο έλεγχο των χημικών ουσιών; Έχουμε τον κανονισμό REACH, ο οποίος βρίσκεται σε ισχύ εδώ και τρία χρόνια και εφαρμόζεται από τον Ευρωπαϊκό Οργανισμό Χημικών Προϊόντων. Έχουμε άλλα νομοθετικά έγγραφα, όπως τον κανονισμό CLP του 2008 για ουσίες και μείγματα και το Παγκόσμια Εναρμονισμένο Σύστημα, το οποίο ταξινομεί τις ουσίες και τα μείγματα ανάλογα με την επικινδυνότητά τους. Πρέπει να εξετάσουμε προσεκτικά και επιμελώς την ισχύουσα κοινοτική νομοθεσία και την εφαρμογή της στα κράτη μέλη, και πρέπει να θέσουμε σαφείς προτεραιότητες έτσι ώστε να διασφαλίσουμε την αποτελεσματική πρόληψη των κινδύνων και την αποδοτική διαχείριση κρίσεων.
<SPEAKER ID="619" NAME="Theodor Dumitru Stolojan" LANGUAGE="RO">
Θα ήθελα να εκφράσω τη θλίψη μου για την απώλεια ανθρώπινων ζωών εξαιτίας της διαρροής βιομηχανικών αποβλήτων που σημειώθηκε στην Ουγγαρία. Υπάρχουν φυσικές καταστροφές, όπως πλημμύρες, τις οποίες δεν μπορούμε πάντα να προλαμβάνουμε ούτε να ελέγχουμε τις επιπτώσεις τους. Ωστόσο, στην περίπτωση βιομηχανικών αποβλήτων δυνητικά επικίνδυνων για την ανθρώπινη ζωή και το περιβάλλον, έχουμε ανάλογους κανόνες στην Ευρωπαϊκή Ένωση. Δυστυχώς, όπως βλέπουμε, οι κανόνες αυτοί δεν τηρούνται σε όλα τα κράτη μέλη. Γι' αυτόν τον λόγο, προτείνω στην Επιτροπή να θέσει ως στόχο της τον έλεγχο της ποιότητας των εθνικών οργανισμών που έχουν αναλάβει την επιβολή των κανονισμών της ΕΕ σχετικά με την αποθήκευση δυνητικά επικίνδυνων βιομηχανικών αποβλήτων. Ο έλεγχος αυτός πρέπει να διενεργηθεί κατά προτεραιότητα σε κράτη μέλη που εντάχθηκαν στην ΕΕ το 2004 και το 2007.
