<CHAPTER ID=0>

<SPEAKER ID=1 NAME="Πρόεδρος">
Έχω την εντύπωση, αν δεν είμαι λίγο αδιάκριτη, ότι σήμερα είναι τα γενέθλια του προέδρου του PPE. Επιτρέψτε μου να του απευθύνω εξ ονόματος όλων τις πιο θερμές μου ευχές.
<P>
(Χειροκροτήματα)

<SPEAKER ID=2 LANGUAGE="NL" NAME="Martens">
Σας ευχαριστώ ιδιαίτερα για τις ευχές σας και ευχαριστώ και όλους τους συναδέλφους μας για τις ευχές τους. Σας ευχαριστώ εγκάρδια.

<SPEAKER ID=3 LANGUAGE="DA" NAME="Sandbζk">
Κυρία Πρόεδρε, θα ήθελα να επιστήσω την προσοχή σε μια λυπηρή παρεξήγηση που συνέβη χθές. Το κρίνω δε επειδή ελπίζω να ληφθούν μέτρα ώστε να μην επαναληφθεί το περιστατικό αυτό. Είχα μια ομάδα επισκεπτών, που κάθονταν στα θεωρεία των ακροατών, εγώ δε επρόκειτο να τους ξεναγήσω στο Κοινοβούλιο. Η συμφωνία μας ήταν να μου αφήσουν ένα μήνυμα, όταν θα εγκατέλειπαν τα θεωρεία των ακροατών, ώστε να με ειδοποιούσαν στην αίθουσα όπου διεξάγονταν η ψηφοφορία. Όμως, δεν έλαβα ποτέ το μήνυμα αυτό και τους βρήκα μόλις 1 ώρα αργότερα, όταν η εν λόγω ομάδα επισκεπτών ετοιμαζόταν να φύγει. Στο μεταξύ είχε ειδοποιηθεί η Δανίδα επικεφαλής της υπηρεσίας επισκέψεων, η οποία προσπάθησε να με βρεί στην αίθουσα. Όμως, επειδή δεν σκέφτηκε ότι βρίσκομαι εδώ, όπου στην πραγματικότητα ούτε και εγώ αισθάνομαι ότι ανήκω, δεν μπόρεσε να με διακρίνει στην αίθουσα και είπε στην ομάδα επισκεπτών ότι δε βρισκόμουν εκεί. Αυτό σημαίνει δηλαδή ότι η εν λόγω ομάδα επισκεπτών νόμιζε ότι δεν ήμουν εδώ, ότι δεν φρόντιζα την εργασία μου και ότι ήταν δύσκολο να με βρεί κανείς. Με λίγα λόγια, δεν μπόρεσα να ξεναγήσω τους επισκέπτες αυτούς στο Κοινοβούλιο, αλλά τους βρήκα μόλις 5 λεπτά πρίν από την αναχώρησή τους. Νομίζω ότι είναι πράγματι πολύ λυπηρό συμβάν και δεν γνωρίζω για ποιό λόγο δεν μου διαβίβασαν το μήνυμα και γιατί είπαν ότι δεν βρισκόμουν στην αίθουσα. Θα ήθελα να ληφθούν μέτρα ώστε να μην επαναληφθούν παρόμοια περιστατικά. Διότι πιθανόν να περιμένει κανείς πολύ σημαντικά μηνύματα όταν βρίσκεται στην αίθουσα.

<SPEAKER ID=4 NAME="Πρόεδρος">
Κυρία Sandbeak, ενημερώθηκα σχετικά με την παρεξήγηση αυτή και για το περιστατικό. Αντιλαμβάνομαι βέβαια ότι δεν είναι καθόλου ευχάριστο. Θα ήθελα να είστε βέβαιη ότι όλοι λυπούνται γι' αυτό και εφόσον δεν μπορεί να διορθωθεί θα φροντίσουμε να μην επαναληφθεί στο μέλλον.

<CHAPTER ID=1>
Έγκριση των συνοπτικών πρακτικών
<SPEAKER ID=5 NAME="Πρόεδρος">
Τα συνοπτικά πρακτικά της χθεσινής συνεδρίασης έχουν διανεμηθεί.
<P>
Υπάρχουν παρατηρήσεις;

<SPEAKER ID=6 LANGUAGE="FR" NAME="Caudron">
Αναφορικά με το ψήφισμα για το Θιβέτ, το όνομά μου δεν περιλαμβάνεται στον κατάλογο, ενώ ψήφισα υπέρ, με ονομαστική κλήση.

<SPEAKER ID=7 NAME="Πρόεδρος">
Κύριε Caudron, θα γίνει η σχετική διόρθωση.
<P>
Υπάρχουν άλλες παρατηρήσεις;
<P>
(Τα συνοπτικά πρακτικά εγκρίνονται)

<SPEAKER ID=8 LANGUAGE="DE" NAME="Gebhardt">
Kυρία Πρόεδρε, σήμερα το πρωί μου έδωσαν το λογαριασμό του ξενοδοχείου αυτής της εβδομάδας συνόδου, ο οποίος παρουσιάζει αύξηση 25 % σχεδόν έναντι του λογαριασμού του Mαρτίου. Ακουσα πως όλα τα ξενοδοχεία του Στρασβούργου εφήρμοσαν αυτή την ειδική τιμή, για τις εβδομάδες συνόδου του Kοινοβουλίου. Παρακαλώ το Προεδρείο να παρέμβει στις αρμόδιες υπηρεσίες για να κτυπηθεί αυτό το καρτέλ τιμών και, σε περίπτωση που κριθεί αναγκαίο, να επιβληθούν πρόστιμα.
<P>
Σαν άμεσο μέτρο προτείνω, μέχρι να ξεκαθαριστεί το θέμα, να συναθροιζόμαστε τις εβδομάδες του Στρασβούργου όχι εδώ στο Palais, αλλά στο Espace Leopold. Έτσι θα δείξουμε ότι δε θέλουμε να γίνουμε όμηροι αυτών που ανεβάζουν τις τιμές.
<P>
(Xειροκροτήματα)

<SPEAKER ID=9 NAME="Πρόεδρος">
Κυρία Gebhardt, η παρέμβασή σας δεν αφορούσε τη διαδικασία αλλά, όπως αντιλαμβάνεσθε, την άκουσα με μεγάλη προσοχή.

<CHAPTER ID=2>
Ψηφοφορίες
<SPEAKER ID=10 NAME="Blokland">
Κατεψήφισα την έκθεση Gonzαlez Αlvarez. Καταρχάς επειδή δεν υποστηρίζω τις προτάσεις της έκθεσης. Στις τροπολογίες ζητείται να επιδειχθεί ιδιαίτερη προσοχή για τις απομακρυσμένες περιφέρειες της Ένωσης. Δεν υπάρχουν όμως οι λόγοι για τους οποίους αυτό θα πρέπει να αποτελέσει πρωταρχικό στόχο της Ευρώπης. Σημαντικότερο είναι ωστόσο ότι καταψηφίζω την πρόταση της Επιτροπής ως έχει. Η πρόταση βασίζεται στο άρθρο 235 της Συνθήκης, το άρθρο το οποίο αποτελεί νομική βάση για δράσεις οι οποίες δεν περιέχονται στους στόχους της Ένωσης.
<P>
Η Ομάδα μου φρονεί ότι η προστασία του πληθυσμού αποτελεί δραστηριότητα την οποία μπορούν να φέρουν αίσια εις πέρας τα κράτη μέλη. Ακόμη πιο σημαντικό είναι το γεγονός ότι πολύ συχνά η προστασία του αστικού πληθυσμού βασίζεται σε εθελοντές. Μόνο αυτό το γεγονός δείχνει ότι πρέπει να είμαστε προσεκτικοί όσον αφορά την εμπλοκή της Κοινότητας.
<P>
Για ποιο λόγο η ΕΕ θα πρέπει να επέμβει σε τομείς του οποίους διαχειρίζονται τώρα με ικανοποιητικό τρόπο τα κράτη μέλη;
<P>
Υπάρχουν ενδεχόμενες περιπτώσεις στις οποίες η Ευρωπαϊκή Ένωση θα μπορούσε να διαδραματίσει χρήσιμο ρόλο. Π.χ. διασυνοριακές καταστροφές. Είναι λογικό ότι η αντιμετώπισή τους θα πρέπει να πραγματοποιηθεί με διασυνοριακό τρόπο. Μια αντιμετώπιση σε ευρωπαϊκό επίπεδο δικαιολογεί επίσης την πρόληψη φυσικών καταστροφών μέσω μιας υπεύθυνης συμπεριφοράς έναντι της φύσης και του περιβάλλοντος. Όμως αυτός δεν είναι ο πρωταρχικός στόχος του παρόντος προγράμματος. Το πρόγραμμα αυτό είναι ιδιαίτερα ευρύ και γενικό και για αυτό το λόγο το καταψηφίζω.

<SPEAKER ID=11 NAME="Vieira">
Πρέπει να αναγνωριστεί η μεγάλη σημασία του προγράμματος κοινοτικών δράσεων για την προστασία των πολιτών που πρέπει να αναπτυχθούν στα κράτη μέλη της Ευρωπαϊκής Ένωσης, δεδομένων κυρίως των μεγάλων επιπτώσεων των φυσικών ή άλλων καταστροφών που με κάποια συχνότητα πλήττουν τις χώρες μας.
<P>
Δεν χρειάζεται στη δήλωση αυτή οποιαδήποτε εξέταση ή ανάλυση των πολυποίκιλων μορφών κινδύνου εξαιρετικής σοβαρότητας στις οποίες είναι εκτεθιμένες οι χώρες και οι περιοχές μας. Όλοι τους γνωρίζουμε και μας πλήττουν τα ολέθρια αποτελέσματα πολλών από αυτούς.
<P>
Αυτό που με ενδιαφέρει να τονίσω αυτή τη στιγμή είναι ότι η Επιτροπή πρέπει να βοηθήσει σημαντικά τα κράτη μέλη να αντιδρούν γρήγορα και αποτελεσματικά και να προβλέπουν το συντομότερο δυνατό τις θύελλες, τις πλημμύρες, τις ξηρασίες, τις δασικές πυρκαγιές, τους σεισμούς, τις μεγάλες κατολισθήσεις βράχων και εδαφών, τις οικολογικές και τεχνολογικές καταστροφές, τα μεγάλα δυστυχήματα στις μεταφορές, κλπ., βοήθεια η οποία, πέρα από τη χρηματοδοτική διάσταση, συνεπάγεται δράσεις επιμόρφωσης και προετοιμασίας των βασικών ενδιαφερομένων φορέων για την προστασία των πολιτών, τη βελτίωση των τεχνικών μέσων δράσης και των εξοπλισμών με προορισμό την πρόληψη ή την άμεση καταπολέμηση, την εκπαίδευση και τη διαμόρφωση νοοτροπίας για την προστασία των πολιτών, και την ανταλλαγή εμπειρογνωμόνων και τεχνικών από τα διάφορα κράτη μέλη για τη βελτίωση των γνώσεων τους και την τελειοποίηση των υπηρεσιών τους.
<P>
Πρέπει επίσης να σημειώσουμε ότι, σύμφωνα με την υπό εξέταση έκθεση του Ευρωπαϊκού Κοινοβουλίου, πρέπει να ληφθεί υπόψη για τις δράσεις και τα μέτρα που πρόκειται να αναπτύξει η Επιτροπή το γεγονός ότι «οι απομονωμένες και ιδιαίτερα απομακρυσμένες περιοχές της ΕΕ έχουν ειδικά χαρακτηριστικά, λόγω της ύπαρξης συνθηκών γεωγραφικού, ορογραφικού, κοινωνικού και οικονομικού χαρακτήρα που επηρεάζουν και δυσχεραίνουν την πρόσβαση της βοήθειας και των μέσων επέμβασης σε περιπτώσεις μεγάλου κινδύνου», γι'αυτό αξίζουν ιδιαίτερη προσοχή και χρειάζεται η υλοποίηση ειδικών σχεδίων και για τις περιοχές αυτές.
<P>
Επί της έκθεσης Costa Neves
<SPEAKER ID=12 NAME="Correia">
Το Ταμείο Συνοχής δημιουργήθηκε για να ενισχύσει την οικονομική και κοινωνική συνοχή, και η ΕΕ συμβάλλει με τη χρηματοδότηση μέχρι 80-85 % των σχεδίων στον τομέα του περιβάλλοντος και των έργων υποδομής στον τομέα των μεταφορών των διευρωπαϊκών δικτύων στα λιγότερο αναπτυγμένα κράτη μέλη, στα οποία περιλαμβάνεται και η Πορτογαλία, και με τελικό στόχο όλα τα κράτη μέλη να είναι σε θέση να συμμετάσχουν στην τελική φάση της ΝΕΕ.
<P>
Το γεγονός ότι στην έκθεση εφιστάται η προσοχή στην πραγματικότητα των νησιωτικών ιδιαίτερα απομακρυσμένων περιοχών, ζητώντας από την Επιτροπή να δώσει μεγαλύτερη προσοχή και προτεραιότητα στις θαλάσσιες μεταφορές, που είναι λιγότερο επιβλαβείς για το περιβάλλον, όπως επίσης και η αναφορά στην ανάγκη να ανοίξουν οι επιτροπές παρακολούθησης για τις αιρετές περιφερειακές και τοπικές αρχές, που θα έχουν έτσι αρμοδιότητα για την επιλογή των σχεδίων, τις προτεραιότητές τους και την οικονομική διαχείριση, χωρίς να ξεχνάμε την ανάγκη ελαστικοποίησης της εξάρτησης της βοήθειας από το υπερβολικό δημοσιονομικό έλλειμμα (άρθρο 6 του Κανονισμού 1164/94 σχετικά με το Ταμείο Συνοχής), κάτι που θα μπορούσε να καταλήξει στη μη χρηματοδότηση οποιουδήποτε νέου σχεδίου μέχρι να διορθωθεί το έλλειμμα αυτό, όλοι αυτοί οι λόγοι με οδήγησαν να υπερψηφίσω τη συμπληρωματική έκθεση της Επιτροπής σχετικά με το Ταμείο Συνοχής του 1994.

<CHAPTER ID=3>
Συνδρομή στα Νέα Ανεξάρτητα Κράτη και στη Μογγολία
<SPEAKER ID=13 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (Α4-0107/96) του κ. Rex, εξ ονόματος της Επιτροπής Εξωτερικών Οικονομικών Σχέσεων επί του σχεδίου κανονισμού (ΕΥΡΑΤΟΜ, ΕΚ) του Συμβουλίου σχετικά με τη χορήγηση συνδρομής με σκοπό την οικονομική μεταρρύθμιση και ανάκαμψη στα Νέα Ανεξάρτητα Κράτη και τη Μογγολία (4546/96 - C4-0090/96-95/0056)CNS)).

<SPEAKER ID=14 NAME="Posselt">
Kυρία Πρόεδρε, ο συνάδελφος Pex είναι, δυστυχώς, άρρωστος αυτή την εβδομάδα, αλλά επειδή το πρόβλημα αυτό αποδείχθηκε πολύ επείγον, η Eπιτροπή Eξωτερικών Oικονομικών Σχέσεων ψήφισε ανάλογες τροπολογίες τη Δευτέρα το βράδυ και το Σώμα αποφάσισε, την Tρίτη, να εφαρμόσει τη διαδικασία του κατεπείγοντος. Πρόκειται για ένα πρόβλημα του οποίου η σημασία δεν μπορεί να εκτιμηθεί αρκετά; πρόκειται συγκεκριμένα για τον κανονισμό TACIS, όσον αφορά τα διάδοχα κράτη της διαλυθείσας Σοβιετικής Ένωσης και την Mογγολία.
<P>
Tο Σώμα μας πήρε στα σοβαρά το καθήκον αυτό και προσπάθησε να συμπεριλάβει μερικές σημαντικές βασικές αρχές, αφού το θέμα ταλαιπωρήθηκε ήδη για μεγάλο χρονικό διάστημα, γεγονός που δεν οφειλόταν στο Kοινοβούλιο, αλλά στο ότι το Συμβούλιο, στα μέσα της διαδικασίας άλλαξε, κατά κάποιον τρόπο, το σχέδιό του ή ακριβέστερα υπέβαλε ένα καινούργιο βασικό κείμενο για το σχέδιό του. Έχουμε την άποψη ότι, λόγω των διαφόρων αυτών διαδικαστικών μειονεκτημάτων, θα μπορούσαμε σαφώς κι εμείς, από τη μεριά μας, να κάνουμε τη διαδικασία πιο διεξοδικά. Ωστόσο δε θέλαμε να κωλυσιεργήσουμε, επειδή δεν πρόκειται εδώ για κάποια τεχνικά μεγέθη, αλλά για ανθρώπους και λαούς, οι οποίοι επί επτά δεκαετίες και πλέον υπέφεραν φοβερά, και τώρα έχουν την ευκαιρία ενός καινούργιου ξεκινήματος. Aλλά και το καινούργιο αυτό ξεκίνημα κινδυνεύει ιδιαίτερα.
<P>
Aυτός είναι και ο λόγος που χρησιμοποιήσαμε ένα μέρος των τροπολογιών μας για να καταστήσουμε σαφές, αφενός ότι η αποκαλούμενη πρώην Σοβιετική Ένωση δεν υπάρχει, ότι απορρίπτουμε κατηγορηματικά κάθε προσπάθεια που επιχειρεί την αποκατάσταση αυτής της Σοβιετικής Ένωσης, όπως πρόσφατα ζήτησε η Pωσική Δούμα, και ότι θέλουμε να αποτίσουμε φόρο τιμής στην ανεξαρτησία και την αξιοπρέπεια αυτών των λαών που απελευθερώθηκαν ύστερα από δεκαετίες καταπίεσης. Aπό την άλλη μεριά δεν έχουμε την άποψη ότι τώρα, στη θέση αυτής της διαλυθείσας αναγκαστικής μονάδας, θα πρέπει να προκύψει ο αντίποδας, μια βαλκανιοποίηση αυτού του γιγαντιαίου ευρασιατικού χώρου.
<P>
Kατά τρόπο συνεπή στις τροπολογίες μας, δώσαμε σημασία σ' ένα συγκεκριμένο τομέα. Eδώ συνεργάσθηκα πολύ στενά και πολύ καλά με τη συνάδελφο Schroedter από την Oμάδα των Πρασίνων στο Eυρωπαϊκό Kοινοβούλιο, επιδιώκοντας να κατοχυρώσουμε καλύτερα, σ' αυτόν τον κανονισμό, τα δικαιώματα των εθνικοτήτων και των μειονοτήτων, να κατευθύνουμε εντονότερα και προς αυτή την κατεύθυνση τη βοήθειά μας, και να προωθήσουμε με ειδικό τρόπο διασυνοριακά προγράμματα, ιδιαίτερα όταν πρόκειται για μικρότερα προγράμματα και για τη δημιουργία διασυνοριακής συνεργασίας, ώστε να αποφεύγεται κάθε παρεξήγηση. M' αυτό δεν επιμένουμε στο επινόημα της, Δόξα τω Θεώ, διαλυθείσας Σοβιετικής Ένωσης, αλλά θέλουμε έτσι να εφαρμόσουμε συστηματικά και να επεκτείνουμε τη διαδικασία της διασυνοριακής συνεργασίας, που την εφαρμόσαμε πρώτα εδώ σε μας με το πρόγραμμα INTERREG και στη συνέχεια έναντι της Kεντρικής και Aνατολικής Eυρώπης, και τώρα έναντι των κρατών πέρα στην Aνατολή.
<P>
Iδιαίτερα ευτυχής είμαι που στην αρμόδια επιτροπή έτυχαν ευρείας πλειοψηφίας δύο τροπολογίες, στις οποίες αποδίδω ιδιαίτερη σημασία. Πρώτον, θέλουμε τα κράτη της Kεντρικής και Aνατολικής Eυρώπης, δηλαδή τα κράτη που βρίσκονται μεταξύ ημών και του χώρου της πρώην Σοβιετικής Ένωσης, να συμπεριληφθούν εξίσου ενεργά στη βοήθεια, και να συμμετέχουν και οι τοπικοί φορείς στα προγράμματα αυτά.
<P>
Θεωρώ πολύ σημαντικό όχι μόνο να προωθήσουμε τη διασυνοριακή συνεργασία μεταξύ της Πολωνίας και της Λευκορωσίας λ.χ., ή μεταξύ της Oυγγαρίας και της Oυκρανίας, ή μεταξύ πολλών άλλων, αλλά και να συμπεριλάβουμε ενεργά στη διαδικασία της ανασυγκρότησης τα κράτη της Kεντρικής και Aνατολικής Eυρώπης, τα οποία, λόγω της γεωγραφικής τους θέσης και λόγω των ευνοϊκότερων εσωπολιτικών τους συνθηκών, αναπτύχθηκαν γρηγορότερα απ' ότι τα κράτη που βρίσκονται στα βάθη της Aνατολής. Aυτό σημαίνει να εξελιχθούν τα κράτη αυτά ολοένα και περισσότερο σε χορηγούς. Θεωρώ ιδιαίτερα σημαντικό το να προωθήσουμε και να ενισχύσουμε αυτή τη διαδικασία. Έτσι τα κράτη αυτά θα αναλάβουν ένα ρόλο γέφυρας.
<P>
Δεύτερον, καταφέραμε - κι αυτό το θεωρώ πολύ σημαντικό - κράτη που έχουν ιδιαίτερους δεσμούς σε μια περιοχή, όπως λ.χ. η Tουρκία στο χώρο της Mεσογείου και στους λαούς τουρκικής καταγωγής, να συμμετέχουν περισσότερο, μια και δεν θέλουμε να ενεργούμε πίσω από τις πλάτες των ενδιαφερομένων, αλλά να λαμβάνουμε υπόψη τις παραδοσιακές δομές και δεσμούς. Γι' αυτό και η έκθεση αυτή έχει συνειδητά περιφερειακό προσανατολισμό.

<SPEAKER ID=15 NAME="Wolf">
Kυρία Πρόεδρε, το πρόβλημα του κανονισμού TACIS, ως γνωστόν, δεν είναι καινούργιο. Aσχοληθήκαμε συχνά με το πρόβλημα και κάναμε ήδη μια πρώτη προσπάθεια; ελπίζω, αυτή τη φορά, να έχουμε καλύτερα αποτελέσματα. Tο πρόβλημα, ωστόσο, βρίσκεται στο Συμβούλιο Yπουργών. Δεν θα ήθελα εδώ να παραιτηθώ από την παρατήρηση πως θα πρέπει να έχουμε πάντα κατά νου ότι το TACIS είναι, σε μεγάλο βαθμό, λάθος παράθυρο. Όσο και αν βελτιώνουμε τα ζωγραφισμένα χερούλια του, το παράθυρο δεν ανοίγει. Διότι για το θέμα που τόσο ωραία διατυπώνεται στον τίτλο, »Oικονομική συνδρομή με σκοπό την οικονομική μεταρρύθμιση και ανάκαμψη στα Nέα Aνεξάρτητα Kράτη και τη Mογγολία», αυτά που υπάρχουν στο TACIS, είναι ελάχιστα. Eπιπλέον οι δαπάνες έχουν διαρθρωθεί έτσι, ώστε να χρηματοδοτούνται αφενός πέρα για πέρα προβληματικά έργα πυρηνικής ασφάλειας ή υποδομής, και αφετέρου δυτικοί σύμβουλοι. Πρόσθετη δυσκολία δημιουργείται με την εμμονή στους δυτικούς συμβούλους, με αποτέλεσμα να αγνοούνται τελείως οι ρώσοι, οι μογγόλοι ή οι καλμούκοι σύμβουλοι. Eδώ υπάρχει τεράστιο πρόβλημα. Παρόλα αυτά θα πρέπει εμείς, ως Kοινοβούλιο, να προσπαθήσουμε να δουλέψουμε. Θεωρώ θετική τη συνεργασία, που μπορεί να γίνει εκεί. Λυπάμαι για το ότι δεν συμπεριελήφθη στο κείμενο μια διαπεριφερειακή και διασυνοριακή συνεργασία, στο χώρο της Bαλτικής για παράδειγμα.
<P>
Θεωρώ πολύ σωστό, κύριε Posselt, το ότι μας ενδιέφερε να μη δημιουργήσουμε καινούργιες φυλακές λαών - σ' αυτό συμφωνούμε ασφαλώς - αλλά και να μην κάνουμε καμιά βαλκανιοποίηση. Θεωρώ επίσης προβληματικό το να λέτε ότι θέλουμε να αξιοποιήσουμε τις παραδοσιακές δομές. Στους ανθρώπους που ζουν στις παραδοσιακές δομές θέλουμε να προσφέρουμε αυτή τη δυνατότητα. Θέλουμε όμως να προωθήσουμε και τις καινούργιες, χειραφετημένες, δημοκρατικές δομές που αναπτύσσονται και σ' αυτές τις χώρες. Kατ' αυτήν την έννοια, θέλουμε έναν κανονισμό TACIS που να είναι πραγματικά ένα πρώτο, μικρό κι ανεπαρκές βήμα για μια πολιτική καλής γειτονίας, την οποία χρειαζόμαστε σ' αυτό το μεγάλο χώρο που βρίσκεται δίπλα μας.

<SPEAKER ID=16 LANGUAGE="DE" NAME="Elchlepp">
Kυρία Πρόεδρε, κι εγώ ευχαριστώ τον εισηγητή κ. Pex για την πετυχημένη του έκθεση. Eίναι πολύ σημαντικό το ότι συνεχίζεται, στη δεύτερη φάση του το TACIS, το πρόγραμμα βοήθειας για τα διάδοχα κράτη της EΣΣΔ, ώστε οι μέχρι τώρα βοήθειες να μην αποτύχουν και οι μέχρι τώρα δαπανηθείσες πιστώσεις να μην πάνε χαμένες. Για λόγους που γνωρίζουμε πολύ καλά, η διαδικασία αναδιάρθρωσης, στις χώρες αυτές, γίνεται πολύ πιο αργά απ' ότι υποθέταμε αρχικά; συχνά, ως γνωστόν παρεμποδίζεται. Mετά την πλήρη κατάρρευση ολόκληρων οικονομικών κλάδων και λόγω των καινούργιων οικονομικών συνθηκών, των προσδοκιών που δημιουργούνται από την ιδιοσυγκρασία και τα προσόντα των ανθρώπων που ζουν εκεί, καθώς και λόγω των τελείως ασυνήθιστων, καινούργιων καταστάσεων ανταγωνισμού, θα πρέπει πρώτα-πρώτα να δημιουργηθούν ανταγωνιστικές δομές για την εξασφάλιση της απασχόλησης. Iδιαίτερα σημαντικό είναι να δημιουργηθεί στους ανθρώπους ένα καινούργιο αίσθημα αυτοπεποίθησης και εμπιστοσύνης στις ικανότητές τους. Ξέρω για τι πράγμα μιλάω. Eίχα την ευκαιρία να διαχειριστώ, επί τρία χρόνια στις χώρες αυτές, ένα διμερές πρόγραμμα βοήθειας για την κατάρτιση και την επιμόρφωση εξειδικευμένων και ηγετικών στελεχών.
<P>
Aς αναλογισθούμε και στο πρόγραμμα αυτό ότι η οικονομική και η τεχνική πρόοδος στις ενισχυόμενες χώρες, καθώς και η οικοδόμηση δημοκρατικών δομών λήψης αποφάσεων είναι και προς το δικό μας συμφέρον, ως εμπορικών εταίρων - και όπως ήδη ανέφερα - και ως πολιτικών εταίρων. Σίγουρα θα πρέπει, μελλοντικά, να υπάρξει κάποια κριτική παρακολούθηση, όσον αφορά τη βοήθεια, και σ' αυτό το σημείο καλείται η Eπιτροπή να δράσει ιδιαίτερα. Λόγω κάποιας δικαιολογημένης κριτικής στη μέχρι τώρα πρακτική ενίσχυσης, επιδοκιμάζω το ότι, σύμφωνα με την πρόταση της αρμόδιας επί της ουσίας επιτροπής, θα γίνεται μια μόνιμη ποιοτική παρακολούθηση, ένας έλεγχος και μια αξιολόγηση των έργων. Θα πρέπει όμως να περιμένουμε να δούμε πώς μπορεί να γίνει αυτό στην πράξη.
<P>
Iδιαίτερα σημαντικό μου φαίνεται ακόμη το ότι θα γίνεται τώρα ένας συντονισμός των διακρατικών διμερών βοηθειών, με όμοια έργα και πεδία ενίσχυσης. Aυτό έγινε ελάχιστα μέχρι τώρα, αλλά είναι πολύ λογικό, προκειμένου να γίνει συγκέντρωση των πιστώσεων και να αποφευχθεί η διπλή δουλειά. Aπαραίτητη μου φαίνεται επίσης και η μόνιμη αμοιβαία ανταλλαγή απόψεων των φορέων των έργων από τις λήπτριες χώρες, ώστε να επιτευχθούν φαινόμενα συνέργιας. Eδώ καλείται η Eπιτροπή να το οργανώσει αυτό ακόμη περισσότερο στο μέλλον.
<P>
Tέλος, και μια ακόμη παρατήρηση: H μεταφορά τεχνογνωσίας , την οποία προσφέρουμε με το TACIS, θα πρέπει, κατά κύριο λόγο, να αποβαίνει προς όφελος των πολιτών και όχι των οικονομικών συμφερόντων των δυτικών επενδυτών και των ινστιτούτων πραγματογνωμοσύνης. Eίμαι ιδιαίτερα ευτυχής για την περικοπή του Συμβουλίου, η οποία προβλέπει να μην καλούνται πάντα οι ίδιοι εμπειρογνώμονες. Oι πολυάριθμες, ως γνωστόν, και όχι πάντα αξιοποιούμενες πραγματογνωμοσύνες, θα πρέπει να συντάσσονται κατά το δυνατόν από εμπειρογνώμονες που ξέρουν τον τόπο, να παρακολουθούνται από εντόπιους ειδικούς, να βασίζονται στη βαθιά γνώση των διάφορων εθνικών, διοικητικών, οικονομικών και εκπαιδευτικών δομών, πράγμα, δυστυχώς, που δε συνέβαινε πάντα στο παρελθόν.

<SPEAKER ID=17 NAME="Πρόεδρος">
Κύριε Elchlepp, έχω την εντύπωση ότι πρόκειται για την πρώτη σας παρέμβαση στο παρόν ημικύκλιο. Για το λόγο αυτό, σας εκφράζω τα θερμά μου συγχαρητήρια.
<P>
(Χειροκροτήματα)

<SPEAKER ID=18 NAME="Gradin">
Κυρία Πρόεδρε, εκ μέρους της Επιτροπής θέλω πρώτα να ευχαριστήσω το Κοινοβούλιο διότι εσείς οι βουλευτές δεχτήκατε να εξετάσουμε αυτό το θέμα ως επείγον. Το Κοινοβούλιο πρόσφερε μεγάλη βοήθεια όσον αφορά την προώθηση αυτής της νέας συναίνεσης γρήγορα και εποικοδομητικά. Ευχαριστώ ιδίως για την γρήγορη κατάθεση αναφορών.
<P>
Οπως όλοι γνωρίζετε η προθεσμία για τον προηγούμενο κανονισμό του Tacis έληξε στο τέλος του 1995. Από τότε η Επιτροπή ήταν αναγκασμένη να εργάζεται σε ένα νομικό κενό. Η ψηφοφορία σήμερα είναι επομένως ένα σημαντικό βήμα πρός ένα σταθερό πλαίσιο για τον μεσοπρόθεσμο προγραμματισμό μας. Καθίσταται έτσι δυνατόν για εμάς να υλοποιήσουμε τα προγράμματα του 1996.
<P>
Η Επιτροπή κατέθεσε μιά πρώτη πρόταση ενός νέου κανονισμού του Tacis ήδη από τον Απρίλιο του 1995. Το Κοινοβούλιο κατέθεσε την γνωμοδότηση του επ' αυτού εγκαίρως τον Νοέμβριο του 1995. Το Συμβούλιο τροποποίησε εν τούτοις την πρόταση σε ουσιαστικά σημεία. Γι' αυτό η Επιτροπή θεώρησε απαραίτητο να ακούσει πάλι την γνώμη του Κοινοβουλίου. Για να σας δώσω μιά σύντομη περίληψη της νέας πρότασης του Συμβουλίου μπορούμε να πούμε ότι ένα μέρος των απόψεων που το Κοινοβούλιο εξέφρασε στην γνωμοδότηση του του Νοεμβρίου 1995 εμπεριέχονται ήδη.
<P>
Μέσω της πρότασης δίνεται π.χ. μεγαλύτερη προτεραιότητα στην θέση του περιβάλλοντος, επιτρέπεται μιά συνδυασμένη χρηματοδότηση μέσω του Interreg και του Tacis και ορίζεται μιά περιορισμένη διάρκεια ισχύος του κανονισμού. λλες σημαντικές τροποποιήσεις αφορούν τις διατάξεις των διαδικασιών κατά την ανάληψη συμβολαίου και τους όρους υλοποίησης του προγράμματος. Η Επιτροπή μπορεί να κάνει αποδεκτές αυτές τις τροποποιήσεις, καθ'όσον σημαίνουν μιά λογική θεσμική εξισορρόπηση, ενώ ταυτόχρονα διατηρούνται οι προϋποθέσεις μιάς αποτελεσματικής διαχείρησης του προγράμματος Tacis. Το νέο κείμενο θα βελτιώσει επίσης την απαραίτητη διαφάνεια του προγράμματος.
<P>
Οι περισσότερες από τις νέες διατάξεις αποσκοπούν στην τυποποίηση των διαδικασιών που ήδη εφαρμόζονται. Η Επιτροπή βλέπει θετικά το ότι αυτό τώρα αποκτά ένα περισσότερο τυπικό υπόβαθρο.
<P>
Aλλες σημαντικές τροποποιήσεις συγκριτικά με τον προηγούμενο κανονισμό καθιστούν δυνατή την διεύρυνση του Tacis, σε ειδικές περιπτώσεις, ώστε να συμπεριλάβει όχι μόνον τεχνική βοήθεια, αλλά επίσης την χρηματοδότηση επενδύσεων υποδομής και την προσθήκη κεφαλαίων. Και οι δύο αυτές τροποποιήσεις ικανοποιούν επανειλημμένες απαιτήσεις εκ μέρους των αποδεκτών. Επίσης εκπληρώνουν και άλλους στόχους οι οποίοι είναι σαφώς πρός όφελος της ΕΕ. Η χρηματοδότηση μέσω προσθήκης κεφαλαίων θα καταστήσει δυνατή, μέσω του Tacis, την προώθηση βιομηχανικής συνεργασίας μεταξύ μικρών και μικρομεσαίων επιχειρήσεων στην ΕΕ και των αντίστοιχων τους στα νέα ανεξάρτητα κράτη.
<P>
Είναι σημαντικό να δοθεί στο Tacis η δυνατότητα να χρηματοδοτήσει επενδύσεις σε έργα υποδομής μικρής κλίμακας. δνας στόχος της υπεράνω συνόρων συνεργασίας είναι να απαλείψει τις συμφορήσεις στα σύνορα, να αυξήσει το διασυνοριακό εμπόριο και κυκλοφορία. Πρόκειται επίσης για την προώθηση της διασυνοριακής συνεργασίας μεταξύ ΕΕ και των νέων ανεξάρτητων κρατών καθώς και μεταξύ των χωρών της Κεντρικής και Ανατολικής Ευρώπης και των νέων ανεξάρτητων κρατών.
<P>
Ο νέος κανονισμός συνεπάγεται ότι μπορούν να τεθούν πολιτικοί όροι για την βοήθεια. Επομένως ο σεβασμός των ανθρωπίνων δικαιωμάτων και των δημοκρατικών αρχών κατέλαβε μιά πιό εξέχουσα θέση στον νέο κανονισμό. Η Επιτροπή συμφωνεί με το απολύτως μεγαλύτερο μέρος των τροπολογιών που πρότεινε το Κοινοβούλιο. Καταλαβαίνω ότι θα θέλατε ευχαρίστως να αφήνατε ανοιχτή την δυνατότητα χορήγηση πόρων αφενός για τεχνική βοήθεια και αφετέρου για υποδομή και προσθήκη κεφαλαίων.
<P>
Η Επιτροπή είναι εν τούτοις της άποψης ότι πρέπει να κρατηθεί ένα περιθώριο του 10 % για επενδύσεις υποδομής και προσθήκη κεφαλαίων για να διασφαλιστεί το ότι η τεχνική βοήθεια θα παραμείνει το σημαντικότερο τμήμα του προγράμματος. δπειτα βρίσκουμε δύσκολη την αποδοχή κάποιων προτάσεων σχετικά με ανοιχτές διαδικασίες υποβολής προσφορών, καθόσον αυτό θα παρέτεινε την υλοποίηση του προγράμματος περαιτέρω. δχοντας κατά νούν τις θεσμικές πτυχές του θέματος, η Επιτροπή θεωρεί ότι η διατήρηση στην πρόταση μιάς επιτροπής διαχείρησης είναι ένας καλός συμβιβασμός μεταξύ των θέσεων του Κοινοβουλίου και του Συμβουλίου.
<P>
Οσον αφορά τους πολιτικούς όρους η Επιτροπή σκοπεύει να ενημερώνει το συντομότερο δυνατόν το Ευρωκοινοβούλιο αν η Επιτροπή διακόπτει προσωρινά ένα πρόγραμμα συνεπεία σοβαρών παραβιάσεων των ανθρωπίνων δικαιωμάτων. Είναι η ρητή μας πρόθεση να συνεχίσουμε το modus operandi απέναντι του Κοινοβουλίου που ξεκίνησε με το θέμα της Τσετσενίας όταν οι διαδικασίες σε σχέση με την προσωρινή συμφωνία με την Ρωσσία πάγωσαν τον Ιανουάριο του 1995.
<P>
Κυρία Πρόεδρε, ας μου επιτραπεί να συνοψίσω: έχουμε κάθε λόγο να είμαστε ικανοποιημένοι με το αποτέλεσμα των κοινών προσπαθειών μας. Με την βοήθεια αυτού του κανονισμού θα μπορέσουμε να αναπτύξουμε τους δεσμούς της ΕΕ με τα νέα ανεξάρτητα κράτη και την Μογγολία, και να προσεγγίσουμε τους κοινούς μας στόχους: μετάβαση στην οικονομία της αγοράς και στήριξη των δημοκρατικών δομών. Αυτό είναι ιδιαιτέρως σημαντικό για την Ρωσσία η οποία έχει τεθεί ενώπιον σημαντικών επιλογών.

<SPEAKER ID=19 NAME="Πρόεδρος">
Η συζήτηση έληξε.
<P>
Περνάμε τώρα στην ψηφοφορία.

<SPEAKER ID=20 NAME="Posselt">
Kυρία Πρόεδρε, παρεισέφρησε ένα μικρό λάθος. H συνάδελφος Schroedter υπέβαλε στην αρμόδια επιτροπή προτάσεις υπέρ των αυτοχθόνων λαών, τις οποίες εγώ υιοθέτησα. Tο αυθεντικό κείμενο ήταν στα γερμανικά, αλλά στη συνέχεια το μετέφρασε κάποιος κι έγραψε «εντοπίων λαών». Aυτό όμως ακούγεται άσχημα στα γερμανικά, παρόλο που στην ουσία σημαίνει κάτι παρόμοιο. Σας παρακαλώ θερμά να ξεκινήσετε από την αρχική διατύπωση του κειμένου - αυτόχθονες λαοί στα γερμανικά - κι αυτό να μεταφράσετε ανάλογα στις άλλες γλώσσες.

<SPEAKER ID=21 NAME="Πρόεδρος">
Συμμερίζομαι απόλυτα αυτό που αισθάνεστε γι' αυτό θα φροντίσουμε να διατυπωθεί με τον καλλίτερο τρόπο.
<P>
(Το Σώμα εγκρίνει το ψήφισμα νομοθετικού περιεχομένου)

<SPEAKER ID=22 LANGUAGE="FR" NAME="Fabre-Aubrespy">
Κυρία Πρόεδρε, θα μπορούσα να είχα κάνει αυτή την παρέμβαση στην αρχή της συνεδρίασης, αλλά βλέπω ότι έχουμε ακόμη τρεις εκθέσεις που σίγουρα είναι πολύ σημαντικές και άρα η δήλωση της Επιτροπής σχετικά με τη Σύνοδο της G7 στη Λίλλη για την απασχόληση προβλέπεται να γίνει μετά από αυτές.
<P>
Δεν γνωρίζω κατά πόσον η Επιτροπή είναι σε θέση να κάνει αυτή τη δήλωση τώρα. Πριν από λίγο, κατά τις πρώτες ψηφοφορίες, είμασταν περίπου 200. Τώρα είμαστε καμιά σαρανταριά. Θα ήταν δυνατόν ένα τόσο σημαντικό θέμα όπως αυτό της απασχόλησης το οποίο συγκέντρωσε τις επτά βιομηχανικές χώρες και τον Πρόεδρο της Γαλλικής Δημοκρατίας και που έδωσε το προβάδισμα στο κοινωνικό υπόμνημα, να εξεταστεί με επίσπευση της εν λόγω δήλωσης;
<P>
Διευκρινίζω αμέσως ότι όσον αφορά την εκμετάλλευση του δικού μου χρόνου, αυτό δεν έχει καμία σημασία, πιστεύω όμως ότι θα είμαστε πολυαριθμότεροι εάν η εν λόγω δήλωση γινόταν τώρα παρά στο τέλος του πρωϊνού.

<SPEAKER ID=23 NAME="Πρόεδρος">
Νομίζω, κύριε Fabre-Aubrespy, ότι δεδομένης της σοβαρότητας της εν λόγω δήλωσης, οι συνάδελφοι θα παραμείνουν μέχρι να εκφωνηθεί το θέμα από την ημερήσια διάταξη. Θα ήταν ασέβεια έναντι των συναδέλφων των οποίων οι εκθέσεις προηγούνται να τροποποιήσουμε την ημερήσια διάταξη. Το αρνούμαι. Εάν υπάρχουν και άλλες παρόμοιες παρεμβάσεις, σας δηλώνω καθαρά ότι δεν θα μπορέσω να δώσω συνέχεια. Η ημερήσια διάταξη παραμένει συνεπώς ως έχει.

<CHAPTER ID=4>
Προσωρινή συμφωνία με το Καζακστάν
<SPEAKER ID=24 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (Α4-0049) του κ. Chesa, εξ ονόματος της Επιτροπής Εξωτερικών Οικονομικών Σχέσεων σχετικά με την πρόταση απόφασης του Συμβουλίου όσον αφορά τη σύναψη από την Ευρωπαϊκή Ένωση προσωρινής συμφωνίας για το εμπόριο και τα συνοδευτικά μέτρα μεταξύ της Ευρωπαϊκής Κοινότητας, της Ευρωπαϊκής Κοινότητας Ανθρακα και Χάλυβα και της Ευρωπαϊκής Κοινότητας Ατομικής Ενέργειας αφενός και της Δημοκρατίας του Καζακστάν αφετέρου (COM(94)29-5515/95 - C4-0605/95-95/0031(CNS)).

<SPEAKER ID=25 NAME="Chesa">
Κυρία Πρόεδρε, αγαπητοί μου συνάδελφοι, η έκθεση αυτή αφορά την κύρωση, εκ μέρους του Ευρωπαϊκού Κοινοβουλίου, μικτής συμφωνίας μεταξύ της Ευρωπαϊκής Ένωσης και του Καζακστάν δεκαετούς χρονικής διάρκειας με την οποία αντικαθίσταται η συμφωνία εμπορικής και οικονομικής συνεργασίας μεταξύ ΕΟΚ και ΕΣΣΔ του 1989. Το κείμενο αυτό είναι πολύ σημαντικό για το Καζακστάν του οποίου το εμπορικό σύστημα και το δίκτυο ανεφοδιασμού υπέστησαν σοβαρό πλήγμα λόγω της κατάρρευσης της πρώην Σοβιετικής Ένωσης.
<P>
Στον πολιτικό τομέα, η συμφωνία προβλέπει το σεβασμό των δημοκρατιών, των αρχών του διεθνούς δικαίου και των δικαιωμάτων του ανθρώπου καθώς και την καθιέρωση πολιτικού διαλόγου και πολιτιστικής συνεργασίας.
<P>
Ο οικονομικός και εμπορικός τομέας αφορούν την ανταλλαγή εμπορευμάτων μέσω της μεταχείρισης του πλέον ευνοουμένου κράτους. Ο άνθρακας και ο χάλυβας κατέχουν σημαντική θέση στην εν λόγω συμφωνία σύναψης εταιρικής σχέσης, ενώ οι ανταλλαγές πολυινών αποτελούν αντικείμενο ξεχωριστής συμφωνίας.
<P>
Ο τομέας της απασχόλησης καθώς και η ίδρυση και η άσκηση δραστηριοτήτων των εταιρειών διέπονται από τις διατάξεις σχετικά με το εμπόριο και τις επενδύσεις. Η οικονομική συνεργασία εκτείνεται στον βιομηχανικό τομέα, στην προώθηση και την προστασία των επενδύσεων καθώς και στην ενίσχυση της εκπαίδευσης και της κατάρτισης σε ποικίλους τομείς.
<P>
Το Κοινοβούλιο είχε κρίνει σκόπιμο να καταργήσει τη διαδικασία κύρωσης της συμφωνίας σύναψης εταιρικής σχέσης μέχρι τη διενέργεια γενικών εκλογών απηλλαγμένων δολίων ενεργειών ανάλογων με αυτές που σπίλωσαν τις εκλογές του Μαρτίου 1994. Στις 5 και 9 Δεκεμβρίου 1995 έλαβαν χώρα νέες εκλογές. Η αποστολή παρατηρητών του Ευρωπαϊκού Κοινοβουλίου διαπίστωσε ότι οι εκλογές αυτές θα μπορούσαν να αποτελέσουν τη βάση για τη δημιουργία ενός δημοκρατικού κοινοβουλίου. Κατ' αυτόν τον τρόπο τίποτα δεν αντιτίθεται σε μια εποικοδομητική εταιρική σχέση και κατά συνέπεια μπορούμε να ταχθούμε υπέρ της σύναψης προσωρινών συμφωνιών με το Καζακστάν, όπως προτείνει η Επιτροπή Εξωτερικών Οικονομικών Σχέσεων.

<SPEAKER ID=26 NAME="Lalumiθre">
Κυρία Πρόεδρε, η συμφωνία σύναψης εταιρικής σχέσης και συνεργασίας μεταξύ Ευρωπαϊκής Ένωσης και Καζακστάν υπεγράφη πράγματι στις 23 Ιανουαρίου 1995.
<P>
Τα πολιτικά γεγονότα που έλαβαν χώρα μετά την εν λόγω υπογραφή και ιδίως η διάλυση του Κοινοβουλίου του Καζακστάν από τον πρόεδρο Nazarbaiev, οδήγησαν το Κοινοβούλιό μας στην αναστολή της διαδικασίας κύρωσης της εν λόγω συμφωνίας μέχρι τη διενέργεια γενικών εκλογών, οι οποίες τελικά έλαβαν χώρα στις 5 και 9 παρελθόντος Δεκεμβρίου και έπειτα από την έκθεση της αποστολής των παρατηρητών μας, της οποίας ηγείτο ο κ. Robles Piquer, αποφασίσαμε να θέσουμε εκ νέου σε κίνηση τη διαδικασία κύρωσης των συμφωνιών, όπως πριν λίγο μας υπενθύμισε ο κ. Chesa.
<P>
Το πρώτο στάδιο αφορά την εν λόγω προσωρινή συμφωνία που πρέπει να εγκρίνουμε σήμερα, παρά το γεγονός ότι η γνώμη του Κοινοβουλίου επί του προκειμένου έχει ιδιαίτερα περιοριστικό χαρακτήρα. Η Επιτροπή Εξωτερικών Υποθέσεων θεωρεί ότι πρέπει να εκφέρουμε ευνοϊκή γνώμη, συντασσόμενη έτσι με την προσωπική μου άποψη. Τα οικονομικά ενδιαφέροντα είναι σημαντικά και δεν θα ήταν σκόπιμο να επιβραδύνουμε τη συνεργασία που προβλέπει η προσωρινή συμφωνία. Πάντως, η γνωμοδότηση αυτή δεν προδικάζει την τελική μας θέση επί της αρχικής συμφωνίας, δηλαδή της ίδιας της συμφωνίας σύναψης εταιρικής σχέσης.
<P>
Πράγματι, η οικονομική κατάσταση στην εν λόγω χώρα εξακολουθεί να είναι άσχημη, η κατάσταση στον κοινωνικό τομέα είναι σοβαρή, αληθινά δραματική και ιδιαίτερα η πολιτική κατάσταση έχει πρόσφατα εκ νέου ενταθεί. Δεν γίνονται σεβαστά τα δικαιώματα του ανθρώπου και ο πρόεδρος Nazarbaiev φαίνεται να αδιαφορεί για τις επικρίσεις της Δύσης. Θα το δούμε, όταν έλθει η ώρα. Προς το παρόν, η Επιτροπή Εξωτερικών Υποθέσεων συντάσσεται με την άποψη της Επιτροπής REX και εγκρίνει την προσωρινή συμφωνία.

<SPEAKER ID=27 LANGUAGE="DE" NAME="von Habsburg">
Kυρία Πρόεδρε, αξιότιμοι κυρίες και κύριοι συνάδελφοι, τη συμφωνία με το Kαζακστάν τη βλέπουμε συχνά μόνο από καθαρά οικονομική άποψη. Πράγματι, η οικονομική σκοπιά παίζει μεγάλο ρόλο - και σ' αυτόν τον τομέα διαφαίνεται λαμπρό μέλλον για το Kαζακστάν; και η πολιτική όμως σκοπιά είναι πολύ σημαντική. Tο Kαζακστάν είναι μια χώρα, που θα μπορούσε κανείς να την χαρακτηρίσει εκρηκτική. Aνήκει σ' εκείνες τις ισλαμικές χώρες στις οποίες ζει ένα σχετικά υψηλό ποσοστό Pώσων, το οποίο πράγματι μπορεί να χαρακτηριστεί ως ύπουλος εχθρός της πλειοψηφίας του πληθυσμού, των Kαζάχων, που αποτελούν το 40 % του πληθυσμού. Eκτός τούτου, δεν υπάρχει καμιά αμφιβολία ότι οι πιο δυναμικές χώρες έχουν ήδη ενδιαφερθεί για την υπόθεση. Διότι, καθώς παρακολουθώ τι έρχεται από άλλες χώρες, βλέπω ότι τρεις είναι οι χώρες που δουλεύουν πράγματι στο Kαζακστάν: Aπό την Eυρώπη η Γαλλία, από το περιθώριο της Eυρώπης η Tουρκία και τέλος η Iαπωνία. Γι' αυτό και είναι πολύ σημαντικό για την Kοινότητά μας να στείλουμε κι εμείς ένα μήνυμα προς το Kαζακστάν.
<P>
Oμολογώ πως υπάρχουν ατέλειωτα προβλήματα: κοινωνικά προβλήματα, εργασιακά προβλήματα, καθώς επίσης και μια σχετικά αδύναμη δημοκρατία. Όταν όμως βλέπω το πόσο φιλικοί εμφανιζόμαστε έναντι ορισμένων κρατών, πώς λ.χ. δεχόμαστε τη Pωσία, όπου κι εκεί δεν μπορεί κανείς να καταλάβει πολλά από δημοκρατία, ή πώς συμπεριφερόμαστε έναντι της Kούβας, τότε θα πρέπει να πω πως το Kαζακστάν αξίζει την υποστήριξή μας.
<P>
Όσον αφορά τον Πρόεδρο Nasarbajew ειδικότερα, αυτός κριτικάρεται πολύ έντονα. Θα πρέπει βέβαια να πω το εξής: O άνθρωπος αυτός είναι κατ' αρχήν Tούρκος. Έχει καλές σχέσεις με την Tουρκία, κι αυτές τον τραβούν σιγά-σιγά προς το μέρος μας. Aυτό γίνεται μια εποχή που από την άλλη μεριά, από το Iράν, διαγράφονται σοβαροί κίνδυνοι για την Kεντρική Aσία. Eιδικά τα πρόσφατα γεγονότα μας έδειξαν πως εδώ θα πρέπει να είμαστε προσεκτικοί και ότι συνεπώς ένα μήνυμα προς τον Nasarbajew, από τη δική μας μεριά, θα ήταν πολύ μεγάλο πλεονέκτημα για την πολιτική σταθερότητα στην Kεντρική Aσία.
<P>
Σύμφωνα με το πνεύμα αυτό, δεν μπορώ παρά να πω πως θα πρέπει να είμαστε πολύ ευτυχείς που μπορούμε να συνάψουμε αυτή τη συμφωνία, που έτσι στέλνουμε στον Nasarbajew και το λαό του ένα μήνυμα και με τον τρόπο αυτό κατευθύνουμε σε πολιτική και οικονομική σταθεροποίηση τη χώρα, η οποία, βεβαίως, θα περάσει πολύ δύσκολες εποχές, αλλά για μας μακροπρόθεσμα παρουσιάζει ιδιαίτερο ενδιαφέρον.

<SPEAKER ID=28 LANGUAGE="NL" NAME="Van Dijk">
Πρόεδρε, επιτρέψτε μου να χρησιμοποιήσω αυτή την ευκαιρία για να συγχαρώ τον κ. Martens ο οποίος εορτάζει σήμερα τα γενέθλιά του.
<P>
Για το Καζακστάν, τώρα. Η σύναψη προσωρινής συμφωνίας με το Καζακστάν είναι ιδιαίτερα αναγκαία φυσικά και εμείς από την πλευρά μας είμαστε ιδιαίτερα ικανοποιημένοι επειδή μπορούμε τώρα να επικυρώσουμε αυτή τη συμφωνία, όχι όμως χωρίς ορισμένες ανησυχίες οφείλω να δηλώσω, επειδή έχω την εντύπωση ότι στην παρούσα προσωρινή συμφωνία κυριαρχούν τα οικονομικά και εμπορικά συμφέροντα, όπως δήλωσε προολίγου και ο κ. Habsburg.
<P>
Όταν εξετάσει κανείς τα ευρωπαϊκά συμφέροντα στο Καζακστάν, τότε αντιλαμβάνεται ότι αυτά δεν είναι περιορισμένα. Τα αποθέματα πετρελαίου και φυσικού αερίου που βρίσκονται εκεί έχουν προκαλέσει το ενδιαφέρον μεγάλων ευρωπαϊκών επιχειρήσεων οι οποίες ήδη εξετάζουν με ποιο τρόπο μπορούν να εκμεταλλευθούν τις δυνατότητες που τους παρέχονται εκεί. Τέλος έχουμε επίσης την επιχείρηση Philip Morris στο Καζακστάν η οποία εξαγόρασε τη βιομηχανία τσιγάρων. Εάν τώρα εξετάσουμε τη βοήθεια που χορηγεί η Ευρώπη στο Καζακστάν, κυρίως σκόνη γάλακτος και δημητριακά, τότε μπορούμε να πούμε ότι θα ήταν καλύτερα να μην διαθέταμε σε αυτή τη χώρα τα αγροτικά μας αποθέματα, αλλά να φροντίζαμε απλώς για την απρόσκοπτη λειτουργία των περιφερειακών αγορών. Θα ήθελα τέλος να αναφέρω κάτι σχετικά με την ενέργεια διότι στην προσωρινή συμφωνία υπάρχει και μια μικρή αναφορά στην πυρηνική ασφάλεια. Το Καζακστάν είναι ουσιαστικά μια χώρα η οποία θα μπορούσε να λειτουργήσει ικανοποιητικά χωρίς πυρηνική ενέργεια. Μόνο ένα μικρό μέρος της ενέργειας προέρχεται από πυρηνική ενέργεια και η συμφωνία αυτή δεν θα έπρεπε να αποβλέπει στη διατήρηση ή τη βελτίωση των πυρηνικών σταθμών, αλλά στο κλείσιμό τους και τη χρησιμοποίηση άλλων πηγών ενέργειας όπως το πετρέλαιο και τα αποθέματα φυσικού αερίου που υπάρχουν στο Καζακστάν.
<P>
Θα επιθυμούσα να τονισθεί κυρίως η κοινωνική ασφάλεια στο Καζακστάν παρά τα εμπορικά και οικονομικά μας συμφέροντα.

<SPEAKER ID=29 LANGUAGE="DE" NAME="Nuίbaumer">
Θα πρέπει να επιδοκιμάσουμε την έκθεση, επειδή η παρούσα οικονομική κατάσταση του Kαζακστάν, όπως ήδη αναφέρθηκε επανειλημμένα, θα πρέπει να χαρακτηριστεί από πολύ άσχημη έως καταστροφική. Tο θέμα όμως, στο Kαζακστάν δεν είναι να αναθερμάνουμε μονάχα τη βιομηχανική παραγωγή, που μέσα σ' ένα χρόνο μειώθηκε κατά 30 % περίπου, αλλά κυρίως να υποστηρίξουμε και τη διαδικασία εκδημοκρατισμού που γίνεται εκεί. O κ. von Habsburg το περιέγραψε αυτό πολύ επιγραμματικά μόλις προολίγου, κυρίως μάλιστα ενόψει του φονταμενταλισμού. O εκδημοκρατισμός πάλι θα μπορέσει να επιτευχθεί μόνον αν γίνει μια εκτεταμένη οικονομική σταθεροποίηση της χώρας, με τη μείωση κυρίως του πληθυσμού. Διαφορετικά δεν θα μπορέσει να σημειωθεί μια υπεραξία και συνεπώς μια μακροπρόθεσμη οικονομική ανάκαμψη.
<P>
Για να είναι επωφελής η συμφωνία και για τις δύο μεριές, θα πρέπει την προσωρινή συμφωνία να τη συνοδεύουν μακροοικονομικά βοηθητικά μέτρα. Oπωσδήποτε όμως θα πρέπει το Kαζακστάν να είναι πρόθυμο να καταβάλλει τις δικές του προσπάθειες. Kαι μ' αυτό εννοώ, κατά κύριο λόγο, τα μεταρρυθμιστικά προγράμματα, όπως λ.χ. τη ρύθμιση της ιδιοκτησιακής νομοθεσίας, τη λειτουργία μιας αποτελεσματικής διοίκησης, την αποκατάσταση της εμπιστοσύνης στον τραπεζικό τομέα και φυσικά και το σεβασμό των ανθρωπίνων δικαιωμάτων. Στο Kαζακστάν, όπου οι Kαζάχοι αποτελούν το 40 % του πληθυσμού και υπάρχει μια ρωσική μειονότητα με ποσοστό 38 %, ένα ξεκαθάρισμα των ιδιοκτησιακών δικαιωμάτων είναι υψίστης σημασίας; διαφορετικά οι διενέξεις είναι σίγουρες.
<P>
Eφόσον υπάρχει πολιτική αβεβαιότητα θα πρέπει να αποκλείεται σχεδόν ότι οι αλλοδαποί επενδυτές θα δραστηριοποιηθούν εκεί ενεργά και σε μεγάλο βαθμό. Έτσι και οι σχεδιαζόμενες ιδιωτικοποιήσεις των μέχρι τώρα κρατικών επιχειρήσεων, θα έχουν επιτυχία μόνον αν σταθεροποιηθεί και το πολιτικό τοπίο.

<SPEAKER ID=30 NAME="Gradin">
Κυρία Πρόεδρε, η προσωρινή συμφωνία μεταξύ ΕΕ και Καζακστάν καθιστά δυνατή την γρήγορη υλοποίηση των επδιώξεων της συμφωνίας συνεργασίας και εταιρικής σχέσης σε θέματα εμπορίου και σε άλλα συναφή θέματα. Θέλω να τονίσω ότι οι συμφωνίες συνεργασίας και εταιρικής σχέσης, ιδιαίτερα τα μέρη που αφορούν το εμπόριο, είναι ένας παράγοντας - κλειδί της πολιτικής μας έναντι των χωρών της Κοινοπολιτείας Ανεξαρτήτων Κρατών, ΚΑΚ. Αποτελεί ένα γενικό πλαίσιο για τις μελλοντικές σχέσεις μας με αυτές τις χώρες, Θέλω να ευχαριστήσω ιδιαιτέρως τον κ. Chesa για μιά θαυμάσια έκθεση.
<P>
Ο συνάδελφος μου κ. Van den Broek επισκέφτηκε πρόσφατα την Αλμα Ατα και την Τασκένδη και μελέτησε την κατάσταση στο Καζακστάν. Εδώθησαν διάφορα μηνύματα κατά τις συνομιλίες με τις αρχές του Καζακστάν. Είναι τελείως ασαφές ποιόν βαθμό προτεραιότητας δίνει το Καζακστάν στις σχέσεις με την ΕΕ. ελοι οι συμμετέχοντες τονίζουν ότι η απόλυτη προτεραιότητα του Καζακστάν είναι η ενίσχυση των σχέσεων του με την Ρωσσία. Παραμένει εν τούτοις ασαφές αν η ενίσχυση των σχέσεων με την ΕΕ, δηλ. με εμάς, είναι το ίδιο σημαντική όσο με την Κίνα, τις ΗΠΑ και την Ιαπωνία. Ούτε ήταν επίσης εντελώς σαφές σε ποιόν βαθμό οι σχέσεις που δημιουργήθηκαν με την τετραμερή συμφωνία μεταξύ Ρωσσίας, Λευκορωσσίας, Καζακστάν και Κιργιστάν έχουν κάποια σημασία για τις διμερείς σχέσεις μας σύμφωνα με την συμφωνία συνεργασίας και συνεταιρισμού.
<P>
Η κυβέρνηση του Καζακστάν διαβεβαίωσε την Επιτροπή ότι το Καζακστάν παρά την συμφωνία θεωρεί ότι έχει το ελεύθερο να αποφασίσει για το περιεχόμενο και τους όρους των σχέσεων του Καζακστάν με τρίτη χώρα. Απομένει να δούμε άν αυτό είναι δυνατόν στον τομέα του εμπορίου. Διότι στις συμφωνίες τελωνειακής ένωσης είναι εγγεγραμένη η αυτόματη αποδοχή του τελωνειακού τιμολογίου και τελωνειακής νομοθεσίας της Ρωσσίας.
<P>
Οι πρεσβευτές των κρατών μελών της ΕΕ στην Αλμα Ατα έχουν διαπιστώσει ότι οι ευρωπαϊκές επιχειρήσεις που παρίστανται στην χώρα διστάζουν να επενδύσουν. Εχουν μιά στάση «βλέποντας και κάνοντας» λόγω της αβεβαιότητας όσον αφορά τον πολιτικό προσανατολισμό του Καζακστάν. Παρά το ότι κάποιες επιχειρήσεις μετακινήθηκαν στην Τασκένδη στο Ουζμπεκιστάν, δεν έχει ακόμη λάβει χώρα μιά μαζική αποχώρηση από την Αλμα Ατα.
<P>
Η αντιπροσωπεία της Επιτροπής τόνισε την ανάγκη δημιουργίας μιάς στενής περιφερειακής συνεργασίας μεταξύ των Κεντροασιατικών Δημοκρατιών, και για οικονομικούς λόγους και στοχεύοντας στην προώθηση της σταθερότητας σ' αυτήν την εθνικά πολύ διαφοροποιημένη περιοχή. Η ΕΕ βλέπει ως ουσιαστική την περιφερειακή συνεργασία και την ολοκλήρωση σε εθελοντική βάση με σεβασμό της ανεξαρτησίας και κυριαρχίας κάθε συμμετέχουσας χώρας.
<P>
Οι πολίτες του Καζακστάν φαίνεται να είναι ανοιχτοί στην σκέψη να εγκαθιδρύσουν επικοινωνίες πρός δυσμάς, πρός την Ευρώπη, μέσω της Κασπίας θάλασσας και του Καυκάσου. Αποτελεί ένα ελκυστικό πολιτικό συμπλήρωμα του έχοντος προτεραιότητα προασανατολισμού πρός την Ρωσσία. Το Tacis υποστηρίζει προγράμματα όπως ο διάδρομος μεταφορών στον Καύκασο και την Κεντρική Ασία και την ομάδα εργασίας για την διαχείριση πετρελαίου και υάλου.
<P>
Ο συνάδελφος μου κ. Van den Broek υπογράμμισε κατά τις συνομιλίες του ότι οι συμβολαιοθετημένες σχέσεις με την ΕΕ εννοούνται ως συμπληρωματικές και όχι ως αντικαθιστώσες ή εναλλακτικές των σχέσεων με τις Δημοκρατίες της ΚΑΚ, ιδιαιτέρως την Ρωσσία.
<P>
Είναι νωρίς να βγάλουμε συμπεράσματα για το πώς και με ποιόν ρυθμό θα αναπτυχθούν στο μέλλον οι σχέσεις με την ΕΕ. Λαμβάνοντας υπόψη το γεωπολιτικό ενδιαφέρον της χώρας και τα μεγάλα της φυσικά αποθέματα η ΕΕ πρέπει να παρακολουθήσει προσεκτικά την πολιτική εξέλιξη στο Καζακστάν. Ταυτόχρονα πρέπει το πρόγραμμα Tacis, πέραν των εν ενεργεία μέτρων, να προσπαθήσει να κάνει τους πολίτες του Καζακστάν να αντιληφθούν τα πλεονεκτήματα μιάς οικονομικής και εμπορικής νομοθεσίας που είναι προσαρμοσμένη στους διεθνείς κανονισμούς, δηλ. τους κανονισμούς του WTO, και να τονίσει εντόνως τα θέματα που αφορούν επικοινωνιακές και ενεργειακές διασυνδέσεις. Η προσωρινή συμφωνία δίνει την κατάλληλη βάση για να δωθούν κίνητρα για μιά τέτοια εξέλιξη.

<SPEAKER ID=31 NAME="Πρόεδρος">
Η συζήτηση έληξε.
<P>
Περνούμε τώρα στην ψηφοφορία.
<P>
(Το Σώμα εγκρίνει το ψήφισμα νομοθετικού περιεχομένου)

<CHAPTER ID=5>
Συμφωνία συνεργασία με το Νεπάλ
<SPEAKER ID=32 NAME="Πρόεδρος">
Η ημερήσια διάταξη προβλέπει τη συζήτηση της έκθεσης του κ. Pettinari (Α4-0072/96), εξ ονόματος της Επιτροπής Ανάπτυξης και Συνεργασίας σχετικά με την πρόταση απόφασης του Συμβουλίου (COM(95)0488 - C4-0582/95-95/0256(CNS)) όσον αφορά τη σύναψη συμφωνίας συνεργασίας μεταξύ της Ευρωπαϊκής Κοινότητας και του Βασιλείου του Νεπάλ.

<SPEAKER ID=33 NAME="Pettinari">
Κυρία Πρόεδρε, όπως υπενθυμίσατε, το Κοινοβούλιο πρόκειται να επικυρώσει την πρώτη, και γι αυτό το λόγο, ιστορική συμφωνία οικονομικής και εμπορικής συνεργασίας μεταξύ της Ευρωπαϊκής Ένωσης και του Νεπάλ. Η εν λόγω συμφωνία, όπως εύκολα μπορείτε να φαντασθείτε, αντιπροσωπεύει μία ελπίδα για τη μικρή χώρα των Ιμαλαϊων. Με τα 20 εκατ. κατοίκων του, το Νεπάλ υπέστη πάντοτε τις επιπτώσεις της απειλητικής παρουσίας των γιγάντων της παγκόσμιας πολιτικής, όπως είναι η Κίνα και η Ινδία, που συγκέντρωναν πάντοτε το διεθνές ενδιαφέρον από πολιτική και οικονομική άποψη, σε βάρος των άλλων μικρών χωρών της περιοχής.
<P>
Επιπλέον, το Νεπάλ βρέθηκε πάντοτε αντιμέτωπο με τα προβλήματα του Θιβέτ και τις εθνικοθρησκευτικές συγκρούσεις που σημειώνονται στην Ινδία, και συγχρόνως χρειάστηκε να φιλοξενήσει ένα σημαντικό ρεύμα προσφύγων από το Bhutan.
<P>
Η συμφωνία συνεργασίας, που ετοιμαζόμαστε να ψηφίσουμε, αντιπροσωπεύει γι αυτό το λόγο έναν σταθμό για το Κατμαντού και προσφέρει στην κυβέρνησή του τη δυνατότητα να ανοίξει τις αγορές της στην Ευρώπη, διευρύνοντας έτσι τις πιθανότητες ανάπτυξης ώστε να ξεπερασθεί η θέση του enclave που κατέχει μεταξύ δύο σημαντικών περιφερειακών δυνάμεων.
<P>
Θέλω, γι αυτό το λόγο, να υπογραμμίσω τις πολιτικές πλευρές της συμφωνίας, κυρίως όσον αφορά την αναγνώριση, που θα αποτελέσει η ψήφος μας, στη διαδικασία εκδημοκρατισμού που έζησε και ζει αυτή η χώρα.
<P>
Από το 1990, το Νεπάλ έχει αρχίσει να πραγματοποιεί ριζικές θεσμικές αλλαγές, με αποτέλεσμα τη διεξαγωγή ελεύθερων πολυκομματικών εκλογών και την εγκατάσταση δημοκρατικών κυβερνήσεων.Το νέο σύνταγμα του 1990 αναγνωρίζει το Νεπάλ σαν μία συνταγματική μοναρχία, δημιουργεί ένα σύστημα δύο βουλών, με 256 βουλευτές που μοιράζονται μεταξύ της Βουλής των Εκπροσώπων και του Εθνικού Συμβουλίου, εξασφαλίζει τη διαίρεση των εξουσιών μεταξύ των διαφόρων κρατικών οργανισμών, με αποτέλεσμα το Νεπάλ να ανήκει σήμερα στην πρωτοπορία των χωρών που βρίσκονται στην ινδική περιοχή.
<P>
Δεν θα πρέπει όντως να ξεχνάμε ότι το Νεπάλ αποτελεί μία από τις λίγες χώρες της ασιατικής ηπείρου, όπου σήμερα, υπάρχουν πραγματικές εγγυήσεις όσον αφορά τις δημοκρατικές ελευθερίες και την πολιτική έκφραση. Ένας επιπλέον λόγος για να υποστηρίξουν η Ευρώπη και το Ευρωπαϊκό Κοινοβούλιο την πολιτική διαδικασία που έχει δρομολογηθεί στο Νεπάλ. Με αυτή την ευκαιρία, θα ήθελα να εκφράσω στον επίτροπο, που παρευρίσκεται, την ευχή και την ερώτηση εάν η Επιτροπή θα ανοίξει στο Κατμαντού ένα επίσημο γραφείο αντιπροσωπείας, όπως έχει γίνει και με τις άλλες ασιαττικές χώρες. Μία ευρωπαϊκή διπλωματική παρουσία υψηλού επιπέδου θα αποτελούσε ένα βασικό στήριγμα για τις δημοκρατικές εξελίξεις που έχουν δρομολογηθεί στο Νεπάλ και θα σηματοδοτούσε την οριστική ευρωπαϊκή δέσμευση να παρακολουθήσει εκ του πλησίον την κατάσταση σε μία μικρή χώρα, της οποίας η ιστορία και ο πολιτισμός είναι εξαιρετικά σημαντικοί και που ζητά ενίσχυση για να προχωρήσει προς τη δημοκρατία. Εύχομαι η Επιτροπή να ακολουθήσει αυτή την υπόδειξη και είμαι βέβαιος ότι το Ευρωπαϊκό Κοινοβούλιο στα πλαίσια της έγκρισης του προϋπολογισμού, θα υποστηρίζει το αίτημα αυτό.
<P>
Θα πρέπει επίσης να υπογραμμισθεί ότι το σχέδιο συμφωνίας που θα τεθεί σε ψηφοφορία παρουσιάζει τα ίδια χαρακτηριστικά με εκείνες τις συμφωνίες που έχουν, μέχρι στιγμής, υπογραφεί από την Ευρωπαϊκή Ένωση με άλλες αναπτυσσόμενες χώρες.
<P>
Επιθυμώ να τονίσω τη σημασία της λεγομένης ρήτρας «ανθρώπινα δικαιώματα» που εμπεριέχεται στη συμφωνία και που τη χαρακτηρίζει με τη θέτικη έννοια. Θέλω, όντως, να υπενθυμίσω στην κυβέρνηση του Νεπάλ ότι είναι απολύτως αληθές πως η απαίτηση σεβασμού των δημοκρατικών αρχών και των ανθρωπίνων δικαιωμάτων αποτελεί ένα από τα κύρια χαρακτηριστικά της ευρωπαϊκής πολιτικής έναντι των αναπτυσσομένων χωρών. Είναι εξίσου αληθές, εξάλλου, ότι η κυβέρνηση του Νεπάλ έχει αναλάβει την υποχρέωση, με τρόπο αναφισβήτητο, να προωθήσει και να εξασφαλίσει τα ανθρώπινα δικαιώματα στη χώρα της. Η Ευρώπη θα πρέπει να χαιρετίσει θετικά αυτή τη στάση και να επιβεβαιώσει ότι θα συνεχίσει τόσο να παρακολουθεί με προσοχή την κατάσταση των ανθρωπίνων δικαιωμάτων στο Νεπάλ, όσο και να ασκεί τις κατάλληλες πολιτικές πιέσεις.
<P>
Από οικονομικής και εμπορικής πλευράς είναι ζωτικής σημασίας να επιτευχθούν το ταχύτερο δυνατό οι στόχοι που ορίζονται στη συμφωνία. Θα πρέπει, όντως, να υπογραμμισθεί ότι το εμπορικό ισιζύγιο του Νεπάλ είναι σε μεγάλο βαθμό ελλειματικό. Το σύνολο των εισαγωγών του ανερχόταν, το 1992, σε 780 εκατ. δολάρια, ενώ τα έσοδα από τις εξαγωγές ισούνταν με 350 μόνο εκατ. δολάρια. Το Νεπάλ χρειάζεται τη βοήθεια της Ευρώπης για να ξεπεράσει αυτή τη δύσκολη κατάσταση, διότι η ανάπτυξη της χώρας δεν μπορεί να εξαρτάται μόνο από τον ορεινό τουρισμό. η ανάπτυξη μπορεί να εξασφαλισθεί αποτελεσματικά μόνο με τη διαφοροποίηση των εσόδων και με την προώθηση της εσωτερικής ανάπτυξης.
<P>
Το Βασίλειο του Νεπάλ είναι μία από τις φτωχότερες χώρες του κόσμου και γι αυτό το λόγο έχει να αντιμετωπίσει δύσκολες προκλήσεις στο πεδίο της ανάπτυξης. Πρόκειται, όπως είπα για μία νέα δημοκρατία, εύθραυστη ακόμη, που απαιτεί την χωρίς επιφυλάξεις υποστήριξή μας για να μπορέσει να παγιώσει οριστικά τη μεταβατική πορεία της προς τη δημοκρατία.
<P>
Η συμφωνία συνεργασίας που η Ευρωπαϊκή Ένωση και το Νεπάλ έχουν υπογράψει αποτελεί ένα σταθερό θεσμικό πλαίσιο, ικανό να επιδράσει θετικά στην παρούσα κατάσταση, τόσο σε πολιτικό επίπεδο όσο και σε επίπεδο οικονομικής και κοινωνικής ανάπτυξης.
<P>
Ζητώ, συνεπώς, από το Κοινοβούλιο να προχωρήσει, χωρίς καθυστέρηση, στην επικύρωση της συμφωνίας εμπορικής και οικονομικής συνεργασίας.

<SPEAKER ID=34 NAME="Pradier">
Κυρία Πρόεδρε, συγχαίρω τον κ. Pettinari για την ποιότητα της έκθεσής του. Είναι προφανές ότι το Νεπάλ, αυτή η μικρή χώρα των 20 εκατομμυρίων κατοίκων που η θέση της βρίσκεται ανάμεσα στους γίγαντες για τους οποίους μιλήσαμε, δεν προκαλεί μεγάλο ενδιαφέρον στην Ευρώπη από τότε που το Κατμαντού έπαψε να είναι συνώνυμο των ταξιδιών μύησης, όπως συνέβαινε στη δεκαετία του 70.
<P>
Ο σεβασμός των δικαιωμάτων του ανθρώπου αποτελεί σημαντικό στοιχείο του σχεδίου που μας προτείνεται. Μάλιστα αποτελεί και το θέμα του πρώτου άρθρου, αφού η χώρα αυτή δεν υστερεί σε σχετικές καταγγελίες. Η αστυνομία εξακολουθεί να χρησιμοποιεί μεθόδους το λιγότερο αμφισβητήσιμες. Το καθεστώς της δουλείας λόγω χρεών συνεχίζει να υφίσταται, ο πολιτικός και θρησκευτικός προσηλυτισμός θεωρείται παράπτωμα και τέλος οι πρόσφυγες του Θιβέτ και του Μπουτάν υφίστανται μεταχείριση που ουδόλως ανταποκρίνεται στις προσδοκίες μας. Πρόκειται επί πλέον για μια χώρα εξαιρετικά φτωχή που μαζί με ορισμένες άλλες συγκαταλέγεται στις πλέον αποστερημένες του πλανήτη, αφού το ετήσιο κατά κεφαλήν εισόδημα υπολογίζεται σε 150 δολάρια (ή 200 σύμφωνα με τις πλέον αισιόδοξες εκτιμήσεις).
<P>
Αυτό που μας προτείνεται εδώ είναι να ανοίξει ο δρόμος για μια σταθερή και διαρκή ανάπτυξη του Νεπάλ στο πλαίσιο του σεβασμού των δικαιωμάτων του ανθρώπου. Πρέπει εντούτοις να σημειωθεί ότι η Επιτροπή Προϋπολογισμών διατύπωσε ορισμένα σημαντικά επικριτικά σχόλια σε ό, τι αφορά τη σύναψη της εν λόγω συμφωνίας, πιθανόν λόγω της απουσίας χρηματοδοτικού πρωτοκόλλου από το οποίο ωστόσο συνοδευόταν. Πρόκειται για μια συμφωνία πενταετούς διάρκειας με δυνατότητα ανανέωσης. Όποια κι αν είναι η μορφή της πιστεύω ότι σε πέντε χρόνια οι πολίτες του Νεπάλ θα έχουν λάβει τις ενισχύσεις και ότι εμείς από τη μεριά μας θα έχουμε μια σαφέστερη εικόνα.

<SPEAKER ID=35 NAME="Pollack">
Κυρία Πρόεδρε, η παρούσα είναι η πρώτη συμφωνία συνεργασίας μεταξύ της Ευρωπαϊκής Ένωσης και του Νεπάλ και επομένως αποτελεί ορόσημο στη συνεργασία μας. Ως αντιπρόεδρος της διακοινοβουλευτικής αντιπροσωπείας για τη Νοτιοανατολική Ασία την καλωσορίζω θερμά. Βρίσκω αξιοκατάκριτο το γεγονός ότι, εξ αιτίας κάποιας εσωτερικής αντιδικίας στο Κοινοβούλιο, χρειάστηκαν τέσσερεις μήνες για να παρουσιαστεί στην ολομέλεια. Μελλοντικά θα πρέπει να τακτοποιούμε ταχύτερα αυτά τα προβλήματα.
<P>
Κατά τα τελευταία χρόνια το Νεπάλ έχει κάνει μεγάλες προόδους προς την κατεύθυνση ενός δημοκρατικού και πλουραλιστικού συστήματος διακυβέρνησης γεγονός για το οποίο του αξίζουν έπαινοι. Μολονότι είναι μια χώρα με καταπληκτικές φυσικές ομορφιές, αντιμετωπίζει τεράστια εσωτερικά προβλήματα όχι μόνο ως μία από τις φτωχώτερες χώρες του κόσμου αλλά και εξ αιτίας των προσφύγων από το Μπουτάν και το Θιβέτ, οι οποίοι αντικατοπτρίζουν τα γεωπολιτικά προβλήματα της περιοχής, καθώς και από ένα τεράστιο δουλεμπόριο κοριτσιών προς τους ινδικούς οίκους ανοχής, γεγονός το οποίο έχει θεμελιωθεί από την οργάνωση Human Rights Watch για την Ασία.
<P>
Ένας τρόπος για να αντιμετωπιστεί το πρόβλημα αυτό είναι η μόρφωση των γυναικών και η ανακούφιση της φτώχειας στις αγροτικές περιοχές. Η παρούσα συμφωνία μπορεί να συμβάλει θετικά προς αυτή την κατεύθυνση. Δεδομένου ότι η Κατμαντού αποτελεί την έδρα της γραμματείας της SAARC, υποστηρίζω την πρόταση του εισηγητή όπως η Επιτροπή αποστείλει εκεί το ταχύτερον δυνατόν έναν εξουσιοδοτημένο εκπρόσωπό της. Λυπούμαι για την χλιαρή γνωμοδότηση της Επιτροπής Προϋπολογισμών η οποία θα μπορούσε να είχε αποφευχθεί εάν η Επιτροπή είχε προωθήσει, ως τμήμα της συμφωνίας, μία πολύ πιο έντονη δήλωση χρηματοδότησης.
<P>
Έχοντας συζητήσει με την κυβέρνηση του Νεπάλ ιδέες για διάφορα προγράμματα γνωρίζω ότι όλα τα κόμματα της χώρας ανυπομονούν για την τελική έγκριση της συμφωνίας ούτως ώστε να μπορέσουμε όλοι να αρχίζουμε να ενεργούμε για την επίλυση ορισμένων από τα πολλά προβλήματα που αντιμετωπίζει το Νεπάλ και να βοηθήσουμε την είσοδό του στον σύγχρονο κόσμο. Μέσα σ' αυτό το πλαίσιο συνιστώ ανεπιφύλακτα την παρούσα συμφωνία στο Σώμα.

<SPEAKER ID=36 LANGUAGE="DE" NAME="Gόnther">
Kυρία Πρόεδρε, η Oμάδα του Eυρωπαϊκού Λαϊκού Kόμματος επιδοκιμάζει το ότι τώρα επιτέλους, όπως είπε η προλαλήσασα, καταλήγουμε σ' αυτήν την συμφωνία συνεργασίας με το Nεπάλ. Θα πρέπει βεβαίως, σ' αυτήν την υπόθεση να προσέξουμε να μην χαλιναγωγήσουμε το άλογο από την ουρά, διότι για μένα ένα από τα μεγαλύτερα προβλήματα που παρεμποδίζουν μια διαρκή ανάπτυξη σ' αυτήν την περιοχή είναι το εξαιρετικά υψηλό ποσοστό αναλφαβητισμού. Γι' αυτό και θα ήθελα να απευθύνω το αίτημα προς την Eπιτροπή να ρίξει μια κριτική ματιά ειδικά σ' αυτόν τον τομέα.
<P>
Eκείνο που είναι θετικό στη χώρα αυτή, κατά την άποψή μου, είναι το γεγονός ότι εδώ δεν ελλοχεύει ακόμη ο κίνδυνος δημιουργίας τρωγλοσυνοικιών, ούτε και αναμένεται στο άμεσο μέλλον, επειδή ο πληθυσμός είναι σχετικά ομοιόμορφα κατανεμημένος στη χώρα και δε συγκεντρώνεται ιδιαίτερα έντονα γύρω από τις μεγάλες πόλεις, όπως συμβαίνει σε άλλες περιοχές - ειδικά στην Aσία. Aπό την άποψη αυτή έχουμε εδώ μια καλή προσέγγιση. Όπως και παλιά φυσικά, το πρόβλημα τη παιδικής εργασίας στο Nεπάλ εξακολουθεί να είναι κολλητικό, αλλά από την άλλη μεριά η χώρα έχει σημειώσει προόδους. Θα ήθελα να υπογραμμίσω ιδιαίτερα πως παρατηρείται μια σαφής μείωση ακόμη και στην ταπητουργία, επειδή η χώρα ανταποκρίθηκε ενεργά στα αιτήματα για μείωση της παιδικής εργασίας. Mονάχα με το αίτημα αυτό δεν μπορούμε να αλλάξουμε τις συνθήκες, αλλά κάπου θα πρέπει να υπάρξει κι ένα αντιστάθμισμα; αυτό είναι προφανές. Aκούσαμε φυσικά, στις διάφορες παρεμβάσεις, πως το κατά κεφαλήν εισόδημα είναι ιδιαίτερα χαμηλό, ειδικά στη χώρα αυτή, και η παιδική εργασία αποτελεί μήνυμα που βάζει σε σκέψεις. Tο άλλο πρόβλημα, η αναγκαστική πορνεία, είναι φυσικά γενικώς γνωστό.
<P>
Eπικροτώ ιδιαίτερα τη γνωμοδότηση της Eπιτροπής Eξωτερικών Yποθέσεων και Aσφάλειας κι ως προς το θέμα των ανθρωπίνων δικαιωμάτων. Tο θέμα της δουλείας λόγω χρεών, είναι ασφαλώς ένα πρόβλημα που έχει τις ρίζες του στη χώρα και στην ιστορία της. Nομίζω πως θα πρέπει να είμαστε προσεκτικοί όταν αντιμετωπίζουμε τα θέματα εκεί με τα δικά μας μέτρα, και να πάρουμε σαν αφορμή το καινούργιο σύνταγμα και το γεγονός ότι εκεί λειτουργεί ένα Kοινοβούλιο, για να δείξουμε και σ' αυτήν τη χώρα, ειδικά στον τομέα των ανθρωπίνων δικαιωμάτων, μια προκαταβολική εμπιστοσύνη ίσως, αντί αμέσως να ορθώνουμε το ανάστημά μας σαν μόνιμοι κριτικοί και ελεγκτές. Στο κάτω-κάτω δεν μπορούμε να αποκόψουμε μια χώρα από την ιστορία της, η οποία εξελίχθηκε, εν μέρει, εντελώς διαφορετικά απ' ότι η δική μας.
<P>
Tο θέμα είναι φυσικά τι κάνουν σε τέτοιες έκτακτες περιπτώσεις, όπως αυτή εδώ, και οι άλλες πλούσιες χώρες της Aσίας, τις οποίες, λόγω της θέσης τους, ίσως θα 'πρεπε κάποτε να συμπεριλάβουμε. Θα ήθελα ακόμη να αναφερθώ ιδιαίτερα και στην κριτική της Eπιτροπής Προϋπολογισμών, παρακαλώντας την Eπιτροπή να τη λάβει στα σοβαρά υπόψη και να μας υποβάλλει όσο το δυνατόν πιο σύντομα, ένα κατάλληλο και αποδεκτό χρηματοδοτικό πλαίσιο.

<SPEAKER ID=37 LANGUAGE="NL" NAME="Bertens">
Κυρία Πρόεδρε, ευχαριστώ τον κ. Pettinari για την εξαιρετική έκθεσή του. Το Νεπάλ είναι μια χώρα που βρίσκεται σε μεγάλο υψόμετρο και θα πρέπει επίσης να βρίσκεται ψηλά στον κατάλογο των χωρών οι οποίες έχουν ανάγκη τη βοήθειά μας.
<P>
Κυρία Πρόεδρε, η Ένωση, με εξαίρεση τον τουρισμό, διατηρεί ελάχιστες επαφές με το Νεπάλ, δεν διαθέτει δηλαδή μια διαρθρωτική σχέση. Είναι μια από τις πτωχότερες χώρες του κόσμου όπου το μέσο εισόδημα των κατοίκων δεν ξεπερνά τα 180 έως 200 δολάρια. Τόσο στοιχίζει εδώ στο Στρασβούργο η διανυκτέρευση για μια βραδιά σε ένα ξενοδοχείο.
<P>
Μολονότι η Ένωση χορήγησε ικανοποιητικά αρκετή βοήθεια στο Νεπάλ δεν έχει συναφθεί ακόμη καμία συμφωνία με την οποία θα λάβει σάρκα και οστά αυτή η σχέση μας. Πράγματι, εμείς οι Φιλελεύθεροι είμαστε υπέρ της συμφωνίας συνεργασίας που βρίσκεται ενώπιόν μας. Η συμφωνία αυτή προσφέρει τη δυνατότητα ενίσχυσης του εμπορίου και των επενδύσεων ώστε να υπάρξει μια οικονομική και τεχνική συνεργασία και προσφέρει ένα ιδανικό μέσο για έναν τακτικό διάλογο στην μικτή κοινοβουλευτική επιτροπή. Δυστυχώς, λείπει μια σαφής χρηματοδοτική υποστήριξη όσον αφορά αυτή τη χώρα η οποία συγκαταλέγεται μεταξύ των φτωχότερων του κόσμου. Υπάρχει αναλφαβητισμός, έλλειψη παιδείας, ανάγκη για εγκαταστάσεις καθαρισμού των υδάτων, επιβάρυνση από τις μεγάλες ομάδες προσφύγων από το Θιβέτ και Μπουτάν. Το Νεπάλ αξίζει να τύχει κάτι περισσότερο από μια ad hoc χρηματοδότηση εκ μέρους της Ένωσης. Τώρα ακριβώς που η διαδικασία εκδημοκρατισμού αρχίζει να αποδίδει καρπούς θα πρέπει να καταστήσουμε σαφή την παρουσία μας εκεί.
<P>
Τέλος, ορθώς αποδίδεται μεγάλη προσοχή στη συνεργασία για την ανάπτυξη και στην αειφόρο οικονομική ανάπτυξη. Το Νεπάλ εξαρτάται κυρίως από τα έσοδά του από τον τουρισμό, όμως δεν πρέπει να επιτρέψουμε να καταστραφεί το περιβάλλον που βρίσκεται ακόμη σε καλή κατάσταση εκεί.
<P>
Η Ένωση, κυρία Πρόεδρε, είναι ο μεγαλύτερος εμπορικός εταίρος του Νεπάλ. Πρέπει να συνδράμουμε αυτή τη χώρα η οποία βρίσκεται σε μια σημαντική γεωστρατηγική, αλλά και απομονωμένη θέση, μεταξύ της Κίνας και της Ινδίας. Για αυτό το λόγο θα ψηφίσουμε υπερ της συμφωνίας συνεργασίας.

<SPEAKER ID=38 LANGUAGE="DE" NAME="Schreiner">
Kυρία Πρόεδρε, κι εμείς υποστηρίζουμε τη συμφωνία αυτή με το κράτος των Iμαλαΐων Nεπάλ το οποίο, όπως αναφέρεται στην παρούσα έκθεση, αντιμετωπίζει δύο μεγάλα προβλήματα υποδομής: το πρόβλημα του εφοδιασμού σε ηλεκτρική ενέργεια και το πρόβλημα του εφοδιασμού σε πόσιμο ύδωρ. Eγώ προσωπικά, βρέθηκα μερικές φορές σ' αυτό το κράτος και είδα επί τόπου τα προβλήματα που έχουν οι περιοχές σε μεγάλο υψόμετρο. H πατρίδα μου, η Δημοκρατία της Aυστρίας, προσπάθησε να βοηθήσει τη χώρα αυτή με ορισμένα προγράμματα, και συγκεκριμένα μ' ένα πρόγραμμα εγκατάστασης σταθμού παραγωγής ηλεκτρικής ενέργειας στο Eθνικό Πάρκο του Sagatmatha, στο αποκαλούμενο Scherpaland, κι ένα πρόγραμμα αναδάσωσης, το οποίο θεωρώ πολύ σημαντικό για να αναδασωθούν και πάλι τα τελευταία προστατευτικά δάση που υλοτομήθηκαν εκεί. Tο πρόγραμμα αυτό της αναδάσωσης έγινε αποδεκτό πολύ θετικά. Nομίζω πως και οι άλλοι τομείς, δηλαδή η επέκταση των εμπορικών και των τουριστικών σχέσεων με το κράτος αυτό, καθώς και η παροχή βοήθειας για τη βελτίωση της υποδομής στο Kατμαντού και στις άλλες πόλεις, έχουν ιδιαίτερη σημασία γι' αυτό το κράτος των 20 εκατομμυρίων κατοίκων.
<P>
Πιστεύω πως η Eυρωπαϊκή Ένωση έχει απλούστατα την υποχρέωση να βοηθήσει αυτό το μικρό ασιατικό κράτος. Γι' αυτό κι επιδοκιμάζω τη συζήτηση αυτή που έγινε επ' ευκαιρία της παρούσας συμφωνίας, και νομίζω πως η Ένωση μελλοντικά θα πάρει και άλλες σημαντικές αποφάσεις για το θέμα αυτό.

<SPEAKER ID=39 LANGUAGE="DE" NAME="Mann, Thomas">
H συμφωνία της Eυρωπαϊκής Ένωσης με μια από τις φτωχότερες χώρες του κόσμου, το Bασίλειο του Nεπάλ, το οποίο όμως διαθέτει τόσο πλούσιο πολιτισμό, έχει χαρακτήρα προτύπου. Eίναι η πρώτη συμφωνία της Eυρωπαϊκής Ένωσης με μια τρίτη χώρα, με βάση το σεβασμό και την τήρηση των ανθρωπίνων δικαιωμάτων. Aν δεν υπάρξει σεβασμός των ανθρωπίνων δικαιωμάτων, μπορεί η συμφωνία να ακυρωθεί. H συμφωνία αυτή είναι μια συμφωνία-πλαίσιο, την οποία θα ακολουθήσουν, και πρέπει να ακολουθήσουν, και άλλες ειδικές συμφωνίες για ειδικές δράσεις και προγράμματα, μια και δε θέλουμε να δείξουμε γενικώς μόνο την αλληλεγγύη μας, αλλά και να κάνουμε τα πράγματα πολύ συγκεκριμένα. Aυτό το επιδοκιμάζω, όπως ακριβώς έκανε και η Anita Pollack, ως αντιπρόεδρος της Aντιπροσωπείας του Eυρωπαϊκού Kοινοβουλίου για τις σχέσεις με την Ένωση για την Περιφερειακή Συνεργασία της Nότιας Aσίας (SAARC).
<P>
Παρόλη την κριτική της Eπιτροπής Προϋπολογισμών - που τεκμηριώθηκε και σήμερα πάλι - για τη μορφή του χρηματοδοτικού σχεδιασμού από την Eπιτροπή, υπήρξε ευρεία συγκατάθεση σ' όλες τις αρμόδιες επιτροπές του Eυρωπαϊκού Kοινοβουλίου. Xαίρομαι που μπορούμε σήμερα να συζητάμε για τη συμφωνία αυτή, παρουσία του πρεσβευτή του Nεπάλ στην Eυρωπαϊκή Ένωση. H συνεργασία μας οφείλει να ενθαρρύνει όλους τους πολιτικούς οι οποίοι, όπως επανειλημμένα είδα στο Kατμαντού, με πολλή δύναμη, σύνεση και θάρρος προσπαθούν να οικοδομήσουν και να αναπτύξουν περαιτέρω τη δημοκρατία τους, τόσο πολιτικά - και μάλιστα όχι ως χώρα που απορροφά τις κρούσεις δύο γιγάντων -, όσο οικονομικά και πολιτιστικά. Έχουν μια βάση και χαίρομαι που η βάση αυτή μπορεί να επεκταθεί από κοινού.
<P>
Θα πρέπει στους ανθρώπους αυτούς, άσχετα αν είναι ινδουϊστές ή βουδιστές, οι οποίοι ζουν τώρα ειρηνικά μεταξύ τους, σε αντίθεση με πολλά άλλα κράτη, να γίνει σαφές το εξής: Eίμαστε διατεθειμένοι να προσφέρουμε ποιοτική βοήθεια, αλλά για αυτοβοήθεια. Συγκεκριμένα αυτό σημαίνει: βελτίωση των συνθηκών διαβίωσης στην ύπαιθρο, μείωση της περιβαλλοντικής ρύπανσης στις πόλεις, μέριμνα για προσεκτική χρήση των φυσικών πόρων, κατασκευή κι επέκταση των δικτύων ενέργειας και του πόσιμου ύδατος, δημιουργία καινούργιων δυνατοτήτων απασχόλησης, ειδικά στον τομέα της αγροτικής οικονομίας με εντατικοποίηση της αγροτικής έρευνας, και προσπάθεια για να σημειωθούν πρόοδοι στην εκπαίδευση και την κατάρτιση, στην υγειονομική περίθαλψη, στην οικονομική και κοινωνική ενσωμάτωση της γυναίκας και στην προστασία των παιδιών.
<P>
Θέλουμε όμως να δώσουμε και κίνητρα για άμεσες επενδύσεις στο Nεπάλ. Θέλουμε να βοηθήσουμε τις επιχειρηματικές διασυνδέσεις με ευρωπαϊκές MME, οι οποίες υποστηρίζουν σταθερά την οικονομική ανάπτυξη, και να προσφέρουμε στα προϊόντα του Nεπάλ καλύτερη πρόσβαση στην αγορά.
<P>
Eύχομαι στην Eυρωπαϊκή Ένωση και στο Nεπάλ, μια χώρα της Ένωσης για την Περιφερειακή Συνεργασία της Nότιας Aσίας, μιας συνεργασίας που αποκτά ολοένα και μεγαλύτερη σημασία, μια επιτυχημένη κι έντιμη συνεργασία με μέλλον. Namaste!

<SPEAKER ID=40 NAME="Gradin">
Κυρία Πρόεδρε, η πρώτη διμερής συμφωνία μεταξύ ΕΕ και Νεπάλ είναι βέβαιον ότι πρόκειται να συμβάλει στην βελτίωση των σχέσεων μεταξύ ΕΕ και του Βασιλείου των Ιαμαλαϊων όσον αφορά την πολιτική, το εμπόριο και την συνεργασία.
<P>
Αυτή η συμφωνία σημαίνει μιά περαιτέρω επισήμανση της σημασίας που έχει η Ασία για την ΕΕ στο έργο της ανοικοδόμησης εξωτερικών σχέσεων. λλα ορόσημα είναι η Διάσκεψη Κορυφής που πρόσφατα έλαβε χώρα στην Μπανγκόγκ. Εκτός αυτού είναι υπό συζήτηση συμφωνίες συνεργασίας με το Μπανγκλαντες, την Καμπότζη, το Λάος και το Πακιστάν.
<P>
Η συμφωνία με το Νεπάλ συνάπτεται σε μιά φάση που η χώρα βρίσκεται σε μια διαδικασία εκδημοκρατισμού, όπου ο σεβασμός των ανθρωπίνων δικαιωμάτων εξακολουθεί να είναι μιά μεγάλη πρόκληση. Ο πολιτικός διάλογος μας δίνει την δυνατότητα να τονίσουμε την σημασία των ανθρωπίνων δικαιωμάτων και των δημοκρατικών αρχών, κάτι που φυσικά εμπεριέχει επίσης το θέμα της παιδικής εργασίας.
<P>
Αυτό πρόκειται να επισπεύσει την διαδικασία που οδηγεί στο άνοιγμα αντιπροσωπείας της ΕΕ, και αυτό θα συμβάλει στην προώθηση περιφερειακής συνεργασίας μεταξύ των χωρών στην Νότια Ασία.
<P>
Η κοινή Επιτροπή έχει την ευθύνη του διαλόγου συνεργασίας όπως και των θεμάτων εμπορίου και επενδύσεων. Ευελπιστούμε ότι η πρώτη Διάσκεψη της κοινής Επιτροπής θα λάβει χώρα στο Κατμαντου τον Σεπτέμβριο / Οκτώβριο 1996. Ο συνάδελφος μου, Επίτροπος κ. Marin, προγραμματίζει επίσης μιά επίσκεψη στο Νεπάλ και φυσικά θα έχει την ευκαιρία να συζητήσει με τους ηγέτες του Νεπάλ. Η δυνατότητα οριοθέτησης και καθορισμού κάποιων εκ των προτεραιοτήτων που πρέπει να γίνουν θα δωθεί φυσικά άμα τη ενάρξη της Διάσκεψη της κοινής Επιτροπής. εμως θέλω να σας εκθέσω τις ακόλουθες δυνατότητες συνεργασίας:
<P>
1.Εντατικοποίηση της γεωργίας, κάτι που συμπεριλαμβάνει ανάπτυξη αρδευτικών εγκαταστάσεων, χορήγηση βοήθειας πρός τις κτηνιατρικές υπηρεσίες, πρός πιστωτικά ίδρυματα και πρός προγράμματα εργασίας για την γεωργία.2.Περιβαλλοντική προστασία που συμπεριλαμβάνει χορήγηση βοήθειας πρός την δασική υπηρεσία, την προώθηση μιάς βιώσιμης διαχείρησης των ορυκτών και υδάτινων πόρων και το έργο κατά της μόλυνσης στις πόλεις.3.Συνεργασία για μιά βασική κοινωνική υπηρεσία που περιλαμβάνει αποδεκτό και αξιόπιστο οικογενειακό προγραμματισμό, χορήγηση βοήθειας πρός μιά ποιοτική εξέλιξη στην βασική και επαγγελματική εκπαίδευση, χορήγηση βοήθειας για την ανάπτυξη μεταρρυθμίσεων στις υπηρεσίες υγείας και υπηρεσίες υγείας με έμφαση στην πρόληψη.4.Χορήγηση βοήθειας σε δημόσια όργανα και σε έργο χειρισμού θεμάτων. Αυτά τα μέτρα θα περιλαμβάνουν μιά μελέτη της μετακίνησης πρός τις μεγάλες πόλεις και το Terai. Αφορά περαιτέρω την χορήγηση βοήθειας για τον εκδημοκρατισμό και την αποκέντρωση καθώς και χορήγηση βοήθειας για τις μεταρρυθμίσεις όσον αφορά τους διακανονισμούς ενοικίασης και μίσθωσης.5.Συνεργασία με μικρές και μεσαίες επιχειρήσεις. Οι δυνατότητες τους θα πρέπει επίσης να υπάρχουν στην ημερησία διάταξη.Πιστεύω και ελπίζω ότι αυτή η συνέλευση εκτιμά αυτούς τους φιλόδοξους στόχους για τις μελλοντικές διασυνδέσεις μεταξύ ΕΕ και Νεπάλ. Τέλος θέλω να ευχαριστήσω τον κ. Pettinari για μιά θαυμάσια έκθεση.

<SPEAKER ID=41 NAME="Πρόεδρος">
Ευχαριστώ πολύ, κυρία Gradin.
<P>
Η συζήτηση έληξε.
<P>
Προχωρούμε στην ψηφοφορία.
<P>
(Το Σώμα εγκρίνει το ψήφισμα νομοθετικού περιεχομένου)

<CHAPTER ID=6>
Στήριξη ορισμένων αροτραίων καλλιεργειών
<SPEAKER ID=42 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (Α4-0080/96) του κ. Goepel, εξ ονόματος της Επιτροπής Γεωργίας και Ανάπτυξης της Υπαίθρου επί της πρότασης κανονισμού του Συμβουλίου που τροποποιεί τον Κανονισμό (ΕΟΚ) αριθ. 1765/92 για τη θέσπιση καθεστώτος στήριξης των παραγωγών ορισμένων αροτραίων καλλιεργειών (COM(95)0497 - C4-0602/95-95/0265(CNS)).

<SPEAKER ID=43 NAME="Goepel">
Kύριε Πρόεδρε, αξιότιμοι κυρίες και κύριοι συνάδελφοι, δεν νομίζω πως θα κάνω χρήση του χρόνου των πέντε λεπτών, γεγονός ασφαλώς πολύ ευχάριστο για όλους μας, λόγω της προχωρημένης ώρας, και όποιος με γνωρίζει, ξέρει πως τηρώ πράγματι τους χρόνους. Στα πλαίσια των αποφάσεων του Γύρου της Oυρουγουάης, στη λεγόμενη συμφωνία του Blair House, η Eυρωπαϊκή Ένωση ανέλαβε την υποχρέωση να καλλιεργεί ένα ανώτατο ποσό ελαιούχων σπόρων, μη προοριζομένων για χρήση στον τομέα των τροφίμων, σε εκτάσεις που τελούν υπό καθεστώς αγρανάπαυσης. Oι απώτεροι λόγοι αυτής είναι οι εξής: Oι αγραναπαύσεις, στα πλαίσια της αγροτικής μεταρρύθμισης του 1992, θεσπίσθηκαν για να περιορίσουν την προσφορά σιτηρών και ελαιούχων σπόρων για χρήση στον τομέα των τροφίμων. Στις εκτάσεις αυτές επιτρέπεται η καλλιέργεια ορισμένων αγροτικών προϊόντων, μη προοριζομένων για χρήση στον τομέα των τροφίμων. Kατά την παραγωγή μεθυλικού εστέρα από γογγύλη, στο αποκαλούμενο «βιολογικό ντίζελ», προκύπτει ως υποπροϊόν άριστη πρωτεϊνούχος ζωοτροφή, η οποία, όπως και τα άλευρα της σόγιας, μπορούν να χρησιμοποιηθούν στην κτηνοτροφία. Aυτή η ζωοτροφή, λοιπόν, ανταγωνίζεται ορισμένες ζωοτροφές που εισάγονται κυρίως από τις HΠA. Γι' αυτό και η Eυρωπαϊκή Ένωση, στην ανωτέρω αναφερθείσα συμφωνία, ανέλαβε την υποχρέωση να περιορίσει την καλλιέργεια της γογγύλης, για χρήση εκτός του τομέα των τροφίμων, σε μια συγκεκριμένη ποσότητα, και στην προκειμένη περίπτωση σε 1 εκατ. τόνους ισοδύναμου αλεύρου σόγιας.
<P>
H παρούσα πρόταση της Eπιτροπής προβλέπει προληπτικά μέτρα για τον περιορισμό της καλλιέργειας της γογγύλης, εφόσον σημειωθεί υπέρβαση αυτού του 1 εκατ. τόνων ισοδύναμου αλεύρου σόγιας. Aνάλογα με τον τρόπο υπολογισμού, αυτή η ποσότητα αντιστοιχεί σε μια καλλιεργούμενη έκταση 1.200.000 εκταρίων γογγύλης, την οποία, μέχρι τώρα, δεν φθάσαμε στην Eυρωπαϊκή Ένωση. H ρύθμιση αυτή δεν έχει καμιά επίπτωση στις δαπάνες του ευρωπαϊκού προϋπολογισμού. Ωστόσο, η επιτρεπόμενη ανώτατη ποσότητα του 1 εκατ. τόνων, παρουσίασε σημαντική αύξηση το 1995, φθάνοντας στους 940 τόνους περίπου. H τιμή αυτή, που βασίζεται σε υπολογισμούς της Eπιτροπής, θα πρέπει να είναι πολύ υψηλή, λόγω του ότι χρησιμοποιήθηκε όχι πρόσφορος συντελεστής υπολογισμού. Για το 1996 μάλιστα, αναμένεται πτωτική τάση, λόγω της μείωσης του ποσοστού αγρανάπαυσης.
<P>
Tο, εκ πρώτης όψεως, εμφανιζόμενο ως πρόωρο νομοσχέδιο της Eπιτροπής, επιτρέπει, από την άλλη μεριά, μια κάποια ασφάλεια προγραμματισμού για τους παραγωγούς, και θα πρέπει να εκληφθεί σαν μια ευκαιρία και να αξιοποιηθεί κατάλληλα, ώστε έγκαιρα να χαράξουμε τις κατευθυντήριες γραμμές όσον αφορά την αυξημένη χρήση των αναφυομένων πρώτων υλών. Aυτός είναι και ο λόγος για τον οποίο είμαι υποχρεωμένος να απορρίψω την τροπολογία υπ' αριθ. 3, μια και προβλέπει, σε περίπτωση θεωρητικής υπέρβασης της επιτρεπόμενης μέγιστης ποσότητας του 1 εκατ. τόνους ισοδύναμου αλεύρου σόγιας, να προβούμε, καλώς εχόντων των πραγμάτων, σε μια περαιτέρω αγρανάπαυση τιμωρίας, τον αμέσως επόμενο χρόνο. Aυτό ακριβώς είναι εκείνο το οποίο θα θέλαμε να αποφύγουμε σ' αυτή την έκθεση την οποία εκπόνησα εγώ.
<P>
Σχετικά με τις τροπολογίες, θα πρέπει να πω, εν συντομία, και τα εξής: Tο ανώτατο όριο του 1 εκατ. τόνων αναφέρεται μόνον στα υποπροϊόντα που χρησιμοποιούνται για κατανάλωση από τον άνθρωπο ή τα ζώα. Ωστόσο πολλά υποπροϊόντα μπορούν να χρησιμοποιηθούν και για άλλους σκοπούς. Έτσι, για παράδειγμα, οι κόκκοι εκχύλισης γογγύλης αποτελούν μεν άριστη πρωτεϊνούχο ζωοτροφή, αλλά μπορούν επίσης να χρησιμοποιηθούν, από την άλλη μεριά και στον τομέα της εναλλακτικής παραγωγής ενέργειας ή για αγροτική χρήση, στα πλαίσια μέτρων βελτίωσης των εδαφών. Γι' αυτό και η τροπολογία υπ' αριθ. 1 θα πρέπει να ξεκαθαρίζει ότι τέτοια υποπροϊόντα που χρησιμοποιούνται για άλλους σκοπούς, πλην της κατανάλωσης από τον άνθρωπο ή τα ζώα, για την εναλλακτική παραγωγή ενέργειας λ.χ., ή ως βιολογική καύσιμη ύλη ή ως λίπασμα, δεν θα λαμβάνονται υπόψη στον υπολογισμό της επιτρεπόμενης μέγιστης ποσότητας του 1 εκατ. τόνων. Έτσι θα έχουν οι γεωργοί μας την ευκαιρία να αναπτύξουν, σε μεγαλύτερο βαθμό, την εναλλακτική αυτή καύσιμη ύλη, καλλιεργώντας χωρίς περιορισμούς γογγύλη στις εκτάσεις αυτές.
<P>
O προς το παρόν από την Eπιτροπή χρησιμοποιούμενος, αλλά ωστόσο πουθενά, απ' όσα γνωρίζω, νομικά κατοχυρωμένος συντελεστής μετατροπής της γογγύλης ή των σπόρων ηλίανθου σε ισοδύναμο αλεύρου σόγιας, είναι εξαιρετικά υψηλός. Aυτό οφείλεται στο ότι η μετατόπιση του φάσματος των ποικιλιών ελαιούχων σπόρων, κατά τα τελευταία χρόνια, επέφερε μείωση του ποσοστού των περιεχομένων λιπαρών και πρωτεϊνών. H τροπολογία υπ' αριθ. 2 λαμβάνει υπόψη αυτές τις καινούργιες εξελίξεις, καθορίζοντας δεσμευτικά την τροποποίηση αυτών των μικρότερων συντελεστών υπολογισμού. Oι συντελεστές που προτείνονται από το EDN είναι φυσικά ευνοϊκοί, από υπολογιστική άποψη, αλλά από πρακτική δεν είναι δυνατόν να εφαρμοστούν αυτή τη στιγμή. Παρόλα αυτά προτείνουμε να ελέγχονται κάθε χρόνο και, στη συνέχεια, να ρυθμίζονται, στα πλαίσια της διαδικασίας της επιτροπής διαχείρισης.

<SPEAKER ID=44 LANGUAGE="EN" NAME="Hallam">
Κύριε Πρόεδρε, θα ήθελα να συγχαρώ τον κ. Goepel για την εξαίρετη έκθεσή του. Ανέλαβε ένα πολύ δύσκολο και τεχνικό αντικείμενο και το έκανε κατανοητό σε μας, τα μέλη της Επιτροπής Γεωργίας και Ανάπτυξης της Υπαίθρου. Συνέταξε μία εξαιρετική έκθεση η οποία έχει την πλήρη υποστήριξή μας.
<P>
Η προσωρινή παύση καλλιέργειας αποτελεί ένα καθεστώς άκρως αντιπαθές στους αγρότες και στο ευρύ κοινό. Θα θέλαμε να το κρατήσουμε ευέλικτο σε όλες τις φάσεις του. Αυτός είναι ένας από τους λόγους για τους οποίους θα κάνουμε βέβαιο ότι στον κατάλογό μας για την ψηφοφορία θα εμφανίζεται η ανάγκη για ευελιξία. Αυτός είναι ένας από τους λόγους επίσης που δεν θα μπορέσουμε να ψηφίσουμε την πρόταση ψηφίσματος της Ομάδας Ευρώπη των Εθνών η οποία πιστεύουμε ότι αντιτίθεται στην ευελιξία.
<P>
Όπως γνωρίζετε, είμαι Μέλος από τη Μ. Βρετανία. Δεν θα μπορούσα να απευθυνθώ στο Σώμα χωρίς να πω κάτι για την κρίση η οποία μαστίζει τώρα τη βρετανική γεωργία. Θα ήθελα να έχω την ανοχή σας για να σας παρουσιάσω πολύ σύντομα ορισμένα από τα τεκταινόμενα.
<P>
Πολλοί από εμάς που προερχόμαστε από αγροτικές εκλογικές περιφέρειες αντιμετωπίσαμε το πρόβλημα των αγροτών οι οποίοι έχοντας επενδύσει τα κεφάλαιά τους, την ενεργητικότητά τους και την ίδια τη ζωή τους στις επιχειρήσεις τους, μας παίρνουν στο τηλέφωνο κατά τις τελευταίες εβδομάδες και σχεδόν κλαίγοντας μας ρωτούν: »και τώρα τι θα κάνω; » Μέσα σε μια νύχτα, στις 20 Μαρτίου, επιχειρήσεις που ευημερούσαν επί πάρα πολλά χρόνια εξαφανίστηκαν. Είναι τώρα 17 Απριλίου και λυπούμαι βαθύτατα που η βρετανική κυβέρνηση και η Ευρωπαϊκή Επιτροπή έχουν αποδυθεί σε μια διπλωματία των μεγαφώνων σχετικά μ' αυτό το πρόβλημα. Κάνω έκκληση σε όλα τα ενδιαφερόμενα μέρη να βρεθούν γύρω από το τραπέζι των διαπραγματεύσεων όσο το δυνατόν πιο γρήγορα και να προσπαθήσουν να θέσουν τέρμα στην κρίση. Το 85 % των βρετανικών βοοειδών κρεατοπαραγωγής δεν παρουσίασαν ποτέ συμπτώματα σπογγοειδούς εγκεφαλοπάθειας. Μπορούμε να κοιτάξουμε τους εταίρους μας της ηπειρωτικής Ευρώπης στα μάτια και να τους πούμε ότι το βρετανικό βόειο κρέας είναι ασφαλές. Λυπούμεθα βαθύτατα γι' αυτή την τρομερή κατηγορία που εκτοξεύθηκε κατά της βιομηχανίας μας κρέατος.
<P>
Δεν πιστεύω ότι όλο το βάρος για την καθυστέρηση αυτή πέφτει στους ώμους της Επιτροπής. Έχω το δυσάρεστο αίσθημα ότι η βρετανική κυβέρνηση πρόκειται να ξεκινήσει την προεκλογική της εκστρατεία χρησμοποιώντας την κρίση των αγελάδων ως ένα από τα κυριότερα συνθήματά της. Η συμβουλή μου προς τη βρετανική κυβέρνηση είναι: παρακαλούμε, μην ακολουθήσετε αυτόν τον δρόμο για εκλογικούς σκοπούς. Παρακαλούμε, χρησιμοποιήστε την κοινή λογική σας και διασφαλίστε ότι θα καταβάλετε έντονες προσπάθειες για τον τερματισμό της κρίσεως. Λέγω προς τη βρετανική κυβέρνηση: παρακαλούμε, παρακαλούμε, παρακαλούμε μην παίζετε πολιτική με τη ζωή και την ευημερία των ανθρώπων.

<SPEAKER ID=45 LANGUAGE="DE" NAME="Schierhuber">
Kύριε Πρόεδρε, κυρία Eπίτροπε, αξιότιμοι κυρίες και κύριοι, θα ήθελα από την αρχή να πω ότι είμαι πολύ ευχαριστημένος με την προτεινόμενη έκθεση, η οποία έχει μεγάλη σημασία, ιδιαίτερα για την Aυστρία. Eιδικά η τροπολογία υπ' αριθ. 1 κάνει μια διευκρίνιση, η οποία χρειαζόταν εδώ και πολύ καιρό, όσον αφορά την καλλιέργεια φυτών, όπως λ.χ. της γογγύλης. H τροπολογία αυτή επιτρέπει να μην συμπεριλαμβάνεται στους υπολογισμούς η έκταση εκείνη που δεν χρησιμοποιείται στο τομέα των τροφίμων ή των ζωοτροφών, αλλά στο λεγόμενο non food τομέα για την παραγωγή ενέργειας, λιπασμάτων ή άλλων παρόμοιων. Aπό το γεγονός αυτό προκύπτει ότι όχι μόνο τα υποπροϊόντα αυτά, μπορούν να χρησιμοποιηθούν λογικά, αλλά και δίνεται ένα κίνητρο για την αξιοποίηση εκτάσεων, που τελούν υπό το καθεστώς της αγρανάπαυσης, για την παραγωγή αναφυομένων πρώτων υλών.
<P>
H Aυστρία έχει αποκτήσει πολύ καλές εμπειρίες σ' αυτόν τον τομέα, εδώ και πολύ καιρό. Xρησιμοποιήσαμε εδώ όχι μόνο τα ενεργειακά φυτά για θέρμανση, αλλά και σαν λιπαντικά μέσα ή ακόμη και για την παραγωγή μεθυλικού εστέρα, και πραγματικά είχαμε τις καλύτερες εμπειρίες. Πιστεύω όμως, πως μελλοντικά θα είναι πολύ βασικό να βρούμε, σε ευρωπαϊκό επίπεδο, μια φορολογική ρύθμιση για την ενέργεια που παράγεται από τη βιομάζα, διότι είναι η μοναδική φιλική προς το περιβάλλον ενέργεια. Nομίζω πως στις επόμενες γενιές χρωστάμε το να αλλάξουμε επιτέλους νοοτροπία.
<P>
M' έναν τακτικό έλεγχο του συντελεστή υπολογισμού, λαμβάνεται υπόψη η πρόοδος που σημειώνεται συνεχώς στην ανάπτυξη καινούργιων ποικιλιών γογγύλης, καθώς και στο υψηλότερο ποσοστό λιπαρών. Γι' αυτό και ο περιορισμός του 1 εκατ. τόνων δε θα αρχίσει να ισχύει τόσο σύντομα, ούτε και θα εμφανιστούν περιορισμοί στις αναφυόμενες πρώτες ύλες.
<P>
H έκδοση αυτή της παρούσας έκθεσης, συμπεριλαμβανομένης και της τροπολογίας υπ' αριθ. 1, αντιστοιχεί και στη γνωμοδότηση της COPA και, κατά τη γνώμη μου, είναι απαραίτητη για μια οικολογικά προσανατολισμένη γεωργία και ενεργειακή πολιτική στην Eυρώπη. Γι' αυτό και υποστηρίζω την έκθεση που υποβλήθηκε, και η οποία είναι ζωτικής σημασίας όχι μόνο για την Aυστρία, αλλά και για την Eυρώπη.

<SPEAKER ID=46 LANGUAGE="FR" NAME="Goerens">
Κύριε Πρόεδρε, η τύχη το θέλησε να υπάρξει πρακτικά σύμπτωση ανάμεσα στο ξεκίνημα της παραγωγής βιοκαυσίμων στην ευρωπαϊκή γεωργία και στη Διεθνή Διάσκεψη για το Περιβάλλον που πραγματοποιήθηκε στο Ρίο πριν μερικά χρόνια. Και λέω η τύχη, γιατί η πρόοδος που σημείωσε η παραγωγή βιοκαυσίμων υπήρξε απόρροια της εφαρμογής της αναμόρφωσης της κοινής γεωργικής πολιτικής που και αυτή κατέστη αναγκαία λόγω της χρόνιας ανισορροπίας της πλειονότητας των γεωργικών αγορών.
<P>
Η αρχή της χρησιμοποίησης των ελαιωδών φυτών για σκοπούς μη διατροφικούς είναι απλή. Οι ισχύουσες διατάξεις προβλέπουν τη θέση σε αγρανάπαυση μέρους των αγροτικών γαιών. Επιτρέπεται ωστόσο επί των γαιών αυτών η καλλιέργεια ελαιωδών φυτών για σκοπούς μη διατροφικούς. Μοναδικό μειονέκτημα είναι ότι τα ελαιώδη φυτά δεν μπορούν να μεταποιηθούν εξ ολοκλήρου για μη διατροφική χρήση. Παραμένει ένα υποπροϊόν, αποκαλούμενο πίττα αγριογολλύλης το οποίο περιλαμβάνεται στη διατροφή των ζώων λόγω της υψηλής περιεκτικότητάς του σε αζωτούχες ουσίες, για τούτο και οι κύριοι ανταγωνιστές μας στη διεθνή αγορά επιθυμούν τον περιορισμό του είδους αυτού παραγωγής. Η Επιτροπή λαμβάνει υπόψη της αυτή την απειλή ενώ με τις τροπολογίες της Επιτροπής Γεωργίας μετριάζονται οι συνέπειες.
<P>
Παρότι δεν έχω ιδιαίτερες δυσκολίες στο να υποστηρίξω το κείμενο υπό το μορφή που το υποβάλλει η Επιτροπή Γεωργίας, θα ήθελα ωστόσο επ' ευκαιρία της συζήτησης αυτής να καλέσω την Επιτροπή να προωθήσει ακόμη περισσότερο τις εναλλακτικές μορφές παραγωγής συμπεριλαμβανομένης της παραγωγής ενέργειας.
<P>
(Χειροκροτήματα)

<SPEAKER ID=47 LANGUAGE="DE" NAME="Graefe zu Baringdorf">
Kύριε Πρόεδρε, κύριε Goepel, υποστηρίζουμε την έκθεσή σας. Συμφωνούμε μαζί σας πως θα πρέπει να καταλήξουμε σ' αυτή τη ρύθμιση, όσον αφορά τόσο την καλλιέργεια όσο και τον συντελεστή υπολογισμού. Συνεπώς δε θέλω να υπεισέλθω στο θέμα αυτό, αλλά να εκμεταλλευθώ τα δύο λεπτά που έχω στη διάθεσή μου για να πάρω θέση, γενικά, πάνω στο θέμα της αγρανάπαυσης. Γνωρίζετε πως η αγρανάπαυση θεσπίσθηκε κάποτε από την Eπιτροπή σαν οικολογικό κίνητρο. Aπ' αυτό απέχουμε πάρα πολύ, και το γεγονός πως επιτρέπουμε να καλλιεργηθούν τώρα αναφυόμενες πρώτες ύλες δεν έχει, ως γνωστόν, καμιά σχέση με οικολογικό κίνητρο. Kαι κυρίως η γογγύλη, για την οποία συζητάμε, δεν είναι, ως γνωστόν, ένας οικολογικός καρπός, τουλάχιστον όπως καλλιεργείται τώρα στην πράξη.
<P>
Kατά συνέπειαν, θα ήθελα, καθώς συμφωνούμε μαζί σας, να σας παρακαλέσουμε να δείτε κάποτε πιο διεξοδικά την παλιά μας ιδέα να καλλιεργήσουμε, στις εκτάσεις που τελούν υπό καθεστώς αγρανάπαυσης, τριφύλλι, δηλαδή ελλοβόκαρπα, για ζωοτροφή. H λογική μας θα ήταν η ίδια. Kι εδώ έχουμε μια non food χρήση, αλλά με υποπροϊόν την ζωοτροφή. Kι εδώ ακριβώς είναι το πρόβλημα στο οποίο επενέβησαν οι Aμερικανοί. Aν, στο πλαίσιο αυτό, αφήναμε ελεύθερη την καλλιέργεια ελλοβόκαρπων για ζωοτροφή, τότε θα είχαμε το ίδιο αποτέλεσμα, αλλά εντονότερη οικολογοποίηση. Aν στη συνέχεια προσπαθούσαμε να επιβάλλουμε την εκ περιτροπής αγρανάπαυση, τότε θα είχαμε επιπλέον και τον εμπλουτισμό των εδαφών με άζωτο για την επόμενη σοδειά και θα είχαμε συνολικά, για τις γεωργικές εκμεταλλεύσεις, μια δυνατότητα περιορισμού των δαπανών και παραγωγής ζωοτροφών. Kαθορίζοντας μάλιστα ένα ποσοστό αγρανάπαυσης με ευελιξία, θα είχαμε επιπλέον τη δυνατότητα να αναρωτιόμαστε πάντα: Tι αποσύρουμε από την αγορά, τι αποδίδουμε για ζωοτροφή; Eλπίζω κάποτε η ομάδα σας να μπορέσει να προσεγγίσει στην ιδέα αυτή, όχι μόνον έτσι σαν ανταπόδοση για να συμφωνήσουμε μαζί σας, αλλά γιατί αυτό που λέμε είναι λογικό.

<SPEAKER ID=48 LANGUAGE="FR" NAME="Barthet-Mayer">
Κύριε Πρόεδρε, αγαπητοί συνάδελφοι, η συμφωνία Blair House καθόρισε την παραγωγή πιττών που προέρχονται από καλλιέργεια εκτάσεων που τελούν υπό καθεστώς παύσης στην Ευρωπαϊκή Ένωση σε 1 εκατομμύριο τόνους ισοδυνάμου αλεύρου σόγιας. Τα εν λόγω προϊόντα φυτικής προέλευσης έχουν σήμερα για μας μεγάλη σημασία. Εξηγούμαι: αφενός, το επίπεδο ευρωπαϊκής αυτάρκειας σε πρωτεΐνες που προορίζονται για διατροφή των ζώων βρίσκεται σε σαφή πτώση δεδομένου ότι ανέρχεται μόλις σε 29 %. Αφετέρου, στην κρίσιμη κατάσταση στην οποία βρισκόμαστε αυτή τη στιγμή εξαιτίας της «ασθένειας της τρελής αγελάδας», θα αυξηθεί η ζήτηση προϊόντων φυτικής προέλευσης που προορίζονται για τη διατροφή των ζώων, λαμβανομένης υπόψη της προβλεπόμενης εύλογης μείωσης - ακόμη και κατάργησης - των αλεύρων από τεμαχισμένα κρέατα.
<P>
Θα ήταν ιδιαίτερα λυπηρό να στερηθεί η ευρωπαϊκή κτηνοτροφία μιας πηγής φυτικών πρωτεϊνών συμβατών με τις συμφωνίες της GATT. Από την άποψη αυτή είναι κατά συνέπεια λογικό να συμφωνούμε με την πρόταση του εισηγητή κ. Goepel (τον οποίο επί τη ευκαιρία συγχαίρω για την έκθεσή του), σύμφωνα με την οποία θα εξαιρεθούν της ποσόστωσης αυτής τα υποπροϊόντα που προορίζονται για σκοπούς άλλους εκτός της διατροφής των ζώων όπως είναι η παρασκευή βιοκαυσίμων ή η εξασφάλιση βιοοργανικών υλών που χρησιμεύουν ως μαυρογή για την τροποποίηση των εδαφών.
<P>
Εξάλλου, η τροπολογία 5, που εκφράζει τη θέση των εμπειρογνωμόνων του γαλλικού Υπουργείου Γεωργίας και έτυχε της αποδοχής των 15 κρατών μελών του Συμβουλίου στηρίζεται σε κριτήρια κοινά στους επιστημονικούς και επαγγελματικούς κύκλους και αποσκοπεί στην καλλίτερη χρησιμοποίηση των ποσοστώσεων για ολόκληρη την Ευρωπαϊκή Ένωση. Προτείνει την επαναξιολόγηση των ποσοστών ισοδυναμίας μεταξύ αλεύρου σόγιας και πιττών αγριογολλύλης ή ηλίανθου. Είναι φανερό ότι τα ποσοστά αυτά θα πρέπει να εξαρτώνται αφενός από την επιστημονική σύνθεση των εν λόγω φυτών και αφετέρου από τη διατροφική τους αξία χάρη στην πραγματική ευπεπτική τους δυνατότητα.
<P>
Τελειώνοντας, προτείνω λοιπόν, εξ ονόματος της ομάδας μου, να συνταχθούμε με την πρόταση του κ. Goepel, υπερψηφίζοντας επίσης την τροπολογία 5, που επιτρέπει την καλλίτερη δυνατή αντιμετώπιση των περιορισμών που θέτει η GATT στην ευρωπαϊκή γεωργία.

<SPEAKER ID=49 LANGUAGE="FR" NAME="Berthu">
Κύριε Πρόεδρε, κατά τη σύναψη των συμφωνιών του Blair House, η Ευρωπαϊκή Ένωση έκανε το λάθος να αποδεχτεί, ενώ στους αμερικανούς εταίρους μας δεν τέθηκε ο ίδιος περιορισμός, τον καθορισμό ανωτάτου ορίου των βιομηχανικών της αγραναπαύσεων, δηλαδή των εκτάσεων που χρησιμοποιούνται για καλλιέργειες που δεν έχουν διατροφικό αλλά βιομηχανικό προορισμό όπως για παράδειγμα η παρασκευή βιοκαυσίμων.
<P>
Στο πλαίσιο του πρώτου αυτού ανωτάτου ορίου, η Ευρωπαϊκή Ένωση διέπραξε το ακόμη πιο αδικαιολόγητο σε σχέση με το προηγούμενο σφάλμα να επιτρέψει την επιβολή ενός δεύτερου ανωτάτου ορίου επί των υποπροϊόντων των ελαιούχων σπόρων κάτι που έμμεσα οδηγεί στον περιορισμό της παραγωγής των εν λόγω σπόρων καθεαυτών ακόμη και αν παράγονται αποκλειστικά για σκοπούς εξαιρετικά σημαντικούς και αξιέπαινους όπως είναι η παρασκευή βιολογικών καυσίμων ή βιοδιαλυτών προϊόντων συσκευασίας.
<P>
Τα λεόντεια αυτά όρια εκφράζονται για τις διάφορες καλλιέργειες τις οποίες αφορούν με ενιαίο για όλους υπολογισμό την ισοδυναμία τους σε τόνους αλεύρου σόγιας. Εννοείται όμως ότι για να γίνουν οι υπολογισμοί πρέπει να υπάρχουν οι τιμές μετατροπής για κάθε παραγωγή ξεχωριστά.
<P>
Κατά το πρώτο εξάμηνο 1995, η Επιτροπή παρουσίασε προσχέδιο πίνακα ισοδυνάμων με βάση την περιεκτικότητα σε πρωτεΐνες και σε κατάλοιπα λιπαρών ουσιών των υποπροϊόντων. Ωστόσο, οι ομάδες των εμπειρογνωμόνων του Συμβουλίου και οι επιτροπές διαχείρισης ομόφωνα διατύπωσαν επιφυλάξεις όσον αφορά τους συντελεστές καθότι έκριναν ότι τα κριτήρια που εφαρμόστηκαν δεν ήταν τα δέοντα και ότι εξάλλου το αποτέλεσμα που επέτυχαν ήταν ιδιαίτερα επαχθές για τους αγρότες μας χωρίς να μπορεί επί του συγκεκριμένου θέματος να γίνει επίκληση κάποιας ανάγκης που απορρέει από τις διεθνείς μας δεσμεύσεις. Επρόκειτο κατά κάποιον τρόπο για μία ποινή που επιβάλαμε μονομερώς σε μας τους ίδιους.
<P>
Και καλείται σήμερα το Κοινοβούλιό μας να λάβει θέση επί της πρότασης κανονισμού του Συμβουλίου περί καθιέρωσης συστήματος ελέγχου των ορίων. Είναι κατά τη γνώμη μας ευκαιρία για το Κοινοβούλιο να εισηγηθεί την εφαρμογή δικαιότερων συντελεστών. Αυτό το νόημα έχει η τροπολογία μας 5 που αποτελεί συμπλήρωμα της εξαίρετης έκθεσης του κ. Goepel και βασίζει τους συντελεστές μετατροπής σε κριτήρια κατά πολύ ορθότερα αυτών που έχουν προταθεί μέχρι σήμερα και επιστημονικά τεκμηριωμένα. Πράγματι, εφόσον τα εν λόγω όρια αφορούν υποπροϊόντα τα οποία εικάζουμε ότι μπορεί να χρησιμοποιηθούν στη διατροφή των ζώων ή των ανθρώπων τα σχετικά κριτήρια συνδέονται με τη διατροφική αξία, για παράδειγμα οι μέσες τιμές πρωτεϊνικής αξίας που προτείνουν τα διάφορα ινστιτούτα επιστημονικής έρευνας όπως το INRA ή το αγρονομικό ινστιτούτο Paris-Grignon.
<P>
Εάν γινόταν δεκτή η εν λόγω τροπολογία 5, η Κοινότητα, παρότι δεσμευμένη από τους περιορισμούς της GATT, θα μπορούσε ωστόσο να παράγει σε περιοχές υπό βιομηχανική αγρανάπαυση μέχρι 3, 1 εκατομμύρια τόνους σπόρους αγριογογγύλης ή 3, 6 εκατομμύρια τόνους σπόρους ηλίανθου που αποτελεί αύξηση 20 % σε σχέση με την αρχική πρόταση της Επιτροπής. Το αποτέλεσμα αυτό θα συνέτεινε στο να γίνει βραχυπρόθεσμα πιο υποφερτή η παρούσα κατάσταση για τους αγρότες μας, εννοείται όμως ότι τελικός στόχος της Κοινότητας πρέπει να είναι η επανόρθωση του αρχικού σφάλματος ώστε με τον ένα ή τον άλλο τρόπο να επιτύχει την κατάργηση του ανωτάτου ορίου καθεαυτού.

<SPEAKER ID=50 LANGUAGE="FR" NAME="Blot">
Κύριε Πρόεδρε, αγαπητοί μου συνάδελφοι, θα ήθελα πριν απ' όλα να εκφράσω την θετική εντύπωση που αποκομίσαμε από την εξαίρετη έκθεση του κ. Goepel αναφορικά με αυτό το θέμα. Θα ήθελα ωστόσο να σημειώσω ότι ο περιορισμός σε ένα εκατομμύριο τόνους των υποπροϊόντων ελαιούχων σπόρων που αποφασίστηκε στο Blair House το 1992 στρέφεται σαφώς ενάντια στα συμφέροντα της Ευρωπαϊκής Κοινότητας.
<P>
Θα μπορούσαμε να πούμε ότι η κρίση που προκλήθηκε από την σπογγώδη εγκεφαλίτιδα είναι πολύ πιθανό ότι θα δώσει νέα ώθηση στην αγορά πιττών σόγιας γεγονός που θα ευνοήσει τα αμερικανικά προϊόντα εις βάρος προφανώς της Ευρώπης, αφού η Ευρώπη αυτοπεριορίστηκε, όπως πολύ εύστοχα ανέφερε πριν από λίγο ο συνάδελφος κ. Berthu, βίαια μεν αλλά σωστά.
<P>
Πράγματι, οι εισαγωγές αναμφίβολα θα αυξηθούν, σε αντίθεση με τους ισχυρισμούς της Επιτροπής. Ήδη το 1995 σημειώθηκε έλλειψη και θα μπορούσαμε να είχαμε εξάγει δεδομένου ότι οι διεθνείς τιμές ήταν ανώτερες της ευρωπαϊκής αγοράς. Τότε όμως η Επιτροπή είχε επιβάλει εξαγωγικούς δασμούς στα δημητριακά.
<P>
Όλα αυτά δίνουν την εντύπωση ότι η πολιτική που ακολουθεί κάθε χρόνο η Επιτροπή στρέφεται ενάντια στα συμφέροντα της Ευρώπης προς όφελος των Ηνωμένων Πολιτειών και δεν μπορούμε παρά να εκφράσουμε τη δυσφορία μας για την κατάσταση αυτή.

<SPEAKER ID=51 LANGUAGE="NL" NAME="Mulder">
Κύριε Πρόεδρε, καταρχάς επιθυμώ να συγχαρώ τον κ. Goepel για τον επιμελή τρόπο με τον οποίο διατύπωσε την έκθεσή του. Όπως φάνηκε και από τις συζητήσεις στην Επιτροπή Γεωργίας μπορούμε να υποστηρίξουμε τις τροπολογίες του. Είμαι ιδιαίτερα περίεργος για την αντίδραση της Επιτροπής όσον αφορά μια από αυτές τις τροπολογίες: ποια είναι η άποψη της Επιτροπής όσον αφορά τη χρησιμοποίηση των υποπροϊόντων για άλλους σκοπούς από ότι η κατανάλωση από ανθρώπους ή ζώα; Ποια είναι η άποψη της Επιτροπής όσον αφορά τη χρησιμοποίηση των εν λόγω υποπροϊόντων για ενεργειακούς σκοπούς;
<P>
Μια άλλη πτυχή που σχετίζεται με αυτό το θέμα είναι το γεγονός ότι η χρησιμοποίηση πετρελαίου που παράγεται από βιομάζα αυξάνεται με ταχείς ρυθμούς σε ολόκληρη την Ευρώπη. Τούτο μπορεί να οφείλεται στο γεγονός ότι μέρος των εκτάσεων που βρίσκονται υπό καθεστώς παύσης της καλλιέργειας χρησιμοποιούνται για την καλλιέργεια φυτών που παράγουν ελαιούχους σπόρους. Μπορεί επίσης να οφείλεται στο γεγονός ότι έμμεσα χορηγείται επιδότηση. Εάν είμαι καλά πληροφορημένος εδώ και αρκετά έτη έχει υποβληθεί μια πρόταση από την Επιτροπή στο Συμβούλιο των Υπουργών για την προώθηση της χρησιμοποίησης του πετρελαίου που παράγεται από βιομάζα και τη μείωση της φορολογίας του. Θα ήθελα να πληροφορηθώ από την Επιτροπή σε ποιο στάδιο βρίσκεται αυτή η πρόταση. Το γεγονός είναι ότι η Επιτροπή επιθυμεί να προωθήσει τη χρησιμοποίηση των εν λόγω προϊόντων. Ενδεχομένως, επειδή μειώνονται οι εκτάσεις που βρίσκονται υπό καθεστώς παύσης της καλλιέργειας μειώνεται και η καλλιέργεια φυτών που παράγουν ελαιούχους σπόρους για την παραγωγή πετρελαίου από βιομάζα. Ποια εναλλακτική μέθοδο μπορεί να προτείνει η Επιτροπή για το μέλλον ώστε να μην χαθεί αυτή η ενθαρρυντική χρησιμοποίηση των εν λόγω πρώτων υλών; Αυτές είναι οι δύο συγκεκριμένες ερωτήσεις που ήθελα να υποβάλω.

<SPEAKER ID=52 NAME="Gradin">
Κύριε Πρόεδρε, ο κ. Goepel και η Επιτροπή Γεωργίας και Ανάπτυξης της Υπαίθρου εκπόνησαν μαζί μιά εποικοδομητική έκθεση για την οποία τους συγχαίρω.
<P>
Η πρόταση της Επιτροπής υπεβλήθη βάσει του άρθρου 7 της κοινής δήλωσης προθέσεων μεταξύ ΕΟΚ και ΗΠΑ σχετικά με ορισμένους ελαιούχους σπόρους στο πλαίσιο της GATT. Σύμφωνα με αυτήν πρέπει η ΕΟΚ να λάβει κατάλληλα διορθωτικά μέτρα εντός του πλαισίου της κοινής αγροτικής πολιτικής. Αφορά τα υποπροϊόντα ορισμένων ελαιούχων σπόρων που καλλιεργούνται σε εκτάσεις υπό καθεστώς παύσης καλλιέργειας. Σε περίπτωση υπέρβασης του ενός εκατομμυρίου τόνων ισοδυνάμου αλεύρου σόγιας, θα πρέπει να ληφθούν μέτρα.
<P>
Η πρόταση της Επιτροπής έχει ως στόχο να μεγιστοποιήσει την δυνατότητα καλλιέργειας των ελαιούχων σπόρων, που καλύπτονται από την κοινή δήλωση προθέσεων, για τους γεωργούς της ΕΕ. Ταυτόχρονα θα πρέπει να γίνουν πλήρως σεβαστές οι διεθνείς μας δεσμεύσεις.
<P>
Η τροπολογία αριθ. 1 προτείνει ότι το όριο του ενός εκατομμυρίου τόνων να ισχύει μόνον για τα υποπροϊόντα που χρησιμοποιούνται ως τροφή για ζώα και ανθρώπους. λλοι τομείς χρήσης, συμπεριλαμβανομένης της παραγωγής ενέργειας ή χρήσης ως βελτιωτικού εδάφους, θα πρέπει να εξαιρεθούν. Η Επιτροπή αποδέχεται επομένως αυτήν την τροπολογία.
<P>
Οι τροπολογίες αριθ. 2, 4 και 5 στοχεύουν στο να συμπεριληφθούν στον κανονισμό του Συμβουλίου οι συντελεστές υπολογισμού που πρέπει να χρησιμοποιηθούν για την μετατροπή αλεύρου αγριοκράμβης και σπόρων ηλιάνθου σε ισοδύναμο αλεύρου σόγιας. Εφόσον αυτό είναι ένα εμφανώς τεχνικό θέμα, πιστεύω ότι το πιό κατάλληλο θα ήταν να το παραδώσουμε στην επιτροπή διαχείρησης. Η τροποποιητική πρόταση αριθμ. 3 προτείνει να επιβάλλονται οι κυρώσεις το επόμενο έτος από αυτό της υπέρβασης. Σύμφωνα με την πρόταση της Επιτροπής οι κυρώσεις θα πρέπει να εφαρμόζονται κατά το ίδιο έτος με την υπέρβαση. Λαμβάνει υπ' όψιν την κοινή δήλωση προθέσεων κατά έναν σαφέστερο τρόπο. Εκτός αυτού προκαταλαμβάνει τις σημαντικές διακυμάνσεις προσφοράς των εν λόγω υποπροϊόντων από χρονιά σε χρονιά. Συνεπώς η Επιτροπή δεν μπορεί να συγκατανεύσει σ' αυτήν την τροπλογία.

<SPEAKER ID=53 NAME="Πρόεδρος">
Ευχαριστώ πολύ, κυρία Gradin.
<P>
Η συζήτηση έληξε.
<P>
Προχωρούμε στην ψηφοφορία.
<P>
(Το Σώμα εγκρίνει το ψήφισμα νομοθετικού περιεχομένου)

<CHAPTER ID=7>
Σύνοδος της G7 για την απασχόληση
<SPEAKER ID=54 NAME="Πρόεδρος">
Η ημερήσια διάταξη προβλέπει τη δήλωση της Επιτροπής σχετικά με τα αποτελέσματα της συνεδρίαση της ομάδας των 7 για την απασχόληση που πραγματοποιήθηκε στις 1 και 2 Απριλίου στη Λίλλη.

<SPEAKER ID=55 NAME="Gradin">
Κύριε Πρόεδρε, την 1η και 2α Απριλίου οι Υπουργοί Εργασίας, Οικονομικών, Εμπορίου και Εθνικής Οικονομίας από τις χώρες της Ομάδας των Επτά, μαζί με τον Πρόεδρο και τους Επιτρόπους της Ευρωπαϊκής Ένωσης, συναντήθηκαν στη Λιλ για να συζητήσουν το θεμελιώδες αντικείμενο της απασχόλησης.
<P>
Οι χώρες της Ομάδας των Επτά κατέληξαν σε κάποια πολύ σημαντικά συμπεράσματα τα οποία η Επιτροπή σημειώνει με ιδιαίτερη ευχαρίστηση. Πιστεύω ότι ένα από τα πιο σημαντικά συμπεράσματα στα οποία κατέληξε η Ομάδα των Επτά πιο ανεπτυγμένων βιομηχανικών χωρών υπήρξε το ότι στόχο μας θα πρέπει να αποτελέσει τόσο η επίτευξη οικονομικής ανάπτυξης όσο και γενικής ευημερίας και ότι δεν θα πρέπει να επιλέξουμε μεταξύ μεγαλύτερης ανεργίας και διευρυνόμενης οικονομικής ανισότητος. Το τονίζω αυτό διότι υιοθετείται ευρέως η άποψη ότι υπάρχει διαφοροποίηση μεταξύ των ευρωπαϊκών κυβερνήσεων και των Ηνωμένων Πολιτειών, ενώ η πραγματικότητα είναι ότι και δύο πλευρές συμφώνησαν ότι θα πρέπει να προσαρμόσουν τις πολιτικές τους ούτως ώστε να επιτύχουν τον κοινό στόχο της βελτίωσης της καταστάσεως σχετικά με την απασχόληση.
<P>
Η διάσκεψη συμφώνησε ότι ασφαλώς δεν πρόκειται περί ευχερούς έργου διότι θα απαιτηθούν μακροπρόθεσμες μεταρρυθμίσεις, αλλά οι μεταρρυθμίσεις αυτές θα ήταν πολύ περισσότερο αποτελεσματικές εάν διέθεταν την ευρεία υποστήριξη και την ενεργό συμμετοχή των εργαζομένων και των εργοδοτών.
<P>
Το δεύτερο σημαντικό σημείο που διατυπώθηκε είναι το ότι για να επιτευχθεί ο στόχος μας χρειάζεται να εξασφαλιστεί ισχυρή οικονομική ανάπτυξη και διαρθρωτική μεταρρύθμιση, γεγονός το οποίο σημαίνει ένα καλά ισορροπημένο μίγμα μακροοικονομικών πολιτικών και πολιτικών απασχόλησης. Η διάσκεψη απέδωσε ιδιαίτερη έμφαση στους ανθρώπινους πόρους, επιβεβαιώνοντας αυτό που ήδη γνωρίζουμε και στο οποίο πιστεύουμε, ότι δηλ. οι επενδύσεις στους ανθρώπινους πόρους είναι εξ ίσου σημαντικές με τις επενδύσεις κεφαλαίου και ότι οι επιτυχείς μελλοντικές οικονομίες θα είναι εκείνες οι οποίες μακροπρόθεσμα συγκεντρώνουν την προσοχή τους στους ανθρώπινους πόρους επενδύοντας εντατικά στην κατάρτιση των εργαζομένων. Η διάσκεψη όμως δεν σταμάτησε εκεί αλλά συνέχισε υποστηρίζοντας ότι ο κάθε εργαζόμενος θα πρέπει να έχει πρόσβαση σε επαγγελματική κατάρτιση και σε επαγγελματική άνοδο έτσι ώστε να προσαρμόζεται στις οικονομικές και τεχνολογικές μεταβολές.
<P>
Τρίτον, οι χώρες της G7 προέβησαν σε μια έντονη έκκληση σχετικά με την ανάγκη πρόληψης και καταπολέμησης του κοινωνικού αποκλεισμού. Το πρόβλημα εκείνων των εργαζομένων που βρίσκουν δύσκολο να προσαρμοστούν στην αγορά εργασίας δεν μπορεί να λυθεί - και δεν θα λυθεί - κάτω από συνθήκες συνεχούς ή αυξανόμενης ανασφάλειας σχετικά με τις συνθήκες διαβίωσης και αμοιβής τους.
<P>
Τέλος, θα ήθελα να υπογραμμίσω ότι η διάσκεψη των χωρών της G7 χαρακτηρίστηκε από μία δεκτικότητα στην αλλαγή, όχι με την ανέγερση φραγμών αλλά μάλλον με την ενθάρρυνση των ευκαιριών ανταγωνισμού στην παγκόσμια οικονομία. Όλες οι χώρες της Ομάδας των Επτά ανεγνώρισαν την ανάγκη να ακολουθήσουν με ενεργητικότητα πολιτικές ανοικτού εμπορίου και ζήτησαν από τους Υπουργούς Εμπορίου να διατηρήσουν την κινητικότητα της ελευθέρωσης του εμπορίου μέσω του Παγκοσμίου Οργανισμού Εμπορίου και της διασκέψεώς του στη Σιγκαπούρη.
<P>
Κατά τον ίδιο χρόνο η Ομάδα των Επτά σημείωσε τη σημασία που έχουν οι σταθερές βασικές προδιαγραφές εργασίας σε ολόκληρο τον κόσμο, αναγνωρίζοντας με τον τρόπο αυτό τις ανησυχίες των συνδικαλιστικών οργανώσεων και πολλών κυβερνήσεων. Μέσα σ' αυτό το πλαίσιο έγινε αναφορά στην ολοκλήρωση των μελετών του ΟΟΣΑ και της ΔΟΕ καθώς και στις κοινωνικές διαστάσεις του διεθνούς εμπορίου.
<P>
Τα συμπεράσματα της διασκέψεως αυτής ενισχύουν την επιβεβαίωση της στρατηγικής που ανέπτυξε η Ευρωπαϊκή Ένωση μετά τα Ευρωπαϊκά Συμβούλια Κορυφής στο Έσσεν, τις Κάννες και τη Μαδρίτη και την καθόλου στρατηγική του Ευρωπαϊκού Συμβουλίου η οποία θα πρέπει να ενθαρρυνθεί, ενώ εμείς θα πρέπει να αξιοποιήσουμε αυτό το μήνυμα ως ευκαιρία για να προχωρήσουμε προς τα εμπρός και να κάνουμε ακόμη περισσότερα.

<SPEAKER ID=56 NAME="Κατηφόρης">
Κύριε Πρόεδρε, η Σοσιαλιστική Ομάδα υποστηρίζει κάθε πραγματική -και τονίζω το πραγματική - πρωτοβουλία για την αντιμετώπιση του προβλήματος της ανεργίας. Στο βαθμό που η πρωτοβουλία της γαλλικής Προεδρίας για τη Λιλ μπορεί να θεωρηθεί πραγματική, έχει ασφαλώς την υποστήριξή μας. Στο βαθμό που αποτελεί συνέχεια και διαιώνιση μιας προεκλογικής, ψηφοθηρικής ρητορίας σχετικά με την ανεργία, είμαστε υποχρεωμένοι να τονίσουμε ότι το πρόβλημα της ανεργίας είναι υπερβολικά σοβαρό ώστε να αντιμετωπίζεται πλέον κατά ρητορικό μόνον τρόπο. Ούτε αρκεί να διαμορφώνεται από καιρό σε καιρό σε ανώτατο επίπεδο της πολιτικής ηγεσίας των πλέον ανεπτυγμένων οικονομιών ένα φόρουμ αμοιβαίας ενημέρωσης, ένα είδος σεμιναρίου όπου υποτίθεται ότι πληροφορούμε ο ένας τον άλλον για τις προόδους, και έχουμε καταλήξει να πληροφορούμε ο ένας τον άλλον για τις αποτυχίες μας στην καταπολέμηση της ανεργίας.
<P>
Για την ανεργία έχει περάσει η εποχή των σεμιναρίων. Είναι γεγονός ότι στην Ομάδα των 7 ορισμένες οικονομίες πετυχαίνουν επίπεδα χαμηλότερης ανεργίας από άλλες. Αυτές οι επιτυχίες -που έχουν βέβαια πληρωθεί με την καθήλωση του εισοδήματος των εργαζομένων για είκοσι χρόνια, και αναφέρομαι, φυσικά, στο χαμηλότερο σχετικά ποσοστό ανεργίας στις Ηνωμένες Πολιτείες που συνοδεύεται, όπως είναι γνωστό, από την καθήλωση του εισοδήματος των εργαζομένων για μία εικοσαετία- οφείλονται σε βασικές διαφορές θεσμών που δεν μεταφέρονται με τις απλές επαφές ανάμεσα στους ηγέτες και, αν υποθέσουμε ότι πρέπει να μεταφερθούν - όπως μας είπε η κυρία Επίτροπος- δεν υπάρχει καμία συμφωνία ώστε να πρέπει να ακολουθήσουμε αυτή τη μέθοδο. Το αντίθετο. Αυτός είναι ένας ωραίος λόγος, αλλά στην πράξη τι γίνεται;
<P>
Περιμένουμε κάτι περισσότερο από τη συνάντηση της ηγεσίας της Ομάδας των 7. Χρειαζόμαστε μέτρα, όχι απλές συζητήσεις. Η σύσκεψη της Λίλ ήταν πλούσια σε συζητήσεις αλλά φτωχή σε μέτρα. Είναι πάντως θετικό ότι οι αναλύσεις της βρίσκονται προς τη σωστή κατεύθυνση. Οι ηγέτες της Ομάδας των 7 διαχώρισαν τη θέση τους από τη θεωρία ότι η ανάπτυξη μπορεί να συνεχίζεται μέσα σε πλαίσια ανεργίας. Το ανακοινωθέν τονίζει ότι η βασική προϋπόθεση για την καταπόλεμηση της ανεργίας είναι η ταχύτερη ανάπτυξη. Συμφωνούμε. Η ανάπτυξη με ρυθμούς ταχύτερους από τους σημερινούς ασφαλώς αποτελεί προϋπόθεση για την απορρόφηση σημαντικού ποσοστού ανεργίας. Δυστυχώς, το ανακοινωθέν δεν προσθέτει ότι η ταχύτερη ανάπτυξη μπορεί να επιτευχθεί σήμερα πολύ πιο άνετα από την πλευρά του πληθωρισμού, γιατί έχει καμφθεί η πληθωριστική τάση που είχαμε στο παρελθόν, πράγμα που μας επιτρέπει να τολμήσουμε να ενθαρρύνουμε την οικονομία για ταχύτερη ανάπτυξη, τόσο νομισματικά όσο και δημοσιονομικά.
<P>
Είναι ορθή η θέση αυτή που έχει διατυπωθεί στη Λευκή Βίβλο και πολύ σωστά διαπιστώνει η κυρία Επίτροπος ότι η Ομάδα των 7 επιβεβαιώνει τη στρατηγική της Ευρωπαϊκής Ένωσης. Το πρόβλημα είναι ότι δεν αρκεί να συναντιούνται οι πολιτικές ηγεσίες και να συγχαίρουν η μία την άλλη. Το θέμα είναι ότι πρέπει η ζωή να επιβεβαιώσει αυτές τις πολιτικές και για να τις επιβεβαιώσει πρέπει, βέβαια, να τολμήσουμε να τις εφαρμόσουμε, πράγμα το οποίο δεν κάνουμε, ούτε και για τη Λευκή Βίβλο. Και, όπως ξέρετε, κυρία Επίτροπε, η έκθεση της Επιτροπής για την οικονομική κατάσταση στην Ευρώπη ομολογεί ότι δεν πρόκειται να επιτευχθεί με τις σημερινές πολιτικές ο σκοπός της Λευκής Βίβλου για τη μείωση στο μισό της ανεργίας μέχρι το 2000.
<P>
Θα μπορούσαν, πράγματι, να συμβάλουν οι 7 στον ταχύτερο ρυθμό ανάπτυξης, γιατί ο ταχύτερος ρυθμός ανάπτυξης στηρίζεται στην άνοδο των επενδύσεων. Αλλωστε, για την Ευρώπη, το έχουμε πει ότι το ποσοστό των επενδύσεων πρέπει να ανεβεί από 18 % σε 25 %. Μας το λέει και η Λευκή Βίβλος. Ένας διεθνής συντονισμός της μακροοικονομικής πολιτικής -που δεν τον θέλουν οι κυβερνήσεις αυτή τη στιγμή και πιθανόν δεν είναι και δυνατός σ' αυτήν την κλίμακα- θα μπορούσε να ανεβάσει το επίπεδο των επενδύσεων. Συντονισμός τέτοιος δεν είναι δυνατόν να γίνει. Μπορούν όμως να ληφθούν διάφορα μέτρα που να περιορίσουν την κερδοσκοπική χρήση του κεφαλαίου και να ενθαρρύνουν τη χρήση του για πραγματικές επενδύσεις. Μέτρα φορολογικά, μέτρα καταπολέμησης της νομισματικής αστάθειας, τέτοια μέτρα που μόνο σε παγκόσμιο επίπεδο μπορούν να ληφθούν, ώστε να μην χρησιμοποιούνται από τη μία ομάδα χωρών εναντίον της άλλης.
<P>
Στα πλαίσια αυτά, βεβαίως και τα δομικά μέτρα για την καταπολέμηση της ανεργίας επιβάλλονται και όλα αυτά μπορούν να βοηθήσουν, αλλά δεν είναι δυνατόν να σκεφτόμαστε ότι μπορούμε να αρχίσουμε από την ελαστικοποίηση των αγορών για να πετύχουμε το ξεκίνημα της οικονομίας, γιατί αυτό ισοδυναμεί με το να βάζουμε το κάρο μπροστά από το άλογο. Σε μία οικονομία που γρήγορα θα αναπτύσσεται, και η ελαστικοποίηση των αγορών θα επιτευχθεί, και η μεγαλύτερη εκπαίδευση των εργαζομένων θα επιτευχθεί, και όλα αυτά θα ενισχύσουν παραπέρα την επιτάχυνση της οικονομίας. Δεν είναι δυνατόν, όμως, να αρχίσουμε απ' αυτά. Οφείλουμε να αρχίσουμε από μία συστηματική δημοσιονομική και νομισματική προσπάθεια για να ανεβάσουμε το ρυθμό ανάπτυξης. Τα άλλα πρέπει να ακολουθήσουν και να συμβάλουν.

<SPEAKER ID=57 LANGUAGE="DE" NAME="Schiedermeier">
Kύριε Πρόεδρε, αξιότιμοι κυρίες και κύριοι συνάδελφοι, επιτρέψτε μου να βγάλω τα ακόλουθα συμπεράσματα σχετικά με τη συνάντηση των κρατών της Oμάδας των 7 στη Λιλ. 18, 3 εκατομμύρια καταχωρημένοι άνεργοι στην Eυρωπαϊκή Ένωση αποτελούν κίνδυνο για την κοινωνική ειρήνη. H καταπολέμηση της ανεργίας δεν είναι καθαρά εθνικό πρόβλημα. Mάλλον θα πρέπει να καταπολεμηθεί σε ευρωπαϊκό, ή καλύτερα σε παγκόσμιο επίπεδο, στη συνέχεια της ολοκλήρωσης των εθνικών οικονομιών. Aυτή προκαλείται από τους ακόλουθους παράγοντες: την αύξηση του κόστους εργασίας, και κυρίως του συμπληρωματικού κόστους που συνοδεύει την εργασία, την εξασθένιση των επενδύσεων, και την ανισότητα μεταξύ της προσφοράς και της ζήτησης θέσεων εργασίας.
<P>
H ανάπτυξη της οικονομίας σήμερα, δεν επαρκεί πλέον για την εξάλειψη της ανεργίας. H βάση της ανεργίας, και συνεπώς και ο αριθμός των μακροχρόνια ανέργων, αυξάνει από ύφεση σε ύφεση. H φτώχεια και το χρέος των αναπτυσσομένων χωρών παρεμποδίζουν τις εξαγωγές. H διεθνής ανταγωνιστικότητα επηρεάζεται σήμερα αποφασιστικά από την ικανότητα της οικονομίας για καινοτομίες. H εχθρότητα προς την τεχνολογία, σε ορισμένα μέρη της Eυρώπης - ιδιαίτερα εκ μέρους των Πρασίνων -, τη θέτει σε κίνδυνο. Xρειαζόμαστε μια υψηλή στάθμη κατάρτισης για τους εργαζόμενους, μια δυναμική υποδομή, καθώς και καλές συνθήκες-πλαίσιο για την προώθηση καινοτομιών.
<P>
Διαπιστώνω ότι αυτή η σύνοδος κορυφής, όπως και τόσες άλλες προηγούμενες, δεν πήρε συγκεκριμένα μέτρα για την ανακούφιση της υψηλής ανεργίας, και γι' αυτό καλώ τα κράτη της Oμάδας των 7 να δημιουργήσουν επιτέλους τις ακόλουθες προϋποθέσεις: Πρώτον, την εξασφάλιση μιας απρόσκοπτης λειτουργίας των αγορών. Δεύτερον, τη δημιουργία, με φορολογικές διατάξεις, ενός κλίματος που θα ευνοεί την εξοικονόμηση δαπανών και τις επενδύσεις, καθώς και την ίδρυση επιχειρήσεων. Tρίτον, την αύξηση των δημοσιονομικών πόρων και την καθοδήγηση της τεχνολογικής έρευνας. Tέταρτον, την ενίσχυση της βιομηχανικής παραγωγής, στους τομείς των τεχνολογιών αιχμής, με τον καθορισμό προτύπων, και τη διευθέτηση των δημόσιων προμηθειών. Πέμπτον, τον καλύτερο συντονισμό των μέτρων βιομηχανικής πολιτικής και των διαβημάτων εμπορικής πολιτικής έναντι τρίτων χωρών. Έκτον, ιδιαίτερη προσοχή προς τις μικρομεσαίες επιχειρήσεις κατά τον καθορισμό των διατάξεων και των κοινών προγραμμάτων δράσης, ώστε να λαμβάνονται υπόψη τα ιδιαίτερα χαρακτηριστικά τους. Έβδομον, την εφαρμογή μιας πολιτικής μεταφορών, η οποία θα αποσκοπεί και στην εξέλιξη των μέσων μεταφοράς, ως αναγκαίων μέσων για την επέκταση των εμπορικών συναλλαγών με τρίτες χώρες.
<P>
Yπογραμμίζω κατηγορηματικά ότι στον τομέα της υγείας, της παροχής υπηρεσιών στην περίθαλψη, του τουρισμού, του πολιτισμού και της προστασίας του περιβάλλοντος, καθώς και της παροχής υπηρεσιών στον βιοτεχνικό τομέα, υπάρχουν ακόμη μεγάλες δυνατότητες για τη δημιουργία θέσεων εργασίας.
<P>
Mια άλλη βασική προϋπόθεση είναι η εξάλειψη της γραφειοκρατίας. Tα συμβαλλόμενα μέρη καλούνται να δείξουν ιδιαίτερες επιδόσεις στους ακόλουθους τομείς: Kαλύτερη εξειδίκευση των εργαζομένων, μεγαλύτερη ευελιξία στο χρόνο εργασίας, μείωση του συμπληρωματικού κόστους εργασίας, ιδιαίτερα σε εργαζομένους με μειωμένα προσόντα.
<P>
Kύριε Πρόεδρε, κάνω χρήση και του χρόνου του ενός λεπτού που έλαβε ο ομιλητής της Oμάδας του Eυρωπαϊκού Σοσιαλιστικού Kόμματος.
<P>
Tα κράτη της Eυρωπαϊκής Ένωσης θα πρέπει να αυξήσουν τις προσπάθειές τους: Mε την επιδότηση του κόστους εργασίας μακροχρόνια ανέργων για περιορισμένη χρονική διάρκεια, με τη βελτίωση της απόδοσης των δημοσίων γραφείων εύρεσης εργασίας, με την επιδότηση καινούργιων προϊόντων και υπηρεσιών μέχρις ότου εδραιωθούν στην αγορά, και ιδιαίτερα με την οικονομική υποστήριξη για την ίδρυση καινούργιων MME, με τη βελτίωση των συστημάτων κατάρτισης και επιμόρφωσης, καθώς και με μια κοινή πολιτική απασχόλησης.
<P>
Eπιδοκιμάζω την πρωτοβουλία του Γάλλου Προέδρου να παροτρύνει επιτέλους τα κράτη της Oμάδας των 7 σε μια κοινή πολιτική απασχόλησης και λυπάμαι που δυστυχώς δεν είχε καμιά τύχη. Γι' αυτό και συνιστώ στο μέλλον να παίρνουμε αποστάσεις από τέτοιου είδους συναντήσεις κορυφής, που ξυπνούν μόνο φρούδες ελπίδες σ' αυτούς που πλήττονται από την ανεργία, αφού δεν αποφέρουν κανένα πρακτικό αποτέλεσμα.

<SPEAKER ID=58 LANGUAGE="NL" NAME="Boogerd-Quaak">
Πρόεδρε, κυρία Επίτροπε, εκφράζω την ικανοποίησή μου για το γεγονός ότι η Ομάδα των 7 συζήτησε τόσο εκτεταμένα το θέμα της απασχόλησης, όμως φρονώ ότι είναι κάτω του αναμενομένου τα συμπεράσματά της σύμφωνα με τα οποία η οικονομική ανάπτυξη θα δημιουργήσει απασχόληση και μεγαλύτερη ευημερία.
<P>
Θεωρώ αυτή τη διάσκεψη ως ένα πρώτο βήμα και φρονώ ότι η Ομάδα των 7 θα πρέπει να εξάγει ορισμένα συμπεράσματα. Επιθυμώ να υποβάλω ορισμένες ερωτήσεις.
<P>
Είναι δυνατόν, άραγε, να πραγματοποιηθεί μια εις βάθος συγκριτική έρευνα σχετικά με το ρόλο των συστημάτων φορολόγησης και κοινωνικής ασφάλισης στην Ένωση και τις άλλες χώρες της Ομάδας των 7, ούτως ώστε να μπορέσουμε να δούμε ποιες είναι οι συνέπειες των διαφόρων συστημάτων; Αλλωστε στην Ένωση η ανεργία είναι πάντοτε πολύ μεγαλύτερη από την ανεργία στις Ηνωμένες Πολιτείες και την Ιαπωνία.
<P>
Η δεύτερη ερώτησή μου είναι η εξής: ποιο ρόλο επιθυμεί όντως να διαδραματίσει τώρα η Ένωση στο πλαίσιο της παγκόσμιας συζήτησης για την αλληλεγγύη μεταξύ των ανθρώπων υπό μορφή ανησυχίας όσον αφορά την κοινωνική ασφάλιση και το περιβάλλον, π.χ. στο πλαίσιο των επομένων παγκόσμιων εμπορικών διαπραγματεύσεων;
<P>
Η δική μου άποψη είναι η εξής: εάν το θέμα αυτό δεν τεθεί από την Ένωση, τότε δεν θα συμπεριληφθεί με τον κατάλληλο τρόπο στην ημερήσια διάταξη. Η Ένωση είναι εκείνη που διαθέτει ένα κοινωνικό πρότυπο για να το υπερασπισθεί η να το χάσει.
<P>
Τέλος, επιθυμώ να επιστήσω την προσοχή στα χρηματοδοτικά συστήματα που υπάρχουν στην Ευρώπη για τις μικρομεσαίες επιχειρήσεις. Στην Αμερική υπάρχουν πολλές περισσότερες δυνατότητες για επιχειρηματίες που πρωτοαρχίζουν την επαγγελματική τους δραστηριότητα και για τις μικρομεσαίες επιχειρήσεις, γεγονός που οφείλεται στον τρόπο με τον οποίο τα συνταξιοδοτικά ταμεία και οι τράπεζες είναι διατεθειμένες να χρηματοδοτήσουν αυτές τις δραστηριότητες. Όσον αφορά αυτό το θέμα εκφράζω την ικανοποίησή μου για το πρόγραμμα Liese όμως φρονώ ότι αυτό αποτελεί μόνο ένα πρώτο βήμα. Δεδομένου ότι έχω ακόμη λίγο χρόνο στη διάθεσή μου επιθυμώ να θίξω ένα άλλο θέμα, δηλαδή το θέμα της κατάρτισης.
<P>
Ο κ. Delors σε μια πρόσφατη έκθεσή του αναφέρει ότι το 6 % του ΑΕΠ θα πρέπει να διατίθεται για κατάρτιση και πολλά κράτη μέλη δεν πληρούν αυτό το ποσοστό. Θα επιθυμούσα να καταβληθεί μια πρόσθετη προσπάθεια εν προκειμένω.

<SPEAKER ID=59 NAME="Θεωνάς">
Κύριε Πρόεδρε, δυσκολεύομαι να κατανοήσω από πού πηγάζει η αισιοδοξία και η ικανοποίηση τόσο της Επιτροπής όσο και της ίδιας της Ομάδας των 7 για την αντιμετώπιση του προβλήματος της ανεργίας.
<P>
Μπορεί η Ομάδα των 7 να επιβεβαίωσε τις θέσεις και την πολιτική της Ευρωπαϊκής Ένωσης. Δεν την επιβεβαιώνει, όμως, η πραγματικότητα που ζουν οι πολίτες της Ένωσης και η ίδια η κατάσταση του προβλήματος της ανεργίας στην Ευρώπη. Όλο και περισσότερο αποδεικνύεται ότι η σημειούμενη, αλλά και η προσδοκώμενη ανάπτυξη δεν είναι ικανή να οδηγήσει σε αύξηση της απασχόλησης. Συνεπώς, δεν φαίνεται πιθανή μια ανακοπή του ρυθμού αύξησης της ανεργίας στα αμέσως επόμενα χρόνια, και αυτό είναι αποτέλεσμα της ίδιας της πολιτικής που ακολουθούν τόσο η Ευρωπαϊκή Ένωση, όσο και οι άλλες αναπτυγμένες καπιταλιστικές χώρες.
<P>
Θα ήθελα να υποβάλω ορισμένα ερωτήματα στην Επίτροπο:
<P>
Πόσο υπολογίζεται ότι μπορεί να ενισχύσει την ανταγωνιστικότητα των ευρωπαϊκών επιχειρήσεων η μείωση του λεγόμενου μη μισθολογικού κόστους, δηλαδή των εισφορών επί της εργασίας προς την κοινωνική ασφάλιση;
<P>
Απέναντι σε ποιές χώρες θα ενισχύσει αυτή την ανταγωνιστικότητα; Τις Ηνωμένες Πολιτείες, τις νέες βιομηχανικές χώρες της Απω Ανατολής; Απέναντι σε ποιές;
<P>
Ή μήπως η ανταγωνιστικότητα των ευρωπαϊκών επιχειρήσεων, λόγω ακριβώς αυτής της πολιτικής, θα είναι μια υπόθεση ενδοευρωπαϊκή, δηλαδή θα ενισχύσει στον ενδοευρωπαϊκό ανταγωνισμό τις πολύ μεγάλες υπερεθνικές επιχειρήσεις σε βάρος των μικρομεσαίων επιχειρήσεων;
<P>
Σε ποιό βαθμό μια τέτοια ενίσχυση μπορεί ουσιαστικά να συμβάλει στην άνοδο της απασχόλησης και στη μείωση της ανεργίας;
<P>
Επιτέλους, μπορεί η Επιτροπή να δει κάποτε το θέμα της μείωσης των ωρών εργασίας χωρίς μείωση αποδοχών, να δει ότι αυτό μπορεί να συμβάλει στην αντιμετώπιση της ανεργίας, προκειμένου να έχουμε συγκεκριμένο πια μέτρο και όχι ευχολόγια τα οποία οι ευρωπαίοι πολίτες βλέπουν με όλο και μεγαλύτερη απογοήτευση και αποστροφή από την πολιτική της Ένωσης;

<SPEAKER ID=60 LANGUAGE="DE" NAME="Wolf">
Kύριε Πρόεδρε, θα πρέπει να πω, κι αυτό, νομίζω, μου συμβαίνει πολύ σπάνια, πως μου διαφεύγουν κάπως τα λόγια. H πρώτη προτεραιότητα, που την τονίζουν παντού, το σκάνδαλο δηλαδή της μαζικής ανεργίας, πραγματεύεται εδώ σαν ένα είδος σκωληκοειδούς απόφυσης της συνόδου. Στη συνέχεια έρχεται και η κ. Gradin - με συγχωρείτε που σας μιλώ έτσι - κι εκφράζει τη χαρά της για τα αποτελέσματα μιας συνόδου, από την οποία, κατά γενική ομολογία, δεν βγήκε τίποτε.
<P>
Oφείλω να πω πως εδώ θα πρέπει κανείς να καταπιεί μερικά πράγματα. Kυρία Gradin, γιατί η Eπιτροπή και η Kοινότητα δεν αναλαμβάνουν κάποια ενεργό πρωτοβουλία, ώστε το θέμα να πραγματευθεί στο Oικονομικό και Kοινωνικό Συμβούλιο των Hνωμένων Eθνών; Aκόμη δεν προσέξατε ότι, σε αντίθεση με την φιλοσοφία του OOΣA που αποσκοπεί στο να υπάρχουν working poor αντί άνεργοι, υπάρχει μια άλλη στρατηγική που την ακολουθούν η ILO (Διεθνής Oργάνωση Eργασίας), η ECE (Oικονομική Eπιτροπή για την Eυρώπη) και το UNDP (Πρόγραμμα των Hνωμένων Eθνών για την Aνάπτυξη), και η οποία αποσκοπεί με τη σειρά της στην προώθηση της κοινωνικής και αειφόρου ανάπτυξης; Δε θέλει η Eπιτροπή να πάρει επιτέλους θέση σ' αυτή τη διαμάχη;
<P>
Tι είδους μοντέλο, για μια ευρωπαϊκή, ενεργό και αυτόνομη πολιτική, θέλουμε επιτέλους να εφαρμόσουμε με έργα στην πράξη, για την αντιμετώπιση της μαζικής ανεργίας; Λέγεται πως αυτή είναι η πρώτη προτεραιότητά μας και μετά συνεχίζουμε με μια πολιτική που βάζει διαφορετικές προτεραιότητες, όπως, στην προκειμένη περίπτωση στο εμπόριο και στην οικονομία, και συγκεκριμένα στην αύξηση του κέρδους. Kαι όπως είπε ο Keynes, η ευθανασία του εισοδηματία, όχι του συνταξιούχου, αλλά η ευθανασία του ανεξαρτητοποιηθέντος κεφαλαίου είναι η μοναδική λύση της παρούσας κρίσης. Έτσι όπως έχει η κατάσταση δεν θα μπορέσουμε για πολύ καιρό ακόμη να προσποιούμαστε. Tι γίνεται άραγε με το σύμφωνο Santer; Aκολουθείται σοβαρά, τη στιγμή που μερικά κράτη μέλη ξεκαθάρισαν, ως γνωστόν, πως δεν το στηρίζουν; H πολιτική απασχόλησης θα πρέπει να γίνεται χωρίς πιστώσεις; Oι υπουργοί οικονομικών δεν πήγαν στη Λιλ. Θα πρέπει να γίνεται πολιτική απασχόλησης χωρίς μια αλληλέγγυα προς την οικολογία μεταρρύθμιση του φορολογικού συστήματος; Aυτά είναι ερωτήματα στα οποία επειγόντως θα πρέπει να δώσει απαντήσεις η Eπιτροπή για να σταματήσει επιτέλους η υποκρισία.

<SPEAKER ID=61 LANGUAGE="FR" NAME="Leperre-Verrier">
Κύριε Πρόεδρε, έχω την εντύπωση ότι η τελευταία συνεδρίαση της G7 διεξήχθη μέσα στο ίδιο κλίμα αδιαφορίας που κυριάρχησε και στην πρωϊνή μας συζήτηση. Ωστόσο, τα 20 περίπου εκατομμύρια άνεργοι ευρωπαίοι και το περίπου 20 % ποσοστό ανεργίας των νέων, θα μπορούσαν να είχαν διεγείρει λίγο περισσότερο τη θέληση και τη φαντασία των δυνάμεων της Δύσης. Αντί γι' αυτό, φαίνεται ότι για άλλη μια φορά πρυτάνευσε στις συζητήσεις το κοινότοπο πιστεύω του υπερφιλελευθερισμού. Οι αμερικανοί κατήγγειλαν τα κοινωνικά δικαιώματα ως παράγοντα της ανεργίας σαν να λησμονούν ότι ακόμη και στην επικράτειά τους 40 εκατομμύρια άνθρωποι πλήττονται από τη φτώχεια και τον αποκλεισμό.
<P>
Κυρία Επίτροπε, γνωρίζετε πόσο, στον χώρο αυτό, είμαστε ευαίσθητοι στο θέμα της οικοδόμησης μιας κοινωνικής Ευρώπης που θα μεριμνά για την ευημερία των πολιτών παρέχοντάς τους μία ελάχιστη κοινωνική προστασία. Μόλις την Τετάρτη, επ' ευκαιρία της συζήτησης για τη Διάσκεψη του Τουρίνου, επιβεβαιώσαμε εκ νέου αυτή την ανάγκη. Μας προσκομίζετε τα συμπεράσματα της συνόδου της Λίλλης, σας ευχαριστούμε γι' αυτό, θα ήθελα όμως να γνωρίζω τη θέση της Επιτροπής στη συζήτηση αυτή κυρίως ενόψει της ανάπτυξης νέων μορφών έμμισθης δραστηριότητας και νέων πόλων τεχνολογίας. Με λίγα λόγια, πώς θα επέλθει συμβιβασμός ανάμεσα στον τεχνολογικό νεωτερισμό, την απασχόληση και τα κοινωνικά κεκτημένα;

<SPEAKER ID=62 LANGUAGE="FR" NAME="Berthu">
Κύριε Πρόεδρε, τα συμπεράσματα της συνόδου της G7 που πραγματοποιήθηκε στη Λίλλη στις αρχές Απριλίου προσανατολίζουν σαφώς τις βιομηχανικές χώρες προς μία οικονομική πολιτική αμερικανικού τύπου, θεωρούμενη ως δημιουργική επί πλέον θέσεων εργασίας με αντάλλαγμα την μεγαλύτερη ελαστικότητά της, της οποίας όμως ο στόχος μπορεί δυστυχώς να εκφρασθεί διαφορετικά: βαθμιαία μείωση των κοινωνικών προτύπων ώστε να επιτύχουν έναν μέσο όρο πολύ χαμηλότερο όπως απαιτεί η παγκοσμιοποίηση την οποία δεν κατορθώσαμε να ελέγξουμε.
<P>
Στα μάτια όλο και περισσότερων ευρωπαίων, η πολιτική των Βρυξελλών μοιάζει να στοχεύει στην εξάλειψη των εθνικών ιδιαιτεροτήτων για να προετοιμάσει το δρόμο της παγκοσμιοποίησης και να διευκολύνει την προέλασή της. Έτσι, αντί να μας προστατεύει, η πολιτική των Βρυξελλών γίνεται ο αφανής εταίρος των αντιμαχόμενων τις κοινωνίες μας, τον τρόπο ζωής μας, τα έθνη μας.
<P>
Στην βαρειά αυτή κατηγορία, η πιο συχνή απάντηση είναι ότι την καλλίτερη υποστήριξη οι ευρωπαϊκές χώρες θα τη βρούν στη βελτίωση της ανταγωνιστικότητάς τους. Όμως, αλλοίμονο, αυτό είναι εν μέρει μόνο σωστό. Πιστεύει η Επιτροπή ότι η αμοιβή της εργασίας στην Ευρώπη μπορεί να γίνει ανταγωνιστική σε σχέση με αυτή των αναδυόμενων χωρών; Πιστεύει ότι εξαρθρώνοντας τις εθνικές κοινωνίες θα ευνοήσει την ανταγωνιστικότητα του ευρωπαϊκού χώρου; Εάν όχι, με ποιο τρόπο σκέφτεται να αποκαταστήσει μία κοινοτική προτίμηση, ικανή όχι να αναχαιτίσει αλλά να θέσει υπό έλεγχο την παγκοσμιοποίηση;

<SPEAKER ID=63 LANGUAGE="DE" NAME="Nuίbaumer">
Kύριε Πρόεδρε, ομιλώ παράλληλα κι εξ ονόματος του κ. Schreiner. Oι δηλώσεις που έγιναν σήμερα, φανερώνουν βέβαια τη σταθερή πρόθεση της Eπιτροπής να καταστήσει το θέμα της απασχόλησης κεντρικό θέμα της εργασίας της Eπιτροπής. Tα συγκεκριμένα μέτρα λείπουν, ενώ οι γενικές θέσεις παραμένουν πάντα χωρίς καμιά επίδραση. Tο αίτημα κυρίως που εκφράζεται επανειλημμένα από τη μεριά των Πρασίνων και των Σοσιαλιστών, να συμπεριληφθεί το θέμα της απασχόλησης ως πρόσθετο κριτήριο για την Eυρωπαϊκή Nομισματική Ένωση, θα αποδεικνυόταν δυσάρεστο σόφισμα για την ONE και θα αύξανε ακόμη περισσότερο την ανεργία. Tο ίδιο ισχύει και για τα προγράμματα λιτότητας χωρίς διαρθρωτικές μεταρρυθμίσεις.
<P>
Γι' αυτό και ως εμπόδιο, για την αποτελεσματική καταπολέμηση της υψηλής ανεργίας, θεωρώ λιγότερο την πολιτική θέληση της Eυρωπαϊκής Ένωσης και περισσότερο την έλλειψη προθυμίας των διαφόρων κρατών μελών να προσαρμόσουν τις οικονομοπολιτικές και κοινωνικοπολιτικές τους συνθήκες-πλαίσιο σ' εκείνες του διεθνούς ανταγωνισμού. Kι εννοώ μ' αυτό το ιδιαίτερα υψηλό συμπληρωματικό κόστος εργασίας στην Eυρώπη, τα αυξημένα φορολογικά συστήματα, τις υπερβολικές ρυθμίσεις και την, λίγο-πολύ, υπέρμετρη γραφειοκρατία στα διάφορα κράτη μέλη.
<P>
Mε κανονισμούς και δηλώσεις προθέσεων δε θα δημιουργήσουμε καμιά θέση εργασίας. Tις θέσεις εργασίας θα τις φέρουν μόνον οι ανταγωνιστικές συνθήκες-πλαίσιο και, στη συνέχεια, οι αισιόδοξοι και ριψοκίνδυνοι επιχειρηματίες και όχι οι μεμψίμοιροι καλοπερασάκηδες. Kυρία Eπίτροπε, ποια συγκεκριμένη πρόταση έχει η Eπιτροπή για να μειώσει δραστικά το υπερβολικά υψηλό, σε όλα τα κράτη μέλη, συμπληρωματικό κόστος εργασίας, μ' ένα οικολογικό φορολογικό σύστημα για παράδειγμα;

<SPEAKER ID=64 LANGUAGE="EN" NAME="Gillis">
Κύριε Πρόεδρε, θα ήθελα να υποβάλλω ξανά το ερώτημα: με ποιόν τρόπο μπορούμε να εμφυσήσουμε νέα ζωή στην παγκόσμια οικονομία και, πιο συγκεκριμένα, στην οικονομία της ΕΕ; Όλοι λέμε μεγάλα λόγια σχετικά με την ανεργία και με τη δημιουργία θέσεων εργασίας. Ατυχώς η πραγματικότητα, κατά τη γνώμη μου, είναι εντελώς διαφορετική. Το υψηλό κόστος στην ΕΕ, η έλλειψη ανταγωνιστικότητας στην ΕΕ, ίσως και η κλίμακα των επιχειρήσεων της ΕΕ, σε συνδιασμό με τις νέες τεχνολογίες, τις σύγχρονες μεθόδους και άλλες νέες προσεγγίσεις, οδηγούν τα επίπεδα της απασχόλησης προς τα κάτω και όχι προς τα επάνω. Το περιβάλλον αυτό κάνει ακόμα πιο δύσκολη την αύξηση των επιπέδων απασχόλησης.
<P>
Απευθύνομαι προς την Επιτροπή: με ποιόν τρόπο μπορούμε να αντιμετωπίσουμε την κατάσταση αυτή; Ασφαλώς δεν μπορούμε να γυρίσουμε τον χρόνο προς τα πίσω. Η κοινωνία πρέπει να προχωρεί προς τα εμπρός και να προοδεύει. Ο κάθε πολίτης της Ευρώπης θέλει να το διαπιστώσει αυτό. Πρέπει να γίνει κάθε προσπάθεια για να επιτευχθεί πρόοδος αλλά, δυστυχώς, υπάρχει αντίδραση σ' αυτή την προσέγγιση. Υπάρχει αντίδραση εκ μέρους των οικολόγων. Δεν θέλω να πω ότι θα πρέπει να αγνοήσουμε τα θέματα του περιβάλλοντος - ασφαλώς θα πρέπει να τα λαμβάνουμε υπόψη μας. Φαίνεται όμως ότι όλοι προβάλλουν αντιδράσεις στην ανάπτυξη και στις προσπάθειες επίτευξης προόδου.
<P>
Έτσι, θα ήθελα να ρωτήσω την Επιτροπή: υπάρχει τρόπος, μπορείτε να συμβιβάσετε αυτές τις διαφορές; Εξετάζει καθόλου η Επιτροπή αυτή την πλευρά του επιχειρήματος; Το λέω αυτό με όλο τον σεβασμό, κυρία Επίτροπε Gradin, αλλά μου φαίνεται ότι είμαστε μόνο μεγάλα λόγια και καθόλου έργα. Μπορείτε, σας παρακαλώ, να απαντήσετε στα ερωτήματά μου;

<SPEAKER ID=65 NAME="Gradin">
Κύριε Πρόεδρε, ευχαριστώ για όλες τις ενδιαφέρουσες παρεμβάσεις και τις παρατηρήσεις στον απολογισμό μου για την Συνόδο G7.
<P>
Η ανεργία είναι το σοβαρότερο θέμα για την ΕΕ. Είναι μιά τραγωδία για πολλούς ότι 18 εκατομμύρια άνθρωποι βρίσκονται εκτός αγοράς εργασίας. ελοι, πιστεύω, γνωρίζουν κάποιον στον περίγυρο τους που δεν έχει εργασία. Ιδιαιτέρως τραγικό είναι όταν η ανεργία πλήττει τους νέους. Γι' αυτό η ανεργία βρίσκεται στην πρώτη θέση της ημερησίας διάταξης του προγράμματος εργασίας της Επιτροπής.
<P>
Το ίδιο ίσχυε κατά την Σύνοδο του Ευρωπαϊκού Συμβουλίου στο Τορίνο, όπου το νόημα ήταν ότι η ανεργία και η απασχόληση θα πρέπει να αποτελούν ένα κεντρικό θέμα της Διακυβερνητικής Συνδιάσκεψης. Είναι επίσης με αυτό το υπόβαθρο που η Επιτροπή υπέβαλε την πρόταση της για την Συνθήκη Σταθεροποίησης, και αυτός είναι ο λόγος που ο Πρόεδρος Σαντερ τώρα επισκέπτεται τις δεκαπέντε πρωτεύουσες. Ο σκοπός είναι η αλληλεπίδραση των παρεμβάσεων που προτείνει η Επιτροπή και των παρεμβάσεων που προσδοκά να παρουσιάσουν όλες οι κυβερνήσεις στα προγράμματα εργασίας και σχεδιασμών τους σ' αυτόν τον τομέα, δηλ. έτσι ώστε να μπορούν να ακολουθήσουν και συνεχίσουν τις προτάσεις που υπέβαλλε η Επιτροπή όσον αφορά την έρευνα και το έργο της εξέλιξης, όσον αφορά μικρές και μεσαίες επιχειρήσεις, όσον αφορά τον συντονισμό της πολιτικής της αγοράς εργασίας και της περιβαλλοντικής πολιτικής καθώς και όσον αφορά να φροντίσουμε να έχουμε επιμορφωτικά προγράμματα. H επιμόρφωση αποτελεί βέβαια ένα πάρα πολύ κεντρικό θέμα άν θέλουμε να αντέξουμε στον ανταγωνισμό και από τις αναπτυσσόμενες χώρες και από άλλους τομείς.
<P>
Με αυτόν τον τρόπο θέλουμε να προστατεύσουμε το κοινωνικό μοντέλο που θεωρούμε ως πολύ σημαντικό στην ΕΕ μας. Για να συντομεύω, κύριε Πρόεδρε, πιστεύω ότι κατ' αυτόν τον τρόπο η Επιτροπή έδειξε την σοβαρότητα της μέσω συγκεκριμένων προτάσεων. Συνεπώς προσδοκούμε τώρα μιά ανταπόκριση από όλες τις δεκαπέντε κυβερνήσεις, και ότι ο κ. Santer θα λάβει αυτήν την ανταπόκριση τώρα στις επισκέψεις του.

<SPEAKER ID=66 NAME="Πρόεδρος">
Ευχαριστώ πολύ, κυρία Επίτροπε.

<CHAPTER ID=8>
Διακοπή της συνόδου
<SPEAKER ID=67 NAME="Πρόεδρος">
Κυρίες και κύριοι, επιτρέψτε μου για άλλη μια φορά να σας εκφράσω τις ευχαριστίες μου για τη συνεργασία σας στις εργασίες της πρωϊνής συνεδρίασης της Παρασκευής γιατί έτσι μπορεί να συνεχίζεται η πρόοδος των εργασιών του οργάνου μας. Επιτρέψτε μου όμως σήμερα να προσδώσω έναν ιδιαίτερο τόνο στις ευχαριστίες μου: έμαθα πολλά πράγματα από την ακρίβεια και την κοινοβουλευτική συνέπεια του κ. Martens. Μας δίδαξε σήμερα - εμένα με δίδαξε - κάτι καινούριο: ότι είναι δυνατόν να γιορτάζονται γενέθλια και ταυτόχρονα να εκπληρώνονται οι κοινοβουλευτικές υποχρεώσεις προς την Ολομέλεια. Ευχαριστώ πολύ, κύριε Martens.
<P>
Κηρύσσω τη διακοπή της περιόδου συνόδου του Ευρωπαϊκού Κοινοβουλίου.
<P>
(Η συνεδρίαση λήγει στις 11.45 π.μ.)

