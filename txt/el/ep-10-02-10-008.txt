<CHAPTER ID="008">
Έκθεση προόδου της Κροατίας για το 2009 - Έκθεση προόδου για το 2009 της Πρώην Γιουγκοσλαβικής Δημοκρατίας της Μακεδονίας - Έκθεση προόδου της Τουρκίας για το 2009 (συζήτηση)
<SPEAKER ID="012" NAME="Πρόεδρος">
" ημερήσια διάταξη προβλέπει την κοινή συζήτηση των δηλώσεων του Συμβουλίου και της Επιτροπής σχετικά με:
<P>
την έκθεση προόδου της Κροατίας για το 2009,
<P>
την έκθεση προόδου για το 2009 της Πρώην Γιουγκοσλαβικής Δημοκρατίας της Μακεδονίας και
<P>
την έκθεση προόδου της Τουρκίας για το 2009.
<SPEAKER ID="013" NAME="Diego López Garrido" LANGUAGE="ES">
Κύριε Πρόεδρε, θέλω καταρχάς να επαναλάβω τη σταθερή προσήλωση της Προεδρίας του Συμβουλίου στη διεύρυνση της Ευρωπαϊκής Ένωσης. Οι προσπάθειές μας προς την κατεύθυνση αυτή θα είναι σύμφωνες με τη γραμμή της νέας συναίνεσης σχετικά με τη διεύρυνση που εγκρίθηκε στο Ευρωπαϊκό Συμβούλιο του Δεκεμβρίου του 2006 και στα συμπεράσματα του Συμβουλίου της 8ης Δεκεμβρίου 2009, τα οποία έχει επίσης εγκρίνει το Ευρωπαϊκό Συμβούλιο.
<P>
Όπως υπογραμμίζεται στο ψήφισμα του παρόντος Σώματος, το οποίο θα συζητήσουμε σήμερα, το πρώτο εξάμηνο του έτους που διανύουμε θα είναι κρίσιμο για τις διαπραγματεύσεις με την Κροατία. Έχουν εισέλθει στο τελικό τους στάδιο, μένουν όμως να γίνουν ακόμη πολλά προτού μπορέσουμε να τις ολοκληρώσουμε επιτυχώς. Θα χρειαστεί να εξετάσουμε δύσκολα κεφάλαια όπως αυτά του ανταγωνισμού, της αλιείας της δικαιοσύνης και των θεμελιωδών δικαιωμάτων, του περιβάλλοντος, καθώς και της εξωτερικής πολιτικής και της πολιτικής άμυνας. Θα χρειαστεί επίσης να κλείσουμε προσωρινά ορισμένα κεφάλαια με δημοσιονομικό αντίκτυπο.
<P>
Επομένως, έχουμε ακόμη πολλή δουλειά μπροστά μας. Ο νέος Επίτροπος, Štefan Füle, ο οποίος ήταν πρώην συνάδελφός μου όταν ήμουν υπουργός Ευρωπαϊκών Θεμάτων -θέλω δε να τον καλωσορίσω και να τον συγχαρώ για τον διορισμό του- θα κληθεί να ασχοληθεί εξαιρετικά εντατικά με το θέμα της διεύρυνσης όσον αφορά την Κροατία, καθότι ήδη από την προσεχή εβδομάδα σκοπεύουμε να διοργανώσουμε μια αρχική διακυβερνητική διάσκεψη σε υπουργικό επίπεδο προκειμένου να ανοίξουμε τα κεφάλαια της αλιείας και του περιβάλλοντος, δύο πολύ σημαντικά κεφάλαια τα οποία, όπως αντιλαμβάνεστε, θα απαιτήσουν τεράστιες προσπάθειες και αφοσίωση.
<P>
Επιτρέψτε μου να σας υπενθυμίσω τα συμπεράσματα σχετικά με την Κροατία που υιοθετήθηκαν από το Συμβούλιο τον Δεκέμβριο. Τα γνωρίζετε ήδη, θέλω όμως να υπογραμμίσω μια σειρά επιμέρους πτυχών. Το Συμβούλιο συνεχάρη "την Κροατία για τις σημαντικές προσπάθειες που κατέβαλε κατά τη διάρκεια του διαρρεύσαντος έτους και για τη σημαντική πρόοδο που έχει γενικά επιτελέσει". Αναφέρθηκε επίσης σε μια σειρά οικονομικών μέτρων στο πλαίσιο των διαπραγματεύσεων για την ένταξη της Κροατίας και σημείωσε ότι οι διαπραγματεύσεις εισέρχονται στην τελική τους φάση.
<P>
Το Συμβούλιο υπογράμμισε ότι, με βάση την ήδη επιτευχθείσα πρόοδο, η Κροατία πρέπει να πραγματοποιήσει περαιτέρω σημαντικές βελτιώσεις σε θεμελιώδεις τομείς όπως το δικαστικό σύστημα, η δημόσια διοίκηση και ο αγώνας κατά της διαφθοράς και του οργανωμένου εγκλήματος. Πρέπει επίσης να εγγυηθεί τα δικαιώματα των ατόμων που ανήκουν σε μειονότητες, περιλαμβανομένου του επαναπατρισμού των προσφύγων και της δίωξης των εγκλημάτων πολέμου, έτσι ώστε να αποκτήσει ένα πιο πειστικό ιστορικό επιτευγμάτων σε αυτούς τους τομείς.
<P>
Το Συμβούλιο σημείωσε, επίσης, τη συνεργασία της Κροατίας με το Διεθνές Ποινικό Δικαστήριο για την πρώην Γιουγκοσλαβία, εκτιμώντας ωστόσο ότι απαιτείται να καταβληθούν περαιτέρω προσπάθειες. Θεωρούμε ότι μπορούμε να επιτύχουμε νέους στόχους σε αυτόν τον τομέα.
<P>
Φυσικά, χαιρετίσαμε επίσης την υπογραφή της συμφωνίας διαιτησίας σχετικά με την αντιπαράθεση για τα διαφιλονικούμενα σύνορα μεταξύ Κροατίας και Σλοβενίας. " συμφωνία υπογράφηκε στις 4 Νοεμβρίου στη Στοκχόλμη και επικυρώθηκε από το κοινοβούλιο της Κροατίας στις 20 Νοεμβρίου. Το Συμβούλιο ενθάρρυνε την Κροατία να χρησιμοποιήσει ως βάση αυτές τις προσπάθειες για τη διευθέτηση όλων των εκκρεμών διμερών ζητημάτων, ιδίως των συνοριακών διαφορών.
<P>
Το Συμβούλιο χαιρέτισε επίσης τη σύσταση, τον Δεκέμβριο, πριν από έναν μήνα περίπου, ομάδας εργασίας για την προετοιμασία του σχεδίου Συνθήκης Προσχώρησης της Κροατίας. Τέλος, η εφαρμογή της αναθεωρημένης Εταιρικής Σχέσης Προσχώρησης θα είναι κρίσιμη για την προετοιμασία της μελλοντικής ένταξης της χώρας στην ΕΕ. Όπως προανέφερα, λοιπόν, έχουμε ακόμη πολλή δουλειά μπροστά μας.
<P>
Καθόσον αυτή η συζήτηση είναι κοινή, και αφορά την Κροατία, την πρώην Γιουγκοσλαβική Δημοκρατία της Μακεδονίας και την Τουρκία, θέλω να επισημάνω ότι τα Δυτικά Βαλκάνια είναι μια από τις κύριες προτεραιότητες της Ευρωπαϊκής Ένωσης. " σταθερότητα σε αυτή την περιοχή έχει για εμάς ζωτική σημασία, και το 2010 θα παρακολουθήσουμε μια σειρά καθοριστικών εξελίξεων στο πλαίσιο της μετάβασης της περιοχής: πρόοδος όσον αφορά τις αιτήσεις προσχώρησης στην Ένωση -όπως μόλις συζητήσαμε- νέα ώθηση στο δίκτυο Συμφωνιών Σταθεροποίησης και Σύνδεσης, στενότερη περιφερειακή συνεργασία και πρόοδος προς την κατεύθυνση ενός πιο φιλελεύθερου καθεστώτος θεωρήσεων.
<P>
Γνωρίζουμε ότι η προοπτική ένταξης στην Ένωση -αυτό που ονομάζουμε ευρωπαϊκή προοπτική των Δυτικών Βαλκανίων- είναι ο σημαντικότερος καταλύτης υπέρ της σταθερότητας και των μεταρρυθμίσεων σε αυτές τις χώρες. Είναι αναμφίβολα μια προοπτική, μια πραγματική προοπτική, δεν είναι όμως αυτόματο δικαίωμα.
<P>
Σχετικά με την περίπτωση της Πρώην Γιουγκοσλαβικής Δημοκρατίας της Μακεδονίας, θα ξεκινήσω παρουσιάζοντας μια σύνοψη της γενικής κατάστασης της χώρας και θα αναφερθώ στο ψήφισμα του Ευρωπαϊκού Κοινοβουλίου, εισηγητής του οποίου ήταν ο κ. Zoran Thaler. Το ψήφισμα παρουσιάζει με πολύ εύστοχο τρόπο μια δυναμική κατάσταση, πλήρη δυνατοτήτων για την Πρώην Γιουγκοσλαβική Δημοκρατία της Μακεδονίας. Υπογραμμίζει πολλές από τις προκλήσεις που αντιμετωπίζει η χώρα: εκτεταμένη αδυναμία συμμόρφωσης με τη νομοθεσία, διαφθορά, εφαρμογή των συστάσεων του Οργανισμού για την Ασφάλεια και τη Συνεργασία στην Ευρώπη και του γραφείου δημοκρατικών θεσμών και ανθρωπίνων δικαιωμάτων, διάθεση πόρων με σκοπό την αποτελεσματική αποκέντρωση, πρόσβαση στη δικαιοσύνη, αύξηση της συμμετοχής των γυναικών στην πολιτική ζωή, στήριξη των οργανώσεων της κοινωνίας των πολιτών, επίμονα υψηλά ποσοστά ανεργίας, περιβαλλοντικά προβλήματα κ.ο.κ.
<P>
Στο ψήφισμα υπογραμμίζεται ότι είναι σημαντικό να υπάρξει χρονοδιάγραμμα για την έναρξη διαπραγματεύσεων, καθώς και κοινή επιθυμία για την εξεύρεση, το ταχύτερο δυνατόν, αποδεκτής λύσης στο ζήτημα της ονομασίας της χώρας, το οποίο, όπως γνωρίζετε, αποτελεί σήμερα θέμα αντιπαράθεσης με την Ελλάδα.
<P>
Θέλω να διατυπώσω ορισμένες παρατηρήσεις σχετικά με κάποια από τα γεγονότα που θίγετε στο ψήφισμά σας, όπως οι τοπικές εκλογές τον Μάρτιο και Απρίλιο -οι οποίες, σύμφωνα με τον ΟΑΣΕ, πληρούσαν τα προβλεπόμενα πρότυπα- και η έκτη συνεδρίαση του Συμβουλίου Σταθεροποίησης και Σύνδεσης, η οποία διεξήχθη τον Ιούλιο του 2009, την οποία ολοκληρώσαμε και η οποία κατέληξε στο συμπέρασμα ότι η χώρα αυτή τηρεί όντως τις δεσμεύσεις που είχε αναλάβει βάσει της συμφωνίας. " Πρώην Γιουγκοσλαβική Δημοκρατία της Μακεδονίας συνεχίζει να εργάζεται για την προώθηση των σχέσεών της με την Ευρωπαϊκή Ένωση, γι' αυτό η Ευρωπαϊκή Επιτροπή δήλωσε ότι έχει σημειώσει ουσιαστική πρόοδο και τάχθηκε υπέρ της έναρξης ενταξιακών διαπραγματεύσεων.
<P>
Στα συμπεράσματά του τον περασμένο Δεκέμβριο, το Συμβούλιο αναγνώρισε την πρόοδο στην οποία αναφερόταν η Επιτροπή και συμφώνησε να επανέλθει στο ζήτημα τους προσεχείς μήνες. Το Ευρωπαϊκό Κοινοβούλιο, όπως γνωρίζετε, έχει λάβει υπόψη αυτά τα συμπεράσματα του Συμβουλίου της 8ης Δεκεμβρίου 2009.
<P>
Επιπλέον, στις 19 Δεκεμβρίου τέθηκε σε ισχύ το καθεστώς απαλλαγής από θεωρήσεις, σύμφωνα με το σύστημα Σένγκεν, για τους πολίτες της Πρώην Γιουγκοσλαβικής Δημοκρατίας της Μακεδονίας.
<P>
Πρέπει επίσης να θίξουμε μια σειρά ειδικών ζητημάτων τα οποία αφορούν την Πρώην Γιουγκοσλαβική Δημοκρατία της Μακεδονίας: τις σχέσεις μεταξύ των εθνοτήτων, τις διαφορές απόψεων μεταξύ των Σλαβομακεδόνων όσον αφορά την "αρχαιότητα" της χώρας και τις διαφορές απόψεων στο πλαίσιο των σχέσεών της με γειτονικές χώρες. Όλα αυτά τα θέματα θίγονται σε διάφορα σημεία του ψηφίσματος του Κοινοβουλίου.
<P>
Εν κατακλείδι, θέλω να επισημάνω ότι ορισμένες πτυχές χρήζουν ιδιαίτερης προσοχής, πέρα από την απλή υιοθέτηση και εφαρμογή νόμων· ορισμένα θέματα εμπίπτουν στο πλαίσιο εφαρμογής της συμφωνίας πλαίσιο της Οχρίδας, ορισμένα είναι αμιγώς εθνικού χαρακτήρα, και ορισμένα σχετίζονται με γειτονικές χώρες.
<P>
Τα ευρωπαϊκά θεσμικά όργανα φρονούν ότι το μέλλον της Πρώην Γιουγκοσλαβικής Δημοκρατίας της Μακεδονίας περιλαμβάνει την ένταξη στην Ευρωπαϊκή Ένωση και ότι αυτή η φιλοδοξία πρέπει να λάβει τη μορφή της πλήρους προσχώρησης της χώρας, με βάση τους όρους της συμφωνίας πλαίσιο της Οχρίδας. Αυτό πιστεύει σήμερα η Ευρωπαϊκή Ένωση, και αυτό θα συνεχίσει να πιστεύει στο μέλλον.
<P>
Τέλος, θέλω με την ευκαιρία της σημερινής συζήτησης να πραγματευθώ λεπτομερέστερα την κατάσταση των διαπραγματεύσεων με την Τουρκία και να παρουσιάσω τα σχέδια της ισπανικής Προεδρίας γι' αυτό το σημαντικό ζήτημα διεύρυνσης.
<P>
Είναι σημαντικό -και αυτό πρέπει να το επισημάνω εξαρχής- να συνεχίσουμε τις διαπραγματεύσεις με την Τουρκία, να συνεχίσουμε ομαλά τη διαδικασία. Με βάση το έργο προηγούμενων Προεδριών, ελπίζουμε ότι θα μπορέσουμε να πείσουμε όλες τις πλευρές για την ανάγκη προώθησης αυτής της διαδικασίας σε όσους τομείς μπορούμε.
<P>
Οι διαπραγματεύσεις έχουν εισέλθει σε μια φάση η οποία μπορούμε να πούμε ότι είναι κάπως πιο σύνθετη, ή κάπως πιο προβληματική, και η οποία απαιτεί από την Τουρκία να εντείνει τις προσπάθειές της ώστε να εκπληρώσει τους όρους που έχουν τεθεί. Έχουμε μπροστά μας μια σειρά διαπραγματευτικών κεφαλαίων τα οποία παρουσιάζουν τεχνικές δυσκολίες. Ωστόσο, είναι σημαντικό -και θέλω να το επισημάνω και αυτό εξαρχής- να σημειώσει πρόοδο η Τουρκία ως προς τις μεταρρυθμίσεις που σχετίζονται με την Ευρωπαϊκή Ένωση.
<P>
Επί του παρόντος, όπως πολύ καλά γνωρίζει ο νέος Επίτροπος, η τεχνική προετοιμασία εστιάζεται σε τέσσερα διαπραγματευτικά κεφάλαια: τις δημόσιες προμήθειες, τον ανταγωνισμό, την ασφάλεια των τροφίμων και την κτηνιατρική και φυτοϋγειονομική πολιτική, και την κοινωνική πολιτική και την απασχόληση. Πρέπει να υπογραμμίσουμε ότι το κεφάλαιο της ενέργειας είναι επίσης σημαντικό και έχει αποκτήσει ιδιαίτερη σπουδαιότητα μετά την υπογραφή της συμφωνίας για τον αγωγό Nabucco.
<P>
Στην τελευταία περίοδο συνόδου του, το Κοινοβούλιο συζήτησε το θέμα της Τουρκίας και, ειδικότερα, του εκδημοκρατισμού της χώρας. Υπάρχει αντίφαση μεταξύ, αφενός, της διαδικασίας δημοκρατικής πρωτοβουλίας, όπως την αποκαλεί η τουρκική κυβέρνηση, και, αφετέρου, ορισμένων ανησυχητικών αποφάσεων όπως η πρόσφατη απόφαση του Συνταγματικού Δικαστηρίου για την απαγόρευση ενός πολιτικού κόμματος, η οποία αναφέρθηκε επίσης εδώ και αποτελεί πολύ ευαίσθητο ζήτημα.
<P>
Επομένως, παρά τη σημειωθείσα πρόοδο, απαιτούνται περαιτέρω προσπάθειες ώστε να διασφαλιστεί η πλήρης τήρηση των κριτηρίων της Κοπεγχάγης από την Τουρκία σε αρκετούς τομείς, όπως η ελευθερία της έκφρασης, η ελευθεροτυπία, η θρησκευτική ελευθερία όλων των θρησκευτικών κοινοτήτων από νομική άποψη αλλά και στην πράξη, ο σεβασμός των δικαιωμάτων ιδιοκτησίας, τα συνδικαλιστικά δικαιώματα, τα δικαιώματα των ατόμων που ανήκουν σε μειονότητες, η πολιτική εποπτεία του στρατού, τα δικαιώματα των γυναικών και των παιδιών, καθώς και η λήψη μέτρων για την εξάλειψη των διακρίσεων και τη διασφάλιση της ισότητας των φύλων. Αυτά αντικατοπτρίζονται με σαφήνεια τόσο στο ψήφισμα του Κοινοβουλίου όσο και στα συμπεράσματα του Συμβουλίου της 8ης Δεκεμβρίου.
<P>
Θέλω επίσης να αναφέρω ορισμένες ακόμη πτυχές των συμπερασμάτων του Συμβουλίου. Για παράδειγμα, το Συμβούλιο υπογράμμισε ότι η Τουρκία πρέπει να αναλάβει ρητές δεσμεύσεις για την προώθηση των σχέσεων καλής γειτονίας και την ειρηνική διευθέτηση των διαφορών σύμφωνα με τον Χάρτη των "νωμένων Εθνών, προσφεύγοντας, εφόσον κρίνεται αναγκαίο, στο Διεθνές Δικαστήριο. Σε αυτό το πλαίσιο, η Ένωση κάλεσε την Τουρκία -όπως έχουμε πράξει και στις διμερείς συναντήσεις με την Τουρκία- να αποφύγει κάθε είδους απειλές, πηγές έντασης και άλλες ενέργειες οι οποίες θα μπορούσαν να βλάψουν τις σχέσεις καλής γειτονίας και την ειρηνική διευθέτηση των διαφορών.
<P>
Το Συμβούλιο σημείωσε επίσης με μεγάλη δυσαρέσκεια το γεγονός ότι η Τουρκία δεν έχει ακόμη εφαρμόσει το πρόσθετο πρωτόκολλο της Συμφωνίας Σύνδεσης, το λεγόμενο πρωτόκολλο της Άγκυρας, και ότι δεν έχει σημειώσει επαρκή πρόοδο προς την κατεύθυνση της εξομάλυνσης των σχέσεών της με την Κυπριακή Δημοκρατία.
<P>
Το πρώτο εξάμηνο του 2010, κατά τις εργασίες του Συμβουλίου Σύνδεσης και της Επιτροπής Σύνδεσης με την Τουρκία, θα μας δοθεί η ευκαιρία να αξιολογήσουμε την εξέλιξη των σχέσεών μας· θα μας δοθεί επίσης η ευκαιρία να εξετάσουμε σημαντικά προβλήματα, όπως τα πολιτικά κριτήρια, η πρόοδος που έχει σημειωθεί ως προς τη θέσπιση εθνικής νομοθεσίας και η εφαρμογή του κεκτημένου.
<P>
Έχουμε προγραμματίσει επίσης μια σειρά συνεδριάσεων πολιτικού διαλόγου σε υπουργικό επίπεδο, μεταξύ πολιτικών ηγετών, η οποία θα μας επιτρέψει να εξετάσουμε τις σχέσεις μας εντός του ευρύτερου διεθνούς πλαισίου. Ως εκ τούτου, το Συμβούλιο προσδοκά ότι η Τουρκία θα υποστηρίξει τις διαπραγματεύσεις που βρίσκονται σε εξέλιξη στο πλαίσιο του Ο"Ε για την επίλυση του ζητήματος που ανέφερα προηγουμένως, του Κυπριακού Προβλήματος, σύμφωνα με τα συναφή ψηφίσματα του Συμβουλίου Ασφαλείας του Ο"Ε καθώς και τις αρχές στις οποίες ερείδεται η Ένωση.
<P>
Κύριε Πρόεδρε, κυρίες και κύριοι, περιμένω με ενδιαφέρον τις απόψεις σας, και θα απαντήσω στα όποια σχόλια ή ερωτήσεις επιθυμείτε να μου απευθύνετε.
<SPEAKER ID="014" NAME="Πρόεδρος">
Τον λόγο έχει τώρα ο Επίτροπος Füle. Θέλω επίσης να τον συγχαρώ, μιας και αυτή είναι η πρώτη ημέρα άσκησης των νέων καθηκόντων του.
<SPEAKER ID="015" NAME="Štefan Füle" LANGUAGE="EN">
Κύριε Πρόεδρε, καταρχάς χαίρομαι που η πρώτη επίσημη ενέργειά μου μετά την ανάληψη των καθηκόντων μου πριν από λίγες μόλις ώρες, είναι να παραστώ σε αυτή τη συνεδρίαση της Ολομέλειας του Ευρωπαϊκού Κοινοβουλίου. Θεωρώ άλλωστε εξαιρετικά ευτυχές το γεγονός ότι η πρώτη συζήτηση στην οποία μετέχει η νέα Επιτροπή σε τούτο το σεβαστό Σώμα αφορά τη διεύρυνση. Τρίτον, χαίρομαι διότι το Ευρωπαϊκό Κοινοβούλιο εξέφρασε σε τρεις εκθέσεις την έντονη υποστήριξή του προς τη διαδικασία της διεύρυνσης.
<P>
Τα ψηφίσματα αποδεικνύουν την προσήλωση του Ευρωπαϊκού Κοινοβουλίου στην προοπτική ένταξης της Κροατίας, της Πρώην Γιουγκοσλαβικής Δημοκρατίας της Μακεδονίας και της Τουρκίας. Αυτό καταδεικνύει με σαφή τρόπο ότι η διεύρυνση θα συνεχίσει να αποτελεί ύψιστη προτεραιότητα του Ευρωπαϊκού Κοινοβουλίου και, σε συνεργασία με τους συναδέλφους μου, θα κάνω ό,τι μπορώ για να προωθήσω αυτή την ευρωπαϊκή επιτυχία. Χαίρομαι ιδιαίτερα που ο φίλος μου, υπουργός López Garrido, επαναβεβαίωσε μόλις την πλήρη στήριξη αυτής της διαδικασίας από πλευράς του Συμβουλίου και της Προεδρίας του.
<P>
Ως προς το θέμα της Κροατίας, εκτιμώ τη δίκαιη και ισορροπημένη έκθεση του Κοινοβουλίου, και θέλω να συγχαρώ γι' αυτό τον εισηγητή κ. Hannes Swoboda. Στην έκθεση υπογραμμίζεται η πρόοδος που έχει σημειώσει η Κροατία όσον αφορά την εκπλήρωση των ενταξιακών κριτηρίων, συγχρόνως όμως αναγνωρίζονται οι προσπάθειες που εξακολουθούν να είναι αναγκαίες για την ολοκλήρωση των διαπραγματεύσεων. Ως εκ τούτου, η έκθεσή σας ενισχύει τα μηνύματα και στηρίζει τις προσπάθειες τις οποίες καταβάλλει η Επιτροπή. Επιτρέψτε μου να υπογραμμίσω ότι η ολοκλήρωση των διαπραγματεύσεων το 2010 εξακολουθεί να είναι δυνατή, υπό την προϋπόθεση ότι η Κροατία θα σημειώσει πρόοδο ως προς την εκπλήρωση όλων των εκκρεμών κριτηρίων αξιολόγησης. " πρωτοβουλία ανήκει πλέον σαφώς στην πλευρά της Κροατίας.
<P>
" Κροατία έχει σημειώσει μεγάλη πρόοδο τα τελευταία χρόνια, υπάρχουν όμως ακόμη σημαντικές προκλήσεις στις οποίες πρέπει να ανταποκριθεί. Επ' αυτού, οι εκτιμήσεις μας συμπίπτουν. " Κροατία πρέπει να επικεντρώσει τις προσπάθειές της, ιδιαίτερα, στην περαιτέρω μεταρρύθμιση της δικαιοσύνης και της δημόσιας διοίκησης, στην καταπολέμηση της διαφθοράς και του οργανωμένου εγκλήματος, στον σεβασμό των δικαιωμάτων των μειονοτήτων, περιλαμβανομένου του επαναπατρισμού των προσφύγων, καθώς και στις δίκες που αφορούν εγκλήματα πολέμου και την πλήρη συνεργασία με το Διεθνές Ποινικό Δικαστήριο για την πρώην Γιουγκοσλαβία.
<P>
Θεωρούμε ενθαρρυντικές τις πρόσφατες εξελίξεις όσον αφορά την καταπολέμηση της διαφθοράς. Ευελπιστούμε ότι η δικαστική διερεύνηση των ατασθαλιών θα οδηγήσει σε απτά αποτελέσματα. Όσον αφορά τη συνεργασία με το ΔΠΔΓ, η οποία αποτελεί θεμελιώδη απαίτηση, ο Γενικός Εισαγγελέας κ. Brammertz επιβεβαίωσε ότι δεν έχει ακόμη επιτευχθεί η πλήρης συνεργασία της χώρας. Ωστόσο, αναγνώρισε ορισμένα πρόσφατα θετικά βήματα, όπως η σύσταση της επιχειρησιακής ομάδας με σκοπό την αναβάθμιση των προσπαθειών διερεύνησης. Ευελπιστώ ότι το έργο της εν λόγω ομάδας θα προσφέρει σύντομα απτά αποτελέσματα. Τέλος, η συμφωνία διαιτησίας του Νοεμβρίου του 2009 μεταξύ Σλοβενίας και Κροατίας για τη διαχείριση του θέματος των μεταξύ τους συνόρων προσέδωσε νέα δυναμική στη διαδικασία διαπραγματεύσεων, την οποία ευελπιστώ ότι θα αξιοποιήσει καταλλήλως η Κροατία ώστε να εντείνει τις προσπάθειές της για τη διευθέτηση των εκκρεμοτήτων που απομένουν.
<P>
Όσον αφορά την Πρώην Γιουγκοσλαβική Δημοκρατία της Μακεδονίας, το 2009 υπήρξε θετικό ως προς τη διαδικασία μεταρρυθμίσεων. Χάρη στην πολιτική συναίνεση μεταξύ όλων των βασικών πολιτικών δυνάμεων, η χώρα μπόρεσε να σημειώσει ουσιαστική πρόοδο σε κρίσιμους τομείς. Πέτυχε την ελευθέρωση του καθεστώτος των θεωρήσεων, η δε Επιτροπή είναι σε θέση να συστήσει την έναρξη ενταξιακών διαπραγματεύσεων. Με ικανοποίηση διαπιστώνω ότι υπάρχει ευρεία συναίνεση μεταξύ του Κοινοβουλίου και της Επιτροπής υπέρ της θέσης ότι πρέπει να αρχίσουν οι ενταξιακές διαπραγματεύσεις, όπως υποστηρίζεται στην εποικοδομητική και προσανατολισμένη στο μέλλον έκθεση του κ. Thaler. " βασική πρόκληση είναι να διατηρήσει πλέον η χώρα τη δυναμική των μεταρρυθμίσεων.
<P>
Παρότι η χώρα έχει εκπληρώσει τα πολιτικά κριτήρια, απομένει ακόμη πολλή δουλειά. Ένα στοιχείο που θα φανεί κρίσιμο για τη διασφάλιση της προόδου θα είναι η διαμόρφωση κοινού οράματος για το μέλλον και ο ουσιαστικός πολιτικός διάλογος μεταξύ των πολιτικών δυνάμεων. Απαιτείται συνέχιση των προσπαθειών ιδίως όσον αφορά την πλήρη εφαρμογή της συμφωνίας πλαισίου της Οχρίδας και τη βελτίωση των σχέσεων μεταξύ των εθνοτήτων, την εγγύηση του κράτους δικαίου και της ανεξαρτησίας της δικαιοσύνης, καθώς και την επιτυχή δικαστική διερεύνηση υποθέσεων διαφθοράς σε ανώτατο επίπεδο.
<P>
" οικονομική κρίση δεν έχει αφήσει ανέπαφη τη χώρα. Δυστυχώς, τη χώρα μάστιζε ήδη ένα από τα υψηλότερα ποσοστά ανεργίας στην Ευρώπη. Τώρα, περισσότερο από κάθε άλλη φορά, απαιτούνται συνετά μέτρα μακροοικονομικής διαχείρισης καθώς και εφαρμογή ενεργού πολιτικής στην αγορά εργασίας, έτσι ώστε να ανασχεθεί και ακολούθως να μειωθεί η ανεργία.
<P>
Όπως και εσείς, είμαι πεπεισμένος ότι η έναρξη των ενταξιακών διαπραγματεύσεων θα διαδραματίσει κρίσιμο ρόλο για τη διατήρηση της δυναμικής των μεταρρυθμίσεων στη χώρα. Εξίσου σημαντικό είναι το γεγονός ότι θα ενισχύσει την ευρωπαϊκή προοπτική της ευρύτερης περιοχής. Επομένως, εξυπηρετεί τα στρατηγικά συμφέροντα της Ευρωπαϊκής Ένωσης. Αυτό είναι το μήνυμα που θα μεταφέρω στα κράτη μέλη και στην ΠΓΔΜ, έτσι ώστε να προωθηθεί περαιτέρω η διαδικασία.
<P>
Όσον αφορά την Τουρκία, ευχαριστώ την εισηγήτριά σας, κ. Oomen-Ruijten, για τις άοκνες προσπάθειές της με σκοπό την υιοθέτηση δίκαιης και ισορροπημένης προσέγγισης στην έκθεσή της για την Τουρκία. " Επιτροπή εξακολουθεί να υποστηρίζει με συνέπεια τη διαδικασία ένταξης της Τουρκίας, δεδομένου ότι η διαδικασία αυτή ενθαρρύνει σημαντικά τις πολιτικές και οικονομικές μεταρρυθμίσεις.
<P>
" καταβολή προσπαθειών για την εκπλήρωση των πολιτικών κριτηρίων εξακολουθεί να είναι θέμα υψίστης σημασίας, ιδίως όσον αφορά τις θεμελιώδεις ελευθερίες. Το περασμένο έτος υλοποιήθηκε σειρά καίριων μεταρρυθμίσεων. Ορισμένες εξ αυτών ήταν σχεδόν αδύνατες πριν από λίγα μόλις χρόνια. Την περασμένη εβδομάδα καταργήθηκε το πρωτόκολλο ασφαλείας το οποίο επέτρεπε στον στρατό να παρεμβαίνει χωρίς προηγούμενη έγκριση των πολιτικών αρχών σε περιπτώσεις απειλών κατά της ασφάλειας. Πρόκειται για κρίσιμο επίτευγμα όσον αφορά τις σχέσεις μεταξύ στρατιωτικών και πολιτικών αρχών. Θα παρακολουθούμε προσεκτικά τις εξελίξεις που θα ακολουθήσουν αυτόν τον διακανονισμό. " υποβολή σχεδίου νόμου για τη θέσπιση ανεξάρτητης αρχής ανθρωπίνων δικαιωμάτων και η πολυαναμενόμενη στρατηγική καταπολέμησης της διαφθοράς, την οποία ενέκρινε καταρχήν η τουρκική κυβέρνηση στις 21 Ιανουαρίου, είναι εξίσου πολλά υποσχόμενα μέτρα.
<P>
Εξακολουθούμε να στηρίζουμε το δημοκρατικό άνοιγμα το οποίο έχει εγκαινιάσει η κυβέρνηση. " επιτυχία αυτής της πρωτοβουλίας προϋποθέτει τη συμμετοχή και στήριξη όλων των πολιτικών κομμάτων και όλων των τμημάτων της κοινωνίας. Ωστόσο, η Επιτροπή εκφράζει την ανησυχία της ενόψει της απόφασης του Συνταγματικού Δικαστηρίου να απαγορεύσει τη λειτουργία του φιλοκουρδικού κόμματος DTP, το οποίο εκπροσωπούνταν στο τουρκικό κοινοβούλιο. Εκφράζουμε επίσης τη θλίψη μας για τις συλλήψεις που πραγματοποιήθηκαν στο νοτιανατολικό τμήμα της χώρας στα τέλη Δεκεμβρίου. Καταδικάζουμε τις τρομοκρατικές επιθέσεις που πραγματοποιήθηκαν την ίδια περίοδο. Καμία από αυτές τις εξελίξεις δεν είναι πραγματικά ευνοϊκή για την επιτυχή υλοποίηση του δημοκρατικού ανοίγματος.
<SPEAKER ID="016" NAME="Hannes Swoboda" LANGUAGE="DE">
Κύριε Πρόεδρε, επιτρέψτε μου καταρχάς να εκφράσω τις θερμές ευχαριστίες μου στο Συμβούλιο και στον κ. Füle για τις δηλώσεις τους, ειδικότερα όσον αφορά την Κροατία. Από τις δηλώσεις αυτές προκύπτει ότι τόσο η Επιτροπή όσο και το Συμβούλιο είναι αποφασισμένα να ολοκληρώσουν αυτή τη διαδικασία το ταχύτερο δυνατό. Συμφωνώ επίσης με την άποψη του κ. Füle ότι είναι εφικτό να ολοκληρωθούν εφέτος οι διαπραγματεύσεις με την Κροατία· υπό την προϋπόθεση ότι θα επιδειχθεί η αναγκαία καλή θέληση και θα εφαρμοστούν οι κατάλληλες πολιτικές. Βεβαίως, είναι ευθύνη και της ίδιας της Κροατίας, ειδικότερα, να προβεί στα αναγκαία βήματα.
<P>
Θέλω στο σημείο αυτό να αναφέρω ότι η Κροατία έχει σημειώσει ουσιαστική πρόοδο, ιδίως τους τελευταίους μήνες και όσον αφορά τη διαφθορά. " Κροατία έχει αποδείξει ότι κανείς δεν βρίσκεται υπεράνω του νόμου και δεν εξαιρείται από τα μέτρα καταπολέμησης της διαφθοράς. Κατ' αυτόν τον τρόπο στέλνεται ένα σημαντικό μήνυμα. " Κροατία έχει επίσης συνάψει συμφωνία με τη Σλοβενία, την οποία μάλιστα κύρωσε με σχετικά μεγάλη ταχύτητα στο κοινοβούλιο, γεγονός που καταδεικνύει την ύπαρξη ισχυρής κοινής αποφασιστικότητας για την εκπλήρωση των αναγκαίων απαιτήσεων. Ευελπιστώ ότι το ίδιο θα συμβεί σύντομα και στη Σλοβενία. Είμαι πεπεισμένος ότι η σλοβενική κυβέρνηση στηρίζει πλήρως τη συμφωνία, ευελπιστώ δε ότι τα εσωτερικά πολιτικά προβλήματα θα μπορέσουν σύντομα να επιλυθούν και ότι θα καταστεί δυνατή έτσι η κύρωση της συμφωνίας.
<P>
Ωστόσο, πρέπει να ληφθούν ορισμένα ακόμη μέτρα. Επισημάνθηκε ήδη ότι η καταπολέμηση της διαφθοράς είναι σημαντικό στοιχείο. Ωστόσο, η κατάσταση δεν πρόκειται να μεταβληθεί εν μια νυκτί. Υπάρχουν πολλά εκκρεμή ζητήματα σε αυτόν τον τομέα, είμαι όμως βέβαιος ότι η κυβέρνηση και οι αρμόδιες δημόσιες αρχές έχουν τη βούληση να συνεχίσουν τον αγώνα χωρίς την άσκηση πολιτικής επιρροής.
<P>
Όσον αφορά τη μεταρρύθμιση της δικαιοσύνης, δεν αφορά μόνον την καταπολέμηση της διαφθοράς, αλλά και την αντιμετώπιση μιας σειράς άλλων ζητημάτων, όπως είναι η κατάρτιση των δικαστών. " Κροατία οφείλει να λάβει αρκετά μέτρα ώστε να δημιουργήσει ένα σύγχρονο δικαστικό σύστημα, και ευελπιστώ ότι αυτό θα επιτευχθεί σύντομα.
<P>
Ως προς το θέμα της συνεργασίας με το Διεθνές Ποινικό Δικαστήριο για την πρώην Γιουγκοσλαβία (ΔΠΔΓ), ο κ. Füle μας παρουσίασε μια ακριβή και σύνθετη περιγραφή της κατάστασης. Ο κ. Brammertz έχει διαβεβαιώσει την Επιτροπή Εξωτερικών Υποθέσεων ότι λαμβάνονται πολλά ουσιαστικά μέτρα. Το μόνο θέμα είναι η εξεύρεση ορισμένων εγγράφων που σχετίζονται με τη στοιχειοθέτηση των κατηγοριών κατά του στρατηγού Gotovina, όμως ο ίδιος ο κ. Brammertz έχει δηλώσει ότι δεν γνωρίζει αν τα έγγραφα αυτά εξακολουθούν να υπάρχουν ή αν έχουν ήδη καταστραφεί. Ενδέχεται μάλιστα ορισμένα εξ αυτών να μην υπήρξαν ποτέ. Παρ' όλα αυτά, ευελπιστώ ότι η Κροατία θα καταβάλει όλες τις αναγκαίες προσπάθειες για τη διευθέτηση του ζητήματος. Θα προτιμούσα να είχε ενισχυθεί περισσότερο η επιχειρησιακή ομάδα στην οποία αναφέρθηκε ο κ. Füle από εμπειρογνώμονες άλλων χωρών, χωρίς να υιοθετούνται αυτομάτως εκ των προτέρων οι προσπάθειες της Κροατίας. Ωστόσο, εκτιμώ ότι έχει συντελεστεί σημαντική πρόοδος σε αυτόν τον τομέα. Ευελπιστώ ότι οι λίγες ήσσονος σημασίας πτυχές που εκκρεμούν θα διευθετηθούν τις προσεχείς εβδομάδες ή μήνες, έτσι ώστε να πεισθεί ο κ. Brammertz για την πλήρη συνεργασία της χώρας.
<P>
Έχει άλλωστε επιτευχθεί πολύ σημαντική πρόοδος στο θέμα του επαναπατρισμού των προσφύγων ή των εσωτερικώς εκτοπισθέντων. Εκκρεμούν ορισμένα ακόμη προβλήματα σε επίπεδο λεπτομερειών, τα οποία είναι σχετικώς δυσεπίλυτα. Στις περιπτώσεις ατόμων που αναγκάστηκαν να εγκαταλείψουν κατοικίες οι οποίες δεν τους ανήκαν, και στις οποίες ήταν ενοικιαστές, όπως οι εργατικές κατοικίες που υπήρχαν στην πρώην Γιουγκοσλαβία, είναι δύσκολη η οργάνωση του επαναπατρισμού τους και η διασφάλιση της εκ νέου στέγασής τους. Αν και ο αριθμός των ατόμων που επιθυμούν καταρχήν να επιστρέψουν είναι μεγάλος, λόγω της οικονομικής κρίσης και της ανεργίας, όταν τίθεται θέμα επιστροφής τους σε περιφέρειες στις οποίες επικρατούν ήδη υψηλά επίπεδα ανεργίας, ενδέχεται να μην είναι όντως πρακτικός ο επαναπατρισμός τόσο μεγάλου αριθμού ατόμων.
<P>
Είναι αλήθεια ότι έχει συντελεστεί σημαντική πρόοδος σε αυτόν τον τομέα. Είμαι πεπεισμένος ότι η σημερινή κυβέρνηση και, ευελπιστώ, η αντιπολίτευση θα συνεργαστούν για την ολοκλήρωση και των τελευταίων βημάτων. Έχει καταστεί σαφές, ξανά και ξανά, στην Κροατία τους τελευταίους μήνες ότι ο αποφασιστικός παράγοντας είναι η υιοθέτηση κοινής προσέγγισης στα ευρωπαϊκά ζητήματα. Απαιτείται ευρεία αποφασιστικότητα ώστε να επιλυθούν τα εκκρεμή προβλήματα αλλά και προκειμένου, παρά τις εσωτερικές διαφορές, να καταστεί σαφές ότι ο προορισμός είναι η Ευρώπη και ότι η Κροατία πρέπει να φτάσει σε αυτόν τον προορισμό το ταχύτερο δυνατό.
<P>
(Χειροκροτήματα)
<SPEAKER ID="017" NAME="Zoran Thaler" LANGUAGE="SL">
Το 2009 ήταν καλό έτος για την υποψηφιότητα της Πρώην Γιουγκοσλαβικής Δημοκρατίας της Μακεδονίας (ΠΓΔΜ). Αυτό το έχουν επιβεβαιώσει τόσο η Επιτροπή της Ευρωπαϊκής Ένωσης όσο και οι δύο Προεδρίες του Συμβουλίου, η σουηδική προηγουμένως και τώρα η ισπανική. Αυτό υποστήριξα λοιπόν και στο σχέδιο έκθεσής μου.
<P>
Οι αρχές των Σκοπίων ανταποκρίθηκαν και εκπλήρωσαν τις βασικές προτεραιότητες της εταιρικής σχέσης προσχώρησης, που είναι ευρύτερα γνωστές ως κριτήρια αξιολόγησης. Δεύτερον, η ΠΓΔΜ ήταν η πρώτη χώρα της περιοχής που συμμορφώθηκε με όλες τις προϋποθέσεις ελευθέρωσης του καθεστώτος των θεωρήσεων. Μάλιστα, το έπραξε ήδη από τον Ιούλιο του περασμένου έτους, οπότε το καθεστώς απαλλαγής από θεωρήσεις τέθηκε σε ισχύ στις 19 Δεκεμβρίου. Διευθέτησε τη συνοριακή διαφορά με το Κοσσυφοπέδιο και συνεργάστηκε επιτυχώς στο πλαίσιο περιφερειακών πρωτοβουλιών, όπως η Συμφωνία Ελευθέρων Συναλλαγών της Κεντρικής Ευρώπης (CEFTA) και η διαδικασία για τη συνεργασία στη νοτιανατολική Ευρώπη. Έχει επίσης συνεργαστεί επιτυχώς με το Διεθνές Ποινικό Δικαστήριο της Χάγης για την πρώην Γιουγκοσλαβία. Την περασμένη εβδομάδα, το Κοινοβούλιο της ΠΓΔΜ ενέκρινε ψήφισμα σχετικά με τη Σρεμπρένιτσα.
<P>
Τι επιδιώκει το Ευρωπαϊκό Κοινοβούλιο με αυτό το ψήφισμα και με την έκθεσή μου για την πρόοδο της ΠΓΔΜ; Πάνω από όλα, θέλουμε να βοηθήσουμε. Θέλουμε να συνδράμουμε την πρόοδο της ΠΓΔΜ στην πορεία της προς τη σταθερότητα και την ένταξη στην Ευρωπαϊκή Ένωση. Δεν πρέπει να λησμονούμε ότι η ΠΓΔΜ ήταν η μόνη πρώην Γιουγκοσλαβική Δημοκρατία που κατάφερε να αποφύγει τους πολέμους του Milošević.
<P>
Δεύτερον, θέλουμε να βοηθήσουμε ένα κράτος μέλος μας, την Ελλάδα, και ως εκ τούτου την Ευρωπαϊκή Ένωση συνολικά, διότι δεν πρέπει να ξεχνούμε ότι μια χώρα μπορεί να προοδεύσει μόνον εάν προοδεύουν και οι γείτονές της. Αυτό είναι ένα στοιχείο της αντικειμενικής πραγματικότητας, το οποίο μπορεί να αποδειχθεί πολύ εύκολα. Γι' αυτό καλώ τους φίλους μας στην Ελλάδα, ένα από τα κράτη μέλη μας, να επιδιώξουν την επίλυση αυτού του προβλήματος σε συνεργασία με την κυβέρνηση των Σκοπίων και να χαλαρώσουν τη στάση τους έναντι αυτής της χώρας που βρίσκεται στα βόρεια σύνορά τους. Καλώ την Ελλάδα να συμπεριφερθεί ως γνήσιος, δίκαιος και ανοικτόμυαλος ηγέτης, ως μέντορας και υποστηρικτής των Βαλκανίων. Τα σημερινά Βαλκάνια το έχουν ανάγκη.
<P>
Στο πλαίσιο αυτό, χαιρετίζω ιδιαίτερα την Ατζέντα 2014, μια πρωτοβουλία την οποία προετοίμασε η νέα ελληνική κυβέρνηση του κ. Παπανδρέου. Συγχαρητήρια γι' αυτή την πρωτοβουλία! Τάσσομαι στο πλευρό της Ελλάδας. Πρέπει να καταβάλουμε κάθε δυνατή προσπάθεια για να επιτύχουμε, αυτόν τον στόχο. Πρέπει να επιδείξουμε αλληλεγγύη τόσο προς την Ελλάδα, ένα από τα κράτη μέλη μας, όσο και προς την ΠΓΔΜ. " αλληλεγγύη πρέπει να είναι αμοιβαία.
<P>
Πρέπει να έχουμε υπόψη ότι η κατάσταση στα Βαλκάνια μοιάζει με την πορεία ποδηλάτου. Όσο το ποδήλατο κινείται, όσο συνεχίζει την πορεία του, όλα είναι σε μεγαλύτερο ή μικρότερο βαθμό εντάξει· αν όμως σταματήσει, αν εμφανιστεί κάποιο εμπόδιο, αν οδηγηθεί σε αδιέξοδο, θα πέσουμε κάτω, θα πέσουμε όλοι μας κάτω. Αν σταματήσουμε τώρα, η ειρήνη, η σταθερότητα, η ασφάλεια και η κοινωνική συνοχή θα καταρρεύσουν.
<P>
Εν κατακλείδι, επιτρέψτε μου να υπογραμμίσω ένα ακόμη στοιχείο: η ΠΓΔΜ είναι υποψήφια χώρα από το 2005. Πρέπει να λάβουμε υπόψη όλοι μας τις συνέπειες των αποφάσεών μας, καθώς και της αδυναμίας μας να λάβουμε αποφάσεις. Κάθε φορά που επισκέπτομαι τα Σκόπια, διευκρινίζω πάντα στους συνομιλητές μου ότι είναι υπεύθυνοι για την εξεύρεση λύσης στη διαφωνία με την Ελλάδα, τον γείτονά τους.
<P>
Πρέπει λοιπόν να απευθύνουμε έκκληση εν προκειμένω στις αρχές των Σκοπίων, της Αθήνας και της Σόφιας, καθώς και στην ισπανική Προεδρία, τον Επίτροπο Füle, την Ύπατη Εκπρόσωπο για Θέματα Εξωτερικής Πολιτικής κ. Ashton και το Ευρωπαϊκό Κοινοβούλιο: πρέπει να καταβάλουμε κάθε δυνατή προσπάθεια, ο καθένας στο πλαίσιο των αρμοδιοτήτων του, για να συμβάλουμε στην επίλυση αυτού του προβλήματος. Έτσι μόνον θα καταφέρουμε να διαμορφώσουμε ένα διαφορετικό τοπίο στα Βαλκάνια, και να βελτιώσουμε την κατάσταση που παρατηρούμε στα Βαλκάνια την τελευταία εικοσαετία.
<SPEAKER ID="018" NAME="Ria Oomen-Ruijten" LANGUAGE="NL">
Επιτρέψτε μου καταρχάς να καλωσορίσω θερμά τον Επίτροπο Füle: συγχαρητήρια για τον διορισμό σας, και εύχομαι ότι θα έχουμε μια καλή συνεργασία μαζί σας.
<P>
Κύριε Πρόεδρε, θέλω να ευχαριστήσω όλες και όλους τους συναδέλφους μου η εποικοδομητική συνεισφορά των οποίων στην εκπόνηση της έκθεσης μας επέτρεψε να επιτύχουμε συναίνεση στους περισσότερους τομείς. Θέλω δε να επαναλάβω ότι στόχος μου ως εισηγήτρια του Κοινοβουλίου είναι να διευκολύνω το Σώμα να στείλει ένα σαφές, ισορροπημένο και συνεκτικό μήνυμα. Εκτιμώ ότι αυτό μπορούμε να το επιτύχουμε μόνον εάν επιδιώξουμε από κοινού τη διαμόρφωση μιας θέσης η οποία να υποστηρίζεται από ευρεία πλειοψηφία.
<P>
Έχω λοιπόν τρία μηνύματα προς την Τουρκία. Καταρχάς, και έτσι ξεκινά το κείμενο της έκθεσης, υπάρχει το θέμα του ανοικτού διαλόγου, και έπονται το Σύνταγμα και η εφαρμογή της νομοθεσίας. Θα αρχίσω την παρέμβασή μου με το θέμα του ανοικτού διαλόγου, του δημοκρατικού ανοίγματος. Από εντελώς αντικειμενική άποψη, χαιρετίζουμε τον εκτεταμένο διάλογο που ξεκίνησε πέρυσι η τουρκική κυβέρνηση σχετικά με τα δικαιώματα των Κούρδων, τους Αλεβίτες, τον ρόλο του στρατού και ούτω καθεξής.
<P>
Ωστόσο, κύριε Πρόεδρε, η απόφαση του Συνταγματικού Δικαστηρίου τον περασμένο Δεκέμβριο οδήγησε στη βέβαιη επανάληψη των τρομοκρατικών επιθέσεων. Πραγματοποιήθηκε κύμα συλλήψεων μελών του Κόμματος για μια Δημοκρατική Κοινωνία (DTP), ενώ επικρέμεται η απειλή σύλληψης μελών του τουρκικού κοινοβουλίου. Κατά συνέπεια, ο ανοικτός και θετικός διάλογος που διεξήχθη μετά το καλοκαίρι φαίνεται να οδηγείται πλέον σε πρόωρο τερματισμό. Ασφαλώς, κύριε Πρόεδρε, ως αντιπρόσωπος του λαού, σέβομαι τις δικαστικές αποφάσεις· πληροφορούμαι ωστόσο επίσης ότι το Συνταγματικό Δικαστήριο έχει δηλώσει για την απαγόρευση της λειτουργίας πολιτικών κομμάτων ότι η Τουρκία πρέπει τώρα να ασχοληθεί ενθουσιωδώς με τις συστάσεις του Συμβουλίου της Ευρώπης και της Επιτροπής της Βενετίας. Καλώ, λοιπόν, την Τουρκία να το πράξει, και να εγγυηθεί ότι δεν θα επανεμφανιστούν τέτοια λυπηρά φαινόμενα.
<P>
Κύριε Πρόεδρε, έρχομαι έτσι σε μια άλλη απόφαση του Συνταγματικού Δικαστηρίου, συγκεκριμένα στην ακύρωση του νόμου βάσει του οποίου περιορίζεται η δικαιοδοσία του στρατιωτικού δικαστηρίου. Ως βουλευτές, δεν είμαστε σε θέση να ασκούμε κριτική στις αποφάσεις δικαστηρίων, καταδεικνύεται ωστόσο για μια ακόμη φορά ότι η βάση αυτών των αποφάσεων, το Σύνταγμα, δεν είναι ικανοποιητική, κατά την έννοια ότι -και πρέπει να είμαι πολύ προσεκτική στη διατύπωσή μου- εν πάση περιπτώσει, δημιουργεί τις προϋποθέσεις για την έκδοση τέτοιων αποφάσεων. Γι' αυτό καλούμε όλες και όλοι, εκ νέου, την Τουρκία να προωθήσει χωρίς καθυστέρηση την αναθεώρηση του Συντάγματός της, διότι μόνον έτσι θα μπορέσουν να υλοποιηθούν οι πραγματικές μεταρρυθμίσεις που είναι τόσο αναγκαίες για τον εκσυγχρονισμό της τουρκικής κοινωνίας.
<P>
Κύριε Πρόεδρε, η τρίτη, θεμελιώδους σημασίας, επισήμανσή μου αφορά την εφαρμογή και την επιβολή της θεσπισθείσας νομοθεσίας. Στους τομείς των δικαιωμάτων των γυναικών, της θρησκευτικής ελευθερίας και της κακομεταχείρισης υπόπτων για ποινικά εγκλήματα, τα πρότυπα που έχουν θεσπιστεί πρέπει να τηρούνται εξίσου στο σύνολο της Τουρκίας. Ως εκ τούτου, κύριε Πρόεδρε, απευθύνω έκκληση να δοθεί ακόμη μεγαλύτερη έμφαση στην πτυχή της επιβολής.
<P>
Θα αναφερθώ τώρα στις τροπολογίες. Ως προς το θέμα της Κύπρου, προσπάθησα να εξασφαλίσω έναν σαφή και ευρείας βάσης συμβιβασμό με τους σκιώδεις εισηγητές. " Τουρκία πρέπει να κατανοήσει ότι το συμπληρωματικό πρωτόκολλο που έχει συμφωνηθεί πρέπει να υιοθετηθεί χωρίς καθυστέρηση. Στην παράγραφο 34, καλώ όλες τις πλευρές να μεριμνήσουν για την εξεύρεση λύσης στο θέμα της διαίρεσης της Κύπρου. Συνεπώς, στην εν λόγω παράγραφο καλώ συγκεκριμένα την Τουρκία να στείλει θετικά μηνύματα.
<P>
Κύριε Πρόεδρε, υπογραμμίζουμε, σε μια νέα παράγραφο 48, ότι και οι δύο ηγέτες πρέπει να ενθαρρυνθούν να επιδείξουν την αναγκαία τόλμη ώστε να προσφέρουν σύντομα λύση στην κατάσταση που επικρατεί στο νησί. Αυτό είναι απολύτως αναγκαίο. Επιτρέψτε μου να πω στην κ. Cornelissen ότι, αν και η τροπολογία της σχετικά με τη βία κατά των γυναικών ενδέχεται να περιττεύει, η Ομάδα του Ευρωπαϊκού Λαϊκού Κόμματος (Χριστιανοδημοκράτες), όπως ήταν αναμενόμενο, θα την υποστηρίξει.
<P>
Τέλος, κύριε Πρόεδρε, θέλω να επαναλάβω και σε αυτό το σημείο ότι, και εφέτος, η πρόθεσή μου ήταν να εκπονήσω μια έκθεση η οποία θα στέλνει ένα πολύ ξεκάθαρο μήνυμα το οποίο θα είναι μεν επικριτικό, χωρίς ωστόσο να παύει να είναι ισορροπημένο. Έχω την πεποίθηση ότι, αν υιοθετήσουμε αυτή την έκθεση με μεγάλη πλειοψηφία, θα προσφέρουμε επίσης μια καλή λύση στην Τουρκία για τον εκσυγχρονισμό της και την προώθηση της ευημερίας της προς όφελος όλων των πολιτών της.
<SPEAKER ID="019" NAME="Bernd Posselt" LANGUAGE="DE">
Κύριε Πρόεδρε, έχουμε σαφείς προσδοκίες από το Συμβούλιο και την Επιτροπή. Προσδοκούμε να ολοκληρωθούν οι διαπραγματεύσεις με την Κροατία και να ξεκινήσουν διαπραγματεύσεις με τη Μακεδονία εφέτος. Αυτό περιλαμβάνει την αναγνώριση του γεγονότος ότι η πολιτική έναντι των μειονοτικών ομάδων στις δύο αυτές χώρες είναι καλύτερη από πολλών κρατών μελών της Ευρωπαϊκής Ένωσης και ότι όλες οι μειονότητες και εθνοτικές ομάδες στις δύο χώρες εκπροσωπούνται στις κυβερνήσεις τους. Κύριε Füle, σας ζητώ συγγνώμη, όμως το ζήτημα του επαναπατρισμού των προσφύγων η Κροατία το έχει διαχειριστεί κατά τρόπο που θα μπορούσε να αποτελέσει πρότυπο για άλλα κράτη. Επομένως, θέλω να δηλώσω με απόλυτη σαφήνεια ότι ασφαλώς πρέπει να εξηγήσουμε στις χώρες αυτές ότι πρέπει να καταβάλουν περαιτέρω προσπάθειες. Εντούτοις, το να υποστηρίζουμε ότι η πρωτοβουλία ανήκει πλέον αποκλειστικά στην πλευρά της Κροατίας είναι εντελώς απαράδεκτο. " Κροατία έχει κυρώσει τη συμφωνία για τα σύνορα, γι' αυτό απευθύνω, όπως και ο κ. Swoboda, έκκληση προς το κοινοβούλιο της Σλοβενίας να πράξει το ίδιο. Απομένει ακόμη να ανοίξουν τρία διαπραγματευτικά κεφάλαια από το Συμβούλιο. Καλώ τον ισπανό εκπρόσωπο του Συμβουλίου των Υπουργών να μεριμνήσει για το άνοιγμά τους κατά τη διάρκεια της ισπανικής Προεδρίας. Αυτό θα επιτρέψει στην Κροατία, εάν αντιμετωπιστεί με δίκαιο τρόπο, να ολοκληρώσει τις διαπραγματεύσεις εφέτος.
<P>
Όσον αφορά τον απαράδεκτο αποκλεισμό της Μακεδονίας λόγω του ζητήματος της ονομασίας, ούτε και σε αυτή την περίπτωση η πρωτοβουλία ανήκει αποκλειστικά στη μακεδονική πλευρά. Απεναντίας, η ευθύνη βαρύνει ένα κράτος μέλος της ΕΕ το οποίο έχει δημιουργήσει έναν αποκλεισμό ο οποίος έρχεται σε αντίθεση με το διεθνές δίκαιο. Θέλω να καταστήσω σαφές στο σημείο αυτό ότι η ΕΕ οφείλει να συμπεριφέρεται κατά τρόπο αξιόπιστο, με άλλα λόγια, πρέπει να έχουμε απαιτήσεις από τους άλλους, συγχρόνως όμως πρέπει να εφαρμόζουμε και οι ίδιοι τις αρχές μας, ειδάλλως θα χάσουμε κάθε έννοια αξιοπιστίας. Θεωρώ ότι είναι σημαντικό να επιδιώξουμε να υπερψηφιστεί στο Κοινοβούλιο εφέτος η προσχώρηση της Κροατίας, μετά από μια μακρά και δύσκολη πορεία. Τότε θα μπορούν να παραστούν στο Σώμα παρατηρητές από τη χώρα αυτή, όπως ακριβώς προσήλθαν και καλωσορίσαμε τους παρατηρητές από την Τσεχία, τη Σλοβενία και την Ουγγαρία. Ελπίζω να καταστεί δυνατή η διεξαγωγή ευρωπαϊκών εκλογών στην Κροατία το επόμενο ή το μεθεπόμενο έτος, και να γίνουν οι κροάτες βουλευτές μέλη του Κοινοβουλίου μας, ώστε να μας βοηθήσουν να προετοιμάσουμε την προσχώρηση και άλλων χωρών της νοτίου Ευρώπης, με πρώτη τη Μακεδονία.
<SPEAKER ID="020" NAME="Kristian Vigenin" LANGUAGE="BG">
Κύριε Πρόεδρε, κύριε Füle, θέλω να σας συγχαρώ και εγώ ως νέο μέλος της Ευρωπαϊκής Επιτροπής και να δηλώσω ότι μπορεί πράγματι να αποδειχθεί σημαντικό το γεγονός ότι, τη συγκεκριμένη ημέρα, η πρώτη συζήτηση του Ευρωπαϊκού Κοινοβουλίου στην οποία μετέχει η νέα Επιτροπή αφορά το θέμα της διεύρυνσης.
<P>
Πράγματι, δεν χρειάζεται να επαναλάβουμε ότι η διεύρυνση έχει καταλήξει να είναι αποδεδειγμένα μια από τις πιο επιτυχημένες πολιτικές της Ευρωπαϊκής Ένωσης. Σας εύχομαι κάθε επιτυχία. Το Κοινοβούλιό μας θα κάνει ό,τι μπορεί για να σας στηρίξει στις προσπάθειες αυτές καθότι εμείς, τα μέλη του Ευρωπαϊκού Κοινοβουλίου, είμαστε ουσιαστικά οι πλέον ένθερμοι υποστηρικτές της διεύρυνσης αυτού του χώρου ασφάλειας, ευημερίας και δικαιωμάτων των πολιτών, με άλλα λόγια της Ευρωπαϊκής Ένωσης.
<P>
Στο πλαίσιο αυτό, εκτιμώ ότι οι δηλώσεις των τριών εισηγητών υπογράμμισαν το σπουδαίο έργο που έχει επιτελέσει η Επιτροπή Εξωτερικών Υποθέσεων και οι ίδιοι προσωπικά. Τους συγχαίρω γι' αυτό και δηλώνω ότι οι τρεις αυτές εκθέσεις τις οποίες συζητούμε σήμερα εγκρίθηκαν στην Επιτροπή Εξωτερικών Υποθέσεων με συντριπτική πλειοψηφία. Πιστεύω ότι το ίδιο θα συμβεί και σήμερα.
<P>
Υπογραμμίζω ότι θέλουμε να χρησιμοποιήσουμε τις εκθέσεις μας για να στείλουμε ένα πολύ σαφές μήνυμα και στις τρεις αυτές χώρες, αν και η γενική συζήτηση ενδέχεται να το αποδυναμώσει σε κάποιο βαθμό: ότι παραμένουμε προσηλωμένοι στον στόχο της επιτυχούς έκβασης της διαδικασίας, αλλά ότι υπάρχουν ζητήματα τα οποία δεν μπορούν να αποφευχθούν και για τα οποία οι τρεις εν λόγω χώρες πρέπει να λάβουν μέτρα. Συνδέονται κυρίως με το γεγονός ότι το Ευρωπαϊκό Κοινοβούλιο δεν μπορεί και δεν πρόκειται να κλείσει τα μάτια του ενώπιον μιας ολόκληρης σειράς ζητημάτων τα οποία αφορούν την εκπλήρωση των κριτηρίων της Κοπεγχάγης για την προστασία των θεμελιωδών δικαιωμάτων, την ελευθερία των μέσων ενημέρωσης και την ελευθερία του συνεταιρίζεσθαι, καθώς και την προστασία των δικαιωμάτων των μειονοτήτων, τις σχέσεις καλής γειτονίας κ.ο.κ.
<P>
Θέλω να σταθώ εν συντομία σε τρία ζητήματα τα οποία, κατά τη γνώμη μου, είναι θεμελιώδους σημασίας για την επίτευξη προόδου στις διαδικασίες ένταξης των τριών χωρών. Πρώτον, στην περίπτωση της Κροατίας είναι σαφές ότι ο δρόμος για την ένταξη της χώρας αυτής είναι ήδη ανοικτός. " συμφωνία που έχει συναφθεί με τη Σλοβενία είναι εξαιρετικά σημαντική, ζητούμε όμως την κύρωσή της το ταχύτερο δυνατόν, έτσι ώστε να καταστεί δυνατή η ολοκλήρωση των διαπραγματεύσεων με την Κροατία εντός του τρέχοντος έτους.
<P>
Όσον αφορά τη Μακεδονία, ευελπιστούμε ότι η Πρώην Γιουγκοσλαβική Δημοκρατία της Μακεδονίας θα επιδείξει την αναγκαία ευελιξία. Ευελπιστούμε επίσης ότι η νέα ελληνική κυβέρνηση θα βρει λύση στο ζήτημα της ονομασίας, έτσι ώστε η Μακεδονία να μπορέσει να λάβει ημερομηνία έναρξης διαπραγματεύσεων εντός του έτους.
<P>
Όσον αφορά την Τουρκία, το Κυπριακό ζήτημα δεν μπορεί να παραβλεφθεί. Μέχρις ότου σημειωθεί πρόοδος σε αυτό το μέτωπο, η Τουρκία δεν μπορεί να προσβλέπει σε ουσιαστική πρόοδο ως προς το θέμα της ένταξής της.
<SPEAKER ID="021" NAME="Ivo Vajgl" LANGUAGE="SL">
Με το ψήφισμα για την Κροατία, το οποίο αναμένεται να εγκρίνει σήμερα το Κοινοβούλιο, θα αναγνωρίσουμε την πρόοδο που έχει σημειώσει η χώρα αυτή όσον αφορά την εκπλήρωση των κριτηρίων ένταξης στην Ευρωπαϊκή Ένωση, την υλοποίηση μεταρρυθμίσεων στο δημοκρατικό της σύστημα και την εναρμόνιση της νομοθεσίας της με τις απαιτήσεις του κοινοτικού κεκτημένου. Έτσι, η Κροατία τοποθετείται αμετάκλητα στην κορυφή του καταλόγου των χωρών οι οποίες έχουν προοπτική πλήρους ένταξης στην Ευρωπαϊκή Ένωση. Δίνεται επίσης η δυνατότητα στην Κροατία να ολοκληρώσει τις διαπραγματεύσεις ήδη από το τρέχον έτος, όπως επίσης δηλώσαμε στην έκθεσή μας.
<P>
Σημειώνουμε με μεγάλη ικανοποίηση ότι η κ. Kosor, η νέα πρωθυπουργός της Κροατίας, έλαβε με μεγάλη ταχύτητα και επιτυχία μέτρα στους τομείς στους οποίους είχαμε συναντήσει τα μεγαλύτερα εμπόδια μέχρι σήμερα: ως προς την καταπολέμηση της διαφθοράς και του οργανωμένου εγκλήματος, την εφαρμογή ενός προγράμματος διοικητικών μεταρρυθμίσεων, τον χειρισμό των υποθέσεων που αφορούν εγκλήματα πολέμου και την εγγύηση της νομικής ή συνταγματικής προστασίας των εθνοτικών και άλλων μειονοτήτων.
<P>
Υπογράφοντας συμφωνία συνοριακής διαιτησίας με τη γειτονική Σλοβενία, η νέα κροατική κυβέρνηση δεν εξάλειψε απλώς ένα εμπόδιο στη διαπραγματευτική διαδικασία, αλλά δημιούργησε επίσης τις προϋποθέσεις για την επίλυση και άλλων ζητημάτων. Είναι σημαντικό να συνεχίσει η Κροατία τις προσπάθειες διευθέτησης των συνοριακών διαφορών με τους άλλους γείτονές της, και να διασφαλίσει τη διενέργεια αυτών των διαπραγματεύσεων με καλή πίστη και βάσει της αρχής της τήρησης των συμφωνηθέντων ("pacta sunt servanda").
<P>
Θέλω επίσης να επισημάνω ότι αυτό το ψήφισμα, το οποίο καταρτίστηκε υπό την εξαιρετική καθοδήγηση του συναδέλφου μου βουλευτή και εισηγητή Hannes Swoboda, υπογραμμίζει επίσης, με αντικειμενικό και θετικό τρόπο, τομείς προβλημάτων στους οποίους η Κροατία πρέπει να καταβάλει περαιτέρω σημαντικές προσπάθειες. Για να αναφέρουμε ορισμένους μόνον από αυτούς, περιλαμβάνουν τη συνεργασία με το Δικαστήριο της Χάγης, τις προσπάθειες που έχουν καταβληθεί μέχρι στιγμής για την καταπολέμηση της διαφθοράς, την αναδιάρθρωση της οικονομίας και των δημοσίων οικονομικών και την επίδειξη μεγαλύτερης προσήλωσης και ειλικρίνειας ως προς την εξάλειψη των εμποδίων στον επαναπατρισμό του σερβικού πληθυσμού της Κροατίας. " Κροατία είναι και δική τους πατρίδα.
<P>
Οι θετικές εκθέσεις για την πρόοδο της Κροατίας και της ΠΓΔΜ πρέπει να θεωρηθούν επίσης σαφής ένδειξη της ανοικτής στάσης της ΕΕ ως προς τη διεύρυνση και την ένταξη στην Ένωση όλων των χωρών των Δυτικών Βαλκανίων, καθώς και επιβεβαίωση των δεσμεύσεων που έχουμε αναλάβει έναντι των χωρών αυτών, περιλαμβανομένης της Τουρκίας, υπό την προϋπόθεση ότι θα πληρούν όλα τα συναφή κριτήρια. Αυτό, ωστόσο, εξαρτάται πρωτίστως από τις ίδιες. Επιτρέψτε μου να ολοκληρώσω αυτή την παρέμβαση ευχόμενος κάθε επιτυχία στον κ. Füle, τον νέο Επίτροπό μας. Είμαι βέβαιος ότι θα επιτελέσει εξαιρετικό έργο.
<SPEAKER ID="022" NAME="Franziska Katharina Brantner" LANGUAGE="EN">
Κύριε Πρόεδρε, εξ ονόματος της Ομάδας Verts/ALE, θέλω καταρχάς να καλωσορίσω θερμά στο Σώμα τον κ. Füle ως μέλος της Επιτροπής. Θα συνεργαστούμε ευχαρίστως μαζί σας, προσβλέπουμε δε στην καλή μελλοντική μας συνεργασία. Θέλω επίσης να ευχαριστήσω τον κ. Swoboda για την καλή συνεργασία μαζί του στο θέμα της έκθεσης για την Κροατία. Θεωρώ ότι η συνεργασία στο πλαίσιο της διαδικασίας αυτής υπήρξε θετική, και θέλω να ευχαριστήσω γι' αυτό τους συναδέλφους μου.
<P>
Θέλω απλώς να επισημάνω ότι θα προτιμούσαμε να είχε διεξαχθεί η συζήτηση συνολικά, ώστε να συζητήσουμε και για τις τρεις χώρες, αλλά σε ξεχωριστές ενότητες, σήμερα το πρωί. Εκτιμούμε ότι αυτό θα ήταν πιο εύλογο, αντί να συζητούμε για όλες τις χώρες μαζί, όμως αυτή είναι απλώς μια δευτερεύουσα επισήμανση.
<P>
εξ ονόματος της Ομάδας Verts/ALE. - (DE) " Ομάδα των Πρασίνων/Ευρωπαϊκή Ελεύθερη Συμμαχία τάσσεται υπέρ της ταχείας ένταξης της Κροατίας στην Ευρωπαϊκή Ένωση και χαιρετίζουμε θερμά την ταχεία πρόοδο που έχει σημειώσει η χώρα αυτή. " ταχεία ένταξη της Κροατίας θα στείλει ένα σημαντικό μήνυμα για την πολιτική ασφάλειας στο σύνολο των Δυτικών Βαλκανίων. Σημαίνει ότι η υπόσχεση για ένταξη στην ΕΕ, την οποία έδωσαν οι ευρωπαίοι αρχηγοί κρατών και κυβερνήσεων στη Θεσσαλονίκη σε όλες τις χώρες των Δυτικών Βαλκανίων, εξακολουθεί να ισχύει. " αξιοπιστία και η εγκυρότητα αυτής της υπόσχεσης αντιπροσωπεύουν ένα τεράστιο κίνητρο προς όλα τα κράτη της περιοχής, ώστε να υλοποιήσουν εκτεταμένες μεταρρυθμίσεις οι οποίες θα καταστήσουν τις χώρες αυτές πιο ασφαλείς, πιο σταθερές και πιο ευημερούσες.
<P>
Είναι σημαντικό να επισημανθεί, στην περίπτωση της Κροατίας, ότι οι δημόσιες υπηρεσίες της χώρας πρέπει να ενισχυθούν και να καταστούν διαφανέστερες. Ο αποφασιστικός παράγοντας εν προκειμένω δεν είναι μόνον η θέσπιση νέας νομοθεσίας αλλά, πρωτίστως, η εφαρμογή των νόμων από τη διοίκηση. Εμείς, τα μέλη της Ομάδας Verts/ALE, αναμένουμε καλύτερα αποτελέσματα σε αυτόν τον τομέα. Θεωρούμε ότι η μόνη λύση στα προβλήματα της διαφθοράς και του οργανωμένου εγκλήματος είναι η συνεπής εφαρμογή των νέων νόμων και οδηγιών. Το ίδιο ισχύει για τη δικαιοσύνη και το ιδιαίτερα σημαντικό κεφάλαιο που αφορά το δικαστικό σύστημα, η διαπραγμάτευση του οποίου δεν έχει ακόμη διεξαχθεί. Οι ανακοινώσεις της κροατικής κυβέρνησης είναι θετικές, όμως πρέπει να ακολουθηθούν από ενέργειες οι οποίες θα επιφέρουν πρακτικές βελτιώσεις στην κατάσταση που επικρατεί στα δικαστήρια. Και σε αυτόν τον τομέα, αναμένουμε μεγαλύτερη διαφάνεια και λιγότερη πολιτική επιρροή.
<P>
Για τον λόγο αυτόν, προτείνουμε τέσσερις τροπολογίες, τις οποίες σας ενθαρρύνω να υπερψηφίσετε. " πρώτη αφορά την καταπολέμηση της διαφθοράς. Επιθυμούμε να συμπεριληφθούν σε αυτό το ζήτημα ειδικότερα οι τομείς των κατασκευών και της πολεοδομίας, καθόσον σε αυτούς ανατίθενται οι μεγαλύτερες δημόσιες συμβάσεις.
<P>
Δεύτερον, θέλουμε να συμπεριληφθεί αναφορά στην παράγραφο 19 στο γεγονός ότι η κατάσταση όσον αφορά τους ομοφυλόφιλους άνδρες και γυναίκες δεν είναι ικανοποιητική. Έχουν σημειωθεί επανειλημμένες επιθέσεις εις βάρος ατόμων που ανήκουν σε αυτές τις μειονοτικές ομάδες. Τώρα λαμβάνουμε διαβεβαιώσεις από την κροατική κυβέρνηση ότι κάποιες από αυτές τις υποθέσεις διερευνώνται. Θεωρούμε ότι αυτό αποτελεί θετική ένδειξη και ενθαρρύνουμε τις κροατικές αρχές να επιταχύνουν την εφαρμογή της νομοθετικής πράξης κατά των διακρίσεων.
<P>
" τελευταία μου επισήμανση είναι ότι δεν υπάρχει όραμα για μια νέα ενεργειακή πολιτική της Κροατίας. Συνεπώς, σας καλούμε να στηρίξετε την τροπολογία αριθ. 7, την οποία έχει καταθέσει η Ομάδα μας. Ευχόμαστε την ταχεία ένταξη της Κροατίας στην Ευρωπαϊκή Ένωση.
<SPEAKER ID="024" NAME="Charles Tannock" LANGUAGE="EN">
Κύριε Πρόεδρε, η Ομάδα ECR τάσσεται υπέρ της διεύρυνσης της Ευρωπαϊκής Ένωσης. Δεν προσβλέπουμε μόνον στα σημαντικά οφέλη που θα προσφέρει μια μεγαλύτερη ενιαία αγορά, αλλά προσδοκούμε επίσης -αντίθετα με πολλά μέλη αυτού του Κοινοβουλίου- την αποδυνάμωση της φεντεραλιστικής φιλοδοξίας που αποτελεί τον πυρήνα της Ευρωπαϊκής Ένωσης. Ωστόσο, οι υποψήφιες χώρες πρέπει να υπόκεινται σε αυστηρούς και απαιτητικούς όρους, όπως προβλέπεται βάσει των κριτηρίων της Κοπεγχάγης.
<P>
Ως εκ τούτου, συμμεριζόμαστε πλήρως τη διεξοδική προσέγγιση της Επιτροπής όσον αφορά την προετοιμασία των υποψηφίων χωρών και τη διάθεσή της να αντλήσει τα αναγκαία διδάγματα από προηγούμενες διευρύνσεις, ιδίως δε από τις πλέον πρόσφατες, με την ένταξη της Βουλγαρίας και της Ρουμανίας, στις οποίες υφίσταντο ανεπίλυτα προβλήματα στους τομείς του οργανωμένου εγκλήματος και της διαφθοράς. " Κροατία, όπως και η Ισλανδία -εφόσον εγκριθεί η υποψηφιότητά της- είναι αναμφίβολα η χώρα που είναι περισσότερο έτοιμη να ενταχθεί στην Ευρωπαϊκή Ένωση, η δε ένταξή της θα συμβάλει στη σταθεροποίηση των Δυτικών Βαλκανίων. Παρότι αναγνωρίζουμε ότι οι συνοριακές διαφορές με τη Σλοβενία εξακολουθούν να εκκρεμούν, δεν θεωρούμε ότι πρέπει να επιτραπεί σε διμερείς διαφορές να εμποδίσουν την ένταξη της Κροατίας. Άλλωστε, η Ιταλία δεν εμπόδισε την ένταξη της Σλοβενίας, παρά τις διαφορές που είχαν οι δύο χώρες εκείνη την περίοδο για θέματα συνόρων και μειονοτήτων.
<P>
Όπως διευκρινίζει η έκθεση της Επιτροπής, η Κροατία έχει επίσης σημειώσει ουσιαστική πρόοδο ως προς την τήρηση των διαπραγματευτικών κριτηρίων, η δε προσήλωση της χώρας στον στόχο της εκπλήρωσης των προσδοκιών της ΕΕ παραμένει ισχυρή. " Μακεδονία έχει επίσης επανέλθει σε πορεία πλήρους ένταξης, και χαιρετίζουμε την ελευθέρωση του καθεστώτος των θεωρήσεων με τις χώρες της ΕΕ, καθώς και τη Σερβία και το Μαυροβούνιο, ενώ στηρίζουμε τις άμεσες εκκλήσεις προς το Συμβούλιο να επιτρέψει την έναρξη διαπραγματεύσεων για την ένταξη της Μακεδονίας.
<P>
" Ομάδα ECR πιστεύει ότι η σχεδόν κωμική διαμάχη με την Ελλάδα για το θέμα της ονομασίας πρέπει να επιλυθεί γρήγορα και με λογικό τρόπο. Ο Πρόεδρος Ivanov συνέβαλε στο να προσδοθεί νέα δυναμική στις ευρωπαϊκές φιλοδοξίες της Μακεδονίας, και ευελπιστούμε ότι το αίτημά του να συναντηθεί με τον προσφάτως επανεκλεγέντα Πρόεδρο της Ελλάδας θα τύχει ευνοϊκής απάντησης σε πνεύμα φιλίας και καλής γειτονίας. Εν τω μεταξύ, η αίτηση της Τουρκίας για ένταξή της στην ΕΕ παραμένει προβληματική, ιδίως στο πεδίο των ανθρωπίνων δικαιωμάτων. Το πρόσφατο φρικιαστικό περιστατικό της έφηβης που θάφτηκε ζωντανή επειδή μιλούσε σε αγόρια προσφέρει απλώς επιχειρήματα σε όσους ισχυρίζονται ότι η Τουρκία δεν έχει θέση στην Ευρωπαϊκή Ένωση. " άρνησή της να αναγνωρίσει την Κύπρο ή να εφαρμόσει τα πρωτόκολλα της Άγκυρας, καθώς και η καθυστέρηση της κύρωσης της συμφωνίας για την αποκατάσταση των σχέσεων με την Αρμενία προκαλούν απογοήτευση.
<P>
Τέλος, ως μόνιμος εισηγητής του Κοινοβουλίου για το Μαυροβούνιο, θέλω απλώς να προσθέσω ότι, κατά τη γνώμη μου, καθώς επισκέφθηκα προσφάτως τη χώρα αυτή, βρίσκεται σε πολύ καλό δρόμο για να καταστεί σύντομα υποψήφια χώρα, ευελπιστώ δε ότι αυτό θα συμβεί το ταχύτερο δυνατόν.
<P>
Τέλος, θέλω και εγώ με την ευκαιρία αυτή να συγχαρώ, εξ ονόματος της πολιτικής μου ομάδας, της Ομάδας ECR, τον Επίτροπο Füle για την εκλογή και τον διορισμό του εχθές, και να δηλώσω ότι η Ομάδα μου θα συνεργαστεί πλήρως μαζί του για την αντιμετώπιση των προκλήσεων που καλείται να διαχειριστεί.
<SPEAKER ID="025" NAME="Τάκης Χατζηγεωργίου">
εξ ονόματος της Ομάδας GUE/NGL. - Εμείς αγαπητοί συνάδελφοι θέλουμε να τονίσουμε εξ' αρχής ότι είμαστε υπέρ της ένταξης της Τουρκίας. Αυτό είναι κάτι που το εννοούμε και το πιστεύουμε. Είναι αναγκαίο αυτό, πρωτίστως για τον ίδιο τον λαό της Τουρκίας, τη διασφάλιση των δικαιωμάτων όλων των μειονοτήτων, τη μείωση του εκλογικού ορίου για ένταξη στη Βουλή, τη διασφάλιση των εργασιακών δικαιωμάτων, όπως αυτό της απεργίας, και των συλλογικών διαπραγματεύσεων.
<P>
" εξεύρεση πραγματικής πολιτικής λύσης στο Κουρδικό, η αναγνώριση της γενοκτονίας των Αρμενίων, η ομαλοποίηση των σχέσεών της με γειτονικές χώρες και η άρση της κατοχής της Κύπρου, αποτελούν μερικά από τα ζητήματα που καλείται να αντιμετωπίσει η Τουρκία. Είναι επιτακτική ανάγκη, χωρίς περαιτέρω καθυστέρηση όπως τονίζει και το Συμβούλιο, να συμμορφωθεί πλήρως και χωρίς διακρίσεις με το συμπληρωματικό πρωτόκολλο της Συμφωνίας της Άγκυρας.
<P>
" Τουρκία, αγαπητοί συνάδελφοι, παραγνωρίζοντας το διεθνές δίκαιο, παρεμποδίζει την Κυπριακή Δημοκρατία από την άσκηση των κυριαρχικών της δικαιωμάτων στην αποκλειστική οικονομική της ζώνη. Ως εκ τούτου δηλώνουμε τη διαφωνία μας με τη θέση για άνοιγμα του σχετικού κεφαλαίου της ενέργειας.
<P>
Κλείνω με μια αναφορά στην πρόθεση κάποιων να ψηφίσουν τροποποίηση που να καλεί όλα τα ενδιαφερόμενα μέρη να συμβάλουν στη λύση του Κυπριακού. Όλοι ασφαλώς να συμβάλουμε. Όμως αγαπητοί συνάδελφοι, αυτό δεν είναι απαράδεκτη ισοπέδωση ευθυνών, ισοπέδωση ευθυνών του κατακτητή με το θύμα; Αν θέλουμε λύση στο Κυπριακό πρέπει να υπογραμμίσουμε τις ευθύνες της Τουρκίας. Πρέπει να μιλάμε καθαρά στην Τουρκία. Την ένταξη της οποίας, επαναλαμβάνω και κλείνω, υποστηρίζουμε. Την ένταξη όμως της Τουρκίας στην Ευρωπαϊκή Ένωση, και όχι της Ευρωπαϊκής Ένωσης στην Τουρκία.
<SPEAKER ID="026" NAME="Bastiaan Belder" LANGUAGE="NL">
Με κίνδυνο να επισύρω για μια ακόμη φορά την μήνιν των τούρκων διπλωματών -δείτε την αντίδρασή τους σε πολυάριθμες τροπολογίες του Ευρωπαϊκού Κοινοβουλίου- απευθύνω έκκληση στο Συμβούλιο και την Επιτροπή να συμπεριλάβουν στην ημερήσια διάταξη των επικείμενων διαπραγματεύσεων με τις τουρκικές αρχές τα ακόλουθα πέντε ζητήματα.
<P>
1. Τη χορήγηση νομικής προσωπικότητας σε όλες τις θρησκευτικές κοινότητες στην Τουρκία - που αποτελεί θεμελιώδη προϋπόθεση για την υλοποίηση της θρησκευτικής ελευθερίας στην Τουρκία.
<P>
2. Τον άμεσο τερματισμό της δημόσιας εκστρατείας μίσους κατά των τούρκων Χριστιανών με προκάλυμμα τη χρήση του διπλά αρνητικά φορτισμένου όρου των "ιεραποστολικών δραστηριοτήτων" σε σχολικά εγχειρίδια και τοπικά μέσα ενημέρωσης, σαν να ήταν εξ ορισμού οι Χριστιανοί της Τουρκίας ανατρεπτικά στοιχεία, αποφασισμένα να υπονομεύσουν το κράτος.
<P>
3. Τον άμεσο τερματισμό των φανερών διακρίσεων εις βάρος των μη μουσουλμανικών μειονοτήτων κατά την πλήρωση σημαντικών πολιτικών και στρατιωτικών θέσεων στον τουρκικό κυβερνητικό μηχανισμό.
<P>
4. Τη λήψη αποτελεσματικών κυβερνητικών μέτρων κατά του εντεινόμενου αντισημιτισμού που εκδηλώνεται στον δημόσιο βίο της Τουρκίας. Ένας τούρκος ακαδημαϊκός μίλησε προσφάτως για δηλητηριασμένη ατμόσφαιρα. Χαίρομαι που η ατμόσφαιρα εξακολουθεί να είναι αρκετά ανοικτή ώστε να μπορεί ένας ακαδημαϊκός να δηλώνει κάτι τέτοιο δημοσίως. Εκείνο που απαιτείται, συνεπώς, είναι αποτελεσματικά κυβερνητικά μέτρα κατά του εντεινόμενου αντισημιτισμού στον δημόσιο βίο της χώρας, στην εφαρμογή των οποίων πρέπει να αναλάβει ηγετικό ρόλο κυρίως ο πρωθυπουργός Erdoğan.
<P>
5. Τέλος, πρέπει να ευθυγραμμιστούν αυστηρώς οι σχέσεις με την Ισλαμική Δημοκρατία του Ιράν με τη διατλαντική πολιτική έναντι της Τεχεράνης και του επίμαχου πυρηνικού της προγράμματος. " Τουρκία πρέπει να αποσαφηνίσει τη θέση της στο ολοένα και πιο επείγον ζήτημα του πυρηνικού προγράμματος της Τεχεράνης. Ως χώρα μέλος του ΝΑΤΟ και υποψήφια για ένταξη στην ΕΕ, η Τουρκία οφείλει να αποσαφηνίσει τη θέση της. Πρέπει να επιλέξει με ξεκάθαρο τρόπο.
<P>
Καλώ το Συμβούλιο και την Επιτροπή να πάρουν στα σοβαρά τα κριτήρια της Κοπεγχάγης και τις επείγουσες επικρίσεις που διατύπωσα όσον αφορά την Τουρκία, και σας εύχομαι για μια ακόμη φορά, κύριε Επίτροπε, ό,τι καλύτερο στα νέα καθήκοντα που αναλάβατε. Προσβλέπω σε εποικοδομητική διαβούλευση και εκφράζω επίσης την πεποίθηση ότι θα αντιμετωπίσετε με σοβαρότητα τα κριτήρια της Κοπεγχάγης και ότι θα μπορέσουμε, έτσι, να συνεργαστούμε για τον εκσυγχρονισμό της Τουρκίας, μιας χώρας την οποία θέλω και εγώ να μπορώ να αντιμετωπίζω με σεβασμό.
<SPEAKER ID="027" NAME="Barry Madlener" AFFILIATION="NI">
(NL) Κύριε Füle, καλωσορίσατε στο Σώμα! Κύριε Πρόεδρε, το ολλανδικό Κόμμα για την Ελευθερία (PVV), το κόμμα μου, έχει επιλέξει να λειτουργεί ανεξάρτητα στο παρόν Κοινοβούλιο. Στην προκειμένη περίπτωση, αναπτύξαμε εξαίρετη συνεργασία με την Ομάδα για την Ευρώπη της Ελευθερίας και της Δημοκρατίας και με τον κ. Messerschmidt, στον οποίο θέλω να απευθύνω θερμές ευχαριστίες.
<P>
Κύριε Πρόεδρε, καταρχάς, θέλω να δηλώσω ότι το PVV δεν υποστηρίζει τη διεύρυνση - δεν υποστηρίζει ούτε την ένταξη της Κροατίας, ούτε της Μακεδονίας, και ασφαλώς ούτε της Τουρκίας. " κατοχή της Κύπρου από την Τουρκία είναι παράνομη, αυτό το παραδεχόμαστε όλοι όσοι βρισκόμαστε σε τούτη την αίθουσα· εντούτοις, συνεχίζουμε να συνεργαζόμαστε με την Τουρκία χωρίς να την καταγγέλλουμε σοβαρά γι' αυτό το θέμα. Δεν επιβάλλουμε καμία -ή σχεδόν καμία- κύρωση στην Τουρκία. Αυτή η συμπεριφορά καταδεικνύει, κατά τη γνώμη μου, μεγάλη αδυναμία από μέρους μας, και γι' αυτό έχω καταθέσει μια τροπολογία με την οποία καταδικάζεται αυτή η κατοχή και δίνεται η εντολή στην Τουρκία να αποσύρει τα στρατεύματά της από την Κύπρο, και να το πράξει αμέσως. Ευελπιστώ λοιπόν ότι θα στηρίξετε όλες και όλοι αυτή την τροπολογία.
<P>
Εκτός αυτού, η ελευθεροτυπία στην Τουρκία υφίσταται σοβαρές πιέσεις. Κατά την επίσκεψή μου στην Τουρκία, ο Τύπος υφίστατο ακόμη και επιθέσεις. Πρέπει να καταδικάσουμε απερίφραστα αυτή την κατάσταση, και γι' αυτό κατέθεσα την τροπολογία 16.
<P>
Τώρα, κυρίες και κύριοι, ερχόμαστε στο θέμα του Ιράν, ενός κράτους παρία. Ο κ. Ahmadinejad, ένας ισλαμιστής δικτάτορας, τρομοκρατεί τον πληθυσμό της χώρας του, θέλει να εξαφανίσει το Ισραήλ από τον χάρτη και το δηλώνει ανοικτά, εργάζεται για τη δημιουργία πυραύλων μεγάλου βεληνεκούς, πραγματοποιεί τακτικά πυραυλικές δοκιμές και εχθές άρχισε να εμπλουτίζει ουράνιο, το οποίο είναι κατάλληλο για χρήση σε πυρηνικά όπλα. Κυρίες και κύριοι, δεν μπορούμε παρά να εκφράσουμε τον αποτροπιασμό μας για όλα αυτά. " Τουρκία, η οποία επιθυμεί να ενταχθεί στην ΕΕ, θεωρεί σπουδαίο φίλο της την ιρανική κυβέρνηση, και πρέπει να καταδικαστεί γι' αυτό· αυτός είναι άλλωστε ο λόγος για τον οποίο κατέθεσα την τροπολογία αριθ. 17, για την οποία αναμένω τη στήριξή σας.
<P>
Έπειτα, θέλω να θίξω το θέμα των διαπραγματεύσεων με την Τουρκία. " Τουρκία, η οποία υπολογίζει μεταξύ των φίλων της το Ιράν, κατέχει τμήμα της Κύπρου, καταπιέζει τους Χριστιανούς, καταπατά τα δικαιώματα των γυναικών, είναι μέλος του Οργανισμού της Ισλαμικής Διάσκεψης (OIC), εφαρμόζει τον νόμο της Σαρία, ο οποίος περιορίζει τα ανθρώπινα δικαιώματα, και είναι ισλαμική χώρα, δεν μπορεί ποτέ να γίνει μέλος αυτής της Ένωσης. Δεν πρέπει να επιτρέψουμε να συμβεί κάτι τέτοιο, και γι' αυτό κατέθεσα τις τροπολογίες 18 και 19, οι οποίες αποβλέπουν στον τερματισμό των ενταξιακών διαπραγματεύσεων. Ευελπιστώ λοιπόν ότι θα στηρίξετε όλες και όλοι τις τροπολογίες μου.
<SPEAKER ID="028" NAME="Eduard Kukan" AFFILIATION="PPE">
(EN) Κύριε Πρόεδρε, θέλω καταρχάς να συγχαρώ τον Zoran Thaler για την έκθεσή του και να ευχαριστήσω τον ίδιο και όλους τους υπολοίπους συναδέλφους για την πολύ εποικοδομητική συνεργασία τους κατά την εκπόνηση αυτού του σχεδίου ψηφίσματος. Καλωσορίζω θερμά τον Επίτροπο Füle, και του εύχομαι κάθε επιτυχία στο μελλοντικό του έργο.
<P>
Το Ευρωπαϊκό Λαϊκό Κόμμα θεωρεί ότι στην ΠΓΔΜ υπήρξαν πολλές θετικές εξελίξεις το περασμένο έτος. " πρόοδος που σημείωσε η χώρα για την εκπλήρωση των περισσότερων κριτηρίων για την έναρξη ενταξιακών διαπραγματεύσεων είναι πράγματι σημαντική και αξιοθαύμαστη. Το γεγονός ότι η Επιτροπή συνέστησε την έναρξη διαπραγματεύσεων με την ΠΓΔΜ πρέπει να θεωρηθεί ότι αποτελεί σαφή ένδειξη ότι η χώρα βρίσκεται στον σωστό δρόμο.
<P>
Ως εκ τούτου, το Κοινοβούλιο πρέπει να υποστηρίξει σθεναρά αυτή τη σύσταση και, με την έγκριση αυτού του ψηφίσματος, να στείλει ένα θετικό μήνυμα στη χώρα αλλά και σε ολόκληρη την περιοχή. Ευελπιστώ ότι το Ευρωπαϊκό Συμβούλιο θα επιβεβαιώσει την απόφαση της Επιτροπής και την έκκληση που περιλαμβάνεται στο υπό συζήτηση ψήφισμα, δίνοντας έτσι το πράσινο φως για την έναρξη διαπραγματεύσεων με την ΠΓΔΜ στο εγγύς μέλλον, χωρίς περαιτέρω καθυστερήσεις. Εκτιμώ δε ότι, μέχρις ότου συμβεί αυτό, θα έχουν προοδεύσει οι διαπραγματεύσεις για το θέμα της ονομασίας και θα έχουν βελτιωθεί οι σχέσεις με τις γειτονικές χώρες.
<P>
" ΠΓΔΜ πρέπει να αρθεί στο ύψος των περιστάσεων και να αποδείξει ότι είναι έτοιμη να εκπληρώσει όλα τα κριτήρια της Κοπεγχάγης, βάσει των οποίων πρέπει να αξιολογηθεί η φιλοδοξία της να γίνει μέλος της ΕΕ.
<SPEAKER ID="029" NAME="Raimon Obiols" AFFILIATION="S&amp;D">
(ES) Εκτιμώ ότι η έκθεση επί της οποίας καλούμαστε να ψηφίσουμε σήμερα, όσον αφορά την πρόοδο της Τουρκίας προς την κατεύθυνση της ένταξής της στην ΕΕ, είναι θετική. Είναι ειλικρινής, και περιλαμβάνει ορισμένες εύλογες επικρίσεις· είναι όμως μια ισορροπημένη έκθεση, και συγχαίρω γι' αυτό εισηγήτρια, κ. Oomen-Ruijten.
<P>
Προφανώς, η πολιτική μας ομάδα θα έδινε μεγαλύτερη έμφαση σε ορισμένες πτυχές. Ωστόσο, διαπραγματευθήκαμε μια ευρεία συναίνεση καθότι πιστεύουμε ότι η έκθεση πρέπει να λάβει όσο το δυνατόν μεγαλύτερη στήριξη στο Σώμα.
<P>
Πρέπει να στείλουμε ένα σαφές μήνυμα επ' αυτού. Το μήνυμα αυτό πρέπει να είναι θετικό, να είναι μήνυμα καλής θέλησης, όμως πρέπει να είναι επίσης αυστηρό, έτσι ώστε να προωθεί τη διαδικασία των διαπραγματεύσεων και να στηρίζει την πρόοδο του εκσυγχρονισμού και των δημοκρατικών μεταρρυθμίσεων στην Τουρκία. Πρέπει να είμαστε σαφείς ως προς το θέμα αυτό: πρέπει να ξεπεράσουμε αυτή τη φάση της βραδύτητας και της αναποφασιστικότητας στη διαδικασία των διαπραγματεύσεων.
<P>
Σύμφωνα με δημοσκοπήσεις, η υποστήριξη της ένταξης της Τουρκίας από τους πολίτες έχει εξασθενήσει, και αυτή η αντίληψη του κοινού πρέπει να μεταβληθεί. Ο μόνος τρόπος για να επιτευχθεί αυτό είναι να διασφαλίσουμε ότι θα συνεχιστούν οι διαπραγματεύσεις και οι μεταρρυθμίσεις, και ότι η Ευρωπαϊκή Ένωση θα τηρήσει με συνέπεια τις δεσμεύσεις που έχει αναλάβει, αποφεύγοντας συγχρόνως να εκπέμπει αντιφατικά μηνύματα τα οποία δημιουργούν αβεβαιότητα. Ασφαλώς, η Τουρκία πρέπει επίσης να πραγματοποιήσει αποφασιστικά βήματα προς την κατεύθυνση των μεταρρυθμίσεων.
<P>
Δύο εκδοχές υπάρχουν ως προς τις μελλοντικές εξελίξεις: ένας φαύλος κύκλος διαιρέσεων, αντιπαραθέσεων και δυσπιστίας· ή ένας ενάρετος κύκλος σοβαρών, αυστηρών, αλλά ξεκάθαρων διαπραγματεύσεων.
<P>
Αν η έκθεση αυτή συμβάλει έστω και λίγο στην πρόοδο προς αυτή την κατεύθυνση, τότε νομίζω ότι μπορούμε να είμαστε ικανοποιημένοι.
<SPEAKER ID="030" NAME="Jorgo Chatzimarkakis" AFFILIATION="ALDE">
(DE) Κύριε Πρόεδρε, ως επικεφαλής της αντιπροσωπείας, θέλω καταρχάς να συγχαρώ τον κ. Thaler για την πολύ ισορροπημένη έκθεσή του. Τα Σκόπια έχουν πραγματοποιήσει μεταρρυθμίσεις και βρίσκονται σε τροχιά ένταξής τους στην Ευρωπαϊκή Ένωση. Χαιρετίζουμε εγκάρδια αυτή την εξέλιξη και εκφράζουμε τη μεγάλη ικανοποίησή μας. " ελευθέρωση του καθεστώτος των θεωρήσεων ήταν ίσως η πλέον σαφής και ορατή ένδειξη. Αποτέλεσε σημείο καμπής στη συνεργασία μας. Ο στόχος αυτός μπόρεσε να επιτευχθεί μόνον ως αποτέλεσμα στενής συνεργασίας με τα κράτη μέλη της ΕΕ. Αποτελεί έκφραση ανοικτού πνεύματος, αλληλεπίδρασης και συνεργασίας.
<P>
Ωστόσο, δεν πρέπει να λησμονούμε ότι η Μακεδονία απέκτησε καθεστώς υποψήφιας προς ένταξη χώρας πριν από τέσσερα χρόνια, και έκτοτε διερωτόμαστε διαρκώς πότε επιτέλους θα γίνει μέλος της Ευρωπαϊκής Ένωσης. Καλώ λοιπόν όλες τις πλευρές να μεριμνήσουν για την επίλυση της διαφωνίας σχετικά με την ονομασία, η οποία βρίσκεται επί του παρόντος στο επίκεντρο της προσοχής. Πρέπει να αξιοποιήσουμε τη δυναμική που δημιούργησαν η απόφαση του Συμβουλίου τον Δεκέμβριο και η νέα ελληνική κυβέρνηση. " δυναμική αυτή εξαντλείται κάθε ημέρα που περνά. Θέλω να εξηγήσω σε όλους τους ενδιαφερόμενους ότι, αν επικεντρώσουμε σήμερα την προσοχή μας σε άλλα θέματα, όπως η χρηματοπιστωτική κρίση, ο στόχος της ένταξης της Μακεδονίας θα τεθεί περαιτέρω στο περιθώριο. Επειδή, αναμφίβολα, δεν επιθυμούμε κάτι τέτοιο, πρέπει να συνεχίσουμε να καταβάλλουμε κάθε δυνατή προσπάθεια σε αυτόν τον τομέα.
<SPEAKER ID="031" NAME="Marije Cornelissen" AFFILIATION="Verts/ALE">
(NL) Το τελευταίο εξάμηνο εκμεταλλεύθηκα όλες τις ευκαιρίες που μου δόθηκαν για να ταξιδέψω στα Βαλκάνια και στην Τουρκία και να συνομιλήσω με τους πολίτες αυτών των περιοχών. Είναι εξαιρετικά ενδιαφέρον να βλέπουμε ποια ακριβώς είναι η κατάσταση σε αυτές τις χώρες ενόψει της ενταξιακής προοπτικής: σημαντικά πολιτικά επιτεύγματα, αλλά επίσης, και πάνω από όλα, καθαρά πρακτικές αλλαγές οι οποίες ωφελούν τους κατοίκους των συγκεκριμένων χωρών.
<P>
Στο Μαυροβούνιο, λόγου χάρη, αναγνωρίζεται επιτέλους η ύπαρξη της ομοφυλοφιλίας. Στην Τουρκία, τα καταφύγια γυναικών κατάφεραν επιτέλους να δημιουργήσουν καλές σχέσεις με την αστυνομία, για να αναφέρω δύο μόνον παραδείγματα. Πρέπει να χαιρετίζουμε με ενθουσιασμό τα επιτεύγματα που σημειώνονται στις χώρες αυτές, καθώς και όλες τις θετικές εξελίξεις, συγχρόνως όμως πρέπει να είμαστε εξαιρετικά σαφείς όσον αφορά τα όσα πρέπει ακόμη να γίνουν.
<P>
Το Ευρωπαϊκό Κοινοβούλιο και τα κράτη μέλη πρέπει να συνεχίσουν να επιμένουν στην εφαρμογή των κριτηρίων τα οποία καθορίσαμε στην αρχή της διαδικασίας. Ωστόσο, πρέπει επίσης να αποφύγουμε την αποδυνάμωση της διαδικασίας ένταξης ορθώνοντας πρόσθετα εμπόδια.
<P>
Θέλω απλώς να εστιάσω την προσοχή μου για λίγο στην περίπτωση της Μακεδονίας. Συμφωνήσαμε όλοι ότι το διμερές πρόβλημα της ονομασίας πρέπει να επιλυθεί. Συμφωνούμε επίσης όλοι ότι η ΕΕ πρέπει να στηρίξει με κάθε δυνατό μέσο αυτή τη διαδικασία. Τα διμερή προβλήματα, καθαυτά, δεν πρέπει να θέτουν εμπόδια στη διαδικασία ένταξης. Αυτό ισχύει στην περίπτωση της Μακεδονίας, εξίσου όμως στις περιπτώσεις της Κροατίας, της Σερβίας, της Τουρκίας, του Κοσσυφοπεδίου και της Ισλανδίας. Για τους ανθρώπους που ζουν σε αυτές τις χώρες, η προοπτική της ένταξης στην ΕΕ είναι εξαιρετικά σημαντική για να τελεί υπό καθεστώς ομηρίας, εν αναμονή της επίλυσης μιας διμερούς διαφωνίας.
<P>
Επομένως, σας καλώ όλες και όλους να υπερψηφίσετε επίσης την τροπολογία 4, την οποία κατέθεσε η πολιτική μας ομάδα, και η οποία αποβλέπει στην εισαγωγή μιας νέας παραγράφου 30(2) στην έκθεση για τη Μακεδονία. Σας καλώ επίσης να λάβετε πραγματικά υπόψη, σε σχέση με τις τρεις αυτές εκθέσεις, πόσο πολύ σημαντική είναι η διαδικασία ένταξης.
<SPEAKER ID="032" NAME="Tomasz Piotr Poręba" AFFILIATION="ECR">
(PL) Κύριε Πρόεδρε, κύριε Επίτροπε, καταρχάς σας συγχαίρω, κύριε Füle, για την εκλογή σας στο σημερινό σας αξίωμα. Είμαι βέβαιος ότι θα συνεργαστούμε εποικοδομητικά και αποτελεσματικά μαζί σας για την περαιτέρω διεύρυνση της Ευρωπαϊκής Ένωσης. Είμαι βέβαιος ότι θα ολοκληρώσετε τη διαδικασία διαπραγμάτευσης της Ευρωπαϊκής Ένωσης με την Κροατία πριν από το τέλος του έτους. Είμαι βέβαιος ότι θα ξεκινήσετε επίσης συντόμως τη διαδικασία διαπραγματεύσεων με τη Μακεδονία. Ευελπιστώ ότι και αυτό θα καταστεί δυνατό εφέτος.
<P>
Σε αυτή την παρέμβαση, θέλω να υπογραμμίσω τον εξαιρετικό ρόλο της Κροατίας ως μελλοντικού κράτους μέλους της Ευρωπαϊκής Ένωσης, ιδίως στο πλαίσιο της προάσπισης των κοινών μας αξιών και της ασφάλειας στην ήπειρό μας. Εκτιμούμε το γεγονός της παρουσίας κροατικών μονάδων, υπό την αιγίδα του ΝΑΤΟ, στο Κοσσυφοπέδιο και το Αφγανιστάν. Περίπου 300 κροάτες στρατιώτες, διπλωμάτες και αστυνομικοί μετέχουν επίσης στις επιχειρήσεις της αποστολής ISAF σε τρεις περιφέρειες του Αφγανιστάν. " νέα μας σύμμαχος έχει υποστηρίξει με γενναιότητα τον αγώνα μας κατά της τρομοκρατίας σε πολλές αποστολές του ΝΑΤΟ. Είμαι βέβαιος ότι η προσχώρηση της Κροατίας στην Ευρωπαϊκή Ένωση θα συμβάλει στην εμπέδωση της σταθερότητας σε μια περιοχή της Ευρώπης η οποία πριν από λίγα μόνον χρόνια βρισκόταν εν τω μέσω μιας βάναυσης σύγκρουσης και εθνικών εκκαθαρίσεων.
<P>
Εάν η Κροατία ολοκληρώσει όλες τις αναγκαίες μεταρρυθμίσεις, θα μπορεί να ολοκληρώσει τις διαπραγματεύσεις με την Ευρωπαϊκή Ένωση πριν από το τέλος του έτους. Αυτός είναι ένας καλός στόχος, και καλώ όλες και όλους να υποστηρίξουν αυτές τις προσπάθειες. Πρέπει να εκτιμήσουμε το γεγονός ότι το Ζάγκρεμπ πραγματοποίησε πολυάριθμες μεταρρυθμίσεις, ιδίως στον τομέα του δικαστικού συστήματος και της δημόσιας διοίκησης, καθώς και όσον αφορά τον αγώνα κατά της διαφθοράς και του οργανωμένου εγκλήματος. " ένταξη της Κροατίας στην οικογένεια των κρατών μελών της Ευρωπαϊκής Ένωσης είναι μέρος της στρατηγικής μας για την οικοδόμηση μιας ηπείρου δημοκρατίας και ευημερίας. Το παράδειγμα αυτής της βαλκανικής χώρας επιβεβαιώνει ότι η διαδικασία διεύρυνσης της Ευρωπαϊκής Ένωσης αποτελεί ισχυρό κίνητρο για πολιτικές και οικονομικές μεταρρυθμίσεις σε χώρες οι οποίες προσβλέπουν στην ένταξή τους. Αυτό δεν πρέπει να το λησμονούμε και όταν στρέφουμε το βλέμμα στον γείτονά μας προς Ανατολάς, την Ουκρανία.
<SPEAKER ID="033" NAME="Νίκη Τζαβέλα" AFFILIATION="EFD">
Κύριε Πρόεδρε, τον τελευταίο χρόνο η πολυσχιδής εξωτερική πολιτική της Τουρκίας προκαλεί σύγχυση τόσο στην διεθνή κοινότητα όσο και στο κοσμικό κομμάτι της τουρκικής κοινωνίας. Πού οδεύει η Τουρκία; Οδεύει προς μία πολυπολιτισμική Ευρώπη ή προς ένα πανισλαμικό κράτος;
<P>
Εν συντομία σας υπενθυμίζω την πολιτική της συμπεριφορά με το Ιράν, την ανεπίτρεπτη διπλωματική γλώσσα κατά του Ισραήλ, τη διένεξη με την Αίγυπτο στα σύνορα της Γάζας, και πρόσφατα την απόφαση της τουρκικής κυβέρνησης να καταργήσει τη βίζα εισόδου για 7 αραβικές χώρες. Είναι γνωστό ότι σε πολλές από αυτές δραστηριοποιούνται εξτρεμιστικές ισλαμικές ενώσεις, μέλη των οποίων μπορούν κάλλιστα πλέον να εισέλθουν στην Ευρώπη και στη Δύση. Ιδιαίτερα, αυτό το θέμα της κατάργησης της βίζας έχει προκαλέσει πολύ το κοσμικό κράτος της Τουρκίας.
<P>
Αν οδηγηθούμε σε νέες κυρώσεις κατά του Ιράν, η στάση της Τουρκίας στο Συμβούλιο Ασφαλείας του Ο"Ε, θα είναι καταλυτικό σημείο για το ξεκαθάρισμα της πορείας της σύγχρονης Τουρκίας και αλλιώς θα συζητήσουμε, τότε, για την Τουρκία στην αίθουσα αυτή.
<SPEAKER ID="034" NAME="Philip Claeys" AFFILIATION="NI">
(NL) Για ευνόητους λόγους, η κοινή γνώμη στην Ευρώπη αντιτίθεται σθεναρά στην ένταξη της Τουρκίας, μιας μη ευρωπαϊκής και ισλαμικής χώρας. " προηγούμενη Επιτροπή είχε υποσχεθεί ότι οι διαπραγματεύσεις με την Τουρκία θα αναστέλλονταν αν προέκυπτε ότι η Τουρκία δεν τηρεί τις δημοκρατικές υποχρεώσεις της και ότι οι διαπραγματεύσεις πρέπει να εξελίσσονται με βάση τη διαδικασία μεταρρυθμίσεων στην Τουρκία. Καμία από αυτές τις υποσχέσεις δεν έχει τηρηθεί.
<P>
Απεναντίας, έχουν ανοιχθεί επανειλημμένως νέα κεφάλαια διαπραγματεύσεων, ενώ η Τουρκία κινείται μάλλον προς τα πίσω παρά προς τα εμπρός. Πολιτικά κόμματα τίθενται εκτός νόμου, κούρδοι δήμαρχοι συλλαμβάνονται, ενώ και οι Χριστιανοί είναι αντιμέτωποι με πράξεις εκφοβισμού και βίας, καθώς και με την προκατάληψη των διοικητικών αρχών. Χριστιανοί συγγραφείς και ακαδημαϊκοί είναι υποχρεωμένοι να κρύβονται. Ακόμα δεν έθιξα καν φαινόμενα όπως οι καταναγκαστικοί γάμοι και οι λεγόμενες δολοφονίες για λόγους τιμής.
<P>
Ποια προθεσμία θα θέσει η Επιτροπή στην Τουρκία για την αναγνώριση από μέρους της όλων των κρατών μελών της Ευρωπαϊκής Ένωσης; Πότε θα υποχρεωθεί η Τουρκία να συμμορφωθεί με το πρωτόκολλο της Άγκυρας; Πότε θα τεθεί τέρμα στην παράνομη στρατιωτική κατοχή της Κύπρου;
<SPEAKER ID="035" NAME="José Ignacio Salafranca Sánchez-Neyra" AFFILIATION="PPE">
(ES) Κύριε Πρόεδρε, όπως και οι συνάδελφοί μου προηγουμένως, θέλω και εγώ να συγχαρώ τον κ. Füle για την ανάληψη των καθηκόντων του, ευελπιστώ δε ότι οι εξαιρετικές εντυπώσεις που άφησε στην ακρόασή του ενώπιον της Επιτροπής Εξωτερικών Υποθέσεων θα επιβεβαιωθούν κατά τη διάρκεια της θητείας του, ιδίως στον ευαίσθητο τομέα της διεύρυνσης.
<P>
Θέλω να πω λίγα λόγια για την Τουρκία, καταρχάς για να συγχαρώ την εισηγήτριά μας, κ. Oomen-Ruijten, για τα εξαιρετικά αποτελέσματα που πέτυχε στην επιτροπή.
<P>
" έκθεσή της, η οποία αφορά το 2008 και το 2009, δεν υπερτονίζει ούτε υποβαθμίζει τα επιμέρους ζητήματα· υπογραμμίζει τις προσπάθειες που καταβάλλει η Τουρκία για την εκπλήρωση των όρων και των κριτηρίων της Κοπεγχάγης.
<P>
Κατά τη γνώμη μου, ωστόσο, οι προσπάθειες αυτές πρέπει να αξιολογηθούν με βάση το τρέχον πλαίσιο και τη σημερινή πολιτική κατάσταση στην Τουρκία: επτά χρόνια διακυβέρνησης από τη μετριοπαθή ισλαμική κυβέρνηση του κ. Erdoğan, και ενώ επίκεινται εκλογές τον Ιούλιο του 2011· μια χώρα την οποία συγκλονίζουν η δικαστική διερεύνηση της επιχείρησης "Βαριοπούλα", η ακύρωση του πρωτοκόλλου της Αμάσειας, το οποίο μετέφερε σημαντικές εξουσίες στα χέρια του στρατού, και, ειδικότερα, η δικαστική απόφαση για την απαγόρευση των δραστηριοτήτων του Κόμματος για μια Δημοκρατική Κοινωνία στην Τουρκία.
<P>
Αυτό το πλαίσιο, κύριε Επίτροπε, σημαίνει ότι η περίπτωση της Τουρκίας πρέπει να αντιμετωπιστεί με μεγάλη προσοχή. " Τουρκία πρέπει να εκπληρώσει τους όρους και τις προϋποθέσεις των κριτηρίων της Κοπεγχάγης και, προφανώς, πρέπει να συμμορφωθεί με το πρωτόκολλο της Άγκυρας. Ωστόσο, κατά την τρέχουσα συγκυρία είναι αυτονόητο, κύριε Επίτροπε, ότι, αν στείλουμε λανθασμένα μηνύματα, αυτό μπορεί να έχει πολύ σοβαρές επιπτώσεις για την ασφάλεια της Ευρωπαϊκής Ένωσης, δεδομένου ιδίως ότι το κυβερνών κόμμα δεν διαθέτει την πλειοψηφία των τριών πέμπτων που χρειάζεται στο κοινοβούλιο για την τροποποίηση του Συντάγματος· ένα τέτοιο μήνυμα θα μπορούσε να προκαλέσει πραγματικά ανησυχητική αναταραχή σε μια ήδη ασταθή χώρα η οποία είναι στρατηγικός εταίρος της Δύσης, στο πλαίσιο της Ατλαντικής Συμμαχίας.
<P>
Πρέπει να επιδείξουμε υψίστη προσοχή στη διαδικασία διαπραγμάτευσης, έτσι ώστε να αποφύγουμε τη διάπραξη σφαλμάτων.
<SPEAKER ID="036" NAME="Richard Howitt" AFFILIATION="S&amp;D">
(EN) Κύριε Πρόεδρε, καταρχάς επιτρέψτε μου να επαναλάβω και δημοσίως τα συγχαρητήριά μου προς τον Επίτροπο Füle. Σας ξυπνήσαμε νωρίς σήμερα το πρωί, την πρώτη σας ημέρα στη δουλειά, και νομίζω ότι δεν θα είναι η πρώτη φορά που θα κάνουμε κάτι τέτοιο.
<P>
Στην Τουρκία, επικρατεί δημοσίως έντονος σκεπτικισμός σχετικά με το κατά πόσον θα τηρήσει η ΕΕ την υπόσχεσή της· όπως λοιπόν αντιμετωπίζετε σκεπτικισμό μεταξύ ορισμένων ομάδων του πληθυσμού μας εδώ, στην Ευρωπαϊκή Ένωση, η πρόκληση στην οποία καλείστε να ανταποκριθείτε, κύριε Επίτροπε, είναι να φανείτε δίκαιος και αντικειμενικός - και, ναι, με αυτόν τον τρόπο κερδίζεται η εμπιστοσύνη του κοινού. Καλείστε επίσης να υποστηρίξετε με θετικό τρόπο τη διεύρυνση, να κερδίσετε τη στήριξη των σκεπτικιστών στην κοινή γνώμη, και η πολιτική μας ομάδα θα σας βοηθήσει να το πράξετε.
<P>
Ως προς την περίπτωση της Τουρκίας, η Ομάδα των Σοσιαλιστών και Δημοκρατών εξακολουθεί να τάσσεται υπέρ της ένταξης και υπέρ των μεταρρυθμίσεων. " έκθεση προόδου της Επιτροπής αναφέρει ότι οι προσπάθειες μεταρρυθμίσεων έχουν αρχίσει εκ νέου, όμως πρέπει να ενταθούν. Επ' αυτού συμφωνούμε. Επομένως, όσον αφορά αυτή την πρώτη έκθεση κατά τη διάρκεια της πενταετίας αυτού του Κοινοβουλίου, επιτρέψτε μου να εστιάσω τα σχόλιά μου στο πώς πρέπει, ως Κοινοβούλιο, να χειριστούμε το θέμα της Τουρκίας. Προς την εισηγήτρια θέλω να πω ότι σεβόμαστε την ειλικρινή σας προσήλωση στην επίτευξη συναίνεσης στους κόλπους του Σώματος και σας ευχαριστούμε για τη συνεργασία σας. Ευελπιστώ ότι, σε επόμενα έτη, θα επιδιώξετε να έχετε τη σύμφωνη γνώμη των πολιτικών ομάδων προτού καταθέσετε τροπολογίες στην Ολομέλεια σχετικά με συμβιβαστικές θέσεις που έχουν συμφωνηθεί στην αρμόδια επιτροπή, μιας και οι διαφορές μεταξύ μας είναι ήσσονος σημασίας.
<P>
Ωστόσο, η πραγματική λυδία λίθος για τη θέση σας ως εισηγήτρια αλλά και για το παρόν Κοινοβούλιο είναι να διασφαλίσουμε ότι θα αξιοποιήσουμε την επιρροή μας προκειμένου να εξασφαλίσουμε, χρόνο με τον χρόνο, την επίτευξη σταθερής προόδου ως προς την καθοδήγηση της Τουρκίας στον δρόμο της ένταξής της, και αυτό προϋποθέτει ηγετικό πνεύμα και εδώ αλλά και στην ενδιαφερόμενη χώρα.
<P>
Στους κυπρίους συναδέλφους μας λέμε ότι κατανοούμε τον πόνο της αδικίας που αισθάνεστε. Στην πολιτική μας ομάδα, επιδιώξαμε την πλήρη συμμετοχή σας στη συναινετική μας θέση, όμως είμαστε αποφασισμένοι σε αυτή την κρίσιμη συγκυρία να υποστηρίξουμε θέσεις οι οποίες ενισχύουν τις προσπάθειες συμφιλίωσης, έτσι ώστε να αντιμετωπιστούν δίκαια και οι δύο κοινότητες, χωρίς να προδικάζουμε το αποτέλεσμα υπέρ της μίας ή της άλλης πλευράς.
<P>
Σε άλλους εδώ στο Σώμα λέμε ότι η εποικοδομητική κριτική της Τουρκίας είναι αναγκαία· και εμείς οι ίδιοι είμαστε κριτικοί φίλοι. Σε όσους όμως λαμβάνουν τον λόγο σε αυτή τη συζήτηση για να καταφερθούν εναντίον της Τουρκίας, λέμε ότι αποτελείτε μειονότητα· πάρα πολλοί εξ υμών έχετε κίνητρα θρησκευτικής μισαλλοδοξίας κατά του Ισλάμ και επιδιώκετε να αντλήσετε ίδια πολιτικά οφέλη υποδαυλίζοντας σκοπίμως ψευδείς φόβους σχετικά με τη μετανάστευση. Τα επιχειρήματα αυτά είναι άθλια και αποκρουστικά, το ίδιο και εσείς.
<P>
Τέλος, προς την πλειονότητα των βουλευτών αυτού του Σώματος που επιθυμούν την ένταξη της Τουρκίας, πρέπει να επαναλάβουμε την ίδια θέση ξανά και ξανά. Δεν πρέπει να επιτρέψουμε στις κραυγές των αντιδραστικών να καταπνίξουν τη δική μας φωνή. Αναμένουμε από τους τούρκους ομολόγους μας να συνεχίσουν την εφαρμογή οδυνηρών μεταρρυθμίσεων στην κοινωνία τους, οι οποίες έχουν σοβαρό αντίκτυπο στην εσωτερική τους πολιτική.
<P>
Οι εν λόγω μεταρρυθμίσεις είναι καθαυτές χρήσιμες, όσοι όμως από τους βουλευτές αυτού του Σώματος επιθυμούμε την ένταξη: πρέπει να διασφαλίσουμε ότι η βάσανος στην οποία υποβάλλεται αυτή η κοινωνία θα αξίζει τον κόπο, πράττοντας οι ίδιοι αυτά που υποστηρίζουμε στα λόγια, ανοίγοντας και κλείνοντας διαπραγματευτικά κεφάλαια με βάση την πραγματική τους αξία, υλοποιώντας τις υποσχέσεις του Συμβουλίου, ενεργώντας οι ίδιοι καλόπιστα.
<SPEAKER ID="037" NAME="Norica Nicolai" AFFILIATION="ALDE">
(RO) Στην παρέμβασή μου θα αναφερθώ μόνον στην περίπτωση της Μακεδονίας, διότι θέλω να υπογραμμίσω ότι στο κείμενο της έκθεσης καταγράφεται πρόοδος από πλευράς της Μακεδονίας, ενώ υποστηρίζεται η λήψη πολιτικής απόφασης για την έναρξη διαπραγματεύσεων με τη χώρα αυτή.
<P>
Δεν θα θίξω το θέμα της ισορροπίας της έκθεσης και του τρόπου με τον οποίο περιγράφονται λεπτομερώς οι θετικοί και οι αρνητικοί παράγοντες τους οποίους καλείται να διαχειριστεί η χώρα.
<P>
Θέλω να υπογραμμίσω δύο μόνον πράγματα. Οι μετεκλογικές έρευνες και οι σφυγμομετρήσεις της κοινής γνώμης στη Μακεδονία την αναδεικνύουν ως μια από τις πιο "ευρωαισιόδοξες" χώρες της περιοχής. Φρονώ ότι η στήριξη από πλευράς του πληθυσμού αποτελεί προϋπόθεση επιτυχίας της διαδικασίας διαπραγμάτευσης. Δεύτερον, εκτιμώ ότι, ως κράτος μέλος της Ευρωπαϊκής Ένωσης, η Ελλάδα οφείλει να κατανοήσει τα ευρωπαϊκά πρότυπα συμφιλίωσης με την Ιστορία και να καταβάλει κάθε δυνατή προσπάθεια προκειμένου η διαφωνία για την ονομασία της Μακεδονίας να μην αποτελέσει εμπόδιο στην πρόοδο της χώρας αυτής προς την Ευρώπη, διότι κάθε άλλη στάση έρχεται σε αντίθεση με το πνεύμα και το πεπρωμένο της Ευρώπης.
<SPEAKER ID="038" NAME="Hélène Flautre" AFFILIATION="Verts/ALE">
(FR) Κύριε Πρόεδρε, θέλω καταρχάς να καλωσορίσω και να συγχαρώ τον Επίτροπο Füle.
<P>
Τη Δευτέρα διεξήχθη στην Κωνσταντινούπολη η 12η ακρόαση της δίκης των κατηγορουμένων για τη δολοφονία του Hrant Dink. Για πρώτη φορά, οι επίσημοι παρατηρητές στη δίκη αυτή αισθάνθηκαν ότι το δικαστήριο προσπαθούσε ειλικρινώς να αποκαλύψει την αλήθεια και ότι υπογραμμίστηκε από τον εισαγγελέα η διασύνδεση μεταξύ της συγκεκριμένης δίκης -των κατηγορουμένων για τη δολοφονία του Hrant Dink- και άλλων δικών που βρίσκονται σε εξέλιξη - όπως αυτή που αφορά το δίκτυο Ergenekon.
<P>
Το γεγονός αυτό είναι εξαιρετικά σημαντικό διότι εν προκειμένω δικάζονται όλες οι πολιτικές δολοφονίες και πράξεις μισαλλοδοξίας στο εσωτερικό της κοινωνίας, καθώς και το καθεστώς ατιμωρησίας που συνεχίζει να κυριαρχεί στη χώρα. Επιπλέον, την ίδια άποψη εξέφρασαν με εύγλωττο τρόπο οι οικογένειες των θυμάτων αυτών των πολιτικών δολοφονιών όταν, αναφερόμενες στο τουρκικό "βαθύ κράτος", δήλωσαν ότι οι ίδιες αποτελούν τη "βαθιά οικογένεια" του Hrant Dink. Αυτά σας τα αναφέρω επειδή σημειώνεται πρόοδος και επειδή, στο εσωτερικό της τουρκικής κοινωνίας των πολιτών, εκφράζεται η επιθυμία και διαμορφώνεται ένα κίνημα υπέρ των μεταρρυθμίσεων με σκοπό την προαγωγή της δημοκρατίας και των δικαιωμάτων, και η επιθυμία και το κίνημα αυτό είναι εξαιρετικά ισχυρά.
<P>
Θέλω να αναφέρω ένα ακόμη παράδειγμα που βλέπουμε στα πρωτοσέλιδα των εφημερίδων αυτή την περίοδο -έγινε λόγος για οικογενειακά εγκλήματα τιμής- και αφορά το 16χρονο κορίτσι που βρέθηκε θαμμένο σε ένα κοτέτσι αφού καταδικάστηκε από το οικογενειακό συμβούλιο επειδή είχε συνομιλήσει με αγόρια. Το γεγονός αυτό είναι τρομακτικό και αποτελεί έγκλημα. Είναι προφανές ότι τα μέλη της οικογένειας αυτής πρέπει να φυλακιστούν.
<P>
Γεγονός είναι ότι, πριν από λίγα χρόνια, τα εγκλήματα αυτού του είδους δεν έφταναν στα πρωτοσέλιδα των εφημερίδων. Ως εκ τούτου, προκαλεί ικανοποίηση η διαπίστωση ότι σήμερα αυτά τα λεγόμενα "εγκλήματα τιμής", τα οποία δεν είναι παρά βάρβαρα εγκλήματα, δεν είναι πλέον ανεκτά από την τουρκική κοινωνία. " τουρκική κοινωνία βρίσκεται σε κατάσταση συνεχούς αλλαγής, ακόμη και αναταραχής, εκτιμώ δε πως, όταν συζητούμε για την Τουρκία, πρέπει να λαμβάνουμε πολύ σοβαρά υπόψη το γεγονός ότι όλες οι μεταρρυθμίσεις στη χώρα αυτή επηρεάζουν βαθύτατα τις σχέσεις μεταξύ των πολιτών, το κατεστημένο, την τουρκική ιστορία και τη δημοκρατία. Τα στοιχεία αυτά είναι απολύτως κρίσιμα.
<P>
Εκτιμώ ότι η διαδικασία που ακολουθούμε πρέπει να είναι άκρως ειλικρινής. Σήμερα, η ειλικρίνεια της διαδικασίας που ακολουθούμε αναγνωρίζεται, και είναι ανάλογη της ικανότητάς μας να στηρίξουμε την πολυσύνθετη, κρίσιμη και ιστορική διαδικασία στην Κύπρο. Σήμερα, η ΕΕ πρέπει να δηλώσει με σαφήνεια στην Κύπρο ότι είμαστε διατεθειμένοι να στηρίξουμε και να εγγυηθούμε, με όλα τα μέσα που έχουμε στη διάθεσή μας, περιλαμβανομένων των οικονομικών και δημοσιονομικών μέσων, όποια συμφωνία επιτευχθεί μεταξύ Βορρά και Νότου, και ότι είμαστε επίσης αποφασισμένοι να διασφαλίσουμε ότι κανένα στοιχείο της νομοθεσίας της ΕΕ δεν θα εμποδίσει την επίτευξη συναίνεσης στην Κύπρο. Πρέπει να προχωρήσουμε αποφασιστικά· το μέλλον της ένταξης της Τουρκίας στην ΕΕ εξαρτάται και από αυτό το ζήτημα.
<SPEAKER ID="039" NAME="Geoffrey Van Orden" AFFILIATION="ECR">
(EN) Κύριε Πρόεδρε, δεν συμφωνώ συχνά με την κ. Flautre, όμως συμφωνώ με πολλά από τα σχόλια που διατύπωσε στην προηγούμενη παρέμβασή της. Καταρχάς, θέλω να ζητήσω να είμαστε περισσότερο ειλικρινείς στη στάση μας έναντι της Τουρκίας. Είμαι βέβαιος ότι όλοι επιθυμούμε καλές σχέσεις με την Τουρκία και πολλοί από εμάς, ίσως η πλειονότητα, επιθυμούμε να γίνει κάποια στιγμή η Τουρκία μέλος της Ευρωπαϊκής Ένωσης, μιας Ευρωπαϊκής Ένωσης διαφορετικής από αυτή που διαμορφώνεται σήμερα. Ορισμένοι αναγνωρίζουν ότι η τουρκική ένταξη θα μεταβάλει αναπόφευκτα τον χαρακτήρα του εγχειρήματος της ΕΕ, το οποίο σήμερα εξωθεί σε μια ανεπιθύμητη πολιτική ολοκλήρωση, και γι' αυτό αντιστέκονται τόσο σθεναρά σε αυτήν.
<P>
Θέλω να απευθύνω ένα-δύο ερωτήματα στην Επιτροπή. Τι έχει συμβεί στις διαπραγματεύσεις με την Τουρκία; Γιατί έχουν ανοίξει τόσο λίγα κεφάλαια; Σε μια περίοδο κατά την οποία, στο σύνολο των χωρών μας, εκφράζονται σοβαρές ανησυχίες για την ενεργειακή ασφάλεια, και η Τουρκία βρίσκεται σε τόσο κρίσιμη γεωγραφική θέση για τους αγωγούς από την Κασπία Θάλασσα, γιατί δεν έχει ανοίξει το κεφάλαιο της ενέργειας; Ενόψει δε των επικείμενων προεδρικών εκλογών στην Κύπρο, καθώς και των συνομιλιών για την ενοποίηση που βρίσκονται σε εξέλιξη, το θέμα της Κύπρου μας απασχολεί ιδιαίτερα έντονα. Είναι, βεβαίως, σχεδόν αδύνατο να συζητήσουμε ποτέ για την Τουρκία σε τούτο το Σώμα χωρίς να αναφερθούμε στην Κύπρο, ίσως όμως να ήταν πιο χρήσιμο αν η ΕΕ, αντί να επικρίνει διαρκώς την Τουρκία, προσπαθούσε να την στηρίξει περισσότερο σε αυτό το ζήτημα. Γιατί καλούμε μόνον την Τουρκία να ασκήσει επιρροή, όταν η Ελλάδα και η Κυπριακή Δημοκρατία, και οι δύο κράτη μέλη της ΕΕ, οφείλουν να διαδραματίσουν εξίσου κρίσιμο ρόλο;
<P>
Συμφωνώ ότι η τουρκική φρουρά στη Βόρεια Κύπρο πρέπει να μειωθεί σημαντικά. Άλλωστε, προτείνω τακτικά στους απεσταλμένους της Τουρκίας ότι μια μονομερής δραστική μείωση του αριθμού των στρατευμάτων θα αποτελούσε τολμηρό μέτρο οικοδόμησης εμπιστοσύνης, όλοι όμως γνωρίζουμε ότι, αν είχε τεθεί σε εφαρμογή το σχέδιο Ανάν, ο αριθμός των τουρκικών στρατευμάτων θα είχε μειωθεί σε μόλις 650 μέλη στρατιωτικού προσωπικού και η ελληνική παρουσία σε 950. Είναι δε σκανδαλώδες το γεγονός ότι δεν έχει σημειωθεί ουσιαστική πρόοδος ως προς το άνοιγμα του διεθνούς εμπορίου με τη Βόρεια Κύπρο. Γιατί δεν τήρησε η Ευρωπαϊκή Ένωση την υπόσχεση που είχε δοθεί τον Μάιο του 2004 για τον τερματισμό της απομόνωσης της Βόρειας Κύπρου;
<P>
Από όλα τα μέρη του κόσμου στα οποία θα μπορούσε να διαδραματίσει πραγματικά χρήσιμο ρόλο και να ασκήσει θετική επιρροή η ΕΕ, η Κύπρος ξεχωρίζει - εντούτοις, είμαστε απόντες. Ας μην κατηγορούμε λοιπόν την Τουρκία για τα εσωτερικά προβλήματα της ΕΕ.
<SPEAKER ID="040" NAME="Χαράλαμπος Αγγουράκης" AFFILIATION="GUE/NGL">
Κύριε Πρόεδρε, η στάση μας ενάντια στη διεύρυνση της Ευρωπαϊκής Ένωσης είναι συνεπής με τη θέση μας ενάντια στην ένταξη της Ελλάδας, της χώρας μου, στην Ευρωπαϊκή Ένωση καθώς και με έναν αγώνα για την αποδέσμευση από τον ιμπεριαλιστικό αυτό άρμα.
<P>
" όλη διαδικασία της διεύρυνσης συμβαδίζει με την ενίσχυση του ΝΑΤΟ και της Νατοϊκής κατοχής στα Δυτικά Βαλκάνια, με την απόσχιση του Κοσσόβου και την αποσταθεροποίηση της Βοσνίας-Ερζεγοβίνης. Με αμφισβήτηση από την Ευρωπαϊκή Ένωση των συνόρων και της σταθερότητας στην περιοχή, με εκβιασμούς σε βάρος του λαού της Σερβίας, με νέες τριβές και αντιπαραθέσεις στα Βαλκάνια.
<P>
Διότι, κύριε Πρόεδρε, τα λεγόμενα διμερή ζητήματα δεν είναι καθόλου διμερή, είναι διεθνή ζητήματα, γι' αυτό εξάλλου απασχολούν και τον Οργανισμό "νωμένων Εθνών. Ταυτόχρονα, υπάρχει μια απίστευτη κρίση στην περιοχή των Βαλκανίων, που έφεραν προφανώς οι μεταρρυθμίσεις στις οποίες υποβλήθηκαν οι λαοί των χωρών αυτών προκειμένου να ενταχθούν στην Ευρωπαϊκή Ένωση.
<P>
Επίσης κύριε Πρόεδρε, η διαδικασία αυτή συμβαδίζει με την αδιαλλαξία της Άγκυρας στο Κυπριακό, με το casus belli στο Αιγαίο, που το στηρίζει και η FRONTEX αμφισβητώντας τα σύνορα στην περιοχή, με την απαγόρευση στην ουσία του συνδικαλισμού, και άλλες αντιδημοκρατικές ρυθμίσεις στην Τουρκία.
<P>
Αυτός είναι και ένας παραπάνω λόγος, που εμείς είμαστε στο πλευρό των εργαζομένων των χωρών αυτών ενάντια στην ένταξη, για να μπορούν να παλεύουν για τα δικαιώματά τους.
<SPEAKER ID="041" NAME="Lorenzo Fontana" AFFILIATION="EFD">
(IT) Κύριε Πρόεδρε, κυρίες και κύριοι, η σουηδική και η ισπανική Προεδρία έχουν καταστήσει την ένταξη της Τουρκίας στην Ευρωπαϊκή Ένωση θέμα προτεραιότητας, σαν να επρόκειτο για αυτονόητη εξέλιξη.
<P>
Δεν θεωρούμε την ένταξη της Τουρκίας ούτε ρεαλιστική ούτε σκόπιμη για πολλούς λόγους. Πρώτον, επειδή η Τουρκία δεν εντάσσεται γεωγραφικώς στην Ευρώπη· δεύτερον, επειδή η Τουρκία διολισθαίνει ολοένα και περισσότερο προς τον ισλαμισμό και η Άγκυρα είναι ήδη ηγετικό μέλος του μεγαλύτερου διεθνούς πανισλαμικού οργανισμού, του Οργανισμού της Ισλαμικής Διάσκεψης· τρίτον, επειδή οι θρησκευτικές μειονότητες διώκονται και η κατωτερότητά τους αποτελεί εδραία πεποίθηση της κοινωνίας· τέταρτον, επειδή η Τουρκία εξακολουθεί να αρνείται επισήμως τη γενοκτονία ενάμισι εκατομμυρίου αρμένιων Χριστιανών και κατέχει την Κύπρο σε στρατιωτικό αλλά και πολιτικό επίπεδο κατά παράβαση του διεθνούς δικαίου.
<P>
Πρέπει επίσης να έχουμε υπόψη ότι, με την είσοδο της Τουρκίας στην Ευρωπαϊκή Ένωση, θα έχουμε στα σύνορά μας χώρες όπως το Ιράκ, το Ιράν και η Συρία. Τέλος, δεν πρέπει να λησμονούμε ότι η Τουρκία, με τα 90 εκατομμύρια κατοίκους της, θα είναι η πολυπληθέστερη χώρα της Ευρωπαϊκής Ένωσης έως το 2030. Αυτό σημαίνει ότι θα διαθέτει τον μεγαλύτερο αριθμό βουλευτών του ΕΚ και το μεγαλύτερο ποσοστό ψήφων στο Ευρωπαϊκό Συμβούλιο· είναι βέβαιο ότι αυτό θα διατάρασσε την ισορροπία εντός της Ευρώπης.
<SPEAKER ID="042" NAME="Diane Dodds" AFFILIATION="NI">
(EN) Κύριε Πρόεδρε, όπως έπραξαν ήδη πολλοί άλλοι συνάδελφοι στο Σώμα σήμερα το πρωί, απευθύνω έκκληση για ειλικρίνεια και ρεαλισμό στη συζήτηση σχετικά με την Τουρκία ιδιαίτερα. Χαιρετίζω τους συναδέλφους εκείνους οι οποίοι ζήτησαν την ενεργό στήριξη της Κύπρου για την επίτευξη κάποιας λύσης με την Τουρκία.
<P>
Θέλω να στρέψω πολύ σύντομα την προσοχή μας σε μια πτυχή αυτού του θέματος που μου έχει γνωστοποιηθεί, και αφορά τα προβλήματα που αντιμετωπίζουν πολλοί πολίτες τους οποίους εκπροσωπώ και οι οποίοι υφίστανται σοβαρές οικονομικές απώλειες λόγω απατών με ακίνητα στο εσωτερικό της Τουρκίας. Αφότου εξελέγην βουλευτής του ΕΚ τον Ιούλιο, επικοινώνησαν μαζί μου πολλά μέλη της εκλογικής μου περιφέρειας που έχουν επενδύσει σημαντικά χρηματικά ποσά για την αγορά ακινήτων, από 50.000 έως 150.000 ευρώ, τα οποία βγήκαν ζημιωμένα από αυτές τις επενδύσεις λόγω δραστηριοτήτων οι οποίες, σε πολλές περιπτώσεις, μοιάζει να συνιστούν κατάφωρη απάτη. Καλώ την Επιτροπή να διερευνήσει το θέμα και να αναλάβει ενεργό δράση για την αντιμετώπισή του.
<SPEAKER ID="043" NAME="Elmar Brok" AFFILIATION="PPE">
(DE) Κύριε Πρόεδρε, κύριε López Garrido, κύριε Επίτροπε, μέχρι στιγμής η πολιτική διεύρυνσης έχει αποδειχθεί επιτυχής, αν και, όπως διαπιστώσαμε στον τελευταίο γύρο, πρέπει να εστιάσουμε περισσότερο την προσοχή μας στις εσωτερικές εξελίξεις στις υποψήφιες χώρες όσον αφορά το κράτος δικαίου, τη διαφθορά και παρόμοια ζητήματα. Εκτιμώ ότι αυτό ακριβώς συμβαίνει στις τρέχουσες διαπραγματεύσεις. Κατά τη γνώμη μου, έχουμε σημειώσει πολύ θετική πρόοδο στην περίπτωση της Κροατίας και μπορούμε να ολοκληρώσουμε σύντομα τη διαδικασία. Ωστόσο, είναι βεβαίως σημαντικό να εκπληρώνονται τα κριτήρια της Κοπεγχάγης σε όλες τις περιπτώσεις, λαμβάνοντας υπόψη την ικανότητα ένταξης της Ευρωπαϊκής Ένωσης, καθότι πρέπει να έχουμε επίγνωση του κινδύνου υπερβολικής εξάπλωσής μας.
<P>
Θα τηρήσουμε τις υποχρεώσεις μας στα Δυτικά Βαλκάνια, σε επιμέρους όμως περιπτώσεις η διαδρομή ενδέχεται να αποδειχθεί μακρά. Αυτό πρέπει να το γνωρίζουμε, έτσι ώστε να μην δημιουργούμε φρούδες ελπίδες. Από την άλλη πλευρά, είναι σαφές ότι η ευρωπαϊκή προοπτική είναι ένα πολύτιμο μέσο, και ίσως το μόνο που έχουμε στη διάθεσή μας, για να ασκούμε σε κάποιο βαθμό σταθερή πίεση με σκοπό να διασφαλίζεται η συνέχιση της διαδικασίας εσωτερικών μεταρρυθμίσεων στις χώρες αυτές, όσον αφορά την ωριμότητα τόσο της αγοράς όσο και του πολιτικού συστήματος.
<P>
Με προβληματίζει η περίπτωση της Τουρκίας όταν εξετάζω τη συμπεριφορά της έναντι του Βερολίνου, καθώς και όταν εξετάζω τα θέματα της Κύπρου, της θρησκευτικής ελευθερίας, της ελευθερίας έκφρασης, της απαγόρευσης πολιτικών κομμάτων και παρόμοια ζητήματα. Μπορώ μόνον να θέσω στον εαυτό μου το ερώτημα αν τα τελευταία βήματα που πρέπει να πραγματοποιηθούν -από την άποψη της νοοτροπίας και όχι των τύπων- θα πραγματοποιηθούν όντως, έτσι ώστε να διασφαλιστεί ότι η Τουρκία θα μπορεί να γίνει μέλος, και κατά πόσον μπορούμε να είμαστε βέβαιοι ότι η Ευρωπαϊκή Ένωση έχει την ικανότητα να ενσωματώσει την Τουρκία.
<P>
Κύριε Füle, σας προσφέρεται μια σημαντική ευκαιρία, καθόσον διαθέτετε ευρύτερο φάσμα αρμοδιοτήτων, το οποίο περιλαμβάνει την πολιτική διεύρυνσης και την πολιτική γειτονίας. Και οι δύο αυτές πτυχές σχετίζονται με την ευρωπαϊκή προοπτική, όμως χρησιμοποιούν διαφορετικά μέσα. Αναλαμβάνετε λοιπόν μια ενδιαφέρουσα δουλειά, και ευελπιστώ πραγματικά ότι θα την απολαύσετε.
<SPEAKER ID="044" NAME="Michael Cashman" AFFILIATION="S&amp;D">
(EN) Κύριε Πρόεδρε, χαιρετίζω τις εκθέσεις ένταξης και θέλω να αναφερθώ ειδικότερα στη Μακεδονία και την Κροατία, και στη συνέχεια στην Τουρκία. Χαίρομαι που λαμβάνω τον λόγο μετά τον εκλεκτό φίλο μου, κ. Brok, ο οποίος επικαλέστηκε τα κριτήρια της Κοπεγχάγης. Θέλω λοιπόν να τονίσω ότι τα κριτήρια της Κοπεγχάγης δεν είναι διαπραγματεύσιμα, ιδίως όσον αφορά τα δικαιώματα των μειονοτήτων και τα ανθρώπινα δικαιώματα, και ως εκ τούτου η Μακεδονία και η Κροατία δεν ανταποκρίνονται στο κοινοτικό κεκτημένο, ιδίως όσον αφορά την καταπολέμηση των διακρίσεων λόγω γενετήσιου προσανατολισμού.
<P>
Απευθυνόμενος και στις δύο αυτές χώρες, θα τους έλεγα ότι η διαδικασία ένταξης είναι μια ευκαιρία για να ευθυγραμμίσετε τις νομοθεσίες σας και να εξηγήσετε στους πολίτες σας γιατί είναι αναγκαίο να το πράξετε, καθώς και ότι, εφόσον ενταχθείτε σε αυτή τη λέσχη, πρέπει να αντιληφθείτε ότι δεν είναι λέσχη στην οποία επιλέγει ο καθένας να σεβαστεί μόνον ό,τι επιθυμεί. Θα επιβάλουμε με αυστηρότητα το κεκτημένο, και ιδίως το άρθρο 19, το οποίο παρέχει στην Ένωση το δικαίωμα να καταπολεμά τις διακρίσεις για λόγους -και ο κατάλογος αυτός είναι πολύ σημαντικός- φυλής, εθνικότητας, θρησκείας, πεποιθήσεων, ηλικίας, αναπηρίας και γενετήσιου προσανατολισμού. Γιατί είναι τόσο σημαντική αυτή η πτυχή; Επειδή ένα άτομο μπορεί να υποστεί διακρίσεις για καθέναν από τους προαναφερθέντες λόγους και, αγνοώντας έστω και έναν από αυτούς τους τομείς, ακυρώνονται όλα τα θετικά επιτεύγματα που έχουν σημειωθεί στους υπόλοιπους. Δηλώνω, λοιπόν, ότι τα δικαιώματα των αμφιφυλόφιλων και των ομοφυλόφιλων γυναικών και ανδρών είναι αδιαπραγμάτευτα. Θεσπίστε τώρα νομοθεσία κατά των διακρίσεων. " λυδία λίθος για κάθε πολιτισμό δεν είναι το πώς συμπεριφέρεται στην πλειονότητα των μελών του, αλλά το πώς συμπεριφέρεται στις μειονότητες που συναπαρτίζουν αυτή την πλειονότητα.
<P>
Ως προς το θέμα της Τουρκίας, έχει σημειωθεί πρόοδος, και με χαροποιεί η δήλωση του Ban Ki-moon ότι έχει όντως σημειωθεί πρόοδος στο Κυπριακό. Εδώ στο Κοινοβούλιο πρέπει να χαιρετίσουμε αυτή την εξέλιξη. " κ. Dodds έχει δίκιο: αν θέλουμε να γίνουμε μέρος της λύσης, πρέπει να φανούμε απολύτως ειλικρινείς και να φέρουμε πιο κοντά τις δύο πλευρές. Και σε αυτή την περίπτωση, όμως, ως προς το θέμα της καταπολέμησης των διακρίσεων, αναμένω περαιτέρω πρόοδο.
<P>
" καταπολέμηση των διακρίσεων αναφέρεται στο Σύνταγμα, πρέπει όμως να αντικατοπτρίζεται στους νόμους, και πάλι ιδίως όσον αφορά τις ομοφυλόφιλες γυναίκες και άνδρες, τους αμφιφυλόφιλους και τα διαφυλικά άτομα, που συχνά δολοφονούνται μόνο και μόνο επειδή είναι διαφυλικά. Ας επιτρέψουμε λοιπόν στην Τουρκία να ακολουθήσει αυτή την πορεία, υπό τους ίδιους όρους και υπό τις ίδιες προϋποθέσεις. Αν υποσκάψουμε τις αρχές που διέπουν τη διαδικασία ένταξης, δεν θα μας απομείνουν άλλες αρχές.
<SPEAKER ID="045" NAME="Alexander Graf Lambsdorff" AFFILIATION="ALDE">
(DE) Κύριε Πρόεδρε, καταρχάς, θέλω να δηλώσω ότι με εξέπληξε κάπως το γεγονός ότι ο κ. Cashman, ο οποίος εκπροσωπεί μια χώρα όπως το "νωμένο Βασίλειο, και τον οποίο εκτιμώ βαθιά, έρχεται να μας υπενθυμίσει ότι μια χώρα που εντάσσεται στην Ευρωπαϊκή Ένωση πρέπει να συμμετέχει σε όλες τις πτυχές της Ένωσης και δεν μπορεί να επιλέγει τις πτυχές που η ίδια επιθυμεί να σεβαστεί. Αυτό μου φαίνεται κάπως παράξενο.
<P>
Ωστόσο, στην παρέμβασή μου αυτή θέλω να αναφερθώ στο ζήτημα της Τουρκίας. Προηγούμενοι ομιλητές επεσήμαναν ότι η Τουρκία είναι μια κοινωνία εν κινήσει, και αυτό είναι αληθές. Ωστόσο, για να είμαστε ειλικρινείς, πρέπει να εξηγήσουμε ότι η κίνηση αυτή δεν συνιστά γραμμική εξέλιξη προς την κατεύθυνση της υιοθέτησης των ευρωπαϊκών αξιών. " Τουρκία κινείται και προς τα εμπρός και προς τα πίσω. Ας εξετάσουμε το παράδειγμα των ενόπλων δυνάμεων. Φυσικά, αισθανόμαστε ικανοποίηση για το διάταγμα το οποίο απαγορεύει την παρέμβαση των ενόπλων δυνάμεων χωρίς την έγκριση των πολιτικών αρχών. Αυτό είναι θετικό. Ωστόσο, η απόφαση του συνταγματικού δικαστηρίου αντιπροσωπεύει ένα διαφορετικό τμήμα της συνολικής εικόνας, και εμποδίζει την παραπομπή των μελών των ενόπλων δυνάμεων στα πολιτικά δικαστήρια. Αυτό, βεβαίως, δεν είναι θετικό.
<P>
Αν εξετάσουμε το παράδειγμα της ελευθερίας έκφρασης και γνώμης, είναι αλήθεια ότι διεξάγεται ζωηρός διάλογος για μια σειρά από θέματα τα οποία παλαιότερα αποτελούσαν ταμπού, περιλαμβανομένων των δικαιωμάτων των μειονοτήτων και των σεξουαλικών μειονοτήτων, κύριε Cashman. Θεωρούμε ότι αυτό είναι πολύ θετικό. Συγχρόνως, όμως, απαγορεύεται η λειτουργία του YouTube, ενώ υπάρχουν νομικές διατάξεις οι οποίες διαμορφώνουν ένα πλαίσιο που προκαλεί ανασφάλεια δικαίου ως προς το θέμα της ελευθερίας έκφρασης και γνώμης, το οποίο απασχολεί ιδιαίτερα την Ομάδα της Συμμαχίας Φιλελευθέρων και Δημοκρατών για την Ευρώπη. Υπάρχει επίσης το θέμα του "ιδιωτικού πολέμου" κατά του ομίλου Doğan. Όλα αυτά είναι εξαιρετικά ατυχή.
<P>
Ένα άλλο παράδειγμα αφορά τον ρόλο των γυναικών. Αναμφίβολα, είναι θετικό το γεγονός ότι οι λεγόμενοι φόνοι για λόγους τιμής, οι οποίοι αποτελούν βάρβαρο έγκλημα, συζητούνται δημοσίως στα μέσα ενημέρωσης, πιστεύουμε όμως ειλικρινώς ότι η τουρκική κοινωνία κινείται με γραμμικό τρόπο προς την κατεύθυνση της υιοθέτησης των ευρωπαϊκών αξιών όσον αφορά την ισότητα; Δεν νομίζω ότι ισχύει κάτι τέτοιο.
<P>
Θέλω να σχολιάσω επίσης την παρέμβαση του κ. Howitt. Είναι αλήθεια ότι έχουμε μια διαδικασία -τις ενταξιακές διαπραγματεύσεις- την οποία πρέπει να ακολουθήσουμε καλόπιστα. Ωστόσο, η διαδικασία αυτή δεν είναι αυτόματη. Κατά τη διάρκειά της δεν είμαστε μόνον υπεύθυνοι για την υποψήφια προς ένταξη χώρα. Είμαστε κυρίως υπεύθυνοι έναντι της Ευρωπαϊκής Ένωσης. " πολιτική μας στον τομέα της διεύρυνσης πρέπει να είναι αξιόπιστη, και πρέπει να τηρούμε ειλικρινή και αξιόπιστη στάση έναντι των υποψηφίων προς ένταξη χωρών. Οφείλω να πω ότι ορισμένες φορές μου φαίνεται ενοχλητικός ο σχηματισμός μιας συμμαχίας μεταξύ των Πρασίνων, οι οποίοι επιθυμούν μια ισχυρή Ευρώπη και την ταχύτερη δυνατή ολοκλήρωση της διεύρυνσης, και βουλευτών όπως ο κ. van Orden, ο οποίος επιδιώκει την ένταξη νέων χωρών όσο το δυνατόν ταχύτερα προκειμένου να αποδυναμωθεί η Ευρωπαϊκή Ένωση. Αυτό μου φαίνεται εξαιρετικά παράδοξο.
<P>
Υπάρχει η προοπτική της ένταξης, όμως η ένταξη θα συντελεστεί μόνον όταν εκπληρωθεί το σύνολο των κριτηρίων.
<P>
(Ο ομιλητής συμφώνησε να δεχτεί ερώτηση με τη διαδικασία της γαλάζιας κάρτας δυνάμει του άρθρου 149, παράγραφος 8, του Κανονισμού)
<SPEAKER ID="046" NAME="Michael Cashman" AFFILIATION="S&amp;D">
(EN) Κύριε Πρόεδρε, ο κ. Lambsdorff διατύπωσε μια κατηγορία εις βάρος του "νωμένου Βασιλείου. Τον παρακαλώ να διευκρινίσει στο Σώμα σε ποιο σημείο έχει παραβιάσει το "νωμένο Βασίλειο τις υποχρεώσεις του δυνάμει της Συνθήκης.
<SPEAKER ID="047" NAME="Alexander Graf Lambsdorff" AFFILIATION="ALDE">
(DE) Κύριε Πρόεδρε, δεν ισχυρίστηκα ότι το "νωμένο Βασίλειο έχει παραβιάσει τις υποχρεώσεις του δυνάμει της Συνθήκης. Αναφέρθηκα απλώς στο γεγονός ότι το "νωμένο Βασίλειο επέλεξε να μην συμμετάσχει σε ορισμένους σημαντικούς τομείς πολιτικής που σχετίζονται με την ευρωπαϊκή ολοκλήρωση, όπως η Σένγκεν, το ευρώ, ο Κοινωνικός Χάρτης και -αν δεν κάνω λάθος- ο Χάρτης των Θεμελιωδών Δικαιωμάτων. Κανένας από αυτούς τους τομείς δεν μπορεί να θεωρηθεί ήσσονος σημασίας.
<SPEAKER ID="048" NAME="Ulrike Lunacek" AFFILIATION="Verts/ALE">
(DE) Κύριε Πρόεδρε, θέλω καταρχάς να πω στον κ. Lambsdorff ότι απορρίπτω την κατηγορία που μας αποδώσατε. Υποστηρίξατε ότι η Ομάδα των Πρασίνων/Ευρωπαϊκή Ελεύθερη Συμμαχία επιθυμεί τη διεύρυνση με κάθε τίμημα. Είναι προφανές ότι τασσόμαστε υπέρ της διεύρυνσης, περιλαμβανομένης, φυσικά, της Τουρκίας και των Βαλκανίων, μόνον όμως εάν εκπληρωθούν όλα τα κριτήρια. Ως προς το θέμα της Τουρκίας, θέλω να επισημάνω ότι, παρ' όλα τα προβλήματα που αναφέρθηκαν σήμερα, εκτιμώ ότι η τουρκική κυβέρνηση διαθέτει τη βούληση να συνεχίσει. Για παράδειγμα, το υπουργείο Εσωτερικών ακύρωσε το πρωτόκολλο το οποίο, μέχρι σήμερα, επέτρεπε στις ένοπλες δυνάμεις να παρεμβαίνουν αυτόνομα σε ζητήματα που άπτονται της ασφάλειας. Αυτό είναι πολύ σημαντικό. Ευελπιστώ ότι η πλειοψηφία στο Σώμα θα στηρίξει την τροπολογία αριθ. 10 την οποία κατέθεσε η Ομάδα μας και η οποία αφορά την παρακολούθηση του στόχου της ένταξης. Μόνον έτσι θα μπορέσει η ΕΕ να διατηρήσει την αξιοπιστία της όσον αφορά τις υποσχέσεις που έχει δώσει - τον στόχο της ένταξης, με εκπλήρωση όλων των κριτηρίων.
<P>
Ως προς το θέμα της Μακεδονίας, έχει επιτευχθεί σημαντική πρόοδος σε πολλούς τομείς. Αυτό το αναγνωρίζω και το θεωρώ ευχάριστο. Ωστόσο, σε σχέση με ένα σχόλιο που διατύπωσε ήδη ο κ. Cashman, δεν είναι σωστό μια κυβέρνηση να θεσπίζει νομοθεσία για την καταπολέμηση των διακρίσεων χωρίς να περιλαμβάνει τον γενετήσιο προσανατολισμό. Αυτό επιτάσσει το ευρωπαϊκό δίκαιο. Τα ανθρώπινα δικαιώματα είναι αδιαπραγμάτευτα, και ευελπιστώ ότι η πλειοψηφία στο Σώμα θα υπερψηφίσει επίσης την τροπολογία μας υπέρ αυτών των κοινών ευρωπαϊκών ανθρωπίνων δικαιωμάτων.
<SPEAKER ID="049" NAME="Ryszard Czarnecki" AFFILIATION="ECR">
(PL) Κύριε Πρόεδρε, κύριε Επίτροπε, σας συγχαίρω, κύριε Füle, και εύχομαι να αποδειχθείτε εξίσου καλός Επίτροπος όσο υπήρξατε υποψήφιος. " ακρόασή σας υπήρξε πραγματικά εξαιρετική. Θέλω να διαβεβαιώσω τον κ. Lambsdorff ότι ο κ. Van Orden αγαπά την Ευρώπη πάρα πολύ. Ωστόσο, δεν επιθυμεί η ευρωγραφειοκρατία να μπει ανάμεσα σε αυτή την Ευρώπη και τους πολίτες της.
<P>
Σήμερα συζητούμε για τη διεύρυνση, και είναι θετικό το γεγονός ότι συζητούμε αυτό το θέμα, καθότι οφείλουμε να παραδεχτούμε ότι η Ευρωπαϊκή Ένωση διέρχεται μια ορισμένη θεσμική κρίση· επομένως, ένας τρόπος εξόδου από την κρίση αυτή είναι η διεύρυνση της Ευρωπαϊκής Ένωσης. Αυτό θα μας προσφέρει ενέργεια, ζωτικότητα, γι' αυτό αξίζει να ακολουθήσουμε αυτή την επιλογή. Μια Ευρώπη χωρίς τον πνεύμονα των Βαλκανίων δεν είναι Ευρώπη. " ένταξη της Κροατίας, μιας ευρωπαϊκής χώρας με ευρωπαϊκό πολιτισμό και ιστορία, πρέπει να ολοκληρωθεί το ταχύτερο δυνατόν. Ωστόσο, πρέπει να σκεφτούμε επίσης με ρεαλιστικούς όρους την αποδοχή το ταχύτερο δυνατόν ως υποψήφια μέλη χωρών όπως η Σερβία, το Μαυροβούνιο, η Μακεδονία και η Βοσνία-Ερζεγοβίνη. Αυτό είναι πραγματικά εξαιρετικά σημαντικό. Το ενδεχόμενο ένταξης της Τουρκίας είναι πολύ πιο απομακρυσμένο, και οπωσδήποτε δεν πρόκειται να συμβεί εντός των προσεχών 10 ετών.
<SPEAKER ID="050" NAME="Νικόλαος Χουντής" AFFILIATION="GUE/NGL">
Κύριε Πρόεδρε, το γεγονός ότι ως ομάδα GUE είμαστε υπέρ της διεύρυνσης της Ευρωπαϊκής Ένωσης και ειδικά όσον αφορά τα Δυτικά Βαλκάνια, δεν σημαίνει πως δεν μας ανησυχούν δύο πράγματα:
<P>
Το πρώτο είναι ότι αυτό που φτιάχνεται τελικά, δεν είναι η Ευρώπη της κοινωνικής συνοχής και της αλληλεγγύης, αλλά μια Ευρώπη - μεγάλη αγορά και δεύτερον ότι σε ορισμένες περιπτώσεις η πολιτική της διεύρυνσης έχει προβληματικές σχέσεις με το διεθνές δίκαιο. Αναφέρομαι στην έκθεση για την FYROM όπου, όταν ο εισηγητής δεν λύνει μονομερώς -όπως στην παράγραφο 17- το πρόβλημα της ονομασίας, αποφεύγει συστηματικά να αναφερθεί ότι η λύση αναζητείται και πρέπει να αναζητείται μέσα στο πλαίσιο του Ο"Ε. Αυτή η αναφορά καθιστά το πρόβλημα διεθνές, όπως είναι, και όχι διμερές και δίνει σωστότερο μήνυμα από το να ευχόμαστε γενικώς να λυθεί το πρόβλημα.
<P>
Και επίσης, o tempora o mores θα μου πείτε, θεωρείται σημαντικό προσόν για τη FYROM το γεγονός ότι μετέχει (ακούστε), σε στρατιωτικές αποστολές της Ευρωπαϊκής Ένωσης στο Αφγανιστάν. Μια χώρα με πενιχρά οικονομικά και στρατιωτικά μέσα, καθώς και ότι αναγνωρίζει μονομερώς το Κοσσυφοπέδιο, σε αντίθεση με το ψήφισμα 1244 του1999.
<P>
Πολιτική διεύρυνση, όμως, με προβληματικές σχέσεις με το διεθνές δίκαιο θα σας έλεγα ότι είναι προβληματική.
<SPEAKER ID="051" NAME="Jaroslav Paška" AFFILIATION="EFD">
(SK) Θέλω καταρχάς να δηλώσω ότι θεωρώ ότι οι εκθέσεις για την Κροατία και τη Μακεδονία είναι θετικές και καλογραμμένες, και ότι πρέπει να επικροτήσουμε το έργο των εισηγητών και να στηρίξουμε την υπερψήφιση των εκθέσεων.
<P>
Όσον αφορά την Τουρκία, έχω την αίσθηση ότι στον συγκεκριμένο τομέα παίζουμε κρυφτό. Οι τουρκικές αρχές διακηρύσσουν δημοσίως ότι καταβάλλουν προσπάθειες για αλλαγή, στον πραγματικό κόσμο όμως η κοινωνική κατάσταση αλλάζει ελάχιστα. Εξακολουθούν να υπάρχουν πατέρες που πωλούν τις κόρες τους ή τις ανταλλάσσουν με υποζύγια. Οι άνδρες που αγοράζουν συζύγους τους φέρονται σαν να είναι δούλες.
<P>
Έχω την πεποίθηση ότι η διαδικασία σύγκλισης των πολιτισμών θα είναι σύνθετη και μακροχρόνια, και δεν θα είναι απλή ούτε για εμάς ούτε για την τουρκική κοινωνία. Ως εκ τούτου, φρονώ ότι στην προκειμένη περίπτωση πρέπει να εξοπλιστούμε με υπομονή και να προετοιμαστούμε για μακρές διαπραγματεύσεις, στις οποίες όμως πρέπει να συμπεριφερόμαστε σωστά και έντιμα και να μιλάμε ανοικτά για όλα τα προβλήματα. Αυτό είναι προς το συμφέρον μας αλλά και προς το συμφέρον του τουρκικού λαού, όταν δε το πρόβλημα διευθετηθεί και οδηγηθεί σε επιτυχή έκβαση, θα αποτελέσει επίτευγμα τόσο για την Ευρώπη όσο και για την Τουρκία.
<SPEAKER ID="052" NAME="Ιωάννης Κασουλίδης" AFFILIATION="PPE">
(EN) Κύριε Πρόεδρε, στην Ομάδα PPE, όλοι υποστηρίζουν την εφαρμογή των συστάσεων της Επιτροπής για την έναρξη διαπραγματεύσεων με σκοπό την ένταξη της ΠΓΔΜ στην Ένωση. Γνωρίζουμε επίσης ότι η ΠΓΔΜ και η Ελλάδα πρέπει να καταλήξουν σε συμφωνία στο θέμα της ονομασίας, προκειμένου να είναι δυνατή η έναρξη αυτών των διαπραγματεύσεων.
<P>
Το ζήτημα της ονομασίας είναι πραγματικό πολιτικό ζήτημα στην Ελλάδα. Καμία ελληνική κυβέρνηση δεν μπορεί να επιβιώσει αν επιτραπεί η έναρξη διαπραγματεύσεων χωρίς να έχει προηγουμένως επιτευχθεί συμφωνία επί της ονομασίας. Αυτή είναι η πολιτική πραγματικότητα. Ανεξαρτήτως του πώς αξιολογούν το θέμα αυτό οι συνάδελφοι, αν θέλουμε να είμαστε καλοί σύμβουλοι, πρέπει να δώσουμε στην ΠΓΔΜ φιλικές και ευέλικτες συμβουλές. Αντιπαρερχόμενοι το θέμα της ονομασίας, αποκαλώντας το "κωμικό" λόγου χάρη, γινόμαστε κακοί σύμβουλοι της ΠΓΔΜ και δεν προωθούμε την επιδίωξή της.
<P>
" Τουρκία οφείλει να γνωρίζει πόσο μεγάλος είναι ο τουρκικός φάκελος για μια χώρα με την έκταση και τον πληθυσμό της. Σχετίζεται με την ικανότητα της ΕΕ να απορροφήσει μια τέτοια διεύρυνση, με τους δημοσιονομικούς περιορισμούς κ.ο.κ., οπότε η Τουρκία οφείλει να συνειδητοποιήσει πόσο ευκολότερη -και χωρίς εμπόδια και "πάγωμα" κεφαλαίων- θα ήταν η ενταξιακή της πορεία χωρίς το βάρος του Κυπριακού προβλήματος. Πρέπει να συνεισφέρει στο ζήτημα των εγγυήσεων, της παρουσίας στρατευμάτων και του δικαιώματος μονομερούς στρατιωτικής παρέμβασης το οποίο δεν έχει ανάγκη η Κύπρος.
<SPEAKER ID="053" NAME="Victor Boştinaru" AFFILIATION="S&amp;D">
(EN) Κύριε Πρόεδρε, χαιρετίζω τις προσπάθειες και την πρόοδο της Κροατίας στην πορεία προσχώρησής της στην Ευρωπαϊκή Ένωση. Θα αποτελέσει σίγουρα μείζον βήμα προόδου προς την κατεύθυνση της ευρωπαϊκής ολοκλήρωσης για όλη την περιοχή των Δυτικών Βαλκανίων. Ευελπιστώ ότι το 2010 θα είναι πολύ καλό έτος για την Κροατία και για τα Δυτικά Βαλκάνια, θέλω ωστόσο να υπογραμμίσω ότι είναι αναγκαίο να εξεταστεί και να αντιμετωπιστεί επαρκώς το ζήτημα των προσφύγων και των εσωτερικώς εκτοπισθέντων.
<P>
Δείτε την τελευταία έκθεση του Υπάτου Αρμοστή των "νωμένων Εθνών για τους Πρόσφυγες. Όπως γνωρίζετε, το 2005, η Κροατία, η Βοσνία-Ερζεγοβίνη, η Σερβία και το Μαυροβούνιο υπέγραψαν στο Σαράγεβο μια συμφωνία - τη λεγόμενη δήλωση του Σαράγεβο. " συμφωνία αυτή απέβλεπε στη διευθέτηση του προβλήματος του πολύ μεγάλου αριθμού προσφύγων και εσωτερικώς εκτοπισθέντων λόγω της σύγκρουσης στην περιοχή. Ωστόσο, το θέμα αυτό εξακολουθεί να εκκρεμεί. Αναμένω λοιπόν από την Κροατία να επιβεβαιώσει επιτέλους την προθυμία της να ενεργοποιήσει εκ νέου τη δήλωση του Σαράγεβο και να θέσει τέρμα σε μια κατάσταση την οποία θεωρώ εξαιρετικά ευαίσθητη, και να το πράξει τουλάχιστον πριν από την ένταξή της.
<P>
Χαιρετίζω με ικανοποίηση τη δέσμευση της Επιτροπής να ξεκινήσει και πάλι εφέτος την άνοιξη τις διαπραγματεύσεις, και επαναλαμβάνω ενώπιόν σας ότι το πρόβλημα αυτό πρέπει να επιλυθεί άπαξ διά παντός πριν από την ένταξη της Κροατίας στην ΕΕ.
<P>
Ένα τελευταίο σχόλιο για την Τουρκία: κατά την αξιολόγηση της Τουρκίας, σας παρακαλώ να μην προσφέρετε βήμα έκφρασης των προκαταλήψεών μας με βάση τη θρησκεία, την εθνικότητα και τα στερεότυπα.
<SPEAKER ID="054" NAME="Lena Ek" AFFILIATION="ALDE">
(SV) Κύριε Πρόεδρε, ως αντιπρόεδρος της αντιπροσωπείας του Κοινοβουλίου για την Κροατία, προσβλέπω στην ημέρα κατά την οποία θα υποδεχθούμε τους βουλευτές από την Κροατία στα έδρανα αυτού του Σώματος. " Κροατία έχει διανύσει μεγάλη απόσταση στο πλαίσιο των προσπαθειών της να ενταχθεί στην Ένωση και έχει λάβει πολλές δύσκολες αποφάσεις για να ανταποκριθεί στην ευρωπαϊκή διάσταση. Απομένει να τοποθετηθούν ορισμένες σημαντικές ακόμη ψηφίδες στο μωσαϊκό, προκειμένου να επιτευχθεί πραγματικά η ένταξη.
<P>
Ένα θέμα που θεωρώ εξαιρετικά σημαντικό είναι η αποκέντρωση· με άλλα λόγια, η λήψη πολιτικών αποφάσεων όσο το δυνατόν εγγύτερα στους πολίτες. Όταν προσθέτουμε ένα τέταρτο επίπεδο λήψης αποφάσεων, όπως στην περίπτωση της ένταξης στην ΕΕ, είναι εξαιρετικά σημαντικό να γνωρίζουν οι πολίτες ποιες αποφάσεις λαμβάνονται σε τοπικό, περιφερειακό, εθνικό και ευρωπαϊκό επίπεδο. Ως προς το θέμα αυτό, σύμφωνα με την έκθεση προόδου μένουν ακόμη να γίνουν πολλά.
<P>
Άλλες εκκρεμείς αδυναμίες είναι η ασφάλεια δικαίου, ο αγώνας κατά της διαφθοράς και η θέση των γυναικών στην αγορά εργασίας - τομείς στους οποίους η Κροατία οφείλει να καταβάλει μεγαλύτερες προσπάθειες. Ωστόσο, διαπιστώνω ότι συντελείται τεράστια πρόοδος και ότι η νέα κροατική κυβέρνηση αποδίδει επίσης μεγάλη σημασία στα θέματα αυτά. Ευελπιστώ ειλικρινώς ότι δεν απέχει πολύ η στιγμή που θα καλωσορίσουμε τους κροάτες συναδέλφους μας σε τούτο το Κοινοβούλιο.
<SPEAKER ID="055" NAME="Μιχάλης Τρεμόπουλος" AFFILIATION="Verts/ALE">
Κύριε Πρόεδρε, ήθελα να τονίσω ότι σήμερα τα Βαλκάνια προσπαθούν, όπως και ολόκληρο τον 20ό αιώνα, να ισορροπήσουν ανάμεσα στη δύσκολη κληρονομιά των εθνικισμών, αλλά και στην ανάγκη για μια κοινή ευρωπαϊκή προοπτική στο άμεσο μέλλον.
<P>
Τη λεπτή αυτή ισορροπία προσπαθεί να ακολουθήσει και το σημερινό σχέδιο ψηφίσματος για την FYROM. Δεν το κατορθώνει όμως επαρκώς. " πίεση για άμεση έναρξη διαπραγματεύσεων δημιουργεί φόβους για λάθος σήμα στις συνομιλίες για το θέμα του ονόματος. " επ' αόριστον αναβολή από την άλλη μεριά, μπορεί να ενθαρρύνει πάλι εξίσου αντιπαραγωγικές συμπεριφορές.
<P>
Κάποιες από τις τροπολογίες είναι θετικές. Τονίζω όμως ότι κάθε εθνικισμός βλάπτει πρώτα απ' όλα τη δική του χώρα. " Ελλάδα πρέπει να κρατήσει τη δικιά της ισορροπία. Ως Έλληνας και Μακεδόνας απευθύνω έκκληση για μεγαλύτερη νηφαλιότητα, καθώς στη διαφορά για το όνομα ζητούμενο είναι η συνύπαρξη των δύο διαφορετικών αυτοπροσδιορισμών που χρησιμοποιούν και οι δύο το όνομα της Μακεδονίας. Ένας τέτοιος συμβιβασμός θα αποτελέσει καταλύτη για την οικοδόμηση αμοιβαίας εμπιστοσύνης, ζωτικά απαραίτητης στη σημερινή εποχή της οικολογικής κρίσης, όπου οι άμεσοι γείτονες πρέπει να θεωρούνται και αναγκαίοι συνεργάτες για την αντιμετώπισή της.
<SPEAKER ID="056" NAME="Edvard Kožušník" AFFILIATION="ECR">
(CS) Θέλω καταρχάς να ευχαριστήσω όλες και όλους τους συναδέλφους μου για την εκπόνηση της συνολικής έκθεσης. Συγχρόνως, καλωσορίζω τον νέο Επίτροπο και του εύχομαι κάθε επιτυχία στο εξαιρετικά ενδιαφέρον χαρτοφυλάκιο που αναλαμβάνει. Έχω τρία μόνον σχόλια, μιας και έχουν ήδη λεχθεί πολλά κατά τη διάρκεια της συζήτησης. Κατά τη γνώμη μου, πρέπει να δώσουμε επίσης έμφαση στο γεγονός ότι η ίδια η διεύρυνση πρέπει να προσεγγίζεται ως μια από τις πιθανές λύσεις για την αποκατάσταση της οικονομικής μεγέθυνσης στην Ευρωπαϊκή Ένωση, και αυτό είναι κάτι που δεν πρέπει να παραγνωρίζουμε. Το δεύτερο σχόλιό μου σχετίζεται με τη φράση "συνολική προσέγγιση". Κατά τη γνώμη μου, οφείλουμε να προσεγγίσουμε με συνολικό τρόπο το ζήτημα των Βαλκανίων και δεν μπορούμε να εστιάζουμε κάθε φορά σε μία μόνον χώρα, είτε αυτή είναι η Κροατία είτε η Μακεδονία, αλλά πρέπει να υιοθετούμε μια συνολική προσέγγιση που θα περιλαμβάνει και χώρες όπως, λόγου χάρη, η Σερβία. Και στην περίπτωση της Τουρκίας, πρέπει να πούμε ένα ξεκάθαρο "ναι" ή "όχι", διότι δεν είναι δυνατόν να ρίχνουμε στάχτη στα μάτια της Τουρκίας και να υποσχόμαστε μια ενδεχόμενη μελλοντική ένταξή της. Πρέπει να πούμε ένα ξεκάθαρο "ναι" ή "όχι".
<SPEAKER ID="057" NAME="Willy Meyer" AFFILIATION="GUE/NGL">
(ES) Κύριε Πρόεδρε, κύριε Επίτροπε, κύριε Προεδρεύων του Συμβουλίου, αυτή την περίοδο η Ευρωπαϊκή Ένωση πρέπει να παρακολουθεί στενά τις διαπραγματεύσεις που διεξάγονται σε ανώτατο επίπεδο μεταξύ των ηγετών των δύο βασικών κοινοτήτων στην Κύπρο.
<P>
" Τουρκία διαδραματίζει πολύ αρνητικό ρόλο σε αυτές τις διαπραγματεύσεις. Δεν υποστηρίζει μια λογική λύση, και γι' αυτό η Ευρωπαϊκή Ένωση οφείλει να στείλει ένα ξεκάθαρο και κατηγορηματικό μήνυμα: η Τουρκία δεν επιτρέπεται να διατηρήσει τους 40.000 στρατιώτες που κατέχουν το βόρειο τμήμα της Κύπρου κατά παράβαση του διεθνούς δικαίου. Δεν επιτρέπεται να συνεχίσει να κατέχει την πόλη της Αμμοχώστου κατά παράβαση του σχετικού ψηφίσματος του Συμβουλίου Ασφαλείας των "νωμένων Εθνών. Δεν επιτρέπεται να συνεχίσει να αποστέλλει στο βόρειο τμήμα του νησιού εποίκους οι οποίοι δημιουργούν ασφυκτικό κλοιό γύρω από την τουρκοκυπριακή κοινότητα. Αυτή είναι η πορεία που ακολουθεί σήμερα η Τουρκία.
<P>
" Ευρωπαϊκή Ένωση, η Επιτροπή, το Συμβούλιο και το Κοινοβούλιο πρέπει να στείλουν ένα κατηγορηματικό μήνυμα στην Τουρκία: αν επιμείνει σε αυτή τη στάση, δεν πρόκειται ποτέ να μπορέσει να ενταχθεί στην Ευρωπαϊκή Ένωση. Αυτό είναι το μήνυμα που πρέπει να μεταφέρουμε σε αυτή την κρίσιμη καμπή των διαπραγματεύσεων για την επανένωση της Κύπρου, η οποία είναι κράτος μέλος της Ευρωπαϊκής Ένωσης.
<SPEAKER ID="058" NAME="Νικόλαος Σαλαβράκος" AFFILIATION="EFD">
Κύριε Πρόεδρε, δεν παραγνωρίζω ότι η Τουρκία είναι μια μεγάλη χώρα η οποία, όμως, εκτός από τα εσωτερικά κοινωνικά προβλήματα τα οποία επισημαίνει και η έκθεση, ενεργεί -κατά τη γνώμη μου- αντιφατικά στην εξωτερική της πολιτική.
<P>
Έτσι, την ίδια ώρα που η κυβέρνηση της Τουρκίας προσπαθεί να παρουσιαστεί σαν συγκαταβατική, οι ένοπλες δυνάμεις της χώρας εμφανίζονται επιθετικές προς την Ελλάδα, με συνεχείς παραβιάσεις του ελληνικού εναέριου χώρου στο Αιγαίο και συνεχή παρενόχληση της FRONTEX. Πρέπει να σημειώσω, ότι παρά το γεγονός ότι η Ελλάδα και η Τουρκία είναι χώρες του ΝΑΤΟ, άρα σύμμαχοι, η Τουρκία απειλεί την Ελλάδας με casus belli, όσον αφορά την επέκταση των χωρικών της υδάτων, καθώς επίσης και ότι δεν αποδέχεται την αναγνώριση του κράτους της Κύπρου, το οποίο είναι μέλος της Ευρωπαϊκής Ένωσης.
<P>
" κυβέρνηση της Τουρκίας εμφανίζεται, επίσης, αδύνατη να διασφαλίσει τη λαϊκή κυριαρχία μέσα στην χώρα, ενώ σχεδιάζει μια νέου τύπου Οθωμανική Κοινοπολιτεία, όπως φάνηκε από τη συνάντηση στο Σεράγεβο στις αρχές Νοεμβρίου κατά την οποία παρέστη ο Υπουργός της κ. Νταβούτογλου. Περίεργες είναι, επίσης, οι κινήσεις της Τουρκίας σχετικά με το άνοιγμα το οποίο επιχειρεί προς το Ιράν, και που έρχεται σε αντίθεση με τις πάγιες απόψεις της Διεθνούς Κοινότητας και της Ευρωπαϊκής Ένωσης.
<P>
Δεν πρέπει, εξ άλλου, να παραγνωρισθεί ότι κατά παράβαση του οδικού χάρτη, η Τουρκία επιτρέπει και ίσως υποθάλπει τη διακίνηση λαθρομεταναστών μέσω του εδάφους της προς χώρες της Ευρωπαϊκής Ένωσης και δεν συμμορφώνεται στις υποχρεώσεις της για παραχώρηση δικαιώματος ελλιμενισμού και προσγειώσεως κυπριακών πλοίων και αεροσκαφών.
<SPEAKER ID="059" NAME="Gunnar Hökmark" AFFILIATION="PPE">
(EN) Κύριε Πρόεδρε, ευχαριστώ τον κ. Swoboda για την έκθεσή του σχετικά με την Κροατία, στην οποία αναγνωρίζονται οι προσπάθειες και τα επιτεύγματα της κροατικής κυβέρνησης. Εκτιμώ ότι είναι σημαντικό να δηλώσουμε ότι η χώρα πλησιάζει πλέον τον στόχο της ένταξης, πράγμα που αναδεικνύει -και αυτή την επισήμανση την απευθύνω στην Προεδρία του Συμβουλίου- την ανάγκη ολοκλήρωσης των διαπραγματεύσεων με την Κροατία κατά τη διάρκεια του 2010.
<P>
Φρονώ επίσης ότι αξίζει να υπογραμμιστεί το μήνυμα ότι οι προσπάθειες τις οποίες καταβάλλει η Κροατία δεν έγιναν για δικό μας όφελος. Κάνουν την Κροατία καλύτερη χώρα και καλύτερη κοινωνία για τους πολίτες της, και κατά τον τρόπο αυτόν η Κροατία γίνεται καλύτερος γείτονας και συνεισφέρει στην Ευρώπη, διότι η καταπολέμηση του οργανωμένου εγκλήματος ή της διαφθοράς πρέπει να έχει διασυνοριακό χαρακτήρα, και τα επιτεύγματα που σημειώνονται στην Κροατία αποτελούν πλεονέκτημα για εμάς.
<P>
Το ίδιο ισχύει και για τις υπόλοιπες υποψήφιες χώρες. Όλα τα επιτεύγματα που παρατηρούμε είναι προς όφελος της Ευρώπης, και πρέπει να δηλώσω, ενόψει της πείρας που έχουμε συσσωρεύσει κατά τη διαδικασία διεύρυνσης, ότι δεν μετανιώνουμε για τα επιτεύγματά μας· την ίδια προσέγγιση πρέπει να ακολουθήσουμε και όταν συζητούμε για την Τουρκία, τη Μακεδονία ή τις υπόλοιπες χώρες των Δυτικών Βαλκανίων. Όταν υλοποιούν μεταρρυθμίσεις, γίνονται καλύτεροι γείτονες. Όταν κλείνουμε τις πόρτες μας, κινδυνεύουμε να δημιουργήσουμε νέα προβλήματα και νέες απειλές για τις ευρωπαϊκές αξίες· πρέπει λοιπόν να υπογραμμίσουμε ότι είναι αναγκαίο να προοδεύσουμε όλοι μαζί για να επιτύχουμε τη βελτίωση της διαδικασίας διεύρυνσης της Ευρώπης βάσει των κριτηρίων τα οποία στηρίζουμε πλήρως.
<SPEAKER ID="060" NAME="Luigi Berlinguer" AFFILIATION="S&amp;D">
(IT) Κύριε Πρόεδρε, κυρίες και κύριοι, η ολοκλήρωση των διαπραγματεύσεων με την Κροατία κατά τη διάρκεια του 2010 αποτελεί εφικτό στόχο και η έκθεση Swoboda προσφέρει μια ισορροπημένη εξέταση της προόδου μας και των βημάτων που μένει να πραγματοποιηθούν.
<P>
" δικαιοσύνη είναι τώρα ο τομέας στον οποίο εξακολουθούν να απαιτούνται ριζικές μεταρρυθμίσεις. Δεν αρκεί να ολοκληρωθούν οι αναγκαίες μεταρρυθμίσεις του συστήματος, να εγκριθούν νέοι νόμοι και να επιτευχθεί η απαιτούμενη συνεργασία με το Διεθνές Ποινικό Δικαστήριο για την πρώην Γιουγκοσλαβία.
<P>
Υπογραμμίζω ότι είναι αναγκαίο να διαμορφωθούν πραγματικά νομικός πολιτισμός και νοοτροπία που να συνάδουν με τα ευρωπαϊκά πρότυπα. Κρίσιμο ρόλο σε αυτή την προσπάθεια διαδραματίζει η ανεξαρτησία της δικαστικής εξουσίας, η οποία αποτελεί κεντρικής σημασίας ζήτημα, καθώς και η κατάρτιση, η πρόσληψη και η σταδιοδρομία των δικαστών, με άλλα λόγια, το γεγονός ότι η κυβέρνηση δεν πρέπει να επιβάλλει κανενός είδους όρους στους δικαστές. Καλώ την Επιτροπή να εξετάσει την ανάγκη λήψης ριζικών μέτρων τα οποία να διευθετούν αυτές τις πτυχές κατά το τελικό στάδιο των διαπραγματεύσεων.
<SPEAKER ID="061" NAME="Andrew Duff" AFFILIATION="ALDE">
(EN) Κύριε Πρόεδρε, καλωσορίζω τον Επίτροπο Füle. Όπως γνωρίζουμε, οι συνομιλίες μεταξύ του κ. Χριστόφια και του κ. Ταλάτ βρίσκονται σε κρίσιμο στάδιο. Προκειμένου να είναι επιτυχείς, η συμφωνία πρέπει να υποστηριχθεί από την κοινή γνώμη. " λήψη μέτρων οικοδόμησης εμπιστοσύνης είναι απολύτως αναγκαία. " Τουρκία οφείλει να στείλει σχετικά μηνύματα. Δυστυχώς, ο φάκελος του εμπορίου φαίνεται να έχει παγώσει ολοκληρωτικά, επομένως η έναρξη απόσυρσης των στρατευμάτων είναι μια δύσκολη, αλλά έξυπνη, χειρονομία για την εξασφάλιση της στήριξης της κοινής γνώμης στον Βορρά και τον Νότο, και προκειμένου να καταδειχθεί ότι η προοπτική μόνιμης λύσης είναι πραγματική.
<P>
Όλοι γνωρίζουμε ότι, αν δεν επιλυθεί τώρα το Κυπριακό, η προοπτική επίτευξης προόδου στις διαπραγματεύσεις για την ένταξη της Τουρκίας είναι όντως ισχνή. Τώρα είναι καιρός για δράση. Ευελπιστώ ειλικρινώς ότι η Επιτροπή θα αναφερθεί στο κυπριακό ζήτημα, το οποίο έθιξαν πολλοί ομιλητές, κατά την απάντησή της στη σημερινή συζήτηση.
<SPEAKER ID="062" NAME="Mario Mauro" AFFILIATION="PPE">
(IT) Κύριε Πρόεδρε, κυρίες και κύριοι, θέλουμε να στηρίξουμε την ένταξη της Κροατίας, γι' αυτό καλούμε τις κροατικές αρχές να διασφαλίσουν ότι οι περιουσίες που ανήκαν σε ιταλούς πολίτες στα τέλη του Δευτέρου Παγκοσμίου Πολέμου και εξακολουθούν να βρίσκονται στην κατοχή κρατικών ή δημοτικών φορέων, παρά τις απαιτήσεις του ευρωπαϊκού δικαίου, θα επιστραφούν στους νόμιμους κατόχους τους.
<P>
Θέλουμε να στηρίξουμε την υποψηφιότητα της Πρώην Γιουγκοσλαβικής Δημοκρατίας της Μακεδονίας, γι' αυτό της ζητούμε να συμμορφωθεί προς τη μέθοδο της συναίνεσης, που είναι μέρος της ιστορίας της Ευρωπαϊκής Ένωσης, και καλούμε τα ευρωπαϊκά θεσμικά όργανα να τείνουν ευήκοον ους στις απόψεις όλων των κρατών μελών όσον αφορά τους λόγους για τους οποίους συνεχίζουν να εμποδίζουν αυτή την πορεία.
<P>
Θέλουμε να μιλήσουμε τη γλώσσα της αλήθειας στις σχέσεις μας με την Τουρκία. " έκθεση Oomen-Ruijten διαθέτει το εξής πλεονέκτημα: δεν αρνείται ότι η πορεία βρίθει δυσχερειών αλλά είναι αμερόληπτη, λαμβάνοντας ως σταθερό σημείο αναφοράς τα κριτήρια της Κοπεγχάγης. Επομένως, πολύ σωστά το Κοινοβούλιο καταγγέλλει έντονα τις παραβιάσεις των ανθρωπίνων δικαιωμάτων και το έλλειμμα δημοκρατίας.
<P>
Όσοι όμως καθιστούν την πορεία αυτής της αίτησης ένταξης σχεδόν παράδοξη δεν βρίσκονται σε τούτη την αίθουσα. Θα τους βρούμε μεταξύ των υποστηρικτών πολλών κυβερνήσεων οι οποίοι υπόσχονται σε κάθε επίσημη συνάντηση όσα έχουν συμφέρον να διαψεύδουν έξω, στους διαδρόμους. Ωστόσο, με βάση την έκθεση της κ. Oomen-Ruijten, είναι χρήσιμο να συνεχίσουμε να ενισχύουμε τα μέσα της προνομιακής εταιρικής σχέσης εν αναμονή μιας εξέλιξης η οποία δεν θα καθοριστεί βάσει προκαταλήψεων αλλά βάσει της πλήρους και υπεύθυνης ενσωμάτωσης του περιεχομένου του κοινοτικού κεκτημένου.
<SPEAKER ID="064" NAME="Kinga Göncz" AFFILIATION="S&amp;D">
(HU) Θέλω να σχολιάσω την έκθεση σχετικά με την Κροατία και τη Μακεδονία. Φρονώ ότι είναι σημαντικό να δηλώσουμε ότι η προώθηση της διαδικασίας ένταξης των χωρών της νοτιοανατολικής Ευρώπης εξυπηρετεί σε πολύ μεγάλο βαθμό τα συμφέροντα της Ευρωπαϊκής Ένωσης, καθόσον η σταθερότητα, η ευημερία και η πρόοδος των μεταρρυθμίσεων στην περιοχή είναι σημαντικές όχι μόνο για τις υποψήφιες χώρες αλλά και για το σύνολο της Ευρωπαϊκής Ένωσης. Στην περίπτωση και των δύο χωρών, η πρόοδος έχει καθυστερήσει λόγω ζητημάτων τα οποία άπτονται των σχέσεων καλής γειτονίας. Εκτιμώ ότι είναι εξαιρετικά σημαντικό να επιδείξουμε την αναγκαία πολιτική σύνεση, θάρρος και αμοιβαία καλή θέληση ώστε να επιλύσουμε αυτά τα ζητήματα, όχι μόνον από μέρους αυτών των υποψηφίων χωρών, αλλά και από μέρους των κρατών μελών της Ευρωπαϊκής Ένωσης. Αυτό συνέβη στην περίπτωση της Κροατίας, και ευελπιστώ ότι οι συστηματικές προσπάθειες της ισπανικής Προεδρίας θα προωθήσουν επίσης την πρόοδο στο ζήτημα της ονομασίας που δημιουργεί πρόβλημα στις σχέσεις μεταξύ της Μακεδονίας και της Ελλάδας. Ως τρίτο μέλος της προεδρικής τρόικας, η Ουγγαρία επιθυμεί να συνεχίσει και να συμβάλει σε αυτή την διαδικασία.
<SPEAKER ID="065" NAME="Nadja Hirsch" AFFILIATION="ALDE">
(DE) Κυρία Πρόεδρε, καταρχάς, συγχαρητήρια στον κ. Füle για τον διορισμό του ως μέλος της Επιτροπής. Θέλω επίσης να συγχαρώ τον εισηγητή κ. Swoboda για την έκθεσή του. Προσφέρει μια πολύ ισορροπημένη εικόνα της προόδου που έχει συντελεστεί στην Κροατία. Συγχρόνως, υποδεικνύει με σαφήνεια τους τομείς στους οποίους η Κροατία πρέπει να καταβάλει περαιτέρω προσπάθειες προκειμένου να είναι σε θέση να ολοκληρώσει τη διαδικασία ένταξής της.
<P>
Είναι επίσης σημαντικό να αναφερθεί ότι, σύμφωνα με στατιστικά στοιχεία μελέτης του Ευρωβαρομέτρου που διενεργήθηκε το περασμένο φθινόπωρο, το 84% των Κροατών είναι δυσαρεστημένοι από τη λειτουργία της δημοκρατίας στη χώρα τους. Αυτό σημαίνει ότι δεν απαιτούνται απλώς μεταρρυθμίσεις του δικαστικού σώματος, αλλά και βελτίωση της κατάστασης των μειονοτήτων. Είναι επίσης σημαντικό να διασφαλιστεί η προστασία της ελευθεροτυπίας. Οι μεταρρυθμίσεις αυτές πρέπει να ξεκινήσουν και να εφαρμοστούν, πάνω από όλα όμως πρέπει να έχουν την υποστήριξη του πληθυσμού. Από τυπική άποψη, η εκπλήρωση των κριτηρίων μπορεί σίγουρα να επιτευχθεί πολύ σύντομα, όμως η διαδικασία αυτή πρέπει να έχει τη στήριξη ολόκληρου του πληθυσμού, ο οποίος και πρέπει να χαιρετίσει την προσχώρηση της Κροατίας στην ΕΕ.
<SPEAKER ID="066" NAME="Jarosław Leszek Wałęsa" AFFILIATION="PPE">
(PL) Κυρία Πρόεδρε, η ένταξη της Τουρκίας στην Ευρωπαϊκή Ένωση προκαλεί έντονες αντιπαραθέσεις σε ορισμένους κύκλους. Για να πραγματοποιηθεί αυτή η διαδικασία με αμοιβαία κατανόηση, πρέπει να εξασφαλίσει υψηλό επίπεδο ποιότητας. " εκπλήρωση αυστηρών, αλλά σαφών προϋποθέσεων, οι οποίες είναι κατανοητές και αποδεκτές και από τις δύο πλευρές, αποτελεί τη βάση της υποδοχής νέων μελών, και αυτό ισχύει επίσης στην περίπτωση της Τουρκίας.
<P>
Θέλω λοιπόν να ευχαριστήσω την εισηγήτρια, κ. Oomen-Ruijten, για την εμπεριστατωμένη έκθεσή της σχετικά με την πρόοδο της Τουρκίας το 2009. Εφέτος, η έκθεση είναι πιο επικριτική και, δυστυχώς, εφιστά την προσοχή στην περιορισμένη πρόοδο που έχει σημειώσει η Τουρκία, ιδίως όσον αφορά ζητήματα που άπτονται των ελευθεριών των πολιτών και του δικαστικού συστήματος. Εντούτοις, η στασιμότητα στη διαδικασία εκδημοκρατισμού δεν ήταν η μόνη εξέλιξη του περασμένου έτους, είναι συνεπώς αναγκαίο να είμαστε επικριτικοί ως προς τις πτυχές στις οποίες δεν σημειώθηκε πρόοδος ή υπήρξε επιδείνωση, όμως πρέπει επίσης να δείχνουμε ότι εκτιμούμε τις αλλαγές προς το καλύτερο. Διότι, από τη μια πλευρά, παραμελείται η ανάγκη ενίσχυσης των αρχών του κράτους δικαίου, στις οποίες στηρίζεται το Σύνταγμα και επομένως πρέπει να αποτελέσουν προτεραιότητα. Από την άλλη πλευρά, όμως, η Τουρκία καταβάλλει μεγάλες προσπάθειες στις διαπραγματεύσεις που έχουν ξεκινήσει, και χαιρετίζω τις αλλαγές και την επιθυμία της Τουρκίας να συνεχίσει τις μεταρρυθμίσεις έτσι ώστε να ανταποκριθεί στα κριτήρια της Κοπεγχάγης.
<P>
Ωστόσο, οι καλές προθέσεις δεν είναι το παν. " Άγκυρα έχει ακόμη πολλές προκλήσεις μπροστά της στην πορεία ένταξης στην Ευρωπαϊκή Ένωση, και οι προκλήσεις αυτές δεν είναι καθόλου εύκολες. Έχω τη βεβαιότητα ότι η Τουρκία θα καταφέρει να ξεπεράσει όλα τα εμπόδια, και εύχομαι στη χώρα κάθε επιτυχία στην προσπάθεια μεταρρύθμισής της.
<SPEAKER ID="067" NAME="Debora Serracchiani" AFFILIATION="S&amp;D">
(IT) Κυρία Πρόεδρε, κυρίες και κύριοι, η ένταξη της Κροατίας στην Ευρωπαϊκή Ένωση υπογραμμίζει την παγίωση μιας ευρωπαϊκής ταυτότητας η οποία είναι σε θέση να εκφράζει τις κοινές αξίες της νέας Ευρώπης μας ενσωματώνοντας συγχρόνως, αντί να αντιπαρέρχεται, τις ιδιαιτερότητες των πολλών κατοίκων της.
<P>
" Δημοκρατία της Κροατίας κατέβαλε αξιόλογες προσπάθειες ώστε να διαμορφώσει τα απαιτούμενα πρότυπα, ιδίως όσον αφορά την καταπολέμηση του οργανωμένου εγκλήματος μέσω νέων μέτρων κατά της μαφίας, πρέπει όμως να καταβάλει περαιτέρω προσπάθειες, ιδίως στον τομέα της δικαιοσύνης, για να μπορέσουν να ολοκληρωθούν οι διαπραγματεύσεις του 2010.
<P>
Οι δημόσιες αρχές της Δημοκρατίας της Κροατίας μπορούν να πραγματοποιήσουν επιπλέον βήματα προόδου για να συμμορφωθούν με τις απαιτήσεις του πρώτου πρωτοκόλλου της Ευρωπαϊκής Σύμβασης Ανθρωπίνων Δικαιωμάτων, που υπογράφηκε το 1952 στο Παρίσι, εξετάζοντας το θέμα της επιστροφής εθνικοποιημένων περιουσιών στους νόμιμους κατόχους τους.
<SPEAKER ID="068" NAME="Sophia in 't Veld" AFFILIATION="ALDE">
(EN) Κυρία Πρόεδρε, καταρχάς, καλωσορίζω και εγώ τον Επίτροπο Füle στο Σώμα.
<P>
" εισηγήτρια κατέθεσε ένα πολύ ισορροπημένο σχέδιο ψηφίσματος. " Τουρκία έχει όντως σημειώσει θετική πρόοδο, εκκρεμούν ωστόσο πολλές πτυχές που μας προκαλούν ανησυχία και χρήζουν επείγουσας αντιμετώπισης. Πρέπει να εξαλειφθεί το αποκρουστικό φαινόμενο των φόνων για λόγους τιμής, όπως και οι δολοφονίες διαφυλικών ατόμων. Μόλις εχθές, πληροφορηθήκαμε το πιο πρόσφατο περιστατικό δολοφονίας μιας διαφυλικής γυναίκας στην Αττάλεια. " τουρκική κυβέρνηση πρέπει να μεριμνήσει επειγόντως ώστε να πάψουν να μένουν ατιμώρητοι οι φόνοι διαφυλικών ατόμων.
<P>
Επιπλέον, απευθύνω εκ νέου έκκληση στην τουρκική κυβέρνηση να εγγυηθεί την ελευθερία του συνεταιρίζεσθαι και να θέσει τέρμα στις συστηματικές απόπειρες απαγόρευσης οργανώσεων LGTB. Στο ψήφισμα απευθύνεται ορθώς έκκληση υπέρ της θρησκευτικής ελευθερίας και της ελευθερίας έκφρασης. Για τους Φιλελευθέρους, αυτές οι ελευθερίες βρίσκονται στο επίκεντρο της δημοκρατίας μας και είναι αδιαπραγμάτευτες προϋποθέσεις ένταξης στην ΕΕ.
<P>
Ωστόσο, όταν ζητούμε από την Τουρκία να συμμορφωθεί με τα ευρωπαϊκά πρότυπα, πρέπει να φροντίζουμε να τηρούμε και οι ίδιοι τα πρότυπα αυτά. Είναι ζήτημα αξιοπιστίας και ηθικού κύρους. " ομοφυλοφιλοφοβία, η υποχρεωτική θρησκευτική εκπαίδευση και οι περιορισμοί της ελευθεροτυπίας πρέπει να καταπολεμηθούν εξίσου στα σημερινά κράτη μέλη.
<SPEAKER ID="069" NAME="Cristian Dan Preda" AFFILIATION="PPE">
(RO) Όπως υπογραμμίζεται και στην έκθεση Oomen-Ruijten, το 2009, η Τουρκία ακολούθησε με αποφασιστικό τρόπο πορεία μεταρρυθμίσεων και καλλιέργειας καλών σχέσεων με τους γείτονές της. Επιπλέον, οι αρχές ενθάρρυναν τον δημόσιο διάλογο για ορισμένα θέματα κρίσιμης σημασίας για τη διαδικασία μεταρρυθμίσεων, όπως: ο ρόλος της δικαστικής εξουσίας, τα δικαιώματα των εθνοτικών μειονοτήτων και ο ρόλος του στρατού στην πολιτική ζωή της χώρας.
<P>
Από την άλλη πλευρά, η υπογραφή της συμφωνίας για τον αγωγό Nabucco ανέδειξε τη συμβολή της Τουρκίας στον ασφαλή εφοδιασμό της Ευρώπης με φυσικό αέριο, όπως καταδεικνύουν επίσης οι διαπραγματεύσεις της Τουρκίας για την ένταξή της στην Ευρωπαϊκή Κοινότητα Ενέργειας.
<P>
" Τουρκία έχει αποδείξει τον κρίσιμο ρόλο της ως κεντρικός παράγοντας στην περιοχή εξομαλύνοντας τις σχέσεις της με την Αρμενία και βελτιώνοντας τις σχέσεις με το Ιράκ και την περιφερειακή κουρδική κυβέρνηση. Εξυπακούεται ότι δεν πρέπει να λησμονούμε ούτε τη συνεργασία της στο πλαίσιο της συνέργειας του Εύξεινου Πόντου, η οποία εγκαινιάστηκε προ τριετίας με σκοπό την προαγωγή της σταθερότητας και των μεταρρυθμίσεων στις χώρες γύρω από τον Εύξεινο Πόντο.
<P>
Τέλος, δεν πρέπει να λησμονήσουμε ορισμένους από τους θεμελιώδεις λόγους οι οποίοι συνηγορούν υπέρ της ένταξης της χώρας αυτής στην Ευρωπαϊκή Ένωση. " Τουρκία αποτελεί σαφώς μέλος της ευρωπαϊκής οικογένειας και είναι σημαντικός εταίρος στον διάλογο μεταξύ των πολιτισμών. " προσέγγιση μιας κοσμικής, δημοκρατικής και σύγχρονης Τουρκίας με την Ευρωπαϊκή Ένωση αποτελεί σίγουρα πλεονέκτημα για την κοινότητά μας.
<SPEAKER ID="070" NAME="Csaba Sándor Tabajdi" AFFILIATION="S&amp;D">
(HU) Χαίρομαι ιδιαίτερα που το χαρτοφυλάκιο της διεύρυνσης ανατίθεται στον Επίτροπο Füle, ο οποίος, ως κεντροευρωπαίος πολιτικός, μπορεί να κατανοήσει καλύτερα το μεγάλο βάρος που κουβαλούν οι χώρες της Νοτιανατολικής Ευρώπης και των Δυτικών Βαλκανίων σε σχέση με τις εθνοτικές και διεθνικές συγκρούσεις και τις διμερείς διαφορές μεταξύ γειτονικών χωρών. Τα Δυτικά Βαλκάνια και τα Βαλκάνια δεν υπήρξαν ποτέ σταθερά, εκτός από το σύντομο διάλειμμα της τιτοϊκής Γιουγκοσλαβίας. " ένταξη στην Ένωση είναι η μόνη επιλογή για τη σταθεροποίηση της περιοχής. Αυτό αποδείχθηκε από τα κύματα ένταξης του 2004 και του 2007, όπως καταδεικνύει, λόγου χάρη, ο εξαιρετικά θετικός αντίκτυπος στις σχέσεις μεταξύ της Ουγγαρίας και της Ρουμανίας.
<P>
Συγχρόνως, θέλω να επιστήσω την προσοχή του Επιτρόπου Füle και του Κοινοβουλίου στο γεγονός ότι όλα τα προβλήματα μεταξύ εθνοτήτων, όλα τα μείζονα ζητήματα και οι σχέσεις γειτονίας πρέπει να διευθετηθούν πριν από την ένταξη, διότι η Ευρωπαϊκή Ένωση δεν θα είναι σε θέση να διαχειριστεί τέτοιου είδους ζητήματα μετά την προσχώρηση των ενδιαφερόμενων χωρών. Αρκεί να λάβετε υπόψη το ανεπίλυτο πρόβλημα των Ρώσων στη Λετονία, ή στη Σλοβακία, όπου οι πολιτικές της κυβέρνησης Fico έχουν προκαλέσει ένταση στις σχέσεις μεταξύ της σλοβακικής πλειονότητας και της ουγγρικής μειονότητας.
<P>
Επομένως, στην περίπτωση των Δυτικών Βαλκανίων, όπου αυτά τα προβλήματα είναι ακόμη πιο σύνθετα, είναι εξαιρετικά σημαντικό να διευθετηθούν για καθεμία από τις ενδιαφερόμενες χώρες. " Κροατία είναι χώρα γειτονική με την Ουγγαρία, οπότε έχει τεράστια σημασία να επιτευχθεί η ένταξη της Κροατίας στην Ευρωπαϊκή Ένωση το ταχύτερο δυνατόν. Είναι πολύ σημαντικό να αναλάβει τις ευθύνες της η Κροατία για τα γεγονότα του πολέμου, και να επιτρέψει τον επαναπατρισμό των προσφύγων. Πρόκειται για ένα πολύ σημαντικό ζήτημα. Οι διαπραγματεύσεις με τη Μακεδονία πρέπει να αρχίσουν όσο το δυνατόν γρηγορότερα, όπως άλλωστε αναφέρεται στην εξαίρετη έκθεση του κ. Thaler. Τέλος, ως προς την περίπτωση της Τουρκίας, όσο δεν παρέχεται στους Κούρδους η ευρύτερη δυνατή αυτονομία, όσο δεν επιλύονται τα προβλήματα που αφορούν τα δικαιώματα των γυναικών και των σεξουαλικών μειονοτήτων, και όσο δεν απολογείται η Τουρκία για τη γενοκτονία των Αρμενίων, η εν λόγω χώρα δεν μπορεί να γίνει μέλος της Ευρωπαϊκής Ένωσης.
<SPEAKER ID="071" NAME="Metin Kazak" AFFILIATION="ALDE">
(FR) Κυρία Πρόεδρε, κυρίες και κύριοι, συγχαίρω την κ. Oomen-Ruijten για το επίπονο έργο που ανέλαβε να φέρει εις πέρας. Ωστόσο, έχω την εντύπωση ότι υπάρχουν διαφορές μεταξύ του κειμένου που εγκρίθηκε πέρυσι και του κειμένου που μας παρουσιάζεται σήμερα για την περίπτωση της Τουρκίας.
<P>
Το Κοινοβούλιο, στο ψήφισμά του για το 2009, υπογράμμισε τις διαπραγματεύσεις στην Κύπρο, αλλά δεν έθεσε καμία προϋπόθεση σε σχέση με τους εποικισμούς ή την κατάσταση στην Αμμόχωστο. Τα θέματα αυτά αντιμετωπίζονται στα έξι κεφάλαια των διαπραγματεύσεων που διεξάγονται υπό την αιγίδα των "νωμένων Εθνών. Ως εκ τούτου, εκτιμώ ότι, υιοθετώντας μια τόσο έντονη και μονόπλευρη θέση, το Κοινοβούλιο ενδέχεται να βλάπτει αυτές τις διαπραγματεύσεις και να μας καθιστά μεροληπτικούς.
<P>
Όπως υπογράμμισε ο προηγούμενος Επίτροπος στις 16 Νοεμβρίου 2006, η απόδοση της Αμμοχώστου στους νόμιμους κατοίκους της είναι ένα θέμα που πρέπει να διευθετηθεί υπό την αιγίδα του Ο"Ε, και στο πλαίσιο της συνολικής διευθέτησης του κυπριακού ζητήματος.
<P>
Επιτρέψτε μου να παραθέσω ένα ακόμη από τα συμπεράσματα του Συμβουλίου. Το 2004, η τουρκοκυπριακή κοινότητα εξέφρασε με σαφήνεια την προτίμησή της για ένα μέλλον στους κόλπους της ΕΕ. Το Συμβούλιο αποφάσισε να θέσει τέρμα στην απομόνωση της κοινότητας αυτής και να διευκολύνει την επανένωση της Κύπρου ενθαρρύνοντας την οικονομική ανάπτυξη της τουρκοκυπριακής κοινότητας.
<P>
(Χειροκροτήματα)
<SPEAKER ID="072" NAME="György Schöpflin" AFFILIATION="PPE">
(EN) Κυρία Πρόεδρε, καλωσορίζω τον Επίτροπο Füle και τον κ. υπουργό. Όλοι πρέπει να είναι ικανοποιημένοι από την πρόοδο που σημειώνει η Κροατία για την ολοκλήρωση της διαδικασίας ένταξής της. Κρίσιμοι τομείς της διακυβέρνησης πρέπει να προσαρμοστούν στις απαιτήσεις του κοινοτικού κεκτημένου, και ορισμένες από αυτές τις αλλαγές -και επ' αυτού πρέπει να είμαστε σαφείς- είναι πιθανόν να έρθουν σε αντίθεση με την παράδοση και τις προσδοκίες. Συνεπώς, η διαπραγμάτευση του μετασχηματισμού της χώρας απαιτεί τεράστιο απόθεμα πολιτικής βούλησης.
<P>
Επιτρέψτε μου να προσθέσω ότι οι προσπάθειες είναι πολύ αξιόλογες, ιδίως για ένα σχετικά μικρό κράτος όπως η Κροατία ή, ως προς το θέμα αυτό -και ισχύει το ίδιο- για τα υπόλοιπα κράτη των Δυτικών Βαλκανίων. " ένταξη στην ΕΕ -την οποία φρονώ ότι μπορούμε να θεωρούμε δεδομένη- προσφέρει μια σειρά από πλεονεκτήματα σε πολιτικό, οικονομικό και πολιτιστικό επίπεδο καθώς και σε επίπεδο ασφάλειας.
<P>
Το μεγαλύτερο πρόβλημα προσαρμογής έγκειται, ωστόσο, αλλού. Είναι άλλο πράγμα η αλλαγή της διάρθρωσης της δημόσιας διοίκησης και εντελώς διαφορετικό η αλλαγή νοοτροπιών στην κοινωνία και η υιοθέτηση ριζικά διαφορετικών αντιλήψεων από τους τύπους και το περιεχόμενο που έχουν αναπτυχθεί στην Ευρωπαϊκή Ένωση. Τα δύο αυτά στοιχεία συχνά απέχουν πάρα πολύ, και είναι βέβαιο ότι θα υπάρχουν πάντα στοιχεία εντός της κοινωνίας, μερικά εκ των οποίων θα είναι μάλιστα πολύ ισχυρά, τα οποία θα θεωρούν ότι η νέα κατάσταση τους δημιουργεί μόνον προβλήματα.
<P>
Δεν πρέπει να τρέφουμε αυταπάτες γι' αυτό. Οι κροατικές αρχές δεν πρέπει να ολοκληρώσουν απλώς τις διαπραγματεύσεις τους με την Ευρωπαϊκή Ένωση· καλούνται συγχρόνως να καταβάλουν προσπάθειες για τη μεταβολή κοινωνικών στάσεων. Αυτό ενδέχεται να αποδειχθεί πολύ δυσκολότερο.
<SPEAKER ID="073" NAME="Μαρία-Ελένη Κοππά" AFFILIATION="S&amp;D">
Κυρία Πρόεδρε, οι τρεις εκθέσεις που συζητάμε σήμερα εκφράζουν τη σταθερή θέση του Ευρωπαϊκού Κοινοβουλίου υπέρ της συνέχισης της διαδικασίας διεύρυνσης. Οι διαφορές όμως είναι σημαντικές.
<P>
Θέλω, αρχικά, να συγχαρώ τον Hannes Swoboda για την έκθεση σχετικά με την Κροατία. Είναι μεγάλη χαρά όλων μας, ότι η χώρα αυτή, σε λίγο καιρό, θ' ανήκει στην οικογένεια της Ευρωπαϊκής Ένωσης.
<P>
Σε ότι αφορά την Τουρκία, το μήνυμα της εξαιρετικά ισορροπημένης έκθεσης της κυρίας Oomen-Ruijten, είναι το ίδιο με τις προηγούμενες χρονιές και είναι σταθερό. " Τουρκία οφείλει να συμμορφωθεί με όλες τις συμβατικές υποχρεώσεις της, όπως συνέβη και με όλες τις προηγούμενες υπό ένταξη χώρες. " ένταξη είναι και πρέπει να είναι ο τελικός στόχος. Όμως δεν μπορεί να υπάρξει ένταξη à la carte στα μέτρα της Τουρκίας. " Τουρκία είναι μια μεγάλη χώρα, που οφείλει να δεχτεί ότι η συνέχιση των μεταρρυθμίσεων, ο σεβασμός των ανθρωπίνων δικαιωμάτων, η ουσιαστική συμβολή της για την επίλυση του Κυπριακού, οι σχέσεις καλής γειτονίας, η άρση του casus belli εναντίον κράτους μέλους, αποτελούν τα βήματα για να προσεγγίσει την Ένωση.
<P>
Για την Πρώην Γιουγκοσλαβική Δημοκρατία της Μακεδονίας, η έκθεση του συναδέλφου Zoran Thaler, στέλνει ένα θετικό μήνυμα στην χώρα. Από ελληνικής πλευράς καλούμε την ηγεσία της FYROM να έρθει με καλή πίστη στο διάλογο, ώστε στα πλαίσια του Ο"Ε να βρεθεί μια κοινή αποδεκτή λύση. " ελληνική κυβέρνηση γνωρίζει ότι απαιτείται μια νέα δυναμική στη διαδικασία και έχει γνήσια θέληση να δοθεί λύση στο ζήτημα. Αναμένουμε μια εξίσου ειλικρινή στάση και από την άλλη πλευρά.
<SPEAKER ID="074" NAME="Andrey Kovatchev" AFFILIATION="PPE">
(BG) Κυρία Πρόεδρε, κύριε Επίτροπε, καλωσορίσατε στο Σώμα. Σας εύχομαι κάθε επιτυχία στο έργο σας. Ευχαριστώ τον κ. Swoboda, τον κ. Thaler και την κ. Oomen-Ruijten για τις ισορροπημένες, αντικειμενικές εκθέσεις τους.
<P>
Το Ευρωπαϊκό Κοινοβούλιο έχει εκδηλώσει επανειλημμένως την πολιτική του βούληση υπέρ της ένταξης των χωρών των Δυτικών Βαλκανίων στην Ευρωπαϊκή Ένωση και έχει εκφράσει την προθυμία του να βοηθήσει τις χώρες αυτές να εκπληρώσουν γρήγορα τα κριτήρια ένταξης. " Κροατία βρίσκεται στην τελική ευθεία. Ευελπιστώ ειλικρινώς ότι η Συνθήκη Προσχώρησης της χώρας αυτής θα υπογραφεί εφέτος. " Πρώην Γιουγκοσλαβική Δημοκρατία της Μακεδονίας έχει σημειώσει πρόοδο ως προς την εκπλήρωση των κριτηρίων για την έναρξη της προενταξιακής διαδικασίας. Το Ευρωπαϊκό Συμβούλιο αναμένεται να επιβεβαιώσει την απόφαση που έλαβε στα τέλη του περασμένου έτους η Ευρωπαϊκή Επιτροπή και να ξεκινήσει τη διαδικασία ένταξης. Για να καταστεί αυτό δυνατό, εκτιμώ ότι η Πρώην Γιουγκοσλαβική Δημοκρατία της Μακεδονίας πρέπει να καταβάλει περαιτέρω προσπάθειες για την επίλυση των προβλημάτων με τους γείτονές της σύμφωνα με το ευρωπαϊκό πνεύμα. Αν οι αρχές των Σκοπίων διαθέτουν την πολιτική βούληση να μην χρησιμοποιήσουν την ιστορία -είτε την αρχαία είτε και την πιο πρόσφατη- και να επιχειρηματολογήσουν με βάση τρέχουσες πολιτικές ή εθνικές προθέσεις, η επίτευξη συμβιβασμού είναι εφικτή. " Ιστορία πρέπει να μας φέρνει πιο κοντά, όχι να μας διχάζει. Ας αφήσουμε τους ιστορικούς να καταλήξουν στα ακαδημαϊκά τους πορίσματα, δεν πρέπει όμως να στέκονται εμπόδιο στην ευρωπαϊκή προοπτική καμίας υποψήφιας χώρας. Οι λεγόμενες δηλώσεις μίσους δεν πρέπει να γίνονται ανεκτές. Θέλω να αναφέρω ειδικότερα τα σχολικά εγχειρίδια που χρησιμοποιούν τα παιδιά στα σχολεία. Δεν πρέπει να περιλαμβάνουν περιγραφές οι οποίες προάγουν επιθετικές στάσεις έναντι άλλων κρατών μελών.
<P>
" ενίσχυση της εμπιστοσύνης στα Βαλκάνια δεν θα επιτευχθεί μόνον μέσω του προγράμματος ελευθέρωσης των θεωρήσεων, το οποίο έχει τεθεί ήδη σε λειτουργία, γεγονός για το οποίο εκφράζω την ικανοποίησή μου, αλλά επίσης, κατά την άποψή μου, μέσω του κοινού εορτασμού ιστορικών επετείων και ηρώων που είναι κοινοί για ορισμένες χώρες των Βαλκανίων. Ευελπιστώ ότι οι συστάσεις που διατυπώνονται στις εκθέσεις θα ληφθούν υπόψη από τα αρμόδια όργανα των κρατών μελών. Εύχομαι στην Κροατία, τη Μακεδονία και την Τουρκία κάθε επιτυχία στην ευρωπαϊκή τους πορεία.
<SPEAKER ID="075" NAME="Evgeni Kirilov" AFFILIATION="S&amp;D">
(EN) Κυρία Πρόεδρε, πρέπει να συνεχίσουμε να στηρίζουμε την προοπτική ένταξης των χωρών των Δυτικών Βαλκανίων στην ΕΕ. " όλη διαδικασία ενισχύει τη σταθερότητα, και πρέπει να διατηρήσουμε αυτή τη δυναμική.
<P>
Ως εισηγητής για την ελευθέρωση των θεωρήσεων στην αντιπροσωπεία στη Μικτή Κοινοβουλευτική Επιτροπή ΕΕ-Πρώην Γιουγκοσλαβικής Δημοκρατίας της Μακεδονίας, εκτιμώ ότι η θέσπιση του καθεστώτος απαλλαγής από θεωρήσεις στη χώρα αποτέλεσε πολύ σημαντικό στοιχείο ενθάρρυνσης του πληθυσμού της. Στην τελευταία έκθεση της Επιτροπής επισημαίνεται ότι η ΠΓΔΜ έχει σημειώσει πρόοδο σε πολλούς τομείς, και αυτό είναι αξιέπαινο.
<P>
Κατάγομαι από μια γειτονική χώρα, τη Βουλγαρία, και εμείς, ως γειτονικές χώρες, παρατηρούμε ορισμένες ανησυχητικές τάσεις. Κατά τη γνώμη μου, δεν πρέπει να προηγηθεί η εξέταση του ζητήματος της ονομασίας. " οικοδόμηση του μακεδονικού έθνους ξεκίνησε μετά τον Δεύτερο Παγκόσμιο Πόλεμο και τώρα μεγάλο μέρος του πληθυσμού αυτοπροσδιορίζεται ως Μακεδόνες. Εντούτοις, οφείλουμε να παραμείνουμε προσηλωμένοι στις αξίες μας: δεν είναι δυνατόν να ανεχόμαστε η οικοδόμηση εθνών να συγχέεται με την εθνικιστική ρητορική ή με την κατάφωρη αλλοίωση της Ιστορίας, φτάνοντας μέχρι και τα αρχαία χρόνια. Δεύτερον, η κατάφαση της εθνικής ταυτότητας δεν πρέπει να οδηγεί στην καλλιέργεια ξενοφοβικών αισθημάτων κατά πολιτών οι οποίοι δηλώνουν ότι έχουν βουλγαρική καταγωγή. Τα άτομα αυτά υπόκεινται σε φραστική και σωματική βία, ενώ υφίστανται ακόμη και δικαστικές διώξεις με κατασκευασμένα κατηγορητήρια.
<SPEAKER ID="076" NAME="Μαριέττα Γιαννάκου" AFFILIATION="PPE">
Κυρία Πρόεδρε, θέλω να συγχαρώ τον Επίτροπο και να του ευχηθώ κάθε επιτυχία σ' έναν πολύ σημαντικό τομέα που έχει αναλάβει.
<P>
Είναι γεγονός ότι η Ευρώπη μπορεί και έχει το δικαίωμα να συνεχίσει να διευρύνεται. Ιδιαίτερα μάλιστα στον χώρο των Δυτικών Βαλκανίων, οι λαοί αυτοί έχουν δικαίωμα σε καλύτερη τύχη καθώς και να συμμεριστούν επί της ουσίας τις πραγματικές ευρωπαϊκές αξίες.
<P>
Όμως, θα πρέπει να σημειώσουμε ότι ιδιαίτερα για την Πρώην Γιουγκοσλαβική Δημοκρατία της Μακεδονίας, το καλύτερο θα ήταν το Κοινοβούλιο μας να δώσει ένα πολύ συγκεκριμένο μήνυμα: ότι για να γίνει κανείς μέλος της Ευρώπης, δεν πρέπει να χρησιμοποιεί την ιστορία, στα μέτρα του, ως εργαλείο, πρέπει να συνηθίσει να συμβάλει στις διαδικασίες των "νωμένων Εθνών καθώς και να λύνει με διπλωματικό -και όχι με προπαγανδιστικό- τρόπο τα προβλήματά του. Έτσι λοιπόν, πρέπει να κληθεί να δράσει η Πρώην Γιουγκοσλαβική Δημοκρατία της Μακεδονίας, αν θέλει να έχει σύντομα μέλλον.
<P>
Θέλω να συγχαρώ την κ. Oomen-Ruijten για την καταπληκτική έκθεσή της για την Τουρκία, να συγχαρώ, επίσης, τον κ. Swoboda και βέβαια τον κ. Thaler, παρά το γεγονός ότι με την προσέγγιση που έχει -όπως και με την έκθεσή του- έχω συγκεκριμένες διαφωνίες.
<P>
Κυρία Πρόεδρε, κύριες και κύριοι συνάδελφοι είναι απόλυτη ανάγκη να συνειδητοποιήσουμε ότι με συμβιβασμούς, οι οποίοι δεν αποδίδουν την αλήθεια και την πραγματικότητα, τα προβλήματα θα παρουσιασθούν ξανά στο μέλλον. Από την άλλη πλευρά, κυρία Πρόεδρε, όσον αφορά στην Τουρκία, θέλω να πω ότι έγιναν προσπάθειες, αλλά καμία μεγάλη κίνηση η οποία θα μας επέτρεπε να πούμε πως η Τουρκία λύνει τα προβλήματά της με διπλωματικό τρόπο, δηλαδή η απόσυρση ή η έναρξη απόσυρσης των στρατευμάτων της από μία ευρωπαϊκή χώρα, την Κύπρο.
<SPEAKER ID="077" NAME="Wolfgang Kreissl-Dörfler" AFFILIATION="S&amp;D">
(DE) Κυρία Πρόεδρε, κυρίες και κύριοι, επιτρέψτε μου να σας συγχαρώ και εγώ με τη σειρά μου, κύριε Füle, για την ανάληψη των νέων καθηκόντων σας, και να σας ευχηθώ καλή επιτυχία σε αυτό το πολύ σημαντικό έργο.
<P>
Διευκρινίσατε ήδη στην αρμόδια κοινοβουλευτική επιτροπή ότι οι διαπραγματεύσεις με την Τουρκία αφορούν την ένταξή της και όχι την τρελή ιδέα μιας προνομιακής εταιρικής σχέσης, η οποία δεν έχει εκτεθεί ποτέ με ικανοποιητικό τρόπο δημοσίως από τους υποστηρικτές της. Ωστόσο, διευκρινίσατε επίσης -και χαιρετίσαμε θερμά αυτή σας τη θέση- ότι και οι δύο πλευρές, η Ευρωπαϊκή Ένωση και η Τουρκία, πρέπει να ανταποκριθούν στις υποχρεώσεις και τις δεσμεύσεις που έχουν αναλάβει. Στην προκειμένη περίπτωση, κύριε Posselt, ισχύει η αρχή της τήρησης των συμφωνηθέντων ("pacta sunt servanda"). Πρέπει να σας είναι γνωστή η φράση αυτή, καθώς την χρησιμοποιούσε ο εντιμότατος πρώην αρχηγός σας.
<P>
Υπάρχει μια ακόμη πτυχή την οποία θεωρώ πολύ σημαντική. Φυσικά, η Τουρκία έχει ακόμη πολλή δουλειά μπροστά της, το ίδιο όμως και η Ευρωπαϊκή Ένωση, είτε πρόκειται για το ζήτημα της Κύπρου, είτε για τον σεβασμό των δικαιωμάτων των μειονοτήτων στην Τουρκία, είτε για τις πολιτικές και στρατιωτικές πτυχές. Ωστόσο, ένα πράγμα είναι σαφές. " πρόοδος δεν πρόκειται ποτέ να είναι γραμμική. Αυτό το γνωρίζουμε και από την ιστορία της Ευρωπαϊκής Ένωσης. Αρκεί να εξετάσει κανείς τις διαδικασίες και τις εξελίξεις όσον αφορά την υιοθέτηση της Συνθήκης της Λισαβόνας. Πάντα θα υπάρχει πρόοδος και οπισθοδρομήσεις στη διαδικασία της τουρκικής ένταξης.
<P>
Ένα άλλο στοιχείο που είναι προφανές είναι το γεγονός ότι, όταν η Τουρκία εκπληρώσει όλες τις απαιτήσεις, όταν μπορέσει να αποδεχτεί το σύνολο του κοινοτικού κεκτημένου, θα είναι μια εντελώς διαφορετική χώρα. Ωστόσο, η Συνθήκη της Λισαβόνας θα έχει επιφέρει επίσης μόνιμες αλλαγές στην Ευρωπαϊκή Ένωση. Αυτό πρέπει να το γνωρίζουμε. Όπως άλλωστε προανέφερα, και οι δύο πλευρές πρέπει να εκπληρώσουν τις δεσμεύσεις τους.
<SPEAKER ID="078" NAME="Alojz Peterle" AFFILIATION="PPE">
(SL) Αν η Ευρωπαϊκή Ένωση επιθυμεί ειλικρινώς να διαδραματίσει ισχυρότερο ρόλο στη διεθνή σκηνή, οφείλει να διασφαλίσει την ενίσχυση του ρόλου της στο εσωτερικό της ίδιας της Ευρώπης. Αυτό συνεπάγεται την ολοκλήρωση του εγχειρήματος ενοποίησης της Ευρώπης στο νοτιοανατολικό της τμήμα. Δεν χρειαζόμαστε μόνον μια ευρωπαϊκή προοπτική, χρειαζόμαστε επίσης δυναμισμό και ώθηση.
<P>
Χαίρομαι που μας δίνεται η ευκαιρία να καλωσορίσουμε την πρόοδο που έχει σημειωθεί και στις τρεις χώρες για τις οποίες συζητούμε, και συγχαίρω εν προκειμένω τους εισηγητές Ria Oomen-Ruijten, Zoran Thaler και Hannes Swoboda για την πολύ καλή δουλειά τους. Χαίρομαι ιδιαίτερα για το γεγονός ότι και οι τρεις χώρες έδωσαν ιδιαίτερη έμφαση στην καλλιέργεια των σχέσεων με τους γείτονές τους.
<P>
Έγινε επίσης μνεία της συμφωνίας διαιτησίας μεταξύ της Σλοβενίας και της Κροατίας. Είναι γεγονός ότι οι κυβερνήσεις της Κροατίας και της Σλοβενίας προσεγγίζουν υπό πολύ διαφορετικό πρίσμα το κεντρικό ζήτημα αυτής της συμφωνίας, γεγονός που δεν συμβάλλει ιδιαίτερα στην προώθηση της αμοιβαίας εμπιστοσύνης. Καλώ και τις δύο κυβερνήσεις να αξιοποιήσουν όλες τις ευκαιρίες που τους προσφέρονται σε διμερές επίπεδο για να καταλήξουν σε ενιαία ερμηνεία της συμφωνίας και να προωθήσουν κλίμα σχέσεων καλής γειτονίας, το οποίο θα έχει ως αποτέλεσμα την επιτυχή έκβαση της διαδικασίας ένταξης.
<P>
Συγχαίρω ειλικρινώς τον Επίτροπο Füle για την ανάληψη αυτού του υπεύθυνου ρόλου και του εύχομαι κάθε επιτυχία ως προς την επίτευξη των φιλόδοξων αυτών στόχων. Ομοίως, εύχομαι καλή επιτυχία και πολλή σοφία στην ισπανική Προεδρία.
<SPEAKER ID="079" NAME="Emine Bozkurt" AFFILIATION="S&amp;D">
(NL) Οι γείτονες βοηθούν ο ένας τον άλλον, και αλληλοϋποστηρίζονται. Όταν η κατάσταση είναι καλή στη γειτονιά, είναι καλή και για τους ανθρώπους που ζουν εκεί. " Τουρκία και η Κύπρος είναι γείτονες. Όταν κοιτάζουν προς την αυλή του γείτονά τους, δεν βλέπουν η μία την άλλη χώρα, αλλά τους Τουρκοκυπρίους, οι οποίοι βρίσκονται παγιδευμένοι ανάμεσα στους δύο.
<P>
Προκειμένου να διασφαλιστεί ότι όλοι οι κάτοικοι της Κύπρου θα μπορέσουν και πάλι να ζήσουν πραγματικά μαζί, απαιτείται μια λύση η οποία θα υποχρεώνει όλους τους γείτονες να αναλάβουν τις ευθύνες που τους αναλογούν. Ο Γενικός Γραμματέας του Ο"Ε, κ. Ban Ki Moon, εξέφρασε την περασμένη εβδομάδα την πεποίθηση ότι η εξεύρεση λύσης στο Κυπριακό ενδέχεται να είναι προ των πυλών. Το παρόν Κοινοβούλιο καλείται να αναλάβει σημαντικό ρόλο και να συμβάλει θετικά στην κατάσταση στην Κύπρο, αναζητώντας με εποικοδομητικό τρόπο λύσεις και απομακρύνοντας τα υπάρχοντα εμπόδια, αντί να ορθώνει νέα. Πράγματι, η Τουρκία πρέπει να υποχρεωθεί να καταβάλει προσπάθειες προκειμένου να διευκολυνθεί η επίλυση του προβλήματος. Αυτό ζητούμε στην έκθεση επί της οποίας καλούμαστε σήμερα να ψηφίσουμε. Προσπάθειες, όμως, δεν πρέπει να καταβάλει μόνον η Τουρκία. Όλοι οι εμπλεκόμενοι πρέπει να συμμετάσχουν στη διαμόρφωση θετικού κλίματος, το οποίο θα επιτρέψει την εξεύρεση αξιόπιστης λύσης. Σε τελευταία ανάλυση, άλλωστε, αυτό επιθυμούμε όλοι: μια λύση.
<P>
Πρέπει να υποστηρίξουμε επίσης την υποψήφια χώρα Μακεδονία, όσον αφορά το θέμα της ονομασίας της, έτσι ώστε να καταστεί δυνατό να αρχίσουν οι διαπραγματεύσεις. Ως κράτη μέλη, πρέπει να διασφαλίσουμε ότι δεν θα αποτελέσουμε μέρος του προβλήματος, αλλά ότι, απεναντίας, θα συμβάλουμε στην εξεύρεση λύσης.
<P>
" Πρώην Γιουγκοσλαβική Δημοκρατία της Μακεδονίας έχει σημειώσει πολύ μεγάλη πρόοδο, και μπορεί να αποτελέσει παράδειγμα για τις υπόλοιπες χώρες των Βαλκανίων, προσφέροντας επίσης μια ευκαιρία για την ενίσχυση της σταθερότητας στην περιοχή. Πρέπει να εντείνουμε τις προσπάθειές μας σε αυτή την περιοχή, έτσι ώστε να επιτύχουμε την ανάπτυξη των σημαντικότερων εξαγωγικών προϊόντων της ΕΕ: της δημοκρατίας, των ανθρωπίνων δικαιωμάτων, της ειρήνης και της ασφάλειας.
<SPEAKER ID="080" NAME="Miroslav Mikolášik" AFFILIATION="PPE">
(SK) " Κροατία επιδεικνύει την αποφασιστικότητά της να ενταχθεί στην ΕΕ πραγματοποιώντας σαφή βήματα προς την κατεύθυνση της εκπλήρωσης των κριτηρίων. Οι μεταρρυθμίσεις της δημόσιας διοίκησης και της δικαιοσύνης, καθώς και η καταπολέμηση της διαφθοράς και του οργανωμένου εγκλήματος αντικατοπτρίζουν αυτή την πολιτική βούληση. Στον τομέα της δικαιοσύνης, αυξήθηκε η διαφάνεια, μειώθηκε ο αριθμός των εκκρεμών δικαστικών υποθέσεων και περιορίστηκαν οι υπερβολικά σχοινοτενείς διαδικασίες. Ένας σημαντικός παράγοντας είναι η συνεχιζόμενη αποκάλυψη εγκλημάτων πολέμου, για την οποία η Κροατία συνεργάζεται πλήρως με το Διεθνές Ποινικό Δικαστήριο. " Κροατία παρουσιάζει ικανοποιητικό επίπεδο ρυθμιστικής εναρμόνισης με το κοινοτικό κεκτημένο. Πραγματοποιεί σημαντικές νομοθετικές και θεσμικές αλλαγές με σκοπό την καταπολέμηση του οργανωμένου εγκλήματος και της μαφίας και την ενίσχυση της διασυνοριακής συνεργασίας με τις αρχές επιβολής του νόμου γειτονικών χωρών.
<P>
Ο τραπεζικός τομέας στην Κροατία είναι υγιής, οι επενδυτές έχουν εμπιστοσύνη στην κατάσταση της οικονομίας, και η μακροοικονομική σταθερότητα έχει διατηρηθεί. Πρέπει ακόμη να ολοκληρωθεί το πρόγραμμα μικρής κλίμακας ιδιωτικοποιήσεων και να μειωθεί η κρατική παρέμβαση στην οικονομία. Κατά τη γνώμη μου, η συμφιλίωση μεταξύ Κροατών και Σέρβων, η βελτιωμένη προστασία των μειονοτικών δικαιωμάτων και η ενσωμάτωση των προσφύγων, περιλαμβανομένης της ανοικοδόμησης κατοικιών, αποτελούν ιδιαίτερα αξιέπαινες εξελίξεις. Ως εκ τούτου, απευθύνω έκκληση στην Κροατία να προωθήσει την καλλιέργεια πνεύματος πολιτικής υπευθυνότητας και τη διενέργεια δημοσίου διαλόγου για την ένταξη της χώρας στην ΕΕ, δεδομένου ότι μόνον το ένα τρίτο του πληθυσμού θεωρεί σήμερα επωφελή την ένταξη στην ΕΕ. Θέλω επίσης να συγχαρώ τον νέο Επίτροπο, κ. Füle, και να τον καλωσορίσω στον νέο του ρόλο.
<SPEAKER ID="081" NAME="Justas Vincas Paleckis" AFFILIATION="S&amp;D">
(EN) Κυρία Πρόεδρε, καλωσορίζω τον Επίτροπο Füle και συγχαίρω τους συντάκτες των τριών εξαιρετικά ισορροπημένων εκθέσεων που συζητούμε σήμερα. Δεν υπάρχει αμφιβολία ότι η προοπτική της ένταξης στην ΕΕ έχει ωθήσει την Τουρκία να αλλάξει προς το καλύτερο. Εξάλλου, αυτή η μουσουλμανική χώρα είναι μοναδική από την άποψη ότι πραγματοποίησε τα πρώτα βήματα προς την υιοθέτηση των ευρωπαϊκών αξιών πριν από σχεδόν 100 χρόνια και, παρά τους ποικίλους ανέμους της Ιστορίας, δεν παρέκλινε από αυτή την πορεία. " Τουρκία είναι το δυτικότερο κράτος της Ανατολής και το ανατολικότερο κράτος της Δύσης, γι' αυτό ο μοναδικός της ρόλος δεν είναι μόνον ευρωπαϊκός αλλά και παγκόσμιος.
<P>
" Άγκυρα πρέπει να επιταχύνει τις μεταρρυθμίσεις, να επιδιώξει με μεγαλύτερη αποφασιστικότητα την εξεύρεση συμβιβαστικής λύσης στο κυπριακό πρόβλημα και να προωθήσει περαιτέρω τη συμφιλίωσή της με την Αρμενία. Ωστόσο, υποστηρίζω ενθέρμως τη θέση της Ομάδας των Σοσιαλιστών και Δημοκρατών ότι η προοπτική ένταξης της Τουρκίας στην ΕΕ δεν πρέπει να αντικατασταθεί από κανένα Ersatzlösung και από καμία άλλη εκδοχή υποκατάστατου.
<SPEAKER ID="082" NAME="Francisco José Millán Mon" AFFILIATION="PPE">
(ES) Κυρία Πρόεδρε, επιτρέψτε μου να καλωσορίσω τον κ. Επίτροπο. Αυτή τη δεκαετία, η πολιτική διεύρυνσης υπήρξε η μεγαλύτερη επιτυχία της Ευρωπαϊκής Ένωσης, μαζί με το ευρώ. " πολιτική αυτή δεν πρέπει να ανασχεθεί. Επιπλέον, δεν μπορούμε να αθετήσουμε τις δεσμεύσεις που έχουμε αναλάβει έναντι υποψηφίων χωρών, ενώ πρέπει να σεβόμαστε επίσης τις γνωστές σε όλους αρχές της ολοκλήρωσης και της τήρησης των προβλεπόμενων όρων.
<P>
Δεν πρέπει άλλωστε να λησμονούμε την ικανότητα ένταξης της Ένωσης ή την ανάγκη επικοινωνίας με τους πολίτες σχετικά με το θέμα της διεύρυνσης αλλά και σχετικά με τα πλεονεκτήματα και τις συνέπειές της.
<P>
Λόγω των χρονικών περιορισμών, θα προβώ απλώς σε ορισμένα σύντομα σχόλια. Καταρχήν, οι υποψήφιες χώρες πρέπει να διευθετήσουν εκ των προτέρων τις όποιες εδαφικές τους διαφορές και παρόμοια ζητήματα που μπορεί να υφίστανται μεταξύ τους και με κράτη μέλη της Ένωσης, έτσι ώστε να μην επιβραδυνθεί στη συνέχεια η λειτουργία της Ένωσης.
<P>
Στην περίπτωση της Τουρκίας, θέλω ειδικότερα να τονίσω ότι είναι πολύ σημαντικό να διατηρηθεί, ή και να επιταχυνθεί, ο ρυθμός των μεταρρυθμίσεων - οι οποίες είναι άλλωστε αναγκαίες και για την ίδια την Τουρκία.
<P>
Χαιρετίζω επίσης την πρόσφατη δέσμευση της Τουρκίας υπέρ της υλοποίησης του αγωγού Nabucco, ο οποίος είναι πολύ σημαντικός για τη διαφοροποίηση του ενεργειακού εφοδιασμού στην Ευρώπη. Εντούτοις, οφείλω να παραδεχτώ ότι με εξέπληξε κάπως η χειρονομία υποστήριξης των ιρανικών αρχών από την τουρκική κυβέρνηση το περασμένο φθινόπωρο. Μάλιστα, πιστεύω ότι η εξωτερική πολιτική μιας υποψήφιας χώρας πρέπει να εναρμονίζεται με αυτή της Ένωσης.
<P>
Τέλος, την περασμένη εβδομάδα διάβασα μια συνέντευξη του υπουργού Ευρωπαϊκών Υποθέσεων της Τουρκίας, από την οποία προέκυπτε ότι η Τουρκία έχει καταργήσει τις θεωρήσεις για χώρες όπως η Συρία, ο Λίβανος και η Λιβύη. Με εξέπληξε κάπως η δήλωση αυτή, διότι μια υποψήφια χώρα πρέπει επίσης να επιδιώκει τη σύγκλιση της πολιτικής θεωρήσεών της με την αντίστοιχη πολιτική της Ευρωπαϊκής Ένωσης, και όχι να κινείται προς την αντίθετη κατεύθυνση.
<P>
Ζητώ την επιβεβαίωση ή τη διάψευση αυτής της πληροφορίας.
<SPEAKER ID="083" NAME="Αντιγόνη Παπαδοπούλου" AFFILIATION="S&amp;D">
Κυρία Πρόεδρε, η κ. Oomen-Ruijten κατέβαλε μεγάλη προσπάθεια για να παρουσιάσει μία ισορροπημένη έκθεση και την ευχαριστούμε. Οι τροπολογίες 13 και 14 των Πρασίνων και των Φιλελευθέρων ανατρέπουν αυτή την ισορροπία, για αυτό σας προτρέπω να τις καταψηφίσετε.
<P>
Στις διεξαγόμενες συνομιλίες για το Κυπριακό, η Τουρκία, μέσω του κ. Ταλάτ, καταθέτει απαράδεκτες προτάσεις, παραμένει αδιάλλακτη και μαξιμαλιστική. Για τον λόγο αυτό είναι άδικο να καλούνται όλα τα συμβαλλόμενα μέρη να στηρίξουν τις εν εξελίξει διαπραγματεύσεις. Αυτή που πρέπει να πιεσθεί είναι η κατοχική Τουρκία. " Τουρκία πρέπει να αποσύρει πάραυτα όλα τα τουρκικά στρατεύματα, να τερματίσει την κατοχή, να μην κρατά σε ομηρία την τουρκοκυπριακή κοινότητα, γιατί αυτή ευθύνεται για την ούτω καλούμενη απομόνωση των τουρκοκυπρίων και όχι οι ελληνοκύπριοι. " Τουρκία οφείλει να επιστρέψει την περίκλειστη πόλη των Βαροσίων, να τερματίσει τον παράνομο εποικισμό και τον σφετερισμό των ελληνοκυπριακών περιουσιών.
<P>
" Τουρκία κρατά τα κλειδιά της λύσης στο Κυπριακό και της ενταξιακής της πορείας. " μικρή Κύπρος δεν ζητά τίποτε περισσότερο και τίποτε λιγότερο παρά μία λύση που να συνάδει με το ευρωπαϊκό κεκτημένο, χωρίς παρεκκλίσεις, καθώς και τα ψηφίσματα του Ο"Ε. Οι κύπριοι δεν είναι δεύτερης κατηγορίας πολίτες της όποιας οθωμανικής ή άλλης αποικιοκρατίας. Είμαστε ευρωπαίοι πολίτες με δικαιώματα ευρωπαϊκά.
<SPEAKER ID="084" NAME="Doris Pack" AFFILIATION="PPE">
(DE) Κυρία Πρόεδρε, κυρίες και κύριοι, είναι επιτέλους καιρός να ξεκινήσει η ΕΕ ενταξιακές διαπραγματεύσεις με τη Μακεδονία. " Μακεδονία έχει εκπληρώσει τους σχετικούς όρους και περιμένει από το 2005 την έναρξη διαπραγματεύσεων. Τα υπόλοιπα 26 κράτη μέλη έχουν επιδείξει μεγάλο βαθμό αλληλεγγύης προς την Ελλάδα, η οποία δεν πρέπει τώρα να ασκεί αρνησικυρία ως προς την έναρξη διαπραγματεύσεων με τη γειτονική της Μακεδονία. Το θέμα της ονομασίας είναι αποκλειστικά διμερές ζήτημα, παρά τη συνδρομή του Ο"Ε προς τις δύο χώρες για τη διευθέτησή του.
<P>
Όσον αφορά την περίπτωση της Κροατίας, θέλω να επισημάνω ότι η χώρα αυτή καταπολεμά τη διαφθορά σε τέτοια έκταση ώστε θα ήταν καλό να μιμηθούν το παράδειγμά της και άλλες χώρες, περιλαμβανομένων και ορισμένων μελών της ΕΕ. " δεύτερη επισήμανσή μου είναι ότι η διαχείριση του επαναπατρισμού των προσφύγων, θέμα το οποίο έθιξε προηγουμένως ο κ. Boştinaru, έχει πραγματοποιηθεί, κατά τη γνώμη μου, με υποδειγματικό τρόπο. Όπως ανέφερε ο κ. Swoboda, πολλά προβλήματα δεν είναι δυνατόν να επιλυθούν κατά τον τρόπο που εμείς μπορεί να επιθυμούμε.
<P>
" τρίτη επισήμανσή μου αφορά τη συνεργασία με το Διεθνές Δικαστήριο της Χάγης για την εκδίκαση εγκλημάτων πολέμου. " Κροατία έχει παραδώσει εδώ και πολλά χρόνια όλους τους καταζητούμενους για εγκλήματα πολέμου. Τα έγγραφα από την περίοδο του εμφυλίου πολέμου που έχουν ζητηθεί είτε δεν είναι πλέον διαθέσιμα είτε δεν υπήρξαν ποτέ. Κατά συνέπεια, πρέπει να χειριστούμε τα ζητήματα αυτά με βάση την κοινή λογική. " κυβέρνηση αναζητά τα έγγραφα και έχει συστήσει ειδική επιχειρησιακή ομάδα, όμως δεν μπορεί να κάνει τίποτε άλλο εκτός από το να τα αναζητήσει. Αν δεν βρει τίποτε, τότε είναι σημαντικό να κάνουμε ένα βήμα προς τα εμπρός, ενόψει του γεγονότος ότι η Κροατία συνεργάζεται με το δικαστήριο επί σειρά ετών και, ως εκ τούτου, έχει εκπληρώσει σε μεγάλο βαθμό τις αντίστοιχες προϋποθέσεις. Ευελπιστώ ειλικρινώς ότι το κεφάλαιο αυτό θα ανοίξει σύντομα, έτσι ώστε να καταστεί δυνατή η ολοκλήρωση των διαπραγματεύσεων με την Κροατία εντός του τρέχοντος έτους.
<SPEAKER ID="085" NAME="Ismail Ertug" AFFILIATION="S&amp;D">
(DE) Κυρία Πρόεδρε, κύριε Προεδρεύων του Συμβουλίου, κύριε Füle, σας εύχομαι κάθε επιτυχία στις μελλοντικές σας προσπάθειες. Είναι δύσκολο να παραβλέψει κανείς τον αμφιλεγόμενο χαρακτήρα του κυπριακού ζητήματος. Εδώ στην Ευρωπαϊκή Ένωση δεν πρέπει να αντιπαρερχόμαστε εμφανώς δυσάρεστα θέματα ή να υποκρινόμαστε ότι δεν υφίστανται. Δεν έχουμε τηρήσει την υπόσχεσή μας. Αυτή είναι η πραγματικότητα, και πρέπει να θέσουμε τέρμα στην εφαρμογή δύο μέτρων και σταθμών.
<P>
Γνωρίζουμε ότι το πρωτόκολλο της Άγκυρας πρέπει οπωσδήποτε να εφαρμοστεί σε σχέση με το κυπριακό ζήτημα. Είναι ωστόσο εξίσου σαφές, όπως δήλωσε το Συμβούλιο το 2004, ότι πρέπει να τεθεί τέρμα στην απομόνωση της Βόρειας Κύπρου. Χαίρομαι που η Νότια Κύπρος προσφέρει στον Βορρά την αναγκαία στήριξη, όμως δεν ήταν αυτή η πρόθεση της Ευρωπαϊκής Ένωσης. Πρόθεσή της ήταν να θέσουμε τέρμα στον αποκλεισμό όλοι μαζί, με άλλα λόγια, όλα τα μέλη της ΕΕ. Αν θέλουμε να υπερβούμε το τελευταίο εμπόδιο σε αυτόν τον τομέα, πρέπει να κάνουμε ένα βήμα προς τα εμπρός και να θέσουμε τέρμα σε αυτόν τον αποκλεισμό.
<SPEAKER ID="086" NAME="Tunne Kelam" AFFILIATION="PPE">
(EN) Κυρία Πρόεδρε, για τη νέα Επιτροπή -και, παρεμπιπτόντως, καλωσορίζω θερμά τον Επίτροπο Füle- είναι η κατάλληλη στιγμή για να επαναβεβαιώσει την προσήλωση της ΕΕ στον στόχο της διεύρυνσης μέσω της ολοκλήρωσης των ενταξιακών διαπραγματεύσεων με την Κροατία εντός του έτους και της έναρξης διαπραγματεύσεων με τη Μακεδονία.
<P>
" τελευταία έχει σημειώσει εντυπωσιακή πρόοδο, παρά τις πολυάριθμες δυσκολίες που αντιμετώπισε, και πρέπει να ενθαρρυνθεί να συνεχίσει προς την ίδια κατεύθυνση. Καλώ τις δύο πλευρές να επιλύσουν το ζήτημα της ονομασίας με ανοικτό και γενναιόδωρο ευρωπαϊκό τρόπο, όπως υποστήριξε εχθές ο Πρόεδρος Barroso.
<P>
Και η Τουρκία έχει σημειώσει σημαντική πρόοδο. Αν την συγκρίνουμε με την περίπτωση της Ουκρανίας, μπορούμε εύκολα να διαπιστώσουμε πόσο μεταβάλλει τα πράγματα η ίδια η προοπτική της ένταξης. " Τουρκία είναι ευπρόσδεκτη στην Ένωση, εφόσον εκπληρώσει τα κριτήρια της Κοπεγχάγης. Με τον διορισμό του νέου Επιτρόπου, μπορούμε να θέσουμε τέρμα στις χρονοτριβές και να κάνουμε την Τουρκία να αρχίσει να αποσύρει τα στρατεύματά της από την Κύπρο και να εφαρμόσει το πρωτόκολλο της Άγκυρας. Φρονώ ότι μια τέτοια κίνηση πρέπει να θεωρηθεί προϋπόθεση για την πρόοδο των διαπραγματεύσεων. " προσωπική μου θέση πάντως είναι ότι θα αισθανθώ άνετα απέναντι στην τουρκική ένταξη όταν θα είναι εξίσου εύκολο να χτιστεί μια χριστιανική εκκλησία στην Άγκυρα όσο και ένα τέμενος στις Βρυξέλλες.
<SPEAKER ID="087" NAME="Jürgen Klute" AFFILIATION="GUE/NGL">
(DE) Κυρία Πρόεδρε, θέλω να σχολιάσω δύο πτυχές του ζητήματος της Τουρκίας. Συνήθως, και πολύ σωστά, συζητείται το θέμα των εθνοτικών συγκρούσεων. Μένει να γίνουν ακόμη πολλά σε αυτόν τον τομέα, ενώ εξακολουθούν να υφίστανται ορισμένα προβλήματα. Ωστόσο, εκείνο που συνήθως παραγνωρίζεται είναι το γεγονός ότι στην Τουρκία υπάρχουν ακόμη σοβαρά προβλήματα όσον αφορά τα συνδικαλιστικά δικαιώματα και τα δικαιώματα των εργαζομένων. " τουρκική κυβέρνηση εξακολουθεί να πολεμά τα συνδικάτα -σε ορισμένες περιπτώσεις μάλιστα ακόμη και με χρήση αστυνομικής βίας- τα οποία παρέχουν στήριξη στα μέλη τους, με άλλα λόγια στον εργαζόμενο τουρκικό λαό. Αυτό συνέβη προσφάτως στη διαφορά στην οποία ενεπλάκησαν οι εργαζόμενοι της Tekel. Αυτό είναι ένα από τα σχόλια που ήθελα να κάνω. Μια δημοκρατική κοινωνία πρέπει να προστατεύει τα δικαιώματα των εργαζομένων και των συνδικαλιστικών ενώσεων, και είναι σημαντικό να αγωνίζεται υπέρ αυτών των δικαιωμάτων. " ΕΕ υποστηρίζει επίσης αυτά τα δικαιώματα, ιδιαίτερα στον ρόλο της ως κοινωνική Ευρωπαϊκή Ένωση.
<P>
Ο δεύτερος παράγοντας είναι οι ιδιωτικοποιήσεις. " Τουρκία προσαρμόζεται στην ΕΕ, και αυτό περιλαμβάνει επίσης τον τομέα των ιδιωτικοποιήσεων. Οι εργαζόμενοι της Tekel, από τους οποίους 12.000 βρίσκονται αυτή την περίοδο σε απεργία, κινδυνεύουν να χάσουν τις θέσεις εργασίας τους ή τις έχουν ήδη χάσει λόγω ιδιωτικοποίησης. Ωστόσο, η καπνοβιομηχανία δεν απασχολεί μόνον τους εργαζόμενους της Tekel. Περίπου 500.000 άτομα που απασχολούνταν στην καλλιέργεια καπνού στη νοτιοανατολική Τουρκία έχουν χάσει τις θέσεις εργασίας τους τα τελευταία χρόνια, με αποτέλεσμα, ενώ στο παρελθόν η Τουρκία ήταν ένας από τους μεγαλύτερους παραγωγούς και εξαγωγείς καπνού, να έχει γίνει πλέον εισαγωγέας. Πριν από μία εβδομάδα, μου δόθηκε η δυνατότητα να επισκεφθώ την Άγκυρα και να συνομιλήσω με τους εργαζόμενους της Tekel. Αν συνεχιστεί η διαδικασία περικοπής θέσεων εργασίας και καταστροφής ολόκληρων βιομηχανικών τομέων λόγω ιδιωτικοποίησης, ο λαός της Τουρκίας θα χάσει τον ενθουσιασμό του για την προοπτική της ένταξης στην ΕΕ. Επομένως, πρέπει να δώσουμε έμφαση στην κοινωνική πτυχή της ΕΕ. Αυτό θέλω να το υπογραμμίσω για μια ακόμη φορά.
<SPEAKER ID="088" NAME="Krzysztof Lisek" AFFILIATION="PPE">
(PL) Κυρία Πρόεδρε, κύριε Επίτροπε, σας καλωσορίζω θερμά, κύριε Füle, όπως και όλοι οι συνάδελφοι, και εύχομαι να επιδείξετε επιμονή κατά την άσκηση των καθηκόντων σας τα προσεχή χρόνια. Γνωρίζω ότι δεν πρέπει να μιλούμε για τη λήξη της νέας κοινοβουλευτικής περιόδου από την πρώτη ημέρα. Σας εύχομαι, φυσικά, πολλές άλλες θητείες, κύριε Füle, η επιθυμία μου όμως είναι, όταν μιλήσετε ενώπιον του Σώματος κατά τη λήξη της τρέχουσας κοινοβουλευτικής περιόδου, να απευθύνεστε σε μια νέα, διευρυμένη Ευρωπαϊκή Ένωση, η οποία ενδεχομένως να απαρτίζεται ακόμη και από 30 κράτη μέλη.
<P>
Κύριε Füle, εκτός από το έργο σας για τις σημαντικές χώρες για τις οποίες συζητούμε σήμερα εδώ, θέλω να σας ζητήσω να μεριμνήσετε επίσης για άλλες χώρες οι οποίες φιλοδοξούν να ενταχθούν στην Ευρωπαϊκή Ένωση. Όπως εγώ, κατάγεστε από μια χώρα η οποία εντάχθηκε μόλις προσφάτως στην Ευρωπαϊκή Ένωση, και νομίζω ότι εσείς, εγώ και όλες και όλοι οι συνάδελφοι από τα νέα κράτη μέλη κατανοούμε πόσο σημαντική ήταν για τις κοινωνίες μας η προσχώρησή μας στην Ευρωπαϊκή Ένωση. Το ίδιο επιθυμούμε και για τις χώρες που απασχολούν τη σημερινή μας συζήτηση.
<P>
Ως Πολωνός, έχω μια μικρή φιλοδοξία, και με αυτή θέλω να ολοκληρώσω την ομιλία μου: να μπορέσει η Κροατία, η χώρα που έχει επί του παρόντος σημειώσει τη μεγαλύτερη πρόοδο στις διαπραγματεύσεις, να ενταχθεί στην Ευρωπαϊκή Ένωση κατά τη διάρκεια της όχι και πολύ μακρινής πολωνικής Προεδρίας.
<SPEAKER ID="089" NAME="Andreas Mölzer" AFFILIATION="NI">
(DE) Κυρία Πρόεδρε, για μια ακόμη φορά, η έκθεση για την Τουρκία δεν είναι έκθεση προόδου, αλλά μια έκθεση των αδυναμιών της Τουρκίας. " ΕΕ καλεί την Τουρκία να καταβάλει μεγαλύτερες προσπάθειες στον τομέα των μειονοτικών δικαιωμάτων, όμως, αντί να λύσει το κουρδικό ζήτημα όπως είχε δηλώσει ότι θα πράξει, η Τουρκία σχεδιάζει να θέσει εκτός νόμου το φιλοκουρδικό Κόμμα για μια Δημοκρατική Κοινωνία (DTP). Για τέταρτη συνεχή χρονιά, η κυβέρνηση της Άγκυρας αρνείται να εφαρμόσει το πρόσθετο πρωτόκολλο της Συμφωνίας Σύνδεσης, όμως, μέσω των πρεσβευτών της, ζητεί από τα μεγάλα κράτη μέλη της ΕΕ να επιλύσουν το Κυπριακό. Κατά τη γνώμη μου, οι πολυαναμενόμενες διαπραγματεύσεις για το νησί της Μεσογείου δεν αποτελούν λόγο ικανοποίησης, διότι η πλέον πρόσφατη τουρκοκυπριακή πρόταση έρχεται σε αντίθεση με ορισμένα σημεία της τρέχουσας συναινετικής θέσης, γεγονός που σημαίνει ότι συνιστά κατ' ουσίαν βήμα οπισθοδρόμησης.
<P>
Αυτά είναι τα θετικά αποτελέσματα που ανακοίνωσε η ισπανική Προεδρία ότι μπορούμε να αναμένουμε. " Τουρκία δεν είναι μέρος της Ευρώπης ούτε από γεωπολιτική, αλλά ούτε και από πνευματική ή πολιτισμική άποψη. Τα ανθρώπινα δικαιώματα, τα δικαιώματα των μειονοτήτων και το διεθνές δίκαιο παραμένουν έννοιες ξένες για την Τουρκία. Κατά τη γνώμη μου, η μόνη ειλικρινής λύση που συνάδει με τις επιθυμίες των πολιτών της ΕΕ θα ήταν να τεθεί τέρμα στις ενταξιακές διαπραγματεύσεις και να επιδιωχθεί η δημιουργία μιας προνομιακής εταιρικής σχέσης.
<SPEAKER ID="090" NAME="Γεώργιος Κουμουτσάκος" AFFILIATION="PPE">
Κύριε Επίτροπε, σας καλωσορίζουμε και ευχόμαστε καλή επιτυχία στο έργο σας. Σήμερα, μεταξύ άλλων, συζητάμε για την ευρωπαϊκή πορεία της Τουρκίας. Χθες, συζητήσαμε για τη δύσκολη οικονομική κατάσταση που αντιμετωπίζουν ορισμένες χώρες του ευρώ και κυρίως για την κρίσιμη κατάσταση που αντιμετωπίζει η Ελλάδα.
<P>
Οι δύο αυτές συζητήσεις τέμνονται σε ένα σημείο, έχουν ένα κοινό τόπο. Kαι αυτός ο κοινός τόπος είναι οι υπέρογκες ανελαστικές αμυντικές δαπάνες της Ελλάδας, η οποία πληρώνει περίπου 5% του Ακαθάριστου Εθνικού Προϊόντος της σε στρατιωτικές δαπάνες, όχι επειδή το θέλει. Βεβαίως, ένα τμήμα διατίθεται για τις υποχρεώσεις που απορρέουν από τη συμμετοχή μας στο ΝΑΤΟ. Το μεγαλύτερο όμως τμήμα διατίθεται γιατί πρέπει να αντιμετωπίσουμε μια συγκεκριμένη πολιτική γειτονικής χώρας, η οποία είναι υποψήφια προς ένταξη χώρα, της Τουρκίας.
<P>
Υπάρχει επίσημη τουρκική πολιτική απειλής πολέμου κατά της Ελλάδας -το γνωστό "casus belli" και αυτό δεν είναι μόνο μία διακηρυκτική πολιτική· είναι καθημερινή πράξη με παραβιάσεις, παραβάσεις και υπερπτήσεις ακόμα κατοικημένων ελληνικών νησιών στο Ανατολικό Αιγαίο.
<P>
Αυτά πρέπει να τελειώσουν. Και αυτό πρέπει να είναι ένα ισχυρό μήνυμα από το Ευρωπαϊκό Κοινοβούλιο προς την Άγκυρα. Εάν υπάρξουν βελτιώσεις σε αυτά, θα αποκτήσει και νέα δυναμική η ενταξιακή της πορεία, μαζί βεβαίως με όλες τις άλλες υποχρεώσεις που πρέπει να εκπληρώσει.
<SPEAKER ID="091" NAME="Monica Luisa Macovei" AFFILIATION="PPE">
(EN) Κυρία Πρόεδρε, στο πλαίσιο της πολιτικής γειτονίας της, στόχος της Ένωσης ήταν πάντα να εξάγει σταθερότητα και όχι να εισάγει αστάθεια.
<P>
Γι' αυτό απευθύνω έκκληση στα κράτη μέλη και τις υποψήφιες χώρες να μην μεταφέρουν διμερείς αντιπαραθέσεις στο επίπεδο της Ένωσης. Ως δικηγόρος, υπενθυμίζω ότι, βάσει της ενδιάμεσης συμφωνίας μεταξύ της Ελλάδας και της ΠΓΔΜ που υπογράφηκε τον Σεπτέμβριο του 1995, η Ελλάδα συμφώνησε να μην φέρει αντιρρήσεις σε αιτήσεις της ΠΓΔΜ για συμμετοχή σε διεθνείς ή περιφερειακούς οργανισμούς, εφόσον οι αιτήσεις γίνονται υπό την ονομασία Πρώην Γιουγκοσλαβική Δημοκρατία της Μακεδονίας (FYROM), που έχει αναγνωριστεί από τον Οργανισμό "νωμένων Εθνών. Τα θεσμικά όργανα της Ένωσης αναφέρονται στη χώρα αυτή ως ΠΓΔΜ. Οι διατάξεις αυτές είναι νομικώς δεσμευτικές βάσει του διεθνούς δικαίου. Ως εκ τούτου, δεν υπάρχει νομική βάση που να επιτρέπει στην Ελλάδα να θέτει εμπόδια στην ενταξιακή πορεία της χώρας αυτής. Οι αποφάσεις πρέπει να λαμβάνονται βάσει των επιδόσεων της εκάστοτε υποψήφιας χώρας.
<P>
Σε αυτό το πνεύμα, στηρίζω τις συζητήσεις σχετικά με τη σημειωθείσα πρόοδο και τους τομείς που απαιτούν περαιτέρω βελτιώσεις. Πρέπει να συζητούμε για τις πραγματικές επιδόσεις της χώρας και να παρακολουθούμε στενά την υλοποίηση των μεταρρυθμίσεων. Βάσει της σημειωθείσας προόδου, η Επιτροπή πρότεινε να δοθεί στη χώρα ημερομηνία έναρξης διαπραγματεύσεων. Συμφωνώ με τη θέση της Επιτροπής και καλώ το Συμβούλιο να ορίσει ημερομηνία έναρξης ενταξιακών διαπραγματεύσεων κατά τη σύνοδο κορυφής του τον Μάρτιο του 2010.
<SPEAKER ID="092" NAME="Ελένη Θεοχάρους" AFFILIATION="PPE">
Κυρία Πρόεδρε, κύριε Επίτροπε, ακόμη και αν σήμερα ψηφισθεί το ισχυρότερο υπέρ της Τουρκίας ψήφισμα, η χώρα αυτή δεν θα πάψει να παρουσιάζει σημαντικό δημοκρατικό έλλειμμα, να παραβιάζει βάναυσα τα ανθρώπινα δικαιώματα εκατομμυρίων ανθρώπων και να κατέχει στρατιωτικά την Κυπριακή Δημοκρατία, κράτος μέλος της Ευρωπαϊκής Ένωσης.
<P>
Ωστόσο, αναφορικά με την Κύπρο, πολλοί επιμένουν να επιρρίπτουν ίσες ευθύνες στον θύτη και στο θύμα. Δεν μπορεί να αποδεχόμαστε το έγκλημα και τη βία των όπλων και να καλούμε όλα τα εμπλεκόμενα μέρη -τα καλούμε να κάνουν τι; -, να ακούμε μέσα στο Ναό της Δημοκρατίας, το Ευρωπαϊκό Κοινοβούλιο, να χρησιμοποιούνται αντιδεοντολογικά όροι, όπως Βόρεια, Νότια Κύπρος, και να μιλάμε για εκλογές δήθεν στη Βόρεια Κύπρο, όπου το 70% του λεγομένου εκλογικού σώματος είναι παράνομοι έποικοι.
<P>
Είναι σαφές πως, αν η λύση δεν σέβεται τα ανθρώπινα δικαιώματα των πολιτών της Κύπρου, τίθεται εν κινδύνω ολόκληρο το σύστημα αξιών της Ευρωπαϊκής Ένωσης. Οι συνομιλίες βεβαίως συνεχίζονται, αλλά βρίσκονται σε τέλμα λόγω των μαξιμαλιστικών διεκδικήσεων της Τουρκίας. Επειδή δε είναι η Τουρκία που αξιολογείται και όχι οποιαδήποτε άλλη χώρα, καλούμε την Τουρκία να διευκολύνει τη διαδικασία των συνομιλιών με δύο αυτονόητες ενέργειες: πρώτον, να αρχίσει άμεση αποχώρηση του κατοχικού στρατού και δεύτερον, να επιστρέψει την κατεχόμενη πόλη της Αμμοχώστου στους νομίμους κατοίκους της.
<SPEAKER ID="093" NAME="Giovanni Collino" AFFILIATION="PPE">
(IT) Κυρία Πρόεδρε, κυρίες και κύριοι, αναγνωρίζουμε τις προσπάθειες που έχει καταβάλει η Κροατία τα τελευταία χρόνια για να ανταποκριθεί στις απαιτήσεις της ένταξης στην Ευρωπαϊκή Ένωση. Στηρίζουμε τη δήλωση στην οποία προέβη ενώπιον του Σώματος σήμερα το πρωί ο κ. López Garrido.
<P>
Παρ' όλα αυτά, εξακολουθεί να υπάρχει ένα εκκρεμές ζήτημα το οποίο πρέπει να διευθετηθεί κατά τη διάρκεια των διαπραγματεύσεων για διμερή θέματα μεταξύ της Κροατίας και της Ιταλίας και το οποίο κινδυνεύει να δημιουργήσει προβλήματα στην ενταξιακή διαδικασία. Αναφέρομαι στην άρνηση παροχής οικονομικής και ηθικής αποζημίωσης για τις ζημίες και τη μη επιστροφή περιουσιακών στοιχείων που κατασχέθηκαν από τους Ιταλούς οι οποίοι υποχρεώθηκαν να εγκαταλείψουν τη χώρα ως εξόριστοι μετά τον Δεύτερο Παγκόσμιο Πόλεμο.
<P>
Τώρα που επιδιώκει να ενταχθεί στην Ευρωπαϊκή Ένωση, καλώ την Κροατία να επιταχύνει τη διαδικασία για μια συναινετική, εποικοδομητική και ικανοποιητική διευθέτηση αυτής της θλιβερής και ανεπίλυτης ακόμη υπόθεσης.
<P>
Καλούμε την Κροατία να αναγνωρίσει τα δικαιώματα των ανθρώπων οι οποίοι περιμένουν επί πολλές δεκαετίες μια τέτοια δικαίωση, σύμφωνα, μεταξύ άλλων, και με τις διατάξεις του ευρωπαϊκού δικαίου.
<SPEAKER ID="094" NAME="Laima Liucija Andrikien" AFFILIATION="PPE">
(EN) Κυρία Πρόεδρε, θέλω να διατυπώσω ένα σύντομο σχόλιο σχετικά με την Τουρκία.
<P>
" Τουρκία εξακολουθεί να αντιμετωπίζει ορισμένα πολύ σοβαρά προβλήματα στο πεδίο των ανθρωπίνων δικαιωμάτων. Ένα από τα εκκρεμή ζητήματα είναι ο σεβασμός των δικαιωμάτων των εθνοτικών και θρησκευτικών μειονοτήτων - Κούρδων, Χριστιανών, Αλεβιτών και άλλων. Οι μειονότητες αυτές υφίστανται διαρκείς παραβιάσεις των δικαιωμάτων τους. " Κύπρος και η Ελλάδα είναι, και θα παραμείνουν, χώρες με τεράστια σημασία για την Ευρωπαϊκή Ένωση.
<P>
Ως εκ τούτου, κύριε Επίτροπε, πρέπει να καταστήσουμε σαφές στους τούρκους εταίρους μας ότι είναι πολύ δύσκολο να συζητούμε για την ευρωπαϊκή ολοκλήρωση της Τουρκίας προτού επιλυθούν τα προβλήματα που αφορούν τις θρησκευτικές και εθνοτικές μειονότητες της Τουρκίας.
<SPEAKER ID="095" NAME="Κυριάκος Μαυρονικόλας" AFFILIATION="S&amp;D">
Κυρία Πρόεδρε, σε αυτήν τη σημερινή συζήτηση, θα πρέπει να καταλήξουμε σε καθαρά μηνύματα απέναντι στην Τουρκία λαμβάνοντας υπόψη ότι δεν έχει κάνει συγκεκριμένες ενέργειες για την επίλυση των διαφόρων προβλημάτων με γειτονικές χώρες.
<P>
Όσον αφορά ιδιαίτερα το Κυπριακό θέμα, επειδή έχει ακουσθεί και έχει προταθεί να εισαχθεί στο κείμενο αναφοράς η ύπαρξη προβλήματος απομόνωσης των Τουρκοκυπρίων, θα έλεγα ότι η Ευρωπαϊκή Ένωση οφείλει και πρέπει να κινείται μέσα στα πλαίσια των αποφάσεων των "νωμένων Εθνών. Αυτό σημαίνει ότι δεν μπορεί να αναγνωρισθεί το παράνομο μόρφωμα των κατεχομένων· αντίθετα, οποιαδήποτε βοήθεια θα πρέπει να δίδεται μέσω του νομίμου κράτους, πράγμα το οποίο γίνεται.
<P>
Παράλληλα η Τουρκία οφείλει να αποσύρει το στρατό ούτως ώστε να αρθεί το μεγάλο αυτό εμπόδιο στην όλη προσπάθεια που γίνεται για την απομάκρυνση της δυσκολίας επαφής με τους Τουρκοκύπριους.
<SPEAKER ID="096" NAME="Jelko Kacin" AFFILIATION="ALDE">
(SL) Συγχαίρω όλους τους εισηγητές για τις ισορροπημένες εκθέσεις τους και σας εύχομαι, κύριε Επίτροπε, κάθε επιτυχία στα σημαντικά καθήκοντα που αναλαμβάνετε.
<P>
Θέλω να επισημάνω ότι τα κράτη μέλη της Ευρωπαϊκής Ένωσης δεν επικοινωνούν με τον καλύτερο δυνατό τρόπο με τις χώρες των Δυτικών Βαλκανίων. Ορισμένα από αυτά επικαλούνται κατά καιρούς μη ρεαλιστικές ημερομηνίες. Το 2014, μια ημερομηνία που αναφέρθηκε από ορισμένους ομιλητές σήμερα, δημιουργεί φρούδες ελπίδες, μη ρεαλιστικές προσδοκίες, και παραπλανά τους πολιτικούς και την κοινή γνώμη των χωρών αυτών. Μόνον εάν υιοθετήσουμε μια ρεαλιστική προσέγγιση και συμπεριφερθούμε αναλόγως θα μπορέσουμε να ενισχύσουμε τις φιλοευρωπαϊκές δυνάμεις. Οι ψεύτικες υποσχέσεις είναι ολέθριες και για τις δυνάμεις αυτές και για εμάς τους ίδιους. Πρέπει λοιπόν να είμαστε δίκαιοι, ακριβείς και αξιόπιστοι.
<SPEAKER ID="097" NAME="Konrad Szymański" AFFILIATION="ECR">
(PL) Κυρία Πρόεδρε, αντιλαμβάνομαι πόσο δύσκολο είναι, με βάση τις κοινωνικές συνθήκες που επικρατούν στην Τουρκία, να λάβει οποιοδήποτε μέτρο η κυβέρνηση της Άγκυρας για τη βελτίωση της δημοκρατίας και των ανθρωπίνων δικαιωμάτων. Αυτό το κατανοώ πολύ καλά, όμως θέλω να επιστήσω την προσοχή σε ένα πρόβλημα το οποίο εθίγη εξαιρετικά ανεπαρκώς στη σημερινή συζήτηση. Αναφέρομαι στο πρόβλημα της θρησκευτικής ελευθερίας, η οποία εξακολουθεί να είναι περιορισμένη στην Τουρκία, ιδίως έναντι των Χριστιανών. Στην Τουρκία, εξακολουθεί να υφίσταται πρόβλημα όσον αφορά τα εμπόδια που αντιμετωπίζουν οι θρησκευτικές κοινότητες σε σχέση με το νομικό καθεστώς τους. Οι χριστιανικές κοινότητες, παρά τη θέσπιση του Νόμου περί Ιδρυμάτων, αντιμετωπίζουν σοβαρά προβλήματα στις προσπάθειές τους να ανακτήσουν κατασχεθέντα περιουσιακά στοιχεία. Το Οικουμενικό Πατριαρχείο διαθέτει περιορισμένα δικαιώματα ως προς την εκπαίδευση κληρικών και την ελεύθερη εκλογή του Οικουμενικού Πατριάρχη. Είμαι ευγνώμων στην εισηγήτρια για την έμφαση που δίνει σε όλες αυτές τις πτυχές στο κείμενο της έκθεσής της. Συγχρόνως, με λυπεί το γεγονός ότι το θέμα αυτό απουσίαζε παντελώς από την ομιλία του κ. López Garrido. Κύριε López Garrido, οφείλω να σας απευθύνω μια προσωπική επισήμανση: η ιδεολογία και τα ανθρώπινα δικαιώματα είναι στοιχεία ασυμβίβαστα.
<SPEAKER ID="098" NAME="John Bufton" AFFILIATION="EFD">
(EN) Κυρία Πρόεδρε, θέλω να αναφερθώ στο ζήτημα της Τουρκίας.
<P>
Το θέμα που με απασχολεί είναι ότι, το 2003, το Κόμμα Ανεξαρτησίας του "νωμένου Βασιλείου, του οποίου είμαι μέλος, είχε δηλώσει σε τούτο το Κοινοβούλιο ότι η είσοδος μεταναστών από νέα κράτη μέλη στη χώρα μας, το "νωμένο Βασίλειο, θα είχε ολέθριες συνέπειες. Φοβούμαι λοιπόν ότι, αν ενταχθεί η Τουρκία στην Ένωση, θα επιτραπεί η είσοδος στο "νωμένο Βασίλειο σε 70 εκατομμύρια άτομα. Το "νωμένο Βασίλειο είναι υπερπλήρες. Έχουμε εκατομμύρια ανέργους. " επιβάρυνση των δημοσίων υπηρεσιών μας είναι πρωτοφανής. " προοπτική ένταξης της Τουρκίας είναι εντελώς αδιανόητη.
<P>
Έχουμε στερηθεί το δικαίωμα της επιλογής. Οι πολίτες της χώρας μας στερήθηκαν το δικαίωμα ψήφου επί της Συνθήκης της Λισαβόνας. Απαιτείται οπωσδήποτε συζήτηση στη χώρα μας σχετικά με το κατά πόσον πρέπει να βρισκόμαστε ή όχι στο Ευρωπαϊκό Κοινοβούλιο. Φοβούμαι ότι η ένταξη της Τουρκίας θα είναι η σταγόνα που θα ξεχειλίσει το ποτήρι. Είμαι πεπεισμένος ότι βρισκόμαστε σε ένα σημείο στο οποίο το όλο ευρωπαϊκό οικοδόμημα είναι έτοιμο να καταρρεύσει, ξεκινώντας από το ευρώ. " περαιτέρω επιβάρυνση που θα δημιουργήσει τυχόν ένταξη της Τουρκίας θα επιδεινώσει περισσότερο την κατάσταση, πάρα πολύ περισσότερο θα έλεγα.
<P>
Κύριε Επίτροπε, αυτή είναι η πρώτη σας ημέρα στη δουλειά. Επιτρέψτε μου να χτυπήσω την κάρτα σας. Ακούστε τη συμβουλή ενός εκπροσώπου της Ουαλίας και του "νωμένου Βασιλείου: δεν επιθυμούμε την ένταξη της Τουρκίας.
<SPEAKER ID="099" NAME="Zoltán Balczó" AFFILIATION="NI">
(HU) Όσον αφορά την ένταξη της Τουρκίας, υπάρχει ένα θεμελιώδες ερώτημα το οποίο οφείλουμε να διευκρινίσουμε: τι θεωρούμε ότι είναι η Ευρωπαϊκή Ένωση; Συνεχίζουμε να θεωρούμε σημαντικές τις αξίες μας, τις κοινές ευρωπαϊκές αξίες; Οι αξίες αυτές στηρίζονται στα διδάγματα του Χριστιανισμού, ανεξαρτήτως του ποσοστού των ενεργά θρησκευόμενων ατόμων. Θεωρούμε την πολιτιστική κληρονομιά της Ευρώπης σημαντική ως συνεκτική δύναμη; Αν η απάντηση είναι καταφατική, η Τουρκία δεν έχει θέση στην Ευρωπαϊκή Ένωση. Φυσικά, πρέπει να επιδιώξουμε τη δημιουργία της καλύτερης δυνατής εταιρικής σχέσης με τη χώρα αυτή. Ένας επιπλέον σημαντικός παράγοντας είναι το γεγονός ότι η ένταξη της εν λόγω χώρας θα δημιουργούσε προηγούμενο. Ο υπουργός Εξωτερικών του Ισραήλ έχει δηλώσει ότι η χώρα του κάνει υπομονή, ωστόσο επιθυμεί οπωσδήποτε να γίνει μέλος της Ευρωπαϊκής Ένωσης. Οφείλω λοιπόν να δηλώσω ότι ούτε το Ισραήλ έχει θέση στην Ευρωπαϊκή Κοινότητα.
<SPEAKER ID="100" NAME="Csaba Sógor" AFFILIATION="PPE">
(HU) " Κροατία και η Μακεδονία έχουν σημειώσει πρόοδο όσον αφορά την προστασία των μειονοτήτων, όμως οι χώρες αυτές απέχουν ακόμη πολύ από το να αποτελούν κορυφαία πρότυπα σε αυτόν τον τομέα. Τι μπορούμε να κάνουμε; " Ευρωπαϊκή Ένωση θα μπορούσε να ενθαρρύνει τις χώρες αυτές μέσω της υποδειγματικής προστασίας των μειονοτήτων στο εσωτερικό της, ποια είναι όμως η πραγματική κατάσταση εντός της ίδιας της Ευρωπαϊκής Ένωσης; Μια θετική ένδειξη θα ήταν αν η Γαλλία και άλλες χώρες κύρωναν τον Χάρτη για τις Μειονοτικές και Περιφερειακές Γλώσσες, αν η Σλοβακία απέσυρε τα μέτρα με τα οποία επιβάλλει διακρίσεις κατά των μειονοτήτων (βλέπε τον νόμο για τη γλώσσα) και αν η Ελλάδα αναγνώριζε ότι ζουν όντως μειονότητες στην επικράτειά της και διασφάλιζε τα δικαιώματά τους σε επίπεδο ατόμων και κοινοτήτων. Στη Ρουμανία, ευελπιστούμε ότι θα θεσπιστεί νομοθεσία για τις μειονότητες, αν και απέχουμε ακόμη πολύ από τον διορισμό μελών μειονοτήτων στα κορυφαία στρατιωτικά αξιώματα, ενώ φοβόμαστε την αυτονομία πολύ περισσότερο από τη 14η Ρωσική Στρατιά της Υπερδνειστερίας. Το Κοινοβούλιο πρέπει να ενθαρρύνει τα υφιστάμενα κράτη μέλη να δώσουν το καλό παράδειγμα θεσπίζοντας πρότυπα προστασίας των μειονοτήτων τα οποία θα είναι υποχρεωτικά για το σύνολο της επικράτειας της Ένωσης.
<SPEAKER ID="101" NAME="Danuta Jazłowiecka" AFFILIATION="PPE">
(PL) Κυρία Πρόεδρε, κύριε Επίτροπε, το έτος 2009, σύμφωνα με έκθεση την οποία κατάρτισε η Ομάδα Διεθνών Κρίσεων, θα ήταν αποφασιστικό για την ένταξη της Τουρκίας στην Ευρωπαϊκή Ένωση. Προβλεπόταν είτε η επίτευξη αποφασιστικής προόδου στις ενταξιακές διαπραγματεύσεις είτε ο τερματισμός των συνομιλιών. Σήμερα, εξακολουθούν να βρίσκονται σε εξέλιξη συνομιλίες για περαιτέρω τομείς που άπτονται της ένταξης. Είναι αλήθεια ότι η ισπανική Προεδρία δηλώνει ότι επιθυμεί την ένταξη της Άγκυρας στην Κοινότητα το ταχύτερο δυνατόν, όμως πληθαίνουν οι ενδείξεις ότι η Άγκυρα επαναπροσδιορίζει τη θέση της στην παγκόσμια τάξη πραγμάτων και ότι η ένταξή της στην Κοινότητα δεν αποτελεί προτεραιότητα. " κατάργηση των θεωρήσεων για την Ιορδανία, τη Λιβύη, το Ιράν και τη Συρία, η επιδείνωση των σχέσεων με το Ισραήλ, η ενίσχυση των σχέσεων με το Σουδάν, η υπογραφή συμφωνίας για την έναρξη διπλωματικών σχέσεων με την Αρμενία και η παρεμπόδιση των προσπαθειών εξεύρεσης συναινετικής λύσης για την Κύπρο - όλα αυτά καταδεικνύουν ότι η Άγκυρα προσανατολίζεται όλο και περισσότερο προς τη συνεργασία με τους γείτονές της, ακόμη και με τίμημα την αποδυνάμωση της θέσης της στις ενταξιακές διαπραγματεύσεις.
<P>
Ωστόσο, το ζήτημα της ενεργειακής ασφάλειας και η κρίσιμη γεωγραφική θέση της Τουρκίας σημαίνουν ότι καθίσταται σταδιακά αναντικατάστατη για τη διασφάλιση των ευρωπαϊκών συμφερόντων. Επομένως, μπορεί να μην απέχει πολύ η στιγμή κατά την οποία η ένταξη της Τουρκίας στην Ευρωπαϊκή Ένωση θα είναι σημαντικότερη για εμάς παρά για την ίδια την Τουρκία. Κατά συνέπεια, απευθύνω έκκληση στην Επιτροπή και το Συμβούλιο να επαναπροσδιορίσουν την προοπτική ένταξης της Τουρκίας στην Ευρωπαϊκή Ένωση.
<SPEAKER ID="102" NAME="Alf Svensson" AFFILIATION="PPE">
(SV) Κυρία Πρόεδρε, εκτιμώ ότι είναι εξαιρετικά σημαντικό να αναγνωρίζεται και να υπογραμμίζεται η πρόοδος που σημειώνουν οι υποψήφιες χώρες με τις οποίες βρισκόμαστε σε διαπραγματεύσεις. Φρονώ ότι αυτό είναι πολύ σημαντικό για καθαρά ψυχολογικούς λόγους. Επιπλέον, είναι αναντίρρητο ότι οι διαπραγματεύσεις με την ΕΕ έχουν οδηγήσει στη διαμόρφωση καλύτερων συνθηκών για τους λαούς των ενδιαφερόμενων χωρών. Οι ίδιες οι διαπραγματεύσεις ασκούν θετική επιρροή.
<P>
Είμαι βέβαιος ότι όλοι συμφωνούμε ως προς το ότι η Τουρκία οφείλει να καταβάλει σημαντικές προσπάθειες, και ότι η θρησκευτική ελευθερία, η ελευθερία έκφρασης και η ελευθεροτυπία πρέπει να θεωρούνται αυτονόητες. Ωστόσο, εκτιμώ ότι πρέπει επίσης να επισημανθεί ότι οι διαπραγματεύσεις με την Τουρκία δεν είναι απλώς διαπραγματεύσεις με το κράτος ή το έθνος της Τουρκίας, αλλά και ότι η Τουρκία αντιπροσωπεύει ένα είδος κλειδιού ή γέφυρας προς το σύνολο της περιοχής. Ως εκ τούτου, πρέπει να λάβουμε υπόψη ότι οι σχέσεις της ΕΕ με την περιοχή θα επιδεινωθούν σημαντικά αν κλείσουμε και πάλι τις πόρτες μας.
<SPEAKER ID="103" NAME="Χρυσούλα Παλιαδέλη" AFFILIATION="S&amp;D">
(EN) Κυρία Πρόεδρε, θα ήθελα να είχα τον χρόνο να εξηγήσω στους βουλευτές αυτού του Κοινοβουλίου τους λόγους για τους οποίους είναι τόσο ευαίσθητος ο ελληνικός λαός απέναντι στο ζήτημα της ονομασίας της Πρώην Γιουγκοσλαβικής Δημοκρατίας της Μακεδονίας. Δυστυχώς, αυτό απαιτεί παραπάνω από ένα λεπτό.
<P>
" υπόθεση αυτή, η οποία ανάγεται στα τέλη της δεκαετίας του 1940, είναι μια θλιβερή ιστορία που κατέληξε στη διαμόρφωση μιας στρεβλής αντίληψης για την ταυτότητα αυτών των ανθρώπων. Μπορώ να σας διαβεβαιώσω ότι οι Έλληνες ούτε εθνικιστές είναι, ούτε επεκτατικές βλέψεις έχουν. Το μόνο που κάνουν είναι να αντιστέκονται στη χρήση μιας ονομασίας που αποτελεί τμήμα της αρχαίας ιστορικής και αρχαιολογικής τους παράδοσης.
<P>
Αντιλαμβάνομαι ότι η Πρώην Γιουγκοσλαβική Δημοκρατία της Μακεδονίας, ως νέο ανεξάρτητο κράτος, διέρχεται μια καθυστερημένη φάση εθνογένεσης. Οι σοβαροί ακαδημαϊκοί στα Σκόπια δεν υποστηρίζουν τις εθνικιστικές τάσεις του πρωθυπουργού τους. Προτιμούν να σιωπούν, παρά να εκτεθούν στη φράση του συρμού η οποία, όπως ορθώς επισημαίνεται στην έκθεση Thaler, είναι πιθανότερο να αυξήσει τις εντάσεις.
<P>
Καλώ το Κοινοβούλιο αυτό και τη νέα Επιτροπή να προσπαθήσουν να συμβάλουν στην εξεύρεση λύσης στο ζήτημα της ονομασίας, όχι μέσω της υπόθαλψης των εθνικιστικών τάσεων της κυβέρνησης της ΠΓΔΜ, αλλά μέσω της στήριξης της ελληνικής άποψης, η οποία αποβλέπει σε έναν ήπιο συμβιβασμό ο οποίος, τελικά, είναι πολύ πιο ικανοποιητικός για τον λαό της ΠΓΔΜ παρά για τον ελληνικό λαό.
<SPEAKER ID="104" NAME="Zigmantas Balčytis" AFFILIATION="S&amp;D">
(LT) Από τις σημερινές συζητήσεις προκύπτει ότι, αν και οι βουλευτές του ΕΚ υποστηρίζουν διαφορετικές απόψεις για την πρόοδο της Τουρκίας, μάλλον όλοι συμφωνούμε ως προς το ότι η βασική προϋπόθεση για την ένταξη της Τουρκίας στην ΕΕ είναι η ορθή εφαρμογή των θεμελιωδών μεταρρυθμίσεων. Σήμερα, νομίζω ότι είναι πολύ νωρίς για να ορίσουμε συγκεκριμένες ημερομηνίες, οφείλουμε όμως να παρακολουθούμε και να απαιτούμε την επίτευξη προόδου από την Τουρκία, διότι τα πρόσφατα γεγονότα, όπως η απαγόρευση της δραστηριότητας πολιτικών κομμάτων, είναι ανησυχητικά και δεν είναι ενδεικτικά της δέσμευσης της Τουρκίας όσον αφορά τον σεβασμό των ατομικών και πολιτικών ελευθεριών και δικαιωμάτων. Ωστόσο, πρέπει να δώσουμε στην Τουρκία μια ευκαιρία να επανεξετάσει τις ενέργειές της και να ευχηθούμε, στο μέλλον, η Τουρκία να εξελιχθεί σε δημοκρατική και ελεύθερη χώρα.
<SPEAKER ID="105" NAME="Petru Constantin Luhan" AFFILIATION="PPE">
(RO) " Κροατία εξακολουθεί να είναι το πλέον προηγμένο κράτος των Δυτικών Βαλκανίων όσον αφορά την πορεία ένταξής της στην ΕΕ. Μπορεί να αποτελέσει υπόδειγμα για τις χώρες της περιοχής όσον αφορά τις ενταξιακές τους προοπτικές και την εκπλήρωση των ενταξιακών κριτηρίων και προϋποθέσεων.
<P>
Χαιρετίζω την πρόοδο που έχει σημειωθεί στο πεδίο των εσωτερικών μεταρρυθμίσεων, όπως καταδεικνύει επίσης η έκθεση προόδου για το 2009. " μέθοδος εκπλήρωσης των αναγκαίων ενταξιακών κριτηρίων, ιδίως όσων υπάγονται στο κεφάλαιο 23, της δικαιοσύνης και των θεμελιωδών δικαιωμάτων, αποτελεί σημείο καμπής για την πρόοδο της χώρας αυτής όσον αφορά την τήρηση των ευρωπαϊκών προτύπων.
<P>
Στηρίζουμε την ένταξη της Κροατίας στην Ευρωπαϊκή Ένωση, υπό την προϋπόθεση ότι θα βασίζεται στην αυστηρή συμμόρφωση με τα κριτήρια ένταξης, περιλαμβανομένης της πλήρους συνεργασίας με το Διεθνές Ποινικό Δικαστήριο για την πρώην Γιουγκοσλαβία.
<P>
" Κροατία θα ολοκληρώσει τις ενταξιακές της διαπραγματεύσεις κατά το τρέχον έτος. Μάλιστα, η έκθεση για την οποία συζητούμε σήμερα είναι η τελευταία έκθεση προόδου που εκπονεί το Ευρωπαϊκό Κοινοβούλιο. Είμαστε πεπεισμένοι ότι το προσεχές έτος θα είμαστε σε θέση να ψηφίσουμε για τη Συνθήκη Προσχώρησης της Κροατίας στην Ευρωπαϊκή Ένωση, η οποία θα λειτουργήσει ως θετικό μήνυμα προς ολόκληρη την περιοχή.
<SPEAKER ID="106" NAME="Milan Zver" AFFILIATION="PPE">
(SL) Κύριε Επίτροπε, σας συγχαίρω για την ανάληψη των νέων σας καθηκόντων και ευελπιστώ ότι θα τα ασκήσετε με επιτυχία.
<P>
Χαίρομαι ιδιαίτερα για το γεγονός ότι οι τρεις εκθέσεις είναι θετικές και οι εισηγητές διαπιστώνουν ότι οι χώρες αυτές έχουν σημειώσει πρόοδο στην πορεία εκσυγχρονισμού τους, σύμφωνα με τα ευρωπαϊκά κριτήρια. Το σημαντικότερο στοιχείο είναι ότι και οι τρεις χώρες διατηρούν υψηλά πρότυπα όσον αφορά τον σεβασμό των ανθρωπίνων δικαιωμάτων. " Ευρώπη πρέπει να είναι αυστηρή στον τομέα αυτόν, και πρέπει επίσης να ζητήσει με αυστηρότητα από τις εν λόγω χώρες να επιλύσουν τις διαφορές τους με τους γείτονές τους.
<P>
Θέλω δε να επισημάνω ότι δεν θα στηρίξω την έκθεση σχετικά με την Κροατία, πρωτίστως επειδή δεν αντιμετωπίζει με δίκαιο τρόπο τη Σλοβενία.
<SPEAKER ID="107" NAME="Iuliu Winkler" AFFILIATION="PPE">
(RO) " πιο αποτελεσματική εξωτερική πολιτική διεύρυνσης της Ευρωπαϊκής Ένωσης έναντι των Δυτικών Βαλκανίων είναι η επέκτασή της σε αυτή την περιοχή. Έτσι θα διασφαλιστεί η ειρήνη και θα εδραιωθεί η δημοκρατία σε μια περιοχή η οποία, δυστυχώς, στην πρόσφατη ιστορία της ενίσχυσε απλώς τη φήμη της ως "πυριτιδαποθήκη της Ευρωπαϊκής Ένωσης".
<P>
Συγχρόνως, η πιο αποτελεσματική εξωτερική πολιτική έναντι των νέων κρατών των Δυτικών Βαλκανίων είναι η ένταξή τους στη ζώνη σταθερότητας και ευημερίας της Ευρωπαϊκής Ένωσης. Αυτή η διαδικασία απαιτεί τη χρήση μέσων. Ως εκ τούτου, χαιρετίζω τις εκθέσεις προόδου για την Κροατία και τη Μακεδονία, οι οποίες αποτελούν πολύ χρήσιμα μέσα πολιτικής.
<P>
Εκτιμώ επίσης ότι απαιτούνται οικονομικά μέσα, σε συνδυασμό με την περιφερειακή, οικονομική και εμπορική συνεργασία, μεταξύ άλλων και όσον αφορά τις επενδύσεις, οι οποίες έχουν ήδη αποδειχθεί αποτελεσματικές. Φρονώ ότι τα μέσα αυτά πρέπει να εξεταστούν από την Ευρωπαϊκή Επιτροπή και τις κυβερνήσεις της Κροατίας και της Μακεδονίας.
<SPEAKER ID="109" NAME="Barry Madlener" AFFILIATION="NI">
(NL) Ήθελα να απευθύνω μια ερώτηση στην κ. Flautre, την επικεφαλής της αντιπροσωπείας για την Τουρκία. Δεν είμαι σίγουρος αν μπορώ να το πράξω τώρα - γι' αυτό χρησιμοποίησα τη μέθοδο της γαλάζιας κάρτας. Μπορώ να απευθύνω μια ερώτηση στην κ. Flautre;
<P>
Κυρία Flautre, θα ήθελα να σας ρωτήσω, ενόψει του αποτρόπαιου φόνου για λόγους τιμής στην Τουρκία, αν συμφωνείτε ότι πρέπει να καταθέσουμε αίτημα για ευρεία διερεύνηση του φαινομένου των εγκλημάτων τιμής στην Τουρκία; Στην πατρίδα μου, τις Κάτω Χώρες, παρατηρούμε συγκλονιστικά υψηλό ποσοστό φόνων για λόγους τιμής μεταξύ των Τούρκων, φαινόμενο που παρατηρείται επίσης στη Γερμανία, εκτιμώ όμως ότι πρόκειται μόνον για την κορυφή του παγόβουνου και ότι συμβαίνουν πάρα πολλοί φόνοι για λόγους τιμής στην Τουρκία. Μπορούμε να ζητήσουμε από τον κ. Füle να διερευνήσει το φαινόμενο των φόνων για λόγους τιμής στην Τουρκία;
<SPEAKER ID="111" NAME="Hélène Flautre" AFFILIATION="Verts/ALE">
(FR) Κυρία Πρόεδρε, ερώτηση, ναι, αλλά τι είδους ερώτηση; Σε ποιον απευθύνεται και για ποιον σκοπό; Φρονώ ότι η αντιπροσωπεία μας -της οποίας είστε μέλος, κύριε Madlener- έχει επιδείξει και εξακολουθεί να επιδεικνύει την αυστηρή προσήλωσή της στα ανθρώπινα δικαιώματα και την ισότητα των φύλων και στηρίζει όλες τις πρωτοβουλίες για την αντιμετώπιση του φαινομένου της βίας κατά των γυναικών.
<P>
Αυτό το ανέφερα προ ολίγου στην ομιλία μου. Πιστεύω ότι οι λεγόμενοι φόνοι για λόγους τιμής, οι οποίοι είναι φόνοι που σχεδιάζονται σε επίπεδο οικογένειας ή φυλής, είναι απολύτως απαράδεκτοι και ότι, σήμερα, διαπιστώνουμε με μεγάλη ικανοποίηση ότι κανείς στην Τουρκία δεν ανέχεται πλέον τέτοιους είδους απαρχαιωμένες εγκληματικές πρακτικές.
<SPEAKER ID="112" NAME="Diego López Garrido" LANGUAGE="ES">
Κυρία Πρόεδρε, κυρίες και κύριοι, σας ευχαριστώ γι' αυτή την ευρεία συζήτηση η οποία επικεντρώθηκε σε τρία εξαιρετικά ψηφίσματα του Ευρωπαϊκού Κοινοβουλίου, με συντάκτες τον κ. Swoboda, τον κ. Thaler και την κ. Oomen-Ruijten, τους οποίους θέλω επί τη ευκαιρία να συγχαρώ.
<P>
Μπορούμε, νομίζω, να πούμε ότι οι περισσότεροι βουλευτές ταχθήκατε υπέρ της διαδικασίας διεύρυνσης ως αναπόσπαστο τμήμα της διαδικασίας ευρωπαϊκής ολοκλήρωσης. Όπως επεσήμανε ο κ. Brok, η διεύρυνση έχει αποδειχθεί επιτυχής για την Ευρωπαϊκή Ένωση, ενώ και άλλοι βουλευτές ανέφεραν ορισμένα από τα παραδείγματα επιτυχιών στο πλαίσιο της διαδικασίας διεύρυνσης. Αποτελεί επίσης ζωτικό στοιχείο προόδου για την υλοποίηση δημοκρατικών μεταρρυθμίσεων και την εμβάθυνση της δημοκρατίας στις χώρες οι οποίες πλησιάζουν περισσότερο προς την Ευρωπαϊκή Ένωση, σε όσες έχουν αρχίσει τη διαδικασία ένταξής τους και σε όσες προσβλέπουν στην ένταξή τους στην Ευρωπαϊκή Ένωση. Όπως υπογράμμισε ο κ. Mauro, αυτό συνεπάγεται πάντα τη δέσμευση της τήρησης των όρων της Κοπεγχάγης, ως προς την οποία επικρατεί επίσης ευρεία συναίνεση, και συνεπώς του πλήρους σεβασμού των ανθρωπίνων δικαιωμάτων.
<P>
Συμφωνώ πλήρως με τη δήλωση του κ. Cashman ότι οι διάφορες χώρες χαρακτηρίζονται από το πώς αντιμετωπίζουν τις μειονότητες, και όχι την πλειονότητα, παρότι αυτό είναι εξίσου σημαντικό. Επομένως, με αυτό το μέτρο πρέπει να αξιολογούμε τον σεβασμό των ανθρωπίνων δικαιωμάτων και, ως εκ τούτου, τη συμμόρφωση προς τα κριτήρια της Κοπεγχάγης.
<P>
Ένα άλλο σημείο ως προς το οποίο υπήρξε ευρεία συναίνεση είναι το ότι, για τα Δυτικά Βαλκάνια, η ευρωπαϊκή προοπτική αποτελεί θεμελιώδες στοιχείο προόδου -όπως επεσήμαναν η κ. Γιαννάκου και ο κ. Winkler- και ότι αυτό δεν είναι μόνον προς το συμφέρον των εν λόγω χωρών, αλλά εξυπηρετεί επίσης, όπως ανέφερε η κ. Göncz, τα συμφέροντα της Ευρωπαϊκής Ένωσης.
<P>
Όσον αφορά την Κροατία, η πλειονότητα συμφώνησε επίσης ότι είναι αναγκαίο να ανοιχθούν όσο το δυνατόν ταχύτερα νέα κεφάλαια, όμως πρέπει να λεχθεί ότι επί του παρόντος έχουν ανοιχθεί 28 από τα 35 κεφάλαια και ότι 17 εξ αυτών έχουν κλειστεί προσωρινά. " ισπανική Προεδρία θα συνεχίσει να εργάζεται για την επίτευξη περαιτέρω προόδου στις διαπραγματεύσεις, σε συνεργασία με το Ευρωπαϊκό Συμβούλιο και την Επιτροπή, έτσι ώστε η εξέταση των κεφαλαίων αυτών να οδηγηθεί σύντομα στην τελική της φάση. Γι' αυτό ανέφερα νωρίτερα ότι θα ξεκινήσουν αμέσως οι ενταξιακές συνεδριάσεις που πρόκειται να διεξαχθούν με την Κροατία.
<P>
Προσδοκία μας είναι να ολοκληρωθεί ο οδικός χάρτης των ενταξιακών διαπραγματεύσεων εντός του τρέχοντος έτους, όπως πρότεινε ο συντάκτης της έκθεσης, κ Swoboda, και όπως ζήτησαν στις παρεμβάσεις τους ορισμένοι βουλευτές, όπως ο κ. Hökmark, ο κ. Berlinguer και ο κ. Lisek, ο οποίος εξέφρασε μάλιστα την ελπίδα ότι η ένταξη της Κροατίας στην Ευρωπαϊκή Ένωση θα πραγματοποιηθεί υπό την πολωνική Προεδρία.
<P>
Συνεπώς, έχει σημειωθεί πρόοδος στην περίπτωση της Κροατίας, όπως υπογράμμισε ο κ. Poręba. Ωστόσο, έχουμε αρκετή δουλειά ακόμη· για παράδειγμα, όπως επεσήμανε κ. Serracchiani, υπάρχουν αδυναμίες στον τομέα της δικαιοσύνης.
<P>
Κατά συνέπεια, θεωρούμε ότι έχουμε φτάσει σε ένα σημαντικό τελικό στάδιο όσον αφορά την ένταξη της Κροατίας, και ευελπιστούμε ότι οι διαπραγματεύσεις θα ολοκληρωθούν και η Κροατία θα ενταχθεί στην Ένωση το ταχύτερο δυνατόν, μετά τη διαδικασία κύρωσης των αντίστοιχων Συνθηκών της Ευρωπαϊκής Ένωσης.
<P>
Όσον αφορά, τώρα, την περίπτωση της Μακεδονίας, η συζήτηση επικεντρώθηκε πρωτίστως στο ζήτημα της ονομασίας. Προφανώς, η ονομασία δεν συγκαταλέγεται μεταξύ των κριτηρίων της Κοπεγχάγης, είναι όμως σαφές ότι οι σχέσεις καλής γειτονίας διαδραματίζουν ζωτικό ρόλο στις διαδικασίες διαμόρφωσης της εθνικής πολιτικής σε όλες τις υποψήφιες χώρες.
<P>
Οι υποψήφιες χώρες, όπως και τα κράτη μέλη, πρέπει συνεπώς να επιδεικνύουν ύψιστο βαθμό ευαισθησίας σε τέτοιου είδους θέματα. Δεν πρέπει άλλωστε να ξεχνούμε ότι το σημείο εκκίνησης των διαπραγματεύσεων είναι η ομοφωνία, με άλλα λόγια, η ομόφωνη στήριξη όλων των υφιστάμενων κρατών μελών.
<P>
" λύση την οποία υποστήριξαν νωρίτερα ο κ. Posselt, ο κ. Κασουλίδης, η κ. Cornelissen, ο κ. Chatzimarkakis, η κ. Göncz και η κ. Παλιαδέλη στηρίζεται τόσο στις διαπραγματεύσεις υπό την αιγίδα των "νωμένων Εθνών όσο και στις διμερείς επαφές μεταξύ της Πρώην Γιουγκοσλαβικής Δημοκρατίας της Μακεδονίας και της Ελλάδας. Αν και το θέμα αυτό είναι, φυσικά, πολύ σημαντικό, η ίδια η Ευρωπαϊκή Ένωση δεν μετέχει επισήμως στις συζητήσεις που διεξάγονται στο πλαίσιο του Οργανισμού "νωμένων Εθνών.
<P>
Ως εκ τούτου, επί του παρόντος δεν νομίζω ότι μπορούμε να προβλέψουμε με ακρίβεια τον χρόνο επίλυσης αυτής της διαφωνίας· παρ' όλα αυτά, μπορώ σίγουρα να δηλώσω ότι η ισπανική Προεδρία συγχαίρει επίσης τους πρωθυπουργούς Gruevski και Παπανδρέου για την επανεκκίνηση του απευθείας διαλόγου. Αυτό είναι ενδεικτικό ηγετικής ικανότητας και από τις δύο πλευρές, και αναμφίβολα θα οδηγήσει στη διαμόρφωση του ανοικτού κλίματος και της προσέγγισης στην οποία αναφέρθηκε στην παρέμβασή του ο κ. Τρεμόπουλος.
<P>
Θεωρούμε ότι η κυβέρνηση της Πρώην Γιουγκοσλαβικής Δημοκρατίας της Μακεδονίας θα μπορέσει να προωθήσει αυτές τις διαπραγματεύσεις. " προοπτική ένταξης στην ΕΕ είχε ανέκαθεν τεράστια σημασία για το σύνολο της χώρας, δηλαδή για όλες τις εθνοτικές ομάδες, μεγάλες ή μικρές.
<P>
Τέλος, όσον αφορά την Τουρκία, πραγματοποιήθηκε πολύ μεγάλος αριθμός παρεμβάσεων, γι' αυτό θα αρχίσω τα σχόλιά μου επισημαίνοντας ότι οι διαπραγματεύσεις συνεχίζονται με λογικούς ρυθμούς -δεν έχουν, δηλαδή, σταματήσει- και αυτό αποτελεί απάντηση στο σχόλιο του κ. Van Orden σχετικά με την ταχύτητα των εν λόγω διαπραγματεύσεων.
<P>
Ευελπιστούμε ότι, κατά τη διάρκεια της ισπανικής Προεδρίας, θα ανοιχθούν και νέα διαπραγματευτικά κεφάλαια. Ανέφερα νωρίτερα ορισμένα από αυτά, οπωσδήποτε όμως δεν μπορούμε να προβλέψουμε τον ρυθμό των διαπραγματεύσεων αυτών, καθότι εξαρτώνται από την πρόοδο των τουρκικών μεταρρυθμίσεων και από το κατά πόσον θα εκπληρώσει η Τουρκία τα ισχύοντα κριτήρια. Επιπλέον, όπως όλοι γνωρίζετε, σε κάθε περίπτωση, σε κάθε στάδιο και για κάθε κεφάλαιο της διαδικασίας, απαιτείται ομόφωνη συμφωνία.
<P>
" προστασία των ανθρωπίνων δικαιωμάτων και η εκπλήρωση των κριτηρίων της Κοπεγχάγης είναι θέμα το οποίο αναφέρθηκε σε πολλές παρεμβάσεις και το οποίο θίγεται με σαφή τρόπο στην έκθεση της κ. Oomen-Ruijten· και πρέπει να παραδεχτούμε ότι η Τουρκία οφείλει όντως να καταβάλει μεγαλύτερες προσπάθειες σε αυτόν τον τομέα. Οφείλει να καταβάλει μεγαλύτερες προσπάθειες, και αυτό το δηλώνω ως απάντηση στα σχόλια του κ. Belder, του κ. Salafranca, και άλλων, περιλαμβανομένων του κ. Αγγουράκη και του κ. Klute, οι οποίοι μίλησαν για την ανάγκη προαγωγής των ανθρωπίνων δικαιωμάτων και των θεμελιωδών ελευθεριών.
<P>
Έχουν δίκιο, όμως είναι επίσης αληθές ότι η διαδικασία των διαπραγματεύσεων εξακολουθεί να αποτελεί το κύριο μέσο που έχει στη διάθεσή της η Ευρωπαϊκή Ένωση για να επηρεάζει την πρόοδο που σημειώνεται, και είναι γεγονός ότι, αν και έχει σημειωθεί πρόοδος, αυτή παραμένει ανεπαρκής. Αυτό αναφέρθηκε άλλωστε και στις παρεμβάσεις άλλων βουλευτών, όπως ο κ. Obiols, η κ. Flautre, η κ. Lunacek, ο κ. Preda και ο κ. Balčytis. Εκτιμώ ότι αυτό πρέπει να το λαμβάνουμε διαρκώς υπόψη όταν επιχειρούμε να αξιολογήσουμε ισορροπημένα την εξέλιξη των διαπραγματεύσεών μας με την Τουρκία.
<P>
Το θέμα της Κύπρου αναφέρθηκε επίσης σε πολύ μεγάλο αριθμό παρεμβάσεων. Όπως είναι φυσικό, τους προσεχείς μήνες το Κυπριακό θα αποτελέσει αποφασιστικής σημασίας ζήτημα. Πρέπει να λεχθεί ότι οι διαπραγματεύσεις που βρίσκονται αυτή την περίοδο σε εξέλιξη μεταξύ των ηγετών των δύο κοινοτήτων του νησιού είναι θετικές, και ότι έχει διαμορφωθεί καλύτερο κλίμα εμπιστοσύνης.
<P>
Εξυπακούεται ότι η επίλυση του κυπριακού ζητήματος θα εξαλείψει αυτό το εμπόδιο, ή όλα τα εμπόδια, ή έστω ορισμένα από τα εμπόδια που ενδέχεται να ανακόψουν την πορεία της Τουρκίας προς την ένταξη και, ανεξαρτήτως του τι θα συμβεί εν τέλει, θα στείλει ένα σημαντικό, θετικό μήνυμα στην περιοχή ως σύνολο, με κύριο στόχο τη συμφιλίωση, όπως πολύ εύστοχα επεσήμανε ο κ. Howitt.
<P>
Όλοι συμφωνούμε, βεβαίως, ότι η Τουρκία οφείλει να συμμορφωθεί με το πρόσθετο πρωτόκολλο. Της έχουν απευθυνθεί διαρκείς συστάσεις να το πράξει, και κάθε φορά που διεξάγουμε διάλογο με την Τουρκία το Συμβούλιο της υπενθυμίζει αυτή τη δέσμευση, την οποία πρέπει να τηρήσει. Στις 8 Δεκεμβρίου 2009, το Συμβούλιο υιοθέτησε συμπεράσματα στα οποία δηλώνει ότι, αν δεν σημειωθεί πρόοδος στο θέμα αυτό, τότε το Συμβούλιο θα διατηρήσει τα μέτρα που εγκρίθηκαν το 2006, τα οποία θα έχουν διαρκή αντίκτυπο στη συνολική πρόοδο των διαπραγματεύσεων.
<P>
" κ. Κοππά και ο κ. Σαλαβράκος ανέφεραν και ορισμένα άλλα περιστατικά: παραβιάσεις του εναέριου χώρου και άλλα συμβάντα στο Αιγαίο Πέλαγος. Επαναλαμβάνω, λοιπόν, ότι οι σχέσεις καλής γειτονίας αποτελούν απαραίτητη προϋπόθεση για την αξιολόγηση της προόδου της Τουρκίας στο πλαίσιο των διαπραγματεύσεων. Τα συμπεράσματα του Συμβουλίου της 8ης Δεκεμβρίου, στα οποία αναφέρθηκα ήδη επανειλημμένως, στέλνουν σαφές μήνυμα προς την Τουρκία σε αυτό το θέμα. Σας διαβεβαιώ ότι η Προεδρία θα παρακολουθεί πολύ στενά το ζήτημα και θα το θίγει σε όλα τα επίπεδα όπου αυτό κρίνεται σκόπιμο.
<P>
Εν πάση περιπτώσει, κυρία Πρόεδρε, η θέση της Προεδρίας όσον αφορά τις διαπραγματεύσεις με την Τουρκία είναι απολύτως σαφής. Είμαστε σύμφωνοι με τη νέα συναίνεση για τη διεύρυνση, την οποία αποφάσισε το Συμβούλιο τον Δεκέμβριο του 2006, και τούτο σημαίνει ότι στόχος των διαπραγματεύσεων είναι οπωσδήποτε η μελλοντική προσχώρηση της Τουρκίας στην Ευρωπαϊκή Ένωση.
<SPEAKER ID="113" NAME="Štefan Füle" LANGUAGE="EN">
Κυρία Πρόεδρε, είμαι ευγνώμων που μου δόθηκε σε τόσο πρώιμο στάδιο η δυνατότητα να συμμετάσχω σε αυτή την ανταλλαγή απόψεων μαζί σας σχετικά με τις υπό ένταξη χώρες. Στην ακρόασή μου, είχα υποσχεθεί να προσέλθω στο Σώμα για να ακούσω και να λάβω υπόψη τις συμβουλές σας, και η σημερινή συζήτηση αποδεικνύει με ξεκάθαρο τρόπο τον πλούτο απόψεων, τη σοφία και την οξύνοια των μελών αυτού του Κοινοβουλίου.
<P>
Επιτρέψτε μου να διατυπώσω δύο γενικές επισημάνσεις. Πρώτον, αντιμετωπίζω με μεγάλη σοβαρότητα τις υποσχέσεις που έδωσα κατά τη διάρκεια των ακροάσεων. Με ενδιαφέρει όχι να επιδιδόμαστε σε παράλληλους μονολόγους, αλλά να συνδιαλεγόμαστε με το Σώμα κατά τρόπο που να αντικατοπτρίζει το πραγματικό πνεύμα της Συνθήκης της Λισαβόνας.
<P>
Επιτρέψτε μου να διατυπώσω μια ακόμη γενική παρατήρηση, και πρόκειται για κάτι που έθιξα μία ή δύο φορές κατά τη διάρκεια της ακρόασής μου. Κατά τις συνομιλίες μας με τις υποψήφιες και τις δυνητικά υποψήφιες χώρες, υπογραμμίζω πάντα τις ακόλουθες τέσσερις αρχές. " πρώτη είναι η αυστηρή προσήλωση στα κριτήρια της Κοπεγχάγης, τα οποία είναι αδιαπραγμάτευτα. Δεύτερον, η αυστηρή προσήλωση στις θεμελιώδεις ελευθερίες και δικαιώματα, περιλαμβανομένων των θρησκευτικών και μειονοτικών δικαιωμάτων και, ασφαλώς, των δικαιωμάτων των γυναικών. Τρίτον, η διαδικασία πρέπει να είναι ειλικρινής και να χαρακτηρίζεται από αξιοπιστία και από τις δύο πλευρές καθώς και σε όλα τα επίπεδα. Τέταρτον, δεν πρόκειται ποτέ να υποβαθμίσω το ζήτημα της ικανότητας ένταξης.
<P>
Όσον αφορά την Κροατία, και στο ψήφισμα του Κοινοβουλίου και στη θέση της Επιτροπής υπογραμμίζεται ότι η Κροατία μπορεί να θεωρεί το Κοινοβούλιο και την Επιτροπή αξιόπιστους συμμάχους της. Αν η χώρα καταφέρει να πράξει τα αναμενόμενα σε σχέση με το σύνολο των εκκρεμών προϋποθέσεων, είμαι πεπεισμένος ότι οι ενταξιακές διαπραγματεύσεις μπορούν να ολοκληρωθούν εφέτος. " Επιτροπή, και ευελπιστώ ότι το ίδιο θα πράξουν η τρέχουσα και οι μελλοντικές Προεδρίες καθώς και το Ευρωπαϊκό Κοινοβούλιο, θα στηρίξει τις προσπάθειες της Κροατίας για την επίτευξη αυτού του στόχου.
<P>
Όσον αφορά την Πρώην Γιουγκοσλαβική Δημοκρατία της Μακεδονίας, επιτρέψτε μου να υπογραμμίσω και πάλι ότι η χώρα εξασφάλισε σύσταση της Επιτροπής υπέρ της έναρξης ενταξιακών διαπραγματεύσεων βάσει των πραγματικών της επιδόσεων. Εντούτοις, η χώρα αυτή εξακολουθεί να βρίσκεται αντιμέτωπη με πολλές και πιεστικές προκλήσεις, περιλαμβανομένων των πολιτικών κριτηρίων. Όπως επισημάνθηκε κατά τη διάρκεια της συζήτησης, παρουσιάζεται τώρα μια θαυμάσια ευκαιρία για την επίλυση του ζητήματος της ονομασίας, και είμαι εξαιρετικά πρόθυμος να υποστηρίξω τις συζητήσεις που βρίσκονται σε εξέλιξη.
<P>
Όσον αφορά την Τουρκία, όλοι γνωρίζουμε ότι μπορούμε να αναμένουμε πολλές δυσκολίες, είτε για την Τουρκία είτε για την Ευρωπαϊκή Ένωση, όπως επισημάνθηκε ήδη με σαφήνεια από πολλούς ομιλητές. Γνωρίζω, ωστόσο, ότι η τουρκική κυβέρνηση παραμένει προσηλωμένη στον στόχο του δημοκρατικού ανοίγματος. Ποιος θα φανταζόταν πριν από πέντε μόλις χρόνια ότι η τουρκική κοινωνία και οι τούρκοι πολιτικοί θα συζητούσαν ανοικτά και εντατικά το κουρδικό ζήτημα, τις σχέσεις μεταξύ στρατιωτικής και πολιτικής εξουσίας, την επαναλειτουργία της Θεολογικής Σχολής της Χάλκης ή τις σχέσεις με τη Ρουμανία;
<P>
Παρ' όλα αυτά, δεν παύει να με ανησυχεί το θέμα των περιορισμών στην ελευθεροτυπία και την πολυφωνία των μέσων ενημέρωσης. Απαιτούνται περαιτέρω τροποποιήσεις της νομοθεσίας με σκοπό την προστασία των δημοσιογράφων, των υπερασπιστών των ανθρωπίνων δικαιωμάτων και των πολιτικών από διώξεις και καταδίκες λόγω έκφρασης μη βίαιων απόψεων.
<P>
Όσον αφορά τις ενταξιακές διαπραγματεύσεις, το άνοιγμα του σημαντικού κεφαλαίου του περιβάλλοντος τον περασμένο Δεκέμβριο αποτελεί ενθαρρυντική εξέλιξη, αυξάνοντας σε 12 τον αριθμό των ανοικτών κεφαλαίων. Ευελπιστώ δε ότι εφέτος θα μπορέσουμε να ανοίξουμε και νέα κεφάλαια. Ωστόσο, η Τουρκία θα χρειαστεί να καταβάλει πρόσθετες προσπάθειες προκειμένου να μπορέσει να ανταποκριθεί στα απαιτητικά κριτήρια αξιολόγησης. Ως εκ τούτου, είναι σημαντικό να συνεχιστούν δυναμικά οι αναγκαίες προετοιμασίες.
<P>
" Επιτροπή χαιρετίζει επίσης τον ενισχυμένο διάλογο με την Τουρκία σχετικά με τη μετανάστευση, ο οποίος πρέπει να οδηγήσει σε απτά αποτελέσματα, ιδίως όσον αφορά την επανεισδοχή και τους ελέγχους των συνόρων. Απαντώντας σε μια συγκεκριμένη ερώτηση ενός από τους συναδέλφους σας, επιτρέψτε μου να δηλώσω ότι η Επιτροπή γνωρίζει τις πρόσφατες εξελίξεις όσον αφορά την άρση από την Τουρκία της υποχρέωσης θεώρησης για τον Λίβανο και τη Συρία. Ο Γενικός Διευθυντής της Επιτροπής που είναι αρμόδιος για τα θέματα αυτά θα μεταβεί την προσεχή εβδομάδα στην Άγκυρα για να συμμετάσχει σε συνομιλίες. Αυτό θα είναι ένα από τα θέματα που θα συζητήσει κατά την εν λόγω επίσκεψη, και θα σας ενημερώσω σχετικά με τα αποτελέσματα αυτών των συνομιλιών.
<P>
Επιτρέψτε μου επίσης να προσθέσω, αφού μου ζητήθηκε, την ακόλουθη θέση της Επιτροπής. Όλα τα μέτρα που έχει προτείνει ή αναλάβει να υλοποιήσει η Επιτροπή αποσκοπούσαν πάντα στον τερματισμό της απομόνωσης της τουρκοκυπριακής κοινότητας ως μέσο διευκόλυνσης της επανένωσης της Κύπρου σύμφωνα με τα συμπεράσματα του Συμβουλίου του Απριλίου του 2004. Εκτελούμε δε τη δέσμη μέτρων βοήθειας ύψους 259 εκατ. ευρώ με σκοπό τη βιώσιμη κοινωνική και οικονομική ανάπτυξη της τουρκοκυπριακής κοινότητας και την πλήρη συμμετοχή της στην Ευρωπαϊκή Ένωση μετά την επίτευξη λύσης και την επανένωση του νησιού. Ο κανονισμός για την Πράσινη Γραμμή διευκολύνει τις οικονομικές και προσωπικές επαφές μεταξύ Τουρκοκυπρίων και Ελληνοκυπρίων. Ο κανονισμός για το εμπόριο, σχετικά με τους ειδικούς όρους υπό τους οποίους μπορούν να διενεργούνται συναλλαγές με την τουρκοκυπριακή κοινότητα, εξακολουθεί να τελεί υπό εξέταση στους κόλπους του Συμβουλίου.
<P>
Για να επανέλθω στο θέμα της Τουρκίας, η διαδικασία μεταρρυθμίσεων θα συνεχιστεί και η Ευρωπαϊκή Ένωση πρέπει να συνεχίσει να ενθαρρύνει τη διαδικασία και τη συνακόλουθη πρόοδο. " Επιτροπή παραμένει προσηλωμένη στη διαδικασία ένταξης της Τουρκίας. " δυνατότητά μας να ασκούμε πίεση και να επηρεάζουμε την Τουρκία θα ενισχυθεί και θα αποκτά ολοένα και μεγαλύτερη αξιοπιστία εφόσον παραμένουμε συνεπείς προς τις δεσμεύσεις μας.
<P>
Προσβλέπω σε πολύ εποικοδομητική και στενή συνεργασία την περίοδο των προσεχών πέντε ετών.
<P>
(Χειροκροτήματα)
<SPEAKER ID="114" NAME="Πρόεδρος">
Έχω λάβει τρεις προτάσεις ψηφίσματος για την περάτωση αυτής της συζήτησης από την Επιτροπή Εξωτερικών Υποθέσεων που έχουν κατατεθεί σύμφωνα με το άρθρο 110, παράγραφος 2.
<P>
" κοινή συζήτηση έληξε.
<P>
" ψηφοφορία θα διεξαχθεί κατά τη διάρκεια των σημερινών ψηφοφοριών.
<P>
Γραπτές δηλώσεις (άρθρο 149 του Κανονισμού)
<SPEAKER ID="115" NAME="Luís Paulo Alves  " LANGUAGE="PT">
Σε αυτή την έκθεση αναγνωρίζονται ορισμένα θετικά βήματα της Τουρκίας, η οποία είναι υποψήφια χώρα από το 2005, προς την κατεύθυνση της ένταξής της στην ΕΕ, αν και της απευθύνεται σύσταση να επιταχύνει τον ρυθμό των μεταρρυθμίσεων. Υπενθυμίζω ότι τον Δεκέμβριο του 2006 οι διαπραγματεύσεις ανεστάλησαν εν μέρει λόγω της άρνησης της χώρας να εφαρμόσει την Τελωνειακή Ένωση με την ΕΕ και στην περίπτωση της Κύπρου. " διαμάχη με την Κύπρο πρέπει να επιλυθεί και η χώρα αυτή πρέπει να συνεχίσει να σημειώνει πρόοδο στους τομείς της δημοκρατίας και της προστασίας των ανθρωπίνων δικαιωμάτων, της καταπολέμησης της διαφθοράς, της βελτίωσης της ελευθεροτυπίας, της ανάγκης για πολιτική διαφάνεια και ταχύτερη και αποτελεσματικότερη απονομή της δικαιοσύνης, της εφαρμογής ολοκληρωμένης νομοθεσίας για την καταπολέμηση των διακρίσεων λόγω φύλου, γενετήσιου προσανατολισμού και ιδιότητας μέλους εθνοτικής ή θρησκευτικής μειονότητας, και της μεταρρύθμισης των δημοσίων υπηρεσιών της. " τουρκική κυβέρνηση εξακολουθεί να επιδεικνύει την πολιτική βούληση να συνεχίσει τις μεταρρυθμίσεις, και έχει ενισχύσει σημαντικά τις θεμελιώδεις ελευθερίες και τον εκδημοκρατισμό στο εσωτερικό της χώρας. Ως εκ τούτου, πρέπει να συνεχίσουμε να σημειώνουμε πρόοδο στις διαπραγματεύσεις, με σκοπό τη διασφάλιση της ένταξης της Τουρκίας στην ΕΕ ως χώρας η οποία μπορεί να διαδραματίσει κρίσιμο ρόλο διαμεσολαβητή στις συγκρούσεις μεταξύ Ισραηλινών και Παλαιστινίων και να διευκολύνει τον διάλογο μεταξύ Ιράκ και Ιράν για την εξεύρεση κοινών λύσεων.
<SPEAKER ID="999" NAME="Mara Bizzotto  " LANGUAGE="IT">
Κυρία Πρόεδρε, κυρίες και κύριοι, ασφαλώς η έκθεση περιλαμβάνει ορισμένες ενδιαφέρουσες πτυχές, ακόμη και για όσους, όπως εγώ και πολλοί άλλοι συνάδελφοι, τασσόμαστε κατά της ένταξης της Τουρκίας στην ΕΕ. Το περιεχόμενο της έκθεσης αντικατοπτρίζει τα ενίοτε σοβαρά ελλείμματα της Τουρκίας ως προς την εκπλήρωση των βασικών προϋποθέσεων ένταξης στην ΕΕ. Ορισμένα χωρία του ψηφίσματος το οποίο κατέθεσε η Επιτροπή Εξωτερικών Υποθέσεων είναι επίσης ιδιαίτερα αυστηρά. Στα έγγραφα αυτά δεν διατυπώνεται αντίθεση με τη θεωρητική μελλοντική προσχώρηση της Τουρκίας στην ΕΕ· ωστόσο, χαιρετίζω με μεγάλη ικανοποίηση τα πορίσματα που σκοπεύει να δημοσιεύσει το Κοινοβούλιο όσον αφορά την υποτιθέμενη έλλειψη προόδου της Τουρκίας. Όσοι, όπως εγώ, τασσόμαστε κατά της ένταξης της Άγκυρας στην ΕΕ θεωρούμε ότι επιβεβαιώνουν ορισμένες παραδοσιακές αντιρρήσεις μας σε αυτή την προσχώρηση: στην Τουρκία εξακολουθούν να υπάρχουν περιορισμοί θεμελιωδών ελευθεριών και παραβιάσεις ανθρωπίνων δικαιωμάτων, ενώ ακολουθείται επιθετική πολιτική έναντι της Κύπρου και της Ελλάδας, σε συνδυασμό με διακρίσεις εις βάρος εθνοτικών και θρησκευτικών μειονοτήτων - όλα αυτά είναι προβλήματα τα οποία δεν μπορεί σε καμία περίπτωση να αγνοήσει η Ευρώπη. Και όλα αυτά επιτείνουν τις συνήθεις ανησυχίες σχετικά με τις πολιτισμικές και γεωγραφικές διαφορές μεταξύ της Τουρκίας και της Ευρώπης, καθώς και τα προβλήματα που θα προκαλούσε η προσχώρηση μιας χώρας με κοινά σύνορα με περισσότερους από 80 εκατομμύρια κατοίκους: όλοι αυτοί είναι παράγοντες που θα συνεχίσουν να ενισχύουν την ακλόνητη πεποίθησή μου ότι δεν είναι σωστό να ενταχθεί η Τουρκία σε μια Ευρώπη η ενότητα της οποίας εξαρτάται, πάνω από όλα, από το πνεύμα του Χριστιανισμού.
<SPEAKER ID="116" NAME="Robert Dušek  " LANGUAGE="CS">
Από τη μια πλευρά, η μέθοδος και η έκταση της διαδικασίας εκδημοκρατισμού στην Τουρκία και η διαδικασία σύγκλισης με την ΕΕ είναι κρίσιμης σημασίας. Από την άλλη πλευρά, η συζήτηση για τη μελλοντική ένταξη της Τουρκίας στην ΕΕ δεν μπορεί να είναι μονόπλευρη. Κάθε διεύρυνση συνεπάγεται δημοσιονομικούς υπολογισμούς όσον αφορά το κατά πόσον η ένταξη συγκεκριμένης χώρας στην ΕΕ θα συνεισφέρει πόρους, ή αν θα επικρατήσουν οι οικονομικές απώλειες. Φοβούμαι ότι, ενόψει της τρέχουσας κρίσης της κοινής γεωργικής πολιτικής και, επομένως, του ευρωπαϊκού προϋπολογισμού, δεν μπορούμε να επιτρέψουμε μια διεύρυνση που θα οδηγήσει στην ένταξη μιας χώρας στην οποία 7 εκατομμύρια άνθρωποι αντλούν το εισόδημά τους από τη γεωργία (στην ΕΕ, ο αντίστοιχος αριθμός είναι 10,4 εκατομμύρια). Ως μέτρο σύγκρισης, θα αναφέρω τα εξής: υπό τις παρούσες συνθήκες, οι δαπάνες για την Τουρκία έως το 2025 θα ανέρχονταν σε 10 δισ. ευρώ περίπου, ενώ για το σύνολο των 10 νέων κρατών μελών της "ανατολικής διεύρυνσης" θα ανέρχονταν σε 8 δισ. ευρώ. Οι άμεσες πληρωμές προς τούρκους αγρότες και οι πληρωμές για την ανάπτυξη της υπαίθρου και τη στήριξη της αγοράς, με βάση τις τρέχουσες νομοθετικές ρυθμίσεις, θα ήταν καταστροφικές για την ευρωπαϊκή γεωργία και τους ευρωπαίους αγρότες. Ενόψει της τεράστιας έκτασης, του αριθμού των κατοίκων, και της οικονομικής κατάστασης της εν λόγω υποψήφιας χώρας, η ένταξη της Τουρκίας στην Ευρωπαϊκή Ένωση θα επιβάρυνε υπερβολικά τον κοινοτικό προϋπολογισμό ενώ θα μείωνε κατά 9% το κατά κεφαλήν ΑΕγχΠ στην ΕΕ. Για τους λόγους αυτούς, πρέπει να συζητήσουμε από την αρχή και με περισσότερες λεπτομέρειες την προοπτική ένταξης της Τουρκίας στην ΕΕ, καθώς και τις συναφείς μεταρρυθμίσεις της ΚΓΠ.
<SPEAKER ID="117" NAME="Martin Kastler  " LANGUAGE="DE">
" επίτευξη περαιτέρω προόδου σε όλους τους τομείς της κοινωνίας και των επιχειρήσεων από τη νέα δημοκρατία της Μακεδονίας είναι αξιέπαινη. Χαιρετίζω δε με ικανοποίηση την ομαλή διεξαγωγή των προεδρικών και τοπικών εκλογών του Μαρτίου του 2009. Στην προκειμένη περίπτωση η Μακεδονία αντικατοπτρίζει τον αυξανόμενο εκδημοκρατισμό του συνόλου της περιοχής. " Μακεδονία έχει εκπληρώσει όλα τα κριτήρια για την ελευθέρωση των κανόνων που διέπουν τις θεωρήσεις και, ως εκ τούτου, από τις 19 Δεκεμβρίου 2009 και εξής, οι πολίτες της υπάγονται σε καθεστώς απαλλαγής από τις θεωρήσεις. Αυτό συνιστά μείζον βήμα προόδου. Ωστόσο, η Μακεδονία οφείλει να πραγματοποιήσει ορισμένες πρόσθετες μεταρρυθμίσεις. Ευελπιστώ ειλικρινώς ότι θα μπορέσουμε να αξιοποιήσουμε την πείρα που αποκτήσαμε κατά την πρώτη φάση της προς Ανατολάς διεύρυνσης της ΕΕ για να προωθήσουμε αυτή τη διαδικασία. Σε αυτό το πλαίσιο, αναφέρομαι στην υλοποίηση των θεσμικών μεταρρυθμίσεων, όπου οι πολιτικοί θεσμοί και ποικίλες ΜΚΟ έχουν επιτύχει πάρα πολλά. Υπάρχουν δύο τομείς στους οποίους πρέπει να ενισχύσουμε τη συνεργασία μας όσον αφορά τον μετασχηματισμό και τα πρότυπα της ΕΕ. Αυτοί είναι η μεταρρύθμιση της δημόσιας διοίκησης, της δικαιοσύνης και της αστυνομίας. Προσωπικά, θα προτιμούσα να τεθεί κατά μέρος στο εγγύς μέλλον η διαφορά μεταξύ της Μακεδονίας και της Ελλάδας για την ονομασία. Είναι σημαντικό η πορεία ενοποίησης της Ευρώπης να μην περιέλθει σε τέλμα εξαιτίας διμερών διαφορών.
<SPEAKER ID="118" NAME="Bogdan Kazimierz Marcinkiewicz  " LANGUAGE="PL">
" Κροατία, λόγω της γεωπολιτικής της θέσης και των ιστορικών της σχέσεων, πρέπει αναμφίβολα να ενταχθεί στην Ευρωπαϊκή Ένωση όσο το δυνατόν ταχύτερα. Παρά τις πολυάριθμες εντάσεις με τους γείτονες και τις εθνοτικές συγκρούσεις της περιόδου του εμφυλίου πολέμου, δεν μπορώ να φανταστώ μια ολοκληρωμένη και ενωμένη Ευρώπη χωρίς την Κροατία. Οι διαπραγματεύσεις, οι οποίες ξεκίνησαν το 2004, ήταν μια ενθαρρυντική εξέλιξη και, εφόσον δεν εμφανιστούν εμπόδια, αναμένεται να ολοκληρωθούν κατά το τρέχον έτος, λαμβάνοντας υπόψη ότι για την ολοκλήρωσή τους απαιτείται η διαπραγμάτευση 28 κεφαλαίων. " ένταξη της Κροατίας στο ΝΑΤΟ τον Απρίλιο του 2009 ενίσχυσε αποφασιστικά την προοπτική ένταξής της στην ΕΕ. " σταθεροποίηση μιας περιοχής που είναι ιστορικά γνωστή ως πυριτιδαποθήκη των Βαλκανίων θα διασφαλιστεί μόνον μέσω της ένταξης της Κροατίας. Ευελπιστώ ότι, στις αρχές του 2012, όταν κάθομαι στα έδρανα του Ευρωπαϊκού Κοινοβουλίου, θα μπορώ να σφίγγω το χέρι σε συναδέλφους βουλευτές από την Κροατία.
<SPEAKER ID="998" NAME="Franz Obermayr  " LANGUAGE="DE">
Χαιρετίζω την πρόοδο που έχει σημειώσει η Κροατία, κυρίως, ως προς την καταπολέμηση της διαφθοράς. Είναι αναγκαία η λήψη μέτρων κατά της διαφθοράς στο εσωτερικό των κρατικών θεσμών. Επιπλέον, απαιτείται αλλαγή βασικών νοοτροπιών και ο πληθυσμός πρέπει να ευαισθητοποιηθεί περισσότερο για το πρόβλημα της διαφθοράς, το οποίο, δυστυχώς, αποτελεί μέρος της καθημερινής ζωής στην Κροατία. Όσον αφορά τις σχέσεις της Κροατίας με τους γείτονές της, διαπιστώνουμε με ικανοποίηση ότι υπάρχει πλέον η προοπτική συμβιβασμού επί των συνοριακών διαφορών με τη Σλοβενία. Ευελπιστώ επίσης ότι η αναγνώριση του Κοσσυφοπεδίου από την Κροατία δεν θα προκαλέσει όξυνση των εντάσεων στα Δυτικά Βαλκάνια, ιδίως στις σχέσεις με τη Σερβία, η οποία, όπως είναι αναμενόμενο, εκφράζει σήμερα την ανησυχία της. Δεδομένης της εμφανούς προόδου που έχει σημειώσει η Κροατία και της πεποίθησής μου ότι η χώρα αυτή είναι πολιτισμικά, πολιτικά και ιστορικά μέρος της Ευρώπης, ψηφίζω υπέρ της πρότασης ψηφίσματος. Αν η Κροατία εκπληρώσει όλες τις προϋποθέσεις, εκτιμώ ότι θα είναι δυνατή η ένταξή της στην Ευρωπαϊκή Ένωση πολύ σύντομα.
<SPEAKER ID="997" NAME="Kristiina Ojuland  " LANGUAGE="ET">
Κυρία Πρόεδρε, σε σχέση με την παρέμβασή μου στις 20 Ιανουαρίου, ενδιαφέρομαι να πληροφορηθώ τι είδους μέτρα έχει εφαρμόσει η τουρκική κυβέρνηση, σύμφωνα με τις πληροφορίες του Συμβουλίου και της Επιτροπής, για την προαγωγή της συμμετοχής του πληθυσμού στην υλοποίηση της διαδικασίας εκδημοκρατισμού και των μεταρρυθμίσεων που απαιτούνται για την ένταξη στην Ευρωπαϊκή Ένωση. Στην έκθεση προόδου της Τουρκίας για το 2009 επισημαίνονται ελλείψεις ως προς την εκπλήρωση των κριτηρίων της Κοπεγχάγης, με ιδιαίτερη έμφαση στα πολιτικά κριτήρια, τα οποία περιλαμβάνουν την εδραίωση της δημοκρατίας και του κράτους δικαίου, τα ανθρώπινα δικαιώματα και την προστασία των δικαιωμάτων των μειονοτήτων. Στην έκθεση προόδου σημειώνεται ότι, με χρήση του μέσου αναπτυξιακής βοήθειας, το περασμένο έτος διατέθηκαν στην Τουρκία 567 εκατ. ευρώ. Τα εν λόγω κονδύλια απέβλεπαν, κατά κύριο λόγο, στην υλοποίηση εκκρεμών μεταρρυθμίσεων στο πολιτικό σύστημα και το σύστημα δικαιοσύνης, καθώς και στην ανάπτυξη της κοινωνίας των πολιτών. Συγχρόνως, κατέστη σαφές ότι η χρήση αυτών των μέσων έχει αποκεντρωθεί, γεγονός που σημαίνει ότι οι τουρκικές αρχές διαχειρίστηκαν οι ίδιες τα εν λόγω κονδύλια, μετά από πιστοποίηση της Επιτροπής. Δεδομένου ότι ενδιαφέρονται να ολοκληρώσουν το ταχύτερο δυνατόν τις ενταξιακές διαπραγματεύσεις με την Τουρκία, πράγμα που σημαίνει ότι πρέπει να επιλυθούν τα τρέχοντα προβλήματα, το Συμβούλιο και η Επιτροπή πρέπει να έχουν στη διάθεσή τους μια ακριβή σύνοψη των συγκεκριμένων μέτρων που έχει λάβει η τουρκική κυβέρνηση ώστε να επιτύχει αυτόν τον στόχο. Στον ιστότοπό της, και με χρήση οπτικών απεικονίσεων, η Επιτροπή αναφέρει πράγματι ορισμένα προγράμματα με σκοπό τον τερματισμό της παιδικής εργασίας, την παροχή βασικής εκπαίδευσης, την κοινωνική ένταξη των ατόμων με αναπηρίες, καθώς και τη δημιουργία εμπιστευτικής τηλεφωνικής γραμμής για γυναίκες θύματα ενδοοικογενειακής βίας στην Τουρκία. Είναι, όμως, αρκετά αυτά τα μέτρα για να εξασφαλιστεί η αναγκαία λαϊκή στήριξη προς την άμεση και επιτυχή εφαρμογή των αναγκαίων μεταρρυθμίσεων; Υπό το πρίσμα του περιεχομένου της έκθεσης προόδου, τι είδους πρόσθετα επείγοντα μέτρα ή προγράμματα έχουν σχεδιαστεί προκειμένου να υπερκεραστούν τα εμπόδια που έχουν εμφανιστεί σε προβληματικούς τομείς;
<SPEAKER ID="119" NAME="Wojciech Michał Olejniczak  " LANGUAGE="PL">
Όταν μια σειρά χωρών της Κεντρικής και Ανατολικής Ευρώπης προσχώρησαν στην Ευρωπαϊκή Ένωση την ημέρα της μεγάλης διεύρυνσής της, την 1η Μαΐου 2004, τέθηκε επιτέλους τέρμα στη διαίρεση της Ευρώπης από το Σιδηρούν Παραπέτασμα. Τότε δεν είχαν εισέλθει όλες οι χώρες της Κεντρικής και Ανατολικής Ευρώπης στην ευρωπαϊκή οικογένεια. Την ίδια περίοδο κατέστη σαφές ότι η λεγόμενη "μεγάλη διεύρυνση" θα χρειαζόταν να συνεχιστεί, έτσι ώστε να ενταχθούν στην Ένωση και αρκετές άλλες χώρες της περιοχής. Το 2007, η Ρουμανία και η Βουλγαρία έγιναν κράτη μέλη της Ευρωπαϊκής Ένωσης. Ωστόσο, με την ένταξη των χωρών αυτών δεν μπορεί να θεωρηθεί ότι τερματίζεται η διαδικασία διεύρυνσης της Ευρωπαϊκής Ένωσης.
<P>
Επί του παρόντος, η χώρα που βρίσκεται πιο κοντά στην ένταξη στην ΕΕ είναι η Κροατία. Υποστηρίζω πλήρως την όσο το δυνατόν ταχύτερη ολοκλήρωση των διαπραγματεύσεων με την Κροατία, έτσι ώστε να επιτευχθεί το συντομότερο δυνατόν η προσχώρησή της στην Ευρωπαϊκή Ένωση. Απευθύνω έκκληση και στις δύο πλευρές να επιδείξουν τη μέγιστη δυνατή ευελιξία στις διαπραγματεύσεις καθώς και πολιτική βούληση για την επίτευξη συμφωνίας. Επιπλέον, απευθύνω έκκληση στην πλευρά της Κροατίας να εντείνει τις προσπάθειές της για την εκπλήρωση των κοινοτικών απαιτήσεων σε τομείς όπως η οργάνωση της δημόσιας διοίκησης και της δικαιοσύνης καθώς και για τη βελτίωση των μηχανισμών που σχετίζονται με την αποτελεσματική καταπολέμηση του οργανωμένου εγκλήματος και της διαφθοράς. Επιπλέον, θέλω να προσθέσω και τη δική μου φωνή στις εκκλήσεις προς την Κροατία, προκειμένου να επιδείξει τη μέγιστη δυνατή καλοπιστία στη συνεργασία της με το Διεθνές Ποινικό Δικαστήριο για την πρώην Γιουγκοσλαβία.
<SPEAKER ID="120" NAME="Siiri Oviir  " LANGUAGE="ET">
Ως προϋπόθεση για την ολοκλήρωση της διαδικασίας διαπραγματεύσεων με την Τουρκία που ξεκίνησε το 2005, η χώρα αυτή πρέπει να εκπληρώσει το σύνολο των κριτηρίων της Κοπεγχάγης και να συμμορφωθεί από όλες τις απόψεις προς τις δυνατότητες ένταξης της ΕΕ. Πράγματι, η Τουρκία έχει αρχίσει να υλοποιεί τις μεταρρυθμίσεις που αναμένονται επ' αυτής της βάσης, να αναπτύσσει σχέσεις καλής γειτονίας και να συμμορφώνεται σταδιακά με τα κριτήρια ένταξης στην ΕΕ. Στηρίζω τις ενέργειες αυτές, και στηρίζω την ένταξη της Τουρκίας στην ΕΕ, υπό την προϋπόθεση, ασφαλώς, ότι θα τηρηθούν πλήρως όλοι οι όροι αυτής της ένταξης. Σήμερα, όμως, με ανησυχεί το γεγονός ότι, προσφάτως, τα θετικά μηνύματα όσον αφορά τις υλοποιούμενες μεταρρυθμίσεις άρχισαν να αποδυναμώνονται, ενώ εξακολουθούν να υπάρχουν σοβαρά προβλήματα στην Τουρκία ως προς την εφαρμογή της νομοθεσίας, ιδίως των τμημάτων της μέσω των οποίων θα καθιερώνονταν τα δικαιώματα των γυναικών, η καταπολέμηση των διακρίσεων, η ελευθερία έκφρασης και πεποιθήσεων, η προσέγγιση μηδενικής ανοχής σε περιστατικά βασανισμού, καθώς και μέτρα καταπολέμησης της διαφθοράς. Καλώ την Τουρκία να συνεχίσει και να εντείνει τις προσπάθειες για την πλήρη εφαρμογή των κριτηρίων της Κοπεγχάγης και να επιδιώξει τη συνεπή στήριξη των αναγκαίων μεταρρυθμίσεων από την τουρκική κοινωνία, προσφέροντας ισότητα για όλους, ανεξαρτήτως φύλου, φυλής ή εθνοτικής καταγωγής, θρησκείας ή δόγματος, αναπηρίας, ηλικίας ή γενετήσιου προσανατολισμού.
<SPEAKER ID="121" NAME="Rovana Plumb  " LANGUAGE="RO">
Εκτιμώ ότι είναι προς το συμφέρον και των δύο πλευρών, της ΕΕ και της Τουρκίας, να συνεχιστεί η διαδικασία της διεύρυνσης. Έτσι, η Τουρκία πρέπει να εντείνει τον ρυθμό των μεταρρυθμίσεων προκειμένου να τηρήσει τις δεσμεύσεις τις οποίες έχει αναλάβει.
<P>
Επιτρέψτε μου να αναφέρω ορισμένα παραδείγματα επ' αυτού. " νομοθεσία για την ισότητα των φύλων έχει εναρμονιστεί, απαιτούνται όμως εντονότερες προσπάθειες ώστε να εφαρμοστεί και να μειωθούν στην πράξη οι διαφορές μεταξύ ανδρών και γυναικών όσον αφορά τη συμμετοχή τους στην αγορά εργασίας, την πολιτική και τις διαδικασίες λήψης αποφάσεων, καθώς και όσον αφορά την πρόσβαση στην εκπαίδευση. Έχει επιτευχθεί πρόοδος στον τομέα της προστασίας του περιβάλλοντος, ιδίως με την υπογραφή του Πρωτοκόλλου του Κυότο αυτή την "περίοδο προσαρμογής στις συνέπειες της αλλαγής του κλίματος". Ωστόσο, μένουν ακόμη να γίνουν πολλά όσον αφορά την ποιότητα των υδάτων, την προστασία του φυσικού περιβάλλοντος και τους γενετικώς τροποποιημένους οργανισμούς (ΓΤΟ).
<P>
Χαιρετίζω την πρόοδο που έχει σημειώσει η Τουρκία, συγχρόνως όμως στηρίζω το αίτημα που απευθύνθηκε στην Άγκυρα και το οποίο την καλεί να καταβάλει εντονότερες προσπάθειες στο πλαίσιο της διαδικασίας μεταρρυθμίσεων, ώστε να μπορέσει να ενταχθεί στη λέσχη της Ευρωπαϊκής Ένωσης.
<SPEAKER ID="122" NAME="Bogusław Sonik  " LANGUAGE="PL">
Ένα από τα κρίσιμα κριτήρια της Κοπεγχάγης, το οποίο πρέπει οπωσδήποτε να τηρηθεί ώστε να μπορεί μια χώρα να γίνει κράτος μέλος της Ευρωπαϊκής Ένωσης, είναι ο σεβασμός των ανθρωπίνων δικαιωμάτων. Θέλω να επιστήσω την προσοχή σε ορισμένες διαβόητες υποθέσεις παραβίασης δικαιωμάτων των γυναικών.
<P>
Σχεδόν καθημερινά, ενημερωνόμαστε από τον Τύπο για νέες δολοφονίες γυναικών, οι οποίες είναι γνωστές ως "φόνοι για λόγους τιμής". Ο Τύπος δίνει έμφαση αυτή την περίοδο στην υπόθεση της 16χρονης Medine Memi, η οποία δολοφονήθηκε με βάναυσο τρόπο από τον ίδιο τον πατέρα και τον παππού της. Είναι συγκλονιστικό το γεγονός ότι τα δύο αυτά άτομα αφαίρεσαν τη ζωή του κοριτσιού επειδή είχε μιλήσει με αγόρια, όμως ο τρόπος με τον οποίο εκτυλίχθηκε αυτή η βαναυσότητα είναι ακόμη πιο συγκλονιστικός. Βάσει των αποτελεσμάτων της αυτοψίας, η Medine, το σώμα της οποίας θάφτηκε σε ένα κοτέτσι, ήταν ακόμη ζωντανή όταν την έθαβαν και διατηρούσε τις αισθήσεις της μέχρι τέλους. Τα απίστευτα βασανιστήρια στα οποία υποβλήθηκε πεθαίνοντας το έφηβο αυτό κορίτσι αποτέλεσαν τιμωρία επειδή "ντρόπιασε" την οικογένειά της. Προκαλεί φρίκη το γεγονός ότι η περίπτωση της Medine δεν είναι μεμονωμένη, αλλά εντάσσεται σε μια ευρύτερα διαδεδομένη και βάρβαρη πρακτική. Το κορίτσι, φοβούμενο για τη ζωή της, είχε αναφέρει επανειλημμένως τους φόβους της στην αστυνομία - αλλά χωρίς επιτυχία, καθώς κάθε φορά την έστελναν πίσω στο σπίτι της.
<P>
Ο φόνος, που έχει βαθιές ρίζες πολλών γενεών στην παράδοση της τουρκικής κοινωνίας, αντιμετωπίζεται συχνά με ευνοϊκό τρόπο όταν διαπράττεται από άνδρες οι οποίοι υποτίθεται ότι κατά τον τρόπο αυτόν ξεπλένουν την τιμή της οικογένειάς τους. Μια χώρα που δεν έχει καταφέρει να αντιμετωπίσει ακόμη αυτό το πρόβλημα εξακολουθεί να την χωρίζει τεράστιο χάσμα από την Ευρώπη, διότι η Ευρώπη είναι υπέρμαχος των θεμελιωδών αξιών. Το χάσμα αυτό αποτελεί σοβαρό εμπόδιο στην όποια προσπάθεια διαμόρφωσης κοινής ταυτότητας.
<SPEAKER ID="123" NAME="Traian Ungureanu  " LANGUAGE="RO">
Ευελπιστώ ότι η έκθεση αξιολόγησης αυτού του έτους θα ενθαρρύνει την Τουρκία να βελτιώσει τον συντονισμό της εξωτερικής πολιτικής της με την εξωτερική πολιτική της ΕΕ. Προτεραιότητα πρέπει να δοθεί στην περιοχή του Ευξείνου Πόντου, όπου η Τουρκία, ως βασικός εταίρος της ΕΕ, θα συμβάλει στην επίτευξη των στόχων που έχει θέσει η Ευρώπη στο πλαίσιο της συνέργειας του Ευξείνου Πόντου.
<P>
" συμβολή της Τουρκίας στην εγγύηση της ασφάλειας του ενεργειακού εφοδιασμού της ΕΕ είναι εξίσου σημαντική. Πέρυσι, χαιρέτισα τη συμμετοχή της Τουρκίας στην κατασκευή του αγωγού Nabucco με την υπογραφή της οικείας διακυβερνητικής συμφωνίας. Ωστόσο, εξέφρασα επίσης τη βαθιά ανησυχία μου για την πρόθεση της Τουρκίας να συνεργαστεί με τη Ρωσία στην κατασκευή του αγωγού South Stream. Κατά συνέπεια, καλώ την Τουρκία να αναλάβει ρητή δέσμευση υπέρ της υλοποίησης του έργου του αγωγού Nabucco.
<P>
Χαιρετίζω την έκκληση της εισηγήτριας υπέρ της εναρμόνισης των ενεργειακών πολιτικών της ΕΕ και της Τουρκίας, ειδικότερα, μέσω της έναρξης ενταξιακών διαπραγματεύσεων για το κεφάλαιο της ενέργειας και μέσω της συμμετοχής της Τουρκίας στην Ευρωπαϊκή Κοινότητα Ενέργειας.
