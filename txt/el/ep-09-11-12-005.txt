<CHAPTER ID="005">
Δραστηριότητες του Ευρωπαίου Διαμεσολαβητή (2008) (συζήτηση)
<SPEAKER ID="009" NAME="Πρόεδρος">
" ημερήσια διάταξη προβλέπει τη συζήτηση της έκθεσης της Χρυσούλας Παλιαδέλη, εξ ονόματος της Επιτροπής Αναφορών, σχετικά με την ετήσια έκθεση δραστηριοτήτων του Ευρωπαίου Διαμεσολαβητή κατά το 2008.
<SPEAKER ID="010" NAME="Χρυσούλα Παλιαδέλη">
Εισηγήτρια. - Κύριε Πρόεδρε, αγαπητοί συνάδελφοι, κύριε Επίτροπε, στις 21 Απριλίου του 2009, ο Ευρωπαίος Διαμεσολαβητής υπέβαλε στον απελθόντα Πρόεδρο του Ευρωπαϊκού Κοινοβουλίου Hans-Gert Poettering την ετήσια έκθεση των δραστηριοτήτων του για το έτος 2008. Στις 14 Σεπτεμβρίου του ίδιου χρόνου ο κ. Νικηφόρος Διαμαντούρος παρουσίασε το περιεχόμενο της ίδιας έκθεσης στην Επιτροπή Αναφορών, η οποία είχε ήδη αναθέσει στην ομιλούσα να συντάξει εισήγηση που εγκρίθηκε ομόφωνα από τα μέλη της Επιτροπής Αναφορών την 1η Οκτωβρίου 2009.
<P>
" γραπτή έκθεση αποτελείται από δύο έντυπα. Μια σύντομη εξασέλιδη σύνοψη και μια εκτεταμένη εκδοχή της που αναφέρεται αναλυτικότερα στα πεπραγμένα του Διαμεσολαβητή, στα στατιστικά δεδομένα και στην ερμηνευτική τους προσέγγιση, με στόχο να βελτιωθεί η διαδικασία και η βέλτιστη πρακτική.
<P>
Τα δεδομένα και τα πορίσματα -και στα δύο έντυπα- παρουσιάζονται με φιλικό για τον αναγνώστη τρόπο και πλαισιωμένα με διαφωτιστικά παραδείγματα που διευκολύνουν την κατανόηση, την αξιολόγηση, αλλά και την αξιοποίηση του κειμένου.
<P>
Συγκρινόμενος με παλαιότερους ο νέος αυτός τρόπος παρουσίασης των στατιστικών δεδομένων και της αξιολόγησης των συμπερασμάτων, κατέστησε την έκθεση πιο κατανοητή, αλλά κυρίως περισσότερο χρήσιμη, επειδή υπερβαίνει τα όρια μιας καταγραφής και προχωρεί σε ζητήματα πολιτικής και τρόπους βελτίωσης.
<P>
Εντός του 2008 περατώθηκε η εξέταση πρωτοφανούς αριθμού ερευνών. Στο μεγαλύτερο ποσοστό τους οι υποθέσεις αφορούσαν την Ευρωπαϊκή Επιτροπή και πολύ λιγότερο τη διοίκηση του Ευρωπαϊκού Κοινοβουλίου. " πλέον συνήθης μορφή κακοδιαχείρισης αφορούσε στην έλλειψη διαφάνειας. Το ένα τρίτο των υποθέσεων απέβη υπέρ του ενδιαφερομένου με φιλικό διακανονισμό. Λιγότερες ήταν οι περιπτώσεις για τις οποίες ο διαμεσολαβητής αναγκάστηκε να υποβάλει επικριτικές παρατηρήσεις προς τα εμπλεκόμενα διοικητικά όργανα. Πολύ λιγότερες ήταν εκείνες για τις οποίες ζητήθηκε εμπεριστατωμένη απάντηση, ενώ σε μία περίπτωση επιτεύχθηκε με ειδική έκθεση προς το Κοινοβούλιο, η έκδοση ειδικού ψηφίσματος υπέρ του αδικηθέντος. Το 2008 ο Διαμεσολαβητής περάτωσε αυτεπάγγελτη έρευνα για καθυστερήσεις της Επιτροπής στην καταβολή πληρωμών, επιτυγχάνοντας τη λήψη μέτρων για τον περιορισμό του φαινομένου και ανακοινώνοντας την επανεξέταση του ζητήματος. Βασική προτεραιότητα του Διαμεσολαβητή υπήρξε η διασφάλιση του σεβασμού στα δικαιώματα του πολίτη με στόχο την ενίσχυση της εμπιστοσύνης των ευρωπαίων πολιτών στους θεσμούς της.
<P>
Αυτόν τον σκοπό εξυπηρέτησε η επιλογή του να βελτιωθεί η ποιότητα της ενημέρωσης των πολιτών για τα δικαιώματά τους μέσω του ευρωπαϊκού δικτύου του Διαμεσολαβητή. Παράλληλα με τις συνήθεις πρακτικές για την επίλυση των ζητημάτων που επιβάλλονται από τον θεσμικό του ρόλο, ο Διαμεσολαβητής ενίσχυσε τις επαφές του με τα μέλη και τους υπαλλήλους των ευρωπαϊκών θεσμών, προωθώντας έτσι μια νοοτροπία υπηρεσιακής ευαισθησίας στις διοικητικές υπηρεσίες της Ένωσης, που οπωσδήποτε συμβάλει στον γενικό στόχο για τον αλληλοσεβασμό ανάμεσα στον ευρωπαίο πολίτη και τους ευρωπαϊκούς θεσμούς. Απτό αποτέλεσμα αυτής της εκστρατείας υπήρξε η αύξηση κατά το 2008 του αριθμού των αναφορών, ένδειξη πως μεγαλύτερος αριθμός ευρωπαίων πολιτών έχει ενημερωθεί και αποφάσισε να αξιοποιήσει τον θεσμό του Διαμεσολαβητή, προκειμένου να καταγγείλει ζητήματα που αφορούν στην χρηστή διοίκηση και τη λειτουργία των διοικητικών -αλλά όχι μόνο- υπηρεσιών της Ευρωπαϊκής Ένωσης.
<P>
" ιστοσελίδα του Διαμεσολαβητή ενημερωνόταν τακτικά καθ' όλη τη διάρκεια του 2008, ούτως ώστε να μετεξελιχθεί σε μια σύγχρονη δυναμική και διαδραστική υπηρεσία. Ολοκληρώνοντας την πρώτη φάση της προφορικής αυτής εισήγησης για την ετήσια έκθεση του Ευρωπαίου Διαμεσολαβητή, περιμένουμε να συνεχιστεί με τον ίδιο τρόπο η εποικοδομητική δραστηριότητα με το Ευρωπαϊκό Κοινοβούλιο, να προωθηθεί η δραστηριότητα του θεσμού ως πρότυπο χρηστής διοίκησης για τις εθνικές διοικητικές αρχές και να παραμείνει ο θεσμός ως ένας δίαυλος επικοινωνίας ανάμεσα στα ευρωπαϊκά όργανα και τους ευρωπαίους πολίτες.
<SPEAKER ID="011" NAME="Νικηφόρος Διαμαντούρος">
Ευρωπαίος Διαμεσολαβητής. - (EN) Κύριε Πρόεδρε, σας ευχαριστώ που μου δίνετε τη δυνατότητα να μιλήσω ενώπιον του Κοινοβουλίου σχετικά με την ετήσια έκθεσή μου για το 2008.
<P>
Θα ήθελα να ευχαριστήσω την Επιτροπή Αναφορών, και, ειδικότερα, την πρόεδρο, κ. Mazzoni, και την εισηγήτρια, κ. Παλιαδέλη, για τη χρήσιμη και εποικοδομητική τους έκθεση. Έχω εξαιρετική συνεργασία με την επιτροπή. Μου παρέχει πολύτιμη στήριξη και συμβουλές, σεβόμενη παράλληλα το καθήκον που έχω ως Διαμεσολαβητής να είμαι αμερόληπτος και ανεξάρτητος.
<P>
Τόσο το Κοινοβούλιο όσο και ο Διαμεσολαβητής καταβάλλουν προσπάθειες για να διασφαλίσουν ότι οι πολίτες και οι κάτοικοι της ΕΕ μπορούν να απολαύουν πλήρως των δικαιωμάτων τους. Αυτό το πράττουμε με διαφορετικούς τρόπους. " εντολή του Διαμεσολαβητή είναι πιο περιορισμένη· μπορώ να εξετάζω μόνο καταγγελίες εις βάρος θεσμικών οργάνων και οργανισμών της ΕΕ, ενώ η Επιτροπή Αναφορών μπορεί να εξετάζει και τα όσα πράττουν τα κράτη μέλη. Επιπλέον, το Κοινοβούλιο είναι κυρίαρχο πολιτικό όργανο και μπορεί να εξετάζει αναφορές που ζητούν νομοθετικές τροποποιήσεις ή ακόμη και τη θέσπιση νέας νομοθεσίας. Αντιθέτως, ο ρόλος μου συνίσταται στην εξέταση καταγγελιών, στην παροχή συνδρομής προς τους καταγγέλλοντες ώστε να αποκαλύπτεται η κακοδιοίκηση, και στην προσπάθεια διόρθωσης της κατάστασης.
<P>
" παράνομη συμπεριφορά, όταν εμπίπτει στην εντολή μου, αποτελεί πάντοτε μια μορφή κακοδιοίκησης. Ωστόσο, δεν αρκεί τα θεσμικά όργανα και οι οργανισμοί της ΕΕ να τηρούν απλώς τον νόμο. Πρέπει, επίσης, να ενεργούν με συνέπεια και με καλή πίστη. Πρέπει να ενεργούν σύμφωνα με τους κανόνες και τις αρχές που έχουν εγκρίνει, και πρέπει να δείχνουν ότι είναι προσανατολισμένα στην παροχή υπηρεσιών, ενεργώντας, για παράδειγμα, με δίκαιο, λογικό και ευγενικό τρόπο. Πράγματι, η δημιουργία και η διατήρηση πνεύματος εξυπηρέτησης των πολιτών βρίσκεται στο επίκεντρο της αρχής της χρηστής διοίκησης.
<P>
" προνομιακή σχέση του Διαμεσολαβητή με το Κοινοβούλιο είναι καίριας σημασίας προκειμένου να διασφαλίζονται αποτελέσματα για τους πολίτες. Σε αντίθεση με τις δικαστικές αποφάσεις, οι αποφάσεις του Διαμεσολαβητή δεν είναι νομικά δεσμευτικές. Μπορώ να χρησιμοποιήσω μόνο τη δύναμη της πειθούς για να πείσω τα θεσμικά όργανα και τους οργανισμούς της ΕΕ να ακολουθήσουν τις συστάσεις μου. Όταν αρνούνται να το πράξουν, είναι θεμελιώδους σημασίας το να μπορεί ο Διαμεσολαβητής να προσφύγει στο Κοινοβούλιο ζητώντας την υποστήριξή του.
<P>
Για παράδειγμα, όταν ένα θεσμικό όργανο δεν συμμορφώνεται με μία σύσταση σε υπόθεση η οποία θίγει θεμελιώδη ζητήματα αρχής, μπορώ να υποβάλω ειδική έκθεση στο Κοινοβούλιο. Ένα παράδειγμα από το 2008 ήταν η άρνηση της Επιτροπής να αλλάξει τη στάση της σε μία υπόθεση που αφορούσε διάκριση λόγω ηλικίας. Έμεινα ικανοποιημένος διότι το Κοινοβούλιο επιλήφθηκε αμέσως αυτής της έκθεσης και διότι η έκθεση του κ. Martínez Martínez, η οποία εγκρίθηκε ομόφωνα από την Ολομέλεια τον Μάιο του 2009, απηχούσε απόλυτα τους προβληματισμούς που είχα εκφράσει.
<P>
" ετήσια έκθεσή μου καταγράφει την πρόοδο που σημειώθηκε όσον αφορά την εξέταση καταγγελιών, την προώθηση της χρηστής διοίκησης και την παροχή πληροφοριών σχετικά με τον ρόλο του Ευρωπαίου Διαμεσολαβητή. Όπως εξηγείται στις πρώτες σελίδες, έχουν καταβληθεί επίπονες προσπάθειες να βελτιωθεί η φιλικότητα της έκθεσης προς τον χρήστη, προκειμένου οι αναγνώστες να μπορούν να έχουν μία σαφή και ολοκληρωμένη περιγραφή του έργου του Διαμεσολαβητή.
<P>
Επίσης, αποδείχθηκε πλέον δυνατή η δημοσίευση της έκθεσης πολύ νωρίτερα σε σύγκριση με τα προηγούμενα έτη. Επιπλέον, εκπονήθηκε μια νέα εξασέλιδη επισκόπηση. " νέα αυτή έκδοση καταγράφει τα σημαντικότερα επιτεύγματα υπέρ των καταγγελλόντων και επισημαίνει τα κυριότερα ζητήματα πολιτικής που εξετάστηκαν κατά το προηγούμενο έτος.
<P>
Ο Διαμεσολαβητής περάτωσε την εξέταση καταγγελιών που σημείωσαν αριθμό ρεκόρ το 2008 -355 για την ακρίβεια- για τις περισσότερες από τις οποίες χρειάστηκε λιγότερο από ένα έτος. Με ικανοποίηση δηλώνω ότι τα θεσμικά όργανα και οι οργανισμοί της ΕΕ δείχνουν, σε γενικές γραμμές, μεγάλη προθυμία για την επίλυση των ζητημάτων που τους παρουσιάζω. Ο αυξανόμενος αριθμός φιλικών διακανονισμών και διευθετήσεων των υποθέσεων είναι θετικός και αξιέπαινος.
<P>
Οκτώ υποθέσεις που περατώθηκαν το 2008 αποτελούν χαρακτηριστικά δείγματα βέλτιστης πρακτικής μεταξύ των θεσμικών οργάνων και οργανισμών όσον αφορά την ανταπόκριση στα ζητήματα που έθιξα. Τα ενδιαφερόμενα θεσμικά όργανα και οργανισμοί είναι η Επιτροπή, το Συμβούλιο, το Δικαστήριο, η EPSO, η OLAF και ο Ευρωπαϊκός Οργανισμός Ασφάλειας της Αεροπορίας. Οι οκτώ πρότυπες υποθέσεις περιλαμβάνονται στην έκθεση ως πρότυπα ορθής διοικητικής συμπεριφοράς για όλα τα θεσμικά όργανα και τους οργανισμούς.
<P>
Επιτρέψτε μου να αναφέρω συνοπτικά δύο μόνο από τις εν λόγω υποθέσεις.
<P>
" Επιτροπή τήρησε εποικοδομητική στάση σε όλη τη διάρκεια της διαδικασίας όσον αφορά μία διαφορά σε θέματα πληρωμών. Ως αποτέλεσμα, η ενδιαφερόμενη εταιρεία έλαβε περισσότερα από 100 000 ευρώ προς εξόφληση ανεκτέλεστων πληρωμών.
<P>
" EPSO συμφώνησε να κοινοποιεί στους υποψηφίους, κατόπιν σχετικού αιτήματός τους, τα κριτήρια αξιολόγησης που χρησιμοποιούνται στο πλαίσιο των διαδικασιών επιλογής, καθώς και ανάλυση της επιμέρους βαθμολογίας.
<P>
Το 2008, ο Διαμεσολαβητής δέχθηκε συνολικά 3 406 καταγγελίες. Πρόκειται για αύξηση της τάξης του 6% σε σύγκριση με το 2007.
<P>
Στο 80% σχεδόν των υποθέσεων που καταχωρήθηκαν, παρασχέθηκε βοήθεια στον καταγγέλλοντα μέσω έναρξης έρευνας, παραπομπής της καταγγελίας στο αρμόδιο όργανο ή παροχής συμβουλών. Συχνά οι συμβουλές συνίστανται στην επικοινωνία με μέλος του Ευρωπαϊκού Δικτύου Διαμεσολαβητών. Το δίκτυο αυτό αποτελείται πλέον από περίπου 95 γραφεία σε 32 χώρες και περιλαμβάνει την Επιτροπή Αναφορών. Σκοπός του είναι, μεταξύ άλλων, η διευκόλυνση της ταχείας διαβίβασης των καταγγελιών στο αρμόδιο όργανο. Το 2008, για παράδειγμα, υποδείχθηκε σε 191 καταγγέλλοντες να υποβάλουν αναφορά στο Κοινοβούλιο ή οι καταγγελίες τους διαβιβάστηκαν απευθείας στην Επιτροπή Αναφορών.
<P>
Φυσικά, είναι πολύ καλύτερο το να μπορούν οι καταγγέλλοντες να εντοπίζουν εξαρχής τον καλύτερο τρόπο προσφυγής. Έτσι αποφεύγεται η απογοήτευση που νιώθουν οι πολίτες όταν ενημερώνονται ότι το όργανο στο οποίο έχουν προσφύγει δεν μπορεί να τους βοηθήσει. Επίσης, αυτό συνεπάγεται ότι οι καταγγελίες επιλύονται συντομότερα και αποτελεσματικότερα, ώστε να διασφαλίζεται ότι οι πολίτες απολαύουν πλήρως των δικαιωμάτων τους βάσει του δικαίου της ΕΕ.
<P>
Μια πολύ σημαντική πρωτοβουλία στον τομέα αυτόν απέδωσε καρπούς στις αρχές του τρέχοντος έτους. Το Γραφείο μου εγκαινίασε έναν εντελώς νέο δικτυακό τόπο, συμπεριλαμβανομένου ενός διαδραστικού οδηγού και στις 23 γλώσσες, ώστε να βοηθήσει τους πολίτες να επικοινωνούν απευθείας με το όργανο που είναι το πλέον κατάλληλο να χειριστεί τις καταγγελίες τους. Το όργανο αυτό μπορεί να είναι η υπηρεσία μου, η Επιτροπή Αναφορών, η υπηρεσία του εθνικού διαμεσολαβητή στο κράτος μέλος προέλευσης του καταγγέλλοντος ή το διασυνοριακό επιγραμμικό δίκτυο SOLVIT. Έως τώρα κατά το τρέχον έτος, πάνω από 23 000 άτομα έχουν χρησιμοποιήσει τον οδηγό αυτόν για την παροχή συμβουλών.
<P>
Το 2008, ο συνηθέστερος ισχυρισμός που εξέτασα ήταν μακράν η έλλειψη διαφάνειας στη διοίκηση της ΕΕ. Ο ισχυρισμός αυτός έφτασε να αποτελεί το αντικείμενο του 36% του συνόλου των ερευνών και περιελάμβανε την άρνηση παροχής πληροφοριών ή εγγράφων. " διαπίστωση αυτού του υψηλού ποσοστού μου ενέπνευσε ασφαλώς μεγάλη ανησυχία.
<P>
" υπεύθυνη και διαφανής διοίκηση της ΕΕ είναι, και πρέπει να παραμείνει, καίριας σημασίας για την ενίσχυση της εμπιστοσύνης των πολιτών στην ΕΕ. Ιδιαίτερα σημαντική όσον αφορά τη διαφάνεια κατά το 2008 ήταν η πρόταση της Επιτροπής σχετικά με την αναθεώρηση του κανονισμού (ΕΚ) αριθ. 1049/2001 για την πρόσβαση του κοινού στα έγγραφα.
<P>
" Επιτροπή πρότεινε τροποποιήσεις στον εν λόγω κανονισμό, ορισμένες από τις οποίες θα ήταν πολύ ωφέλιμες. Ωστόσο, κατά την εκτίμησή μου, μερικές άλλες προτεινόμενες τροποποιήσεις θα είχαν ως αποτέλεσμα να έχουν οι πολίτες πρόσβαση σε λιγότερα και όχι σε περισσότερα έγγραφα.
<P>
" Συνθήκη της Λισαβόνας μεταβάλλει το νομικό και πολιτικό πλαίσιο του κανονισμού, παρέχοντας στους πολίτες περισσότερες δυνατότητες συμμετοχής στις δραστηριότητες της Ένωσης. " έναρξη ισχύος της θα προσφέρει στην Επιτροπή μια καλή ευκαιρία για να υποβάλει νέα πρόταση η οποία θα αντικατοπτρίζει αυτήν τη νέα πραγματικότητα και θα ενισχύει το θεμελιώδες δικαίωμα της πρόσβασης στα έγγραφα των θεσμικών οργάνων και οργανισμών της ΕΕ.
<P>
" στήριξη του Κοινοβουλίου ήταν ζωτικής σημασίας για να διασφαλιστεί η αναθεώρηση του καταστατικού του Διαμεσολαβητή το 2008. Οι πραγματοποιηθείσες τροποποιήσεις διευρύνουν τις εξεταστικές αρμοδιότητες του Διαμεσολαβητή, εξασφαλίζοντας με αυτόν τον τρόπο την πλήρη εμπιστοσύνη των πολιτών στην ικανότητά του να φέρει εις πέρας ενδελεχείς έρευνες των αναφορών τους χωρίς περιορισμούς.
<P>
Επιτρέψτε μου να ολοκληρώσω υπενθυμίζοντας ότι καθήκον μου είναι η προώθηση της χρηστής διοίκησης στα θεσμικά όργανα και τους οργανισμούς της ΕΕ. " μεγιστοποίηση της διαφάνειας και της υπευθυνότητας, καθώς και η προώθηση και η συμβολή στην καθιέρωση πνεύματος εξυπηρέτησης απέναντι στους πολίτες, αποτελούν βασικούς παράγοντες για την εκπλήρωση αυτού του καθήκοντος.
<P>
Είμαι βέβαιος ότι τα δύο θεσμικά μας όργανα θα συνεχίσουν να συνεργάζονται στενά για την επίτευξη του κοινού στόχου, ήτοι να βοηθήσουμε τους πολίτες και τους κατοίκους να απολαύουν πλήρως των δικαιωμάτων τους σε μία διαφανή και υπεύθυνη Ευρωπαϊκή Ένωση.
<SPEAKER ID="012" NAME="Margot Wallström">
Αντιπρόεδρος της Επιτροπής. - (EN) Κύριε Πρόεδρε, καταρχάς θα ήθελα να ευχαριστήσω την εισηγήτρια, κ. Παλιαδέλη, για την πολύ καλή έκθεσή της, καθώς και την Επιτροπή Αναφορών για το συνεχές και σημαντικό έργο της. Φυσικά, ευχαριστώ και τον Διαμεσολαβητή, κ. Διαμαντούρο, για τη διεξοδική και ολοκληρωμένη ετήσια έκθεσή του.
<P>
Όπως επεσήμανε ο Διαμεσολαβητής κατά την παρουσίαση της ετήσιας έκθεσής του τον προηγούμενο Απρίλιο, το ζωτικής σημασίας έργο είναι να ενισχύσουμε την εμπιστοσύνη των πολιτών στην ΕΕ. Δεν αποτελεί έκπληξη το γεγονός ότι συμφωνώ απολύτως με αυτό. Δεν έχω πολύ χρόνο στη διάθεσή μου, για αυτό θα ήθελα να επικεντρωθώ σε ορισμένα μόνο σημαντικά σημεία.
<P>
" έκθεση Παλιαδέλη παρέχει μία σαφή, διεξοδική επισκόπηση των δραστηριοτήτων του Διαμεσολαβητή κατά το προηγούμενο έτος, ενώ ο νέος τρόπος παρουσίασης των στατιστικών δεδομένων και η νέα εμφάνιση καθιστούν την έκθεση αυτή προσβάσιμη και ευανάγνωστη. Το 2008, η Επιτροπή υπέβαλε γνωμοδότηση σχετικά με τις διαπραγματεύσεις για την αναθεώρηση του καταστατικού του Διαμεσολαβητή. Συμμετείχαμε ενεργά στις διοργανικές προσπάθειες για την εξεύρεση ικανοποιητικής λύσης. Μπορούμε όλοι να είμαστε υπερήφανοι για το αποτέλεσμα, το οποίο συνιστά το νέο καταστατικό. Πιστεύω ότι είναι ένα αποτέλεσμα που θα ωφελήσει τους πολίτες.
<P>
Όσον αφορά τις καταγγελίες στον Διαμεσολαβητή, διαπιστώσαμε αύξηση της τάξης του 6% σε σύγκριση με το 2007. Όπως γνωρίζετε, το 66% των ερευνών επικεντρώθηκε στην Επιτροπή. Δεν θεωρώ ότι αυτό είναι ιδιαίτερα περίεργο. Άλλωστε, η Επιτροπή είναι ένα αρκετά μεγάλο θεσμικό όργανο με πολύ περισσότερους τομείς αρμοδιότητας που μπορεί να αποτελέσουν στόχο των καταγγελλόντων, αλλά, φυσικά, τα αριθμητικά στοιχεία μπορούν και πρέπει να βελτιωθούν. Αυτό ισχύει και για το γεγονός ότι οι συχνότερες καταγγελίες για κακοδιοίκηση αφορούν την έλλειψη διαφάνειας - δηλαδή το 36% του συνόλου των ερευνών. Αυτά τα αριθμητικά στοιχεία πρέπει να μειωθούν από όλα τα θεσμικά όργανα.
<P>
Ένα διαφορετικό, αλλά σχετικό, θέμα είναι η επεξεργασία των στοιχείων που αφορούν επιχειρηματικά μυστικά και εμπιστευτικές πληροφορίες. Προσφάτως, διαπιστώσαμε ορισμένες δυσκολίες σε σχέση με υποθέσεις ανταγωνισμού. Για τον λόγο αυτόν, πρέπει να καθορίσουμε μεθόδους για την επεξεργασία απόρρητων πληροφοριών, εγγράφων και άλλων στοιχείων που καλύπτονται από την υποχρέωση του επαγγελματικού απορρήτου. " Επιτροπή εργάζεται εντατικά επί του θέματος, και σύντομα θα μπορέσουμε να υποβάλουμε πρόταση στον Διαμεσολαβητή.
<P>
Μία άλλη θετική εξέλιξη είναι η αύξηση του αριθμού των φιλικών διακανονισμών, όπως έχει ήδη αναφερθεί. Το 2008, το 36% του συνόλου των ερευνών είτε διευθετήθηκαν από το θεσμικό όργανο εις βάρος του οποίου υποβλήθηκαν οι καταγγελίες είτε κατέληξαν σε φιλικό διακανονισμό. Όσον αφορά την Επιτροπή, με ικανοποίηση δηλώνω ότι η τάση ακολουθεί σαφώς τη σωστή κατεύθυνση. Αυτό αποδεικνύει τόσο την επίγνωση όσο και την αναγνώριση του έργου του Διαμεσολαβητή, καθώς και τον σεβασμό προς τους καταγγέλλοντες.
<P>
Το προτελευταίο σημείο το οποίο θέλω να επισημάνω αφορά την έκκληση που απευθύνεται στο σχέδιο ψηφίσματος για μία κοινή προσέγγιση ως προς τον Κώδικα Ορθής Διοικητικής Συμπεριφοράς. Όπως γνωρίζετε, η Επιτροπή διαθέτει τον δικό της κώδικα, και συνάδει σε γενικές γραμμές με τις απαιτήσεις του Διαμεσολαβητή. Το σημαντικό αυτό θέμα μπορεί να προωθηθεί καλύτερα πρώτα μέσω εποικοδομητικής διοργανικής συζήτησης και διαλόγου πριν από την υποβολή νομοθετικής πρότασης.
<P>
Το τελευταίο σημείο αφορά την επικοινωνία στην πράξη. Εδώ θα ήθελα να συγχαρώ τον Διαμεσολαβητή για τον νέο δικτυακό τόπο του. Όπως ακριβώς και η ετήσια έκθεση, είναι διεξοδικός, πλήρης και φιλικός προς τον χρήστη. Όσον αφορά τη δημιουργία ενός διαδραστικού εγχειριδίου που βοηθά τους πολίτες να εντοπίζουν το καταλληλότερο φόρουμ για την επίλυση των προβλημάτων τους, πιστεύω ακράδαντα ότι αυτός ο νέος δικτυακός τόπος επιλαμβάνεται αποτελεσματικά του προβλήματος. Το έργο δεν θα πρέπει να επικαλύπτεται, αλλά να προβάλλεται περισσότερο. Από την πλευρά της Επιτροπής, προσπαθήσαμε να συμβάλουμε σε αυτό, και ο νέος δικτυακός τόπος Europa αυτό ακριβώς κάνει. Ενισχύει την προβολή, και οι πολίτες μπορούν εύκολα να βρουν τον οδηγό του Διαμεσολαβητή με δύο κλικ.
<P>
Επομένως, γενικά, το 2008 διαπιστώσαμε ότι υπήρξε πρόοδος, καθώς και δυνατότητες για περαιτέρω βελτιώσεις από τα θεσμικά μας όργανα. Θα ήθελα και πάλι να ευχαριστήσω τον κ. Διαμαντούρο για τα επιτεύγματα και το σημαντικό έργο του, καθώς και την κ. Παλιαδέλη για την εξαιρετική της έκθεση.
<SPEAKER ID="013" NAME="Pascale Gruny" LANGUAGE="FR">
Κύριε Πρόεδρε, κυρία Επίτροπε, κύριε Διαμαντούρο, κυρίες και κύριοι, καταρχάς θα ήθελα να δώσω, εξ ονόματος της Ομάδας του Ευρωπαϊκού Λαϊκού Κόμματος (Χριστιανοδημοκράτες), τα πιο θερμά μου συγχαρητήρια στην εισηγήτρια για το έργο που έχει επιτελέσει και για το πνεύμα συνεργασίας που επέδειξε σε όλη τη διάρκεια της διαδικασίας σύνταξης της εν λόγω έκθεσης.
<P>
Σήμερα θα αποφανθούμε επί της ετήσιας έκθεσης σχετικά με τις δραστηριότητες του Ευρωπαίου Διαμεσολαβητή, η οποία υποβλήθηκε στις 21 Απριλίου.
<P>
Ο Διαμεσολαβητής, ο οποίος έχει διοριστεί από το Ευρωπαϊκό Κοινοβούλιο, μας παρέχει, μέσω της εν λόγω έκθεσης, μία επίσημη αναφορά όλων των αποτελεσμάτων των ερευνών του σχετικά με τις καταγγελίες που αφορούν υποθέσεις κακοδιοίκησης στο πλαίσιο των ευρωπαϊκών θεσμικών οργάνων και οργανισμών. Ο ρόλος του, που είναι υψίστης σημασίας, συνιστά ουσιαστική εγγύηση ότι θα τηρούνται οι αρχές της διαφάνειας και της χρηστής διοίκησης και, συνεπώς, αποτελεί ένα είδος πραγματικής προστασίας για τους συμπολίτες μας σε περιπτώσεις αδικιών, διακρίσεων, καταχρήσεων εξουσίας, εκκρεμών απαντήσεων και καθυστερημένης παροχής πληροφοριών.
<P>
Πράγματι, στην παρούσα έκθεση διαπιστώνουμε τον αυξανόμενο αριθμό καταγγελιών που υποβάλλονται στον Διαμεσολαβητή. Στην πλειονότητά τους αφορούν την Ευρωπαϊκή Επιτροπή, το θεσμικό όργανο το οποίο, ομολογουμένως, περιλαμβάνει τον μεγαλύτερο αριθμό υπαλλήλων, αλλά ουσιαστικά πρόκειται για υποθέσεις εικαζόμενης έλλειψης διαφάνειας. Είναι δεδομένο, πάντως, ότι η Επιτροπή αποτελεί τον θεματοφύλακα των Συνθηκών.
<P>
Όσον αφορά την έκθεση και πάλι, η Επιτροπή Αναφορών την ενέκρινε με μεγάλη πλειοψηφία την 1η Οκτωβρίου. Ο Διαμεσολαβητής μας επιτέλεσε το έργο του, εξετάζοντας και διεκπεραιώνοντας τις αναφορές με ενεργό και ισόρροπο τρόπο. Ειδικότερα, κατόρθωνε πάντα να διατηρεί καλές σχέσεις με τα θεσμικά όργανα, καθώς και μεταξύ αυτών, πράγμα που συνέβαλε, με ελάχιστες εξαιρέσεις, στο να αποδέχονται τα εν λόγω θεσμικά όργανα και οι οργανισμοί έναν φιλικό διακανονισμό ή να διευθετούν ορισμένες διαφορές.
<P>
Επιπλέον, ο Διαμεσολαβητής χρησιμεύει ως πηγή γνώσης και έγκυρης πληροφόρησης για τα θεσμικά όργανα. Τους υποδεικνύει τους τομείς όπου οι επιδόσεις τους χρήζουν βελτίωσης, δεδομένου ότι ο απώτερος σκοπός είναι η βελτιστοποίηση της ποιότητας των υπηρεσιών που παρέχονται στους συμπολίτες μας.
<P>
" έκθεση που εγκρίναμε στην επιτροπή υπογραμμίζει και επισημαίνει τη σημασία της έγκρισης ενός κώδικα ορθής διοικητικής συμπεριφοράς από όλα τα ευρωπαϊκά θεσμικά όργανα και τους οργανισμούς, ενός κώδικα ο οποίος έχε ήδη εγκριθεί από το Ευρωπαϊκό Κοινοβούλιο προ οκταετίας. Αυτή η έκκληση που έχει επανειλημμένως απευθύνει η επιτροπή μας δεν πρέπει να παραμείνει αναπάντητη. Αυτό είναι το ελάχιστο που δικαιούνται οι Ευρωπαίοι.
<P>
Το δικαίωμα χρηστής διοίκησης από τα θεσμικά όργανα και τους οργανισμούς της Ευρωπαϊκής Ένωσης αποτελεί θεμελιώδες δικαίωμα, το οποίο κατοχυρώνεται στο άρθρο 41 του Χάρτη Θεμελιωδών Δικαιωμάτων της Ευρωπαϊκής Ένωσης που περιλαμβάνεται στο μέρος II της Συνθήκης της Λισαβόνας, η οποία δεν ανήκει πλέον στη σφαίρα της φαντασίας, αλλά αποτελεί πραγματικότητα.
<P>
Τέλος, αισθάνομαι την ανάγκη να επισημάνω ότι ο Διαμεσολαβητής επιφυλάσσεται του δικαιώματος να ελέγχει το έργο της Επιτροπής και πρέπει να διασφαλίζει ότι η τελευταία χρησιμοποιεί ορθά τη διακριτική ευχέρεια που διαθέτει όσον αφορά την κίνηση διαδικασιών επί παραβάσει ή την επιβολή κυρώσεων.
<SPEAKER ID="014" NAME="Victor Boştinaru" LANGUAGE="RO">
Καταρχάς, θα ήθελα να συγχαρώ την εισηγήτριά μας, κ. Παλιαδέλη, για την εξαιρετική της έκθεση.
<P>
Δεύτερον, ως συντονιστής για την Επιτροπή Αναφορών και ως μέλος της επιτροπής επί σειρά ετών, θα ήθελα να χαιρετίσω και να αναφέρω την εξαιρετική και διαρκή συνεργασία που είχαμε με τον Ευρωπαίο Διαμεσολαβητή, τον Νικηφόρο Διαμαντούρο.
<P>
Ως συντονιστής της Ομάδας της Προοδευτικής Συμμαχίας των Σοσιαλιστών και Δημοκρατών στο Ευρωπαϊκό Κοινοβούλιο για την Επιτροπή Αναφορών, οφείλω να εκφράσω την ανησυχία μου σχετικά με τον μεγάλο αριθμό υποθέσεων στις οποίες η εικαζόμενη κακοδιοίκηση ήταν αποτέλεσμα της έλλειψης διαφάνειας εκ μέρους των ευρωπαϊκών θεσμικών οργάνων.
<P>
Πρέπει να τονίσω ότι η επίλυση αυτού του προβλήματος αποτελεί καθήκον τόσο του Ευρωπαϊκού Κοινοβουλίου όσο και της Επιτροπής. Είναι καθήκον μας να αποκαταστήσουμε την εμπιστοσύνη των Ευρωπαίων πολιτών στα ευρωπαϊκά θεσμικά όργανα.
<P>
Οι καταγγελίες που υποβάλλονται στον Διαμεσολαβητή, μαζί με τις αναφορές που υποβάλλονται στην Επιτροπή Αναφορών, πρέπει να θεωρούνται ως ευκαιρία για την αποκατάσταση των σφαλμάτων και της έλλειψης διαφάνειας όσον αφορά τον τρόπο με τον οποίο λειτουργούν τα θεσμικά όργανα και η νομοθεσία της Ευρώπης, προς όφελος των ευρωπαίων πολιτών.
<P>
Έχοντας υπόψη τα ανωτέρω, η Ομάδα της Προοδευτικής Συμμαχίας των Σοσιαλιστών και Δημοκρατών στο Ευρωπαϊκό Κοινοβούλιο διοργάνωσε την προηγούμενη εβδομάδα ενημερωτικό σεμινάριο, όπου παρευρέθησαν πολλοί δημοσιογράφοι, σχετικά με το δικαίωμα της αναφοράς ως μέσο για να έρθει η Ευρωπαϊκή Ένωση πιο κοντά στους πολίτες της.
<P>
Θα ήθελα να στηρίξω την πρόταση που υποβλήθηκε στην παρούσα έκθεση σχετικά με τη δημιουργία ενός κοινού ισοτόπου για τα ευρωπαϊκά θεσμικά όργανα, που θα βοηθά τους πολίτες να εντοπίζουν άμεσα το θεσμικό όργανο που μπορεί να διευθετήσει την καταγγελία τους.
<P>
Τέλος, θα ήθελα να στηρίξω την πρωτοβουλία του Ευρωπαίου Διαμεσολαβητή σχετικά με την ενίσχυση της συνεργασίας με τους εθνικούς διαμεσολαβητές και παρόμοιους φορείς σε μία κοινή προσπάθεια για την ενδυνάμωση της εμπιστοσύνης των ευρωπαίων πολιτών.
<SPEAKER ID="015" NAME="Anneli Jäätteenmäki">
εξ ονόματος της Ομάδας ALDE. - (FI) Κύριε πρόεδρε, κύριε Διαμαντούρο, κυρίες και κύριοι, θα ήθελα να ευχαριστήσω τον Διαμεσολαβητή και ολόκληρο το Γραφείο του για το πολύτιμο έργο που έχουν επιτελέσει με στόχο την προώθηση της χρηστής διακυβέρνησης και της διαφάνειας. Θα ήθελα επίσης να ευχαριστήσω την εισηγήτρια για το εξαιρετικό έργο της.
<P>
Το αξίωμα του Ευρωπαίου Διαμεσολαβητή αποδείχθηκε απαραίτητο εξαρχής, και τώρα που η Συνθήκη της Λισαβόνας πρόκειται να τεθεί σε ισχύ και ο Χάρτης των Θεμελιωδών Δικαιωμάτων θα είναι δεσμευτικός, ο ρόλος του Διαμεσολαβητή θα είναι πιο σημαντικός από ποτέ. Αυτός είναι ο λόγος για τον οποίο θα χρειαστεί, στο μέλλον, να δραστηριοποιηθούμε περισσότερο, προκειμένου να διασφαλίσουμε ότι ο Διαμεσολαβητής θα διαθέτει τα απαραίτητα μέσα και ότι οι αρμοδιότητές του θα ανταποκρίνονται στις παρούσες συνθήκες. Αυτό θα σημαίνει ότι ο Διαμεσολαβητής θα κατέχει όλες τις απαραίτητες πληροφορίες και ότι οι υπάλληλοι της ΕΕ θα πρέπει να αποκαλύπτουν τα όσα γνωρίζουν για μία υπόθεση και όχι όσα θέλουν να πουν. Διαφορετικά, δεν θα μπορούμε να μιλούμε για κράτος δικαίου, ήτοι ένα θέμα που μας αρέσει τόσο πολύ να το συζητούμε και να το διδάσκουμε σε άλλους. Πρέπει, επίσης, να συμμορφωθούμε προς το κράτος δικαίου: μόνο τότε θα μπορούμε να μιλούμε για αυτό σε άλλους.
<P>
" ετήσια έκθεση του Διαμεσολαβητή αποτελεί εξαιρετικό παράδειγμα του τρόπου με τον οποίο θα πρέπει και εμείς να παρουσιάζουμε στο κοινό το έργο που επιτελούμε. " έκθεση είναι σαφής, περιεκτική και επί του θέματος. " διαφάνεια έχει καίρια σημασία για την ευρωπαϊκή δημοκρατία και αποτελεί το κύριο δομικό υλικό της, ενώ ενδιαφέρον παρουσιάζει το γεγονός ότι το 36% των καταγγελιών αφορούν αυτήν ακριβώς την αντίληψη της έλλειψης διαφάνειας. Αυτό λέει πολλά και το ζήτημα πρέπει να αντιμετωπιστεί.
<P>
Βάσει του Χάρτη των Θεμελιωδών Δικαιωμάτων, κάθε πολίτης έχει δικαίωμα στην αμερόληπτη, δίκαιη και εντός ευλόγου προθεσμίας εξέταση των υποθέσεών του από τα εν λόγω θεσμικά όργανα. Αυτό αναφέρεται συχνά και επιβάλλει σε όλους εμάς αυτήν την υποχρέωση, και αυτό ισχύει προφανώς και για το Γραφείο του Διαμεσολαβητή. Θα ήθελα, επομένως, να τονίσω ότι πρέπει να διασφαλίσουμε την ύπαρξη των κατάλληλων μέσων, ώστε να μην υποχρεούνται οι πολίτες μας να περιμένουν χρόνια για μία απόφαση. Αυτό θα εξαρτηθεί από τα μέσα περισσότερο από οτιδήποτε άλλο. Θα ήθελα να ευχαριστήσω τον Διαμεσολαβητή για το πολύτιμο έργο που έχει επιτελέσει και του εύχομαι κάθε επιτυχία σε αυτήν την πολύ, πολύ δύσκολη και ορισμένες φορές πολύ υποτιμημένη δουλειά. Πρόκειται για μία από τις σημαντικότερες θέσεις και αρμοδιότητες στην Ευρωπαϊκή Ένωση: τη μέριμνα των δικαιωμάτων των πολιτών.
<SPEAKER ID="016" NAME="Margrete Auken">
εξ ονόματος της Ομάδας Verts/ALE. - (DA) Κύριε Πρόεδρε, ευχαριστώ την κ. Παλιαδέλη για την εξαίρετη έκθεσή της. Ο Διαμεσολαβητής δέχθηκε πολλούς επαίνους για την εποικοδομητική και ευκολονόητη ανασκόπηση των θεμάτων, και θα ήθελα να τον επαινέσω και εγώ με τη σειρά μου.
<P>
Δεν έχω πολύ χρόνο στη διάθεσή μου, για αυτό θα περιοριστώ σε τρία μόνο σημεία. Το πρώτο πράγμα που θα ήθελα να αναφέρω είναι η παρακολούθηση από τον Διαμεσολαβητή της συμφωνίας του με την Ευρωπαϊκή Τράπεζα Επενδύσεων. Επρόκειτο για μία πρωτοβουλία την οποία ανέλαβε η Ομάδα μας στο πλαίσιο του ψηφίσματος του Κοινοβουλίου σχετικά με την ετήσια έκθεση του 2006. Εν προκειμένω, θα ήταν σωστό να επιστήσουμε την προσοχή στις βελτιώσεις που πραγματοποιήθηκαν όσον αφορά τη συνεργασία της τράπεζας με ΜΚΟ και άλλους παράγοντες της κοινωνίας των πολιτών που καθιστούν αυτήν τη συνεργασία ευκολότερη και διαφανέστερη, και είμαστε ευγνώμονες ως προς αυτό.
<P>
Δεύτερον, θα ήθελα να αναφέρω την τροπολογία που πρότεινε η Ομάδα των Πρασίνων/Ευρωπαϊκή Ελεύθερη Συμμαχία με την οποία ζητούσε από την Επιτροπή Συνταγματικών Υποθέσεων να καθιερώσει διαδικασίες για να καταστεί ευκολότερη η παραπομπή υποθέσεων ενώπιον του Δικαστηρίου· σε αυτήν την περίπτωση, το Κοινοβούλιο θα στηρίξει τις συστάσεις του Διαμεσολαβητή. Αυτό θα έχει ως αποτέλεσμα την απτή ενίσχυση της θέσης του Διαμεσολαβητή και, κατά συνέπεια, του νομικού καθεστώτος των πολιτών. Πρόκειται για ζήτημα επί του οποίου έχουμε ήδη λάβει την καταρχήν υποστήριξη του Κοινοβουλίου. Τώρα ελπίζουμε ότι, κατά τη διάρκεια της παρούσας συνόδου Ολομέλειας, το Κοινοβούλιο θα ακολουθήσει το παράδειγμα της επιτροπής και θα ψηφίσει υπέρ αυτής της βελτίωσης.
<P>
Το τρίτο σημείο αφορά την τροπολογία που καταθέσαμε σήμερα για να καταστεί σαφέστερη η δικαιοδοσία του Διαμεσολαβητή σε υποθέσεις ανεπαρκούς διοίκησης - με άλλα λόγια, κακοδιοίκησης. Εν προκειμένω, ανησυχούμε διότι η ιδιαίτερα ευρεία διατύπωση μπορεί να προκαλέσει σοβαρά προβλήματα όσον αφορά την ερμηνεία. Παρόλο που η πρότασή μας φαίνεται αρκετά τεχνική, είναι πολύ πιο ασφαλής από νομική άποψη σε σύγκριση με τη διατύπωση στην έκθεση. Εκφράζουμε την ικανοποίησή μας που η κ. Παλιαδέλη στήριξε την πρόταση και ελπίζω, φυσικά, ότι θα την στηρίξει και το Κοινοβούλιο στο σύνολό του.
<SPEAKER ID="017" NAME="Ryszard Czarnecki" LANGUAGE="PL">
Κύριε Πρόεδρε, κύριε Διαμαντούρο, είστε ένας πολύ επιδέξιος πολιτικός, κύριε Διαμαντούρο, και γνωρίζετε πώς να κερδίσετε την υποστήριξη πολλών πολιτικών ομάδων στο Κοινοβούλιό μας. Θα μπορούσαμε να πούμε ότι ορισμένοι πολιτικοί στο Κοινοβούλιό μας θα μπορούσαν να διδαχθούν από εσάς. Ελπίζω ότι η κύρια επιτυχία σας δεν θα είναι η δημιουργία ενός νέου, εύκολου στην πρόσβαση ιστοτόπου.
<P>
Θεωρώ ότι πρέπει να δώσετε προσοχή στη συνεργασία με διαμεσολαβητές από διάφορες χώρες, όχι μόνο από κράτη μέλη της ΕΕ, αλλά και από κράτη μέλη του Συμβουλίου της Ευρώπης, επειδή ορισμένες φορές εκπροσωπούν περισσότερο το κράτος ενώπιον των πολιτών και όχι τους πολίτες ενώπιον του κράτους. Επιπλέον, θεωρώ ότι η εκπόνηση ενός εγχειριδίου σχετικά με τον τρόπο σύνταξης των καταγγελιών θα αποθαρρύνει εντελώς τους πολίτες από τη σύνταξη καταγγελιών. Μου φαίνεται ότι τα θεσμικά μας όργανα χρειάζονται εποπτεία. Πιστεύω ότι, παρότι ανατρεπτική, αυτή η ιδέα είναι ό,τι χρειάζεται εν προκειμένω.
<P>
Θα ήθελα να τονίσω ότι η διαφάνεια για την οποία μιλούμε εδώ αποτελεί απολύτως θεμελιώδη προϋπόθεση για να υπάρχει απόλυτη εμπιστοσύνη στην Ευρωπαϊκή Ένωση και στα θεσμικά όργανα της ΕΕ. Τελευταία, οι πολίτες μας δεν έχουν εμπιστοσύνη στην ΕΕ, όπως μπορεί να επιβεβαιώσει η κ. Παλιαδέλη. Στο πλαίσιο του σχεδίου Δ (δημοκρατία, διάλογος, διαβουλεύσεις), πρέπει να δείξουμε στους πολίτες ότι η Ευρωπαϊκή Ένωση και τα θεσμικά της όργανα είναι διαφανή και υπηρετούν τους πολίτες. Διαφορετικά, το δημοκρατικό έλλειμμα, δυστυχώς, θα διευρυνθεί περισσότερο.
<SPEAKER ID="018" NAME="Marie-Christine Vergiat" LANGUAGE="FR">
Κύριε Πρόεδρε, κυρίες και κύριοι, ο ρόλος του Διαμεσολαβητή, και, κατά συνέπεια, η εξέταση της έκθεσής του, συνιστά σημαντικό στοιχείο για τα ευρωπαϊκά θεσμικά όργανα. Πράγματι, πρόκειται για έναν από τους δείκτες της αντίληψης που έχουν οι συμπολίτες μας για τα θεσμικά μας όργανα.
<P>
Λίγους μήνες μετά τις ευρωπαϊκές εκλογές, κατά τις οποίες όλοι εκφράσαμε τη λύπη μας για τη χαμηλή προσέλευση, και μάλιστα για την αύξηση της αποχής, η σημασία που αποδίδει το Κοινοβούλιο σε αυτήν την έκθεση έχει, συνεπώς, καίρια σημασία. Αυτό ισχύει ακόμη περισσότερο σε ό,τι αφορά την παρακολούθηση των συστάσεων που διατυπώθηκαν σε αυτήν.
<P>
Ο αριθμός των 355 καταγγελιών (αύξηση της τάξης του 6% σε σύγκριση με τον προηγούμενο χρόνο) είναι πολύ μικρός. Είναι πολύ μικρός σε σχέση με τους 500 εκατομμύρια κατοίκους της Ευρώπης. Θα μπορούσε κανείς να χαρεί με αυτό και να το θεωρήσει ως ένδειξη ότι οι συμπολίτες μας είναι ικανοποιημένοι. Γνωρίζουμε ότι δεν ισχύει κάτι τέτοιο.
<P>
Υπό το πρίσμα αυτό, εξίσου αποκαλυπτικό είναι το γεγονός ότι οι περισσότερες καταγγελίες σχετίζονται με την έλλειψη διαφάνειας στα θεσμικά μας όργανα. Μετά το πέρας της εκλογικής εκστρατείας, γνωρίζουμε περί τίνος ακριβώς πρόκειται. Οι συμπολίτες μας δεν κατανοούν επαρκώς τα θεσμικά μας όργανα και δεν γνωρίζουν πώς λειτουργούν. Δεν κατανοούν ποιος είναι ο σκοπός της Ευρώπης, και δεν αποτελεί έκπληξη το γεγονός ότι οι περισσότερες καταγγελίες αφορούν την Επιτροπή, καθώς για τους συμπολίτες μας η Επιτροπή είναι η Ευρωπαϊκή Ένωση.
<P>
Ωστόσο -υπερβάλλω εδώ, αλλά ελάχιστα μόνο- οι θέσεις στον τομέα της επικοινωνίας έχουν ως επί το πλείστον εγγραφεί στον προϋπολογισμό, και, ήδη από τις εκλογές, μας έχουν πει: "πρέπει να βελτιώσουμε την επικοινωνία, πρέπει να την ενισχύσουμε ώστε να αυξηθεί η ενημέρωση των συμπολιτών μας".
<P>
Ομολογουμένως, πρέπει να βελτιώσουμε την επικοινωνία, αλλά πιστεύω ότι η πολλή επικοινωνία σκοτώνει την ενημέρωση. Θα στηρίξω με προθυμία την πρόταση -την οποία υπέβαλε η συνάδελφος βουλευτής της Σοσιαλιστικής Ομάδας- για έναν κοινό ιστότοπο που θα καθοδηγεί τους πολίτες ως προς την αναζήτηση των διαφόρων διαθέσιμων πληροφοριών.
<P>
" παρούσα έκθεση αποτελεί ένδειξη της ομαλής λειτουργίας των θεσμικών μας οργάνων, της χρηστής διοίκησης. Αυτό έχει ήδη ειπωθεί. Αποτελεί ένδειξη της διακυβέρνησής μας. Είναι, συνεπώς, υψίστης σημασίας να διασφαλίσουμε ότι θα τηρηθούν οι συστάσεις, όχι μόνο χάριν της έκθεσης, και ειδικότερα των ειδικών εκθέσεων, αλλά και ως καθημερινή πρακτική.
<P>
Ευχαριστώ πολύ, κύριε Διαμαντούρο, για τη συνεργασία σας με τους συμπολίτες μας. Ευχαριστώ πολύ την Ομάδα σας. Μπορείτε να υπολογίζετε στην υποστήριξή μας όσον αφορά την προώθηση και διευκόλυνση του έργου σας.
<SPEAKER ID="019" NAME="Νικόλαος Σαλαβράκος">
εξ ονόματος της Ομάδας EFD. - Κύριε Πρόεδρε, από την αρχή θα ήθελα να σας δηλώσω ότι στηρίζουμε την έκθεση του Διαμεσολαβητή και την εισήγηση της κυρίας Παλιαδέλη, οι οποίες είναι άρτιες και για αυτό τους συγχαίρουμε. Αποτελεί δίδαγμα της ιστορίας ότι σε ορισμένες χρονικές περιόδους, ιδιαίτερα όμως σε περιόδους οικονομικής κρίσης, παρουσιάζεται έκδηλη απογοήτευση των πολιτών προς τα πολιτικά συστήματα για την απονομή της δικαιοσύνης, ενώ συγχρόνως η αύξηση της κρατικής επίδρασης σε οικονομικό και κοινωνικό επίπεδο δημιουργεί αύξηση των διενέξεων μεταξύ των πολιτών και των κρατικών φορέων.
<P>
Το ζήτημα είναι, ότι το πολιτικό σύστημα -βεβαίως πάντοτε, αλλά ιδιαίτερα σε τέτοιες περιόδους- πρέπει να δημιουργεί δικλίδες αποκατάστασης της εμπιστοσύνης των πολιτών προς τη διοίκηση, το κράτος και τις κοινές ενώσεις. Θα τολμούσα να πω ότι αντίβαρο στην αύξηση της διαφθοράς και της κακοδιοίκησης είναι η αύξηση της ηθικοποίησης των θεσμών και της αμεροληψίας των ελεγκτικών οργανισμών.
<P>
Σύμφωνα με την σκέψη που προανέφερα ευνόητο είναι να θεωρώ ότι ο θεσμός του Ευρωπαίου Διαμεσολαβητή είναι πολύ σημαντικός στην αποκατάσταση της εμπιστοσύνης των ευρωπαίων πολιτών απέναντι στα όργανα και τους οργανισμούς της Ευρωπαϊκής Ένωσης, και ως εκ τούτου στηρίζουμε κάθε προσπάθεια που θα κατατείνει στην ενίσχυση του θεσμού, στην επέκταση των αρμοδιοτήτων και στη βελτίωση της δημόσιας εικόνας του.
<P>
Παρακαλώ λοιπόν για την προσπάθεια όλων μας στην παροχή κάθε συνδρομής στο έργο του Ευρωπαίου Διαμεσολαβητή και την υιοθέτηση όλων των πτυχών της δράσης του για μια προσέγγιση που θα εστιάζεται μόνο στον πολίτη. Συγχαρητήρια, κύριε Διαμαντούρο.
<SPEAKER ID="020" NAME="Martin Ehrenhauser" AFFILIATION="NI">
(DE) Κύριε Πρόεδρε, νεαροί σπουδαστές μου ζήτησαν να σας ενημερώσω σχετικά με την επικαιρότητα και τις εξελίξεις στην Αυστρία, καθώς και σε μέρη της Γερμανίας, εδώ, στη σύνοδο της Ολομέλειας του Ευρωπαϊκού Κοινοβουλίου. Κύριε Διαμεσολαβητή, σας ζητώ συγγνώμη που θα ικανοποιήσω αυτό το αίτημα τώρα.
<P>
Εδώ και μερικές εβδομάδες, έχει διαμορφωθεί στην Αυστρία ένα κοινωνικό κίνημα, γνωστό ως Die Uni brennt ή "Το Πανεπιστήμιο Φλέγεται". Πρόκειται για ένα κίνημα που παρόμοιό του δεν έχουμε δει στην Αυστρία και σε άλλα μέρη της Ευρώπης εδώ και δεκαετίες. Χιλιάδες σπουδαστές διαδηλώνουν, βγαίνουν στους δρόμους και καταλαμβάνουν αμφιθέατρα διδασκαλίας. Απαιτούν ακαδημαϊκή και όχι επαγγελματική εκπαίδευση, ζητούν τον εκδημοκρατισμό των πανεπιστημίων και, πάνω από όλα, απαιτούν ελεύθερη πρόσβαση στην εκπαίδευση.
<P>
Ένα από τα κύρια σημεία κριτική τους είναι η διαδικασία της Μπολόνια. Για παράδειγμα, υπάρχει ένα πανό στο Πανεπιστήμιο της Βιέννης όπου αναγράφεται "Παραπέμψτε τηνν Μπολόνια σε δίκη!", που είναι πολύ κατάλληλο για την περίσταση, νομίζω. Οι παραδοσιακοί πολιτικοί προβάλλουν τη διαδικασία της Μπολόνια ως κρίσιμο βήμα για τη δημιουργία ενός Ευρωπαϊκού Χώρου Ανώτατης Εκπαίδευσης εδώ και χρόνια και μας έχουν πει ότι αυτό θα μας κάνει όλους πολύ πιο ανταγωνιστικούς. Τελικά, το αποτέλεσμα είναι μία εξαιρετικά δύσκαμπτη σχηματική προσέγγιση, μερικώς ιδιωτικοποιημένα πανεπιστήμια, που θα επιτρέπουν τον προγραμματισμό της εκπαιδευτικής παραγωγής.
<P>
Οι σπουδές, ωστόσο, είναι κάθε άλλο παρά προγραμματίσιμη διαδικασία. Είναι ο τρόπος με τον οποίο οι μορφωμένοι άνθρωποι επικοινωνούν μεταξύ τους και εκφράζονται. Ομοίως, η ακαδημαϊκή περιέργεια και η ακαδημαϊκή δημιουργικότητα δεν μπορούν να προγραμματιστούν: το εν λόγω κίνημα το απέδειξε για μία ακόμη φορά. Για αυτόν τον λόγο, θα πρέπει πράγματι να το υποστηρίξουμε - είναι η δημοκρατία εν δράσει.
<SPEAKER ID="021" NAME="Erminia Mazzoni" AFFILIATION="PPE">
(IT) Κύριε Πρόεδρε, κυρίες και κύριοι, ως πρόεδρος της Επιτροπής Αναφορών και εξ ονόματος όλων των μελών της επιτροπής, θα ήθελα να ευχαριστήσω τον Διαμεσολαβητή για το έργο του και για τη σαφή έκθεση που παρουσίασε. Θα ήθελα να ευχαριστήσω την κ. Παλιαδέλη για την εξαιρετική συνεισφορά της στο έργο της επιτροπής μας, καθώς και όσους συμμετείχαν στη συζήτηση, διότι δείχνουν ενδιαφέρον και δίνουν προσοχή, προκειμένου να διασφαλισθεί ότι αυτά τα μέσα δημοκρατίας και συμμετοχής εφαρμόζονται και εκπληρώνουν τον στόχο για τον οποίο προορίζονται σύμφωνα με τις Συνθήκες.
<P>
Μελετώντας την έκθεση του Ευρωπαίου Διαμεσολαβητή για το 2008, διαπιστώνουμε ότι, δυστυχώς, ο στόχος σχετικά με την εφαρμογή της αρχής που κατοχυρώνεται στο άρθρο 41 του Χάρτη των Θεμελιωδών Δικαιωμάτων απέχει πολύ από την υλοποίησή του. Το δικαίωμα της αναφοράς κρουσμάτων κακοδιοίκησης στον Διαμεσολαβητή, το οποίο άσκησαν 3 406 ευρωπαίοι πολίτες το 2008, καταδεικνύει ολοένα και μεγαλύτερη δυσαρέσκεια, δεδομένου ότι το 2007 ο αριθμός αυτός ήταν 3 211. Πιστεύω ότι ο αριθμός αυτός θα πρέπει να συγκριθεί με το αντίστοιχο επίπεδο γνώσης και ενημέρωσης και, συνεπώς, θεωρώ, σε αντίθεση με τον ισχυρισμό του προλαλήσαντος, ότι αυτά τα αριθμητικά στοιχεία επιβεβαιώνουν τη μεγάλη δυσαρέσκεια των Ευρωπαίων. Επιπλέον, είναι έως έναν βαθμό παρήγορο να μαθαίνουμε ότι ορισμένες μόνο από αυτές τις καταγγελίες αναφορές θεωρήθηκε ότι εμπίπτουν στο πεδίο αρμοδιότητας του Ευρωπαίου Διαμεσολαβητή, διότι μεγάλο ποσοστό των καταγγελιών τις οποίες δεν εξέτασε ο Ευρωπαίος Διαμεσολαβητής διαβιβάστηκαν σε άλλα όργανα, συμπεριλαμβανομένης της Επιτροπής Αναφορών, της οποίας προεδρεύω.
<P>
Αυτό για το οποίο εμείς, ως ευρωπαϊκά θεσμικά όργανα, και, ειδικότερα, ως Κοινοβούλιο, πρέπει να αναλάβουμε την ευθύνη, κατά την άποψή μου, είναι η αντίληψη που έχουν οι πολίτες για τη διοικητική δικαιοσύνη, κατά πόσον θεωρούνται δίκαια τα θεσμικά μας όργανα. Παρά τη θετική επιβεβαίωση ότι ο Ευρωπαίος Διαμεσολαβητής διαδραματίζει πιο λειτουργικό ρόλο, δεδομένου του αυξανόμενου αριθμού των υποθέσεων που διευθετήθηκαν επιτυχώς, εμείς ως Κοινοβούλιο, έχοντας δεχθεί περίπου το 10% των καταγγελιών, και ως επιτροπή, έχοντας δεχθεί το 60%...
<P>
(Ο Πρόεδρος υπενθυμίζει στην ομιλήτρια τον χρόνο ομιλίας της)
<P>
Σε αυτήν την περίπτωση, επιτρέψτε μου απλώς να προσθέσω -δεδομένου ότι παραχωρήσατε λίγο περισσότερο χρόνο σε κάποιον άλλον, σκέφτηκα ότι θα μπορούσα να επιτρέψω στον εαυτό μου λίγα δευτερόλεπτα παραπάνω, κύριε Πρόεδρε, καθότι είμαι και πρόεδρος- ότι ταεν λόγω θεσμικά όργανα έχουν καθήκον να λάβουν μέτρα προκειμένου να βελτιώσουν αυτά τα μέσα δημοκρατίας και συμμετοχής, επειδή έχουμε και τη Συνθήκη της Λισαβόνας, η οποία καθιερώνει το δικαίωμα της λαϊκής πρωτοβουλίας. Πιστεύω ότι πρέπει να βελτιώσουμε, αλλά όχι να τροποποιήσουμε, τη λειτουργία αυτών των οργάνων· έχουμε καθήκον να βελτιώσουμε την αποτελεσματικότητα και την παραγωγικότητα των μέσων που έχουμε παράσχει στους πολίτες, αν θέλουμε πραγματικά να συμβάλουμε στη δημιουργία μίας Ευρώπης των λαών.
<SPEAKER ID="022" NAME="Kinga Göncz" AFFILIATION="S&amp;D">
(HU) Ως μέλος της Επιτροπής Αναφορών, θα ήθελα και εγώ να πω μερικά λόγια. Αφενός, στηρίζω απόλυτα την αποδοχή της έκθεσης του Ευρωπαίου Διαμεσολαβητή. Ως μέλος της επιτροπής, διαπιστώνω επίσης ότι έχει επιτελέσει το έργο του με πολύ ισορροπημένο τρόπο.
<P>
Αυτό που θεωρώ εξαιρετικά σημαντικό είναι το ότι επιχείρησε να μειώσει τη χρονική διάρκεια της διεκπεραίωσης των υποθέσεων. Άλλωστε, γνωρίζουμε ότι αν κάποιος υποβάλει καταγγελία, από άποψη εμπιστοσύνης, είναι ζωτικής σημασίας ότι όσο ταχύτερη είναι η εξέταση της καταγγελίας τόσο συντομότερα θα λάβει απάντηση ο καταγγέλλων. Γνωρίζουμε επίσης ότι στην πλειονότητά τους οι καταγγελίες δεν μπορούν να εξεταστούν από τον Διαμεσολαβητή. Από την άποψη αυτή, θα είναι υψίστης σημασίας στο άμεσο μέλλον να παρέχουμε στους πολίτες της Ευρωπαϊκής Ένωσης όσο το δυνατόν περισσότερες πληροφορίες σχετικά με το όργανο με το οποίο μπορούν να επικοινωνούν για διάφορα ζητήματα.
<P>
" συνεργασία μεταξύ της Επιτροπής και του Διαμεσολαβητή ήταν εξαιρετικά καλή, και ελπίζω ότι το ίδιο θα ισχύσει και στο άμεσο μέλλον.
<SPEAKER ID="023" NAME="Marian Harkin" AFFILIATION="ALDE">
(EN) Κύριε Πρόεδρε, θα ήθελα να συγχαρώ την εισηγήτρια για την αρτιότατη έκθεσή της, καθώς και τον Διαμεσολαβητή και το προσωπικό του. " υπηρεσία βελτιώνεται κάθε χρόνο. Πολύ καλή δουλειά.
<P>
Ωστόσο, όταν διαβάζει κανείς μία ολόκληρη έκθεση και συμφωνεί με το περιεχόμενό της, και παρατηρήσει, εν συνεχεία, στην αιτιολογική έκθεση μία σημαντική παράγραφο που τον αφορά, δεν μπορεί την αγνοήσει.
<P>
Φυσικά, αναφέρομαι στην παράγραφο όπου ο Διαμεσολαβητής επικρίνει το Κοινοβούλιο, διότι το 2005 απέρριψε αίτημα για παροχή πληροφοριών σχετικά με τις αποζημιώσεις που καταβάλλονται στους μαλτέζους ευρωβουλευτές. Φυσικά, το πραγματικό ζήτημα ήταν ότι, αν οι εν λόγω πληροφορίες κοινοποιούνταν, τότε θα έπρεπε να κοινοποιηθούν οι πληροφορίες σχετικά με όλες τις αποζημιώσεις μας.
<P>
Κατά την άποψή μου, πρόκειται για δημόσια χρήματα, και το κοινό έχει δικαίωμα να γνωρίζει πώς δαπανούνται. Δημοσιεύσαμε τα ποσά που καταβάλλονται στους αγρότες στο πλαίσιο της ΚΓΠ, ωστόσο, δεν δημοσιεύουμε τα δικά μας έξοδα μετακίνησης και άλλες αποζημιώσεις. Κατά την άποψή μου, πρόκειται για νόμιμες δαπάνες. Είναι αποτέλεσμα της δουλειάς που κάνουμε εξ ονόματος των πολιτών. Επαναλαμβάνω, οι αποζημιώσεις μου για το προσωπικό, το γραφείο, τις μετακινήσεις μου, κ.λπ., προκειμένου να εκπροσωπώ την εκλογική μου περιφέρεια, είναι απολύτως νόμιμες, και δεν χρειάζεται ούτε να απολογούμαι για αυτές ούτε να τις αποκρύπτω.
<P>
Δεν υπονοώ ότι η ιδιωτικότητα του προσωπικού μου πρέπει να εκτεθεί κατά οιονδήποτε τρόπο: δεν είναι ανάγκη να συμβεί αυτό. Δηλώνω, όμως, με απόλυτη σαφήνεια ότι, έως ότου επιτρέψουμε την ελεύθερη παροχή πληροφοριών σχετικά με τις αποζημιώσεις και τις δαπάνες μας, οι πολίτες θα θεωρούν το Κοινοβούλιο ως όργανο που κηρύττει μεν τη διαφάνεια, αλλά δεν την επιβάλλει στο ίδιο του το Σώμα.
<P>
Γνωρίζω ότι επιμέρους βουλευτές μπορούν να το κάνουν και δημοσιεύουν πράγματι τις δαπάνες τους στις ιστοσελίδες τους, αλλά ως Κοινοβούλιο έχουμε συλλογική ευθύνη να καταστήσουμε διαθέσιμες τις πληροφορίες. Ακούγομαι ενδεχομένως σαν να ηθικολογώ, αλλά δεν είναι έτσι. Λέω απλώς ότι αυτό θα συμβεί, και θα ήταν προτιμότερο το Κοινοβούλιο να συμβάλει σε αυτό, παρά να αναγκαστεί να το πράξει.
<SPEAKER ID="024" NAME="Oriol Junqueras Vies" AFFILIATION="Verts/ALE">
(ES) Κύριε Πρόεδρε, ως μέλος της Επιτροπής Αναφορών, θα ήθελα να προσθέσω δύο παρατηρήσεις σχετικά με την τροπολογία που κατέθεσε η Ομάδα μας αναφορικά με την έκθεση Παλιαδέλη σχετικά με την ετήσια έκθεση των δραστηριοτήτων του Ευρωπαίου Διαμεσολαβητή.
<P>
Κατά την άποψή μας, αντί να διευρύνει και να ενισχύει τον ρόλο του Διαμεσολαβητή, ο ορισμός της κακοδιοίκησης που διατυπώνεται στο ψήφισμα θα μπορούσε να έχει εκ διαμέτρου αντίθετο αποτέλεσμα. Πρώτον, διότι ο προτεινόμενος ορισμός, όντας υπερβολικά χαλαρός και αόριστος, καθιστά δύσκολο τον προσδιορισμό των υποθέσεων στις οποίες μπορεί ή πρέπει να επεμβαίνει ο Διαμεσολαβητής και, συνεπώς, αποδυναμώνει την ικανότητά του να αναλαμβάνει δράση. Δεύτερον, και ίσως ακόμη πιο σημαντικό, ο ορισμός παρέχει στον Διαμεσολαβητή δυνατότητα παρέμβασης την οποία τα άλλα θεσμικά όργανα ενδέχεται πολύ εύκολα να θεωρήσουν προαιρετική, διότι δεν ορίζεται και δεν ρυθμίζεται κατάλληλα.
<P>
Για τους λόγους αυτούς, θεωρούμε ότι ο ορισμός της κακοδιοίκησης που περιλαμβάνεται στην τροπολογία μας, την οποία κατέθεσε η Ομάδα μου, η Ομάδα των Πρασίνων/Ευρωπαϊκή Ελεύθερη Συμμαχία, είναι πιο λεπτομερής και περιεκτικός και θα αποτελούσε καταλληλότερη βάση για ενεργό, αποτελεσματική παρέμβαση, ενώ θα ήταν επίσης πιο ευκολονόητος για τα θεσμικά όργανα και τους πολίτες.
<SPEAKER ID="025" NAME="Oldřich Vlasák" AFFILIATION="ECR">
(CS) Κύριε Πρόεδρε, κύριε Διαμεσολαβητή, κυρίες και κύριοι, εκτιμώ ιδιαίτερα τις δραστηριότητες του ευρωπαίου Συνηγόρου του Πολίτη, αλλά οφείλω να πω ότι διαπιστώνω τρία σημαντικά προβλήματα στις δραστηριότητες αυτού του Γραφείου. Το πρώτο πρόβλημα είναι η ενημέρωση. Στην πραγματικότητα, το ευρύτερο κοινό στην ΕΕ δεν γνωρίζει καν ότι υπάρχει ο Ευρωπαίος Διαμεσολαβητής, πολύ περισσότερο μάλιστα δεν μπορεί να υποθέσει τι κάνει και ποια είναι τα ζητήματα που μπορούν να τεθούν υπόψη του. Τα δεδομένα είναι σχετικά σαφή. Σχεδόν το 90% των καταγγελιών που υποβλήθηκαν από τους συμπατριώτες μου στην Τσεχική Δημοκρατία δεν ενέπιπταν στο πεδίο αρμοδιότητας του Ευρωπαίου Διαμεσολαβητή. " κατάσταση δεν διαφέρει σε άλλα κράτη μέλη. Το Ευρωπαϊκό Κοινοβούλιο προτείνει, συνεπώς, μία εκτεταμένη εκστρατεία ενημέρωσης. Ωστόσο, δεν είμαι βέβαιος αν επιχειρούμε να θεραπεύσουμε τη σωστή ασθένεια.
<P>
Το δεύτερο πρόβλημα είναι το κόστος. Κάθε θεσμικό όργανο κοστίζει. Με κάθε νέο θεσμικό όργανο αυξάνεται ο όγκος της γραφειοκρατίας με την οποία έρχονται αντιμέτωποι οι πολίτες και από όπου πρέπει να βρουν διέξοδο. Είναι, συνεπώς, αναγκαίο να εξετάσουμε αν τα χρήματα των φορολογουμένων που έχουν επενδυθεί αποφέρουν τα επιθυμητά αποτελέσματα. Πέρυσι, οι συμπατριώτες μου υπέβαλαν 66 καταγγελίες στον ευρωπαίο Συνήγορο του Πολίτη, σε σύνολο σχεδόν 800 υποθέσεων σε επίπεδο ΕΕ, οι οποίες ενέπιπταν στο πεδίο αρμοδιότητας του Ευρωπαίου Διαμεσολαβητή. Τα προβλήματα αυτά εξετάστηκαν από 70 υπαλλήλους, με κόστος ύψους 9 εκατομμυρίων ευρώ για τον φορολογούμενο. Επομένως, κάθε υπόθεση που εξετάστηκε κόστισε πάνω από 10 000 ευρώ. Κατά την άποψή μου, αυτό είναι υπερβολικό.
<P>
Το τρίτο πρόβλημα είναι η επικουρικότητα. Ως πρώην δήμαρχος, ενοχλήθηκα όταν διάβασα ότι μία από τις λίγες υποθέσεις που χειρίστηκε ο Διαμεσολαβητής αφορούσε το έγγραφο σχεδιασμού για τη μικρή περιφέρεια Břeclav στον τομέα των επικοινωνιών υψηλής ταχύτητας. Θεωρώ ότι αυτό είναι εντελώς περιττό, δεδομένου ότι τα τοπικά προβλήματα θα πρέπει πρώτα να αντιμετωπίζονται σε τοπικό επίπεδο και όχι εδώ, στις Βρυξέλλες ή στο Στρασβούργο. Κυρίες και κύριοι, αν ήμουν επικεφαλής αυτού του θεσμικού οργάνου, θα διασφάλιζα ότι θα ενεργούσε με λογικό τρόπο, ότι θα λειτουργούσε με το μικρότερο δυνατό κόστος, και ιδίως ότι δεν θα καταζραζόταν και δεν θα επέκτεινε με τεχνητό τρόπο τις αρμοδιότητες και τη γραφειοκρατία του. Εν προκειμένω, θα ήθελα να ευχηθώ στον Διαμεσολαβητή κάθε επιτυχία.
<SPEAKER ID="026" NAME="Νικόλαος Χουντής" AFFILIATION="GUE/NGL">
Κύριε Πρόεδρε, υποστηρίζω και ψηφίζω την έκθεση της κυρίας Παλιαδέλη και θέλω να συγχαρώ τον κ. Διαμαντούρο για το έργο που έχει επιτελέσει. Θέλω να τονίσω το γεγονός ότι μεγάλο μέρος των ευρωπαίων πολιτών βρίσκονται συχνά μπροστά σε φαινόμενα που κατ' ευφημισμό τα ονομάζουμε κακοδιοίκηση και τα οποία τους στερούν -τελικά- βασικά δικαιώματα. Κατά την άποψή μου τα φαινόμενα αυτά δεν οφείλονται σε αιτίες γραφειοκρατίας ή αμέλειας, αλλά πολλές φορές οφείλονται σε πολιτικές λαθεμένες και άδικες που ακολουθούν τα θεσμικά όργανα της Ευρωπαϊκής Ένωσης. Κατά συνέπεια, η προσφυγή στον Ευρωπαίο Διαμεσολαβητή είναι μια δυνατότητα για τον ευρωπαίο πολίτη να διεκδικήσει το σεβασμό των δικαιωμάτων του.
<P>
Είναι λοιπόν σημαντικό, κύριε Πρόεδρε, το Ευρωπαϊκό Κοινοβούλιο, το μόνο άμεσα εκλεγμένο και αντιπροσωπευτικό όργανο της Ευρωπαϊκής Ένωσης, να στηρίξει πολιτικά το έργο του Ευρωπαίου Διαμεσολαβητή προκειμένου, στο μέτρο του δυνατού, να περιοριστούν παρόμοια φαινόμενα. Θέλω να πω ότι από την έκθεση προκύπτει ότι ο Ευρωπαίος Διαμεσολαβητής, αλλά και από το έργο συγκεκριμένα ο σημερινός Ευρωπαίους Διαμεσολαβητής, προκύπτει ότι ο Ευρωπαίος Διαμεσολαβητής, μπορεί με μια τέτοια υποστήριξη του Ευρωπαϊκού Κοινοβουλίου να φέρει σε πέρας πιο αποτελεσματικά το έργο του στο επόμενο διάστημα.
<P>
Τελειώνοντας θεωρώ απαραίτητο να γίνει προσπάθεια μεγαλύτερης ενημέρωσης των ευρωπαίων πολιτών σχετικά με τον ρόλο και τις δυνατότητες που έχει ο Ευρωπαίος Διαμεσολαβητής, προκειμένου να εξασφαλίζουν γρήγορα την προσφυγή τους σε αυτόν όταν πλήττονται βασικά τους δικαιώματα.
<SPEAKER ID="027" NAME="Carlos José Iturgaiz Angulo" AFFILIATION="PPE">
(ES) Κύριε Πρόεδρε, θα ήθελα καταρχάς να συγχαρώ, όπως αρμόζει, την κ. Παλιαδέλη για την έκθεση που παρουσίασε, πρώτα ενώπιον της Επιτροπής Αναφορών και τώρα εδώ, στην Ολομέλεια.
<P>
Θα ήθελα επίσης να επιδοκιμάσω τις πολύ λογικές παρατηρήσεις που διατύπωσαν η κ. Gruny και η κ. Mazzoni, συνάδελφοί μου στην Ομάδα του Ευρωπαϊκού Λαϊκού Κόμματος (Χριστιανοδημοκράτες), αλλά, κύριε Πρόεδρε, θα ήθελα να προσθέσω ότι ο ρόλος του Διαμεσολαβητή έχει ουσιαστική σημασία σε ένα δημοκρατικό θεσμικό όργανο. Αυτό είναι το συμπέρασμα στο οποίο καταλήξαμε εμείς στην Επιτροπή Αναφορών, κατά τη διάρκεια των πολλών επισκέψεων του κ. Διαμαντούρου για την παρουσίαση των ετήσιων εκθέσεών του, όπως αυτή που εξετάζουμε σήμερα σε αυτό το Σώμα ή άλλες που εμπίπτουν στο πεδίο αρμοδιότητάς του.
<P>
Κυρίες και κύριοι, δεν προτίθεμαι να σας κατακλύσω με αριθμούς. Ωστόσο, παρότι έχει σημειωθεί πρόοδος όσον αφορά τον ρόλο του Διαμεσολαβητή, είμαι πεπεισμένος ότι, αν διεξαγάγουμε έρευνα μεταξύ των ευρωπαίων πολιτών σχετικά με τον ρόλο του Διαμεσολαβητή, το έργο και τις δραστηριότητές του, θα διαπιστώσουμε δυστυχώς ότι οι πολίτες τον θεωρούν απόμακρο και, σε πολλές περιπτώσεις, δεν γνωρίζουν καν την ύπαρξή του. Αυτό οφείλεται ενδεχομένως στο ότι οι αποφάσεις του Διαμεσολαβητή δεν είναι δεσμευτικές, όπως μας υπενθύμισε και ο ίδιος εδώ, ή ίσως επειδή το έργο του είναι πολύ περιορισμένο όσον αφορά τα κράτη μέλη, όπως επεσήμανε και ο κ. Διαμαντούρος σε αυτό το Σώμα.
<P>
Ωστόσο, αν θέλουμε να υπηρετήσουμε τους πολίτες, τότε αυτό το θεσμικό όργανο -το Ευρωπαϊκό Κοινοβούλιο- και η Επιτροπή Αναφορών πρέπει να καταβάλουν προσπάθεια για να ενισχύσουν και να προωθήσουν το έργο του Διαμεσολαβητή. Ενώ υπάρχουν ασφαλώς πολλές αναφορές, όπως έχει επισημανθεί εδώ, ιδίως σχετικά με την έλλειψη διαφάνειας, είμαι βέβαιος ότι η κατάλληλη παροχή πληροφοριών -όπως ο νέος ιστότοπος, που πλέον λειτουργεί, και τον οποίο επιδοκιμάζω- θα συνέβαλε πολύ περισσότερο, και θα ήθελα να επιμείνω σε αυτό το σημείο, στον στόχο τον οποίο, νομίζω, θα υποστηρίξουν όλοι: να είναι ενημερωμένοι όλοι οι πολίτες της Ευρωπαϊκής Ένωσης και να μπορούν να επικοινωνούν με τον Διαμεσολαβητή. Για αυτόν τον λόγο, εύχομαι καλή τύχη και καλή επιτυχία στον Διαμεσολαβητή, διότι οι επιτυχίες του θα είναι επιτυχίες όλων των ευρωπαίων πολιτών.
<SPEAKER ID="028" NAME="Alan Kelly" AFFILIATION="S&amp;D">
(EN) Κύριε Πρόεδρε, καταρχάς θα ήθελα να συγχαρώ την κ. Παλιαδέλη για την εξαιρετική της έκθεση. Όλοι εμείς σε αυτήν την Αίθουσα διαδραματίζουμε ρόλο σε αυτό που μπορούμε να αποκαλέσουμε "ενίσχυση της εμπιστοσύνης των πολιτών". Ωστόσο, είναι εξαιρετικά σημαντικό να οικοδομήσουμε τα ευρωπαϊκά θεσμικά μας όργανα με βάση τα οράματα και τις ιδέες των ίδιων των πολιτών και αυτό που θεωρούν εκείνοι ότι θα πρέπει να είναι η δημοκρατία.
<P>
" λειτουργία του Γραφείου του Διαμεσολαβητή είναι σημαντικότερη από ποτέ, και πρέπει να επαινέσουμε το έργο του εν λόγω Γραφείου. Ωστόσο, πρέπει να παραδεχθούμε ότι η έλλειψη διαφάνειας, και η άποψη που έχουν οι πολίτες για αυτήν, παραμένει ακόμη σημαντικό ζήτημα, ιδίως όσον αφορά την Επιτροπή. Παρόλο που χαιρετίζω τη δημιουργία του νέου ιστοτόπου, δεν πιστεύω ότι αυτό αποτελεί και τον απώτερο σκοπό.
<P>
Άλλωστε, το ένα τρίτο και πλέον των καταγγελιών που σχετίζονται με τα ευρωπαϊκά θεσμικά όργανα αφορά το ζήτημα της έλλειψης διαφάνειας. Αν θέλουμε να τηρήσουμε την υπόσχεση που δώσαμε στον ιρλανδικό λαό, και ουσιαστικά σε όλους τους ευρωπαίους πολίτες, στο πλαίσιο της Συνθήκης της Λισαβόνας, τότε θα πρέπει κάθε θεσμικό όργανο να καταστεί πιο διαφανές, και να φαίνεται καθαρά ο τρόπος με τον οποίο λειτουργεί.
<P>
" παρούσα έκθεση αποτελεί ένα βήμα προόδου προς την επίτευξη αυτού του στόχου, αν και πρέπει να γίνουν ακόμη περισσότερα, ιδίως όσον αφορά το ζήτημα της συνεργασίας με τα γραφεία των εθνικών διαμεσολαβητών και τον τρόπο με τον οποίο λειτουργεί αυτό το Κοινοβούλιο.
<SPEAKER ID="030" NAME="Csaba Sógor" AFFILIATION="PPE">
(HU) Θα ήθελα να ευχαριστήσω και εγώ τον Ευρωπαίο Διαμεσολαβητή για το έργο του. Αν το έκανα τώρα στα ελληνικά, οι άνθρωποι σε αυτό το Σώμα θα πίστευαν ότι το ελληνικό λόμπι άρχισε να συνεργάζεται με τον Διαμεσολαβητή, την εισηγήτρια και τους ομιλητές.
<P>
Ωστόσο, προς όφελος ακριβώς της εμπιστοσύνης και της διαφάνειας, θα ήταν καλή ιδέα να επικεντρωθούμε στην έγκριση της έκθεσης σχετικά με τις δραστηριότητες του Διαμεσολαβητή πολύ σύντομα, ακόμη και πριν από την έναρξη της εκλογικής εκστρατείας για τη θέση του Διαμεσολαβητή. Κύριε Διαμεσολαβητή, είτε είστε εσείς είτε κάποιος άλλος που θα συνεχίσει το έργο αυτό, ελπίζω, και μάλιστα όλοι μας ελπίζουμε, ότι ο Διαμεσολαβητής θα πραγματοποιήσει περιοδεία ενημέρωσης σε περισσότερες από δύο μόνο περιφέρειες στην Ευρώπη, πράγμα που θα συμβάλει ενδεχομένως στη μείωση αυτών των ποσοστών. Όλοι θέλουμε να καταστήσουμε το έργο μας πιο διαφανές, συμπεριλαμβανομένου και του έργου του Κοινοβουλίου.
<SPEAKER ID="031" NAME="Lidia Joanna Geringer de Oedenberg" AFFILIATION="S&amp;D">
(PL) Κύριε Πρόεδρε, κύριε Διαμαντούρο, όπως και κατά τα προηγούμενα έτη, ο Διαμεσολαβητής έχει υποβάλει μία λίαν αντικειμενική έκθεση των δραστηριοτήτων του, από την οποία διαπιστώνεται πόσο σημαντική είναι η αποστολή του για τους πολίτες της Ευρωπαϊκής Ένωσης.
<P>
Ένα νέο χαρακτηριστικό της έκθεσης για το 2008 είναι το έργο του Διαμεσολαβητή σε σχέση με την Ευρωπαϊκή Τράπεζα Επενδύσεων. " ΕΤΕπ είναι το σημαντικότερο θεσμικό όργανο που χορηγεί δάνεια για επενδύσεις στην ΕΕ και στις υποψήφιες προς ένταξη χώρες. Παρά τη σημαντική αυτονομία της στη θεσμική διάρθρωση της ΕΕ, η ΕΤΕπ πρέπει να συμμορφώνεται με τα πρότυπα χρηστής διοίκησης. Συνεπώς, χάρηκα όταν ενημερώθηκα για τον διάλογο που ξεκίνησε μεταξύ του Διαμεσολαβητή και της Ευρωπαϊκής Τράπεζας Επενδύσεων το 2008, και για την υπογραφή συμφωνίας σχετικά με τη συμμόρφωση προς τις αρχές της χρηστής διοίκησης. Στην εν λόγω συμφωνία, η ΕΤΕπ δεσμεύθηκε να καθιερώσει εσωτερική διαδικασία για τη διερεύνηση καταγγελιών, την οποία δεν διέθετε μέχρι τώρα. Χαίρομαι, επίσης, διότι η Τράπεζα δεσμεύθηκε να εφαρμόζει τα πρότυπα στον τομέα της χρηστής διοίκησης για οποιονδήποτε υποβάλλει αίτηση για δάνειο, είτε πρόκειται για πολίτες της ΕΕ είτε και για υπηκόους τρίτων χωρών. Ελπίζω ότι το Ευρωπαϊκό Κοινοβούλιο θα τηρείται ενήμερο σχετικά με την εξέλιξη αυτής της συνεργασίας μεταξύ του Διαμεσολαβητή και της ΕΤΕπ. Και πάλι, σας συγχαίρω για την έκθεση σας.
<SPEAKER ID="032" NAME="Csaba Sándor Tabajdi" AFFILIATION="S&amp;D">
(HU) Ο Ευρωπαίος Διαμεσολαβητής έχει κάνει εξαιρετική δουλειά. " θέση αυτή απηχεί και την άποψη της Επιτροπής Αναφορών, και στηρίζω την επανεκλογή του. Ένας από τους λόγους συνίσταται στο γεγονός ότι έχει επιδείξει ευθύτητα σε ένα τόσο ευαίσθητο θέμα όπως οι εθνικές μειονότητες. Στο σημείο αυτό, θα ήθελα να επιστήσω την προσοχή στο γεγονός ότι η σχέση της Ευρωπαϊκής Ένωσης με τις εθνικές μειονότητες είναι απολύτως ασαφής.
<P>
Επιτέλους, γίνεται αναφορά στις μειονότητες στη Συνθήκη της Λισαβόνας, στο κοινοτικό κεκτημένο των 100 000 σελίδων. Ωστόσο, η σχέση με τις μειονότητες δεν είναι σαφής, διότι αν, για παράδειγμα, ένας ολέθριος νόμος περί γλωσσών εγκρίνεται στη Σλοβακία, αυτό υποδεικνύει ότι τα ζητήματα μειονοτήτων δεν εμπίπτουν στο πεδίο αρμοδιότητας της Κοινότητας. Από την άλλη, τα νέα κράτη μέλη υποχρεούνται, κατά την προσχώρησή τους, να υπογράψουν και να επικυρώσουν τον Ευρωπαϊκό Χάρτη για τις Περιφερειακές ή Μειονοτικές Γλώσσες και τη Σύμβαση Πλαίσιο του Συμβουλίου της Ευρώπης για την Προστασία των Εθνικών Μειονοτήτων που καλύπτουν ζητήματα μειονοτήτων. Εν προκειμένω, αποστέλλονται δύο διαφορετικά μηνύματα, γεγονός που καθιστά την Ευρωπαϊκή Ένωση διπρόσωπη. Αυτό απαιτεί διευκρίνιση, διότι το 15% των πολιτών της Ευρώπης ανήκουν σε αυτόχθονες μειονότητες ή μειονότητες μεταναστών, μεταξύ των οποίων και 12 εκατομμύρια Ρομά.
<P>
Πρόκειται για ένα εξαιρετικά σημαντικό και σοβαρό πρόβλημα στην Ευρώπη. Το ιδανικό θα ήταν να αποδώσει ο Διαμεσολαβητής, στο πλαίσιο του έργου του στο μέλλον -και ελπίζω ότι θα συνεχίσει αυτό το έργο- μεγάλη προσοχή σε αυτό το ζήτημα.
<SPEAKER ID="033" NAME="Peter Jahr" AFFILIATION="PPE">
(DE) Κύριε Πρόεδρε, κυρίες και κύριοι, έχω να κάνω τέσσερις παρατηρήσεις σχετικά με την παρούσα έκθεση.
<P>
" πρώτη είναι ότι ο Διαμεσολαβητής αποτελεί αναπόσπαστο τμήμα μίας δημοκρατικής Ευρωπαϊκής Ένωσης και, κυρίως, βρίσκεται κοντά στους πολίτες.
<P>
" δεύτερη παρατήρηση είναι ότι, μετά τις αρχικές δυσχέρειες, η συνεργασία μεταξύ της Επιτροπής Αναφορών και του Διαμεσολαβητή ήταν άριστη.
<P>
Τρίτον, η Επιτροπή Αναφορών και ο Διαμεσολαβητής συνιστούν, από κοινού, τον βασικό "σταθμό μέτρησης", αν θέλετε, για μία φιλική προς τον πολίτη Ευρώπη.
<P>
Τέταρτον, ως μέλος της Επιτροπής Αναφορών, εξακολουθώ να προσβλέπω σε έναν καίριο διάλογο με τους πολίτες της Ευρωπαϊκής Ένωσης, ιδίως τώρα, μόλις τεθεί σε ισχύ η νέα Συνθήκη. " Ευρωπαϊκή Ένωση υπάρχει για να υπηρετεί τους πολίτες, και όχι το αντίστροφο, και πρέπει μαζί να προσπαθήσουμε να διασφαλίσουμε ότι αυτό θα συνεχιστεί και θα βελτιωθεί.
<SPEAKER ID="034" NAME="Metin Kazak" AFFILIATION="ALDE">
(FR) Κύριε Πρόεδρε, καταρχάς θα ήθελα να συγχαρώ τον Ευρωπαίο Διαμεσολαβητή για τον αριθμό ρεκόρ στον οποίο ανήλθαν οι περατωθείσες υποθέσεις το 2008. Είμαι βέβαιος ότι το νέο καταστατικό του θα του παράσχει τη δυνατότητα να εργάζεται ακόμη πιο αποτελεσματικά και να ανταποκρίνεται ταχέως στις καταγγελίες των πολιτών, ενισχύοντας την αμοιβαία εμπιστοσύνη μεταξύ του Διαμεσολαβητή και των πολιτών.
<P>
Προτεραιότητα του Διαμεσολαβητή πρέπει να είναι η αποτροπή της κακοδιοίκησης. Με λύπη δηλώνω ότι έχουμε σημειώσει ελάχιστη πρόοδο ως προς αυτό. Εντούτοις, ελπίζω ότι, με την έναρξη ισχύος του Χάρτη των Θεμελιωδών Δικαιωμάτων και της Συνθήκης της Λισαβόνας, η διάσταση αυτή θα ενισχυθεί.
<P>
" δεύτερη πρόκληση θα είναι η συνέχιση της προώθησης της διαφάνειας στο εσωτερικό των ευρωπαϊκών θεσμικών οργάνων. " τρίτη πρόκληση, τα επόμενα χρόνια, θα είναι η καθιέρωση εκστρατειών ενημέρωσης, προκειμένου να διασφαλισθεί ότι οι πολίτες μας είναι απολύτως ενημερωμένοι σχετικά με τα δικαιώματά τους.
<P>
Τέλος, το Ευρωπαϊκό Δίκτυο Διαμεσολαβητών αποτελεί σημαντική πλατφόρμα για τη συνεργασία και την ανταλλαγή βέλτιστων πρακτικών μεταξύ των διάφορων χωρών. " Βουλγαρία συμμετέχει ενεργά σε αυτό το δίκτυο. Όχι μόνο έχει αποκτήσει την απαραίτητη εμπειρία, αλλά έχει αυξήσει και την επιρροή αυτού του θεσμικού οργάνου τα τελευταία χρόνια.
<SPEAKER ID="035" NAME="Heidi Hautala" AFFILIATION="Verts/ALE">
(FI) Κύριε Πρόεδρε, θα ήθελα να ευχαριστήσω τον Διαμεσολαβητή, κ. Διαμαντούρο, ιδίως διότι στήριξε αποφασιστικά τις προσπάθειες του Κοινοβουλίου με στόχο την υπεράσπιση και την ενίσχυση της διαφάνειας στη διαδικασία λήψης αποφάσεων, και όπως γνωρίζουμε, κυρίες και κύριοι, το έργο αυτό πρέπει να συνεχιστεί. Παρουσιάζει ορισμένες προκλήσεις. " Επίτροπος Wallström αναφέρθηκε σε κώδικες ορθής διοικητικής συμπεριφοράς, και θα ήθελα να ρωτήσω την ίδια, καθώς και τον κ. Διαμαντούρο, αν είναι καιρός, τώρα που η νέα Επιτροπή αρχίζει το έργο της, να υποβληθεί νομοθετική πρόταση που θα ισχύει για όλα τα θεσμικά όργανα και θα τα υποχρεώνει να τηρούν τις αρχές της χρηστής διακυβέρνησης. Από όσο γνωρίζω, όλα τα κράτη μέλη έχουν θεσπίσει τέτοιου είδους νομοθεσία.
<SPEAKER ID="036" NAME="Angelika Werthmann" AFFILIATION="NI">
(DE) Κύριε Πρόεδρε, ως μέλος της Επιτροπής Αναφορών, είναι σημαντικό για μένα να μπορώ να εκπροσωπώ τα συμφέροντα των πολιτών καλύτερα από ό,τι σήμερα. Θα ήθελα περισσότεροι πολίτες να ενημερωθούν ότι μπορούν να εκφράσουν τα προβλήματά τους στο Κοινοβούλιο. Αυτό είναι ακόμη πιο σημαντικό δεδομένης της έναρξης ισχύος της Συνθήκης της Λισαβόνας. Κύριε Διαμεσολαβητή, σε κάθε περίπτωση, σας εύχομαι ακόμη μεγαλύτερη επιτυχία στο μέλλον.
<SPEAKER ID="037" NAME="Γεώργιος Παπανικολάου" AFFILIATION="PPE">
Κύριε Πρόεδρε, ευχαριστώ την κυρία Παλιαδέλη για την έκθεσή της. Πράγματι ο ρόλος του Ευρωπαίου Διαμεσολαβητή είναι ιδιαίτερα κρίσιμος, ιδιαίτερα την περίοδο αυτή, όπου με τη Συνθήκη της Λισσαβώνας, προσπαθούμε να δημιουργήσουμε μια Ευρώπη πιο κοντά στον πολίτη. Ως εκ τούτου ο ρόλος του Ευρωπαίου Διαμεσολαβητή είναι κρίσιμος και καθοριστικός. Θεωρώ ότι ο κ. Διαμαντούρος υπήρξε αποτελεσματικός, συνεπής, εργάστηκε για την προώθηση της διαφάνειας και την αντιμετώπιση ζητημάτων που σχετίζονται με την έλλειψη αυτής. Επιπλέον, εργάστηκε για τη διασφάλιση αποτελεσματικών μέσων προσφυγής, τόσο εντός της Ευρωπαϊκής Ένωσης όσο και στα ίδια τα κράτη μέλη.
<P>
Με τον τρόπο αυτόν αναδεικνύεται γενικά, ένα συνολικό πνεύμα εξυπηρέτησης των πολιτών από τους ευρωπαϊκούς θεσμούς, και βεβαίως ο πολίτης -μέσα απ' όλη αυτήν τη διαδικασία και με την προσπάθεια που πρέπει να συνεχίσουμε να κάνουμε- αισθάνεται μεγαλύτερη εμπιστοσύνη απέναντι σε όλους μας, απέναντι στους θεσμούς της Ευρωπαϊκής Ένωσης.
<P>
Ως εκ τούτου -για να καταλήξω- θεωρώ ότι ο κύριος Διαμαντούρος υπήρξε πετυχημένος στο έργο του και νομίζω ότι η σημερινή συζήτηση και η υποβληθείσα έκθεση είναι καθοριστικά δεδομένα για την εκλογή του νέου Ευρωπαίου Διαμεσολαβητή για την επόμενη θητεία.
<SPEAKER ID="038" NAME="Νικηφόρος Διαμαντούρος" LANGUAGE="EN">
Κύριε Πρόεδρε, επιτρέψτε μου καταρχάς να ευχαριστήσω θερμά τους βουλευτές του Κοινοβουλίου που προέβησαν σε πολύ εποικοδομητικές και πολύ θετικές παρατηρήσεις σχετικά με το έργο του Διαμεσολαβητή. Το εκτιμώ ιδιαίτερα. Ευχαριστώ επίσης όσους προέβησαν σε εποικοδομητικές επικριτικές παρατηρήσεις σχετικά με το έργο του Διαμεσολαβητή. Ακριβώς για αυτό βρίσκομαι εδώ: για να διδαχθώ από τις προτάσεις και την κριτική σας, ώστε να μπορέσω να συνεχίσω το έργο του Διαμεσολαβητή, να υπηρετήσω καλύτερα τους πολίτες στο μέλλον.
<P>
Επιτρέψτε μου να πω εν συντομία ότι οι σημαντικότερες ανησυχίες τις οποίες εκφράσατε, από όσο καταλαβαίνω, έχουν να κάνουν με την ανάγκη μεγαλύτερης διαφάνειας και, αν επανεκλεγώ, θα προσπαθήσω ασφαλώς να εντείνω τις προσπάθειές μου για να προωθήσω τη διαφάνεια και τη χρηστή διοίκηση, για τις οποίες αισθάνομαι κύριος υπεύθυνος στην Ένωση.
<P>
" Συνθήκη της Λισαβόνας προσφέρει πολλές και διάφορες νέες δυνατότητες, και προτίθεμαι ασφαλώς να αξιοποιήσω στο μέγιστο τις δυνατότητες που μου παρέχει η Συνθήκη, προκειμένου, βεβαίως, να υπηρετήσω καλύτερα τους πολίτες, πάντα σε συνεργασία με την Επιτροπή Αναφορών του Κοινοβουλίου και με αυτό το σεβαστό Σώμα.
<P>
Ωστόσο, θα ήθελα να ευχαριστήσω εν συντομία και την Επίτροπο Wallström για το έργο της, για τις παρατηρήσεις της και για τα θερμά ενθαρρυντικά της λόγια, και να επαναλάβω και να επιβεβαιώσω το γεγονός ότι, καθώς η Επιτροπή περιλαμβάνει το 66% του συνόλου των δημόσιων υπηρεσιών της Ένωσης, είναι αναπόφευκτο οι περισσότερες καταγγελίες να υποβάλλονται σε βάρος της Επιτροπής. Αυτό ασφαλώς ισχύει.
<P>
Επιτρέψτε μου να απαντήσω στα ζητήματα που τέθηκαν από τον κ. Boştinaru και τον κ. Czarnecki σχετικά με το θέμα της μεγαλύτερης συνεργασίας με τους εθνικούς διαμεσολαβητές, ειδικότερα και εκτός των συνόρων της ΕΕ. Υπάρχουν δύο ζητήματα εδώ. Ασφαλώς διατηρώ επαφές με όλους τους διαμεσολαβητές από τις υποψήφιες προς ένταξη χώρες, οι οποίες βρίσκονται εκτός των συνόρων της ΕΕ υπό αυτήν την έννοια. Πέραν τούτου, συνεργάζομαι πολύ στενά με τον Επίτροπο Ανθρωπίνων Δικαιωμάτων του Συμβουλίου της Ευρώπης, ο οποίος ορίστηκε από το θεσμικό του όργανό ως σημείο επαφής για όλους τους διαμεσολαβητές στο πλαίσιο του Συμβουλίου της Ευρώπης.
<P>
Έχω την αίσθηση ότι, αν προχωρήσω πέρα από αυτό το σημείο, θα εισέλθω στον τομέα των διεθνών σχέσεων, ο οποίος αποτελεί στην πραγματικότητα εξέχοντα τομέα αρμοδιότητας της Επιτροπής, επομένως, προσπάθησα να επιτύχω ισορροπία στον τομέα αυτόν. Ωστόσο, έχω απόλυτη επίγνωση της ανάγκης για μεγαλύτερη συνεργασία σε όλους τους τομείς και προσπαθώ να την επιτύχω.
<P>
Σχετικά με τον χρόνο που απαιτείται για την επίλυση των υποθέσεων, θέμα που έθιξε η κ. Göncz, επιτρέψτε μου μόνο να πω ότι κατορθώσαμε πλέον να μειώσουμε σημαντικά τον χρόνο, και κατά μέσο όρο πάνω από το 50% -περίπου το 55%- όλων των υποθέσεων περατώνονται πλέον σε λιγότερο από έναν χρόνο ή σε περίπου δώδεκα μήνες. Αν λάβετε υπόψη ότι πρέπει να εργαζόμαστε σε 23 γλώσσες, πράγμα που απαιτεί πολλές μεταφράσεις, νομίζω ότι δεν είναι υπερβολικά μεγάλο το χρονικό διάστημα. Σας δίνω τον μέσο όρο, διότι οι απλές υποθέσεις επιλύονται συνήθως σε περίπου τρεις με τέσσερις μήνες· απλώς ήθελα να διευκρινίσω αυτό το σημείο.
<P>
Επιτρέψτε μου, αν και απουσιάζει, να ευχαριστήσω και να επικροτήσω τη θέση της κ. Harkin η οποία στηρίζει τη θέση μου σχετικά με το ζήτημα μεγαλύτερης διαφάνειας, ακόμη και στις περιπτώσεις των δύσκολων ενδεχομένως υποθέσεων, αν μου επιτρέπετε να το θέσω έτσι.
<P>
Σε απάντηση στις παρατηρήσεις του κ. Vlasák σχετικά με τον Διαμεσολαβητή, λαμβάνω πολύ σοβαρά υπόψη αυτές τις παρατηρήσεις. Αλλά επιτρέψτε μου να επισημάνω ότι ο Διαμεσολαβητής δεν θα πρέπει να κρίνεται μόνο με βάση τον αριθμό των καταγγελιών ή των ερευνών που διεξάγει. Εκτός από τις καταγγελίες, εξετάζουμε ετησίως πάνω από 11 000 αιτήματα για παροχή πληροφοριών Ταξιδεύω πολύ σε όλα τα κράτη μέλη ανά πάσα στιγμή. Κατά τη διάρκεια της εντολής μου, πραγματοποίησα περισσότερα από 350 ταξίδια σε ολόκληρη την Ένωση, και επίσης επισκέφθηκα διάφορες εκλογικές περιφέρειες και μίλησα σε πολλές περιοχές.
<P>
Επομένως, οι πόροι που δαπανώνται από τον Διαμεσολαβητή στην υπηρεσία των πολιτών δεν αφορούν μόνο τον αριθμό των καταγγελιών που εξετάζονται, και θα ήθελα το σεβαστό Σώμα να το λάβει αυτό υπόψη. Είμαι βέβαιος ότι οι περισσότεροι από εσάς το γνωρίζουν αυτό, αλλά θέλω απλώς να το διευκρινίσω.
<P>
Τέλος, επιτρέψτε μου, καθώς αυτή είναι η τελευταία φορά που απευθύνομαι σε αυτό το Σώμα κατά την παρούσα εντολή μου, να εκφράσω από τη θέση αυτή τις θερμές μου ευχαριστίες σε όλους τους διερμηνείς για τις υπηρεσίες που μου έχουν προσφέρει την τελευταία πενταετία.
<SPEAKER ID="039" NAME="Χρυσούλα Παλιαδέλη">
Εισηγήτρια. - Κύριε Πρόεδρε, ευχαριστώ τα μέλη της παρούσας συνεδρίασης για τις εποικοδομητικές παρατηρήσεις τους και τα καλά τους λόγια σε ό, τι αφορά στην έκθεσή μου.
<P>
" Επιτροπή Αναφορών και εγώ προσωπικά που είχα την εξαιρετική τιμή να συντάξω την εισήγηση για την ετήσια έκθεση όσον αφορά έναν από τους κορυφαίους θεσμούς της Ευρωπαϊκής Ένωσης, του Ευρωπαίου Διαμεσολαβητή, καταλήξαμε στο συμπέρασμα πως οι δραστηριότητες που αναπτύχθηκαν κατά το 2008 από τον κ. Νικηφόρο Διαμαντούρο, υπηρέτησαν με συνέπεια, σοβαρότητα και αποτελεσματικότητα τον θεσμό και τις υποχρεώσεις που απορρέουν από αυτόν.
<P>
Με την αμερόληπτη και αντικειμενική στάση του απέναντι σε ισχυρούς θεσμούς και γραφειοκρατικές αντιλήψεις, ο Ευρωπαίος Διαμεσολαβητής ενίσχυσε το κύρος του, όχι μόνο επειδή διευκόλυνε τους ευρωπαίους πολίτες σε ζητήματα διοικητικής ολιγωρίας ή αναποτελεσματικότητας, αλλά κυρίως, επειδή ενίσχυσε την εμπιστοσύνη τους στην Ευρωπαϊκή Ένωση και τα θεσμικά της όργανα.
<P>
Εκτιμούμε ότι ο Διαμεσολαβητής, κατά το 2008, υποστήριξε τον θεσμό με σεβασμό στους κανόνες του δικαίου και με βαθειά κοινωνική ευαισθησία, θέτοντας υψηλά τον πήχη για τα επόμενα χρόνια. Ελπίζουμε ότι η σωστή διαχείριση των υποχρεώσεων και των δικαιωμάτων του θεσμού από τον Ευρωπαίο Διαμεσολαβητή στα επόμενα χρόνια, θα προωθήσει ακόμη αποτελεσματικότερα τη χρηστή διοίκηση στα όργανα της Ευρωπαϊκής Ένωσης και θα ενθαρρύνει μια ακόμη φιλικότερη προς τον ευρωπαίο πολίτη δημοσιονομική νοοτροπία. Έτσι, θεωρούμε πως θα δικαιωθεί όχι μόνο ο θεσμός του Ευρωπαίου Διαμεσολαβητή, και έμμεσα επομένως ο θεσμός των διαμεσολαβητών στα κράτη μέλη, αλλά και ο ενισχυμένος ρόλος του Ευρωπαϊκού Κοινοβουλίου που τον ελέγχει και τον επιλέγει.
<SPEAKER ID="040" NAME="Πρόεδρος">
" συζήτηση έληξε.
<P>
Γραπτές δηλώσεις (άρθρο 149 του Κανονισμού)
<SPEAKER ID="041" NAME="Petru Constantin Luhan  " LANGUAGE="RO">
" έκθεση που υποβλήθηκε από τον Ευρωπαίο Διαμεσολαβητή για το 2008 είναι εξαιρετικά ισορροπημένη και ολοκληρωμένη. Θα ήθελα να επωφεληθώ της ευκαιρίας για να συγχαρώ τον Νικηφόρο Διαμαντούρο και την ομάδα του για το έργο που έχουν επιτελέσει.
<P>
Διαπιστώνουμε, καταρχάς, αύξηση του αριθμού των καταγγελιών που καταχωρήθηκαν από τον Διαμεσολαβητή το 2008 - 3 406 καταγγελίες έναντι 3 211 το 2007. Το γεγονός αυτό μπορεί να ερμηνευθεί θετικά, αν θεωρήσουμε ότι οι ευρωπαίοι πολίτες άσκησαν το δημοκρατικό τους δικαίωμα στην πρόσβαση σε πληροφορίες, αλλά και αρνητικά, αν εξετάσουμε το περιεχόμενο των καταγγελιών.
<P>
Οι κύριες μορφές εικαζόμενης κακοδιοίκησης στο πλαίσιο των ερευνών που ξεκίνησαν το 2008 ήταν η έλλειψη διαφάνειας, συμπεριλαμβανομένης της άρνησης παροχής πληροφοριών, και η κατάχρηση εξουσίας. Θεωρώ ανησυχητικό το γεγονός ότι το 36% των ερευνών βασίζονται σε καταγγελία σχετικά με την έλλειψη διαφάνειας που παρουσιάζουν τα ευρωπαϊκά θεσμικά όργανα, δεδομένου ότι η ευρωπαϊκή δημόσια διοίκηση αποτελεί βασικό στοιχείο για την ενίσχυση της εμπιστοσύνης των πολιτών στο πλαίσιο του ευρωπαϊκού εγχειρήματος. Πιστεύω επίσης ότι πρέπει να καταβάλουμε κάθε δυνατή προσπάθεια για να αυξήσουμε τη διαφάνεια των θεσμικών μας οργάνων κατά τη λήψη αποφάσεων, καθώς και τη διοικητική διαφάνεια.
<SPEAKER ID="042" NAME="Andreas Mölzer  " LANGUAGE="DE">
" ΕΕ είναι μία ζούγκλα - όχι μόνο όσον αφορά τις επιδοτήσεις, αλλά και σε σχέση με τις αρμοδιότητές της, τις διαδικασίες λήψεις αποφάσεων, ακόμη και την παρουσία της στο διαδίκτυο. Με λίγα λόγια, για τον μέσο πολίτη, η ΕΕ περιβάλλεται από πυκνό μυστήριο. " Συνθήκη της Λισαβόνας θα μπορούσε να είχε επιληφθεί αυτού ακριβώς του τομέα. Θα μπορούσε να είχε διασφαλίσει μεγαλύτερη διαφάνεια, θα μπορούσε να είχε διασφαλίσει μία Ευρώπη που θα συγκροτείτο από τους πολιτισμούς των λαών της και τα ιστορικά εθνικά κράτη σε μία ισότιμη εταιρική σχέση, πολύμορφη, ομοσπονδοποιημένη και επικουρική ως προς τον εσωτερικό σχεδιασμό της, αλλά ενωμένη και ισχυρή εξωτερικά, ώστε να εκπροσωπεί τα ευρωπαϊκά συμφέροντα. Ωστόσο, φαίνεται να υπάρχει ελάχιστο ενδιαφέρον για τη διαφάνεια - οι αποφάσεις του Συμβουλίου και ο διορισμός των Προέδρων της Επιτροπής λαμβάνουν χώρα κεκλεισμένων των θυρών. Μία κοινή παρουσία στο διαδίκτυο απαιτεί τη συνεπή χρήση των γλωσσών εργασίας της ΕΕ - της γερμανικής, της αγγλικής και της γαλλικής, με τις οποίες είναι δυνατό να προσεγγίσουμε την πλειονότητα των πολιτών της ΕΕ. Καλό θα ήταν να το λάβει αυτό υπόψη η τρέχουσα Προεδρία του Συμβουλίου. Ο διορισμός και το έργο του Διαμεσολαβητή της ΕΕ αποτελεί ένα βήμα στη σωστή κατεύθυνση, αλλά απαιτούνται μεγαλύτερες προσπάθειες αν θέλουμε να καλύψουμε το χάσμα μεταξύ της ΕΕ και των πολιτών. Το σημαντικότερο βήμα θα ήταν η διεξαγωγή δημοψηφισμάτων για πρωτοποριακά θέματα, τα αποτελέσματα των οποίων θα πρέπει να γίνονται σεβαστά. Τα διατάγματα Beneš δεν μπορούν σε καμία περίπτωση να νομιμοποιήσουν την αδικία. Ακόμη και ένας διαμεσολαβητής ελάχιστα μπορεί να βοηθήσει τους πολίτες δεύτερης κατηγορίας.
<SPEAKER ID="043" NAME="Krisztina Morvai  " LANGUAGE="HU">
" έκθεση του Ευρωπαίου Διαμεσολαβητή δεν αντικατοπτρίζει τις εμπειρίες που είχα ως δικηγόρος για τα ανθρώπινα δικαιώματα στην Ουγγαρία. Δεν αναφέρει ότι το φθινόπωρο του 2006 αστυνομία, κατ' εντολή της κυβέρνησης, τραυμάτισε, φυλάκισε και πέρασε από παρωδίες δίκης αρκετές εκατοντάδες ειρηνικούς διαδηλωτές και πεζούς που συγκεντρώθηκαν για να τιμήσουν μία σημαντική επέτειο. " ΕΕ αποσιώπησε το θέμα. " έκθεση επίσης δεν αναφέρει τίποτα για το γεγονός ότι έκτοτε, η αστυνομία ελέγχει τακτικά και παράνομα τα έγγραφα διαδηλωτών υπέρ της αλλαγής της κατάστασης, τους μαγνητοσκοπεί, τους παρενοχλεί παράνομα και συχνά τους συλλαμβάνει αυθαίρετα.
<P>
Επίσης, "χάρη" στην εξωφρενικά απαθή στάση της Ευρωπαϊκής Ένωσης, 16 ακτιβιστές της αντιπολίτευσης κρατούνται εδώ και μήνες ως ύποπτοι "τρομοκρατικής ενέργειας". Το βασικό τους έγκλημα ήταν ότι ίδρυσαν ένα κίνημα με στόχο τη δημοσιοποίηση των πράξεων διαφθοράς εκ μέρους της κυβέρνησης. Ο τρόπος με τον οποίο ερευνήθηκαν οι οικίες τους και κατασχέθηκαν τα υπάρχοντά τους, καθώς και η συνεχής, κατάφωρη παραβίαση των δικαιωμάτων τους ως κρατουμένων αντιβαίνει πλήρως στα ευρωπαϊκά πρότυπα περί ανθρωπίνων δικαιωμάτων.
<P>
Για παράδειγμα, διενεργήθηκαν τυχαίες, εκφοβιστικές έρευνες σε οικείες από μεγάλο αριθμό μασκοφόρων καταδρομέων, χωρίς να παρίσταται κάποιο εξουσιοδοτημένο πρόσωπο εμπιστοσύνης ή να παρέχεται κάποια άλλη ανάλογη εγγύηση. Κατασχέθηκαν ηλεκτρονικοί υπολογιστές κατά παράβαση των νομικών κατευθυντήριων γραμμών και χωρίς να δημιουργηθεί ειδικό αρχείο με τα αποθηκευμένα εκείνη τη στιγμή δεδομένα, με αποτέλεσμα να έχουν οι αρχές τη δυνατότητα να παραποιήσουν αποδεικτικά στοιχεία με σκοπό το ξεκαθάρισμα λογαριασμών με τους πολιτικούς αντιπάλους. Αναμένουμε αποφασιστική παρέμβαση από την ΕΕ.
<SPEAKER ID="044" NAME="Siiri Oviir  " LANGUAGE="ET">
Το άρθρο 41 του Χάρτη των Θεμελιωδών Δικαιωμάτων ορίζει ότι "κάθε πρόσωπο έχει δικαίωμα στην αμερόληπτη, δίκαιη και εντός ευλόγου προθεσμίας εξέταση των υποθέσεών του από τα θεσμικά όργανα και τους οργανισμούς της Ένωσης". Δεδομένου ότι έχουμε γνώση της έκθεσης επιδόσεων του Ευρωπαίου Διαμεσολαβητή για το 2008, σήμερα πρέπει δυστυχώς να αναγνωρίσουμε το γεγονός ότι το είδος κακοδιοίκησης στα θεσμικά όργανα της ΕΕ που αναφέρεται συχνότερα στις καταγγελίες είναι η έλλειψη διαφάνειας (36% του συνόλου των ερευνών).
<P>
Κατά την άποψή μου, είναι πράγματι ανησυχητικό το ότι, αν και το Ευρωπαϊκό Κοινοβούλιο ενέκρινε με ψήφισμά του τον Κώδικα Ορθής Διοικητικής Συμπεριφοράς του Διαμεσολαβητή το 2001, τα άλλα θεσμικά όργανα της Ένωσης δεν έδωσαν καμία συνέχεια στις εκκλήσεις του Κοινοβουλίου.
<P>
Στηρίζω απόλυτα τις προτάσεις της εισηγήτριας ότι η κακοδιοίκηση πρέπει στο εξής να ερμηνεύεται διασταλτικά, έτσι ώστε, εκτός από παράνομες διοικητικές πράξεις και παραβιάσεις δεσμευτικών προτύπων και αρχών, να περιλαμβάνει περιπτώσεις όπου τα διοικητικά όργανα επιδεικνύουν αμέλεια ή έλλειψη διαφάνειας ή παραβιάζουν άλλες αρχές χρηστής διοίκησης. Απευθύνω και εγώ προσωπικά έκκληση στα θεσμικά όργανα της ΕΕ και στον μελλοντικό Διαμεσολαβητή να αυξήσουν τη διαφάνεια των διαδικασιών αξιολόγησης και των διοικητικών δομών της ΕΕ, εκπονώντας έναν κώδικα που θα λειτουργεί αποτελεσματικά, προκειμένου να περιοριστεί η κακοδιοίκηση στην ΕΕ.
<SPEAKER ID="999" NAME="Jarosław Leszek Wałęsa  " LANGUAGE="PL">
Κύριε Πρόεδρε, κυρίες και κύριοι, καταρχάς θα ήθελα να ευχαριστήσω την εισηγήτρια, κ. Παλιαδέλη, για την πολύ ολοκληρωμένη και σαφή έκθεσή της, καθώς και τον Διαμεσολαβητή και το προσωπικό του για τις άοκνες προσπάθειές τους, προκειμένου να εξαλειφθεί η κακοδιοίκηση και να ενισχυθούν τα πρότυπα διοίκησης στην Ευρωπαϊκή Ένωση. Ο Ευρωπαίος Διαμεσολαβητής διαδραματίζει σημαντικό ρόλο, παρεμβαίνοντας σύμφωνα με την αρχή της λήψης αποφάσεων "όσο το δυνατόν πιο ανοικτά και όσο το δυνατόν εγγύτερα στους πολίτες". Διαβάζω με ικανοποίηση την έκθεση, η οποία καταδεικνύει ότι ο Διαμεσολαβητής συνέχισε να ασκεί τις αρμοδιότητές του με ενεργό και ισόρροπο τρόπο, εξετάζοντας καταγγελίες και διατηρώντας εποικοδομητικές σχέσεις με τα ευρωπαϊκά θεσμικά όργανα. Ωστόσο, θεωρώ ανησυχητικό το γεγονός ότι ο αριθμός των καταγγελιών αυξήθηκε σε σύγκριση με το 2007. Ευτυχώς, μόνο κατά 6%, αλλά αυτό θα πρέπει να αποτελεί προειδοποίηση για τα θεσμικά μας όργανα. " διοίκηση θα πρέπει να διδαχθεί από αυτό και να αποφύγει σφάλματα και λανθασμένες δράσεις στο μέλλον, εφαρμόζοντας τις συστάσεις που διατυπώνονται στην έκθεση. Επιδοκιμάζω την εισηγήτρια για την έκκλησή της προς τα θεσμικά όργανα και τις αρχές της Ευρωπαϊκής Ένωσης να ευθυγραμμίσουν τις πρακτικές τους με τις διατάξεις του Κώδικα Ορθής Διοικητικής Συμπεριφοράς. Έχουν περάσει οκτώ χρόνια από τότε που το Ευρωπαϊκό Κοινοβούλιο ενέκρινε το ψήφισμα για την έγκριση του κώδικα. Πρόκειται για πολύ μεγάλο χρονικό διάστημα. " προσαρμογή των διατάξεων του κώδικα θα μας βοηθήσει να επιτύχουμε ευρύτερη συνεργασία και συνέργεια, ώστε να ανταποκριθούμε αποτελεσματικά στις ανάγκες των πολιτών μας.
