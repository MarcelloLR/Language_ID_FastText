<CHAPTER ID=1>
Έγκριση των συνοπτικών πρακτικών
<SPEAKER ID=1 NAME="Πρόεδρος">
Τα συνοπτικά πρακτικά της χθεσινής συνεδρίασης έχουν διανεμηθεί.
<P>
Υπάρχουν παρατηρήσεις;

<SPEAKER ID=2 LANGUAGE="DE" NAME="Stockmann">
Κύριε Πρόεδρε, θέλω να διαμαρτυρηθώ για το εξής: εδώ και ένα διάστημα δεν εμφανίζονται πλέον στις αναφορές του Τύπου οι βραδινές συνεδριάσεις, όπως λόγου χάρη αυτή της Τρίτης, και νομίζω πως δεν μπορούμε να κάνουμε διακρίσεις σε βάρος διαφόρων τομέων της πολιτικής. Ελέγξτε, αν έχετε την καλωσύνη, σε τι έγκειται αυτό το γεγονός.

<SPEAKER ID=3 NAME="Πρόεδρος">
Σας ευχαριστώ, κύριε Stockmann. Θα προβούμε σε αυτό τον έλεγχο σύμφωνα με το αίτημά σας.

<SPEAKER ID=4 LANGUAGE="NL" NAME="Plooij-Van Gorsel">
Πρόεδρε, έχω ένα σημείο που έθιξα και στην προηγούμενη περίοδο συνόδου του Στρασβούργου. Συγκεκριμένα, στις 7 Απριλίου υπέβαλα γραπτή ερώτηση στον Πρόεδρο του Κοινοβουλίου, δηλαδή σε σας, σχετικά με την προκήρυξη διαγωνισμού για την επίπλωση των κυλικείων και των εστιατορίων στο κτίριο Leopold. Την ερώτηση αυτή την υπέβαλα λοιπόν στις 7 Απριλίου, δηλαδή σχεδόν πριν από μισό χρόνο, και δυστυχώς, Πρόεδρε, δεν έχω λάβει ακόμη απάντηση. Η ερώτηση απευθύνεται σε σας. Ποιος είναι ο λόγος για τον οποίο δεν έχω λάβει ακόμη απάντηση; Πρόκειται για ένα θέμα που έθιξα και στην προηγούμενη περίοδο συνόδου.

<SPEAKER ID=5 NAME="Πρόεδρος">
Σας ευχαριστώ, κύριε Plooij-van Gorsel. Προετοιμάζουμε την απάντηση, την οποία εύχομαι ότι θα λάβετε όσο το δυνατόν πιο σύντομα. Σε κάθε περίπτωση, θα μεριμνήσω προσωπικά στο Προεδρείο ούτως ώστε την λάβετε όσον το δυνατόν συντομότερα.
<P>
(Το Σώμα εγκρίνει τα συνοπτικά πρακτικά)

<CHAPTER ID=2>
Πέμπτο πρόγραμμα πλαίσιο
<SPEAKER ID=6 NAME="Πρόεδρος">
Η ημερήσια διάταξη προβλέπει τη σύσταση για τη δεύτερη ανάγνωση (A4-0324/98), εξ ονόματος της Επιτροπής Έρευνας, Τεχνολογικής Ανάπτυξης και Ενέργειας, σχετικά με την κοινή θέση που καθόρισε το Συμβούλιο για την έκδοση απόφασης του Συμβουλίου που αφορά τους κανόνες συμμετοχής επιχειρήσεων, ερευνητικών κέντρων και πανεπιστημίων και τους κανόνες διάδοσης των αποτελεσμάτων της έρευνας για την υλοποίηση του πέμπτου προγράμματος πλαισίου της Ευρωπαϊκής Κοινότητας (1998-2002).

<SPEAKER ID=7 NAME="Marset Campos">
Κύριε Πρόεδρε, κύριε Επίτροπε, κυρίες και κύριοι, θέλω να ευχαριστήσω σε αυτή τη δεύτερη ανάγνωση την Επιτροπή και το Συμβούλιο για τις προσπάθειες που κατέβαλαν για την αποδοχή αρκετών από τις συστάσεις που είχε κάνει η Επιτροπή Έρευνας, Τεχνολογικής Ανάπτυξης και Ενέργειας. Σχετικά με αυτό, θέλω να επισημάνω ότι και οι δύο συζητήσεις που διεξήχθησαν στην επιτροπή χαρακτηρίστηκαν από ομοφωνία και συμφωνία όσον αφορά την ενσωμάτωση, με περισσότερες ακόμη προσπάθειες, των προτάσεων που προέβαλλε η Επιτροπή.
<P>
Θα ήθελα να εκθέσω με συντομία τα βασικά ζητήματα τα οποία η επιτροπή μας έκρινε κατάλληλο να διατηρήσει σε αυτή τη δεύτερη ανάγνωση ούτως ώστε να ληφθούν υπόψη από την Επιτροπή και το Συμβούλιο. Υπάρχει ένα πρώτο ζήτημα το οποίο αναφέρεται στον χαρακτήρα της καινοτομίας που αυτή καθεαυτή διαθέτει η επιστημονική έρευνα. Ο συνάδελφός μας, κ. van Velzen, πολύ δικαίως επιμένει στο γεγονός ότι σε κάποια νεωτεριστικά σχέδια μπορεί να παραβλεφθεί το γεγονός ότι η αιτούσα επιχείρηση δεν διαθέτει περισσότερο από ένα έτος επιχειρησιακής δράσης και ότι θα μπορούσαν τα συστατικά της μέρη να εγγυηθούν την απαραίτητη επιστημονική ακεραιότητα ως τμήματα ενός αιτούντος ομίλου.
<P>
Κατά τον ίδιο τρόπο και προς την ίδια κατεύθυνση κινείται μία άλλη σύστασή μας, αυτή που αναφέρεται στην προθεσμία προχρηματοδότησης, δηλαδή, αυτή να μην υπερβαίνει τους έξι μήνες για πολύ καινοτόμα σχέδια από τεχνολογικής άποψης, για τον ίδιο λόγο που προανέφερα.
<P>
Και τέλος, στο πλαίσιο της σπουδαιότητας που χαρακτηρίζει την επιστημονική καινοτομία, θα αναφέρω την τελευταία σκέψη μας σχετικά με αυτό το ζήτημα. Και για αυτόν τον λόγο εισαγάγαμε μια πρόταση σχετική με το γεγονός ότι σε μια ταχέως μεταβαλλόμενη αγορά όσον αφορά την καινοτομία, μπορούν να υπάρξουν τροποποιήσεις στην πορεία ενός σχεδίου που παρουσιάζει υψηλή τεχνολογική καινοτομία. Πιστεύουμε πως αυτό είναι σημαντικό σε κάποιους από τους τομείς της έρευνας ούτως ώστε να μπορούν να είναι ανταγωνιστικοί.
<P>
Όσον αφορά ένα άλλο θέμα, εισάγεται μια άλλη πρόταση η οποία τείνει να διασφαλίσει τα δικαιώματα της Ευρωπαϊκής Ένωσης στην ιδιοκτησία των γνώσεων οι οποίες προέρχονται από τις εργασίες που προωθούνται, μόνον όταν η συνεισφορά της υπερβαίνει το 50 %, και όχι όταν είναι χαμηλότερη από αυτό το ποσοστό.
<P>
Απασχολούμαστε επίσης με την καλύτερη δυνατότητα πρόσβασης στη διάδοση και αξιοποίηση των αποτελεσμάτων, διευκολύνοντας τη συνεχή, αποτελεσματική, ευέλικτη και ταχεία ηλεκτρονική ανακοίνωση διαμέσου των υφιστάμενων σήμερα μέσων, από το Internet αλλά και άλλα μέσα. Όπως επίσης, πρέπει να επισημάνουμε το διαρκές αίτημα για χρήση όλων των γλωσσών της Ευρωπαϊκής Ένωσης.
<P>
Και τέλος, παραμένει ένα βασικό ζήτημα σε αυτή τη δεύτερη ανάγνωση, που απορρέει από την αυξανόμενη ευαισθησία που υπάρχει στην Κοινότητά μας σχετικά με την πιθανή διάπραξη απατών. Πιστεύω πως είναι εύλογη αυτή η ευαισθησία στην Ευρωπαϊκή Ένωση. Είναι σημαντικό να μπορεί να γίνει αυτή η προβολή συστάσεων διότι έτσι εξασφαλίζεται ότι δεν υπάρχει καμία πιθανότητα διάπραξης απάτης. Τελευταία το είδαμε σε κάποιες αποφάσεις αυτού του ίδιου του Σώματος σε πολύ λεπτά θέματα, όπως είναι τα ανθρωπιστικά προγράμματα. Και εδώ και πολύ καιρό καταφθάνουν στην επιτροπή μας παράπονα σχετικά τόσο με πανεπιστημιακά τμήματα όσο και με επιχειρήσεις τα οποία αφορούν πιθανές διακρίσεις ή ακόμη ελλείψεις σχετικά με την ισότητα των ευκαιριών. Και θέλω να πω ότι, κατά την εφαρμογή του πέμπτου προγράμματος πλαισίου, θα μπορούσαν να εισαχθούν αλλαγές με τις οποίες να εξακριβώνεταιη ενδεχόμενη διαιώνιση των παρατυπιών, οπότε θα μπορούσαν να ληφθούν τα απαραίτητα μέτρα.
<P>
Η απάντηση που έδωσε η Επιτροπή σχετικά με αυτή τη σύσταση μας εκπλήσσει γιατί λέει πως δεν υπάρχει νομικό πλαίσιο για τη λήψη τέτοιων αποφάσεων. Η ευνοϊκή μας γνώμη προς αυτήν την πρόταση βασίζεται σε μια απόφαση του Ευρωπαϊκού Δικαστηρίου η οποία όντως ανοίγει αυτό το ενδεχόμενο. Και εγώ πιστεύω πως όταν πρέπει να εξασφαλισθεί το δημόσιο χρήμα, όταν πρέπει να εξασφαλισθούν τα συμφέροντα της Ένωσης, πράγματι το επιτρέπει ο Κανονισμός 2988/95. Για αυτόν τον λόγο, δεν καταλαβαίνουμε αυτήν την άρνηση όταν βλέπουμε πως είναι απαραίτητη μια μεγαλύτερη ενασχόληση με αυτά τα ζητήματα.
<P>
Για αυτόν τον λόγο, κύριε Πρόεδρε, προτείνουμε αυτήν τη δέσμη μέτρων, με την ελπίδα ότι η Επιτροπή και το Συμβούλιο θα τα αποδεχθούν και ότι θα υπερψηφιστούν σε αυτό το Σώμα.

<SPEAKER ID=8 LANGUAGE="ES" NAME="Izquierdo Collado">
Κύριε Πρόεδρε, πιστεύω πως ο εισηγητής υπήρξε σαφής όσον αφορά τις τροπολογίες που εγκρίθηκαν στην Επιτροπή Έρευνας, Τεχνολογικής Ανάπτυξης και Ενέργειας, και επομένως δεν είναι απαραίτητο να μιλήσω ξανά για αυτές.
<P>
Θα ήθελα, ωστόσο, να τονίσω πως ίσως, καθώς βρισκόμαστε στη δεύτερη ανάγνωση, να ενδείκνυται να φρεσκάρουμε τη μνήμη μας σχετικά με το τι ακριβώς είναι η διάδοση των αποτελεσμάτων. Πολλές φορές έχουμε μιλήσει σχετικά με το πώς μπορεί να συνδεθεί η επιστημονική έρευνα με την οικονομική και κοινωνική συνοχή. Αυτός είναι ένας σημαντικός τρόπος ούτως ώστε τα αποτελέσματα της έρευνας να μην παραμείνουν σε στεγανές αγορές, να μην περιορίζονται ακριβώς στις ζώνες εκείνες όπου συγκεκριμένα διεξάγεται η έρευνα, αλλά να μπορεί να επωφεληθεί ακριβώς από αυτήν τη διάδοση των αποτελεσμάτων ο βιομηχανικός ιστός στο σύνολό του, καταρχήν, και ο τομέας της έρευνας γενικότερα.
<P>
Πολύ συχνά συνηθίζαμε να επαναλαμβάνουμε έρευνες και να ανακαλύπτουμε τον τροχό πάρα πολλές φορές, στο πλαίσιο διαφόρων ερευνητικών σχεδίων. Εκτιμώ ότι η διάδοση των αποτελεσμάτων συνιστά μια ουσιαστική παράμετρο ούτως ώστε ένα σημαντικό μέρος του επιχειρηματικού ιστού και του τομέα της έρευνας να μπορεί να επωφελείται των επενδύσεων της Ευρωπαϊκής Ένωσης, όχι μόνο στο συγκεκριμένο πλαίσιο έχει διεξαχθεί η έρευνα αλλά σε ολόκληρο τον ευρωπαϊκό οικονομικό ιστό.
<P>
Και ενόψει του πέμπτου προγράμματος πλαισίου, πρέπει να πω ότι οι τομείς εκείνοι που συγκεκριμένα αφορούν τη διάδοση των αποτελεσμάτων είναι ακριβώς αυτοί που σπανίως εγγράφονται ή λαμβάνονται υπόψη στο πλαίσιο του προϋπολογισμού.

<SPEAKER ID=9 LANGUAGE="NL" NAME="van Velzen, W.G.">
Κύριε Πρόεδρε, κύριε Επίτροπε, αξιότιμοι συνάδελφοι, θα ήθελα καταρχάς να ευχαριστήσω τον εισηγητή για την ιδιαίτερα εποικοδομητική και ευχάριστη συνεργασία που είχαμε.
<P>
Φθάσαμε πλέον στη δεύτερη ανάγνωση και, αν κοιτάξετε το κείμενο, θα δαπιστώσετε ότι στην ουσία επανέρχονται οι τροπολογίες που είχαμε καταθέσει και σε πρώτη ανάγνωση. Πρόκειται για μία κατάσταση που με ενοχλεί κάπως, δεδομένου ότι έχω την εντύπωση ότι ο διάλογος μεταξύ Κοινοβουλίου και Επιτρόπου ήταν ένα είδος διαλόγου κουφών. Κατά τη γνώμη μου, το Κοινοβούλιο κατέθεσε πάρα πολύ καλές τροπολογίες, τελικά όμως η Επίτροπος δεν τις έλαβε καθόλου υπόψη, η επιστολή ήταν προφανώς έτοιμη όταν μιλάγαμε για το θέμα στις Βρυξέλλες, με αποτέλεσμα να περιφρονήσει απλώς τις τροπολογίες. Ελπίζω λοιπόν ειλικρινά ότι σε δεύτερη ανάγνωση θα έχουμε περισσότερη υποστήριξη εκ μερους της Επιτρόπου. Στην περίπτωση αυτή θα ήθελα να ρωτήσω τον Επίτροπο κ. Παπουτσή εάν έχει να μας ανακοινώσει κάτι άλλο από αυτά που ανακοίνωσε η κ. Cresson σε πρώτη ανάγνωση.
<P>
Το επίμαχο θέμα είναι βεβαίως τα άρθρα 4, 8, και 12. Θέλω απλώς να επισημάνω ότι οι συμβάσεις για τη διενέργεια ερευνών στα πλαίσια του πέμπτου προγράμματος πλαισίου και η διάδοση των αποτελεσμάτων των ερευνών έχουν τουλάχιστον την ίδια σημασία που είχε το περιεχόμενο του πέμπτου προγράμματος πλαισίου. Μπορεί να διεξάγουμε εκτενείς συζητήσεις για τα κονδύλια, αυτό όμως που ενδιαφέρει είναι οι συμβάσεις να είναι καλές. Αυτό που έχει σημασία είναι να ληφθεί υπόψη ότι, με την ταχεία εισαγωγή καινοτομιών - κάτι που θέλουμε πάρα πολύ να προωθήσουμε επειδή προάγει την απασχόληση - δεν μπορούμε να εφαρμόζουμε γραφειοκρατικές μεθόδους. Πρέπει, συνεπώς, να λαμβάνουμε εκ των προτέρων υπόψη το χαρακτήρα των καινοτομιών αυτών. Δηλαδή, οι ρυθμίσεις που θεσπίζονται πρέπει να είναι ευέλικτες. Αυτό είναι λοιπόν και το αντικείμενο ορισμένων τροπολογιών.
<P>
Το δεύτερο σημείο που ενδιαφέρει είναι το ακόλουθο: με αφορμή την έρευνα που διενεργήθηκε από το Σώμα με αντικείμενο το ESPRIT και τα Telecommunication and Application Programs , διαπιστώσαμε ότι μπορούν να επέλθουν σημαντικές βελτιώσεις στον τομέα της αξιολόγησης. Ένα σημαντικό σημείο είναι το γεγονός ότι στη σύμβαση δεν αναφέρεται σε ποια ποιοτικά κριτήρια απόδοσης πρέπει να ανταποκρίνεται ένα σχέδιο. Εάν αυτό δεν συμβεί εκ των προτέρων, είναι δύσκολο να διαπιστωθεί εκ των υστέρων ποια είναι τα αποτελέσματα του σχεδίου. Επιπλέον, δεν αναφέρεται στις συμβάσεις ποιοι όροι έχουν τεθεί σε ένα σχέδιο όσον αφορά στη διάδοση των αποτελεσμάτων.
<P>
Στο σημείο αυτό πρέπει, επίσης, να γίνεται πολύ μεγαλύτερη χρήση των μέσων ηλεκτρονικής επικοινωνίας. Πιστεύω ότι, αν συμπεριλάβουμε μερικές από αυτές τις προτάσεις στις συμβάσεις για το πέμπτο πρόγραμμα πλαίσιο, το αποτέλεσμα θα είναι να βελτιωθεί πάρα πολύ σημαντικά η αποδοτικότητα και η αποτελεσματικότητά τους. Γι' αυτό και ελπίζω ότι το Σώμα θα εγκρίνει για άλλη μια φορά τις προτάσεις αυτές και ότι το ίδιο θα κένει, επιτέλους, και ο Επίτροπος.

<SPEAKER ID=10 LANGUAGE="NL" NAME="Plooij-Van Gorsel">
Κύριε Πρόεδρε, συνάδελφοι, κύριε Επίτροπε, η Ομάδα των Φιλελευθέρων υποστηρίζει την πρωτοβουλία της Επιτροπής Έρευνας, Τεχνολογικής Ανάπτυξης, και Ενέργειας να επαναφέρει όλες τις τροπολογίες του Κοινοβουλίου που δεν εγκρίθηκαν σε δεύτερη ανάγνωση από το Συμβούλιο. Οι τροπολογίες που συνοδεύουν την έκθεση του κ. Marset Campos είναι έξοχες, όπως άλλωστε και η ίδια η έκθεση. Γι' αυτό και με λυπεί η υπεροπτική στάση που τήρησε η κ. Cresson επί του σημείου αυτού.
<P>
Η πολιτική μου Ομάδα θα ήθελε να τονίσει δύο σημεία. Καταρχάς, την τροπολογία 5 στην οποία ορίζεται ότι στις συμβάσεις για την ανάθεση μελετών πρέπει να καθορίζεται με ποιο τρόπο θα διαδίδονται και θα εφαρμόζονται τα πορίσματα. Επιπλέον, στη σύμβαση πρέπει να συμπεριλαμβάνονται και κριτήρια απόδοσης για την προώθηση του σχεδίου. Η πολιτική μου Ομάδα υποστηρίζει θερμά την τροπολογία αυτή και προσωπικά προτίθεμαι να επανέλθω σύντομα στο σημείο αυτό στην έκθεσή μου για την καινοτομία στον τομέα των μικρομεσαίων επιχειρήσεων. Αυτό άλλωστε ισχύει και για τα θέματα που ανέφερε πριν από λίγο ο κ.van Velzen.
<P>
Συναδελφοι, στα πλαίσια του προγράμματος πλαισίου, η έρευνα δεν μπορεί ποτέ να αποτελεί αυτοσκοπό. Έρευνα χωρίς αξιοποίηση των αποτελεσμάτων, και συνεπώς χωρίς παρακολούθηση της εφαρμογής της δεν έχει νόημα. Οι διατάξεις της τροπολογίας 5 μπορούν να λύσουν το πρόβλημα αυτό. Η έρευνα πρέπει να οδηγεί σε εισαγωγή καινοτομιών, δηλαδή στην καθιέρωση καινοτόμων προϊόντων. Γιατί στην περίπτωση αυτή οι ευρωπαϊκές μελέτες θα ενισχύσουν την ανταγωνιστικότητα της βιομηχανίας μας, με αποτέλεσμα τη δημιοργία απασχόλησης.
<P>
Το δεύτερο σημείο στο οποίο θα ήθελα να αναφερθώ, συνάδελφοι, έχει σχέση με την ορθή οικονομική διαχείριση. Αυτό σημαίνει ότι, στην περίπτωση ερευνητικών προγραμμάτων, χρειάζεται να ασκείται έλεγχος και να λαμβάνονται μέτρα για την καταπολέμηση της απάτης. Αυτό το οφείλουμε στους Ευρωπαίους φορολογούμενους και ισχύει για τις συμβάσεις, αλλά και για την Επιτροπή. Στην περίπτωση ερευνητικών προγραμμάτων προκύπτει κάθε φορά ότι η Επιτροπή είναι κακοπληρωτής. Αυτό βλάπτει ιδιαιτέρως τις μικρές επιχειρήσεις. Γι' αυτό και η πολιτική μου Ομάδα ελπίζει ότι η οδηγία που εγκρίθηκε τον περασμένο μήνα για την τακτοποίηση των καθυστερημένων πληρωμών στην Ευρωπαϊκή Ένωση θα ωθήσει την Επιτροπή στην ταχύτερη πληρωμή των οφειλόμενων ποσών.

<SPEAKER ID=11 LANGUAGE="FI" NAME="Ojala">
Αξιότιμε κύριε Πρόεδρε, κατ' αρχήν θέλω να συγχαρώ τον εισηγητή κύριο Marset Campos και όλα τα μέλη της επιτροπής για την εξαιρετικά καλή απόφαση. Κατά τη γνώμη μου ο εισηγητής προέβη σε μια πολύ καλή λύση επαναφέροντας τις συστάσεις που είχαν ήδη προταθεί σε πρώτη ανάγνωση. Αλλωστε, οι συστάσεις της επιτροπής ήταν ήδη από την αρχή καλά αιτιολογημένες. Κανένας από τους προτεινόμενους στόχους δεν είναι βγαλμένος στον αέρα, αλλά είναι ορθώς αιτιολογημένος, πρακτικός και με βαρύτητα. Κατά τη γνώμη μου, είναι πολύ περίεργο το γεγονός ότι το Συμβούλιο δεν μπόρεσε να τις εγκρίνει. Για παράδειγμα, όπως προτείνει ο εισηγητής, οι κανόνες συμμετοχής σε συμβάσεις για σχέδια με ιδιαίτερες καινοτομίες πρέπει πράγματι να είναι ευέλικτοι. Στην πραγματικότητα, οι αγορές στον τομέα της έρευνας μεταβάλλονται ταχύτατα, συνεπώς θα πρέπει να πραγματοποιηθεί ταχύτατα και η αξιολόγηση των αποτελεσμάτων των ερευνών. Αυτά τα δεδομένα, από την πλευρά τους, προϋποθέτουν ευελιξία στους κανόνες συμμετοχής.
<P>
Κατά την γνώμη μου και η άποψη σχετικά με την καταπολέμηση της απάτης είναι εξαιρετικά σημαντική. Αυτή η παράμετρος θα έπρεπε να συμπεριληφθεί ως προληπτικό μέτρο σε όλες τις μορφές οικονομικής ενίσχυσης από την ΕΕ, και φυσικά αυτό πρέπει να ισχύσει και στον τομέα της έρευνας. Η καταπολέμηση της απάτης θα έπρεπε συνεπώς να αφορά γενικά και ισότιμα όλες τις δραστηριότητες της Ένωσης και θα έπρεπε επίσης να καθοριστούν αρκετά σαφείς και αυστηρές ρυθμίσεις σχετικά με το θέμα σε γενικά πλαίσια. Παρ' όλο που υποθέτω ότι στον τομέα της έρευνας η απάτη είναι ενα πιό σπάνιο φαινόμενο σε σύγκριση με άλλους τομείς, υπάρχει λόγος για εγρήγορση και σε αυτό τον τομέα. Και αυτό ισχύει, επειδή το θέμα αφορά την εμπιστοσύνη των πολιτών. Αφορά στην εμπιστοσύνη σε σχέση με τη λειτουργία της ΕΕ και την χρήση των πόρων στην ΕΕ.

<SPEAKER ID=12 LANGUAGE="IT" NAME="Cellai">
Κύριε Πρόεδρε, όσον αφορά την έρευνα και την τεχνολογική ανάπτυξη η Ευρώπη συνεχίζει να παρουσιάζει αρκετά εμφανείς ελλείψεις: έναν σοβαρό διασκορπισμό των προσπαθειών κατ' αυτό τον τρόπο, μια ανεπαρκή διάρθρωση μεταξύ της έρευνας και των εφαρμογών της, μια δυσκολία συντονισμού μεταξύ των διαφόρων εμπλεκομένων, ένα ασθενές κανονιστικό πλαίσιο στον τομέα της διάδοσης των αποτελεσμάτων της, πολύ περιορισμένες επενδύσεις.
<P>
Είναι ευκόλως αντιληπτό ότι στην εποχή της παγκοσμιοποίησης την οποία ζούμε, η καθυστέρησή μας είναι τουλάχιστον ανησυχητική. Είναι επομένως αισθητή η ζωτική ανάγκη να προωθήσουμε τις καινοτομίες και να συντονίσουμε την υλοποίηση των διαφόρων εξειδικευμένων προγραμμάτων, συνδέοντας κυρίως τις επιχειρήσεις, τα ερευνητικά κέντρα και τα πανεπιστήμια, εξασφαλίζοντας κατ' αυτό τον τρόπο τη συνέπεια και τη συνέχεια των μεθόδων, τις συνεργίες προς όφελος των καινοτομιών. Είναι αισθητή η ανάγκη μιας μεγαλύτερης διαφάνειας και η σημασία ενός ξεκάθαρου κανονισμού. Θα πρέπει να δημιουργηθεί ένα απλό οριζόντιο πλαίσιο για την προώθηση της επιστημονικής εξέλιξης, η οποία, λαμβάνοντας υπόψη τις ευθύνες που συνεπάγονται τα εξειδικευμένα προγράμματα για την υλοποίησή τους, συμπεριλαμβάνει τα κατάλληλα μέτρα με σκοπό την προώθηση των καινοτομιών και την διασφάλιση της μεταφοράς των τεχνολογιών, που θα ενσωματώνει και θα εγγυάται επίσης έναν αποτελεσματικό συντονισμό με τις δραστηριότητες που προβλέπονται από τα εξειδικευμένα προγράμματα και θα διευκολύνει τη συμμετοχή των μικρομεσαίων επιχειρήσεων.
<P>
Θα πρέπει να εξασφαλιστεί μια θετική ανταλλαγή εμπειριών, μια διάδοση των αποτελεσμάτων και η μεταφορά της τεχνολογίας με τη βελτίωση των ήδη υπαρχόντων νόμων, ιδιαίτερα μέσω της μεγαλύτερης εκμετάλλευσης των κέντρων σύνδεσης και καινοτομίας, καθώς και της ορθολογιστικής οργάνωσης των συστημάτων των τραπεζών δεδομένων. Θα πρέπει να δοθεί μεγαλύτερη σημασία στην ανάπτυξη του ανθρώπινου δυναμικού στα πλαίσια των καινοτομιών, με την αναζωογόνηση της κατάρτισης, της κινητικότητας και τις ανταλλαγές των ερευνητών και επιστημόνων, ιδιαίτερα προς όφελος των ΜΜΕ, όπως επίσης ενισχύοντας τις επαφές μεταξύ των ακαδημαϊκών, των επιστημονικών και των βιομηχανικών κοινοτήτων.
<P>
Τέλος, μια νύξη γεμάτη ανησυχία για το μέλλον του προγράμματος πλαισίου για την έρευνα όσον αφορά τη μείωση των πιστώσεων που αρχίζει να διαφαίνεται και με την επακόλουθη επιβάρυνση της βασικής έρευνας, ιδιαίτερα με κίνδυνο να ενταθεί το φαινόμενο της αποδημίας των Ευρωπαίων ερευνητών, ένας κίνδυνος τον οποίο θα πρέπει να απευχόμαστε απολύτως.

<SPEAKER ID=13 LANGUAGE="DE" NAME="Quisthoudt-Rowohl">
Κύριε Πρόεδρε, κατ' αρχήν θα ήθελα να ευχαριστήσω τον εισηγητή για την καλή συνεργασία, καθώς επίσης και για τον καλό συντονισμό του χρόνου ο οποίος κατέστησε δυνατή την παρεμβολή της έκθεσης αυτής στις διαβουλεύσεις για το πέμπτο πρόγραμμα πλαίσιο στο σημείo που αναφέρεται στον τομέα των μικρομεσαίων επιχειρήσεων. Οι μικρομεσαίες επιχειρήσεις είναι ακριβώς εκείνες που προβαίνουν πολύ συχνά σε μεγάλες καινοτομίες και που δημιουργούν θέσεις εργασίας, τις οποίες χρειαζόμαστε για να ανταπεξέλθουμε στις δυσκολίες που αντιμετωπίζουμε σήμερα στην Ευρώπη. Επειδή όμως οι μικρομεσαίες επιχειρήσεις εκτός από εξαιρετικά καινοτόμες είναι και σχετικά μικρές, αντιμετωπίζουν μεγαλύτερες δυσκολίες να βρουν πρόσβαση στα ευρωπαϊκά προγράμματα απ' ότι οι μεγάλες επιχειρήσεις.
<P>
Για τον λόγο αυτό απευθύνω γι' άλλη μια φορά έκκληση στην Επιτροπή, να εξακολουθήσει να πραγματοποιεί τα βήματα που ήδη ξεκίνησε με στόχο τις διευκολύνσεις για τη συμμετοχή στα προγράμματα, δηλαδή να απλοποιήσει τις διοικητικές διαδικασίες, να μειώσει το χρόνο διεξαγωγής και προπάντων να στέλνει αιτιολογήσεις σε περίπτωση άρνησης, πράγμα που είναι θέμα ευγένειας. Κατά τ' άλλα, μία σοβαρή καταβολή των φόρων - και αυτό το επισημαίνει πολύ καλά και μία τροπολογία - συνεπάγεται και την ύπαρξη ενός ελέγχου, όμως δεν επιτρέπεται να αντιμετωπίζουμε εκ των προτέρων ως πιθανό εγκληματία τον κάθε αιτούντα, όπως αυτό συμβαίνει μερικές φορές προς το παρόν, ή τουλάχιστον όπως δημιουργείται μερικές φορές η εντύπωση.
<P>
Ως τελευταίο, συνηγορώ υπέρ της εισαγωγής ενός ελαστικού ορισμού του όρου ΜΜΕ, όπως και στο πέμπτο πρόγραμμα πλαίσιο. Πρέπει βέβαια να συμφωνήσουμε όσον αφορά τις οριακές τιμές αυτού του καθορισμού, όμως τόσο πάνω όσο και κάτω από αυτές υπάρχουν σίγουρα περιθώρια για ελαστικότητα την οποία μπορούμε να εφαρμόσουμε χωρίς να χρειάζεται να συζητάμε πολύ και αιωνίως γι' αυτό.

<SPEAKER ID=14 LANGUAGE="FI" NAME="Matikainen- Kallstrφm">
Αξιότιμε κύριε Πρόεδρε, οι διαδικασίες σχετικά με τους κανόνες συμμετοχής σε συμβάσεις έργων στον τομέα της έρευνας είναι δύσκολες και περίπλοκες, επομένως αυτές οι διαδικασίες πρέπει να απλοποιηθούν και να γίνουν πιο ευχερείς, προκειμένου να βελτιωθούν και οι δυνατότητες των μικρομεσαίων επιχειρήσεων για συμμετοχή. Με τα σημερινά δεδομένα, έχει αναπυχθεί ενας τελείως καινούργιος επαγγελματικός κλάδος, ο οποίος επικεντρώνεται μόνο στην συμπλήρωση των αιτήσεων. Επιπλέον, θα πρέπει και οι αποφάσεις απόρριψης και οι αιτιολογήσεις των αποφάσεων να δίνονται γραπτώς.
<P>
Δεν μπορεί να υπογραμμιστεί αρκετά η σημασία της αξιοποίησης της τεχνολογίας της πληροφορικής στην επικοινωνία των συμβαλλομένων πλευρών στα σχέδια. Εύχομαι το Συμβούλιο να λάβει υπόψη του αυτό το αίτημα του Κοινοβουλίου, επειδή με την βοήθεια της τεχνολογίας της πληροφορικής θα είναι δυνατόν να μειωθεί και η γραφειοκρατία και η δυσκαμψία της διοίκησης. Κατ' αυτόν τον τρόπο ο ερευνητής θα διαθέτει περισσότερα μέσα ώστε να ασχοληθεί με την ερευνητική του εργασία αυτή καθαυτή.
<P>
Για την καταπολέμηση της απάτης πρέπει να δημιουργηθούν εύληπτοι κανόνες, προκειμένου να καταστεί εφικτή η άμεση και αποτελεσματική επέμβαση σε περιπτώσεις παρατυπιών. Οι φορείς που διερευνούν τέτοιες περιπτώσεις πρέπει να έχουν στη διάθεσή τους όλα τα μέσα προκειμένου να ενεργήσουν καταλλήλως, και όχι να συμβαίνουν γεγονότα όπως αυτά που έχουν συμβεί, σύμφωνα με τις πληροφορίες που έχουν δημοσιοποιηθεί τον τελευταίο καιρό, όπου όλα τα έγγραφα δεν ήταν στη διάθεση των ερευνητών. Η διαφάνεια πρέπει να αυξηθεί, όχι όμως εις βάρος της προστασίας των δεδομένων. Τελειώνοντας, θέλω να εκφράσω τις ευχαριστίες μου στον εισηγητή της έκθεσης επειδή το υπό εξέταση θέμα αποτελεί ένα πολύ σημαντικό τμήμα του πέμπτου προγράμματος πλαισίου, το οποίο ελπίζουμε πως θα ξεκινήσει μελλοντικά σύμφωνα με το χρονοδιάγραμμα.

<SPEAKER ID=15 LANGUAGE="PT" NAME="Vaz da Silva">
Κύριε Πρόεδρε, τα ζητήματα που άπτονται της συμμετοχής και της διάδοσης στο πλαίσιο της προώθησης της κοινοτικής πολιτικής στον τομέα της επιστήμης και της έρευνας είναι κεντρικής σημασίας για χώρες όπως η Πορτογαλία.
<P>
Είχα την ευκαιρία να αναπτύξω πιο διεξοδικά την άποψή μου σχετικά με την έκθεση Marset Campos, που είχε συζητηθεί σε πρώτη ανάγνωση. Σήμερα θα σταθώ αποκλειστικά σε ένα θέμα: αυτό που αφορά τις ΜΜΕ. Η Πορτογαλία υπεραμύνθηκε στους κόλπους του Συμβουλίου, συμμεριζόμενη άλλωστε τη γνώμη της πλειοψηφίας του Κοινοβουλίου, της σημασίας της διατήρησης του ορισμού των ΜΜΕ ως επιχειρήσεις που απασχολούν το πολύ 500 εργαζόμενους. Μόνο έτσι θα μπορούσε να εξασφαλισθεί στις μικρές χώρες η συμμετοχή των πιο νεωτεριστικών και δυναμικών επιχειρήσεων στα ερευνητικά σχέδια. Δεν το είδε με αυτό το μάτι το Συμβούλιο, και στην κοινή του θέση που εξέδωσε τον Ιούνιο εμμένει κατά γράμμα στον ορισμό της ΜΜΕ που περιελάμβανε η σύσταση του 1996, δηλαδή μέχρις ορίου 250 εργαζόμενων.
<P>
Αφού χάσαμε αυτή τη μάχη, σημασία έχει τώρα να κερδίσουμε τον πόλεμο. Και ο πόλεμος ονομάζεται ΜΜΕ. Πρόκειται για ένα ζήτημα σαφώς πολιτικού χαρακτήρα, πρόκειται για την πρωταγωνιστική θέση που πρέπει να δοθεί στις ΜΜΕ καθ' όλη τη διάρκεια της υλοποίησης του προγράμματος πλαισίου και των ειδικών προγραμμάτων που το συνοδεύουν. Από τη νίκη σε αυτό τον πόλεμο συναρτάται η ενδυνάμωση του ευρωπαϊκού ιστού στον τομέα της επιστήμης, συναρτάται η ικανότητά του να είναι ευέλικτος και να εισάγει καινοτομίες.
<P>
Στην προκειμένη περίπτωση, ισχύει όντως το small is beautiful .

<SPEAKER ID=16 NAME="Παπουτσής">
Κύριε Πρόεδρε, κυρίες και κύριοι βουλευτές, θέλω κατ'αρχάς να ευχαριστήσω το Ευρωπαϊκό Κοινοβούλιο, και ιδιαίτερα τον εισηγητή κ. Marset Campos, για την εργασία που επιτελέσθηκε κατά την εξέταση της κοινής θέσης του Συμβουλίου σε δεύτερη ανάγνωση. Αυτή η κοινή θέση αντανακλά εν μέρει την θέση του Ευρωπαϊκού Κοινοβουλίου που έχει εκφρασθεί στην πρώτη ανάγνωση και η οποία συντελεί στο να γίνουν οι κανόνες συμμετοχής και διάδοσης εμφανέστεροι και περισσότερο κατανοητοί. 'Ετσι, διαθέτουμε σήμερα ένα κείμενο που λαμβάνει υπ'όψη τόσο την πείρα που έχει αποκτηθεί από τα προηγούμενα προγράμματα πλαίσια όσο και τους στόχους του πέμπτου προγράμματος πλαισίου.
<P>
Η Επιτροπή καταλαβαίνει τις ανησυχίες του Ευρωπαϊκού Κοινοβουλίου, που περιέχονται στις τροπολογίες που έχουν υποβληθεί σε δεύτερη ανάγνωση. Παρ'όλα αυτά, για τους λόγους που έχουν αναφερθεί στην πρώτη ανάγνωση, η Επιτροπή δεν μπορεί να τις αποδεχθεί. 'Οντως, ορισμένες τροπολογίες είτε τείνουν να εισαγάγουν κανόνες καθημερινής διαχείρισης σε κείμενα αρχής που καλούνται να αποτελέσουν το πλαίσιο εντός του οποίου θα κινηθεί το σύνολο της πολιτικής για την έρευνα -και αναφέρομαι στις τροπολογίες 7 και 10- είτε καλύπτονται ήδη από τις υπάρχουσες διατάξεις, όπως οι τροπολογίες υπ'αριθ. 1, 2 και 11.
<P>
Η Επιτροπή θεωρεί επίσης ότι για άλλες τροπολογίες, όπως οι υπ'αριθ. 3, 4, 5, 8 και 9, οι κανόνες συμμετοχής και διάδοσης δεν αποτελούν το κατάλληλο νομικό όργανο ώστε να γίνουν αποδεκτές. Εν τούτοις, όσον αφορά ειδικότερα την καταπολέμηση της απάτης, η Επιτροπή προτίθεται προσεχώς να αρχίσει τις εργασίες που θα πρέπει να οδηγήσουν τελικά στην έκδοση μιας τομεακής κανονιστικής ρύθμισης που να αφορά ειδικά την έρευνα, σύμφωνα με όσα προβλέπει ο κανονισμός του Συμβουλίου σχετικά με την προστασία των οικονομικών συμφερόντων της Κοινότητας.
<P>
Εν κατακλείδι, η Επιτροπή έχει την γνώμη ότι η Κοινότητα θα έπρεπε να έχει την ιδιοκτησία των αποτελεσμάτων εκείνων που προέρχονται από τα μέτρα των οποίων έχει αναλάβει εξ ολοκλήρου το κόστος, όπως αναφέρεται, για παράδειγμα, στην τροπολογία υπ'αριθ. 6. Οι κανόνες συμμετοχής και διάδοσης αποτελούν μία απαραίτητη φάση εν όψει της εφαρμογής του προσεχούς προγράμματος πλαισίου.
<P>
Η Επιτροπή αυτήν την στιγμή έχει ως στόχο την εκκίνηση του πέμπτου προγράμματος πλαισίου με εντατικούς ρυθμούς. Και, επίσης, έχει σαν στόχο να διασφαλίσει την συνέχιση των ερευνητικών δράσεων στην Κοινότητα. Βεβαίως, συμφωνώ απόλυτα μαζί σας ότι θα πρέπει να διευκολυνθεί η πρόσβαση των μικρομεσαίων επιχειρήσεων στα προγράμματα έρευνας και τεχνολογίας. Γι'αυτές, όμως, τις επιχειρήσεις, το πέμπτο πρόγραμμα πλαίσιο έχει ένα σαφή προσανατολισμό.
<P>
'Οσον αφορά τώρα τον ορισμό των μικρομεσαίων επιχειρήσεων, πράγματι υπάρχει μία κοινή θέση του Συμβουλίου. Ωστόσο όμως, η Ευρωπαϊκή Επιτροπή έχει αναλάβει να εξετάσει παραπέρα το θέμα αυτό, ώστε να βρούμε την καλύτερη δυνατή λύση και τον καλύτερο δυνατό ορισμό, προκειμένου να εξασφαλίσουμε την μεγαλύτερη δυνατή συμμετοχή των μικρομεσαίων επιχειρήσεων στα προγράμματα έρευνας και τεχνολογίας.
<P>
Βασιζόμαστε σε σας για να βοηθήσετε, ώστε να υλοποιήσουμε αυτόν τον στόχο και να επιτύχουμε την έγκριση συνολικά του προγράμματος πλαισίου, το οποίο θα διαθέτει τα απαιτούμενα μέσα, προκειμένου να αντιμετωπίσουμε τις προκλήσεις στις οποίες καλείται να ανταποκριθεί.
<P>
Κυρίες και κύριοι βουλευτές, σας ευχαριστώ για την προσοχή σας και για την συνεργασία που είχαμε μέχρι τώρα και εκ μέρους της Ευρωπαϊκής Επιτροπής και, ιδιαίτερα, εκ μέρους της συναδέλφου μου, της κ. Edith Cresson.

<SPEAKER ID=17 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί στις 12.00.

<CHAPTER ID=3>
Τομέας της ενέργειας - Πρόγραμμα ΕΤΑΡ - Πρόγραμμα SURE -Στερεά καύσιμα - Πρόγραμμα SYNERGY
<SPEAKER ID=18 NAME="Πρόεδρος">
Η ημερήσια διάταξη προβλέπει την κοινή συζήτηση επί των ακόλουθων εκθέσεων:
<P>
(A4-0340/98), του κ. W.G. van Velzen, εξ ονόματος της Επιτροπής Έρευνας, Τεχνολογικής Ανάπτυξης και Ενέργειας, σχετικά με την πρόταση απόφασης του Συμβουλίου που αφορά τη θέσπιση πολυετούς προγράμματος πλαισίου για δράσεις στον τομέα της ενέργειας (1998-2002) και συναφών μέτρων·-(A4-0335/98), του κ. W.G. van Velzen, εξ ονόματος της Επιτροπής Έρευνας, Τεχνολογικής Ανάπτυξης και Ενέργειας, σχετικά με την πρόταση απόφασης του Συμβουλίου που αφορά την έγκριση πολυετούς προγράμματος μελετών, αναλύσεων και προβλέψεων και άλλων συναφών εργασιών στον τομέα της ενέργειας (1998-2002) (Πρόγραμμα ETAP)·-(A4-0323/98), του κ. W.G. van Velzen, εξ ονόματος της Επιτροπής Έρευνας, Τεχνολογικής Ανάπτυξης και Ενέργειας, σχετικά με την πρόταση απόφασης του Συμβουλίου που αφορά την έγκριση πολυετούς προγράμματος (1998-2002) δραστηριοτήτων στον πυρηνικό τομέα, σχετικά με την ασφάλεια μεταφοράς των ραδιενεργών υλικών, καθώς και με τον έλεγχο της ασφάλειας και τη βιομηχανική συνεργασία, κατά τρόπο ώστε να προωθούνται ορισμένα ζητήματα ασφάλειας των πυρηνικών εγκαταστάσεων στις χώρες που συμμετέχουν προς το παρόν στο πρόγραμμα TACIS (Πρόγραμμα SURE)·-(A4-0339/98), του κ. Adam, εξ ονόματος της Επιτροπής Έρευνας, Τεχνολογικής Ανάπτυξης και Ενέργειας, σχετικά με την πρόταση απόφασης του Συμβουλίου που αφορά τη θέσπιση πολυετούς προγράμματος τεχνολογικών δράσεων για την προώθηση της αντιρρυπαντικής και αποδοτικής χρησιμοποίησης των στερεών καυσίμων (1998-2002)·-(A4-0322/98), του κ. Soulier, εξ ονόματος της Επιτροπής Έρευνας, Τεχνολογικής Ανάπτυξης και Ενέργειας, σχετικά με την πρόταση απόφασης του Συμβουλίου που αφορά τη θέσπιση πολυετούς προγράμματος για την προώθηση της διεθνούς συνεργασίας στον τομέα της ενέργειας (Πρόγραμμα SYNERGY) (1998-2002).
<SPEAKER ID=19 NAME="van Velzen, W.G.">
Κύριε Πρόεδρε, κύριε Επίτροπε, αξιότιμοι συνάδελφοι, καταρχάς θα ήθελα να συγχαρώ τον Επίτροπο για την εκπόνηση αυτού του προγράμματος πλαισίου. Πρόκειται για μια εξαιρετικά σημαντική πρωτοβουλία που μας επιτρέπει να διασυνδέσουμε σε ένα πλαίσιο όλα τα ενεργειακά προγράμματα. Πιστεύω επίσης ότι αυτό χρειάζεται προκειμένου να αποφευχθεί, αφενός, η αλληλεπικάλυψη και, αφετέρου, να ενισχυθεί η διαφάνεια ενός προγράμματος πλαισίου στον τομέα της ενέργειας. Όταν υπάρχουν μικρότερα προγράμματα που αφορούν κάθε δυνατό επιμέρους τομέα, είναι βέβαια πολύ δύσκολο να έχουμε μια συνοπτική εικόνα του περιεχομένου των διαφόρων προγραμμάτων και των διαφορών μεταξύ του SAVE, του ALTENER, του SYNERGY κ.λπ. Πιστεύω ότι με το ενεργειακό πρόγραμμα πλαίσιο εκπληρώνεται μια σημαντική επιθυμία τόσο του Συμβουλίου όσο και του Ευρωπαϊκού Κοινοβουλίου.
<P>
Κύριε Πρόεδρε, το πρόγραμμα πλαίσιο για την ενέργεια έχει βεβαίως συνέπειες. Δεν μπορεί να εκτελεσθεί έτσι απλώς. Το πρόγραμμα σημαίνει ότι, καταρχάς, πρέπει να ενισχυθεί ο οριζόντιος συντονισμός στους κόλπους της ΓΔ XVII ούτως ώστε να ληφθεί μέριμνα για τη συνοχή των προγραμμάτων, καθώς επίσης - και αυτό είναι κατά τη γνώμη μας πολύ σημαντικότερο - να υπάρξει οριζόντιος συντονισμός διαφόρων Γενικών Διευθύνσεων.
<P>
Θα χρησιμοποιήσω δύο παραδείγματα για να αποδείξω ότι αυτό είναι ιδιαίτερα σημαντικό. Πρόεδρε, γνωρίζουμε όλοι ότι, μετά το Κυότο, το μόνο που βλέπουμε στον ενεργειακό τομέα είναι περικοπές. Στο σημείο αυτό αποφασιστικός είναι ο ρόλος που διαδραματίζει η ενεργειακή πολιτική. Δεν μπορεί η ενεργειακή πολιτική να καταστεί τμήμα της περιβαλλοντικής πολιτικής γιατί στην περίπτωση αυτή οι δύο άλλοι στόχοι της ενεργειακής πολιτικής, που είναι συγκεκριμένα η security of supply , δηλαδή η ασφάλεια του εφοδιασμού, και ο ανταγωνισμός των τιμών θα υποσκελιστούν από τους περιβαλλοντικούς στόχους, πράγμα το οποίο δεν επιθυμούμε βεβαίως να συμβεί. Είναι όμως σαφές ότι στον τομέα αυτό πρέπει να συμβούν πάρα πολλά. Πιστεύω ότι πρέπει να φροντίσουμε ώστε η ενεργειακή πολιτική να αρχίσει να διαδραματίζει σημαντικότερο ρόλο και, στη συνέχεια, να συμβάλουμε στην υλοποίηση των στόχων του Κυότο.
<P>
Το δεύτερο παράδειγμα είναι βεβαίως αυτό που συμβάινει σήμερα στην Κεντρική και στην Ανατολική Ευρώπη. Επίκειται η διεύρυνση. Δεν υπάρχει κοινοτικό κεκτημένο ούτε στον τομέα της ενέργειας, ούτε όσον αφορά στα πυρηνικά θέματα. Αυτό σημαίνει ότι ο ενεργειακός τομέας πρέπει να διαδραματίσει βασικό ρόλο. Για το λόγο αυτό, είναι ιδιαίτερα σημαντικό να διαθέτει ο Επίτροπος Παπουτσής ένα μέσο προκειμένου να επιβάλει τον οριζόντιο συντονισμό στη ΓΔ ΙΑ, του συναδέλφου του Hans van den Broek. Πιστεύω ότι πρόκειται για μια ευχάριστη εξέλιξη και ελπίζω ότι ο Επίτροπος θα χρησιμοποιήσει τα νέα μέσα που έχει στη διάθεσή του και αισθάνομαι ικανοποίηση για το γεγονός ότι ήδη διεξάγονται συντονιστικές διαβουλεύσεις μεταξύ των ΓΔ υπό την ηγεσία του Γενικού Διευθυντή Benavides. Έχω την εντύπωση ότι αυτός είναι ο ορθός δρόμος.
<P>
Κύριε Πρόεδρε, οι νομικές βάσεις ήταν βεβαίως απαραίτητες για τα δύο άλλα μικρότερα προγράμματα ΕΤΑΡ και SURE. Το ΕΤΑΡ έχει βεβαίως μεγάλη σημασία επειδή προσφέρει δεδομένα που είναι απαραίτητα για την εφαρμογή μιας μακρόπνοης ενεργειακής πολιτικής.
<P>
Όσον αφορά το γενικό πρόγραμμα πλαίσιο για τον τομέα της ενέργειας, αυξήσαμε κάπως τις φιλοδοξίες μας, ζητώντας να δοθεί περισσότερη προσοχή σε μερικά θέματα. Καταρχάς, ζητήσαμε να δοθεί περισσότερη προσοχή στη συνδυασμένη παραγωγή θερμότητας και ενέργειας. Στη συνέχεια ζητήσαμε να δοθεί ιδιαίτερη προσοχή στην εφαρμογή της οδηγίας για το φυσικό αέριο και την ηλεκτρική ενέργεια, τονίζοντας κυρίως ότι η κατάσταση πρέπει να παρακολουθείται. Μεγάλη σημασία έχει το σημείο 1ζ, της τροπολογίας 9. Ελπίζουμε, επίσης, ότι ο Επίτροπος θα μας ενημερώνει τακτικά σχετικά με την εφαρμογή της οδηγίας για το φυσικό αέριο και την ηλεκτρική ενέργεια, επειδή πιστεύουμε ότι αυτό έχει καθοριστική σημασία.
<P>
Μεγάλη σημασία έχει επίσης η 4η περίπτωση της τροπολογίας 9, επειδή κατ' αυτό τον τρόπο μπορεί να ενισχυθεί ακόμη περισσότερο ο οριζόντιος συντονισμός, όχι μόνο στην Ευρωπαϊκή Ένωση αλλά και σε άλλα θεσμικά όργανα, όπως είναι για παράδειγμα η Ευρωπαϊκή Τράπεζα Επενδύσεων, που μπορούν να υλοποιήσουν πολλά έργα για τα οποία ένας κάποιος συντονισμός εκ μέρους της Ευρωπαϊκής Ένωσης θα ήταν εξαιρετικά χρήσιμος.
<P>
Κύριε Πρόεδρε, το θέμα της πυρηνικής ενέργειας εξακολουθεί να μας απασχολεί. Με το πρόγραμμα SURE καταβάλαμε μια παρά πολύ μεγάλη προσπάθεια για να φροντίσουμε ώστε οι προδιαγραφές ασφαλείας θα είναι όσο το δυνατόν υψηλότερες. Ελπίζω ότι ο Συνασπισμός των Σοσιαλοδημοκρατών και των Πρασίνων που σχηματίζεται σήμερα στη Γερμανία δεν θα έχει ως αποτέλεσμα να αλλάξει η θέση της Σοσιαλιστικής Ομάδας όσον αφορά την πυρηνική ενέργεια. Διαφορετικά, νομίζω ότι ασχολούμεθα με μια εθνική πολιτική συνασπισμών για την οποία δεν θα πρέπει να χρησιμοποιούμε το Ευρωπαϊκό Κοινοβούλιο.

<SPEAKER ID=20 NAME="Adam">
Κύριε Πρόεδρε, τα στερεά καύσιμα, που αποτελούν το αντικείμενο της έκθεσής μου, δεν είναι ακριβώς τα πλέον ευνοούμενα καύσιμα. Παρά ταύτα, το προηγούμενο έτος τα στερεά καύσιμα αντιπροσώπευαν το 15 % της κατανάλωσής μας σε πρωτογενή ενέργεια στην Ευρωπαϊκή Ένωση, ποσοστό που αντιστοιχεί στο 25 % της παγκόσμιας κατανάλωσης καυσίμων. Σε παγκόσμιο επίπεδο, χρησιμοποιούμε περισσότερα στερεά καύσιμα σε σχέση με την κατανάλωση του 1990. Το παγκόσμιο εμπόριο άνθρακα αυξάνεται και είναι εμφανές ότι ο άνθρακας και εν γένει τα στερεά καύσιμα θα συνεχίσουν, για πολύ καιρό ακόμη, να παίζουν πρωταρχικό ρόλο στην παγκόσμια ενεργειακή σκηνή. Το γεγονός αυτό είναι ιδιαίτερα αισθητό στην περίπτωση της Κίνας και της Ινδίας.
<P>
Είναι πολύ σημαντικά, αναφορικά με τη διεύρυνση, σε σχέση με την Πολωνία. Είναι επίσης πολύ σημαντικά σε σχέση με τις συμφωνίες συνεργασίας που έχουμε συνάψει με άλλες χώρες της Ανατολικής Ευρώπης, ιδίως με τη Ρωσία και την Ουκρανία. Οι λέξεις κλειδιά στην έκθεσή μου είναι «αποδοτική» και «αντιρρυπαντική»: αποδοτική χρήση στερεών καυσίμων και αντιρρυπαντική, καθαρή καύση που να εξασφαλίζει ότι οι ατμοσφαιρικές εκπομπές δεν είναι επιβλαβείς για την υγεία. Αυτοί είναι οι στόχοι όσον αφορά τη χρήση των στερεών καυσίμων στο μέλλον.
<P>
Τεχνολογίες υπάρχουν, και μάλιστα αναπτύσσονται και νέες. Μόλις την προηγούμενη εβδομάδα, είχα την ευκαιρία και το προνόμιο να συναντηθώ με τον Επίτροπο Παπουτσή τη στιγμή που έθετε σε εκκίνηση ένα προηγμένο έργο κατασκευής ενός εργοστασίου υπερκριτικής ενέργειας ατμού το οποίο θα επιτυγχάνει αποδοτικότητα 55 % σε εργοστάσιο κονιορτοποιημένων καυσίμων σε θερμοκρασία 700 βαθμών Κελσίου. Σαράντα εταιρείες στην Ευρωπαϊκή Ένωση συμμετέχουν σε αυτό το ιδιαίτερα εφευρετικό έργο.
<P>
Αξίζει να σημειωθεί ότι η παγκόσμια αγορά εξοπλισμού για την παραγωγή ενέργειας αντιστοιχεί σε 3 δις Ecu ετησίως και αναμένεται να αυξηθεί σε 6 δις Ecu έως το 2005. Είναι λοιπόν μια ευκαιρία να πραγματοποιήσει η ευρωπαϊκή βιομηχανία μια τεράστια συνεισφορά, όχι μόνο στο δικό της ισοζύγιο αλλά και στην καθαρή χρήση άνθρακα σε άλλα μέρη του κόσμου.
<P>
Το πρόγραμμα το οποίο υποβάλλει η έκθεσή μου στο Σώμα θα προσφέρει την απαιτούμενη ώθηση για τη διάδοση πληροφοριών σχετικά με τις υφιστάμενες τεχνολογίες και θα ενισχύσει περαιτέρω τις δράσεις έρευνας και επίδειξης μέσω των ερευνητικών και αναπτυξιακών προγραμμάτων της Ευρωπαϊκής Ένωσης και των διαθέσιμων σε μας δημοσιονομικών πόρων.
<P>
Από άποψης κοινοτικής χρηματοδότησης, πρόκειται ίσως για μικρό πρόγραμμα. Το κόστος είναι απειροελάχιστο. Το δυναμικό για την ευρωπαϊκή βιομηχανία και τα περιθώρια προώθησης της καθαρής καύσης των στερεών καυσίμων είναι τεράστια.

<SPEAKER ID=21 NAME="Soulier">
Κύριε Πρόεδρε, αγαπητοί συνάδελφοι, θα παρέμβω με την ευκαιρία της διαδικασίας διαβουλεύσεως για να μιλήσω για ένα πολυετές πρόγραμμα που ονομάζεται SYNERGY, το οποίο στοχεύει στην προώθηση της διεθνούς συνεργασίας στον τομέα της ενέργειας.
<P>
Με αυτό το πρόγραμμα επιδιώκουμε τρεις βασικούς στόχους: παροχή βοήθειας στις τρίτες χώρες για να χαράξουν, να διαμορφώσουν και να εφαρμόσουν ενεργειακές πολιτικές, προώθηση της βιομηχανικής συνεργασίας στον ενεργειακό τομέα μεταξύ της Ένωσης και των τρίτων χωρών και συντονισμός των εξωτερικών δράσεων της Ευρωπαϊκής Ένωσης στον τομέα της ενέργειας.
<P>
Αυτό το πρόγραμμα λειτουργεί ήδη. Εξάλλου, κύριε Επίτροπε, ο τρόπος με τον οποίο η Επιτροπή εκπληρώνει αυτήν την υποχρέωση είναι καθ' όλα αξιοσημείωτος. Σήμερα παρέχονται συμβουλές και κατάρτιση σε θέματα ενέργειας, αναλύσεις και προβλέψεις, διάλογος, ανταλλαγή πληροφοριών, βελτίωση των πλαισίων της συνεργασίας, κατάρτιση του ανθρώπινου δυναμικού.
<P>
Ας είμαστε όμως σαφείς: το SYNERGY δεν είναι ένα πρόγραμμα που αφορά, για παράδειγμα, τη δημιουργία ενός σταθμού παραγωγής ηλεκτρικής ενέργειας ή που θα επέτρεπε την αναμόρφωση ενός τομέα φυσικού αερίου. Όχι, αυτό είναι ένα μικρό πρόγραμμα: ο προϋπολογισμός του για πέντε χρόνια είναι 36, 4 εκατομμύρια Ecu, γεγονός που αποδεικνύει ότι θα είχε μία περιορισμένη ευρύτητα αν στόχευε σε συγκεκριμένα επιτεύγματα. Στην ουσία, στόχος είναι να συμμετάσχει στη γενική σκέψη και στην ανάλυση των προοπτικών και να επιτρέψει την εκκίνηση ορισμένων σχεδίων, πριν αντικατασταθούν από μεγάλα προγράμματα όπως το PHARE, το TACIS ή το MEDA. Εξάλλου, εκφράσαμε την επιθυμία να διασαφηνιστεί αυτή η συμπληρωματικότητα. Η ιδιαιτερότητα αυτού του προγράμματος, στο οποίο είμαστε προσκολλημένοι, έγκειται στο ότι αποτελεί έναν χώρο ανταλλαγών, μία εστία εμπειριών και τεχνογνωσίας που βοηθά τις τρίτες χώρες να ελέγχουν την παραγωγή και την κατανάλωσή τους σε ενέργεια.
<P>
Θα ήθελα απλώς να εμμείνω σε δύο ή τρία σημεία. Γνωρίζουμε σήμερα ότι η κατανάλωση ενέργειας παγκοσμίως αυξάνεται συνεχώς. Ακουγα στην τηλεόραση αυτά που λέγονται για την τρύπα του όζοντος, η οποία δεν σταματά να μεγαλώνει. Δεν θα πρέπει ποτέ να σταματήσουμε να μεριμνούμε για τα θέματα ενέργειας. Αυτή η άνοδος της κατανάλωσης ενέργειας θα συνεχιστεί, με μέτρο σίγουρα στις χώρες του ΟΟΣΑ, αλλά πιο έντονα στην Ασία και στην Λατινική Αμερική και, σε μικρότερη αναλογία, στην Λεκάνη της Μεσογείου.
<P>
Κατά δεύτερον, πρέπει απαραιτήτως να έλθουμε σε συνεννόηση με τις άλλες χώρες, γιατί οι πόροι δεν είναι ανεξάντλητοι και οι Ευρωπαίοι βρίσκονται σε μια κατάσταση ενεργειακής εξάρτησης που επηρεάζει την ασφάλειά τους. Είναι προφανές ότι το να βοηθήσουμε την Νότιο Αμερική ή την Ασία να σχεδιάσουν πιο ορθολογιστικές ενεργειακές πολιτικές, που να είναι φιλικές προς το περιβάλλον, δεν μπορεί παρά να είναι ωφέλιμο για το σύνολο του πλανήτη και αφορά άμεσα την ασφάλειά μας.
<P>
Ως τελευταία πληροφορία, θα ήθελα να σας πω ότι το SYNERGY δεν είναι ένα εντελώς νέο πρόγραμμα. Έχουμε αποκτήσει νομική βάση από το 1995 και οι πιστώσεις αυτού του προγράμματος έχουν ελαφρώς την τάση να μειώνονται, ενώ, επαναλαμβάνω, το SYNERGY είναι βασικής σημασίας όσον αφορά τα θέματα διεθνούς συνεργασίας, είναι βασικό για να μιλήσουμε με τους άλλους - και δεν είπα «για να μιλήσουμε με τους ξένους». Να γιατί θέλησα, μέσα από μία τροπολογία, το SYNERGY να λάβει μερίδιο 18 % των συνολικών πιστώσεων που θα διατεθούν για το πρόγραμμα πλαίσιο για την ενέργεια, χωρίς το οποίο θα μπορούσαν να είχαν γίνει κι άλλες περικοπές σε αυτές τις πιστώσεις.
<P>
Εν κατακλείδι, θα ήθελα να πω ότι αυτό το πρόγραμμα είναι προφανώς μικρό αλλά έχει δείξει τις ικανότητές του. Με λίγα μέσα, κατάφερε να κάνει ενδιαφέροντα πράγματα που έχουν συγκεκριμένη εμβέλεια. Σε σχέση με τα άλλα μεγάλα προγράμματα, όπως το SAVE και το ALTENER, τα δύο άλλα βασικά συστατικά στοιχεία του προγράμματος πλαισίου για την ενέργεια, μπορεί να φαίνεται δευτερεύον, αλλά ας μην ξεχνάμε ότι μόνο αυτό ασχολείται με τα εξωτερικά ζητήματα της ενεργειακής πολιτικής. Θα ήταν συνεπώς αθέμιτο και απερίσκεπτο να στερηθούμε ένα τέτοιο μέσο διεθνούς συνεργασίας.

<SPEAKER ID=22 NAME="Seppδnen">
Αξιότιμε κύριε Πρόεδρε, όταν μιλάμε για την ενέργεια, μιλάμε για τον τρόπο ζωής και για την πολιτική ασφαλείας. Η κατανάλωση της ενέργειας αυξάνεται, όπως έχει ήδη διαπιστωθεί εδώ, όμως οι μη ανανεώσιμοι ενεργειακοί πόροι δεν πρόκειται να ανανεωθούν. Αυτό ενδέχεται να επιφέρει ενα ισχυρό πλήγμα στον τρόπο ζωής των ανθρώπων στις βιομηχανικές χώρες.
<P>
Και στην ΕΕ πρέπει να γίνει κατανοητό, ότι η εξάρτηση από τις εισαγωγές θα αυξηθεί. Όλο και σε μεγαλύτερο ποσοστό, η ενέργεια εισάγεται από άλλες χώρες εκτός της επικράτειας της ΕΕ. Αυτό οφείλεται στο γεγονός ότι οι παραδοσιακοί ενεργειακοί πόροι είναι φθηνοί. Τα ορυκτά καύσιμα είναι φθηνά. Ισχυρίζομαι ότι είναι φθηνότεροι από ό, τι θα έπρεπε επειδή αυτή η φθήνεια δεν δημιουργεί κίνητρα προκειμένου να αλλάξουν οι βάσεις της ενεργειακής παραγωγής. Μέχρι το έτος 2020, η εξωτερική ενεργειακή εξάρτηση στην επικράτεια της ΕΕ από το πετρέλαιο θα αυξηθεί στο 90 %, από τον άνθρακα στο 80 %, και από το φυσικό αέριο στο 70 %. Πρέπει τώρα να αναρωτηθεί κανείς εάν αυτή η κατάσταση είναι θεμιτή. Αραγε στοχεύουμε σε αυτήν; Σε περίπτωση που δεν επιθυμούμε να έχουμε αυτή την εξάρτηση από την εισαγόμενη ενέργεια, επιβάλλεται να δραστηριοποιηθούμε τάχιστα, προκειμένου να παραχθεί ενέργεια στην επικράτεια της ΕΕ. Αυτό επιβάλλεται να γίνει διότι οι περιοχές από τις οποίες εισάγεται η ενέργεια παρουσιάζουν συχνά αστάθεια. Το πετρέλαιο εισάγεται κυρίως από την Εγγύς Ανατολή και το φυσικό αέριο από τη Ρωσία. Εάν δεν προβούμε σε καμία ενέργεια, για την παραγωγή ενέργειας από αυτές τις περιοχές δεν θα υπάρξει εναλλακτική λύση.
<P>
Η Επιτροπή έχει τώρα αναπτύξει ενα ενιαίο πρόγραμμα πλαίσιο για τα διάφορα ενεργειακά προγράμματα. Αυτό το πλαίσιο αποτελεί μια καλή νομική βάση για τη χρήση των δημοσιονομικών πιστώσεων στην ΕΕ. Όμως το σημείο εκκίνησης στην ΕΕ θα πρέπει να είναι η χορήγηση πιστώσεων σε αυτά τα υποπρογράμματα σε όλο και μεγαλύτερο βαθμό, διότι εάν δεν προβούμε σε καμία ενέργεια, θα είμαστε στρατηγικά εξαρτημένοι γιά εισαγωγές από χώρες που παρουσιάζουν αστάθεια.
<P>
Έχουμε και άλλους περιορισμούς σχετικά με τη χρήση της ενέργειας, τους οποίους θα πρέπει να λαμβάνουμε υπόψη και για τους οποίους οι χώρες της ΕΕ έχουν δεσμευθεί. Έχουμε την Συμφωνία του Κυότο, με την βοήθεια της οποίας επιχειρείται να περιοριστούν οι κλιματικές μεταβολές. Εάν δεν ληφθούν μέτρα στην ΕΕ, δεν θα καταστεί εφικτή η επίτευξη των στόχων που ορίζονται στην Συμφωνία του Κυότο. Δηλαδή, τα κράτη μέλη δεν έχουν ακόμα λάβει μέτρα για την καταπολέμηση των εκπομπών διοξειδίου του άνθρακα. Στο πρόγραμμα πλαίσιο έχουν παρουσιαστεί ανεπαρκώς τα μέτρα που σχετίζονται με την εξοικονόμηση της ενέργειας, και ειδικά, έχει δοθεί ελλιπής προσοχή στο ότι θα πρέπει να προσπαθήσουμε μέσω των μέτρων εξοικονόμησης να επηρεάσουμε τον τρόπο ζωής των ανθρώπων. Το σχετικό θέμα έχει προβληθεί καλύτερα στην δήλωση της Επιτροπής σχετικά με τις επιπτώσεις της Συμφωνίας του Κυότο για την κυκλοφορία των αυτοκινήτων. Η σχετική δήλωση περιέχει ριζοσπαστικές απαιτήσεις σχετικά με τις αλλαγές στον τρόπο ζωής, απαιτήσεις οι οποίες θα έπρεπε να ληφθούν υπόψη και στα άλλα ενεργειακά προγράμματα της Ένωσης.
<P>
Επιπλέον, οι επιπτώσεις από μια ενδεχόμενη φορολογική πολιτική δεν έχει εξεταστεί επαρκώς από το πρόγραμμα πλαίσιο. Η φορολογική πολιτική αποτελεί εναν έμμεσο τρόπο να επηρεάσει κανείς την εξοικονόμηση ενέργειας και αποτελεί ίσως τον πιο αποδοτικό τρόπο εξοικονόμησης, διότι οι λοιποί τρόποι εξοικονόμησης τεχνολογικής φύσεως λαμβάνονται υπόψη στην αγορά, αλλά στο μυαλό του καταναλωτή η τιμή αποτελεί καθοριστικό παράγοντα και η τιμή μπορεί να επηρεαστεί από την εξοικονόμηση ενέργειας.
<P>
Όσον αφορά τα επιμέρους προγράμματα, το προγράμμα CARNOT για την βελτίωση της ενεργειακής αποδοτικότητας είναι αρκετά μικρής κλίμακας και βασίζεται κυρίως στην ανταλλαγή πληροφοριών. Πρέπει να αναλογιστούμε εάν είναι σκόπιμο να εφαρμοστούν καθόλου προγράμματα τόσο μικρής κλίμακας, στα οποία έχουν χορηγηθεί τόσο λίγοι πόροι. Όποτε η Επιτροπή συντάξει την πρώτη της έκθεση σχετικά με την υλοποίηση αυτού του προγράμματος, προτείνω να εξεταστεί η σκοπιμότητα ύπαρξης του προγράμματος στο σύνολό του. Όσον αφορά τις εναλλακτικές μορφές ενέργειας, και αυτές έχουν προταθεί στο πρόγραμμα πλαίσιο. Το πιο σημαντικό πρόγραμμα σε αυτόν τον τομέα είναι το ALTENER, στο οποίο θα επανέλθουμε στο μέλλον, όμως προσωπικά προβλέπω ότι εάν δεν ληφθούν ειδικά μέτρα, θα είναι πραγματικά δύσκολο να επιτευχθεί να φθάσει το μερίδιο των ανανεώσιμων μορφών ενέργειας στο 12 % επί της συνολικής ενεργειακής παραγωγής.
<P>
Επομένως, με αυτά τα δεδομένα, η κατανάλωση της ενέργειας θα αυξηθεί, η εξάρτηση από την εισαγόμενη ενέργεια θα αυξηθεί, οι στόχοι της Συμφωνίας του Κυότο και του προγράμματος ALTENER σχετικά με το ποσοστό του 12 % των ανανεώσιμων μορφών ενέργειας δεν θα επιτευχθούν. Από αυτήν την άποψη θα ευχόμουν, αναφερόμενος στη σχετική συζήτηση της Τρίτης, ο Επίτροπος κύριος Παπουτσής να άλλαζε ρητορική, σύμφωνα με την οποία καλλιεργούσε ελπίδες και πίστη για τους στόχους αυτούς. Θα ήταν προτιμότερο εάν η Επιτροπή θεωρούσε ως δεδομένη την αδυναμία επίτευξης των στόχων αυτών. Ας αποδεχθούμε τα πραγματικά δεδομένα και το γεγονός ότι τα κράτη μέλη δεν έχουν αναλάβει πραγματικές δεσμεύσεις σχετικά με τους εν λόγω στόχους.

<SPEAKER ID=23 LANGUAGE="DE" NAME="Linkohr">
Κύριε Πρόεδρε, θα μπορούσα τώρα να συνεχίσω περίπου από το σημείο όπου έμεινε ο κ. Seppδnen. Μου άρεσε πολύ αυτό, προπάντων δε η επισήμανση που έκανε σχετικά με τους κινδύνους που συνεπάγεται η αυξανόμενη εξάρτηση της ΕΕ από εισαγωγές ενέργειας. Αυτό το έχει μάλιστα επισημάνει ήδη πολλάκις και η Επιτροπή. Σχετικά με αυτό θέλω να πω ότι όταν θα έχουμε το ευρώ και σε περίπτωση που θα σημειώσουν αλματώδη αύξηση οι τιμές στον τομέα της ενέργειας, αυτό δεν θα αποτελέσει ρίσκο μόνο για την ενεργειακή πολιτική, αλλά και για τη νομισματική. Δεν διαθέτουμε τώρα το χρόνο να συζητήσουμε επ' αυτού, νομίζω όμως πως είναι κατανοητό.
<P>
Θα ήθελα να ευχαριστήσω θερμά τους εισηγητές κ. Van Velzen, Adam και Soulier για τις τρεις αυτές εκθέσεις. Έχουν εκπονηθεί σωστά. Θα ήθελα επίσης να εκφράσω τα θερμά μου συγχαρητήρια και στην Επιτροπή για την υποβολή αυτού του συνετού πολυετούς προγράμματος στον τομέα της ενέργειας το οποίο δημιουργεί, όπως αναφέρθηκε ήδη, περισσότερη διαφάνεια και συμπεριλαμβάνει διάφορα προγράμματα. Ακόμα, χαίρομαι πολύ που αναφέρεται ρητώς σε ένα πρόγραμμα το θέμα των safeguards , δηλαδή ο έλεγχος των πυρηνικών υλικών στην πρώην Σοβιετική Ένωση. Αν και το πρόγραμμα αυτό δεν κινητοποιεί πολλούς πόρους, δεν παύει να αποτελεί ένα πρόγραμμα που μπορεί να αυξήσει αισθητά την ασφάλειά μας.
<P>
Αυτό που είναι επικριτέο - γι' αυτό δεν φταίει όμως η Επιτροπή, αλλά οι νομικές μας βάσεις - είναι το γεγονός ότι βρισκόμαστε μπροστά σε έναν κυκεώνα από διάφορα άρθρα νόμου τα οποία, βασικά, δεν γίνονται πλέον κατανοητά από τον απλό παρατηρητή. Το ένα πρόγραμμα βασίζεται στο άρθρο 35, το άλλο στο άρθρο 130-S, το τρίτο σε ένα άρθρο της Συνθήκης Ευρατόμ. Ούτως έχουν τα πράγματα. Επαναλαμβάνω πως αυτό δεν αποτελεί κατηγορία που απευθύνεται στην Επιτροπή, αλλά στην Ευρωπαϊκή Ένωση η οποία δεν κατόρθωσε μέχρι σήμερα να συγκεντρώσει τα ενεργειακά θέματα σε ένα κεφάλαιο, όπως παραδείγματος χάρη τα ευρωπαϊκά δίκτυα, και να παραχωρήσει την πλήρη συνδιαχείριση στο Ευρωπαϊκό Κοινοβούλιο.
<P>
Ας είμαστε ειλικρινείς: εμείς καθόμαστε εδώ και λέμε τη γνώμη μας. Γίνονται διαβουλεύσεις, βασικά όμως κανείς δεν είναι υποχρεωμένος να ασχοληθεί με όσα λέμε εμείς εδώ. Διαβούλευση σημαίνει ότι μπορείς να πεις τη γνώμη σου η οποία θα μεταφραστεί κατόπιν σε έντεκα γλώσσες και ακολούθως θα πεταχθεί σε ένα καλάθι αχρήστων. Ξέρω πως η Επιτροπή λαμβάνει πολύ στα σοβαρά αυτά που λέμε, πλην όμως δεν είναι υποχρεωμένη να το πράξει. Αυτό δεν είναι ικανοποιητικό και στο σημείο αυτό θα ήθελα να τονίσω γι' άλλη μία φορά ότι είναι εξαιρετικά σημαντικό για μάς η ενεργειακή πολιτική να αποκτήσει μία δική της νομική βάση η οποία θα παρέχει πλήρη συνδιαχείριση στο Κοινοβούλιο.
<P>
Όσον αφορά το κόστος του προγράμματος, ειπώθηκε ήδη ότι αυτό θα είναι σχετικά χαμηλό. Εγώ το υπολόγισα πρόχειρα μια φορά. Ας υποθέσουμε πως στην ΕΕ δαπανώνται περίπου 150 δισεκατομμύρια Ecu ετησίως για επενδύσεις στον τομέα της ενέργειας. Αν ο αριθμός που υπολόγισα είναι σωστός, το πρόγραμμα αυτό ισοδυναμεί με το 0, 03 % του συνόλου των επενδύσεων στον τομέα της ενέργειας. Δεν είναι περισσό, αλλά κανείς πρέπει να έχει σαφή αντίληψη του τι μπορεί να κάνει με αυτό.
<P>
Γι' αυτό και θα ήθελα στο σημείο αυτό να προτείνω πάλι να μην ασχοληθούμε μόνο με τα χρηματοοικονομικά προγράμματα, αλλά και με το financial engineering . Δεν μου έρχεται στο νου μία καλύτερη λέξη γι' αυτό, έτσι το λένε στα αγγλικά. Αυτό αποτελεί μια τεχνική κατά την οποία προσελκύει κανείς τις τράπεζες, καθιστώντας τις εταίρους σε μία συμμαχία στην ενεργειακή πολιτική με στόχο την προχρηματοδότηση μέσω τραπεζών προγραμμάτων που μόλις κι αγγίζουν τα όρια του επικερδούς, ενώ καλύπτονται δημοσίως τα στοιχεία εκείνα που ενέχουν εξαιρετικά μεγάλους κινδύνους. Ζητώ από την Επιτροπή αλλά και από εμάς ως Ευρωπαϊκό Κοινοβούλιο στην Επιτροπή Προϋπολογισμών να δώσουμε λίγο μεγαλύτερο βάρος στο θέμα αυτό. Ίσως είμαστε σε θέση να αναπτύξουμε εδώ τεχνικές που, όπως γνωρίζετε, ήδη υφίστανται εν μέρει, ώστε να ενισχύσουμε τις επενδύσεις στον τομέα της ενέργειας στους κόλπους της Ευρωπαϊκής Ένωσης.
<P>
Ευχαριστώ και πάλι την Επιτροπή για την περίληψη και θα ήθελα γι' άλλη μία φορά να ευχαριστήσω και τους εισηγητές, ελπίζοντας να συνεργαστούμε και μελλοντικά πάνω σε αυτά τα θέματα.

<SPEAKER ID=24 LANGUAGE="ES" NAME="Estevan Bolea">
Κύριε Πρόεδρε, κύριε Επίτροπε, και εγώ θέλω να ευχαριστήσω τους τρεις εισηγητές για το έργο τους σχετικά με ένα πρόγραμμα το οποίο, παρ' ότι τα οικονομικά του είναι πενιχρά, είναι άκρως σημαντικό. Για τους λόγους που όλοι γνωρίζουμε, η ενέργεια δεν συμπεριλαμβάνεται στη Συνθήκη, αλλά, κύριε Επίτροπε, στα χέρια σας, στα χέρια της ΓΔ ΧVII της οποίας έχετε την αρμοδιότητα, βρίσκεται το σημαντικότερο θέμα της οικονομίας. Χωρίς ενέργεια δεν υπάρχει καμία ποιότητα ζωής. Χωρίς ενέργεια δεν υπάρχει παραγωγή.
<P>
Πράγματι, αν λάβουμε υπόψη τις παγκόσμιες δραστηριότητες, η κύρια επιχειρηματική δραστηριότητα σε παγκόσμιο επίπεδο είναι το πετρέλαιο. Μεταξύ των δέκα πρώτων επιχειρήσεων στον κόσμο, περισσότερες από τις μισές έχουν αντικείμενο την ενέργεια, και ήταν πια καιρός να αναλάβει η ΓΔ XVII κάποιες εργασίες οι οποίες να αποτελούν μια αρχή, μια εμβρυακή προσπάθεια, αλλά που θα πρέπει να είναι κάτι πολύ περισσότερο. Και θέλω να σας πω, κύριε Επίτροπε, ότι περισσότερα κάνει αυτός που θέλει από αυτόν που μπορεί, και εσείς έχετε πολλά καθήκοντα να φέρετε σε πέρας.
<P>
Όλα τα περιβαλλοντικά προβλήματα συνδέονται κατά κάποιον τρόπο με την ενέργεια ή, τουλάχιστον, το 80 % των μεγαλυτέρων προβλημάτων. Και εγώ πιστεύω πως η ΓΔ XVII είναι κοντόφθαλμη. Εσείς πρέπει να μελετήσετε τις λύσεις, και για αυτόν τον λόγο είναι πολύ σημαντικό κατά τη γνώμη μου το πρόγραμμα ΕΤΑΡ. Έχουμε ελευθερώσει τις αγορές ηλεκτρικής ενέργειας και αερίου, αλλά πρέπει να μελετήσετε το προς τα πού βαδίζουμε. Διακυβεύεται λίγο η ασφάλεια του εφοδιασμού παρ' ότι τώρα και πόροι υπάρχουν και πολύ φθηνοί είναι. Διακυβεύεται, όπως έχει ειπωθεί, η αποδοτικότητα της ενέργειας, εφόσον η ενεργειακή ένταση της Ευρώπης είναι πάρα πολύ υψηλή. Πρέπει να χρησιμοποιούμε λιγότερη ενέργεια στην παραγωγή μας και εσείς έχετε την υποχρέωση να δουλεύετε για όλον τον κόσμο, και επίσης θα καταβάλουμε προσπάθειες σε αυτό εδώ το Σώμα, στην Επιτροπή Προϋπολογισμών, ώστε οι οικονομικές δυνατότητές σας να είναι μεγαλύτερες.
<P>
Τώρα θα αναφερθώ στον άνθρακα. Πρέπει να λάβουμε πολύ σοβαρά υπόψη τον άνθρακα. Η Ευρώπη είναι πολύ φτωχή σε πόρους. Αν εξαιρέσουμε το Ηνωμένο Βασίλειο, λίγο την Ολλανδία που διαθέτει αέριο, και φυσικά τη Νορβηγία, στις υπόλοιπες χώρες διαθέτουμε πολύ λίγους πόρους. Στην Ισπανία υπάρχει εξωτερική εξάρτηση της τάξης του 70 % και το λίγο που διαθέτουμε, καλώς ή κακώς, πρέπει να το χρησιμοποιήσουμε. Για αυτόν τον λόγο είναι κατά τη γνώμη μου τόσο σημαντικό το πρόγραμμα CARNOT. Με τη διεύρυνση θα ενταχθούν χώρες οι οποίες θα χρησιμοποιούν πολύ άνθρακα. Δώστε, κύριε Πρόεδρε, προσοχή στον άνθρακα. Δεν έχει παρέλθει η εποχή της χρήσης του άνθρακα, το 50 % της ηλεκτρικής ενέργειας που παράγεται σε ολόκληρο τον κόσμο παράγεται με τη χρήση άνθρακα, στις ΗΠΑ το ποσοστό αυτό είναι μεγαλύτερο από το 50 %. Η Κίνα θα παρουσιάσει μεγάλη αύξηση, το ίδιο και η Ινδία. Χρειαζόμαστε καθαρά καύσιμα, αλλά, κυρίως, χρειαζόμαστε αποδοτικά καύσιμα.
<P>
Και πράγματι, τα περιβαλλοντικά θέματα, τα οποία είναι τόσο πολύ συνδεδεμένα με την ενέργεια, πρέπει να αποτελέσουν αντικείμενο επίσημων δηλώσεων και πρέπει να αντιμετωπισθούν ταυτόχρονα με την τεχνολογία. Το πέμπτο πρόγραμμα πλαίσιο - και εγώ είμαι εισηγήτρια για το ειδικό πρόγραμμα «ενέργεια και περιβάλλον» - αλλά επίσης τα προγράμματα στον τομέα της ενέργειας και τα μέσα τα οποία θα διαθέτετε στο μέλλον θα συμβάλλουν, είμαι σίγουρη. Εν πάση περιπτώσει, θέλω να εκφράσω τα συγχαρητήριά μου στους εισηγητές και στην Επιτροπή, στη ΓΔ XVII, για το έργο τους.

<SPEAKER ID=25 LANGUAGE="NL" NAME="Plooij-Van Gorsel">
Πρόεδρε, κύριε Επίτροπε, συνάδελφοι, καταρχάς θα ήθελα να εκφράσω την ικανοποίησή μου για την πρόταση του Επίτροπου Παπουτσή να συμπεριληφθούν όλα τα ενεργειακά προγράμματα στο πρόγραμμα πλαίσιο. Η πολιτική μου Ομάδα έχει τονίσει σε επανειλημμένες περιπτώσεις ότι αυτό ήταν απαραίτητο και επικροτούμε την πρωτοβουλία, ακόμη και καθυστερημένη. Παράλληλα, θα ήθελα βεβαίως να συγχαρώ όλους τους εισηγητές του σημερινού πρωινού για τις έξοχες εκθέσεις τους.
<P>
Συνάδελφοι, ένα πρόγραμμα πλαίσιο για τη λήψη μέτρων στον τομέα της ενέργειας επιτρέπει τη χάραξη μιας σαφούς στρατηγικής για την ανάληψη δράσεων στο συγκεκριμένο τομέα. Κατ' αυτό τον τρόπο αποφεύγεται η αλληλεπικάλυψη προγραμμάτων. Παραλληλα, τα περιορισμένα κονδύλια που έχουμε στη διάθεσή μας μπορούν να αξιοποιηθούν με καλύτερο τρόπο. Η πολιτική μου Ομάδα εκφράζει τη λύπη της για το γεγονός ότι το Συμβούλιο παραχωρεί συστηματικά ανεπαρκή χρηματοδοτικά μέσα σε προγράμματα τα οποία αποσκοπούν στην προαγωγή της ενεργειακής αποδοτικότητας και των ανανεώσιμων μορφών ενέργειας. Η κατάσταση αυτή είναι αντίθετη προς τις υποχρεώσεις που αναλήφθηκαν από την Ευρωπαϊκή Ένωση στο Κυότο. Χωρίς τη διάθεση νέων πόρων για την προαγωγή της μελέτης νέων τεχνολογιών παραγωγής ενέργειας, οι στόχοι του Κυότο δεν μπορούν να υλοποιηθούν.
<P>
Παρεμπιπτόντως, στην Ατζέντα 2000, τα προγράμματα SAVE και ALTENER χαρακτηρίζονται ως προγράμματα προτεραιότητας. Τι εννοεί όμως η Επιτροπή με αυτό το χαρακτηρισμό; Το λέω αυτό γιατί ο προϋπολογισμός για τα προγράμματα αυτά περικόπηκε δραστικά από το Συμβούλιο. Ποιες είναι οι προτεραιότητες; Ευελπιστούμε ότι η επικείμενη διεύρυνση της Ευρωπαϊκής Ένωσης θα ωθήσει το Συμβούλιο να αλλάξει τη στάση του. Και το λέω αυτό ακριβώς επειδή οι επενδύσεις στις χώρες της Κεντρικής και Ανατολικής Ευρώπης θα έχουν διπλάσια απόδοση.
<P>
Συνάδελφοι, η μελλοντική ενεργειακή κατάσταση στην Ευρώπη και στον κόσμο θα καθορισθεί κατά κύριο λόγο από την προβληματική του περιβάλλοντος. Για το λόγο αυτό, η Ομάδα των Φιλελευθέρων υποστηρίζει εδώ και χρόνια μια ολοκληρωμένη θεώρηση της ενέργειας και του περιβάλλοντος. Το πρόγραμμα πλαίσιο για την ενεργειακή και την περιβαλλοντική πολιτική, υπό την κοινή ονομασία «αειφόρος ανάπτυξη», είναι κατά τη γνώμη της πολιτικής μου Ομάδας το επόμενο βήμα που οφείλει να κάνει η Επιτροπή.

<SPEAKER ID=26 LANGUAGE="DE" NAME="Bloch von Blottnitz">
Κύριε Πρόεδρε, το υπάρχον πρόγραμμα πλαίσιο στον τομέα της ενέργειας καταδεικνύει πάλι εμφανώς το πόσο ανασχετική είναι τελικά η απουσία ενός ανεξάρτητου ενεργειακού κεφαλαίου. Με κανένα τρόπο δεν μπορεί να χαρακτηρισθεί συνεκτικό το προκείμενο ενεργειακό πρόγραμμα πλαίσιο, εφόσον έχει διαφορετικές νομικές βάσεις, κάτι που ανέφερε ήδη ο κ. Linkohr. Η διάθεση πόρων είναι πενιχρή αν όχι γελοία, πράγμα που δεν σηκώνει καν συζήτηση. Έτσι δεν μπορούμε να ανταποκριθούμε ουδόλως στο καθήκον και στην υποχρέωσή μας που προκύπτουν από τη Διάσκεψη του Κυότο· επιπλέον δεν πρόκειται να υπάρξει κάποια ώθηση για να γίνουν οι απαραίτητες καινοτομίες, ούτε και θα μπορέσουμε να ξεφύγουμε λιγάκι με αυτό από την εξάρτησή μας από τις εισαγωγές ενέργειας.
<P>
Αυτό όμως που προκαλεί ακόμα μεγαλύτερη έκπληξη είναι βέβαια η αδέξια απόπειρα που έγινε να μετακινηθεί λίγο, τρόπος του λέγειν, η πυρηνική ενέργεια προς τον τομέα των κανονικών ενεργειών μέσω του προγράμματος SURE, ενώ πρόκειται για την Ευρατόμ, οπότε και εμείς δεν έχουμε πια τίποτα να πούμε. Ύστερα γίνεται λόγος σε αυτό για το safeguard και τις μεταφορές πυρηνικών υλικών. Το safeguard είναι αναμφισβήτητα πολύ σημαντικό, τώρα όμως δεν έχει να κάνει τίποτα με αυτό.
<P>
Όσον αφορά τις μεταφορές πυρηνικών υλικών, θέλω να επισημάνω την απουσία από την πρόταση της Επιτροπής καταρχάς ενός ενιαίου πλαισίου αναφοράς και της υποχρέωσης υποβολής αναφοράς. Δεν διαθέτουμε καθόλου κάτι τέτοιο, όπως έδειξαν και τα σκάνδαλα που ξέσπασαν στη χώρα μου την άνοιξη τα οποία οδήγησαν τουλάχιστον στη μέχρι τούδε απαγόρευση όλων των μεταφορών πυρηνικών υλικών.
<P>
Θα έπρεπε λοιπόν να υπάρχει μια ενιαία αντίληψη όσον αφορά τις απαιτήσεις που πρέπει να τεθούν σχετικά με τα βυτία μεταφοράς πυρηνικών υλικών. Έτσι, δεν είναι βέβαια δυνατόν να ισχύουν γι' αυτό μόνον προσομοιώσεις μέσω ηλεκτρονικών υπολογιστών, πράγμα που θεωρείται της μόδας πρόσφατα. Παρεμπιπτόντως, αυτό απαγορεύεται στην Αμερική. Και πρέπει να πω και στο συνάδελφό μου κ. van Velzen, που νόμισε ότι ταχθήκαμε ξαφνικά υπέρ των πειραμάτων με ζώα, ότι αυτό είναι φυσικά ανοησία! Υπάρχει όμως κάποια δοκιμή πτώσης και κάποια δοκιμή πυρός κτλ. Προς το παρόν χρησιμοποιούνται στην ΕΕ εντελώς διαφορετικά βυτία σιδηροδρομικής μεταφοράς πυρηνικών υλικών, τα οποία δεν ανταποκρίνονται πλέον στο μεγαλύτερο μέρος των απαιτήσεων και απαγορεύονται γι' αυτόν ακριβώς το λόγο.
<P>
Μα αυτό θα σήμαινε πως αφενός θα είχαμε ένα ενεργειακό πρόγραμμα-πλαίσιο με μία απόλυτη αύξηση των χρηματοδοτικών πόρων το οποίο θα έπρεπε να συνδέσουμε με ενιαίες νομικές βάσεις αντί να το διαχειριζόμαστε αδέξια από εδώ κι από εκεί, και πως αφετέρου πρέπει βέβαια να ασχοληθούμε με το συνολικό ζήτημα της πυρηνικής ενέργειας. Στο σημείο αυτό πρέπει επιτέλους να φροντίσουμε και για το πρόβλημα των αποβλήτων, δηλαδή πρέπει να δαπανήσουμε ένα σωρό χρήματα. Τι θα κάνουμε με τα υπάρχοντα πυρηνικά απόβλητα; Αυτά μεταφέρονται παράνομα από τη μία χώρα στην άλλη και κανείς δεν ξέρει πού. Εδώ υπάρχει η ιδέα των τεχνικών μεταστοιχείωσης ή αυτή της υαλοποίησης. Θα έπρεπε να επενδύσουμε τις εργασίες μας και τα κονδύλιά μας σε αυτό το θέμα και δεν μπορούμε να το αντιπετωπίζουμε μόνο εν μέρει στο πλαίσιο του τομέα μεταφορών και ενέργειας.
<P>
Αυτές θα αποτελούσαν εργασίες με μέλλον και αντιλαμβάνομαι την απουσία όλων αυτών των πραγμάτων στις εδώ υποβληθείσες προτάσεις. Λυπούμαι πολύ γι' αυτό. Βλέπω μεν την καλή διάθεση της Επιτροπής, αλλά αυτή από μόνη της δεν αρκεί ακόμη για να μας φέρει στο σωστό δρόμο!

<SPEAKER ID=27 LANGUAGE="EN" NAME="Ewing">
Κύριε Πρόεδρε, όσον αφορά τη χάραξη ή την προσπάθεια χάραξης ενεργειακής πολιτικής, συμφωνώ απόλυτα με την κ. Bloch von Blottnitz ότι πρέπει να έχουμε αυτή τη μοναδική, συντονισμένη νομική βάση και - θα πρότεινα - έναν Επίτροπο που θα αναλάβει το θέμα. Κάτι τέτοιο θα ήταν πολύ λογικό.
<P>
Λέγεται ότι η ελευθέρωση θα είχε ως αποτέλεσμα τη μείωση της τιμής των καυσίμων. Ωστόσο, αντιμετωπίζω με δυσπιστία την επίτευξη ενός τέτοιου αποτελέσματος στο κράτος μέλος απ' όπου κατάγομαι, υπό την παρούσα κυβέρνηση. Η εξάρτηση από τους φόρους είναι εντυπωσιακή και θα είναι ακόμη μεγαλύτερη μέχρι το 2020. Ένας ομιλητής ανέφερε συνολικά 70 % ενεργειακής εξάρτησης: πετρέλαιο 90 %, άνθρακας 80 %, φυσικό αέριο 40 %. Ένας άλλος ομιλητής επεσήμανε ότι θα πρέπει να βασιστούμε στις εισαγωγές από ιδιαίτερα ασταθείς χώρες, γεγονός που πρέπει να μας ανησυχεί.
<P>
Όσον αφορά τις ανανεώσιμες μορφές ενέργειας, οι δυνατότητες είναι πολλές αλλά πολύ λίγα χρήματα είναι διαθέσιμα και ελάχιστες προσπάθειες καταβάλλονται στην κατεύθυνση αυτή. Στο Ηνωμένο Βασίλειο, η δύναμη του πυρηνικού λόμπι κατόρθωσε να σταματήσει ένα εξαιρετικό πρόγραμμα υδροηλεκτρικής ενέργειας. Το Συμβούλιο Υδροηλεκτρικής Ενέργειας κατείχε μεγάλη έκταση γης για την υλοποίηση περισσότερων προγραμμάτων αλλά και αυτό τελείωσε. Το πυρηνικό λόμπι απεδείχθη υπερβολικά ισχυρό. Στη συνέχεια, υπήρχε ένα θαυμάσιο πρόγραμμα από τον καθηγητή Salter του πανεπιστημίου του Εδιμβούργου. Εφηύρε κάτι που ονομάστηκε Salter's Duck, ένα οικονομικό μέσο παραγωγής ενέργειας από τα κύματα. Το μέρος από το οποίο κατάγομαι είναι κατάλληλο για μια τέτοια ενέργεια όπως και για την αιολική ενέργεια που έχει ελάχιστα αναπτυχθεί - η Δανία θα μπορούσε να αποτελέσει πρότυπο στον τομέα της ανάπτυξης της αιολικής ενέργειας. Το Salter's Duck κατέρρευσε εξαιτίας της πυρηνικής βιομηχανίας που ισχυρίστηκε ότι δεν θα ήταν αποτελεσματικό.
<P>
Πέρυσι, η Πυρηνική Επιθεώρηση του Ηνωμένου Βασιλείου πέρασε 136 μέρες στο Dounreay, στην περιφέρειά μου. Με τους κατάλληλους υπολογισμούς, προκύπτει ότι κάθε επιθεωρητής έπαιρνε 5.000 λίρες τη μέρα. Εξέφρασαν 23 σοβαρές επικρίσεις του Dounreay. Μη στέλνετε λοιπόν τα αποβλητά σας στο Dounreay με την πεποίθηση ότι θα διατεθούν με ασφάλεια.
<P>
Πρόσφατα, η Βουλή των Κοινοτήτων πληροφορήθηκε μετά το επεισόδιο ότι το Dounreay είχε πάρει απόβλητα από τη Γεωργία για το συμφέρον της ασφάλειας στην Ευρώπη. Αποδείχτηκε ότι, όταν έφτασαν εκεί, η άδεια επανεπεξεργασίας είχε ανακληθεί από την Πυρηνική Επιθεώρηση, η οποία είχε περάσει 136 μέρες διαμαρτυρόμενη για τις απορρίψεις στη θάλασσα, σε φρέαρ αποβλήτων και στη γη. Η Ειδική Εξεταστική Επιτροπή Εμπορίου και Βιομηχανίας της Βουλής των Κοινοτήτων επέκρινε την κουλτούρα της μυστικότητας.
<P>
Επανερχόμενος στο Salter's Duck, ο Tony Benn ήταν υπουργός Ενέργειας και παραδέχτηκε ότι είχε παραπλανήσει τη Βουλή των Κοινοτήτων σχετικά με το γεγονός ότι η πυρηνική ενέργεια είναι ασφαλής, οικονομική και μη στρατιωτικής χρήσης. Προέκυψε στη συνέχεια ότι τον Ιούνιο του έτους αυτού, η κυβέρνηση παραδέχτηκε ότι είχε στείλει 73 κιλά οπλικού υλικού στο Aldermaston για στρατιωτικούς σκοπούς. Αυτή η μυστικότητα πρέπει να σταματήσει. Σας παρακαλώ να μην αφήσετε τις κυβερνήσεις σας να στέλνουν απόβλητα στο Dounreay. Δεν μας επιτρέπεται να τα επανεπεξεργαστούμε.

<SPEAKER ID=28 LANGUAGE="DA" NAME="Sandbζk">
Κύριε Πρόεδρε, υπάρχει ανάγκη για ριζική αλλαγή πορείας στην ενεργειακή πολιτική της ΕΕ, η οποία θα έχει ως στόχο την ταχύτερη δυνατή μετάβαση στην αειφορία, με την έννοια ότι οι ανανεώσιμες μορφές ενέργειας θα καταστούν ο κατεξοχήν στόχος της ενεργειακής πολιτικής και οι τιμές της ενέργειας θα αντανακλούν ξεκάθαρα το πραγματικό περιβαλλοντικό κόστος. Χωρίς έναν τέτοιο στόχο το πρόγραμμα πλαίσιο στερείται το απαραίτητο όραμα. Πέρα από τη μηδενική συμβολή τους στις εκπομπές CO2 , οι ανανεώσιμες μορφές ενέργειας παρέχουν μακρόπνοη ασφάλεια εφοδιασμού και αποσοβούν την απειλή από γεωπολιτικής άποψης.
<P>
Η δανική εμπειρία δείχνει προς την ίδια κατεύθυνση. Τα θετικά αποτελέσματα προέκυψαν από το γεγονός ότι παρασχέθηκαν σταθερές δυνατότητες ανάπτυξης σε ιδιωτικές λαϊκές πρωτοβουλίες με καθησυχαστικά οικονομικά πλαίσια για τους καταναλωτές χωρίς την εμπλοκή του κράτους. Οι οδηγίες, η κεντρική διαχείριση και η απελευθέρωση αποτελούν για την ακρίβεια εν δυνάμει απειλή εναντίον της σταθερής ανάπτυξης της χρήσης ανανεώσιμης ενέργειας. Τουναντίον, υπάρχει ανάγκη για μια πολύπλευρη συμβολή, όπου οι ενεργειακές λύσεις του μέλλοντος θα προκύπτουν από τοπικές πρωτοβουλίες, τόσο από φερέγγυες ομάδες καταναλωτών όσο και από μικρότερα ιδρύματα και επιχειρήσεις, ενώ οι υφιστάμενες βαριές απαιτήσεις σε διοίκηση και η ουσιαστική αυτοχρηματοδότηση των ενεργειακών προγραμμάτων έχουν οδηγήσει σε μια συγκέντρωση στα καθιερωμένα ιδρύματα και τις επιχειρήσεις με δυνατό κεφάλαιο, οι οποίες δεν έχουν ανάγκη από επιδοτήσεις. Ένα πρόγραμμα πλαίσιο δημιουργημένο βάσει αυτών των κατευθυντήριων γραμμών το καλωσορίζω, και συνιστώ ένθερμα να στηρίξουμε τις πράσινες τροπολογίες ενάντια στην ατομική ενέργεια, ειδικά δε την τροπολογία 17.

<SPEAKER ID=29 LANGUAGE="FR" NAME="Lataillade">
Κύριε Πρόεδρε, αγαπητοί συνάδελφοι, ο συνάδελφός μας Alain Pompidou, συντονιστής της Ομάδας Ένωση για την Ευρώπη στους τομείς που συζητάμε, απουσιάζει και σας παρακαλώ να τον συγχωρήσετε.
<P>
Εγώ, λοιπόν, θα εκφράσω τη θέση της Ομάδας μας σε αυτή την κοινή συζήτηση που αφορά την ενέργεια. Αρχικά, θα ήθελα να υπογραμμίσω τις τρεις κατευθύνσεις στις οποίες απαντά το πρόγραμμα πλαίσιο στον τομέα της ενέργειας, που θεσπίζεται για μία πενταετή περίοδο (1998-2002) και που στοχεύει στη διαφάνεια, στη συνοχή και στον συντονισμό των δράσεων της Ευρωπαϊκής Ένωσης, συνδράμοντας έτσι στην ασφάλεια του εφοδιασμού, στην ανταγωνιστικότητα και στην προστασία του περιβάλλοντος.
<P>
Το πρόγραμμα πλαίσιο βασίζεται σε τρεις θεμελιώδεις στόχους: εξασφάλιση μίας σταθερής νομικής βάσης για τις δράσεις της Ένωσης, ενίσχυση του συντονισμού όλων των δράσεων που εμπίπτουν στις αρμοδιότητες της υπεύθυνης για την ενέργεια Γενικής Διεύθυνσης της Επιτροπής, καθιέρωση ενός νέου πλαισίου συντονισμού για τις ενεργειακές δράσεις, που αναλαμβάνονται στα πλαίσια άλλων κοινοτικών πολιτικών όπως τα διαρθρωτικά ταμεία, τα προγράμματα εξωτερικής βοήθειας ή τα προγράμματα στον τομέα της έρευνας. Η Ομάδα μας θα στηρίξει τις προτάσεις του εισηγητή που έχουν ως πρώτο στόχο την εξασφάλιση μίας πιο στενής παρακολούθησης της εφαρμογής της οδηγίας του 1996 για την ηλεκτρική ενέργεια και της οδηγίας του 1998 για το φυσικό αέριο, κατά τρόπο ώστε να εξασφαλιστεί η πλήρης επιτυχία της εσωτερικής αγοράς ενέργειας, τόσο προς το συμφέρον των ευρωπαϊκών εταιρειών όσο και των νοικοκυριών.
<P>
Κατά δεύτερον, θα στηρίξουμε τις προτάσεις που στοχεύουν στην υπογράμμιση του ρόλου που θα άξιζε να διαδραματίσει το πρόγραμμα πλαίσιο για την ενέργεια προς όφελος της διαδικασίας διεύρυνσης. Τέλος, κατά τρίτον, θα στηρίξουμε τις προτάσεις που στοχεύουν στην αύξηση της διαφάνειας της παρακολούθησης, υπογραμμίζοντας το γεγονός ότι οι δημοσιονομικές πιστώσεις που διατίθενται για το πρόγραμμα-πλαίσιο για την ενέργεια θα πρέπει να είναι επαρκείς για να ανταποκρίνονται στις προκλήσεις της επόμενης δεκαετίας.
<P>
Επιπλέον, ο συνάδελφός μας Van Velzen επέτρεψε τη βελτίωση του προγράμματος ETAP με τις τροπολογίες που αποσκοπούν στην ενίσχυση των αναλύσεων των προοπτικών και της παρακολούθησης της αγοράς προς δύο κατευθύνσεις: η πρώτη αφορά τη σταδιακή απελευθέρωση της αγοράς της ηλεκτρικής ενέργειας και του φυσικού αερίου, η δεύτερη είχε ως σκοπό την κατοχύρωση μίας μεγαλύτερης ασφάλειας του ενεργειακού εφοδιασμού. Το πρόγραμμα SURE στοχεύει στην κατοχύρωση της ασφάλειας της μεταφοράς ραδιενεργών υλικών, κυρίως εν όψει της διεύρυνσης προς τις χώρες που συμμετέχουν ήδη στο πρόγραμμα TACIS. Το υποστηρίζουμε. Όσον αφορά την έκθεση του κ. Andrι Soulier, είναι αξιέπαινη γιατί εξασφάλισε για την περίοδο 1998-2002 τη διεθνή συνεργασία στον τομέα της ενεργειακής πολιτικής, χάρη στη διατήρηση του προγράμματος SYNERGY που υποστηρίζουμε ανεπιφύλακτα.

<SPEAKER ID=30 LANGUAGE="FR" NAME="Pinel">
Κύριε Πρόεδρε, είναι προφανώς καλό να επιτυγχάνουμε ένα πολύ υψηλό επίπεδο ασφάλειας στον τομέα της πυρηνικής ενέργειας, όπως και σε κάθε άλλο τομέα. Νομίζω ότι ο τομέας της πυρηνικής ενέργειας στη Γαλλία, που διαθέτει ένα υψηλό επίπεδο αξιοπιστίας, πρέπει να χρησιμεύει ως αναφορά. Εντούτοις, θα ήθελα να σκεφτούμε λίγο περισσότερο την ουσία του ζητήματος που λέγεται ενέργεια. Ανήκω στη μερίδα των ανθρώπων που πιστεύουν ότι ο τομέας της πυρηνικής ενέργειας, όποιο και να είναι το επίπεδο ασφάλειας που τηρείται, είναι πραγματικά η δαμόκλειος σπάθη που επικρέμεται πάνω από τα κεφάλια μας.
<P>
Υπάρχουν πολλές μορφές κινδύνων. Μερικές είναι το αντικείμενο συχνών συζητήσεων, άλλες, περιέργως, αποσιωπούνται: ο κίνδυνος από τον ανθρώπινο παράγοντα, φυσικά, που συνεπάγεται ότι ένα λάθος χειρισμού θα προκαλεί μία καταστροφή όπως στο Τσερνομπίλ, ο τεχνολογικός κίνδυνος που συνδέεται με την παλαιότητα των μηχανημάτων. Ποιος μας λέει ότι οι διάδοχοί μας, υπεύθυνοι πολιτικοί, σε 20 ή 40 χρόνια, θα έχουν τη σύνεση να ανανεώσουν τους πυρηνικούς εξοπλισμούς; Ιδιαίτερα σε περίπτωση σοβαρής και χρόνιας οικονομικής κρίσης. Ο κίνδυνος της τρομοκρατίας που δεν είναι ανύπαρκτος και, τέλος, ο κίνδυνος του πολέμου, για τον οποίο δεν μιλάμε ποτέ.
<P>
Εξηγήστε μου, αγαπητοί συνάδελφοι, σε περίπτωση πολεμικής σύγκρουσης, ποιοι θα ήταν οι πρώτοι στόχοι ενδεχόμενων πυραύλων; Τα κέντρα παραγωγής ενέργειας, φυσικά, και συνεπώς οι πυρηνικοί σταθμοί. Όλοι οι πυρηνικοί σταθμοί μπορεί συνεπώς να καταστραφούν, όποια και να είναι η αξιοπιστία τους. Εξάλλου, εδώ και καιρό έχουμε παραδεχθεί ότι δεν υπάρχει μηδενικός κίνδυνος.
<P>
Το συμπέρασμα μου φαίνεται προφανές: πρέπει να εγκαταλείψουμε, σταδιακά βέβαια, αλλά πρέπει να εγκαταλείψουμε την πυρηνική ενέργεια.

<SPEAKER ID=31 LANGUAGE="EN" NAME="McNally">
Κύριε Πρόεδρε, συγχαρητήρια στους εισηγητές και στον Επίτροπο Παπουτσή του οποίου το καθήκον στη συγκεκριμένη περίπτωση δεν ήταν εύκολο. Ποτέ τα καθήκοντά του δεν είναι εύκολα, δεδομένου ότι οι επιπτώσεις της ενέργειας αφορούν πολλές κοινοβουλευτικές επιτροπές.
<P>
Υπήρξε ιδιαίτερα ενδιαφέρουσα η έκφραση τόσης συναίνεσης σήμερα το πρωί. Αισθάνομαι πολύ Ευρωπαίος τώρα που άκουσα σχεδόν την ίδια ομιλία σε 11 διαφορετικές γλώσσες, αν και με μερικές διαφορές έμφασης και με σαφώς διαφορετικές απόψεις σε πυρηνικά θέματα.
<P>
Εκφράζουμε την ικανοποίησή μας για το πρόγραμμα πλαίσιο. Παρέχει ένα είδος νομικής βάσης. Δεδομένου ότι τα δύο τελευταία χρόνια ασχολήθηκα με τον προϋπολογισμό των ενεργειακών προγραμμάτων, έχω επίγνωση της έλλειψης αυτής. Μας παρέχει τη νομική βάση για μια καθορισμένη περίοδο αν και έχω τις ίδιες επιφυλάξεις με τον κ. Linkohr σχετικά με την έλλειψη ομοιόμορφης νομικής βάσης. Ο προϋπολογισμός είναι ανεπαρκής.
<P>
Και εγώ εκφράζω τη λύπη μου, όπως και κάποιοι προηγούμενοι ομιλητές, σχετικά με την αποτυχία των κρατών μελών να συμπεριλάβουν κεφάλαιο για την ενέργεια κατά τις συζητήσεις του Αμστερνταμ. Υπάρχουν πολύ περισσότερες πτυχές στον τομέα της ενέργειας από τις περιβαλλοντικές πτυχές. Ο κ. Adam επεσήμανε με σαφήνεια τις εξαγωγικές δυνατότητες της τεχνολογίας άνθρακα. Μου αρέσει η φράση του «αντιρρυπαντική και αποδοτική» (lean and clean). Ίσως δεν μεταφράζεται καλά σε όλες τις γλώσσες, όμως στα αγγλικά ηχεί πολύ ωραία.
<P>
Δεν περιλαμβάνονται όλες οι πτυχές της ενέργειας στο πλαίσιο αυτό. Λείπουν ορισμένες πτυχές της Ευρατόμ καθώς και η ενέργεια, τα διαρθρωτικά ταμεία, το MEDA και ευρείες πτυχές των προγραμμάτων PHARE και TACIS. Η αναπτυξιακή βοήθεια, η γεωργία, οι μεταφορές και η φορολογία έχουν επιπτώσεις στην ενέργεια. Εάν πρόκειται να πραγματοποιηθεί αναδιάρθρωση των επιτροπών στο Κοινοβούλιο, ας μην πέσουμε στην παγίδα και πιστέψουμε ότι μια Επιτροπή Περιβάλλοντος θα μπορούσε ενδεχομένως να εξετάσει όλες τις πτυχές της ενέργειας. Έχουμε ανάγκη αρκετά περίπλοκων συζητήσεων για την ενέργεια σε περίπτωση οποιασδήποτε αναδιάρθρωσης, το οποίο θα ήταν μάλιστα αρκετά ενδιαφέρον ως ιδέα.
<P>
Ανέφερα προηγουμένως ότι η Συνθήκη Ευρατόμ υπήρξε ένα πολύ αποτελεσματικό μέσο προώθησης της πυρηνικής ενέργειας, στο σημείο αυτό όμως οι απόψεις διαφέρουν. Έχουμε ανάγκη μιας διακυβερνητικής συμφωνίας που να μας δίνει κάτι ανάλογο στον τομέα των ανανεώσιμων πηγών ενέργειας και της εξοικονόμησης ενέργειας. Σας υπέβαλα τις προτάσεις μου. Ίσως το «κεφάλαιο» να είναι καλύτερος όρος από τη «συνθήκη» και σίγουρα ευκολότερα επιτεύξιμο. Ελπίζω ότι ο Επίτροπος θα εργαστεί στον τομέα αυτόν. Θα του παράσχουμε σύντομα τα μέσα που θα τον ενθαρρύνουν να προσφέρει έργο επί τη βάσει αυτή.
<P>
Είμαι ικανοποιημένος με το γεγονός ότι μέρος από το έργο της Ευρατόμ ενσωματώνεται τώρα σε ολοκληρωμένο ενεργειακό πλαίσιο, ούτως ώστε μια επιτροπή διαχείρισης να περικλείει τις δράσεις του SURE. Τούτο θα πρέπει να συνεχιστεί και να ενθαρρυνθεί. Είναι παράλογο να υπάρχουν δύο ξεχωριστές Συνθήκες σε έναν τόσο θεμελιώδη και περίπλοκο τομέα όπως η ενέργεια.

<SPEAKER ID=32 LANGUAGE="FI" NAME="Matikainen-Kallstrφm">
Αξιότιμε κύριε Πρόεδρε, βρισκόμαστε μπροστά σε μεγάλες προκλήσεις. Την ίδια στιγμή που σχεδιάζουμε την διεύρυνση προς ανατολάς, η ενεργειακή εξάρτηση από τις εισαγωγές αυξάνεται. Πρέπει να στοχεύουμε στο να εξασφαλιστεί η ασφάλεια του εφοδιασμού. Θεωρώ ότι η πρώτη μας προτεραιότητα αφορά την ανάπυξη εξίσου υψηλών προδιαγραφών ασφάλειας για όλους τους σταθμούς πυρηνικής ενέργειας, καθώς και για τις μεταφορές ραδιενεργών υλικών. Αυτές οι απαιτήσεις θα πρέπει επίσης να συνδυαστούν με τις ενταξιακές διαπραγματεύσεις. Οι στόχοι που θέτει η Συνθήκη για τον Ενεργειακό Χάρτη σχετικά με τους όρους συνεργασίας μεταξύ της Ανατολικής Ευρώπης και της Ένωσης στα ζητήματα του τομέα ασφάλειας, του περιβάλλοντος και της ενέργειας, πρέπει να εκπληρωθούν.
<P>
Η πρόσθετη αξιοποίηση της συνδυασμένης παραγωγής θερμότητας και ηλεκτρικής ενέργειας αποτελεί εναν αποτελεσματικό τρόπο να προσεγγίσουμε τους στόχους που τεθήκαν στο Κυότο και να επηρρεάσουμε θετικά την περιβαλλοντική πολιτική της ΕΕ. Με αυτόν τον τρόπο στα κράτη μέλη της Ένωσης θα προωθηθεί βραχυπρόθεσμα και μεσοπρόθεσμα η χρήση της ενέργειας με μια ευνοϊκή σχέση κόστους ωφέλειας. Η χρήση της συμπαραγωγής συνδέεται ισχυρά με τους εθνικούς στόχους των διαφόρων κρατών μελών, όμως παρ' όλα αυτά χρειάζεται να επενδύσουμε στο θέμα και στο επίπεδο της Κοινότητας. Η Ένωση θα έπρεπε να στοχεύει στην προώθηση της συμπαραγωγής συνολικά, αφήνοντας την απόφαση για το πιό ανταγωνιστικό καύσιμο στην αγορά. Εάν ο στόχος είναι η μείωση των αερίων του θερμοκηπίου, οι μόνες λύσεις που μπορούν να γίνουν αποδεκτές ως βασικές ενεργειακές πηγές είναι η πυρηνική ενέργεια και οι ανανεώσιμες μορφές ενέργειας.

<SPEAKER ID=33 LANGUAGE="SV" NAME="Lindqvist">
Κύριε Πρόεδρε, κατά την άποψή μου έχουμε μπροστά μας δύο μεγάλους κοινωνικούς στόχους στον τομέα της ενέργειας. Ο πρώτος είναι να δώσουμε κίμητρα για μακροπρόθεσμα βιώσιμες και φιλικές προς το περιβάλλον πηγές ενέργειας, πρωτίστως αυτές που προέρχονται από το βιολογικό βασίλειο, π.χ. καύσιμα από ξύλο, σφαιρίδια από πεπιεσμένο ροκανίδι, μπρικέτες πεπιεσμένης τύρφης και βιοαέριο, ώστε, κατ' αυτόν τον τρόπο, να παράγουμε βιώσιμες πηγές ενέργειας. Ο δεύτερος είναι η σταδιακή κατάργηση της πυρηνικής ενέργειας, του πετρελαίου και του άνθρακα που μακροπρόθεσμα δεν είναι βιώσιμα.
<P>
Είναι σημαντικό να γίνουν όλα αυτά σε φάσεις, ώστε εμείς, που είμαστε εκλεγμένοι, να δώσουμε κίνητρα για την κατάργηση της πυρηνικής ενέργειας καθώς και των ορυκτών καυσίμων πετρέλαιο και άνθρακα, ώστε να δωθούν στην αγορά τα κίνητρα που είναι αναγκαία για να προσανατολιστεί στις ανανεώσιμες πηγές ενέργειας. Αν γίνει αυτό με τον σωστό τρόπο και με σθένος θα μπορέσουμε, μακροπρόθεσμα, να δώσουμε κίνητρα για μία βιώσιμη αγορά ενέργειας με φιλικά προς το περιβάλλον καύσιμα για τις μελλοντικές γενεές.

<SPEAKER ID=34 LANGUAGE="SV" NAME="Holm">
Κύριε Πρόεδρε, οι λέξεις που ακούγονται εδώ από τους ομιλητές είναι περιβάλλον, μακροπρόθεσμη οπτική, ασφαλές και βιώσιμο σύστημα ενέργειας και ότι αυτά είναι που πρέπει να δημιουργηθούν. Αυτό πρέπει βέβαια να σημαίνει επίσης ότι σήμερα οι περισσότεροι εδώ θα ψηφίσουν υπέρ των προτάσεων τροπολογίας των Πρασίνων, διότι ως βάση έχουν ακριβώς τα συστατικά περιβάλλον, βιωσιμότητα, ασφάλεια και μακροπρόθεσμη οπτική.
<P>
Στη Σουηδία θα αρχίσουμε να καταργούμε τώρα την πυρηνική ενέργεια. Επίσης στη Γερμανία, σε συνάρτηση με τη συγκρότηση της νέας κυβέρνησης, η πυρηνική ενέργεια θα καταργηθεί σταδιακά και εκεί. Η ΕΕ πρέπει να προσαρμοστεί τότε στην πραγματικότητα και να δείξει λίγη εμπιστοσύνη στο μέλλον. Ο εναγκαλισμός της ΕΕ με τη βιομηχανία της πυρηνικής ενέργειας δεν μπορεί να συνεχίζεται επ' άπειρον, αλλά, η ΕΕ πρέπει να αποδεσμευτεί και να δώσει βάρος στην ανάπτυξη και στο μέλλον καθώς και στις ανανεώσιμες πηγές ενέργειας. Σ' αυτές, όμως, δεν ανήκουν ούτε η πυρηνική ενέργεια, ούτε το πετρέλαιο ούτε ο άνθρακας.
<P>
Γι' αυτό ελπίζω ότι οι περισσότεροι εδώ θα στηρίξουν την κ. Bloch von Blottnitz η οποία, εκ μέρους της Ομάδας των Πρασίνων, υπέβαλε αυτές τις προτάσεις τροπολογίας για την αναγκαιότητα της σταδιακής κατάργησης της πυρηνικής ενέργειας.

<SPEAKER ID=35 LANGUAGE="NL" NAME="Blokland">
Πρόεδρε, τα πράγματα στον ενεργειακό τομέα είναι εντελώς ρευστά. Οι αγορές φυσικού αερίου και ηλεκτρισμού έχουν ελευθερωθεί ακόμη περισσότερο. Στο μέλλον θα εξαρτώμεθα ολοένα και περισσότερο από ενεργειακές πηγές εκτός Ευρωπαϊκής Ένωσης. Για το λόγο αυτό είμαστε θερμοί υποστηρικτές της εξοικονόμησης ενέργειας και της περαιτέρω προαγωγής εναλλακτικών μορφών ενέργειας. Πρέπει να καταβληθεί κάθε δυνατή προσπάθεια για να αυξηθεί το συγκριτικό μερίδιο των ανανεώσιμων μορφών ενέργειας. Προκειμένου το μερίδιο αυτό να ανέλθει το 2020 σε 12 % ή ακόμη και σε 15 %, πρέπει να ληφθούν συμπληρωματικά μέτρα στους τομείς της φορολογικής και της γεωργικής πολιτικής. Επίσης, πρέπει να προαχθεί η έρευνα για τη βελτίωση και την περαιτέρω ανάπτυξη της χρήσης ηλιακής ενέργειας.
<P>
Ο συντονισμός και η ολοκλήρωση μέσω ενός προγράμματος πλαισίου επιβάλλεται για τον καλύτερο συντονισμό των διαφόρων ενεργειακών προγραμμάτων. Είναι καλό που με το προτεινόμενο πρόγραμμα πλαίσιο παρακολουθούνται ενεργά και όσο το δυνατό περισσότερο οι εξελίξεις μαζί με τις αναλύσεις και τις προγνώσεις. Όσον αφορά τις δραστηριότητες στον πυρηνικό τομέα, νομίζω ότι δεν μπορούμε ποτέ να είμαστε αρκετά επιφυλακτικοί. Όσο υπάρχουν καλές προοπτικές για την ανάπτυξη εναλλακτικών πηγών ενέργειας, οι οποίες είναι επιπλέον ασφαλέστερες και δημιουργούν απόβλητα που είναι λιγότερο προβληματικά, αυτές έχουν την προτίμησή μας. Συμφωνούμε με τον εισηγητή όσον αφορά τη συμμετοχή των υποψηφίων κρατών μελών στην προσπάθεια για τη βελτίωση της πυρηνικής ασφάλειας.

<SPEAKER ID=36 LANGUAGE="DE" NAME="Kronberger">
Κύριε Πρόεδρε, η απόφαση για τη μελλοντική χρήση ενέργειας στην Ευρώπη αποτελεί ένα από τα κρισιμότερα ζητήματα που καλείται να αντιμετωπίσει η ΕΕ. Έχω την αίσθηση ότι η Επιτροπή δεν έχει αναγνωρίσει ακόμα πλήρως τη σπουδαιότητα του ζητήματος της ενέργειας. Μπορούμε βέβαια να διακρίνουμε κάποια αξιέπαινα ξεκινήματα όπως π.χ. η αναγγελία της επιβολής της Λευκής Βίβλου για ανανεώσιμες πηγές ενέργειας. Η αλλαγή στον τομέα της ενέργειας δεν μπορεί όμως να συντελεσθεί με το πρόγραμμα ALTENER II που στερείται σχεδόν ολοσχερώς χρηματοδοτικών πόρων.
<P>
Υπάρχουν πέντε λόγοι για αυτήν την αλλαγή στον τομέα της ενέργειας. Οι περιβαλλοντικοί λόγοι είναι σαφείς. Είναι όμως και οι λόγοι για τη δημιουργία θέσεων εργασίας, οι λόγοι για τη φειδωλή διαχείριση των πόρων, καθώς επίσης και οι λόγοι για την αγορά των εξαγωγών την οποία δεν πρέπει να παραδώσουμε στην Ιαπωνία και τις Ηνωμένες Πολιτείες. Το σημαντικότερο σημείο είναι το εξής: τη στιγμή αυτή διεξάγονται πόλεμοι για την εξασφάλιση ενεργειακών πόρων και με την μείωση αυτών των ενεργειακών πόρων οι πόλεμοι αυτοί θα αυξηθούν. Η πυρηνική ενέργεια δεν αποτελεί ασφαλώς τη λύση.
<P>
Μόλις τις τελευταίες εβδομάδες πληροφορηθήκαμε τα προβλήματα με τους αντιδραστήρες στη Γαλλία, την κατ' εξοχήν πυρηνική δύναμη, όπου δεν υφίστατο ούτε καν η ασφάλεια του ενεργειακού εφοδιασμού. Χθες έφθασε από το Τσερνομπίλ η φρικιαστική είδηση ότι είναι πιθανό να συμβεί ένα σοβαρότερο δυνατό ατύχημα στον πυρηνικό αυτό σταθμό απ' ότι το 1986. Ως εκ τούτου, οι τροπολογίες της κ.Bloch von Blottnitz συνιστούν μία αποφασιστικής σημασίας διόρθωση αυτού του προγράμματος.

<SPEAKER ID=37 LANGUAGE="DE" NAME="Graenitz">
Κύριε Πρόεδρε, ας μου επιτραπεί να ξεκινήσω ευχαριστώντας τους εισηγητές για την εργασία τους· θα ήθελα να επικεντρωθώ σε δύο σημεία.
<P>
Αφενός είναι η νομική βάση. Όπως ανέφεραν μερικοί από τους αγορητές που προηγήθηκαν, είναι πολύ καλό το γεγονός ότι με το πολυετές αυτό πρόγραμμα για την ενέργεια δημιουργήσαμε μία νομική βάση τουλάχιστον για ένα διάστημα πέντε ετών. Φρονώ όμως πως αυτό δεν αποτελεί παρά ένα δεκανίκι που βοηθά για ένα διάστημα. Αυτό που χρειαζόμαστε πραγματικά είναι η συμπερίληψη ενός ενεργειακού κεφαλαίου στη Συνθήκη στο οποίο να περιλαμβάνονται όλες οι μορφές ενέργειας, ούτως ώστε να υπάρξει μία ισότητα ευκαιριών μεταξύ τους και να μην έχουμε, όπως τώρα, μία κατά πολύ μεγαλύτερη προώθηση και προτίμηση της πυρηνικής ενέργειας εν σχέσει με τις άλλες μορφές.
<P>
Είμαι της άποψης ότι με ένα τέτοιο ενεργειακό κεφάλαιο θα μπορούσαμε να λύσουμε πολύ πιο εύκολα και αυτό στο οποίο αναφέρθηκε ο κ. van Velzen, δηλαδή τη δημιουργία ενός κοινοτικού κεκτημένου στον τομέα αυτό με ενιαία πρότυπα και προδιαγραφές για τον τρόπο που πρέπει να διαμορφωθούν ορισμένοι σταθμοί παραγωγής ενέργειας - και δεν ομιλώ μόνο για τα πυρηνικά εργοστάσια - και για τη μορφή που πρέπει να έχουν τα μέτρα ασφαλείας. Με αυτό θα μπορούσαμε επίσης να συμβάλλουμε σε μία βελτίωση της διαφάνειας των δαπανών στην κοινή αγορά ηλεκτρικής ενέργειας. Ένας σταθμός παραγωγής ενέργειας που μετατρέπει ανανεώσιμες ενέργειες σε ηλεκτρικό ρεύμα θα χρειασθεί σε περίπτωση ανάγκης το τοπικό πυροσβεστικό σώμα. Ένα πυρηνικό εργοστάσιο χρειάζεται πλήθος μέτρων ασφαλείας, και σε περίπτωση ατυχήματος είναι πολύ πιθανό να καταστεί ακατοίκητη μία ολόκληρη περιοχή.
<P>
Το δεύτερο θέμα που θα ήθελα να αναφέρω είναι η αναγκαιότητα της ύπαρξης μιας διαρκούς ενεργειακής πολιτικής ώστε να επιτευχθεί ο στόχος της Διάσκεψης του Κυότο. Εδώ σε αυτήν την έκθεση δεν μπορούμε να αρκεστούμε σε λόγια του αέρα. Αλλιώς δεν θα επιτύχουμε το στόχο του Κυότο και θα χάσουμε και κάτι ακόμα, δηλαδή έναν προσανατολισμό της ευρωπαϊκής μας οικονομίας προς μία σύγχρονη συνείδηση που θα διέπεται από τη φροντίδα για το περιβάλλον, το κλίμα και τη φειδωλή διαχείριση των πόρων. Επειδή οι Αμερικανοί σκέφτονται πολύ βραχυπρόθεσμα και δεν έχουν αντιληφθεί ακόμα το γεγονός ότι μία προσαρμογή της οικονομίας σε μέτρα εξοικονόμησης ενέργειας, στη χρήση εναλλακτικών μορφών ενεργείας, είναι πολύ πιο προσοδοφόρα απ' ότι στοιχίζει αυτό την πρώτη στιγμή, εμείς ως Ευρωπαίοι έχουμε εδώ την ευκαιρία όχι μόνο να προχωρήσουμε λέγοντας πως θέλουμε να προστατεύσουμε το περιβάλλον, αλλά και να εισάγουμε με αυτό καινοτομίες στη δική μας βιομηχανία. Σε περιόδους έλλειψης πόρων η ανάγκη για καινοτομίες υπήρξε πάντα πολύ μεγαλύτερη απ' ότι σε άλλες όπου μπορούσε κανείς να σκορπίσει τους πόρους με τα δύο χέρια χωρίς να είναι υποχρεωμένος να σκέπτεται με ποιον τρόπο χρησιμοποιούνται η ενέργεια και οι άλλες πηγές.
<P>
Επιτρέψτε μου να τελειώσω με μία φράση την οποία έχω ήδη πει εδώ σε αυτό το Σώμα επί τη ευκαιρία της ψήφισης του Auto-Oil. Σύγχρονη βιομηχανική πολιτική σημαίνει και περιβαλλοντική πολιτική, και για την καλύτερη ανάπτυξη της Ένωσης πρέπει να αφήσουμε να εισχωρήσει στην περιβαλλοντική πολιτική η ενεργειακή.

<SPEAKER ID=38 LANGUAGE="PT" NAME="Vaz da Silva">
Κύριε Πρόεδρε, η ένταξη μέσα σε ένα πρόγραμμα πλαίσιο μιας σειράς διασκορπισμένων δράσεων, που σήμερα εντάσσονται στους τομείς των μελετών και αναλύσεων επί θεμάτων διεθνούς συνεργασίας, των ανανεώσιμων μορφών ενέργειας, της ενεργειακής αποδοτικότητας, της αποδοτικής χρήσης των στερεών καυσίμων και της πυρηνικής ασφάλειας, ανταποκρίνεται σαφέστατα στη χάραξη μιας ενδεδειγμένης στρατηγικής για την ανάπτυξη του συγκεκριμένου τομέα.
<P>
Επειδή οι εκθέσεις van Velzen, Soulier και Adam, αντιστοίχως, ασχολούνται εξαντλητικά, και μάλιστα πολύ καλά, με το καθένα από τα αναφερόμενα προγράμματα, δεν μου μένει παρά να ευχηθώ να ενταχθούν όλα τα προγράμματα που εφαρμόζονται σήμερα, συμπεριλαμβανομένων των ALTENER και SAVE, στο πρώτο πρόγραμμα πλαίσιο για τον τομέα της ενέργειας, αν και γνωρίζω ότι υπάρχουν στο Συμβούλιο μερικοί που δεν το επιθυμούν.
<P>
Εν πάση περιπτώσει, τα εν λόγω προγράμματα, είτε εντός είτε εκτός προγράμματος πλαισίου, θα πρέπει να συνεχίσουν να διαθέτουν ενισχυμένο προϋπολογισμό, μιας και απέχουμε ακόμη πολύ από την επίτευξη της σύγκλισης σε αυτά τα θέματα και διότι στην Ευρώπη η συνοχή, πέρα από οικονομική και κοινωνική, θα πρέπει επίσης να αφορά τον ενεργειακό τομέα.
<P>
Από την άλλη, η ενεργειακή πολιτική της Ένωσης οφείλει να είναι προικισμένη με αρκετή σαφήνεια και δύναμη ώστε να μπορεί να υπερισχύσει των ομάδων οικονομικών συμφερόντων του τομέα των πυρηνικών. Ολοκληρώνω λέγοντας ότι, μετά τη συμπερίληψη του άρθρου 130, που ρυθμίζει θέματα περιβάλλοντος, στη διαδικασία συναπόφασης, πιστεύω πως θα ήταν ωφέλιμο να καθορισθεί διττή νομική βάση - τα άρθρα 235 και 130 - για το συγκεκριμένο πρόγραμμα. Η ποιότητα του προγράμματος πλαισίου μόνο οφέλη μπορεί να αποκομίσει από την έμφαση που δίδεται στην περιβαλλοντική διάσταση, αλλά επίσης από μια πιο ολοκληρωμένη συμμετοχή του Κοινοβουλίου στη διαδικασία λήψης αποφάσεων.

<SPEAKER ID=39 LANGUAGE="DE" NAME="Lange">
Κύριε Πρόεδρε, κύριε Επίτροπε, σας ευχαριστώ θερμότατα για την προσπάθεια που καταβάλατε για να ενώσετε τα διάφορα συστατικά στοιχεία στον τομέα της ενέργειας στην ευρωπαϊκή πολιτική. Γνωρίζω πόσο δύσκολο είναι αυτό, διότι η ενεργειακή πολιτική είναι πράγματι μία ναρκοθετημένη περιοχή. Θα ήθελα να προσθέσω κάτι σε δύο σημεία. Πρώτον, σε ότι αφορά την χρησιμοποίησης της ατομικής ενέργειας: η πλειοψηφία των χωρών της ΕΕ αρνείται την ατομική ενέργεια, ενώ μερικές χώρες που τη χρησιμοποιούσαν στο παρελθόν ετοιμάζονται τώρα να την εγκαταλείψουν. Υπάρχει μάλιστα και μία μεγάλη χώρα η οποία θα προχωρήσει με μεγάλα βήματα προς αυτήν την κατεύθυνση.
<P>
Δεν είναι λοιπόν δυνατόν στο πλαίσιο ενός προγράμματος στο οποίο καταβάλλουν χρήματα όλοι να διεξάγονται έρευνες και εργασίες μόνο σχετικά με την ασφάλεια της ατομικής ενέργειας. Νομίζω πως πρέπει να το συμπληρώσουμε αυτό, ούτως ώστε να ενισχυθούν αποφασιστικά οι προσπάθειες εγκατάλειψης των χωρών που δεν χρησιμοποιούν πλέον την ατομική ενέργεια. Δεν είναι δυνατόν όλοι να προωθούν την ατομική ενέργεια μερικών. Αντίθετα, εδώ χρειάζεται να δώσουμε σαφή συμπληρωματική βαρύτητα και στην εγκατάλειψη.
<P>
Η δεύτερη άποψη είναι η εξής: ο προϋπολογισμός δεν αποτελεί παρά μικρή παρηγοριά για την ενεργειακή πολιτική στην Ευρώπη και με αυτό δεν μπορεί κανείς να επιβάλλει την αλλαγή στον τομέα της ενέργειας. Σε αυτό το πρόγραμμα χρειαζόμαστε συμπληρωματικά και νομοθετικές προτάσεις αφενός για τη φορολόγηση της ενέργειας, κι αφετέρου για τη προώθηση των ανανεώσιμων ενεργειακών μορφών μέσω μιας οδηγίας για την εισαγωγή ρεύματος που θα ισχύει σε όλη την Ευρώπη. Γι' αυτόν τον λόγο, κύριε Επίτροπε, θα ήθελα και πάλι να σας παρακαλέσω πολύ - ενόψει και της εκλογής μιας νέας κυβέρνησης στη Γερμανία - να χρησιμοποιήσετε τις δυνάμεις σας έχοντας ως στόχο την εκ νέου προώθηση της φορολόγησης της ενέργειας στην Ευρώπη, έτσι ώστε να υποβληθεί το συντομότερο δυνατό από το Σώμα σας μία πρόταση για την εισαγωγή ρεύματος σε πανευρωπαϊκή κλίμακα.

<SPEAKER ID=40 LANGUAGE="ES" NAME="Garcνa Arias">
Κύριε Πρόεδρε, στον πολύ ελάχιστο χρόνο που διαθέτω θα αναφερθώ αποκλειστικά στο πρόγραμμα CARNOT. Ο κ. Adam δεν βρίσκεται εδώ αλλά θέλω να τον συγχαρώ. Αλλά τα συγχαρητήρια, κατ' αρχάς, απευθύνονται στην Επιτροπή, η οποία υποβάλλει αυτό το πολυετές πρόγραμμα πλαίσιο δραστηριοτήτων στον τομέα της ενέργειας που αποτελεί μια προσπάθεια συνεκτικού συντονισμού και εστίασης στους διαφόρους τομείς.
<P>
Όσον αφορά το πρόγραμμα CARNOT, πιστεύω ότι χρειαζόταν ένα πρόγραμμα που να προωθήσει τις εξαγωγές καθαρών τεχνολογιών καύσης άνθρακα, που να προωθήσει τη διάδοση των αποτελεσμάτων και τη συνεργασία εντός της Ευρωπαϊκής Ένωσης και σε διεθνές επίπεδο, κυρίως σε άλλες ευρωπαϊκές χώρες όπου ο άνθρακας είναι σημαντικός και όπου πρέπει να ανανεώσουν σε μεγάλο βαθμό όλον τον τομέα τους και να τον προσαρμόσουν στις περιβαλλοντικές προδιαγραφές που όλοι μας απαιτούμε.
<P>
Ωστόσο, κύριε Επίτροπε, θέλω να επωφεληθώ του χρόνου που μου απομένει για να εκφράσω μια γενική σκέψη σχετικά με την κατάσταση της έρευνας όσον αφορά τον άνθρακα, γιατί πιστεύω πως είναι ανησυχητική. Σε αυτόν τον τεχνολογικό τομέα, όπως σε πολλούς άλλους βιομηχανικούς τομείς, πρέπει να υπάρχει πάντα ένας μεσοπρόθεσμος και ένας μακροπρόθεσμος στόχος, και αυτήν τη στιγμή η κατάσταση είναι αβέβαιη. Το Συμβούλιο αποφάσισε πως ότι απέμεινε στους προϋπολογισμούς της Συνθήκης ΕΚΑΧ για τον χάλυβα και τον άνθρακα, ακριβώς αυτό για το οποίο μιλάμε τώρα, πρέπει να αναληφθεί από την Ένωση και να ενσωματωθεί.
<P>
Και εντούτοις, τα στοιχεία που δίνει η ίδια η Επιτροπή σχετικά με την έρευνα όσον αφορά τον άνθρακα, δείχνουν πως βρισκόμαστε σε μια μηδενική κατάσταση. Και τώρα συζητάμε το πέμπτο πρόγραμμα πλαίσιο. Η Επιτροπή έχει προτείνει την εκ νέου συμπερίληψη αυτής της έρευνας σε αυτό το πρόγραμμα, το οποίο θα είναι ένα πρόγραμμα του μέλλοντος, και ωστόσο, εκτός από τη Γερμανία, κυρία Estevan Bolea, εκτός από τη Γερμανία, η Ισπανία και οι υπόλοιπες άλλες χώρες είναι ενάντιες στη συμπερίληψη της έρευνας για τον άνθρακα στο πέμπτο πρόγραμμα πλαίσιο. Τότε, θα ήταν κρίμα, κύριε Επίτροπε, να χαθεί αυτό το επιστημονικό κεκτημένο, ακριβώς σε θέματα καθαρής και αποτελεσματικής καύσης του άνθρακα, γιατί πιστεύω πως το ευρωπαϊκό τεχνολογικό επίπεδο είναι σημαντικό, βρίσκεται στο ίδιο ύψος, και σε κάποια θέματα υψηλότερα από αυτό της διεθνούς αγοράς. Είναι βέβαιο πως μία χώρα μπορεί να συνεχίσει να διεξάγει ίδιες έρευνες αλλά, ακριβώς αυτός ο πλούτος της έρευνας υπήρξε αυτή η μέχρι στιγμής ευρωπαϊκή συνεργασία και εγώ και άλλοι θα θέλαμε να συνεχίσει να είναι έτσι.

<SPEAKER ID=41 NAME="Παπουτσής">
Κύριε Πρόεδρε, κυρίες και κύριοι βουλευτές, θα ήθελα πρώτα απ'όλα να ευχαριστήσω τους τρεις εισηγητές, τον κ. van Velzen, τον κ. Soulier και τον κ. Adam, για την εξαιρετική εργασία τους. Η πρόταση της Επιτροπής για το πρόγραμμα πλαίσιο ενέργειας είναι ζωτικής σημασίας για τη μελλοντική ανάπτυξη μιας κοινοτικής ενεργειακής πολιτικής. Το πρόγραμμα αυτό προωθεί τρεις στρατηγικούς στόχους.
<P>
Πρώτα απ'όλα, τη δημιουργία μιας σταθερής πολυετούς νομικής βάσης για τις δράσεις στον τομέα της ενέργειας.
<P>
Δεύτερον, τη διαμόρφωση ενός συνεκτικού, ολοκληρωμένου και ευέλικτου πλαισίου για όλες τις δράσεις στο πλαίσιο της ενεργειακής πολιτικής.
<P>
Και, τρίτον, τον πληρέστερο συντονισμό των ενεργειακών δράσεων που αναλαμβάνονται στο πλαίσιο άλλων κοινοτικών πολιτικών. Σήμερα, όπως γνωρίζετε, βρισκόμαστε μπροστά σε μεγάλες προκλήσεις στον τομέα της ενέργειας. Η πρώτη μας προτεραιότητα οπωσδήποτε αφορά την ασφάλεια του εφοδιασμού, γι'αυτό πρέπει να προχωρήσουμε στην καλύτερη αξιοποίηση των ενδογενών πηγών ενέργειας και, ταυτόχρονα, να αναπτύξουμε τη διεθνή συνεργασία. Ειδικότερα μάλιστα, όπως τόνισε και ο κ. van Velzen, ενόψει της διαδικασίας διεύρυνσης αυτή η συνεργασία είναι κρίσιμη ώστε οι υποψήφιες χώρες να προσαρμοσθούν στο κοινοτικό κεκτημένο στον τομέα της ενέργειας. Χρειάζονται επίσης επείγοντα μέτρα για τη βελτίωση της ανταγωνιστικότητας της ευρωπαϊκής βιομηχανίας. Η δημιουργία μιας αποδοτικής εσωτερικής αγοράς ενέργειας αποτελεί οπωσδήποτε μια πολύ σημαντική συμβολή σ'αυτή την κατεύθυνση.
<P>
Επίσης, αποδίδουμε μεγάλη σημασία στη διασφάλιση της συμβατότητας της ενεργειακής μας πολιτικής με τους περιβαλλοντικούς στόχους της Κοινότητας. Γι'αυτό το σκοπό, απαιτούνται αποτελεσματικά μέτρα στον τομέα της παραγωγής, αλλά και της χρήσης της ενέργειας. Για να αντιμετωπίσουμε αποτελεσματικά αυτές τις μεγάλες ενεργειακές προκλήσεις, η κοινοτική ενεργειακή πολιτική πρέπει να είναι περισσότερο επικεντρωμένη σε συγκεκριμένους στόχους, πρέπει να είναι περισσότερο ολοκληρωμένη και πρέπει οπωσδήποτε να είναι περισσότερο συντονισμένη από τις άλλες κοινοτικές πολιτικές. Και, πέραν αυτού, η ενεργειακή πολιτική της 'Ενωσης πρέπει να έχει μία σαφή διεθνή διάσταση, καθώς η ενέργεια αποτελεί ένα ισχυρό στοιχείο διεθνούς συνεργασίας, την πολιτική σημασία της οποίας ανέδειξε με την εξαιρετική του εργασία, αλλά και τη σημερινή του παρέμβαση στην Ολομέλεια, ο κ. Soulier. Και αυτό αφενός, απαιτεί μια ολοκληρωμένη προσέγγιση αλλά και αφετέρου απαιτεί καλύτερα μέσα συντονισμού και συνεργασίας μεταξύ των εμπλεκομένων μερών. Και έτσι φθάνω στον κύριο στόχο του ενεργειακού προγράμματος πλαισίου, που είναι η εξασφάλιση της συνοχής, η εξασφάλιση της διαφάνειας, αλλά και της αποδοτικότητας των συντονισμένων δράσεων στο πλαίσιο της ενεργειακής πολιτικής. Χαίρομαι ιδιαίτερα που το Ευρωπαϊκό Κοινοβούλιο συμφωνεί με αυτή την προσέγγιση της Επιτροπής, και πιστεύω, έτσι τουλάχιστον φαίνεται από τις πρώτες ενδείξεις, ότι και το Συμβούλιο συμμερίζεται αυτή την άποψη.
<P>
Τώρα, όσον αφορά το θέμα της χρηματοδότησης, το οποίο έθεσαν πολλοί από εκείνους που έλαβαν το λόγο - έχω σημειώσει τον κ. Linkohr, την κ. McNally και τον κ. van Velzen -, θα ήθελα να πω ότι η πρότασή μας συνοδεύεται από ένα δημοσιονομικό δελτίο το οποίο ορίζει ότι θα πρέπει να διατεθεί, για το πρόγραμμα πλαίσιο ενέργειας, ένα ενδεικτικό ποσό 213.000.000 ECU. Επιτρέψτε μου όμως να προσθέσω ότι προσωπικά θεωρώ αυτό το ποσό ελάχιστο. Πάντως ο προϋπολογισμός θα καθορισθεί, όπως γνωρίζετε, σε ετήσια βάση από την αρμόδια αρχή επί του προϋπολογισμού. Γι'αυτό και εναπόκειται σε μεγάλο βαθμό σε εσάς, εναπόκειται σε μεγάλο βαθμό στο Ευρωπαϊκό Κοινοβούλιο, να εξασφαλίσετε ότι θα υπάρξουν επαρκή κονδύλια για την κάλυψη των εν λόγω δράσεων.
<P>
Κύριε Πρόεδρε, κυρίες και κύριοι βουλευτές, η Ευρωπαϊκή Επιτροπή θα συμφωνήσει με πολλές από τις τροπολογίες που προτείνατε. Για λόγους σαφήνειας θα αναφερθώ ξεχωριστά σε κάθε έκθεση. Πρώτα απ'όλα, όσον αφορά την έκθεση του κ. van Velzen σχετικά με την απόφαση πλαίσιο, οι περισσότερες από τις προτεινόμενες τροπολογίες αποσαφηνίζουν την πρόταση της Επιτροπής.
<P>
Κατ'αρχάς, όσον αφορά τη διεύρυνση, συμφωνώ απολύτως ότι η ενέργεια διαδραματίζει σημαντικό ρόλο στη διαδικασία της διεύρυνσης. Γι'αυτό η Επιτροπή αποδέχεται την τροπολογία υπ'αριθμόν 5. 'Οσον αφορά την απελευθέρωση της αγοράς ενέργειας, συμφωνώ απόλυτα ότι πρέπει να δοθεί ιδιαίτερη σημασία στην εφαρμογή και την παρακολούθηση των οδηγιών. Και κατά συνέπεια, μπορώ να δεχθώ τις τροπολογίες υπ'αριθμόν 1, 2 και 4. Δεν μπορώ ωστόσο να συμφωνήσω με την πρόταση για τη θέσπιση ενός χωριστού προγράμματος όσον αφορά την παρακολούθηση της εσωτερικής αγοράς. Η Επιτροπή έχει ήδη προβεί σε όλες τις ενέργειες που προτείνονται στο πλαίσιο ενός τέτοιου νέου υποπρογράμματος, καθώς έχει αυτή την υποχρέωση, δυνάμει της Συνθήκης, αλλά και των οδηγιών σχετικά με την εσωτερική αγορά. 'Ηδη εργαζόμαστε στην κατεύθυνση της έναρξης της λειτουργίας αυτού του μηχανισμού. Επιπλέον, η παρακολούθηση της εσωτερικής αγοράς θα αποτελέσει τμήμα του προγράμματος ΕΤΑP. Κατά συνέπεια, δεν μπορώ να συμφωνήσω με το τμήμα ΙΖ της τροπολογίας υπ'αριθμόν 9. Θα ήθελα όμως να επισημάνω ότι το τμήμα Ε περιορίζει την ευελιξία του προγράμματος CARNOT, και γι'αυτό δεν μπορούμε να την αποδεχθούμε. Ωστόσο όμως, είναι αποδεκτό ολόκληρο το υπόλοιπο της τροπολογίας υπ'αριθμόν 9. Οι τροπολογίες υπ'αριθμόν 3, 6 και 11, που στοχεύουν στον καλύτερο συντονισμό και στη διαφάνεια, είναι επίσης αποδεκτές. 'Ομως, σε σχέση με τους διαθέσιμους πόρους, η Επιτροπή δεν είναι σε θέση να συμφωνήσει με την τελευταία φράση της τροπολογίας υπ'αριθμόν 8, δεδομένου ότι η τροπολογία αυτή προκαταλαμβάνει τις μελλοντικές δημοσιονομικές προοπτικές. Η Επιτροπή είναι όμως σε θέση να δεχθεί το πρώτο μέρος της τροπολογίας υπ'αριθμόν 8, καθώς επίσης και την τροπολογία υπ'αριθμόν 7, με μία μικρή συντακτική τροποποίηση. Η Επιτροπή, επίσης, δεν μπορεί να αποδεχθεί την τροπολογία υπ'αριθμόν 14, γιατί κάτι τέτοιο θα δημιουργούσε πρόβλημα ισορροπίας συνολικά στην πρόταση. Επίσης, θέλω να πω ότι δεν διαφωνώ κατ'αρχήν με το περιεχόμενο των τροπολογιών 12, 13, 15 και 16, αλλά θεωρούμε ότι αυτές οι τροπολογίες καλύπτονται ήδη από το πρόγραμμα, γι'αυτό και προτιμούμε την υπάρχουσα διατύπωση. Δεν μπορούμε επίσης να αποδεχθούμε τις τροπολογίες υπ'αριθμόν 17, 19 και 21, καθώς δεν συμφωνούν με τις απόψεις της Επιτροπής για την πυρηνική ενέργεια, ενώ οι τροπολογίες 18, 20 και 22 δεν είναι συμβατές με τις θεσμικές προβλέψεις των Συνθηκών. Δεν μπορούμε επίσης να αποδεχθούμε την τροπολογία υπ'αριθμόν 23 διότι ήδη καλύπτεται από την αρχική πρόταση.
<P>
Επιτρέψτε μου όμως σ'αυτό το σημείο να κάνω ένα σχόλιο σχετικά με την πυρηνική ενέργεια. 'Οσο υπάρχει αυτή η μορφή ενέργειας, είναι υποχρέωσή μας, υποχρέωση της Ευρωπαϊκής 'Ενωσης, όπως αυτό προκύπτει από τη Συνθήκη ΕΥΡΑΤΟΜ, να μεριμνούμε για τη μεγαλύτερη δυνατή ασφάλεια. Ως γνωστόν, αποτελεί επιλογή της κάθε χώρας εάν θα έχει αυτή τη μορφή ενέργειας ή όχι. Πάντως, ως Ευρωπαϊκή Επιτροπή, όπως γνωρίζετε, προσπαθούμε να προωθήσουμε και νέες μορφές ενέργειας προκειμένου να διαμορφώσουμε ένα νέο ενεργειακό ισοζύγιο για το μέλλον.
<P>
Και περνώ τώρα στο πρόγραμμα ETAP. Η Επιτροπή είναι σε θέση να δεχθεί τις περισσότερες από τις προτεινόμενες τροπολογίες. Αποδεχόμαστε, δηλαδή τις τροπολογίες υπ'αριθ. 1, 2, 3 και 5. Eιδότερα, η τροπολογία υπ'αριθ. 2 είναι κατ'αρχήν δεκτή, πλην όμως πιστεύω ότι θα έπρεπε να προσθέσουμε και τις οργανώσεις των καταναλωτών στον κατάλογο εκείνων που θα μπορούσαν να συμμετάσχουν στο πρόγραμμα.
<P>
Όσον αφορά τώρα την τροπολογία υπ'αριθ. 4, ο στόχος της ανάλυσης σε σχέση με τις ανανεώσιμες πηγές ενέργειας είναι πάρα πολύ σημαντικός, αλλά καλύπτεται ήδη από τις ειδικές δράσεις του προγράμματος ALTENER. Θα πρέπει όμως να υπάρξει συντονισμός μεταξύ των προγραμμάτων ETAP και ALTENER στον τομέα αυτό, και σ'αυτή την κατεύθυνση φυσικά η Ευρωπαϊκή Επιτροπή δεσμεύεται να επιβλέψει τον καλύτερο δυνατό συντονισμό αυτών των δύο προγραμμάτων.
<P>
Τρίτον, όσον αφορά το πρόγραμμα SURE. Η Επιτροπή αποδέχεται τις τροπολογίες υπ'αριθ. 1, 2, 3, 4, 5 και 7, καθώς αποσαφηνίζουν τους στόχους τού προγράμματος και υπογραμμίζουν την ανάγκη περισσότερης διαφάνειας. Ειδικότερα, όσον αφορά την τροπολογία υπ'αριθ. 3 για τα κοινά πρότυπα ασφάλειας -και μ'αυτόν τον τρόπο θα ήθελα έμπρακτα να απαντήσω στην κ. Bloch von Blottnitz- η Επιτροπή είναι σε θέση να δεχθεί σήμερα, μολονότι είναι σαφές ότι εμπίπτει, κυρίως, στην αρμοδιότητα των κρατών μελών, το περιεχόμενο αυτής της τροπολογίας όσον αφορά τα κοινά πρότυπα ασφάλειας. Πάντως, η Επιτροπή πιστεύει ότι το πρόγραμμα SURE θα μπορούσε να τονώσει ακόμη περισσότερο τη συνεργασία μεταξύ των κρατών μελών.
<P>
Επίσης, η Επιτροπή αποδέχεται την τροπολογία υπ'αριθ. 6, με ελαφρές αλλαγές στην διατύπωση, σχετικά με τη βιομηχανική συνεργασία με τις χώρες της Κοινοπολιτείας των Ανεξαρτήτων Κρατών και τη Ρωσία, τις χώρες δηλαδή οι οποίες μπορούν να επωφελούνται από τη λειτουργία και τη χρήση του προγράμματος TACIS. Κατά την άποψή μας, υπάρχει ανάγκη να τονίσουμε το γεγονός ότι η συνεργασία αυτή οφείλει να οδηγεί σε εφαρμογή ισοδύναμων και υψηλών προδιαγραφών ασφαλείας. Η Επιτροπή δεν μπορεί να αποδεχθεί τις τροπολογίες υπ'αριθ. 8 και 11 γιατί δεν συμφωνούν με τις απόψεις της για την πυρηνική ενέργεια. Δεν μπορούμε, επίσης, να δεχθούμε τις τροπολογίες υπ'αριθ. 9 και 10, αλλά και τα συμπεράσματα στα οποία οδηγούν όσον αφορά τη μεταφορά του πυρηνικού υλικού. Μπορούμε να δεχθούμε, κατ'αρχήν, την τροπολογία υπ'αριθ. 12, αλλά θεωρούμε ότι καλύπτεται ήδη από την τροπολογία υπ'αριθ. 7.
<P>
Τώρα, όσον αφορά το πρόγραμμα SYNERGY, μπορούμε να αποδεχθούμε όλες τις τροπολογίες που προτάθηκαν από την Επιτροπή Ενέργειας, εκτός της τροπολογίας υπ'αριθ. 1. Ειδικότερα, η Επιτροπή αποδέχεται τις τροπολογίες 2, 3 και 4. Δεν αποδεχόμαστε την τροπολογία υπ'αριθ. 1 γιατί πιστεύουμε ότι απλώς περιορίζει την χρηματοδοτική ευελιξία, ευελιξία που είναι αναγκαία, εάν λάβουμε υπόψη την ταχύτητα που έχουν αποκτήσει σήμερα οι εξελίξεις σ'όλον τον κόσμο.
<P>
Τέλος, σχετικά με το πρόγραμμα CARNOT, χαίρομαι που το Ευρωπαϊκό Κοινοβούλιο συμφωνεί με αυτή τη μεγάλη ανάγκη ενός προγράμματος στον τομέα της χρήσης του καθαρού άνθρακα. Η Επιτροπή μπορεί να δεχθεί τις τροπολογίες υπ'αριθ. 1, 2 και 4. Η Επιτροπή δεν μπορεί να αποδεχθεί την τροπολογία υπ'αριθ. 3 για την περίοδο του προγράμματος και τον προϋπολογισμό, διότι κάτι τέτοιο θα έχει ως αποτέλεσμα τη μείωση της ευελιξίας στην εφαρμογή του προγράμματος και, επιπλέον, θεωρώ εξαιρετικά σημαντικό να εξασφαλισθεί ότι η περίοδος διάρκειας θα είναι η ίδια για όλα τα προγράμματα που εντάσσονται στο πρόγραμμα πλαίσιο αλλά, πέραν αυτών, θα συμφωνήσω με τον κ. Adam ότι πρέπει να διασφαλίσουμε τη διάδοση των αποτελεσμάτων της έρευνας στον τομέα αυτό. Δεν μπορούμε, επίσης, να αποδεχθούμε την τροπολογία υπ'αριθ. 5, για τυπικούς λόγους, δεδομένου ότι εξισώνει τις πρώην Δημοκρατίες της Σοβιετικής 'Ενωσης με τις χώρες της Ανατολικής Ευρώπης, με τις οποίες έχουμε συνάψει συνολικές συμφωνίες συνεργασίας. Η συνεργασία με τις χώρες που καλύπτονται από το πρόγραμμα TACIS στον τομέα των στερεών καυσίμων οπωσδήποτε είναι σημαντική. Πρέπει όμως να τηρείται το επίσημο πλαίσιο που θεσπίσθηκε για τη συνεργασία αυτή.
<P>
Κύριε Πρόεδρε, κυρίες και κύριοι βουλευτές, θέλω για μια άλλη φορά να ευχαριστήσω τους εισηγητές κ.κ. van Velzen, Soulier και Adam για τη θαυμάσια εργασία τους. 'Οπως ακούσατε, η Επιτροπή είναι σε θέση να κάνει δεκτές τις περισσότερες τροπολογίες που προτάθηκαν. Προτού όμως ολοκληρώσω θα ήθελα, εάν μου επιτρέπετε, κύριε Πρόεδρε, να επιστήσω την προσοχή σας στα δύο εναπομένοντα προγράμματα του ενεργειακού προγράμματος πλαισίου, δηλαδή το πρόγραμμα SAVE και το πρόγραμμα ALTENER. Είμαι βέβαιος ότι η συνεργασία μας με τους εισηγητές, για τα δύο αυτά προγράμματα, την κ. Bloch von Blottnitz και τον κ. Robles Piquer, θα είναι εξίσου εποικοδομητική με την συνεργασία που είχαμε στα σημερινά προγράμματα που συζητάμε. Χάρη στις προσπάθειες του Κοινοβουλίου, το Συμβούλιο Ενέργειας της 13ης Νοεμβρίου θα είναι σε θέση να προωθήσει σημαντικά το πρόγραμμα πλαίσιο ενέργειας, συνεκτιμώντας τις πολιτικές πτυχές του θέματος. Προσβλέπω στη λήψη τελικών αποφάσεων στο Συμβούλιο όσον αφορά την απόφαση πλαίσιο και τα προγράμματα ETAP, SURE, SYNERGY και CARNOT, όπως επίσης προσβλέπω σ'αυτό το Συμβούλιο Ενέργειας και στην επιβεβαίωση της πολιτικής βούλησης όσον αφορά την υποστήριξη των προγραμμάτων SAVE και ALTENER.

<SPEAKER ID=42 LANGUAGE="DE" NAME="Elchlepp">
Κύριε Πρόεδρε, επιτρέψτε μου, σας παρακαλώ, να διατυπώσω μία σύντομη ερώτηση. Κατά την αντίληψή μου είναι άκρως οδυνηρή και λυπηρή η αντίθεση που υπάρχει μεταξύ της ανακοίνωσης σχετικά με τη βούληση να ενισχυθούν πολλαπλώς οι ανανεώσιμες μορφές ενέργειας - και σας πιστεύω ολότελα όσον αφορά αυτό το θέμα - και των τώρα υφιστάμενων γελοίων προσεγγίσεων του προϋπολογισμού σχετικά με τα προς διάθεση κονδύλια - σύμφωνα με την πρότασή σας αυτά θα ανέρχονται στα 11 εκατομμύρια, αφού όμως έγινε προηγουμένως λόγος για 22 εκατ. στο προσχέδιο του προϋπολογισμού - και ελπίζουμε πως θα μπορέσουμε να αυξήσουμε λίγο το ποσό αυτό.
<P>
Βέβαια, ακούμε τώρα ως δικαιολογία ότι δεν μπορεί να υπάρξει διαχείριση για ποσά άνω των 11 εκατομμυρίων. Για μένα αυτό είναι εντελώς ανεξήγητο λαμβάνοντας υπόψη τη μεγάλη ανάγκη αναπλήρωσης των ελλείψεων ειδικά όσον αφορά την καθιέρωση της αγοράς στον τομέα της βιομάζας, της φωτοβολταϊκής ενέργειας, καθώς επίσης και τις μεγάλες δυνατότητες στην προώθηση των εξαγωγών σε αυτόν τον τομέα, ειδικά όσον αφορά τις μικρομεσαίες επιχειρήσεις Μπορείτε μήπως να λάβετε πάλι θέση σε αυτό το ζήτημα, διότι δεν θεωρώ βάσιμο το επιχείρημα αυτό;

<SPEAKER ID=43 NAME="Παπουτσής">
Κύριε Πρόεδρε, χαίρομαι για την δυνατότητα που μου δίνεται να απαντήσω στην ερώτηση του αξιοτίμου κ. βουλευτού. Πράγματι, και εγώ συμφωνώ ότι χρειάζεται μεγαλύτερη ώθηση όσον αφορά την χρήση των ανανεώσιμων πηγών ενέργειας και την διάδοση των νέων τεχνολογιών που μπορούν να στοχεύουν στην προώθηση αυτού του τομέα.
<P>
Η Ευρωπαϊκή Επιτροπή, στην πρότασή της για τον προϋπολογισμό και το δημοσιονομικό δελτίο, περιορίζεται στο ποσό εκείνο το οποίο, σύμφωνα με τις σημερινές προβλέψεις και τα σημερινά αιτήματα, μπορούμε να εκτιμήσουμε ότι θα μπορούσε να αξιοποιηθεί επαρκώς και με ορθολογικό τρόπο. Και αυτό προτείναμε, χωρίς αυτό να σημαίνει όμως ότι στο μέλλον θα θέλαμε να παραμείνουμε μόνον σε αυτό το ποσό της χρηματοδότησης. Προφανώς, μία πολιτική, την οποία πολιτικά ενισχύουμε, χρειάζεται περισσότερη χρηματοδότηση για τα επόμενα χρόνια.
<P>
Ωστόσο όμως, όπως γνωρίζετε, η αρχή του προϋπολογισμού -το Κοινοβούλιο και το Συμβούλιο- είχε μία διαφορετική γνώμη, καθώς ενέταξε αυτό πρόγραμμα μέσα στο συνολικό πλαίσιο των δημοσιονομικών προοπτικών. Σ'αυτήν την κατεύθυνση λοιπόν εναπόκειται σε σας, εναπόκειται στο Ευρωπαϊκό Κοινοβούλιο και εναπόκειται και στο Συμβούλιο να αποφασίσει για το ύψος της χρηματοδότησης και, βεβαίως, τον βαθμό της πολιτικής προτεραιότητας που θα ήθελε να δώσει στο θέμα των ανανεώσιμων πηγών ενέργειας.

<SPEAKER ID=44 NAME="Πρόεδρος">
Ευχαριστώ πολύ, κύριε Επίτροπε.
<P>
Η συζήτηση έληξε.
<P>
Η ψηφοφορία θα διεξαχθεί στις 12.00.
<P>
(Η συνεδρίαση διακόπτεται μέχρι τις 12.00)

<CHAPTER ID=4>
Καλωσόρισμα
<SPEAKER ID=45 NAME="Πρόεδρος">
Αγαπητοί συνάδελφοι, υποδεχόμαστε σήμερα μία αντιπροσωπεία από τη Μολδαβία, την οποία θα ήθελα να καλωσορίσω ολόθερμα. Διευκρινίζω ότι η αντιπροσωπεία αυτή έχει επικεφαλής τον κ. Valeriu Matei, Αντιπροέδρου του Κοινοβουλίου της Μολδαβίας, καθώς και τον κ. Nikolae Tabacaru, Υπουργού Εξωτερικών της Μολδαβίας.
<P>
(Χειροκροτήματα)

<CHAPTER ID=5>
Ψηφοφορίες
<SPEAKER ID=46 NAME="Bonde, Krarup και Sandbζk">
Η ιδέα ενός κοινοτικού προγράμματος δράσης όσον αφορά τις ασθένειες που σχετίζονται με τη ρύπανση δεν μας ενδιαφέρει κατ' αρχήν. Θεωρούμε ότι είναι περιττό και άσκοπο να εκχωρήσουμε στην Επιτροπή αρμοδιότητες στον συγκεκριμένο τομέα. Θα ήταν πολύ καλύτερο να συντονιστούν οι προσπάθειες στο πλαίσιο της ΠΟΥ μέσω μιας διακρατικής συνεργασίας, δεδομένου ότι οι ασθένειες που σχετίζονται με τη ρύπανση δεν περιορίζονται αποκλειστικά στο έδαφος της ΕΕ. Όσον αφορά τις συνθήκες που απαιτούν μια ειδική ευρωπαϊκή συνεργασία, πρέπει η εν λόγω πρόταση να ενσωματωθεί στο ευρωπαϊκό τμήμα της Παγκόσμιας Οργάνωσης Υγείας, που έχει έδρα στην Κοπεγχάγη.
<P>
Κατά τη δεύτερη ανάγνωση της έκθεσης Cabrol έχουμε όμως δυνατότητα μόνο να λάβουμε θέση απέναντι σε μεμονωμένες τροπολογίες. Επιλέγουμε συνεπώς μια πραγματιστική στάση και ψηφίζουμε υπέρ της αύξησης του προϋπολογισμού καθώς και υπέρ των τροπολογιών που αφορούν επιπρόσθετες εκθέσεις αξιολόγησης από την πλευρά της Επιτροπής, ενώ αντιθέτως δεν μπορούμε να στηρίξουμε την απαίτηση για περισσότερες δράσεις που θα αναλάβει η Επιτροπή.

<SPEAKER ID=47 NAME="Caudron">
Εδώ και πολλούς μήνες, καλούμαστε να εκφράσουμε άποψη σχετικά με προτάσεις που σχετίζονται με τη δημόσια υγεία. Θέλω να επαναλάβω ό, τι έχω ήδη πει για τις ικανότητες του κ. Cabrol σε αυτόν τον τομέα.
<P>
Θέλω επίσης να επαναβεβαιώσω την υποστήριξή μου στις ορθές προτάσεις του συναδέλφου μας. Εξήγησα ήδη το νόημα της ψήφου μου και τη σημασία τού να προωθούμε μία αποφασιστική πολιτική για την καταπολέμηση των ασθενειών που συνδέονται με τη ρύπανση και, συνεπώς, για την πάλη κατά της ρύπανσης.
<P>
Φέτος το καλοκαίρι σημειώθηκαν ξανά τιμές ρεκόρ ρύπανσης σε πολλές πόλεις της Ευρωπαϊκής Ένωσης. Αυτή η επιδείνωση της κατάστασης δεν φαίνεται ότι θα βελτιωθεί σύντομα. Είναι σημαντικό να συνειδητοποιήσουμε τον επείγοντα χαρακτήρα της κατάστασης, αφού άλλωστε η ποιότητα των υδάτων είναι ανησυχητική. Οι περιπτώσεις μόλυνσης που γνώρισε η Γαλλία τις τελευταίες εβδομάδες δεν είναι ένα φαινόμενο που συμβαίνει, κατά την γνώμη μου, μόνο στη Γαλλία και δεν μπορεί να θεωρηθεί ως «γαλλο-γαλλικό» πρόβλημα αλλά ως ευρωπαϊκό, ίσως ακόμη και παγκόσμιο.
<P>
Δεν μπορώ, επίσης, να κατανοήσω τη στάση του Συμβουλίου σχετικά με τους διαθέσιμους πόρους του προϋπολογισμού. Δεν νομίζω ότι είναι λογικό να απαλείψουμε με μία μονοκονδυλιά τις διατάξεις που είχαμε προτείνει πριν από λίγο καιρό, στα πλαίσια του προγράμματος δράσης που αναφέρεται στις ασθένειες που συνδέονται με τη ρύπανση.
<P>
Αναμένοντας τα πρώτα αποτελέσματα μίας συνολικής πολιτικής στον τομέα του περιβάλλοντος, η Ευρώπη οφείλει να αντιμετωπίσει τους κινδύνους που συνδέονται με τη ρύπανση και τις συνέπειές της στον τομέα της υγείας.
<P>
Σύσταση για τη δεύτερη ανάγνωση Viceconte (A4-0336/98)
<SPEAKER ID=48 NAME="Bonde, Krarup και Sandbζk">
Είναι σημαντικό να μην ξεχνάμε αλλά να βοηθάμε τους ασθενείς με σπάνιες ασθένειες. Αυτό πρέπει να γίνεται κατά βάση σε διακρατικό επίπεδο στο πλαίσιο της ΠΟΥ. Οι ασθενείς που πάσχουν από σπάνιες ασθένειες δεν κατοικούν μόνο στην ΕΕ και εξάλλου δεν θέλουμε να εκχωρήσουμε στην Επιτροπή αρμοδιότητες και σ' αυτόν τον τομέα. Καταψηφίζουμε τις τροπολογίες που αφορούν τη σύσταση μιας κοινής τράπεζας δεδομένων, την επιτροπολογία και τα προγράμματα κατάρτισης. Τουναντίον, ψηφίζουμε υπέρ των τροπολογιών που διασαφηνίζουν το κείμενο. Παρά τη βασική θέση μας, επιλέγουμε μια πραγματιστική στάση και ψηφίζουμε υπέρ της αύξησης του προϋπολογισμού.

<SPEAKER ID=49 NAME="Caudron">
Σημειώνω το γεγονός ότι η Επιτροπή αποδέχεται μία πενταετή χρηματοδότηση αναφορικά με τις σπάνιες ασθένειες. Εντούτοις, το πιο βασικό δεν έχει ακόμη γίνει, αφού τώρα τίθεται θέμα να δώσουμε τα μέσα σε αυτόν τον πολιτικό προσανατολισμό.
<P>
Επιπλέον, δεν μπορούμε παρά να αποδεχθούμε την κοινοτική διαδικασία που επιθυμεί να ξεκινήσει ο συνάδελφός μας Guido Viceconte στον τομέα των σπάνιων ασθενειών. Αυτή η λογική που, στην προκειμένη περίπτωση, δεν έχει τίποτα το υποτιμητικό, ανταποκρίνεται στον μικρό αριθμό των ανθρώπων που επλήγησαν από αυτή τη μορφή ασθενειών, ορισμένες από τις οποίες είναι πολύ σοβαρές.
<P>
Νομίζω, επίσης, ότι το σύνολο των διατάξεων που προτείνονται από τον εισηγητή είναι σε θέση να ανταποκριθούν στις ανάγκες της έρευνας για αυτόν τον τόσο ιδιαίτερο τομέα, που συχνά δεν αποτελεί άμεσο αντικείμενο ενασχόλησης για τις εθνικές κυβερνήσεις. Με αυτά τα λόγια, δεν θέλω να τους κατηγορήσω, αλλά οφείλω να αναγνωρίσω ότι τα ποσά που απαιτούνται για να προχωρήσει η γνώση των ειδικών προϋποθέτουν επενδύσεις, τις οποίες τα κράτη δεν μπορούν να αποδεσμεύσουν μόνα τους από τις πιστώσεις τους. Η Ευρώπη οφείλει συνεπώς να παρέμβει.
<P>
Τέλος, εκτιμώ ότι η πρόταση να έχουν συμμετοχή σε αυτό το πρόγραμμα όλοι οι ενδιαφερόμενοι αυτών των σπάνιων ασθενειών βρίσκεται σε καλό δρόμο και μπορεί να βοηθήσει τις οικογένειες και τους εθελοντές εκείνους που συχνά, στην καθημερινή τους ζωή, είναι αφημένοι στην τύχη τους.
<P>
Ας ελπίσουμε, τέλος, ότι το γεγονός ότι το Ευρωπαϊκό Κοινοβούλιο έλαβε θέση στο ζήτημα θα συνδράμει στη συνειδητοποίηση της κοινής γνώμης, κάτι εντελώς απαραίτητο.

<SPEAKER ID=50 NAME="Kirsten Jensen">
Οι Δανοί σοσιαλδημοκράτες υπερψήφισαν σήμερα την προαναφερθείσα έκθεση. Υπογραμμίζουμε μολαταύτα ότι το θέμα της επιτροπολογίας δεν έχει αποφασιστεί. Παραπέμπουμε στη δήλωση της Επιτροπής για την επιτροπολογία, σύμφωνα με την οποία η Επιτροπή προτείνει στη νομοθετική αρχή να τροποποιήσει τις διατάξεις επιτροπολογίας σε όλες τις παλαιότερες νομοθετικές πράξεις, ούτως ώστε να αντιστοιχήσουν με τις νέες συμφωνίες επιτροπολογίας.

<SPEAKER ID=51 NAME="Pradier">
Θα ήθελα να ευχαριστήσω τον κ. Viceconte για την εξαίρετη έκθεσή του σχετικά με τις σπάνιες ασθένειες, την οποία υποστηρίζω εξ ολοκλήρου. Συμμερίζομαι ολότελα την ανάλυσή του σχετικά με τη σημασία αυτού του θέματος και της επείγουσας ανάγκης να καθιερώσουμε ένα πραγματικό κοινοτικό πρόγραμμα σε αυτόν τον τομέα.
<P>
Πράγματι, το θέμα των σπάνιων ασθενειών, όπως κι εκείνος των ορφανών φαρμάκων (που θα συζητηθεί προσεχώς στην κοινοβουλευτική επιτροπή και - ελπίζω - στην Ολομέλεια πριν το τέλος της κοινοβουλευτικής περιόδου) εμπίπτει πράγματι στον τομέα της δημόσιας πολιτικής. Οι έρευνες για αυτές τις ασθένειες και τις απαραίτητες θεραπείες δεν αντιπροσωπεύουν πηγές κέρδους για τις φαρμακευτικές εταιρείες. Για αυτόν τον λόγο, αρνούνται να διαθέσουν χρηματοδοτικούς πόρους για την έρευνα.
<P>
Ωστόσο, αυτές οι ονομαζόμενες «σπάνιες» ασθένειες είναι σπάνιες μόνο για όσους δεν έχουν πληγεί. Καμία υποτιθέμενη σπανιότητα δεν μπορεί να αιτιολογήσει το ότι αφήνουμε τους ασθενείς χωρίς θεραπεία, με τη πρόφαση ότι αυτή δεν είναι αποδοτική. Οι ασθενείς έχουν κατά 100 % πληγεί! Οι δημόσιες αρχές είναι λοιπόν υπεύθυνες να επιφέρουν μία μορφή καταναγκασμού στις φαρμακευτικές εταιρείες, δυνάμει της υποχρέωσης για «δημόσια υπηρεσία στον τομέα της υγείας». Αυτός ο καταναγκασμός, αυτή η υπευθυνότητα πρέπει, βεβαίως, να συνοδεύεται από μία στήριξη που θα επιτρέπει την ενίσχυση της έρευνας σε αυτές τις κατευθύνσεις.
<P>
Υπό αυτή την έννοια, είναι συνεπώς σημαντικό να διαθέτουμε έναν αξιόλογο προϋπολογισμό. Αυτό το πρόγραμμα, όπως κι εκείνο σχετικά με τα ορφανά φάρμακα που θα συζητηθεί προσεχώς, οφείλει να διαθέτει αρκετά σημαντικά μέσα του προϋπολογισμού ώστε - πέρα από την πάγια πρακτική που συνίσταται στο να κατανέμουμε ασήμαντες πιστώσεις σε πολλούς τομείς - να σταθεί κίνητρο για πραγματικές πρωτοβουλίες. Παρομοίως, θα έπρεπε κάποια μέρα να σκεφθούμε να κατευθύνουμε τα κοινοτικά προγράμματα στον τομέα της υγείας προς μία άμεση στήριξη της έρευνας, και όχι μόνο για ωραίες εκστρατείες ευαισθητοποίησης.
<P>
Τέλος, για να καταπολεμήσουμε τον αναπόφευκτο διασκορπισμό ασήμαντων πιστώσεων σε πολλά κοινοτικά προγράμματα πρέπει να θίξουμε το ζήτημα της επιτροπολογίας. Τα παρασκήνια αυτής της απόκρυφης επιστήμης δεν μας ενδιαφέρουν εδώ. Αυτό που είναι σημαντικό, είναι να υιοθετήσουμε μεθόδους διαχείρισης που να επιτρέπουν τη χρηματοδότηση των σχεδίων ανάλογα με την ποιότητά τους και όχι με κριτήριο την εθνικότητα των συμμετεχόντων. Νομίζω συνεπώς ότι επιβάλλεται ένας κοινοβουλευτικός έλεγχος και μία αυξημένη διαφάνεια.
<P>
Σύσταση για τη δεύτερη ανάγνωση Αναστασόπουλου (A4-0325/98)
<SPEAKER ID=52 NAME="Ullmann">
Η Ομάδα μου εγκρίνει την έκθεση Αναστασόπουλου, διότι χάρη στις επίμονες αλλά και προσεκτικές διαπραγματεύσεις του κ. εισηγητή βρέθηκε ένας συμβιβασμός που υπόσχεται να εξακολουθήσουν να επιδιώκονται από την Επιτροπή οι προθέσεις του Κοινοβουλίου που δεν έχουν συμπεριληφθεί ακόμα στο τωρινό κείμενο της οδηγίας λόγω της απόρριψής τους από το Συμβούλιο και την Επιτροπή, ώστε αυτή να δώσει εντολή τουλάχιστον με την εξής μορφή: παροτρύνοντας προς έρευνες, να αναθέσει η Επιτροπή να εξεταστεί ο τρόπος με τον οποίο θα μπορούσε να υλοποιηθεί μελλοντικά η ρύθμιση, τη θέσπιση της οποίας επιδιώκει το Κοινοβούλιο.
<P>
Το ζητούμενο είναι να επεκταθεί η προστασία και στις υπηρεσίες με πρόσβαση υπό όρους στον τομέα των ηλεκτρονικών μέσων σε βαθμό που να μπορεί να προστατεύεται η οικονομική αξία μιας υπηρεσίας από καταχρηστικές τεχνικές επεμβάσεις και όχι μόνον να εξασφαλίζεται μία λογική αμοιβή.
<P>
Εγκρίνουμε την απόφαση του εισηγητή ο οποίος, μετά την δήλωση του αρμοδίου Επιτρόπου ότι θέλει να δραστηριοποιηηθεί σύμφωνα με το πνεύμα των προσπαθειών του Κοινοβουλίου για την εξασφάλιση της προστασίας, δεν θέλει να θέσει σε κίνδυνο την πραγματοποίηση της οδηγίας λόγω της εμμονής στις τροπολογίες του Κοινοβουλίου.
<P>
Σύσταση για τη δεύτερη ανάγνωση Gebhardt (A4-0319/98)
<SPEAKER ID=53 NAME="Bιbιar">
Στις παρεμβάσεις μου στο Σώμα, υπογραμμίζω τακτικά τις προόδους που έχουν επιτευχθεί στο πλαίσιο της ευρωπαϊκής εναρμόνισης: ενιαίο νόμισμα, ελεύθερη κυκλοφορία, επίτευξη ομοιομορφίας όσον αφορά τις προδιαγραφές κοινωνικής προστασίας, αγώνας για ποιοτικές υπηρεσίες δημόσιας υγείας...
<P>
Υπάρχει, ωστόσο, ένας τομέας όπου προς στιγμήν δεν μπορούμε να εγγυηθούμε ίσες ευκαιρίες στο σύνολο των υπηκόων μας. Τα διπλώματα, οι βεβαιώσεις σπουδών και άλλοι επαγγελματικοί τίτλοι αναγνωρίζονται ανάλογα με το αν επιλέγει κανείς να ασκήσει τη δραστηριότητά του στη χώρα καταγωγής του ή σε μία άλλη χώρα της Ευρωπαϊκής Ένωσης.
<P>
Έχουν σημειωθεί σημαντικές πρόοδοι από τότε που ετέθη σε ισχύ η οδηγία της 8ης Φεβρουαρίου 1996, κυρίως στους κλάδους των νομικών σπουδών και της ιατρικής. Πρέπει όμως να γίνουν ακόμη πολλά στο καθιερωμένο σύστημα, ιδιαίτερα στους τομείς που συνδέονται με τις βιομηχανικές επιχειρήσεις.
<P>
Μέχρι σήμερα, η συνολική διάρκεια της κατάρτισης υπερίσχυε πάντοτε επί του συνόλου των αποκτηθέντων προσόντων. Έφθασε λοιπόν η στιγμή να δοθεί ένα τέλος σε αυτή την άδικη προσέγγιση που εμποδίζει κάθε χρόνο πολλούς νέους να ασκούν το δικαίωμά τους στην ελεύθερη κινητικότητα.
<P>
Η πάλη κατά της ανεργίας και ο αγώνας για τη δημιουργία σταθερών θέσεων εργασίας είναι η διαρκής ανησυχία του Ευρωπαϊκού Κοινοβουλίου όταν καλείται να λάβει αποφάσεις μαζί με την Επιτροπή. Σε αυτόν τον τομέα, όπως και σε πολλούς άλλους, ο φιλελευθερισμός έχει να προσφέρει απαντήσεις και λύσεις.
<P>
Μία μεγαλύτερη ελευθέρωση της αναγνώρισης των διπλωμάτων δεν θα οδηγήσει σε υπηρεσίες ή προϊόντα κατώτερης ποιότητας, αλλά αντιθέτως θα επιτρέψει την καλύτερη κατανομή των ικανοτήτων, που πολύ συχνά σήμερα περιορίζονται στα πλαίσια της χώρας καταγωγής των πτυχιούχων, στο σύνολο των δεκαπέντε κρατών μελών.
<P>
Ας μην κλείσουμε την πόρτα της απασχόλησης στους νέους που είναι έτοιμοι να εκπατριστούν, υπό την προϋπόθεση ότι θα μεριμνούμε για την αναγνώριση, χωρίς πολλές διοικητικές ή γραφειοκρατικές περιπλοκές, της κατάρτισης που έχουν ολοκληρώσει στην χώρα καταγωγής τους.
<P>
Για αυτόν τον λόγο και με αυτήν την προοπτική εγκρίνω την έκθεση Gebhardt.

<SPEAKER ID=54 NAME="Caudron">
Αυτή η νέα ανάγνωση της έκθεσης της κ. Gebhardt μού προσφέρει κάποια ικανοποίηση, αφού το Συμβούλιο δέχθηκε τις τροπολογίες του Σώματος, γεγονός που αποτελεί φανερή απόδειξη της ικανότητάς μας να εκτρέπουμε ορισμένες αποφάσεις και διατάξεις.
<P>
Πρέπει τώρα να φροντίσουμε για την εφαρμογή της παρούσας οδηγίας σε εθνικό επίπεδο διότι, σε αυτόν τον τομέα όπως και σε μια σειρά άλλων, άλλο είναι να νομοθετούμε σε κοινοτικό επίπεδο και άλλο να μεταφέρουμε αυτήν την αρχική θέληση στην πράξη.
<P>
Όπως και να έχει, η αναγνώριση των διπλωμάτων είναι ένα μέσο που λειτουργεί σχετικά καλά, και αυτό είναι ένα ευτυχές γεγονός. Θεωρώ, επομένως, όπως και η συνάδελφός μας, ότι πρέπει να αφήσουμε την επιλογή στον υποψήφιο ανάμεσα στην δοκιμασία επάρκειας και στην πρακτική άσκηση προσαρμογής.
<P>
Εντούτοις, αν και έχουν σημειωθεί σημαντικές πρόοδοι σε αυτό τον τομέα, αναρωτιέμαι για τις συνθήκες κάτω από τις οποίες οι κάτοχοι αυτής της ισοτιμίας θα μπορέσουν να ασκήσουν το επάγγελμά τους. Τα προβλήματα που άπτονται της φορολογίας και της ελεύθερης διαμονής σε ένα άλλο κράτος μέλος είναι υπαρκτά και η επίλυσή τους δεν φαίνεται να απασχολεί ορισμένες, τουλάχιστον, χώρες της Ευρωπαϊκής Ένωσης.

<SPEAKER ID=55 NAME="Titley">
Τάσσομαι υπέρ αυτής της έκθεσης που στοχεύει στη βελτίωση της αναγνώρισης των διπλωμάτων που αποκτήθηκαν με κόπους σε όλη την ΕΕ. Πολλά άτομα στο παρελθόν, συμπεριλαμβανομένων ατόμων από την εκλογική μου περιφέρεια, αντιμετώπισαν διακρίσεις επειδή απέκτησαν τα διπλώματά τους σε χώρα της ΕΕ άλλη από τη χώρα στην οποία θα ήθελαν να εργαστούν.
<P>
Η ενιαία αγορά, την οποία ακόμη αναμένουμε να δούμε να λειτουργεί με όλες της τις πτυχές για τα κεφάλαια, τα αγαθά και τις υπηρεσίες, πρέπει να εφαρμόζεται επίσης στις περιπτώσεις των ατόμων που αναζητούν εργασία σε χώρα της ΕΕ άλλη από τη χώρα καταγωγής τους.
<P>
Ωστόσο, στην πράξη, τα άτομα αυτά αντιμετωπίζουν διάφορες γραφειοκρατικές δοκιμασίες τις οποίες στη συνέχεια υποχρεούνται να ξεπεράσουν - με την απαίτηση ενδεχομένως να ακολουθήσουν μια νέα σειρά μαθημάτων στη χώρα υποδοχής τους προκειμένου να ασκήσουν ένα επάγγελμα στο οποίο είναι ήδη καταρτισμένα.
<P>
Εάν οι δυνάμεις που υπάρχουν στην Ευρωπαϊκή Ένωση πιστεύουν ότι μπορούμε να διαπραγματευτούμε την αναγνώριση προτύπων για συναλλαγές αγαθών μεταξύ της Ευρώπης και άλλων χωρών του κόσμου, τότε σίγουρα δεν είναι πέρα από τις δυνατότητες των κυβερνήσεων και της Επιτροπής να συμφωνήσουν στην αμοιβαία αναγνώριση των διπλωμάτων μεταξύ των χωρών της ΕΕ!

<SPEAKER ID=56 NAME="Verwaerde">
Επιθυμώ πρώτα απ' όλα να απευθύνω τα συγχαρητήριά μου στην εισηγήτριά μας. Έπειτα, έχουμε λόγο να χαρούμε που το Συμβούλιο ενσωμάτωσε στην κοινή του θέση σχεδόν αυτούσιες τις τροπολογίες που ενεκρίθησαν από το Κοινοβούλιό μας κατά την πρώτη ανάγνωση.
<P>
Ας σημειώσουμε ότι οι εν λόγω τροπολογίες αναφέρονται όλες σε θεμελιώδη σημεία, εκ των οποίων, κυρίως, τον ορισμό του «διευθυντή της επιχείρησης» και την υποχρέωση της Επιτροπής να συντάξει έκθεση για την εφαρμογή της οδηγίας μετά το πέρας μιας πενταετίας.
<P>
Καταργώντας τις οδηγίες σχετικά με την ελευθέρωσης και τη μεταβατική περίοδο, αυτό το κείμενο ανταποκρίνεται στη θέληση να απλοποιηθεί και να διασαφηνισθεί η ισχύουσα κοινοτική νομοθεσία σχετικά με την άσκηση των επαγγελμάτων.
<P>
Θα επιτρέψει τοιουτοτρόπως, στο πνεύμα της απόφασης του Δικαστηρίου των Ευρωπαϊκών Κοινοτήτων του 1990 για την υπόθεση Βλασσοπούλου, την αναγνώριση των διπλωμάτων που δεν καλύπτονται από το γενικό καθεστώς.
<P>
Αυτός ο στόχος είναι ουσιώδης, γιατί συμβάλλει πολύ συγκεκριμένα στην πραγματοποίηση της αρχής της ελεύθερης κυκλοφορίας των προσώπων στην κοινοτική επικράτεια.
<P>
Σύσταση για τη δεύτερη ανάγνωση Marset Campos (A4-0324/98)
<SPEAKER ID=57 LANGUAGE="IT" NAME="Malerba">
Κυρία Πρόεδρε, θα επιθυμούσα να καταγραφεί στα συνοπτικά πρακτικά η αρνητική ψήφος μου όσον αφορά την τροπολογία αριθ. 6 στην έκθεση Marset Campos, που μόλις ψηφίσαμε, για τη συμμετοχή των μικρομεσαίων επιχειρήσεων στο ερευνητικό πρόγραμμα.
<P>
Δεν πρόκειται για μια λεπτομέρεια. Δεν είχα την ευκαιρία να μιλήσω προηγουμένως, και θα ήθελα να το κάνω τώρα. Αυτή η τροπολογία τείνει να αλλάξει τους κανόνες που ρυθμίζουν τη διάδοση των αποτελεσμάτων της έρευνας που χρηματοδοτούνται εν μέρει από την Ευρωπαϊκή Ένωση και να καταστήσουν πιο εύκολα κοινό κτήμα, το προϊόν της έρευνας. Εάν αυτό πραγματοποιηθεί, οι μικρομεσαίες επιχειρήσεις θα έχουν λιγότερους λόγους να συμμετάσχουν στο πρόγραμμα πλαίσιο για την έρευνα, αντί να έχουν περισσότερους λόγους Είναι σημαντικό να υπάρξει μια ισχυρή προστασία της πνευματικής ιδιοκτησίας έως ότου οι μικρομεσαίες επιχειρήσεις που έχουν έναν περιορισμένο ορίζοντα για την ανάπτυξη των προϊόντων τους να μπορέσουν να συμμετάσχουν πραγματικά, και είμαι ευτυχής που και η Επιτροπή αντέδρασε αρνητικά σε αυτή την τροπολογία αριθ. 6, που δεν την θεωρώ θετική.

<SPEAKER ID=58 NAME="Ahern">
Είναι περίεργο που το Συμβούλιο δεν κατέληξε σε συμφωνία με το Κοινοβούλιο στο θέμα της διαφάνειας όσον αφορά την καταπολέμηση της απάτης. Έχουμε ανάγκη σαφών, διαφανών κανόνων που θα επιτρέψουν σε όλους τους ενδιαφερόμενους να εργαστούν αποτελεσματικά. Οι προτάσεις του Κοινοβουλίου έχουν κατ' επανάληψη αποδοκιμαστεί από το Συμβούλιο και την Επιτροπή και δεν μπορούμε να το ανεχτούμε αυτό.

<SPEAKER ID=59 NAME="Caudron">
Η έκθεση του συναδέλφου μας Campos ανταποκρίνεται σε δύο απαιτήσεις του Κοινοβουλίου μας και για αυτό θα συμφωνήσω μαζί του.
<P>
Πέρα από την απλή διάδοση των αποτελεσμάτων της έρευνας, θα πρέπει οι προσπάθειες να αφορούν και το περιεχόμενο. Είναι, για παράδειγμα, λυπηρό το γεγονός ότι τα σχέδια, ιδιαίτερα καινοτόμα, δεν βρίσκονται στο ύψος των προκλήσεων που ορθώνονται για τα επόμενα χρόνια.
<P>
Χρειάζεται, ακόμη μία φορά, να καταγγείλω την απόσταση που χωρίζει τα λόγια από τις πράξεις. Σε έναν τόσο ιδιαίτερο και αβέβαιο τομέα, πρέπει να είμαστε ικανοί να στοιχηματίζουμε για το μέλλον. Η Ευρώπη δεν μπορεί να ελπίζει ότι θα διαδραματίσει έναν σημαντικό ρόλο στον τομέα των νέων τεχνολογιών, με αυτή την ατελείωτη ατολμία των διοικήσεων αλλά και των επενδυτών.
<P>
Συμμερίζομαι επίσης την επιθυμία του εισηγητή, όταν εκφράζει την απόλυτη ανάγκη να αποδείξει ότι υπάρχει διαφάνεια κατά την καταπολέμηση της απάτης. Χωρίς να θέλω να κάνω πολεμική, έχουμε το δικαίωμα να αναρωτηθούμε. Αυτή η παρατήρηση, εξάλλου, δεν ισχύει μόνο για τον τομέα της έρευνας. Αφορά όλα τα προγράμματα παρέμβασης της Ευρωπαϊκής Κοινότητας. Πολλάκις, το Κοινοβούλιο εκφράστηκε ομόφωνα για να εντείνει την καταπολέμηση πολλών μορφών εγκληματικότητας, ιδιαίτερα των οικονομικών εγκλημάτων. Θα ήταν παράλογο αυτή η θέληση, που εκδηλώθηκε από διάφορες αρχές, να μην επεκτείνεται στον έλεγχο της χρήσης των κοινοτικών κεφαλαίων, περιλαμβανομένων αυτών για την έρευνα.
<P>
Τέλος, συμμερίζομαι την άποψη του Pedro Marset Campos ως προς την καθιέρωση απλοποιημένων μηχανισμών για την πιο αποτελεσματική ενίσχυση και συντονισμό των ομάδων που συμμετέχουν στα σχέδια.
<P>
Οι προσαρμογές που ζητάμε δεν είναι παράλογες. Νομίζω ότι ανταποκρίνονται στις προσδοκίες της πλειοψηφίας των παραγόντων που ενέχονται ενδεχομένως στο πέμπτο κοινό πρόγραμμα έρευνας και ανάπτυξης. Ελπίζω ότι το Συμβούλιο και η Επιτροπή θα λάβουν υπόψη τους αυτές τις παρατηρήσεις, στόχος των οποίων είναι μόνο η βελτίωση του υπάρχοντος μηχανισμού.

<SPEAKER ID=60 NAME="Theorin και Wibe">
Οι επαφές μας με τον χώρο της έρευνας παρέχουν σαφείς ενδείξεις ότι το ερευνητικό πρόγραμμα της ΕΕ συνεπάγεται υπερβολική γραφειοκρατία για τους ερευνητές. Αν ήθελαν πραγματικά να προασπίσουν την έρευνα, τότε η καλύτερη χρήση των πόρων της θα ήταν να επιστραφούν στα εθνικά συμβούλια για την έρευνα· τα ερευνητικά προγράμματα της ΕΕ είναι καλών προθέσεων, αλλά, είναι αναποτελεσματικά και γραφειοκρατικά, δεν εξυπηρετούν την έρευνα και πρέπει να καταργηθούν.
<P>
Έκθεση Whitehead (A4-0334/98)
<SPEAKER ID=61 NAME="Dνez de Rivera Icaza">
Όπως είχα πει παλαιότερα σε αυτήν την αίθουσα, θέλω και τώρα να επιμείνω στην ίδια θέση: δίχως την εμπιστοσύνη των καταναλωτών στα προϊόντα και στις υπηρεσίες, η εσωτερική αγορά δεν μπορεί να λειτουργήσει σωστά. Το γεγονός αυτό αναγνωρίστηκε επίσης στο Συμβούλιο του Λουξεμβούργου, με τη Δήλωση σχετικά με την ασφάλεια των τροφίμων, έπειτα από το σκάνδαλο της ΣΕΒ. Αλλά αυτή η εναρμονισμένη εστίαση που προσβλέπει στην προστασία των καταναλωτών, στη διαφύλαξη του δικαιώματός τους για ενημέρωση και πρόσβαση στη δικαιοσύνη, στη θέσπιση αποτελεσματικών διεθνών μεθόδων ελέγχου και επιθεώρησης, απαιτεί μια ενίσχυση των πιστώσεων του κοινοτικού προϋπολογισμού. Επιπλέον, κάτι τέτοιο επιβάλλεται από την επικείμενη έναρξη ισχύος της Συνθήκης του Αμστερνταμ καθώς και από το άρθρο της υπ' αριθ. 153, από τη στιγμή που, σε αντίθετη περίπτωση, δεν θα λειτουργούν με την απαιτούμενη αυστηρότητα ούτε οι επιστημονικές επιτροπές ούτε οι έλεγχοι εξακρίβωσης καταλληλότητας, πράγμα που για τους καταναλωτές θα ήταν μια τραγωδία.
<P>
Η Ευρώπη των πολιτών είναι από πολλές πλευρές η Ευρώπη των καταναλωτών και για αυτόν τον λόγο με την ψήφο μου υποστηρίζω επίσης την κατάρτιση μιας αειφόρου επισιτιστικής πολιτικής προς όφελος των καταναλωτών.

<SPEAKER ID=62 NAME="Krarup">
Η έκθεση που αφορά τη θέσπιση ενός γενικού πλαισίου για τις κοινοτικές δραστηριότητες υπέρ των καταναλωτών εμπεριέχει μια σειρά πρωτοβουλιών που μπορεί να αποδειχθούν προς όφελος της προάσπισης των καταναλωτών. Κατά συνέπεια, είμαι θετικός ως προς το περιεχόμενο της έκθεσης. Θέλω μολαταύτα να απόσχω από την ψηφοφορία, διότι η προστασία των καταναλωτών και η υγεία τους πρέπει να είναι κατ' αρχήν εθνική υπόθεση και όχι τομέας κατευθυνόμενος από την ΕΕ.
<P>
Στα σχόλια επί της έκθεσης επισημαίνεται ότι οι οργανώσεις προστασίας των καταναλωτών θα έχουν περισσότερες δυνατότητες να συμβάλουν ενεργά στην καθιέρωση της πολιτικής για τους καταναλωτές. Παρομοίως διασαφηνίζεται ότι το γενικό πλαίσιο θα δρομολογήσει τις απαραίτητες χρηματοοικονομικές ενισχύσεις ώστε να εξασφαλιστεί η υψηλή ποιότητα καθώς και αποτελεσματικές μέθοδοι ελέγχου και επιθεώρησης στο πλαίσιο της προστασίας των καταναλωτών και της υγείας τους. Θεωρώ ότι η υπογράμμιση του ρόλου των οργανώσεων καταναλωτών και αλλά και εν γένει της προστασίας του καταναλωτή είναι ουσιωδώς σημαντική και μπορεί να συμβάλει στην προώθηση της ασφάλειας και της ποιότητας των τροφίμων, όμως δεν αλλάζει την άποψή μου ότι η πολιτική για τους καταναλωτές, όπως και η πολιτική στον τομέα της υγείας, η κοινωνική πολιτική κ.ο.κ. πρέπει να είναι εθνικές υποθέσεις. Το γεγονός ότι η θέσπιση της εσωτερικής αγοράς έχει σε μεγάλη έκταση καταστήσει αδύνατη μια εθνική πολιτική για τους καταναλωτές είναι ένα επιχείρημα υπέρ της ανάγκης να διασφαλισθεί το δικαίωμα των εθνικών πολιτικών επιπέδων να καθορίζουν και να ψηφίζουν εθνικούς κανόνες που υπερβαίνουν τους κανόνες της ΕΕ στον συγκεκριμένο τομέα, και όχι όπως συμβαίνει τώρα και στο μέλλον, όπου η ΕΕ υπαγορεύει κανόνες με κατεύθυνση την απόλυτη εναρμόνιση.
<P>
Σε πάρα πολλές περιπτώσεις έχει αποδειχθεί ότι το ενδιαφέρον για τη λειτουργία της εσωτερικής αγοράς πρωτεύει σε σχέση με το ενδιαφέρον για τους καταναλωτές. Οι τρεις οδηγίες περί χρωστικών ουσιών στα τρόφιμα, που αφορούν μεταξύ άλλων τις χρωστικές ουσίες και άλλα πρόσθετα σε τρόφιμα, δείχνουν πεντακάθαρα ότι τα πρότυπα της ΕΕ στον τομέα της προστασίας των καταναλωτών είναι συχνά σημαντικά χαμηλότερα από αυτά της εθνικής νομοθεσίας. Η Δανία πρέπει λοιπόν, βάσει της διαμόρφωσης του κοινοτικού θετικού καταλόγου, να έχει οριακές τιμές για πολυάριθμα πρόσθετα τροφίμων παρά τις βάσιμες υποψίες ότι ένα μέρος των σχετικών ουσιών προκαλούν αλλεργικές αντιδράσεις σε παιδιά. Αυτό το παράδειγμα δείχνει σαφέστατα ότι η προστασία των καταναλωτών και της υγείας τους πρέπει να είναι εθνικό προνόμιο και όχι υπόθεση της ΕΕ.

<SPEAKER ID=63 NAME="Lindqvist">
Η πολιτική για τους καταναλωτές και τα θέματα αναφορικά με την ασφάλεια των προϊόντων και την υγεία πρέπει να αποκτήσουν μεγαλύτερο βάρος σε όλα τα επίπεδα του κοινωνικού έργου, και στο ευρωπαϊκό επίσης. Οι κανονισμοί της ΕΕ για την προστασία των καταναλωτών θα πρέπει να είναι ελάχιστοι κανονισμοί, δηλ. ένα μεμονωμένο κράτος μέλος θα πρέπει να έχει το δικαίωμα να εφαρμόζει αυστηρότερους κανονισμούς.
<P>
Έκθεση David Martin (A4-0290/98)
<SPEAKER ID=64 NAME="Andersson και Hulthιn">
Θέλουμε να ευχαριστήσουμε τον εισηγητή για την καλή διεκπεραίωση μίας σημαντικής έκθεσης. Θεωρούμε ότι η δύσκολη κατάσταση που προέκυψε με τον μεγάλο φόρτο εργασίας στο Πρωτοδικείο πρέπει να βρεί λύση για να δοθούν οι δυνατότητες στο Πρωτοδικείο να εκπληρώσει τις υποχρεώσεις του με αποτελεσματικό και αξιόπιστο τρόπο. Ως εκ τούτου, η υποβληθείσα πρόταση για χρήση, σε ορισμένες περιπτώσεις, μίας διαδικασίας όπου επιτρέπεται στο Πρωτοδικείο να δικάζει ως μονομελές μπορεί, υπό τις παρούσες συνθήκες, να θεωρηθεί αποδεκτή. Όμως αυτές οι δικαστικές διαδικασίες πρέπει να έχουν περιορισμένη έκταση και να διεξάγονται με πολύ προσεκτικό έλεγχο, ώστε να διατηρείται η νομική ασφάλεια και η νομιμότητα του δικαστηρίου στον χειρισμό των υποθέσεων. Η θέσπιση των μονομελών δικαστηρίων είναι ένα μέτρο που μπορεί να αιτιολογηθεί μόνο από τον ιδιαίτερο φόρτο εργασίας που επικρατεί στο Πρωτοδικείο. Δεν πρέπει λοιπόν να επιδιώκεται γενικότερα ως αρχή το μέτρο των μονομελών δικαστηρίων σε άλλες περιπτώσεις.

<SPEAKER ID=65 NAME="Ewing">
Το Πρωτοδικείο αντιμετωπίζει σήμερα ένα τεράστιο όγκο καθυστερημένων υποθέσεων και αναμένεται περαιτέρω αύξηση όταν αρχίσουν να καταφτάνουν οι εφέσεις κατά των αποφάσεων για τα εμπορικά σήματα. Η κατάσταση είναι σαφώς επισφαλής. Ωστόσο, η προτεινόμενη απόφαση να επιτραπεί σε έναν μόνο δικαστή να αποφασίζει για έναν περιορισμένο αριθμό υποθέσεων δεν αποτελεί λύση.
<P>
Αν και υπέρ σαφώς καθορισμένων τομέων για τους οποίους θα μπορούν να αποφασίζουν μεμονωμένοι δικαστές, η πρόταση είναι αβέβαιη και το πεδίο της ασαφές. Το πεδίο εφαρμογής της προτεινόμενης απόφασης μπορεί να επεκταθεί χωρίς περαιτέρω διαβούλευση με το Ευρωπαϊκό Κοινοβούλιο ή το Συμβούλιο. Είναι σημαντικό να διατηρηθεί η πολυεθνική και κολλεγιακή φύση του δικαστηρίου.
<P>
Μια αύξηση αποτελεσματικότητας της τάξης του 10 % δεν θα επιλύσει τα τεράστια προβλήματα που αντιμετωπίζει το Πρωτοδικείο και το κοινοτικό δικαστικό σύστημα. Δεν αποτελεί ούτε καν προσωρινή λύση. Θα ήταν σαφώς πρόωρο να εγκριθεί η απόφαση υπό την παρούσα μορφή της. Είναι απαραίτητη μια πιο ριζική και επείγουσα αναθεώρηση, συμπεριλαμβανομένης της αύξησης του αριθμού δικαστών και της εισαγωγής ειδικευμένων δικαστικών υπηρεσιών.
<P>
Συνεπώς, ψήφισα κατά της πρότασης.

<SPEAKER ID=66 NAME="Lindqvist (ELDR), Seppδnen, Sjφstedt και Svensson (GUE/NGL), Gahrton, Holm και Lindholm (V), Bonde, Krarup και Sandbζk (I-EDN)">
Επιλέξαμε να καταψηφίσουμε την έκθεση, αφ' ενός για λόγους νομικής ασφάλειας, αφ' ετέρου από μία θεμελιώδη αντιομοσπονδοποιητική οπτική.
<P>
Η έκθεση Martin συνεπάγεται την έγκριση της πρότασης του Συμβουλίου - η οποία είχε διαμορφωθεί αρχικά από το Ευρωπαϊκό Δικαστήριο - προκειμένου να δικάζει το Πρωτοδικείο ως μονομελές. Είναι δεδομένο ότι, αν ο αριθμός των δικαστών σε υποθέσεις που χειρίζεται το Πρωτοδικείο μειωθεί σε έναν, αυξάνονται οι κίνδυνοι σφαλμάτων και συνεπώς νομικών παραβιάσεων. Το Πρωτοδικείο ασχολείται σήμερα κυρίως με θέματα ανταγωνισμού, γεωργικούς κανονισμούς, κρατικές ενισχύσεις, προστατευτικούς κανόνες της εμπορικής πολιτικής, διενέξεις σχετικά με τα διαρθρωτικά ταμεία, διατάξεις αντιντάμπινγκ, πνευματικά δικαιώματα καθώς και διενέξεις μεταξύ θεσμικών οργάνων και των υπαλλήλων τους. Σ' ό, τι αφορά υποθέσεις που θα μπορεί να χειρίζεται ένας δικαστής οι προτεινόμενες οριοθετήσεις στους κανονισμούς της διεξαγωγής των δικών στερούνται, κατά τη γνώμη μας, ικανοποιητικής ακρίβειας για να μπορεί να θεωρείται ότι διασφαλίζεται η νομική ασφάλεια.
<P>
Ωστόσο, η λύση δεν βρίσκεται στην αύξηση του αριθμού των δικαστών ή στη μείωση της νομικής ασφάλειας, αλλά, μάλλον στον μεγαλύτερο περιορισμό της μεταφοράς των αρμοδιοτήτων λήψης αποφάσεων από τα κράτη μέλη στην κοινοτική νομοθεσία. Αυτό είναι ιδιαίτερα σημαντικό να το λάβει υπόψη της η πλειοψηφία του Ευρωπαϊκού Κοινοβουλίου η οποία προτείνει, πρακτικά για όλα τα προβλήματα, αρκετά συχνά υπερεθνικές λύσεις. Ωστόσο, η λύση βρίσκεται στη μεταφορά επίσης του δικαιώματος λήψης αποφάσεων από την ΕΕ στα εθνικά κοινοβούλια. Αυτό θα μείωνε αρκετό από τον φόρτο εργασίας του Ευρωπαϊκού Δικαστηρίου.

<SPEAKER ID=67 NAME="Theorin">
Η πρόταση του Ευρωπαϊκού Δικαστηρίου για τροποποίηση των εργασιών του Πρωτοδικείου είναι ευπρόσδεκτη. Το Πρωτοδικείο έχει δεχτεί πολύ μεγάλο φόρτο εργασίας, κάτι που έχει ως συνέπεια να είναι ο χρόνος χειρισμού των υποθέσεων απαράδεκτα μεγάλος. Βλέπουμε θετικά συγκεκριμένες προτάσεις για το πώς θα μπορούσε να επιτελεστεί το έργο του Ευρωπαϊκού Δικαστηρίου με λογικούς χρόνους χειρισμού των υποθέσεων. Η αποδοτικότητα του έργου δεν πρέπει να έχει ως αποτέλεσμα να προκύψουν ελλείψεις στη νομική ασφάλεια. Αν το Δικαστήριο εκδίδει αποφάσεις σε υποθέσεις ως μονομελές, τότε, θα πρέπει να αφορά μόνο υποθέσεις οι οποίες από νομικής οπτικής είναι πέραν πάσης αμφσβήτησης.

<SPEAKER ID=68 NAME="Wibe">
Δεν μπορώ να υπερψηφίσω αυτήν την έκθεση διότι θεωρώ ότι η μείωση του αριθμού των δικαστών στο Πρωτοδικείο συνεπάγεται έναν εμφανή κίνδυνο για τη νομική ασφάλεια. Αναγνωρίζω όμως τις καλές προθέσεις της έκθεσης, δηλ. ότι η προτεινόμενη τροποποίηση συνεπάγεται, σε πολλές περιπτώσεις, μεγαλύτερη αποτελεσματικότητα.
<P>
Έκθεση W.G. Van Velzen (A4-0340/98)
<SPEAKER ID=69 NAME="Bonde και Sandbζk">
Ψηφίσαμε κατά της έκθεσης Van Velzen σχετικά με τη θέσπιση προγράμματος πλαισίου για δράσεις στον τομέα της ενέργειας, διότι θεωρούμε ότι υπάρχει ανάγκη για ριζική αλλαγή πορείας της ενεργειακής πολιτικής της Κοινότητας. Είναι ηλίου φαεινότερο ότι πρέπει άμεσα να στοχεύσουμε στην ταχύτερη δυνατή μετάβαση στην αειφορία. Αυτό πάει να πει ότι πρέπει να προωθήσουμε τα μέγιστα τις ανανεώσιμες μορφές ενέργειας και τις φιλικές προς το περιβάλλον λύσεις.
<P>
Θεωρούμε επίσης ότι είναι σκανδαλώδες το γεγονός ότι η πρόταση δεν βασίζεται στο άρθρο 130 ιθ'. Αν αυτός ο πολιτικά σημαντικός και ευαίσθητος τομέας δεν μπορεί να ρυθμιστεί κατά τρόπο ώστε να ληφθεί υπόψη το περιβάλλον, τότε δεν πρέπει να διαμορφωθεί καθόλου κοινοτική νομοθεσία στον εν λόγω τομέα. Με το να νομοθετούμε στον ενεργειακό τομέα χωρίς το άρθρο 130 ιθ' να αποτελεί τη θεμελιώδη βάση, στέλνουμε κατά τη γνώμη μας εσφαλμένα μηνύματα ως προς τις προτεραιότητες της Κοινότητας.
<P>
Η πρόθεση της έκθεσης είναι να εναρμονίσει και να οργανώσει ορθολογικά την ενεργειακή πολιτική της Κοινότητας. Η έκθεση της Επιτροπής Ενέργειας ενισχύει αυτές τις προθέσεις, όσον αφορά τον συγκεντρωτισμό της ενεργειακής πολιτικής και την αναβάθμιση της εξουσίας της ΕΕ στον τομέα. Πρέπει να αντιταχθούμε στη θέση αυτή. Το δανικό σύστημα εφοδιασμού ενέργειας είναι μοναδικό, διότι είναι εστιασμένο στους καταναλωτές, και κινδυνεύει να καταστραφεί εάν ο εφοδιασμός ενέργειας οργανωθεί ορθολογικά σύμφωνα με το κοινοτικό μοντέλο που είναι εστιασμένο στον παραγωγό. Κατά συνέπεια στηρίξαμε τις τροπολογίες που υπέβαλαν οι Πράσινοι. Όσον αφορά τη χρήση φόρων μπορούμε να τη στηρίξουμε όταν αφορά τον περιβαλλοντικό τομέα, με την έννοια ωστόσο ότι υπάρχει η προϋπόθεση τα έσοδα να επαναδιατίθενται στα κράτη μέλη.

<SPEAKER ID=70 NAME="Krarup">
Ο υπογεγραμμένος επιλέγει να καταψηφίσει την έκθεση Van Velzen. Ένας ουσιαστικός λόγος για τη συγκεκριμένη απόφαση είναι πως βρίσκω ότι η έκθεση Van Velzen αποδέχεται ολοκληρωτικά τις κοινοτικές οδηγίες ελευθέρωσης της αγοράς ηλεκτρικής ενέργειας και φυσικού αερίου. Εδώ ήδη αρχίζουμε να βλέπουμε τις πρώτες αρνητικές επιπτώσεις της οδηγίας για την ηλεκτρική ενέργεια, όχι μόνο για το περιβάλλον αλλά και για τη δημοκρατία. Οι ιδιοκτήτες της σουηδικής βιομηχανίας ατομικής ενέργειας Barsebδck επικαλούνται την οδηγία σε μια προσπάθεια να παρακάμψουν τον νόμο του σουηδικού κοινοβουλίου, σύμφωνα με τον οποίο η ατομική ενέργεια στη Σουηδία πρέπει να καταργηθεί σταδιακά. Η δυνατότητα για μια εθνική ενεργειακή πολιτική κατ' αυτόν τον τρόπο ουσιαστικά καταργείται από την ΕΕ προς όφελος των δυνάμεων της ελεύθερης αγοράς, σε έναν τομέα που, λόγω παραμέτρων περιβάλλοντος και εφοδιασμού, πρέπει να διέπεται από δημοκρατικό έλεγχο - έναν δημοκρατικό έλεγχο που δεν βλέπω να έχουν τη δυνατότητα να ασκήσουν αποτελεσματικά τα εθνικά κοινοβούλια και οι εθνικές αρχές.
<P>
Η μονόπλευρη εστίαση της οδηγίας για την ηλεκτρική ενέργεια και το φυσικό αέριο στην ενέργεια ως προϊόν που θα έπρεπε να μεταβιβάζεται ελεύθερα, καταστρέφει σε μεγάλο βαθμό τη δυνατότητα να διεξάγεται και να διαμορφώνεται σε εθνικό επίπεδο μια ενεργειακή πολιτική, η οποία θα θέτει λόγου χάρη ως ύψιστη προτεραιότητα την κατάργηση της ατομικής ενέργειας προς όφελος της ανανεώσιμης ενέργειας.
<P>
Έκθεση W. G. Van Velzen (A4-0335/98)
<SPEAKER ID=71 NAME="Bonde, Krarup και Sandbζk">
Ψηφίσαμε σήμερα κατά της έκθεσης Van Velzen. Σύμφωνα με την αιτιολόγηση της έκθεσης κύριος στόχος του προγράμματος ETAP είναι να εξασφαλίσει ότι οι εθνικές αποφάσεις και οι κοινοτικές αποφάσεις σε ενεργειακά θέματα μπορούν να λαμβάνονται επί κοινής αναλυτικής βάσης, τουτέστιν επί βάσης κοινών οικονομικών ερευνών και κοινών ενεργειακών προβλέψεων, καθώς και επί βάσης δυναμικής των ενεργειακών συστημάτων. Αυτό ακούγεται πολύ αξιόπιστο. Ωστόσο ένα μεγάλο κοινό σύστημα οδηγεί εύκολα σε διανοητικά αδιέξοδα και αναλυτική ορθοδοξία. Ένα τέτοιο πρόγραμμα αναλύσεων ευκολότατα καταλήγει να εξυπηρετεί τα πολιτικοβιομηχανικά συμφέροντα. Θα θέλαμε να επιστήσουμε την προσοχή σας στο γεγονός ότι δεν ήταν η βιομηχανία πυρηνικής ενέργειας ή τα συμφέροντα πίσω από τα εργοστάσια παραγωγής ηλεκτρικής ενέργειας που λειτουργούν με άνθρακα ή πετρέλαιο τα οποία μέσω αναλύσεων διαπίστωσαν την ανάγκη για ανάπτυξη της ανανεώσιμης ενέργειας.
<P>
Δεδομένου ότι από την αιτιολόγηση της πρότασης της Επιτροπής Ενέργειας προκύπτει ότι η αιτιολόγηση υπάρχει προκειμένου να ενισχύσει ακόμη περισσότερο τη συγκεντρωτική ενεργειακή πολιτική της ΕΕ, δεν μπορούμε παρά να την καταψηφίσουμε. Θεωρούμε επίσης ότι μπορούν να τεθούν ερωτηματικά ως προς το αν είναι δουλειά της ΕΕ να εφαρμόζει ένα πρόγραμμα όπως το ETAP ούτως ή άλλως. Η ενεργειακή πολιτική πρέπει να αποκεντρωθεί όσο το δυνατόν περισσότερο, και το πρόγραμμα ETAP έχει νόημα μόνο εάν η ενεργειακή πολιτική συγκεντρωθεί σε κοινοτικό επίπεδο, πράγμα που θα ενισχύσει τους ήδη ισχυρούς παίκτες. Εάν η ΕΕ θέλει να ξοδέψει χρήματα για αναλύσεις, τότε οφείλει να ενισχύσει τον αριθμό τους και να στηρίξει ανεξάρτητα ιδρύματα αναλύσεων και κινήματα βάσης.
<P>
Έκθεση W. G. Van Velzen (A4-0323/98)
<SPEAKER ID=72 NAME="Bonde, Krarup και Sandbζk">
Ψηφίσαμε κατά της έκθεσης Van Velzen σήμερα βάσει του σκεπτικού ότι το πρόγραμμα SURE εξυπηρετεί την ανάπτυξη και όχι τη σταδιακή κατάργηση της παραγωγής πυρηνικής ενέργειας. Κατά την αντίληψή μας, η παραγωγή πυρηνικής ενέργειας πρέπει να καταργηθεί, και τα προγράμματα που δεν αποβλέπουν σε αυτό πρέπει να απορριφθούν. Όσον αφορά τη μεταφορά πυρηνικού υλικού είναι αυτονόητο ότι όλες οι μεταφορές θα διενεργούνται με υπευθυνότητα. Φρονούμε ωστόσο ότι δεν πρέπει να γίνονται καθόλου μεταφορές πυρηνικών υλικών από εργοστάσια πυρηνικής ενέργειας. Θα προτιμούσαμε κατά πολύ η επεξεργασία και η τελική απόθεση των πυρηνικών αποβλήτων να γίνεται στον ίδιο τόπο όπου και παράγονται. Οι μεταφορές ραδιενεργών υλικών πρέπει να αποφεύγονται.
<P>
Έκθεση Adam (A4-0339/98)
<SPEAKER ID=73 NAME="Bonde, Krarup και Sandbζk">
Το πρόγραμμα CARNOT θα στηρίξει την εκμετάλλευση στερεών καυσίμων - κυρίως του άνθρακα - κατά τέτοιο τρόπο ώστε να εκπέμπονται όσο το δυνατόν λιγότερο διοξείδιο του άνθρακα και άλλες ρυπογόνες ουσίες. Στόχος είναι να προωθηθούν τεχνολογικές δράσεις για καθαρή και αποτελεσματική χρήση των στερεών καυσίμων. Είναι εξαίσιος στόχος, είναι όμως αρκετά μακρόπνοος; Θα επιθυμούσαμε αντιθέτως σε μακροπρόθεσμη βάση να απομακρυνθούμε από τον εφοδιασμό ενέργειας που βασίζεται στην καύση ορυκτών καυσίμων. Βραχυπρόθεσμα είναι ωστόσο αναγκαία η καύση άνθρακα, φυσικού αερίου και πετρελαίου ώστε να αποφευχθεί το χείριστο - τουτέστιν ο εφοδιασμός με πυρηνική ενέργεια. Απέχουμε από την ψηφοφορία επί της πρότασης, δεδομένου ότι δεν γνωρίζουμε τις τελικές προοπτικές και τους στόχους της πρότασης. Θα συνεχιστεί η αχαλίνωτη καύση άνθρακα; Έχει να κάνει με την περιβαλλοντική ή τη βιομηχανική πολιτική;

<SPEAKER ID=74 NAME="Theorin και Wibe">
Παρατηρούμε ότι ο εισηγητής προτείνει την αύξηση του προϋπολογισμού γι' αυτό το πρόγραμμα της ενεργειακής πολιτικής από 4, 1 σε 7, 4 εκατομμύρια Εcu. Δυστυχώς, σ' αυτό το Κοινοβούλιο υπάρχει μία κακή συνήθεια να ζητά κάθε εισηγητής αύξηση στον τομέα που καλύπτει στην έκθεσή του. Αυτές οι αυξήσεις ζητούνται ενώ ταυτόχρονα οι δημόσιες υπηρεσίες σ' όλόκλρη την Ευρώπη κάνουν περικοπές στις δραστηριότητές τους και απολύουν προσωπικό εξ αιτίας στενότερων πλαισίων του προϋπολογισμού.
<P>
Θεωρούμε ότι η δραστηριότητα του Κοινοβουλίου πρέπει, από αυτή την άποψη, να περιοριστεί και αυτή η στερεότυπη απαίτηση για αυξήσεις προϋπολογισμών του ενός ή του άλλου ταμείου πρέπει να σταματήσει.
<P>
Έκθεση Soulier (A4-0322/98)
<SPEAKER ID=75 NAME="Bonde, Krarup και Sandbζk">
Ο στόχος του προγράμματος SYNERGY είναι να συμβάλει: α) στον καθορισμό, τη διαμόρφωση και την εφαρμογή της ενεργειακής πολιτικής σε τρίτες χώρες, β) να προαγάγει τη βιομηχανική συνεργασία μεταξύ της Κοινότητας και των τρίτων χωρών στον ενεργειακό τομέα, και γ) να αναβαθμίσει τον συντονισμό των εξωτερικών δράσεων της Κοινότητας σε ενεργειακά θέματα. Η στήριξη των τρίτων χωρών στη διαμόρφωση της ενεργειακής πολιτικής τους φαίνεται χωρίς αμφιβολία εξαιρετικά ορθή. Αντιθέτως, είναι δυσκολότερο να δούμε κάποια ορθότητα στο ότι η ΕΕ θυσιάζει πόρους στους άλλους τομείς. Η βιομηχανία ενέργειας της ΕΕ δεν έχει ανάγκη για δημόσιες ενισχύσεις, και όσον αφορά την «αναβάθμιση του συντονισμού», ένας θεός ξέρει τι σημαίνει αυτό. Εξάλλου, κυριαρχεί κάποια ασάφεια ως προς τον διαχωρισμό των τομέων δράσης του προγράμματος σε σχέση με τα υπόλοιπα κοινοτικά προγράμματα. Σε γενικές γραμμές, το πρόγραμμα φαντάζει κάπως περιττό, και τα μέσα θα μπορούσαν να χρησιμοποιηθούν καλύτερα για την ανάπτυξη ανανεώσιμων πηγών ενέργειας και προγραμμάτων που θα προάγουν την εξοικονόμηση ενέργειας. Κατά συνέπεια καταψηφίζουμε την έκθεση.

<SPEAKER ID=76 NAME="Rόbig, Flemming, Rack, Schierhuber, Habsburg-Lothringen, Stenzel, Pirker">
Σχετικά με τα σήμερα αξιολογηθέντα πολυετή προγράμματα στον τομέα της ενέργειας εγκρίνουμε το πνεύμα των προγραμμάτων αυτών και υποστηρίζουμε κάθε προσπάθεια με στόχο την ανάπτυξη της έρευνας σε αυτό τον τομέα.
<P>
Βάσει του κοινοτικού κεκτημένου, η Αυστρία, όπως και άλλα κράτη μέλη της ΕΕ, τάχθηκε και αυτή κατά της έναρξης της λειτουργίας πυρηνικών σταθμών. Σε ευρωπαϊκό επίπεδο πρέπει να εξασφαλισθούν και να επεκταθούν οι κεντρικές εργασίες της Ευρατόμ για την προστασία της υγείας και την παρακολούθηση της ασφάλειας. Γι' αυτόν τον λόγο αποδίδουμε πρωταρχική σημασία στην επιστημονική πρόοδο με στόχο τη βελτίωση της ευρύτερης ασφάλειας της πυρηνικής ενέργειας. Σε αυτό εντάσσεται και η εκπόνηση κοινών ευρωπαϊκών προτύπων ασφαλείας στον τομέα της πυρηνικής ενέργειας. Επίσης πρέπει να προωθηθούν εντονότερα καινοτόμες μορφές παραγωγής ενέργειας και ανανεώσιμες μορφές ενέργειας όπως λόγου χάρη από την ηλιακή, την αιολική και την υδροηλεκτρική ενέργεια ή τη βιομάζα ως πραγματικές εναλλακτικές λύσεις στην ατομική ενέργεια. Και πρέπει να κλείσουν αμέσως οι επικίνδυνοι πυρηνικοί σταθμοί.
<P>
Με αυτά τα δεδομένα πρέπει επομένως να εννοηθεί η στάση μας στην ψηφοφορία για τις σχετικές κοινοβουλευτικές εκθέσεις.
<P>
Κοινό ψήφισμα για το Κοσσυφοπέδιο
<SPEAKER ID=77 LANGUAGE="DE" NAME="Posselt">
Κυρία Πρόεδρε, σήμερα διεξήχθη μία ψηφοφορία για το Κοσσυφοπέδιο που μας χαροποίησε πολύ και για την οποία θα ήθελα να συγχαρώ τις Ομάδες αυτού του Σώματος, αντίθετα με ό, τι συνέβη στην τελευταία συνεδρίαση. Προπάντων θα ήθελα να ευχαριστήσω τους Πράσινους, διότι υπέβαλαν μία τροπολογία την οποία μπορέσαμε να απορρίψουμε με μεγάλη πλειοψηφία. Κατέθεσαν μία τροπολογία στην οποία ήθελαν να καταστήσουν ένα ψήφισμα του Συμβουλίου Ασφαλείας προϋπόθεση για μία από καιρό αναγκαία ανθρωπιστική και στρατιωτική επέμβαση. Αυτό απορρίφθηκε με τόσο μεγάλη πλειοψηφία ώστε μπορούμε να πούμε πως το Σώμα αυτό τώρα πράγματι ψήφισε σαφώς υπέρ μίας στρατιωτικής επέμβασης στο Κοσσυφοπέδιο βάσει της τωρινής νομικής κατάστασης.
<P>
Θα ήθελα να σας πω ότι χωρίς τη στρατιωτική αυτή επέμβαση θα φτάσουμεσύντομα στο σημείο να έχουμε όντως μαζικούς θανάτους. Γι' αυτόν τον λόγο ελπίζουμε πως στην επόμενη κιόλας Ολομέλεια θα μπορέσουμε να ασχοληθούμε με τα βήματα που θα έπονται μιας επιτυχούς στρατιωτικής επέμβασης. Είμαι της άποψης ότι τα βήματα αυτά θα πρέπει να συνίστανται στην εναπόθεση ολόκληρης της εκτελεστικής και δικαστικής εξουσίας στο Κοσσυφοπέδιο στα χέρια των εκλεγμένων αντιπροσώπων του πληθυσμού.

<SPEAKER ID=78 NAME="Bianco">
Εκφράζω τη θετική μου ψήφο στο κοινό ψήφισμα που παρουσιάστηκε για το Κοσσυφοπέδιο από τις διάφορες πολιτικές Ομάδες του Κοινοβουλίου, αλλά θεωρώ ότι αυτή θα πρέπει να ενσωματωθεί με μια σθεναρή πρόσκληση για δράση στην περιοχή εκ μέρους του ΟΗΕ και του NATO μετά από το ανεύθυνο «όχι» στον Αμερικανό διαπραγματευτή.
<P>
Επιβεβαιώνεται για μία ακόμη φορά ότι ο αρχηγός του σερβικού κράτους δεν καταλαβαίνει παρά μόνο τη λογική της βίας. Θα πρέπει να δράσουμε άμεσα εάν δεν θέλουμε να πληρώσουμε αύριο ένα ακόμα μεγαλύτερο τίμημα.
<P>
Εμείς θα ζητήσουμε από την ιταλική κυβέρνηση να δράσει σε στενή συνεργασία με τις άλλες ευρωπαϊκές χώρες και με τις Ηνωμένες Πολιτείες, παραχωρώντας πλήρως την επικράτειά της για ενδεχόμενες και αναπόφευκτες στρατιωτικές επεμβάσεις με σκοπό να οδηγηθούν τα μέρη σε διαπραγματεύσεις και, επομένως, σε εύλογες ειρηνευτικές συμφωνίες.

<SPEAKER ID=79 NAME="Caudron">
Η κατάσταση στο Κοσσυφοπέδιο και η απραξία της Ευρώπης δείχνουν γι' άλλη μια φορά την επείγουσα ανάγκη για μία πολιτική Ευρώπη. Το να είσαι μία μεγάλη οικονομική δύναμη, που διαθέτει κυρίως ενιαίο νόμισμα, είναι σημαντικό, αλλά δεν εγγυάται ούτε την ειρήνη, ούτε την ασφάλεια, ούτε ακόμη τη δημοκρατία.
<P>
Προς το σκοπό αυτό, χρειάζεται πράγματι μία κοινή ευρωπαϊκή διπλωματία, μία κοινή στρατιωτική δύναμη και συνεπώς μία ευρωπαϊκή πολιτική αρχή για να αποφασίσει αυτό που θέλει η Ευρώπη. Έχουμε πολύ δρόμο μπροστά μας! Το κάθε κράτος προσπαθεί να παίξει τον ρόλο του, αν όχι το χαρτί του, χωρίς να ανησυχεί αληθινά για το άλλο... και ο Σέρβος Πρόεδρος... αγάλλεται.
<P>
Μπορούσαμε να ελπίζουμε ότι η θλιβερή υπόθεση της Βοσνίας θα απέδιδε τους καρπούς της... Δεν χρησίμευσε σε τίποτα... Είναι συγχρόνως δραματικό και εξευτελιστικό. Η Ευρώπη, αφήνοντας να διαιωνίζονται οι σφαγές των πολιτών και εξυπηρετώντας τους τυράννους, ντροπιάζεται.

<SPEAKER ID=80 NAME="Kirsten Jensen, Sindal και Iversen">
Οι Δανοί σοσιαλδημοκράτες υπερψήφισαν σήμερα το ψήφισμα για την κατάσταση στο Κοσσυφοπέδιο. Δεν είναι το πρώτο ψήφισμα που περνάει το Ευρωπαϊκό Κοινοβούλιο. Αναρίθμητα ψηφίσματα δημοκρατικών συνελεύσεων, του ΟΗΕ, του ΝΑΤΟ, της ΔΕΕ, του ΟΑΣΕ και της ΕΕ, έχουν με αυστηρές διατυπώσεις καταδικάσει τη σερβική συμπεριφορά. Η Δύση πρέπει να δράσει τώρα. Θα ήταν ευκταίο το Συμβούλιο Ασφαλείας του ΟΗΕ να έχει επίγνωση της ευθύνης του και να εγκρίνει ψήφισμα που θα δώσει ουσία στις αιώνιες απειλές. Αν όμως αυτό καταστεί αδύνατο εξαιτίας μιας παρανόησης της φιλίας που τρέφει η Ρωσία, τότε πρέπει οι υπόλοιποι υπεύθυνοι - κατ' ευχήν οι Ευρωπαίοι πολιτικοί - να αναλάβουν τα ηνία. Δεν διακυβεύεται μόνο η αξιοπιστία μας. Πρόκειται για ανθρώπινες ζωές.

<SPEAKER ID=81 NAME="Raschhofer">
Το Εθνικό Φιλελεύθερο Κόμμα είναι της άποψης ότι τα εγκριθέντα ψηφίσματα του ΟΗΕ επαρκούν για μία επέμβαση του ΝΑΤΟ. Είναι σημαντικό να επιλυθεί γρήγορα η σύγκρουση ώστε να αποτραπεί μια περαιτέρω αιματοχυσία. Γι' αυτόν τον λόγο το Εθνικό Φιλελεύθερο Κόμμα υποστηρίζει την πρόταση ψηφίσματος στο σύνολό της επισημαίνοντας όμως την αντίθεσή της στην παρ. 8, επειδή προπάντων τα όμορα με την εστία της κρίσης κράτη είναι αυτά στα οποία θα έπρεπε να παρασχεθεί η ανθρωπιστική εκείνη βοήθεια και οικονομική ενίσχυση που χρειάζονται για να είναι σε θέση να υποδεχθούν όσο το δυνατόν περισσότερους πρόσφυγες. Με αυτό τίθεται στόχος να αποφευχθεί και η επιβάρυνση της Αυστρίας, που θα προέκυπτε από την υποδοχή του μεγαλύτερου μέρους του προσφυγικού ρεύματος προς την ΕΕ.
<P>
Κοινό ψήφισμα για τους πρόσφυγες
<SPEAKER ID=82 LANGUAGE="FR" NAME="Berthu">
Κυρία Πρόεδρε, στην χθεσινή μου παρέμβαση σχετικά με το ζήτημα της παράνομης μετανάστευσης από τον νότο, εξέθεσα στο Σώμα τον λόγο για τον οποίο, σύμφωνα με την Ομάδα των Ανεξαρτήτων για την Ευρώπη των Εθνών, η μεταρρύθμιση που προβλέπεται από τη Συνθήκη του Αμστερνταμ ενδέχεται να επιδεινώσει τα προβλήματα αντί να τα διευθετήσει.
<P>
Θα ήθελα τώρα να σας πω ποια πρόταση θα θέλαμε να υπήρχε στο ψήφισμα που εγκρίθηκε από το Ευρωπαϊκό Κοινοβούλιο και που, δυστυχώς, δεν υπάρχει. Θα πρέπει να δούμε ότι, σε έναν ενοποιημένο ευρωπαϊκό χώρο και δίχως ελέγχους των ατόμων στα εσωτερικά σύνορα, όπως το προτείνει η Συνθήκη του Αμστερνταμ, το επίπεδο συνολικής ασφάλειας θα αποτελεί πάντα το πιο αδύνατο στοιχείο. Αντιθέτως, η διατήρηση των εθνικών ελέγχων επιτρέπει τον περιορισμό των κινδύνων καθιστώντας παράλληλα υπεύθυνο το κάθε κράτος, που θα γνωρίζει ότι, αν δέχεται λαθρομετανάστες λόγω αδυναμιών, δεν θα μπορεί έπειτα να απαλλαχθεί απ' αυτούς φορτώνοντάς τους στους γείτονες.
<P>
Αυτό όμως δεν αρκεί. Πολλοί λαθρομετανάστες έχουν ήδη τρυπώσει στην επικράτειά μας, προκαλώντας σοβαρά προβλήματα. Κι αν ο αριθμός τους αυξηθεί, μπορούν να αποσταθεροποιήσουν τις κοινωνίες μας. Σε αυτό το επίπεδο, η Ευρώπη μπορεί να φανεί χρήσιμη. Πρέπει να ετοιμάσουμε ευρεία προγράμματα για τον επαναπατρισμό τους, στα οποία τα ευρωπαϊκά κράτη θα συμμετείχαν σε εθελοντική βάση. Νομίζω, ωστόσο, ότι τα περισσότερα θα δεχόντουσαν να συμμετάσχουν, αφού θα ήταν για το συμφέρον τους.
<P>
Πρέπει προφανώς οι υποψήφιοι που θα επιστρέψουν να κινούνται επίσης σε εθελοντική βάση. Και για να είναι έτσι, πρέπει οι συνθήκες επιστροφής και επανένταξης στον τόπο τους να είναι ελκυστικές. Με άλλα λόγια, δυστυχώς, αυτό θα κοστίσει ακριβά ή σχετικά ακριβά. Πρέπει όμως να συνηθίσουμε σε αυτή την ιδέα. Θα κοστίσει πάντως λιγότερο από το να συντηρούμε αυτά τα άτομα που δεν είναι ενσωματωμένα στις κοινωνίες μας.
<P>
Παρομοίως, στηριζόμενα στην εθελοντική βάση διαφοροποιημένης συνεργασίας, νομίζω ότι τα όμορα κράτη θα έπρεπε να αλληλοβοηθηθούν για να διαφυλάξουν τα σύνορά τους, αφού πρόκειται για κοινό συμφέρον, και χωρίς να αμφισβητούν την ευθύνη του καθενός σχετικά με τα εσωτερικά ή εξωτερικά σύνορα. Η Γαλλία, η Αυστρία, αλλά επίσης, γιατί όχι, η Ελβετία δεν θα έπρεπε να ξεκινήσουν ένα κοινό πρόγραμμα για να βοηθήσουν οικονομικώς την Ιταλία να διαφυλάξει τα εξωτερικά της σύνορα; Μία τέτοια πρωτοβουλία μού φαίνεται λογική.

<SPEAKER ID=83 LANGUAGE="DE" NAME="Posselt">
Κυρία Πρόεδρε, ενέκρινα το κείμενο, είμαι όμως της γνώμης ότι πρέπει να προβούμε σε ουσιαστικές βελτιώσεις προπάντων όσον αφορά το ζήτημα των ποσοστών που πρέπει να καθορίσουμε σχετικά με την κατανομή των μεταναστών ανά χώρα.
<P>
Διακρίνω το πρόβλημα ότι μιλάμε πολύ για τα θέματα αυτά, παραμελώντας όμως το βασικό ζήτημα. Γι' αυτόν τον λόγο επιδοκιμάζω το συχνά επικριθέν αυστριακό έγγραφο στρατηγικής, επειδή εισήγαγε εντελώς νέα στοιχεία στη συζήτηση, επειδή είναι ειλικρινές και επειδή καθιστά σαφές ότι πρέπει να ασχοληθούμε τόσο με την αποφυγή των αιτίων φυγής όσο και με μία μείωση των επιβαρύνσεων και με μία δίκαιη κατανομή τους, διότι σήμερα ζούμε σε μία Ευρώπη όπου και η Βαυαρία και η Αυστρία συνορεύουν λίγο πολύ με τη Μεσόγειο και η Ισπανία με τα κράτη της Ανατολικής Ευρώπης. Εδώ μπορεί να βοηθήσει μόνον η αληθινή αλληλεγγύη και όχι η αρχή του Αγίου Φλωριανού που εύχεται ο κεραυνός να πέσει στο σπίτι του γείτονα.

<SPEAKER ID=84 NAME="Bonde, Krarup και Sandbζk">
Απείχαμε από την ψηφοφορία επί της κοινής πρότασης ψηφίσματος, δεδομένου ότι δεν μπορούμε να στηρίξουμε τη διαμόρφωση κοινής πολιτικής για τους μετανάστες και τους πρόσφυγες στην ΕΕ εξαιτίας του παραρτήματος IV του καταστατικού της Ένωσης. Είμαστε παρομοίως αντίθετοι με την Schengen και την Europol, οι οποίες αναφέρονται και αυτές στην πρόταση. Είμαστε φυσικά της άποψης ότι πρέπει να μεταχειριζόμαστε σωστά τους μετανάστες και να στηρίζουμε μια ανθρώπινη εθνική πολιτική για τους πρόσφυγες.

<SPEAKER ID=85 NAME="Kirsten Jensen, Sindal και Iversen">
Οι Δανοί σοσιαλδημοκράτες υπερψήφισαν σήμερα το ψήφισμα για το θέμα των μεταναστών, διότι πρέπει να συνεργαστούμε για να καταπολεμήσουμε την παράνομη μετανάστευση και το οργανωμένο έγκλημα που συνδέεται με την παράνομη μετανάστευση. Επίσης πρέπει να μεριμνήσουμε οι μετανάστες και οι πρόσφυγες που διαμένουν στην Κοινότητα να λαμβάνουν την απαραίτητη προστασία. Αυτό γίνεται αν εμείς από κοινού καθορίσουμε ελάχιστα δικαιώματα για τους μετανάστες και τους πρόσφυγες. Πρέπει μολαταύτα να επιστήσουμε την προσοχή στο ότι η Δανία διατηρεί επιφυλάξεις ως προς την υπερεθνική συνεργασία σε θέματα μεταναστών και προσφύγων. Αυτή η επιφύλαξη μπορεί να αλλάξει μόνο μέσω πιθανής διενέργειας δημοψηφίσματος στη Δανία.

<SPEAKER ID=86 NAME="Elliott">
Ψήφισα υπέρ αυτού του ψηφίσματος λόγω των πολλών θετικών προτάσεων που περιέχει για την καταπολέμηση του προβλήματος της παράνομης μετανάστευσης, τόσο μέσω της αύξησης της ασφάλειας στα εξωτερικά σύνορα της Ευρωπαϊκής Ένωσης όσο και μέσω της μείωσης των δραστηριοτήτων εγκληματικών οργανώσεων που βοηθούν και προωθούν την παράνομη είσοδο. Επίσης εκφράζω την ικανοποίησή μου για τις προτάσεις που στοχεύουν στη βελτίωση της ανθρωπιστικής βοήθειας προς τους λαθρομετανάστες, οι οποίοι είναι συχνά τα άτυχα θύματα των εγκληματιών που εκμεταλλεύονται την ανάγκη τους.
<P>
Ωστόσο, εγώ και άλλοι ευρωβουλευτές του βρετανικού Εργατικού Κόμματος δεν μπορούμε να υποστηρίξουμε την αιτιολογική σκέψη ΣΤ η οποία αδίκως αποδοκιμάζει το όριο των πέντε ετών για την πλήρη ένταξη των πολιτικών ασύλου και μετανάστευσης, παρόλο που αυτό συμφωνήθηκε στη Συνθήκη του Αμστερνταμ από τις κυβερνήσεις όλων των κρατών μελών. Δεν μπορούμε επίσης να υποστηρίξουμε την παράγραφο 2, η οποία παρομοίως ζητεί τη χάραξη κοινής κοινοτικής πολιτικής ασύλου και μετανάστευσης.

<SPEAKER ID=87 NAME="Theorin και Wibe">
Όπως δηλώσαμε νωρίτερα, θεωρούμε ότι η ΕΕ δεν θα πρέπει να αναπτύξει μία κοινή πολιτική για τους πρόσφυγες και τους μετανάστες.

<SPEAKER ID=88 NAME="Πρόεδρος">
Οι αιτιολογήσεις ψήφου έληξαν. Κηρύσσω τη διακοπή της συνόδου, που θα επαναληφθεί στις 15.00.
<P>
(Η συνεδρίαση διακοπείσα στις 13.00 συνεχίζεται στις 15.00)

<CHAPTER ID=6>
Συζήτηση επικαίρων και επειγόντων θεμάτων
<SPEAKER ID=89 NAME="Πρόεδρος">
Η ημερήσια διάταξη προβλέπει συζήτηση επί επικαίρων, επειγόντων και σημαντικών θεμάτων.

<SPEAKER ID=90 NAME="Πρόεδρος">
Η ημερήσια διάταξη προβλέπει την κοινή συζήτηση επί των ακολούθων προτάσεων ψηφίσματος:
<P>
B4-0897/98 του κ. Goerens, εξ ονόματος της Ομάδας του Ευρωπαϊκού Κόμματος των Φιλελευθέρων Δημοκρατών και Μεταρρυθμιστών, σχετικά με τον τραγικό θάνατο της Semira Adamu και την πολιτική ασύλου·-Β4-0909/98 της κ. Van Lancker, εξ ονόματος της Ομάδας του Ευρωπαϊκού Σοσιαλιστικού Κόμματος, σχετικά με το θάνατο της Semira Adamu σε σχέση με την απέλασή της·-Β4-0915/98 του κ. Collins και άλλων, εξ ονόματος της Ομάδας Ένωση για την Ευρώπη, σχετικά με τον τραγικό θάνατο της Semira Adamu·-Β4-0921/98 του κ. Pradier και του κ. Vandemeulebroucke, εξ ονόματος της Ομάδας της Ευρωπαϊκής Ριζοσπαστικής Συμμαχίας, σχετικά με τη δολοφονία της Semira Adamu και τη σκλήρυνση της πολιτικής σχετικά με τη μετανάστευση και την πολιτική ασύλου στην Ευρώπη·-Β4-0927/98 του κ. Chanterie και άλλων, εξ ονόματος της Ομάδας του Ευρωπαϊκού Λαϊκού Κόμματος, σχετικά με τις διαδικασίες απέλασης μετά τον τραγικό θάνατο της Semina Adamu·-Β4-0935/98 της κ. Aelvoet και άλλων, εξ ονόματος της Ομάδας των Πρασίνων στο Ευρωπαϊκό Κοινοβούλιο, σχετικά με το θάνατο της Semira Adamu και την ανάγκη διαμόρφωσης μιας πιο ανθρώπινης πολιτικής σχετικά με τους πρόσφυγες·-Β4-0937/98 του κ. Vinci και άλλων, εξ ονόματος της Συνομοσπονδιακής Ομάδας της Ευρωπαϊκής Ενωτικής Αριστεράς / Αριστερά των Πρασίνων των Βορείων Χωρών, σχετικά με την αναγκαστική απέλαση και το θάνατο της Semira Adamu.
<SPEAKER ID=91 LANGUAGE="FR" NAME="Goerens">
Κυρία Πρόεδρε, εκφράζουμε τη συγκίνησή μας για τον τραγικό θάνατο της Semira Adamu. Ο τραγικός της χαμός αποκαλύπτει πρωτίστως μία βαθιά κρίση των κοινωνιών μας ως προς τους αναρίθμητους υπηκόους τρίτων χωρών, οι οποίοι για να ξεφύγουν από την εξαθλίωση, τους διωγμούς, τη βία ή την κακοποίηση, δεν βρίσκουν συχνά νόμιμες οδούς για να το επιτύχουν. Τα ελάχιστα μέτρα που έχουν μέχρι σήμερα ληφθεί για να βρεθεί μία αποδεκτή διέξοδος για τα προβλήματα που εντοπίζει αυτό το ψήφισμα και η βραδύτητα που χαρακτηρίζει την εξεύρεση ανθρώπινων λύσεων απλώς και μόνο καταδεικνύουν την αμηχανία που αισθάνονται οι κοινωνίες μας απέναντι στα θύματα της άνισης κατανομής του πλούτου και της στέρησης των δικαιωμάτων και των ελευθεριών.
<P>
Το παρών ψήφισμα στοχεύει λιγότερο στο να «φωτογραφίσει» το κράτος μέλος στο οποίο συντελέστηκε το μοιραίο δράμα της κ. Semira Adamu, ένα κράτος μέλος που πρέπει βεβαίως να ξεκινήσει τη δικαστική έρευνα που επιβάλλεται και να την προχωρήσει μέχρι τέλους, και περισσότερο στο να επιμείνει στην αναγκαιότητα ένταξης των μελλοντικών μέτρων στα πλαίσια των διατάξεων της Σύμβασης της Γενεύης για τους Πρόσφυγες.

<SPEAKER ID=92 LANGUAGE="NL" NAME="Van Lancker">
Πρόεδρε, συνάδελφοι, πριν από δύο εβδομάδες η Semira Adamu, μια νεαρή Νιγηριανή, βρήκε βίαιο θάνατο με αφορμή την απέλασή της από το Βέλγιο. Πιστεύω ότι ορθώς εκφράζουμε στο Ευρωπαϊκό Κοινοβούλιο την κατάπληξη που μας προξένησε αυτό το δράμα και καταδικάζουμε αυτό που συνέβη. Όπως είπε και ο συνάδελφος Goerens, είναι εξαιρετικά σημαντικό να φρονίσει η βελγική δικαιοσύνη να ρίξει άπλετο φως στις συνθήκες κάτω από τις οποίες βρήκε το θάνατο η Semira και να καταλογισθούν οι ευθύνες. Σημαντικό είναι επίσης, κατά τη γνώμη μου, το γεγονός ότι η βελγική κυβέρνηση κατάργησε επιτέλους τα επίμαχα σημεία της πολιτικής για το άσυλο που εφαρμόζει. Ωστόσο, ο θάνατος της Semira φέρνει και την Ευρωπαϊκή Ένωση αντιμέτωπη με τις ευθύνες της. Όντως, η Semira δεν είναι το πρώτο θύμα της περιοριστικής πολιτικής για τους πρόφυγες που εφαρμόζουν τα κράτη μέλη της Ευρωπαϊκής Ένωσης, αλλά και η ίδια η Ένωση. Στο παρελθόν σημειώθηκαν επίσης σοβαροί τραυματισμοί και θάνατοι κατά τη βίαιη απομάκρυνση προσώπων από άλλες χώρες. Παρεμπιπτόντως, δεν είναι η πρώτη φορά που το Ευρωπαϊκό Κοινοβούλιο κρούει από κοινού με πολλές οργανώσεις που μάχονται για τα ανθρώπινα δικαιώματα τον κώδωνα του κινδύνου λόγω της τάσης που παρατηρείται, η οποία οδηγεί στην περαιτέρω σκλήρυνση της πολιτικής που εφαρμόζεται στην Ευρώπη για το άσυλο και τους πρόσφυγες. Πιστεύω ότι δεν θα έχει νόημα στο πλαίσιο αυτό να συζητήσουμε για άλλη μια φορά διεξοδικά όλες τις απόψεις του Ευρωπαϊκού Κοινοβουλίου υπέρ της άσκησης μιας περισσότερο ανθρώπινης πολιτικής για το άσυλο και τους πρόσφυγες. Είμαι της γνώμης ότι ο θάνατος της Semira μας υποχρεώνει να συμπεριλάβουμε δύο πάρα πολύ σημαντικά προβλήματα στην ημερήσια διάταξη του Ευρωπαϊκού Συμβουλίου.
<P>
Κατά πρώτον, η Semira προσπαθούσε να ξεφύγει από ένα καταναγκαστικό γάμο στη Νιγηρία. Γνωρίζω ότι υπάρχουν ορισμένοι που αμφισβητούν την ιστορία της, δεν πιστεύω ωστόσο ότι η αποστολή μας είναι να κρίνουμε το σημείο αυτό. Είναι όμως αποστολή μας να απευθύνουμε για άλλη μια φορά έκκληση προς τα κράτη μέλη της Ευρωπαϊκής Ένωσης ώστε να εφαρμόζουν με γενναιόδωρο τρόπο τη Συνθήκη της Γενεύης, και να προστατεύουν συνεπώς και γυναίκες που υποχρεώνονται να συνάψουν καταναγκαστικό γάμο, ή πέφτουν θύματα βιασμού ή σεξουαλικού ακρωτηριασμού. Η Ευρώπη δεν χρειάζεται να περιμένει να αναθεωρηθεί η Συνθήκη της Γενεύης σε παγκόσμια κλίμακα. Το Συμβούλιο μπορεί το ίδιο να αναλάβει την πρωτοβουλία και χαίρομαι ιδιαιτέρως που η Επίτροπος Gradin υποστήριξε τη θέση μας την εβδομάδα αυτή.
<P>
Κατά δεύτερον, ακόμη και οι δύσκολες αποφάσεις για την απομάκρυνση προσώπων μπορούν να λαμβάνονται με ανθρώπινο τρόπο. Η απομάκρυνση προσφύγων που δεν έχουν πλέον άλλο δικαίωμα προσφυγής δεν πρέπει να προσλαμβάνει τη μορφή καταναγκαστικής απέλασης, στα πλαίσια της οποίας οι ενδιαφερόμενοι απομακρύνονται δια της βίας από τη χώρα. Μπορεί να εφαρμοσθεί μία ανθρώπινη πολιτική επιστροφής με εντατική συνοδεία από εδώ, στα πλαίσια της οποίας προσφέρονται στους ενδιαφερόμενους ο χρόνος, τα μέσα και η βοήθεια που χρειάζονται για να προετοιμάσουν την επιστροφή τους. Το ίδιο μπορεί να συμβεί με την υποδοχή στις χώρες προέλευσης και την προσφορά εγγυήσεων για την ασφάλειά τους. Συνάδελφοι, η διεθνής συνεργασία είναι κάτι περισσότερο από τις απλές, στερεότυπες ρήτρες απομάκρυνσης ή τις εκτελεστικές συμβάσεις. Συνεπώς, είναι απαραίτητο να αλλάξει δραστικά η πολιτική απομάκρυνσης που εφαρμόζουν τα κράτη μέλη της Ευρωπαϊκής Ένωσης. Αυτό πρέπει να συγκαταλέγεται στα επείγοντα καθήκοντα του Συμβουλίου. Τα κράτη μέλη της Ευρωπαϊκής Ένωσης και η ίδια η Ένωση έχουν πραγματικά το δικαίωμα και την υποχρέωση να αποφασίζουν σχετικά με το δικαίωμα παραμονής προσφύγων. Κατά τη γνώμη μας, αυτό πρέπει να συμβεί σε ευρωπαϊκή κλίμακα. Ωστόσο, πιστεύω ότι υπάρχει πράγματι μια πολύ πιο ανθρώπινη εναλλακτική λύση από το «οχυρό Ευρώπη» που σχεδιάζεται σήμερα.

<SPEAKER ID=93 LANGUAGE="ES" NAME="Gutiιrrez Dνaz">
Κυρία Πρόεδρε, ζητώ τη χάρη να μου παραχωρήσετε το λόγο για ένα διαδικαστικό θέμα, μιας και απενεμήθη στον Πορτογάλο, και επομένως Ευρωπαίο συγγραφέα Josι Saramago το Βραβείο Νόμπελ Λογοτεχνίας. Δεδομένου ότι είναι Ευρωπαίος πολίτης, θα ήθελα να ζητήσουμε από την Προεδρία να του στείλει ένα συγχαρητήριο και ευχαριστήριο μήνυμα για το έργο του.
<P>
(Χειροκροτήματα)

<SPEAKER ID=94 LANGUAGE="FR" NAME="Pradier">
Κυρία Πρόεδρε, ήταν είκοσι χρονών. Δεν δεχόταν την απέλαση. Κάποιοι αστυνομικοί την σκότωσαν σε ένα αεροπλάνο της Sabena. Είναι τόσο απλό.
<P>
Φυσικά, υπήρξαν διαμαρτυρίες, διαδηλώσεις, μία παραίτηση, που άλλωστε είναι προς τιμήν του συγκεκριμένου υπουργού, και οι αιτούντες άσυλο που πληρώνουν με τη ζωή τους αυτό που αποκαλούμε διατυπώσεις εξόδου. Υπήρξαν κι άλλα τέτοια περιστατικά, στη Γαλλία και αλλού, υπήρξαν αυτοί για τους οποίους μιλήσαμε και αυτοί για τους οποίους δεν θα μιλήσουμε ποτέ.
<P>
Ένας αλλοδαπός, πριν τον απελάσουν, περνάει από ένα κέντρο κατακράτησης. Φοβάμαι ότι λίγοι συνάδελφοί μας είχαν την περιέργεια να πάνε να δουν με τι μοιάζει ένα κέντρο κατακράτησης. Ο χώρος δεν είναι απαραίτητα ένα ανθυγιεινό υπόγειο μπουντρούμι, με την υγρασία που χαρακτηρίζει τα μπουντρούμια. Όχι, όχι! Πίσω από το αεροδρόμιο Charles De Gaulle υπάρχει ένα κέντρο κατακράτησης με υποφερτά δωμάτια, αναγνωστήριο, εντευκτήριο, τηλεόραση. Μόνο που νά, οδηγείστε εκεί με τη βία στα χέρια δύο αστυνομικών και σας παραδίνουν στα χέρια μίας διοικητικής αρχής, χωρίς να μπορείτε να έχετε επαφές, βοήθεια, δικηγόρο, χωρίς να μπορείτε να εκτρέψετε τη ροή των γεγονότων, χωρίς να έχετε να κάνετε κάτι άλλο από το να περιμένετε την απέλαση η οποία, βεβαίως, δεν αργεί να έρθει. Συνήθως παίρνει κάποιες ώρες ή κάποιες μέρες.
<P>
Το κράτος - με κεφαλαίο Κ - λαμβάνει μέτρα για τα οποία δεν δίνει λογαριασμό σε κανέναν. Εδώ δεν έχουμε να διεκδικήσουμε δικαιώματα, ούτε καν τα ανθρώπινα δικαιώματα. Δεν υπάρχει δικαστήριο, απόφαση, έφεση, υπεράσπιση. Ο μηχανισμός λειτουργεί, ο οδοστρωτήρας προχωρά και συνθλίβει ό, τι βρίσκει στον δρόμο του. Αν τολμήσετε να εκδηλώσετε μία σχετική διαφωνία με την απόφαση που ελήφθη, σας περνάνε τις χειροπέδες, σας δένουν τους αστραγάλους και οδηγήστε από δημόσιους υπαλλήλους, που επιδοκιμάζονται από τους προϊσταμένους τους, με την ανάλογη περιποίηση, με την κλούβα, στην σκάλα του αεροπλάνου. Έτσι γίνεται στην Ευρώπη. Η απέλαση ενός ξένου απασχολεί πρωταρχικά την ασφάλεια και τη δημόσια τάξη.
<P>
Ε λοιπόν, κυρία Πρόεδρε και αγαπητοί συνάδελφοι, αυτή η κατάσταση πρέπει να αλλάξει. Οι υπουργοί Εσωτερικών των χωρών της Ένωσης πρέπει να δώσουν λογαριασμό, σε εμάς και σε αυτούς που μας έστειλαν εδώ. Στο όνομά μας γίνονται αυτές οι βιαιοπραγίες, στο όνομά μας διαπράττονται αυτές οι αχρειότητες. Το αίτημά μας προς το Συμβούλιο, να προσέλθει εδώ σε σύντομο χρονικό διάστημα για να μας εξηγήσει ακριβώς ποια πολιτική ακολουθείται, ποια μέτρα λαμβάνονται και, τέλος, με ποιες ποινές απειλούνται οι δολοφόνοι της Semira Adamu, δεν είναι ένα απλό αίτημα, είναι μία απαίτηση.

<SPEAKER ID=95 LANGUAGE="NL" NAME="Chanterie">
Κυρία Πρόεδρε, εξ ονόματος της Ομάδας του ΕΛΚ, θα ήθελα και εγώ να εκφράσω την κατάπληξη που μας προκάλεσε ο τραγικός θάνατος της Semira Adamu. Έχουμε εμπιστοσύνη ότι η δικαστική έρευνα που διεξάγεται θα οδηγήσει στη διαλεύκανση των συνθηκών κάτω από τις οποίες συντελέσθηκε το δράμα αυτό και στον καταλογισμό ευθυνών στους υπευθύνους.
<P>
Ο τραγικός θάνατος της Semira Adamu αποδεικνύει ότι είναι απαραίτητο να εφαροστεί μια υπεύθυνη πολιτική ασύλου. Στα πλαίσια αυτά πρέπει, αφενός, να ληφθεί υπόψη το δικαίωμα υποβολής αίτησης για τη χορήγηση πολιτικού ασύλου, όπως προβλέπεται στη Συνθήκη της Γενεύης του 1948, αλλά, αφετέρου, και οι υποχρεώσεις που έχουν αναληφθεί στα πλαίσια της Ευρωπαϊκής Ένωσης και της Ζώνης του Σένγκεν. Θέλουμε να τονίσουμε ότι η πολιτική πρέπει να είναι αποτελεσματική και να εφαρμόζεται με σεβασμό προς την ανθρώπινη αξιοπρέπεια και τα θεμελιώδη δικαιώματα του καθενός.
<P>
Πιστεύω ότι υπάρχουν δύο στοιχεία που πρέπει να προβάλουμε: η πολιτική για το άσυλο και τη μετανάστευση πρέπει να στηρίζεται σε μία όσο το δυνατόν καλύτερη οργάνωση της νόμιμης μετανάστευσης και στην παροχή προστασίας σε εκείνους που διατρέχουν κίνδυνο. Από την άλλη πλευρά, η πολιτική για το άσυλο και τη μετανάστευση πρέπει επίσης να είναι προσανατολισμένη στην πρόληψη και την καταπολέμηση της λαθρομετανάστευσης. Από την άποψη αυτή, πρέπει να καταπολεμηθούν κυρίως οι υπεύθυνοι για τη σωματεμπορία και τη λαθρομετανάστευση, καθώς και εκείνοι που εκμεταλλεύονται την κατάσταση αυτών των φτωχών μεταναστών.
<P>
Όποιος διαμένει παράνομα σε ένα από τα κράτη μέλη θα πρέπει ωστόσο να απομακρύνεται από τη χώρα αυτή. Αυτό είναι κάτι που δεν μπορούμε να αποφύγουμε. Αυτό που έχει καθοριστική σημασία για την οργάνωση της πολιτικής για το άσυλο και τη μετανάστευση είναι ότι, στα πλαίσια αυτά, θα πρέπει να γίνονται σεβαστά τα ανθρώπινα δικαιώματα. Αυτό πρέπει να ισχύει τόσο κατά τη διαδικασία χορήγησης ασύλου, όσο και κατά την απομάκρυνση προσώπων που διαμένουν παράνομα σε μια χώρα.
<P>
Αυτό που έχει επίσης σημασία είναι η ταχεία εξασφάλιση νομικής ασφάλειας για τα πρόσωπα που υποβάλλουν αίτηση για τη χορήγηση ασύλου. Ωστόσο, δεν μπορούμε να παραγνωρίσουμε το γεγονός ότι η βελγική κυβέρνηση ανέλαβε τις ευθύνες της μετά το θάνατο της Semira Adamu και, με την ευκαιρία αυτή, θα θέλαμε να τη συγχαρούμε για το γεγονός ότι αποφάσισε να προσαρμόσει και να καταστήσει πιο ανθρωπιστική την πολιτική της.

<SPEAKER ID=96 LANGUAGE="DE" NAME="Voggenhuber">
Κυρία Πρόεδρε, κυρίες και κύριοι, μερικές φορές ακούγεται από τις τάξεις μας το εξής αίτημα: «Η Ευρώπη πρέπει να αποκτήσει ψυχή». Η Ευρώπη έχει ψυχή, και αυτό εκφράζεται μέσω της οικουμενικής της σκέψης. Η προϋπόθεση γι' αυτό υπήρξε ανέκαθεν η αγάπη για το ξένο στοιχείο, η ειλικρίνεια και ο σεβασμός, ακόμα και η περιέργεια για αυτό. Με το φρικτό θάνατο της κ. Adamu βλέπουμε να πεθαίνει και η ψυχή της Ευρώπης. Η ξενοφοβία έχει καταντήσει επιδημία στην ήπειρό μας.
<P>
Περιπτώσεις όπως ο θάνατος αυτής της γυναίκας μπορούν να επαναληφθούν σε ημερήσια βάση. Αυτό δεν πρέπει να εκπλήσσει κανέναν σε μία Ένωση στην οποία υποσκάπτεται συστηματικά εδώ και χρόνια η εφαρμογή του δικαιώματος ασύλου. Δεν πρέπει να ξαφνιάζει κανέναν το ότι μπορούν να γίνονται ακόμα και απόπειρες να παρακαμφθεί, αν είναι δυνατόν, η Συνθήκη της Γενεύης, το ότι είναι δυνατόν να καθιερωθούν πρακτικές απέλασης που αποτελούν χλευασμό των ανθρωπίνων δικαιωμάτων. Εάν το επιτρέψουμε αυτό, τότε δεν θα είμαστε απλώς και μόνον υπεύθυνοι για περισσότερους νεκρούς, αλλά τότε είναι που θα πεθάνει και η ψυχή της Ευρώπης την οποία θα χάσουμε κι οριστικά!

<SPEAKER ID=97 LANGUAGE="ES" NAME="Mohamed Alν">
Κυρία Πρόεδρε, για ακόμη μια φορά πρέπει να καταγγείλουμε και να καταδικάσουμε τη χρήση της βίας στις καταναγκαστικές απελάσεις των μεταναστών από τα σώματα ασφαλείας από κάποια κράτη μέλη της Ευρωπαϊκής Ένωσης.
<P>
Και δεν είναι ούτε η πρώτη φορά που καταγγέλλεται η μέθοδος του κουκουλώματος για να μην ακούγονται οι κραυγές αυτών που απελαύνονται. Όλοι θα θυμόσαστε πως η Διεθνής Αμνηστία το έχει κάνει επανειλημμένως και, δυστυχώς αυτό αποσιωπήθηκε. Αυτή η μέθοδος, που είναι συνηθισμένο φαινόμενο στο Βέλγιο, και που χρησιμοποιείται από τις αστυνομικές αρχές για να καταπνίγει τις κραυγές των προσφύγων που απελαύνονται, έσβησε μιας δια παντός τη ζωή της Samira Adamu. Πρόκειται για μια σίγουρη απόπειρα κατά της ανθρώπινης αξιοπρέπειας και του σεβασμού των ανθρωπίνων δικαιωμάτων, η οποία διαπράττεται - πρέπει να το πούμε ξεκάθαρα και αποφασιστικά - στο περιθώριο των συνήθων βαρύγδουπων λόγων.
<P>
Εκφράζουμε τη λύπη μας και καταδικάζουμε έντονα την προσφυγή σε παρόμοιες πρακτικές ενώ παράλληλα ζητούμε την επιβολή σαφών κυρώσεων στους υπαιτίους.
<P>
Διαπιστώνουμε, από την άλλη πλευρά, πως αυτό το θλιβερό συμβάν δεν αποτελεί παρά μια απόδειξη της καταπίεσης της πολιτικής μετανάστευσης και ασυλίας που ασκείται στην Ευρωπαϊκή Ένωση.
<P>
Θέλω ταυτόχρονα, υπό την έννοια αυτή, να επισημάνω την τεράστια ανάγκη να λαμβάνεται υπόψη η σεξουαλική κακομεταχείριση ως παράγοντας για την απόκτηση πολιτικού ασύλου, γεγονός το οποίο δεν αξιολογήθηκε ούτε καν κατά την απέλαση αυτής της νέας κοπέλας, η οποία ήταν υποχρεωμένη να παντρευτεί έναν πολύγαμο ηλικίας 65 χρόνων.
<P>
Από μια γενικότερη άποψη, είναι ανησυχητικό κατά τη γνώμη μου το γεγονός ότι η Ευρωπαϊκή Ένωση ασκεί μια πολιτική μαζικού περιορισμού της ροής των μεταναστών, η οποία καταδεικνύει την αντίληψη περί φρουρίου που εμπνέουν τα μέτρα που λαμβάνονται, όπως είπαμε χθες σε μια παρόμοια συζήτηση. Επίσης ιδιαίτερη προσοχή αξίζει και το έγγραφο της αυστριακής Προεδρίας, το οποίο κοινοποιήθηκε προσφάτως και όπου διαπιστώνεται μια σοβαρή απειλή για το ήδη περιορισμένο δικαίωμα ασύλου. Από αυτή την άποψη, θέλουμε να εκφράσουμε την πεποίθησή μας ότι όλες οι πολιτικές ασύλου οι οποίες αναπτύσσονται στους κόλπους της Ευρωπαϊκής Ένωσης πρέπει να εντάσσονται οπωσδήποτε στο πνεύμα της Σύμβασης της Γενεύης.
<P>
Τέλος, θέλω να επιμείνω και να επαναλάβω για ακόμη μια φορά, ενώπιον αυτού του Σώματος, πως η πολιτική μετανάστευσης και ασύλου πρέπει να θεμελιώνονται σε αλληλέγγυα πολιτικά μέτρα και όχι σε οικονομικά μέτρα. Το πρώτο βήμα για την επίλυση του προβλήματος της μετανάστευσης είναι η ενδυνάμωση μιας γνήσιας πολιτικής για γενναιόδωρη και αλληλέγγυα συνεργασία στην Ευρωπαϊκή Ένωση, που να βοηθά ...
<P>
(Η Πρόεδρος διακόπτει τον ομιλητή)

<SPEAKER ID=98 NAME="Πρόεδρος">
Κύριε συνάδελφε, έχετε ήδη υπερβεί το χρόνο κατά ένα λεπτό. Λυπάμαι!

<SPEAKER ID=99 LANGUAGE="FR" NAME="Andrι-Lιonard">
Κυρία Πρόεδρε, στις 22 Σεπτεμβρίου, μία νεαρή Νιγηριανή πέθανε στο Βέλγιο, πνιγμένη από την αδιαφορία, τη βία και τον εγωισμό. Ήταν είκοσι χρονών και είχε φύγει από τη Νιγηρία γιατί της είχε επιβληθεί ένας γάμος που δεν επιθυμούσε. Ήλπιζε ότι, σε μία χώρα της Ευρωπαϊκής Ένωσης θα έβρισκε καταφύγιο, παρηγοριά, ελπίδα. Πίστεψε ότι, εδώ, αυτές οι οικουμενικές αξίες όπως η ειρήνη, η ελευθερία, η ισότητα γίνονταν σεβαστές. Καημένη Semira! Αυτό που αγνοούσε είναι ότι οι χώρες μας είναι πολύ συχνά κλειστές στον πόνο, στις ατομικές ή συλλογικές τραγωδίες.
<P>
Όλοι επικύρωσαν την Οικουμενική Διακήρυξη των Ανθρωπίνων Δικαιωμάτων και όλοι συνυπέγραψαν την Σύμβαση της Γενεύης σχετικά με το καθεστώς των προσφύγων. Όλοι έχουν βέβαια τους δικούς τους νόμους για το άσυλο, τις απελάσεις, τη μετανάστευση. Ο βελγικός νόμος, που ονομάζεται νόμος Van De Lanotte, βρέθηκε συνεπώς στο επίκεντρο όλων των κριτικών, όλων των εξεγέρσεων. Επιτρέπει την παρακράτηση σε κλειστά κέντρα, συχνά για πολύ μακρές περιόδους, ανδρών, γυναικών, παιδιών που δεν ανταποκρίνονται στα κριτήρια που ορίζονται από την Υπηρεσία Αλλοδαπών.
<P>
Το δράμα της Semira συγκλόνισε την κοινωνία μας και το Βέλγιο, διατηρώντας συγχρόνως τις πολιτικές κατευθύνσειςτου νόμου, προέβη σε κάποιες τροποποιήσεις κατά τρόπο ώστε ο νόμος να σέβεται περισσότερο τον άνθρωπο και, φυσικά, για να αποτρέπει το κουκούλωμα των υποθέσεων. Η Ευρωπαϊκή Ένωση πρέπει να κάνει το παν ώστε να χαράξει, το συντομότερο δυνατό, πραγματική κοινή ευρωπαϊκή πολιτική σε θέματα ασύλου και μετανάστευσης.

<SPEAKER ID=100 LANGUAGE="NL" NAME="Vanhecke">
Πρόεδρε, με αφορμή το θάνατο της κυρίας Adamu, που μας προξενεί όντως ιδιαίτερη λύπη, έχουν λεχθεί ήδη τόσα ψέμματα και τόσες αναλήθειες - ακόμη και σήμερα - ώστε αισθάνομαι υποχρεωμένος να υπενθυμίσω καταρχάς δύο γεγονότα.
<P>
Γεγονός πρώτο: με όλο το σεβασμό, θα ήθελα να πω ότι η κ. Adamu ήταν μία απατεώνας που χαιρόταν για το γεγονός ότι η ιστορία της για τον καταναγκαστικό γάμο της έγινε πιστευτή στο Βέλγιο. Αυτό προκύπτει εκτός άλλων από τη συγκλονιστική μαρτυρία του αξιοσέβαστου κ. Herman Boon, του ιερωμένου στο αεροδρόμιο του Ζάβεντεμ. Παρεμπιπτόντως, θα ήθελα να υπενθυμίσω το γεγονός ότι η κ. Adamu παρέμεινε πρώτα ένα ορισμένο χρονικό διάστημα εντελώς ανενόχλητη σε ένα φίλο της στο Lagos, στη συνέχεια μετέβη ανεμπόδιστη στη πρωτεύουσα του Τογκό, τη Λομέ, για να πάρει από εκεί, χωρίς να αντιμετωπίσει οποιοδήποτε πρόβλημα, το αεροπλάνο για να μεταβεί στη Ευρώπη. Συνεπώς, είναι βέβαιο ότι δεν ήταν πραγματική πρόσφυγας, αλλά το αντίθετο.
<P>
Γεγονός δεύτερο: εφόσον η κ. Adamu, με την υποστήριξη του ακροαριστερού συνασπισμού κατά των απελάσεων, μπόρεσε πέντε φορές στη συνέχεια να αποφύγει μια εντελώς δικαιολογημένη απέλαση με φωνές, χειρονομίες και με πολλά άλλα, αυτό δεν σημαίνει τίποτα άλλο παρά ότι η πολιτική ασύλου ήταν πάρα πολύ χαλαρή, και σε καμία περίπτωση το αντίθετο. Αυτό αποδεικνύεται από τους αριθμούς. Στη χώρα μου, το μεγαλύτερο μέρος των αιτούντων ασύλου των οποίων η αίτηση έχει απορριφθεί, και συγχωρείστε τη λέξη που θα χρησιμοποιήσω αλλά πρόκειται για απατεώνες, δεν επανέρχεται στην πατρίδα του, αλλά εξαφανίζεται στην παρανομία. Από το 1990 μέχρι σήμερα ο αριθμός αυτός ανέρχεται περίπου σε 100.000 άτομα, δηλαδή δεν πρόκειται για ασήμαντο πρόβλημα.
<P>
Τέλος, είμαι υποχρεωμένος να δηλώσω ότι έχω μείνει κατάπληκτος από τη δυσφήμιση των χωροφυλάκων που πρέπει να συνοδεύουν άτομα των οποίων η αίτηση χορήγησης ασύλου έχει απορριφθεί, που αντιμετωπίζονται και υβρίζονται ως δολοφόνοι, ακόμη και σ'αυτή την αίθουσα. Οι άνθρωποι αυτοί είναι υποχρεωμένοι να κάνουν τη δουλειά τους κάτω από εξαιρετικά δύσκολες συνθήκες και θα πρέπει να τύχουν κάθε υποστήριξης. Παρεμπιπτόντως, θεωρώ χωρίς άλλο σκανδαλώδες το γεγονός ότι υβρίζονται από τον πρώην υπουργό Εσωτερικών, το σοσιαλιστή Tobback, γιατί δεν ήταν η χωροφυλακή, ούτε καν το Φλαμανδικό Μέτωπο, αλλά ο σοσιαλιστής Tobback, το μεγάλο αφεντικό των σοσιαλιστών που παρευρίσκεται στην αίθουσα, που παρομοίασε του πρόσφυγες με - και παραθέτω από το βιβλίο του «Μαύρο-Ασπρο» «... γλάρους που έρχονται εδώ για να κάτσουν σε ένα σκουπιδότοπο, επειδή αυτό είναι ευκολότερο από το να ψαρέψουν ή να καλλιεργήσουν τη γη στη χώρα τους». Εγώ δεν θα τολμούσα να το πω αυτό. Τα λόγια είναι του Tobback.
<P>
Θα ήθελα επίσης να υπενθυμίσω ότι στο Βέλγιο δεν παραιτήθηκε κανένας απολύτως υπουργός όταν το καλοκαίρι του 1996, βρέθηκαν τα πτώματα των 4 παιδιών της υπόθεσης Dutroux, ότι κανείς δεν παραιτήθηκε όταν κατακρεουργήθηκαν με φριχτό τρόπο στη Ρουάντα δέκα αλεξιπτωτιστές, καθώς και ότι κανείς δεν παραιτείται όταν οι αυτόχθονες πολίτες της χώρας μου πέφτουν συστηματικά θύματα βιασμών, ληστείας ή φόνου με δράστες παράνομους μετανάστες ή άτομα που ζητούν άσυλο.
<P>
Τελειώνοντας διερωτώμαι εάν πρόκειται για πρώτης ή δεύτερης κατηγορίας θύματα μιας αποτυχημένης πολιτικής.

<SPEAKER ID=101 LANGUAGE="FR" NAME="Monfils">
Κυρία Πρόεδρε, το ψήφισμα δεν πρέπει να κρύψει τις ελλείψεις που υπάρχουν στην πορεία για μία εναρμόνιση των πολιτικών ασύλου και μετανάστευσης. Τι έχουμε κάνει εδώ και χρόνια; Διακηρύξεις, αλλά σχεδόν τίποτε το συγκεκριμένο. Εφησυχάσαμε τη συνείδησή μας με τη Συνθήκη του Αμστερνταμ αποφασίζοντας ότι, μέσα στα πέντε χρόνια που ακολουθούν την επικύρωση, πρέπει να υιοθετήσουμε τους ελάχιστους κανόνες σε αυτόν τον τομέα.
<P>
Το ερώτημά μου είναι το ακόλουθο: η Ευρώπη θα περιμένει πέντε χρόνια για να δράσει; Δεν έφθασε η στιγμή σήμερα να παρουσιάσει στα δεκαπέντε κράτη μέλη ένα σύνολο μέτρων που θα οδηγήσουν σε ένα κοινό όραμα, σε όλη την ευρωπαϊκή επικράτεια, των συνθηκών ασύλου όπως και της ιδιότητας του πρόσφυγα. Τοιουτοτρόπως, η Ευρώπη θα έδειχνε ότι δεν είναι μόνο μία οικονομική μηχανή, αλλά είναι επίσης ικανή, όντας ενωμένη, να αντιμετωπίσει την δύσκολη πρόκληση που τίθεται από την έλξη που αισθάνονται για την κοινωνίας μας αυτοί, των οποίων το πολιτικό καθεστώς, η φτώχια, η παραβίαση των θεμελιωδών δικαιωμάτων οδηγούν στο να φύγουν από τη χώρα καταγωγής τους.
<P>
Αν η Ευρώπη δεν κάνει το χρέος της, αν το Συμβούλιο των Υπουργών δεν σημειώσει πρόοδο σε αυτόν τον φάκελο, θα υπάρξουν, δυστυχώς, κι άλλες Semira Adamu.

<SPEAKER ID=102 NAME="Εφραιμίδης">
Κυρία Πρόεδρε, το κυρίαρχο γεγονός είναι ότι μία κοπέλα 20 χρονών δολοφονήθηκε φρικαλέα από κρατικά όργανα. Τα άλλα που ειπώθηκαν πριν από λίγο από κάποιον νέον στην ηλικία συνάδελφο είναι απαράδεκτα, είναι συνηγορία όχι του διαβόλου, αλλά συνηγορία υπέρ εγκλημάτων και εγκληματιών. Και εγκληματίες δεν είναι απλώς τα αστυνομικά όργανα, είναι τα εκτελεστικά, είναι η κυβέρνηση, είναι η βέλγικη νομοθεσία, είναι η γενικότερη νομοθεσία που διέπει την Ευρωπαϊκή 'Ενωση για το άσυλο, τους μετανάστες, τους ξένους, είναι τα πλαίσια που χαράζει το Συμβούλιο της Ευρωπαϊκής 'Ενωσης μέσα στα οποία κινούνται αυτές οι νομοθεσίες. Και αυτά πρέπει να ανατρέψουμε και πάνω σ'αυτό το ζήτημα να ανεβαίνει ο πόνος, να ανεβαίνει η οργή μας αλλά πρέπει να είμαστε ψύχραιμοι, να επαγρυπνούμε και από σήμερα κάθε μέρα να γίνεται έλεγχος για το πώς και τί θα τροποποιηθεί και πώς θα εξανθρωπιστεί αυτή η δολοφόνα νομοθεσία που ισχύει.
<P>
Κυρία Πρόεδρε, «η βάρβαρη Ανατολή και η πολιτισμένη Δύση», έτσι είπε πριν λίγες μέρες ο νέος έλληνας Αρχιεπίσκοπος, και φαίνεται ότι ήταν προφήτης. Αποδείχτηκε πού είναι η βαρβαρότητα. Είναι στην καρδιά της πολιτισμένης Δύσης. Και πρέπει αυτή την καρδιά να την αλλάξουμε, όχι να την ξερριζώσουμε, να την αλλάξουμε, να γίνει πράγματι πολιτισμένη και να μην επικαλείται τους ανθρωπισμούς, τα ανθρώπινα δικαιώματα και κάτι άλλα παραμύθια.

<SPEAKER ID=103 LANGUAGE="NL" NAME="Chanterie">
Κυρία Πρόεδρε, δεν θα ήθελα να περάσουν απαρατήρητα τα λόγια του κ. Εφραιμίδη ο οποίος δηλώνει ότι στο Βέλγιο δολοφονούνται απλώς οι παράνομοι μετανάστες και η νομοθεσία της χώρας δεν εναρμονίζεται με τη σύμβαση για τα ανθρώπινα δικαιώματα ή με την ευρωπαϊκή νομοθεσία. Αυτό δεν μπορεί να λεχθεί έτσι απλά, ούτε καν στο Ευρωπαϊκό Κοινοβούλιο.

<SPEAKER ID=104 NAME="Pinheiro">
Κυρία Πρόεδρε, κυρίες και κύριοι βουλευτές, λαμβάνοντας υπόψη το γεγονός ότι την περασμένη Τρίτη η συνάδελφός μου Anita Gradin εξέθεσε με σαφή και διεξοδικό τρόπο τη θέση της Επιτροπής ενώπιον αυτού του Κοινοβουλίου, ας μου επιτραπεί να μην επαναλάβω όσα είπε η συνάδελφός μου, εκφράζοντας επίσης, ωστόσο, προσωπικά τη λύπη μου για το συγκεκριμένο συμβάν.

<SPEAKER ID=105 NAME="Πρόεδρος">
Ευχαριστώ πολύ, κύριε Επίτροπε.
<P>
Η συζήτηση έληξε.
<P>
Η ψηφοφορία θα διεξαχθεί σήμερα, στις 17.30.

<SPEAKER ID=106 NAME="Πρόεδρος">
Η ημερήσια διάταξη προβλέπει την κοινή συζήτηση επί των ακόλουθων προτάσεων ψηφίσματος:
<P>
Β4-0898/98 του κ. Frischenschlager και της κ. Thors, εξ ονόματος της Ομάδας του Ευρωπαϊκού Κόμματος των Φιλελευθέρων Δημοκρατών και Μεταρρυθμιστών, σχετικά με την πολιτική κατάσταση στη Σλοβακία·-Β4-0913/98 του κ. Wiesma και του κ. Bφsch, εξ ονόματος της Ομάδας του Ευρωπαϊκού Σοσιαλιστικού Κόμματος, σχετικά με την κατάσταση στη Σλοβακία·-Β4-0928/98 της κ. Stenzel και άλλων, εξ ονόματος της Ομάδας του Ευρωπαϊκού Λαϊκού Κόμματος, σχετικά με τις εκλογές στη Σλοβακία·-Β4-0936/98 του κ. Voggenhuber και της κ. Stenzel, εξ ονόματος της Ομάδας των Πρασίνων στο Ευρωπαϊκό Κοινοβούλιο, σχετικά με την πολιτική κατάσταση στη Σλοβακία·-Β4-0938/98 του κ. Carnero και άλλων, εξ ονόματος της Συνομοσπονδιακής Ομάδας της Ευρωπαϊκής Ενωτικής Αριστεράς, σχετικά με την κατάσταση στη Σλοβακία.
<SPEAKER ID=107 LANGUAGE="NL" NAME="Neyts-Uyttebroeck">
Κυρία Πρόεδρε, συνάδελφοι, την πρώτη εβδομάδα του Σεπτεμβρίου βρισκόμουν στη Σλοβακία ως μέλος διεθνούς ομάδας που αξιολόγησε την προεκλογική κατάσταση στη χώρα. Υπήρξα μάρτυρας τόσο των αμφιβολιών για τον ειλικρινή χαρακτήρα των επικείμενων εκλογών, όσο και των φανταστικών προσπαθειών που κατέβαλαν τα δημοκρατικά κόμματα και οι ΜΚΟ προκειμένου να υπάρξουν ανοικτές, τίμιες και κανονικές εκλογές. Με τη μαζική τους συμμετοχή στις εκλογές, οι Σλοβάκοι διαδήλωσαν την προσήλωσή τους στη δημοκρατία, το κράτος δικαίου, την ελευθερία και τη δικαιοσύνη. Ιδιαίτερη ικανοποίηση προκάλεσε επίσης η εξέλιξη του διημέρου των εκλογών και της καταμέτρησης των ψήφων. Η μεταβίβαση της εξουσίας με τον ενδεδειγμένο τρόπο, ο ταχύς σχηματισμός κυβερνήσεως και η ενεργητική προώθηση όλων των απαραίτητων μεταρρυθμίσεων για την υιοθέτηση του κοινωνικού κεκτημένου πρέπει να συμβάλουν στην αναγνώριση της Σλοβακίας ως υποψήφιο κράτος μέλος της ΕΕ. Κυρία Πρόεδρε, οι Σλοβάκοι αξίζουν να αναγνωρίσουν η Επιτροπή και το Συμβούλιο την αλλαγή των πολιτικών συνθηκών στη χώρα τους.

<SPEAKER ID=108 LANGUAGE="NL" NAME="Wiersma">
Πρόεδρε, χαίρομαι που μπορούμε να συζητήσουμε μια φορά για τη Σλοβακία με φράσεις που προκαλούν ιδιαίτερα θετικούς συνειρμούς. Ελπίζω ότι, προς το παρόν, αυτή θα είναι η τελευταία κατεπείγουσα συζήτηση για τη Σλοβακία και ότι, από εδώ και στο εξής, θα μπορούμε να διεξάγουμε απλές συζητήσεις για τη χώρα αυτή. Αυτό είναι όντως το αποτέλεσμα των εκλογών της 25ης και 26ης Σεπτεμβρίου, οι οποίες εξελίχθηκαν με ικανοποιητικό τρόπο. Στη χώρα παρευρισκόταν επίσης και μία μικρή αντιπροσωπεία παρατηρητών του Ευρωπαϊκού Κοινοβουλίου και μπορέσαμε να διαπιστώσουμε προσωπικά ότι εκλογές ήταν καλά οργανωμένες, διεξήχθησαν με τάξη και ήταν, όπως λέμε, fair .
<P>
Κατ' αυτό τον τρόπο δημιουργούνται πλέον τα περιθώρια για μία νέα αξιολόγηση της Σλοβακίας και για τη διεξαγωγή μίας νέας συζήτησης με αντικείμενο το ερώτημα εάν η χώρα αυτή θα πρέπει να συμπεριληφθεί στην 1η ομάδα των χωρών που είναι υποψήφιες προσχώρησης. Υποθέτουμε ότι, στην κατάσταση που έχει πλέον δημιουργηθεί, η προσεχής κυβέρνηση και το νέο κοινοβούλιο θα ανακοινώσουν ένα πρόγραμμα πολιτικών μεταρρυθμίσεων. Οι μεταρρυθμίσεις αυτές θα πρέπει να είναι προσανατολισμένες στην ενίσχυση της δημοκρατικής διάρθρωσης της χώρας, στην προστασία των δικαιωμάτων των μειονοτήτων καθώς και στην καλύτερη ρύθμιση του θέματος της ανεξαρτησίας και της ελευθερίας των μέσων μαζικής ενημέρωσης. Εάν το κατορθώσουν αυτό, τότε θα έχουν αρθεί τα σημαντικότερα εμπόδια για την έναρξη προενταξιακών διαπραγματεύσεων με τη Σλοβακία. Ελπίζουμε ότι η προσεχής κυβέρνηση, αλλά και τα πολιτικά κόμματα που διεξάγουν σήμερα διαπραγματεύσεις θα αντιληφθούν πραγματικά ότι το εν λόγω πρόγραμμα πολιτικών μεταρρυθμίσεων είναι ιδιαίτερα σημαντικό για την Ευρωπαϊκή Ένωση, δεδομένου ότι το Ευρωπαϊκό Κοινοβούλιο, η Επιτροπή και το Συμβούλιο επέμειναν τον περασμένο χρόνο σε ορισμένες μεταρρυθμίσεις. Εφόσον υλοποιηθούν οι μετρρυθμίσεις αυτές, θα πρέπει και εμείς να ασχοληθούμε με σοβαρότητα με τις επίσημες και ανεπίσημες υποσχέσεις που δώσαμε στη Σλοβακία. Από την άποψη αυτή αντιμετωπίζουμε κατά κάποιο τρόπο ένα πρόβλημα χρόνου για το οποίο θα ήθελα να ζητήσω την προσοχή των μελών του Σώματος. Στο θέμα αυτό, γίνεται αναφορά και στο ψήφισμα που έχει κατατεθεί. Τυπικά οι εκθέσεις screenings της Επιτροπής θα υποβληθούν στις 6 Νοεμβρίου. Είναι σαφές ότι η Επιτροπή δεν θα έχει αρκετό χρόνο για να ασχοληθεί στις εκθέσεις αυτές με τη νέα πολιτική κατάσταση στη Σλοβακία. Επίσης, φαίνεται απίθανο ότι θα υπάρχει μια νέα κυβέρνηση με ένα συγκεκριμένο πρόγραμμα πολιτικών μεταρρυθμίσεων και ακόμη πιο απίθανο ότι θα έχουν υλοποιηθεί ήδη ορισμένα μέτρα. Είναι πιθανό η αλλαγή στη Σλοβακία να επέλθει πολύ αργά για τη Σύνοδο Κορυφής της Βιέννης και να μη μπορέσει η τελευταία να αποφασίσει σχετικά με το ερώτημα κατά πόσο η χώρα αυτή θα συμπεριληφθεί στην πρώτη ομάδα των χωρών που θα ενταχθούν στην Ευρωπαϊκή Ένωση.
<P>
Απευθύνουμε έκκληση στο Σώμα, αλλά κυρίως στην Επιτροπή και το Συμβούλιο, να δείξουν στα πλαίσια αυτά μια κάποια ευελιξία για να εξετασθεί κατά πόσο είναι δυνατό -εάν αυτό δεν μπορεί να γίνει στη Βιέννη, εάν δεν μπορεί να διαμορφωθεί εκεί μια έγκυρη γνώμη σχετικά με τις πολιτικές μεταρυθμίσεις- να πραγματοποιήσουν την άνοιξη ένα είδος έκτακτης, ενδιάμεσης αξιολόγησης για τη Σλοβακία ως προς τους όρους που έχουμε θέσει, δηλαδή τα θέματα των μειονοτήτων και τη δημοκρατική σταθερότητα. Στη συνέχεια και κατά την περίοδο της γερμανικής προεδρίας το Συμβούλιο θα μπορούσε να αποφασίσει εάν η Σλοβακία θα συμπεριληφθεί στην πρώτη ομάδα. Θα ήταν πάρα πολύ κακό σημάδι εάν το Κοινοβούλιο, η Ευρωπαϊκή Ένωση, μετά από όλα όσα ζήτησαν από τη Σλοβακία, άφηναν τη χώρα να περιμένει ως το Δεκέμβριο του επόμενου έτους.

<SPEAKER ID=109 LANGUAGE="DE" NAME="Stenzel">
Κυρία Πρόεδρε, οι εκλογές της 25ης και 26ης Σεπτεμβρίου στη Σλοβακία ανέτρεψαν τις μέχρι τούδε ισχύουσες καταστάσεις. Ο πληθυσμός της Σλοβακίας απέδειξε πως διαθέτει πολιτική ωριμότητα μη επανεκλέγοντας τον πρωθυπουργό Meciar και βοηθώντας να αποκτήσει πλειοψηφία ο Δημοκρατικός Συνασπισμός. Αυτό συνιστά έναν αποχαιρετισμό του μετακομμουνιστικού δεσποτισμού και της αυθαιρεσίας και σημαίνει μία ιδιαίτερη επιτυχία για το αδελφικό μας κόμμα των Χριστιανοδημοκρατών οι οποίοι αποτελούν τη μεγαλύτερη δύναμη στη νέα κυβερνητική πλειοψηφία. Δικαίως λοιπόν το Ευρωπαϊκό Κοινοβούλιο απευθύνει συγχαρητήρια στον πληθυσμό της Σλοβακίας για την έκβαση αυτή των εκλογών.
<P>
Μπορούμε πλέον να ελπίζουμε πως θα σχηματισθεί γρήγορα μία ικανή και σταθερή κυβέρνηση. Η νικηφόρα αντιπολίτευση SDK διατρανώθηκε μέσα από την ισχυρή θέληση να ανατραπεί ο Meciar. Ενώνει δυνάμεις εντελώς διαφορετικές όπως είναι οι Χριστιανοδημοκράτες, οι Φιλελεύθεροι, η τέως κομμουνιστική μεταρρυθμιστική Αριστερά, και το κόμμα του Ουγγρικού Συνασπισμού. Αποτελεί μία ετερογενή ομάδα η οποία πρέπει να διαφυλάξει τη συνοχή της. Υπάρχει όμως μια μεγάλη πιθανότητα να αναδειχθεί από αυτήν μία κυβέρνηση που θα πληροί τα κριτήρια για ένταξη της Κοπεγχάγης, και προπάντων την υλοποίηση της θεσμικής σταθερότητας ως εγγύησης για μια δημοκρατική τάξη και μια τάξη κράτους δικαίου, για τη διαφύλαξη των ανθρωπίνων δικαιωμάτων, καθώς και το σεβασμό και την προστασία των μειονοτήτων.
<P>
Η Ευρωπαϊκή Ένωση καλείται τώρα να υποστηρίξει τη Σλοβακία, ώστε αυτή να καταστεί ικανή για την πλήρωση του πολιτικού κριτηρίου για ένταξη. Η πολιτική αλλαγή στη χώρα αυτή ευνοεί την ενσωμάτωση της Σλοβακίας στην ΕΕ και αποτελεί ένα ευπρόσδεκτο στοιχείο για τη σταθερότητα στην Ευρώπη.

<SPEAKER ID=110 LANGUAGE="DE" NAME="Voggenhuber">
Κυρία Πρόεδρε, το Ευρωπαϊκό Κοινοβούλιο έχει εκφράσει αρκετές φορές τη δυσαρέσκειά του όσον αφορά τις δημοκρατικές εξελίξεις στη Σλοβακία, πράγμα που απετέλεσε τελικά και το λόγο του αποκλεισμού της από τον πρώτο κύκλο των υποψηφίων προς ένταξη χωρών.
<P>
Ωστόσο, πιστεύω πως η όποια δυσαρέσκεια και η όποια κριτική θα έπρεπε να έχει και μια δεύτερη πλευρά, τουτέστι τη διάθεση προς κατανόηση και αμερόληπτη αξιολόγηση των θετικών αλλαγών και των προόδων που σημειώνονται. Όπως μπόρεσα να διαπιστώσω ιδίοις όμμασι, οι εκλογές στη Σλοβακία υπήρξαν δίκαιες και σωστές. Για μας τίθεται τώρα το ερώτημα, αν είναι σε θέση η Ένωση να δώσει μια ταχεία και δυναμική απάντηση σε αυτό και να το αξιολογήσει αναλόγως.
<P>
Νομίζω πως το υποβληθέν ψήφισμα έχει διατυπωθεί πολύ αόριστα, προσεκτικά και τηρώντας στάση αναμονής. Η Ομάδα μου πιστεύει στη δυνατότητα μιας ταχύτερης υποδοχής της Σλοβακίας στον πρώτο κύκλο σε αυτήν ακριβώς την κατάσταση των πραγμάτων, όπου οι νέες δημοκρατικές δυνάμεις θα χρειάζονται κάθε υποστήριξη που θα τους παρέχετο κατά την πορεία τους προς τη δημοκρατία, αλλά και προς την Ευρώπη.

<SPEAKER ID=111 LANGUAGE="ES" NAME="Carnero Gonzαlez">
Κυρία Πρόεδρε, όπως έκαναν και άλλοι συνάδελφοι στις παρεμβάσεις τους, έτσι θέλω και εγώ να εκφράσω τη χαρά μου που οι γενικές εκλογές οι οποίες διενεργήθηκαν τον Σεπτέμβριο στη Σλοβακία διεξήχθησαν υπό αποδεκτές συνθήκες και μπορούν σίγουρα να αποτελέσουν ένα σταθερό βήμα ώστε μια χώρα να διαθέτει ένα δημοκρατικό σύστημα και ένα σύστημα κράτους δικαίου που να αξίζει να καλείται έτσι. Αν είναι έτσι, δεν υπάρχει καμία αμφιβολία ότι η Σλοβακία θα είναι πολύ κοντά στην πρώτη ομάδα των χωρών που ήδη διαπραγματεύονται την ένταξή τους στην Ευρωπαϊκή Ένωση.
<P>
Και από αυτό το Κοινοβούλιο, πρέπει να χαρούμε που όχι μόνο διαπιστώνουμε αυτήν την πραγματικότητα αλλά που έχουμε σκεφτεί πως ίσως, με κάποιον τρόπο, οι γνώμες που έχει εκφράσει αυτό το Σώμα, μαζί με την Επιτροπή και φυσικά το Συμβούλιο, κατά τον προσδιορισμό των ομάδων των χωρών και των διαδικασιών διαπραγμάτευσης της ένταξής τους, είχαν αντίκτυπο στην κοινωνία και την κοινή γνώμη της Σλοβακίας που, τελικά, επέλεξε αυτόν τον δρόμο της δημοκρατίας και του σεβασμού προς το κράτος δικαίου.

<SPEAKER ID=112 LANGUAGE="DE" NAME="Bφsch">
Κυρία Πρόεδρε, κυρίες και κύριοι, δεν θα έλεγα πως είμαι φίλος των αντιπαραθέσεων με συνδεδεμένες χώρες κάτι απογεύματα Πέμπτης όπως αυτό, πιστεύω όμως πως σήμερα μπορώ κάλλιστα να αναφερθώ σε μία ευχάριστη εξαίρεση, έπειτα από τη σπουδαία απόφαση αλλαγής κατεύθυνσης που έλαβαν οι Σλοβάκοι εκλογείς.
<P>
Νομίζω πως για την κ. Stenzel αποτελεί θέμα δευτερευούσης σημασίας το αν έλαβε ένα μεγαλύτερο ποσοστό εκλογέων το χριστιανοδημοκρατικό ή άλλα κόμματα στις εκλογές που διενεργήθηκαν. Κατά την άποψή μου είναι αποφασιστικό το γεγονός ότι εδώ δόθηκε ένα σαφέστατο σήμα με κατεύθυνση μια μεγαλύτερη προσέγγιση προς την Ευρώπη. Σε συνάρτηση με αυτό ας μου επιτραπεί να ευχαριστήσω θερμά υπό την ιδιότητά μου ως συμμετέχοντος στην προεδρία της Μεικτής Κοινοβουλευτικής Επιτροπής τους συναδέλφους μου στον ΟΑΣΕ και στο Σώμα μας οι οποίοι συνέβαλαν σημαντικά στην σε γενικές γραμμές άψογη διεξαγωγή αυτών των εκλογών με τη συμμετοχή τους σε αυτές ως παρατηρητές.
<P>
Νομίζω πως με αυτό μού δίνεται και η ευκαιρία να υπενθυμίσω ότι η απόφασή μας ως Ευρωπαϊκό Κοινοβούλιο να επιμείνουμε τελικά στο να παραμείνουν ανοικτές οι πόρτες για την Σλοβακία παρά τις διαφορετικές συστάσεις της Επιτροπής υπήρξε σωστή και ανταμείφθηκε σε τελική ανάλυση από τους Σλοβάκους εκλογείς. Θα πρέπει όμως να κρίνουμε και την επόμενη κυβέρνηση και τις επόμενες πλειοψηφίες στη Σλοβακία με βάση αυτά που θα συμβούν στο μέλλον. Περιμένουμε να δούμε την εφαρμογή ενός σωστού κοινοβουλευτικού ελέγχου στις μυστικές υπηρεσίες. Κατά τα συμφωνηθέντα επιθυμούμε ένα νόμο για τις μειονοτικές γλώσσες, και φρονώ πως θα χρειασθεί και μια άλλη μορφή πολιτικής κουλτούρας στη Σλοβακία από αυτήν που υφίστατο μέχρι σήμερα. Πιστεύουμε πως οι μέχρι τούδε ενδείξεις προς αυτήν την κατεύθυνση είναι άκρως ενθαρρυντικές, και ως Μεικτή Κοινοβουλευτική Επιτροπή καθώς και ως Ευρωπαϊκό Κοινοβούλιο θα πρέπει να συμβάλλουμε στο να αξιοποιηθούν ανάλογα οι μεταβληθείσες αυτές καταστάσεις και μέσω μιας στενότερης συνεργασίας.

<SPEAKER ID=113 LANGUAGE="DE" NAME="Rόbig">
Κυρία Πρόεδρε, αξιότιμοι κυρίες και κύριοι, μία συμμετοχή στις εκλογές της τάξεως του 84 % μιλάει από μόνη της. Για τρεις ημέρες βρέθηκα κι εγώ ο ίδιος ως παρατηρητής των εκλογών στη Σλοβακία, και εκεί μπορούσες να νιώσεις ακόμα και τον ενθουσιασμό του κόσμου, όταν μετέβαινε στις κάλπες. Για μένα ήταν επίσης πολύ θετική η διαπίστωση ότι ήταν εξαιρετικά καλά εκπαιδευμένοι οι πολιτικοί εκπρόσωποι στα εκλογικά κέντρα. Συχνά η εκπαίδευση διαρκούσε έως και πέντε ώρες, και οι εκλογές προετοιμάζονταν με τον καλύτερο δυνατό τρόπο με τη βοήθεια βιντεοταινιών. Ένιωθες ότι η νεολαία συμμετείχε με ευχαρίστηση σε αυτές τις εκλογές και ότι ακόμα και οι επίσημοι εκπρόσωποι που έβλεπαν με μεγάλο σκεπτικισμό ο ένας τον άλλον διεξήγαγαν τελικά έλεγχο μέχρι το τέλος.
<P>
Γι' αυτόν τον λόγο πιστεύω πως οι εκλογές αυτές απετέλεσαν ένα γιγαντιαίο βήμα προς τα εμπρός για τη Σλοβακία. Αν δούμε τα πράγματα όπως αυτά έχουν σήμερα μπορούμε να διαβεβαιώσουμε με ήσυχη τη συνείδηση ότι οι εκλογές διεξήχθησαν με ορθό και αντικειμενικό τρόπο, ότι κατέστη δυνατή η δημιουργία νέων πλειοψηφιών και ότι η Σλοβακία έχει μία πραγματική ευκαιρία να συνεχίσει την πορεία της προς την Ευρώπη με συνέπεια. Παρατηρήσαμε ότι ο πληθυσμός στη Σλοβακία ήταν πολύ θετικά διατεθειμένος απέναντι στην Ευρώπη. Όταν μετά έβλεπε κανείς στις εκλογές ότι έλαβε χώρα ταυτόχρονα και μία άλλη ψηφοφορία στην οποία προσήλθαν ελάχιστα άτομα, ενώ στις εκλογές για τα 17 κόμματα που κατήλθαν σε αυτές το ποσοστό ανήλθε στο 84 %, τότε γνωρίζει κανείς ότι ο λαός της Σλοβακίας έλαβε τη σωστή απόφαση από άποψη ρεαλιστική και συναισθηματική. Ζητώ και από την Επιτροπή να μεριμνήσει ώστε το γεγονός ότι η Σλοβακία διεξήγε εκλογές σε δημοκρατική βάση να οδηγήσει σε ανάλογες συνέπειες.

<SPEAKER ID=114 LANGUAGE="SV" NAME="Thors">
Κυρία Πρόεδρε, ακόμη και αν πρόκειται για επανάληψη υπάρχει λόγος να ειπωθεί ότι ο σλοβακικός λαός απέκτησε επίγνωση ότι με δημοκρατικό πολίτευμα μπορεί να αλλάξει το μέλλον του. Ο λαός εκεί έδειξε τη θέλησή του να ανήκει στην κοινότητα των λαών της Ευρώπης και έχει κατανοήσει ότι υπάρχει διαφορά αν έχει μία αποτελεσματική δημοκρατία.
<P>
Αυτό το σημειώνουμε με χαρά, συμφωνώ όμως με τον κ. Bφsch ότι είναι σημαντικό επίσης να επιτευχθούν αποτελέσματα στο κυβερνητικό έργο, τόσο όσον αφορά την επίτευξη μιας αποτελεσματικής διοίκησης, μίας σταθερής δημοκρατίας και, πέραν των άλλων, όσον αφορά την επίλυση των προβλημάτων των μειονοτήτων. Έχοντας ακούσει ορισμένες πρώτες αναφορές από τη Σλοβακία δεν εφησυχάζω ως προς αυτό το σημείο. Πρέπει να περιμένουμε τα αποτελέσματα γι' αυτό το σημείο, αλλά, το μήνυμά μας και η συζήτησή μας εδώ σήμερα είναι μία σαφής χειρονομία προς τον σλοβάκικο λαό: ευχαριστούμε για τα αποτελέσματα που επιτύχατε.
<P>
Τέλος, θέλω μόνο να επισημάνω ότι μας προκάλεσε αρκετή έκπληξη ότι δεν προσκλήθηκε η Φινλανδία να συμμετάσχει στον οργανισμό των διεθνών παρατηρητών των εκλογών.

<SPEAKER ID=115 LANGUAGE="NL" NAME="Blokland">
Κυρία Πρόεδρε, το Μάρτιο του τρέχοντος έτους το Κοινοβούλιο εξέφρασε τις ανησυχίες του σχετικά με την πολιτική κατάσταση στη Σλοβακία. Η παραίτηση του Προέδρου Κόβατς σε συνδυασμό με τις ενέργειες του Πρωθυπουργού Μέτσιαρ δημιούργησε μια κατάσταση που προξενούσε ολοένα και περισσότερες ανησυχίες. Η αντιδημοκρατική συμπεριφορά του Μέτσιαρ και του κόμματός του έναντι της αντιπολίτευσης και της ουγγρικής μειονότητας ήταν αφορμή να ασκηθεί έντονη κριτική από το εξωτερικό.
<P>
Δεν έχει περάσει πολύ καιρός από τότε που η Σλοβακία ήταν υποψήφια προσχώρησης στο ΝΑΤΟ και την Ευρωπαϊκή Ένωση. Δυστυχώς, υπό την ηγεσία του Μέτσιαρ, η χώρα απομακρύνθηκε από τα πολιτικά, νομικά και οικονομικά ευρωπαϊκά πρότυπα με αποτέλεσμα να αφαιρεθεί από την πρώτη ομάδα των πιθανών νέων κρατών μελών της Ευρωπαϊκής Ένωσης, λόγω της πολιτικής κατάστασης που επικρατεί σ' αυτή.
<P>
Ευτυχώς, φαίνεται ότι οι καιροί αλλάζουν. Στις σημαντικές εκλογές για την ανάδειξη του εθνικού συμβουλίου, στα τέλη Σεπτεμβρίου, το κόμμα του Πρωθυπουργού Μέτσιαρ ηττήθηκε, πανηγυρικά, με αποτέλεσμα η σλοβακική αντιπολίτευση να έχει επιτέλους μια μοναδική ευκαιρία να επανορθώσει πολλά από τα σφάλματα του Μέτσιαρ. Το ποσοστό συμμετοχής στις εκλογές αποδεικνύει ότι ο λαός της χώρας είναι πεπεισμένος ότι η αλλαγή είναι απαραίτητη. Ο Μέτσιαρ έχασε την εμπιστοσύνη του λαού του, το κόμμα του όμως παρέμεινε το μεγαλύτερο στη χώρα.
<P>
Όμως η εκλογική νίκη των κομμάτων που είναι αντίθετα προς το Μέτσιαρ δεν επαρκεί. Την αντιπολίτευση αναμένει μια δύσκολη αποστολή. Η πόρτα της Ευρωπαϊκής Ένωσης είναι ακόμα ανοικτή για τη Σλοβακία, υπό την προϋπόθεση ότι η εξουσία θα βρίσκεται στα χέρια μιας δημοκρατικής κυβέρνησης. Η κατάσταση προξενεί ανησυχίες, επειδή αυτό που συνέδεε την αντιπολίτευση πριν, αλλά και κατά τη διάρκεια των εκλογών ήταν μόνο ένα πράγμα, η απόρριψη του Μέτσιαρ. Δεν υπήρχε συμφωνία επί ενός πολιτικού προγράμματος. Στη Σλοβακία η πολιτική και οικονομική εξουσία αλληλοσυνδέονται στενά. Παρά το γεγονός ότι με την εκλογική της νίκη η αντιπολίτευση κατέκτησε την πολιτική εξουσία, η οικονομική εξουσία εξακολουθεί κατά το μεγαλύτερο μέρος να βρίσκεται στα χέρια του ομίλου των φίλων του Μέτσιαρ. Γι' αυτό και η πρώην αντιπολίτευση πρέπει να ακυρώσει πολλούς πολιτικούς διορισμούς, να εξετάσει τη νομιμότητα ιδιωτικοποιήσεων και να επανακτήσει την εμπιστοσύνη των χωρών του εξωτερικού. Η πρώην αντιπολίτευση θα πρέπει να αποδείξει ότι μπορεί να επιφέρει σταθερότητα. Για την αποκατάσταση της Σλοβακίας, τα κόμματα της πρώην αντιπολίτευσης πρέπει να καταρτίσουν ένα πρόγραμμα για την υλοποίηση των κατονομασθέτων σημείων. Κατ' αυτό τον τρόπο θα μπορέσουν να σχηματίσουν ένα πραγματικό συνασπισμό. Παράλληλα, πρέπει να αντέξουν στην τετραετή συνεργασία.
<P>
Στην προσπάθειά της αυτή, η αντιπολίτευση έχει απόλυτη ανάγκη την πολιτική, αλλά και την οικονομική υποστήριξη του Ευρωπαϊκού Κοινοβουλίου. Από κοινού μπορούν να καταβληθούν εποικοδομητικές προσπάθειες ώστε να μπορέσει η Σλοβακία να προσχωρήσει στην Ευρωπαϊκή Ένωση, όπως συμβαίνει για παράδειγμα με τον πρώην εταίρο της, την Τσεχία.

<SPEAKER ID=116 LANGUAGE="DE" NAME="von Habsburg">
Κυρία Πρόεδρε, το τελευταίο διάστημα δεν είχαμε και πολλά καλά μαντάτα στην Ευρώπη. Και να που επιτέλους μας ήρθε μια πραγματική ελπίδα από τη Σλοβακία, διότι ακόμα και λίγο πριν τις εκλογές - ήμουν κι εγώ εκεί - οι άνθρωποι δεν πίστευαν κατά βάθος πως θα μπορούσαν να νικήσουν. Και είναι απίστευτα ενθαρρυντικό για μας το γεγονός ότι ο κόσμος μπόρεσε τελικά να επιβληθεί σε μια τόσο βάναυση δύναμη. Ο κ. Meciar ήταν πράγματι ένας στυγνός δυνητικός δικτάτορας.
<P>
Μίλησα αρκετές φορές μαζί του και μπορώ να σας διαβεβαιώσω ότι τον άφησα με την εντύπωση ότι ο άνθρωπος αυτός αποτελεί μάλλον ιατρικό πρόβλημα, παρά πολιτικό! Αυτό είναι όντως επικίνδυνο για όλους. Εμείς θα έπρεπε τώρα να κάνουμε τα πάντα για να καταστήσουμε εφικτή την ταχύτερη δυνατή ένταξη στην ΕΕ σε αυτόν τον λαό που είναι πραγματικά καλός και που έχει αντιμετωπίσει πολλές δυσκολίες στην ιστορία του. Πρέπει να ζητήσουμε από τις κυβερνήσεις να προσπαθήσουν οπωσδήποτε να λάβουν τη σχετική απόφαση ήδη στη Βιέννη η οποία απέχει εξάλλου μόλις λίγα λεπτά από τη Σλοβακία.
<P>
(Χειροκροτήματα)

<SPEAKER ID=117 NAME="Pinheiro">
Κυρία Πρόεδρε, ο σλοβακικός λαός απέδειξε, μέσω της υψηλής προσέλευσής του και της πολιτισμένης και ειρηνικής συμπεριφοράς του κατά τις πρόσφατες βουλευτικές εκλογές, τη σταθερή δέσμευσή του στη δημοκρατία και την προθυμία του να εκμεταλλευτεί αυτή τη δημοκρατική ευκαιρία για να επιφέρει αλλαγές στον πολιτικό βίο της Δημοκρατίας της Σλοβακίας. Η Επιτροπή ενθαρρύνει τη Σλοβακία να εκμεταλλευτεί πλήρως την ευκαιρία αυτή που δημιουργήθηκε για να αντιμετωπιστούν τα προβλήματα που επισημαίνονται στη γνωμοδότηση της Επιτροπής του Ιουλίου 1997 και τα οποία παρεμπόδισαν τη διαδικασία προσχώρησής της.
<P>
Ελπίζουμε ότι η απερχόμενη κυβέρνηση θα διευκολύνει τη διαδικασία σχηματισμού της νέας κυβέρνησης και ότι, για το συμφέρον της Σλοβακίας, η διαδικασία θα διεξαχθεί γρήγορα και θα αποφευχθούν άσκοπες καθυστερήσεις. Εκφράζεται η ελπίδα να βελτιωθεί γρήγορα το πολιτικό κλίμα που θα οδηγήσει τη Σλοβακία πιο κοντά στην Ευρωπαϊκή Ένωση στον τομέα της δημοκρατίας.
<P>
Η Ευρωπαϊκή Επιτροπή είναι σαφώς δεσμευμένη να διευκολύνει τη διαδικασία ένταξης της Σλοβακίας στην Ένωση. Ενθαρρύνει τη μελλοντική κυβέρνηση να επιταχύνει τις προετοιμασίες προσχώρησης, δείχνοντας σαφή δέσμευση στην άρση των εμποδίων που επισημαίνονται στη γνωμοδότηση και να αντιμετωπίσει τις ενταξιακές προτεραιότητες εταιρικής σχέσης. Η νέα κυβέρνηση ενθαρρύνεται να εδραιώσει και να βελτιώσει το δυναμισμό της πολιτικής μεταρρύθμισης, συμπεριλαμβανομένου του τομέα της προστασίας των μειονοτήτων, και να προωθήσει την εμπιστοσύνη και τη σταθερότητα στους κυριότερους κρατικούς θεσμούς, συμπεριλαμβανομένης της προεδρίας.
<P>
Πρέπει να επανεγκαθιδρυθεί σύντομα και να διατηρηθεί η μακρο-οικονομική ισορροπία. Πρέπει να επιδιωχθούν επειγόντως: οικονομική μεταρρύθμιση, ιδίως στον χρηματοοικονομικό τομέα, διαφάνεια κατά τη διαδικασία λήψης οικονομικών αποφάσεων και καλύτερη συλλογική διακυβέρνηση.
<P>
Όπως ξέρετε, η Επιτροπή προετοιμάζει επί του παρόντος την πρώτη τακτική έκθεση προόδου. Θα λάβουμε υπόψη τις αλλαγές στη Σλοβακία όσο το δυνατόν αργότερα στη διαδικασία αυτή. Ωστόσο, η κυβέρνηση δεν σχηματίστηκε ακόμη και επομένως, προς το παρόν, είναι πολύ νωρίς για να καταλήξουμε σε οριστικές κρίσεις.

<SPEAKER ID=118 NAME="Πρόεδρος">
Ευχαριστώ πολύ, κύριε Επίτροπε Pinheiro.
<P>
Η συζήτηση έληξε.
<P>
Η ψηφοφορία θα διεξαχθεί στις 17.30.

<SPEAKER ID=119 NAME="Πρόεδρος">
Η ημερήσια διάταξη προβλέπει την κοινή συζήτηση επί των ακολούθων προτάσεων ψηφίσματος:
<P>
Taslima Nasreen -Β4-0906/98 του κ. Collins και της κ. Van Bladel, εξ ονόματος της Ομάδας Ένωση για την Ευρώπη, σχετικά με την Taslima Nasreen.-B4-0920/98 του κ. Telkδmper και άλλων, εξ ονόματος της Ομάδας των Πρασίνων στο Ευρωπαϊκό Κοινοβούλιο, σχετικά με την Taslima Nasreen.-B4-0934/98 της κ. Lenz και άλλων, εξ ονόματος της Ομάδας τουΕυρωπαϊκού Λαϊκού Κόμματος, σχετικά με την Taslima Nasreen.-B4-0939/98 του κ. Gonzαlez Αlvarez και άλλων, εξ ονόματος της Συνομοσπονδιακής Ομάδας της Ευρωπαϊκής Ενωτικής Αριστεράς/Αριστερά των Πρασίνων των Βορείων Χωρών, σχετικά με τις απειλές κατά της ζωής της Taslima Nasreen.Mαλαισία
<P>
Β4-0899/98 του κ. Bertens, εξ ονόματος της Ομάδας του Ευρωπαϊκού Κόμματος των Φιλελευθέρων Δημοκρατών και Μεταρρυθμιστών, σχετικά με την κατάσταση των ανθρωπίνων δικαιωμάτων στη Μαλαισία.-Β4-0908/98 του κ. Collins και της κ. van Bladel, εξ ονόματος της Ομάδας Ένωση για την Ευρώπη, σχετικά με τον Anwar Ibrahim.-B4-0914/98 του κ. Titley, εξ ονόματος της Ομάδας του Ευρωπαϊκού Σοσιαλιστικού Κόμματος, σχετικά με την κατάσταση των ανθρωπίνων δικαιωμάτων στη Μαλαισία.-Β4-0933/98 του κ. Habsburg-Lothringen και της κ. Oomen-Ruijten, εξ ονόματος του Ευρωπαϊκού Λαϊκού Κόμματος, σχετικά με τα ανθρώπινα δικαιώματα στη Μαλαισία.-Β4-0044/98 του κ. Telkδmper και της κ. ΜcKenna, εξ ονόματος της Ομάδας των Πρασίνων στο Ευρωπαϊκό Κοινοβούλιο, σχετικά με τις πρόσφατες πολιτικές συλλήψεις στο πλαίσιο του Internal Security Act (νόμος περί εσωτερικής ασφάλειας) στη Μαλαισία.Θανατική ποινή στο Ιράν
<P>
Β4-0900/98 του κ. Bertens, εξ ονόματος της Ομάδας του Ευρωπαϊκού Κόμματος των Φιλελευθέρων Δημοκρατών και Μεταρρυθμιστών, σχετικά με την κατάσταση των ανθρωπίνων δικαιωμάτων στο Ιράν.-Β4-0919/98 της κ. Roth και της κ. Aglietta, εξ ονόματος της Ομάδας των Πρασίνων στο Ευρωπαϊκό Κοινοβούλιο, σχετικά με τη θανατική ποινή στο Ιράν.-Β4-0926/98 της κ. Sandbζk, εξ ονόματος της Ομάδας των Ανεξαρτήτων για την Ευρώπη των Εθνών, σχετικά με την κατάσταση των ανθρωπίνων δικαιωμάτων στο Ιράν - Σεπτέμβριος 1998.-Β4-0930/98 της κ. Maij-Weggen και άλλων, εξ ονόματος της Ομάδας του Ευρωπαϊκού Λαϊκού Κόμματος, σχετικά με τη θανατική ποινή στο Ιράν.-Β4-0941/98 του κ. Manisco και άλλων, εξ ονόματος της Συνομοσπονδιακής Ομάδας της Ευρωπαϊκής Ενωτικής Αριστεράς / Αριστερά των Πρασίνων των Βορείων Χωρών, σχετικά με τα ανθρώπινα δικαιώματα στο Ιράν.Θανατική ποινή στις Ηνωμένες Πολιτείες
<P>
Β4-0911/98 του κ. Barzanti και του κ. Bontempi, εξ ονόματος της Ομάδας του Ευρωπαϊκού Σοσιαλιστικού Κόμματος, σχετικά με τη θανατική ποινή που επιβλήθηκε σε έναν άνδρα ιταλικής καταγωγής.-Β4-0917/98 της κ. Aglietta, εξ ονόματος της Ομάδας των Πρασίνων στο Ευρωπαϊκό Κοινοβούλιο, σχετικά με τη θανατική ποινή που επιβλήθηκε στις Ηνωμένες Πολιτείες στον Rocco Derek Barnabei.-B4-0925/98 του κ. Dupuis και άλλων, εξ ονόματος της Ομάδας της Ευρωπαϊκής Ριζοσπαστικής Συμμαχίας, σχετικά με τη θανατική ποινή στις ΗΠΑ.-Β4-0940/98 του κ. Manisco και άλλων, εξ ονόματος της Συνομοσπονδιακής Ομάδας της Ευρωπαϊκής Ενωτικής Αριστεράς / Αριστερά των Πρασίνων των Βορείων Χωρών, σχετικά με τη θανατική ποινή στις Ηνωμένες Πολιτείες.
<P>
Leyla Zana -B4-0945/98 του κ. Wutz και άλλων, εξ ονόματος της Συνομοσπονδιακής Ομάδας την Ευρωπαϊκής Ενωτικής Αριστεράς/Αριστερά των Πρασίνων των Βορείων Χωρών, σχετικά με την απελευθέρωση της Leyla Zana.Γεωργία
<P>
Β4-0931/98 του κ. von Habsburg, εξ ονόματος της Ομάδας του Ευρωπαϊκού Λαϊκού Κόμματος, σχετικά με τα ανθρώπινα δικαιώματα στη Γεωργία.
<P>
Taslima Nasreen
<SPEAKER ID=120 LANGUAGE="DE" NAME="Telkδmper">
Κυρία Πρόεδρε, ανησυχούμε για μία από τις μεγάλες γυναικείες μορφές αυτού του Κοινοβουλίου. Η Taslima Nasreen τιμήθηκε εδώ με το βραβείο Ζαχάρωφ για το έργο της, για την πολιτική της δράση και τη δράση της στον τομέα των ανθρωπίνων δικαιωμάτων. Έλαβε το βραβείο Ζαχάρωφ, έζησε τέσσερα χρόνια εξόριστη και επέστρεψε τώρα στο Μπαγκλαντές όπου διώκεται. Μας έχει συγκλονίσει το γεγονός ότι φονταμενταλιστικά κόμματα στο Μπαγκλαντές όπως το Τζαμάλ-ε-Ισλάμι διοργανώνουν καθημερινά συλλαλητήρια κατά της κυρίας Nasreen από τις 14 Σεπτεμβρίου και ζητούν τον θάνατό της.
<P>
Μας ανησυχεί το ότι η αστυνομία του Μπαγκλαντές έχει εξαπολύσει κυνηγητό εναντίον της μετά το ένταλμα σύλληψης που εξέδωσε εναντίον της ένα δικαστήριο της Ντάκα, με το οποίο προβλέπεται και η δήμευση της περιουσίας της και ανανεώνεται η κατηγορία της βλασφημίας που είχε απαγγελθεί το 1994. Μας έχει συγκλονίσει ακόμη η εκ νέου επικήρυξή της για το ποσό των 33.000 φράγκων.
<P>
Γιατί καταδιώκεται; Έχει προκαλέσει την οργή των φονταμενταλιστών στο Μπαγκλαντές κυρίως επειδή υπεραμύνθηκε των δικαιωμάτων των γυναικών σε σχέση με ορισμένες ισλαμικές παραδόσεις. Ακούμε ολοένα και περισσότερα περιστατικά βίαιης και αυθαίρετης συμπεριφοράς της αστυνομίας στο Μπαγκλαντές καθώς και ανικανότητας των κρατικών οργάνων να βοηθήσουν τα θύματα της βίας να κάνουν χρήση των δικαιωμάτων τους. Όλα αυτά μας συγκλονίζουν, και μας ανησυχεί που η κυρία Nasreen είναι αναγκασμένη να κρύβεται, που καταδιώκεται και που απειλείται ίσως η ζωή της.
<P>
Γι· αυτό παρακαλώ την Επιτροπή και το Συμβούλιο να στηρίξουν τη μεγάλη γυναίκα αυτού του Κοινοβουλίου, όπως την αποκάλεσα και προηγουμένως, που τιμήθηκε με το βραβείο Ζαχάρωφ, ιδιαίτερα όμως παρακαλώ, κυρία Πρόεδρε, και αυτό το Κοινοβούλιο να κάνει το ίδιο. Σε δύο εβδομάδες θα μεταβεί μια κοινοβουλευτική αντιπροσωπεία στο Μπαγκλαντές λόγω των καταστροφικών πλημμυρών. Αυτό είναι ένα άλλο πρόβλημα, αλλά στις συνομιλίες με την κυβέρνηση πιστεύω πως είναι χρέος της αντιπροσωπείας αυτής να αναφερθεί στην κατάσταση των ανθρωπίνων δικαιωμάτων και να παρέμβει ώστε να μπορεί να κινείται ελεύθερα η κυρία Nasreen.

<SPEAKER ID=121 LANGUAGE="DE" NAME="Mann, Thomas">
Κυρία Πρόεδρε, το 1994 το Ευρωπαϊκό Κοινοβούλιο απένημε το βραβείο Ζαχάρωφ στην κυρία Taslima Nasreen. Στο βιβλίο της Lajja, που σημαίνει αίσθημα ντροπής, περιέγραφε τη ζωή μιας οικογένειας ινδουιστών και σκιαγραφούσε τον μουσουλμανικό εξτρεμισμό, τη μισαλλοδοξία έναντι της ινδουιστικής μειονότητας και τις καθημερινές διακρίσεις σε βάρος των γυναικών σε έναν ανδροκρατούμενο κόσμο. Στην πατρίδα της το βιβλίο απαγορεύτηκε. Όσοι κατηγορούνται για προσβολή θρησκευτικών φρονημάτων αντιμετωπίζουν ποινή φυλάκισης μέχρι δύο ετών. Μετά από τέσσερα χρόνια η κυρία Nasreen εγκατέλειψε το μέρος όπου διέμενε εξόριστη και επέστρεψε στο Μπαγκλαντές. Ήταν μήπως από απερισκεψία που έκανε το βήμα αυτό;
<P>
Στις σελίδες που έχει στο Ίντερνετ εξηγεί γιατί γύρισε πάλι στην πατρίδα της. Ο ένας λόγος είναι η νοσταλγία και το δέσιμο με την πατρίδα της που είναι πολύ πιο σημαντικός από το να πέσει στα χέρια των εξτρεμιστών. Ο άλλος λόγος είναι η μητέρα της που πάσχει από βαριά μορφή καρκίνου. Θέλει να της συμπαρασταθεί στις τελευταίες, ίσως, εβδομάδες της ζωής της. Μόλις έφτασε η κυρία Nasreen με πλαστό όνομα στο Μπαγκλαντές και πρόφτασε να κρυφτεί, ήδη ξεκίνησαν οι διαμαρτυρίες στους δρόμους. Υπάρχουν επιβεβαιωμένες πληροφορίες για βίαια επεισόδια, ενώ επικηρύχθηκε - ο συνάδελφος Telkδmper το επισήμανε - και άρχισαν να ακούγονται πάλι ευρέως συνθήματα υπέρ της θανάτωσής της, υποκινούμενα από φανατικούς μουσουλμάνους κληρικούς.
<P>
Η ζωή της Taslima Nasreen είναι λοιπόν και πάλι σε κίνδυνο. Δεν είναι ακόμη σαφές για πόσο θα μπορέσει να επικρατήσει η φερόμενη ως φιλελεύθερη κυβέρνηση έναντι των φονταμενταλιστών. Καλούμε την πρωθυπουργό κυρία Hasina να εφαρμόσει τα συνταγματικά κατοχυρωμένα ανθρώπινα δικαιώματα και να προστατεύσει τη ζωή της κυρίας Nasreen. Η προτροπή που της απευθύνθηκε να παρουσιαστεί αυτοβούλως ενώπιον των δικαστηρίων είναι δίκοπο μαχαίρι, αφού είναι πιθανή μια ποινή φυλάκισης με ανεξέλεγκτες πιέσεις και υπάρχουν φόβοι για βιαιοπραγίες από φανατικούς εξτρεμιστές.
<P>
Θέλω να ελπίζω εξ ονόματος της ομάδας του Ευρωπαϊκού Λαϊκού Κόμματος ότι το βραβείο Ζαχάρωφ έχει την απαιτούμενη βαρύτητα διεθνώς και θα βοηθήσει τη γενναία αυτή αγωνίστρια να ελευθερωθεί επιτέλους από τον κίνδυνο για τη σωματική της ακεραιότητα και τη ζωή της.

<SPEAKER ID=122 LANGUAGE="ES" NAME="Gonzαlez Αlvarez">
Κυρία Πρόεδρε, όπως έχουν ήδη αναφέρει και άλλοι συνάδελφοι, έπειτα από τέσσερα χρόνια απουσίας η Taslima Nasrin επέστρεψε στη χώρα της για προσωπικούς λόγους, ίσως λόγω της επιδείνωσης της κατάστασης της υγείας της μητέρας της ή λόγω της νοσταλγίας για τη χώρα της. Επέστρεψε και την απειλούν ξανά με θάνατο. Θα πρέπει να αναρωτηθούμε σε τι βοήθησε η απονομή του Βραβείου Ζαχάρωφ εκείνην και μια άλλη συνάδελφο για την οποία θα γίνει λόγος αργότερα, την Leyla Zana, η οποία συνεχίζει να βρίσκεται κρατούμενη στις τουρκικές φυλακές, επιπλέον με ποινή αυξημένη επί δύο χρόνια λόγω της συγγραφής ενός άρθρου.
<P>
Επομένως, πιστεύω ότι θα πρέπει να είναι πολύ σημαντικό να ασκηθεί εκ μέρους των ευρωπαϊκών θεσμικών οργάνων έντονη πίεση, σε αυτήν την περίπτωση, στην κυβέρνηση του Μπαγκλαντές ώστε να εμποδιστούν οι φανατικοί από το να αφαιρέσουν τη ζωή μιας γυναίκας που έχει υπερασπισθεί τα ανθρώπινα δικαιώματα γενικότερα, και τα δικαιώματα των γυναικών ειδικότερα. Είναι πολύ σημαντική για αυτό το Κοινοβούλιο η υπεράσπιση των ανθρωπίνων δικαιωμάτων γενικότερα και των δικαιωμάτων των γυναικών ειδικότερα, και κυρίως σε αυτές τις χώρες. Θα πρέπει η Επιτροπή, ή το Συμβούλιο να ασκήσουν έντονη πίεση σε αυτήν την χώρα ώστε να αποφευχθεί να συμβεί κάτι τέτοιο.
<P>
Μαλαισία

<SPEAKER ID=123 LANGUAGE="NL" NAME="Neyts-Uyttebroeck">
Πρόεδρε, τα πρόσφατα γεγονότα στη Μαλαισία και ιδιαιτέρως η θλιβερή μοίρα του πρώην αντιπροέδρου της κυβέρνησης, Anwar Ibrahim, προσφέρουν μια πρόσθετη απόδειξη της θέσης ότι τα αυταρχικά και αντιδημοκρατικά καθεστώτα καταβροχθίζουν σε τελευταία ανάλυση τα ίδια τους τα παιδιά. Αυτό δεν έχει καμία σχέση με υποτιθέμενες διαφορές πολιτισμού ή λαϊκής νοοτροπίας, αλλά αφορά την αποδοχή της αυθαιρεσίας ως αρχής διακυβέρνησης.
<P>
Ο πρωθυπουργός της Μαλαισίας και η κυβέρνησή του δεν μπορούν να ελπίζουν ότι το κράτος τους θα γίνει αποδεκτό ως πλήρης αποδεκτός εταίρος τη στιγμή που παραβιάζουν θεμελιώδη ανθρώπινα δικαιώματα. Ο νόμος περί εσωτερικής ασφάλειας, που επιτρέπει μακρόχρονο εγκλεισμό χωρίς δίκη, αντίκειται στα πλέον στοιχειώδη ανθρώπινα δικαιώματα. Το ίδιο ισχύει και για τη νομοθετική διάκριση σε βάρος ομοφυλοφίλων, την εκτόξευση απειλών, τους διωγμού, τις συλλήψεις κριτικών, τις κακοποιήσεις συλληφθέντων, την άρνηση παροχής νομικής βοήθειας και άλλα παρόμοια.
<P>
Η πολιτική μου Ομάδα συμμερίζεται την έκκληση προς την κυβέρνηση της Μαλαισίας να διακόψει τις πράξεις αυτές και καλεί το Συμβούλιο και την Επιτροπή να εκλάβουν τα ανθρώπινα δικαιώματα ως κριτήριο για τις σχέσεις της Ευρωπαϊκής Ένωσης με τη χώρα αυτή.

<SPEAKER ID=124 LANGUAGE="EN" NAME="Newens">
Κυρία Πρόεδρε, η σύλληψη του Anwar Ibrahim, πρώην αναπληρωτή πρωθυπουργού και πιθανού διαδόχου του Mahathir Mohamad, και άλλων 11 συνεργατών του, αποδεικνύει την ελάχιστη σημασία που προσδίδεται σήμερα στις δημοκρατικές ελευθερίες και τα ανθρώπινα δικαιώματα στη Μαλαισία. Παρά την προηγούμενη θέση του, ο κ. Anwar παρουσιάστηκε στο δικαστήριο με μαυρισμένο μάτι και άλλες ενδείξεις σωματικής βίας στην οποία είχε υποβληθεί.
<P>
Είναι πιθανό πως οι κατηγορίες των παρά φύσει σεξουαλικών πράξεων και της διαφθοράς είναι απλές επινοήσεις για να δικαιολογηθεί η απομάκρυνση και η φυλάκισή του ενώ πραγματικό κίνητρο είναι η απομάκρυνση ενός αντιπάλου τη στιγμή που η υπόληψη του πρωθυπουργού έχει κλονιστεί από την οικονομική κρίση στην Απω Ανατολή. Ωστόσο, ανεξάρτητα από αυτό, η τιμωρία πράξεων ομοφυλοφιλικής φύσης μεταξύ συναινούντων ενηλίκων με μαστίγωση και φυλάκιση 20 ετών είναι εξωφρενική.
<P>
Ο κ. Anwar και οι φίλοι του δεν είναι σε καμία περίπτωση οι πρώτοι πολιτικοί που υποφέρουν στα χέρια των μαλαισιανών αρχών. Ένα σύνολο δρακόντειων νόμων απειλεί τους διαφωνούντες και τους δημοσιογράφους που εκφράζουν τη γνώμη τους και άτομα όπως ο Lim Guan Eng, βουλευτής της αντιπολίτευσης, βρίσκονται ήδη στη φυλακή με την κατηγορία της εξέγερσης. Η Irene Fernandez, επικεφαλής μιας οργάνωσης γυναικών, δικάζεται με την κατηγορία ότι δημοσίευσε αναφορές κακομεταχειρίσεων σε κέντρα μετανάστευσης. Ο Param Kumaraswami, ειδικός εισηγητής του ΟΗΕ, αντιμετωπίζει αγωγή για δυσφήμιση 25 εκατομμυρίων δολαρίων που κατέθεσαν δύο μαλαισιανές εταιρείες και η κυβέρνηση αρνείται να αναγνωρίσει την ασυλία του.
<P>
Σημειώθηκαν εκτεταμένες διαδηλώσεις στη Μαλαισία, κι εμείς στο Ευρωπαϊκό Κοινοβούλιο πρέπει να εκφραστούμε καθαρά υπέρ της απελευθέρωσης του κ. Anwar Ibrahim και των συνεδέλφων του και όλων των πολιτικών κρατουμένων, και υπέρ της κατάργησης των νόμων που αρνούνται το δικαίωμα ελεύθερου λόγου ή άλλα βασικά δικαιώματα. Εκφράζουμε τη βαθιά ανησυχία μας για την οικονομική κρίση και τις επιπτώσεις της για τους λαούς της Μαλαισίας και όλης της Νοτιοανατολικής Ασίας, πρέπει όμως να συνεχίσουμε να υψώνουμε τη φωνή μας κατά της κατάφωρης παραβίασης θεμελιωδών πολιτικών και ανθρωπίνων δικαιωμάτων.

<SPEAKER ID=125 LANGUAGE="DE" NAME="Habsburg-Lothringen">
Κυρία Πρόεδρε, κύριε Επίτροπε, τον τελευταίο καιρό ακούγαμε επανειλημμένα από τα μέσα ενημέρωσης για τις φρικτές και απαίσιες πράξεις κακοποίησης του αντιπροέδρου της κυβέρνησης Anwar Ibrahim και τις εντελώς παράλογες κατηγορίες εναντίον του. Ένας εκπρόσωπος του ιδρύματος Αντενάουερ είχε τη δυνατότητα να τον επισκεφθεί πριν από μερικές μέρες και μπόρεσε να επιβεβαιώσει πλήρως τους φόβους αυτούς.
<P>
Νομίζω πως θα έπρεπε στο σημείο αυτό να κάνει κανείς μια σύντομη ανασκόπηση στην ιστορία της Μαλαισίας και να επιστήσει την προσοχή σε αυτό που είχε πει για τον Μahathir Mohamad πριν 15 χρόνια ο ιδρυτής της ανεξαρτησίας της Μαλαισίας, μια από τις μεγάλες προσωπικότητες ολόκληρου του ασιατικού χώρου, ο Tunku Abdul Rahman: είχε προειδοποιήσει ότι πρόκειται για έναν μεγάλο δημαγωγό ο οποίος θα μπορούσε να επιφέρει μεγάλο κακό στη Μαλαισία. Νομίζω πως οι χειρότεροι φόβοι επιβεβαιώθηκαν όσον αφορά τον Μahathir Mohamad. Είναι ένας από τους μεγάλους δημαγωγούς και ίσως από τους μεγαλύτερους δεξιοτέχνες όταν πρόκειται για τον παραμερισμό ενοχλητικών αντιπάλων ή άλλων προσώπων που θα μπορούσαν να ανέλθουν στην εξουσία.
<P>
Το τελευταίο εμπόδιο για την απόκτηση της απόλυτης εξουσίας στη Μαλαισία ήταν αναμφισβήτητα ο αντιπρόεδρος Αnwar, ένας από τους μεγαλύτερους οικονομικούς εμπειρογνώμονες ολόκληρου του χώρου. Από πολλές εφημερίδες θεωρείτο ακόμα μια από τις μεγαλύτερες ελπίδες για τη Μαλαισία, ενώ κάτω από κάποιες προϋποθέσεις θα μπορούσε ειδικά αυτή την περίοδο της μεγάλης οικονομικής κρίσης να καταφέρει κάποια πράγματα εκεί.
<P>
Βεβαίως, η περίπτωση Anwar μας παραπέμπει και στο γεγονός ότι στα νομικά θεμέλια της Μαλαισίας υπάρχουν ακόμη ορισμένα σημεία που πρέπει να ξεκαθαριστούν. Αναφέρθηκε ήδη ότι ο Νόμος περί Εσωτερικής Ασφάλειας επιτρέπει την κράτηση ενός ατόμου χωρίς ένταλμα σύλληψης για χρονικό διάστημα 60 ημερών που διαρκεί η προανάκριση, εφόσον υπάρχουν υποψίες - και αυτό θα πρέπει να ειπωθεί - ότι απειλούν την εθνική ασφάλεια ή την οικονομία της Μαλαισίας. Πέραν αυτού, ο υπουργός εσωτερικών μπορεί να επιβάλει διετή ποινή φυλάκισης χωρίς να υφίσταται σπουδαίος λόγος. Οφείλουμε να διαμαρτυρηθούμε ενάντια σε όλα αυτά και να υποστηρίξουμε αυτόν τον άνθρωπο!

<SPEAKER ID=126 LANGUAGE="DE" NAME="Telkδmper">
Κύριε Πρόεδρε, τα τελευταία χρόνια η Μαλαισία βρισκόταν υπό την αίγλη της ραγδαίας οικονομικής άνθισης και οι παραβιάσεις των ανθρωπίνων δικαιωμάτων δεν είχαν γίνει θέμα, όπως και ο Νόμος περί Εσωτερικής Ασφάλειας, ένας νόμος από την εποχή της αποικιοκρατίας, τον οποίο όσο καιρό βρίσκομαι σε αυτό το Κοινοβούλιο είχαμε επικρίνει επανειλημμένα και ο οποίος αποδεικνύει ότι η Μαλαισία δεν είναι δημοκρατικό κράτος. Τώρα μας έχει συγκλονίσει η σύλληψη του κυρίου Anwar Ibrahim, του πρώην αντιπροέδρου της κυβέρνησης, καθώς και άλλων έντεκα ατόμων τα οποία συνελήφθησαν επίσης δυνάμει αυτού του Νόμου περί Εσωτερικής Ασφάλειας, όπως και ενός επιχειρηματία, του κυρίου Nallakarupan. Φοβούμαστε ότι υφίστανται κακοποίηση κατά την προφυλάκισή τους. Γιατί; Αυτός ο Νόμος περί Εσωτερικής Ασφάλειας είναι αυθαίρετος. Επιτρέπει τη σύλληψη ανθρώπων βάσει μιας απλής υποψίας και μόνο. Μπορούν να προφλακιστούν και στη συνέχεια να φυλακιστούν για δύο ακόμα έτη, ενώ η κράτησή τους μπορεί να ανανεωθεί απεριόριστα. Επί του παρόντος φαίνεται πως 200 άτομα βρίσκονται φυλακισμένα, και ζητούμε τα άτομα αυτά να αφεθούν αμέσως ελεύθερα.
<P>
Καταδικάζουμε επίσης τον μαλαισιανό ποινικό κώδικα που προβλέπει ποινή φυλάκισης μέχρι 20 ετών και σωματική τιμωρία για ομοφυλοφιλικές πράξεις μεταξύ συναινούντων ενηλίκων. Έχουν φυλακιστεί αρκετά άτομα βάσει αυτού του νόμου, και καλούμε το κράτος να ενεργήσει σύμφωνα με τους κανόνες του κράτους δικαίου και να αφήσει αμέσως ελεύθερους αυτούς τους ανθρώπους!

<SPEAKER ID=127 LANGUAGE="EN" NAME="McKenna">
Κύριε Πρόεδρε, οι περισσότεροι πιστεύουν ότι η κατάσταση στο Ιράν έχει ελαφρώς αλλάξει τον τελευταίο καιρό, στην πραγματικότητα όμως δεν έχει αλλάξει καθόλου. Θα ήθελα να αναφέρω ότι κατά το πρώτο έτος ανάληψης καθηκόντων του νέου Προέδρου σημειώθηκαν 260 δημόσιοι απαγχονισμοί και εκατοντάδες μυστικές εκτελέσεις πολιτικών κρατουμένων. 7 άτομα εκτελέστηκαν δημοσίως με λιθοβολισμό, για να μην αναφέρουμε τους μυστικούς λιθοβολισμούς. Πολύ πρόσφατα, οι αρχές εισήγαγαν νέα νομοθεσία για ξεχωριστά νοσοκομεία γυναικών και ανδρών. Οι γυναίκες θα είναι σε ένα, οι άνδρες σε άλλο. Οι γυναίκες θα περιθάλπονται από γυναίκες γιατρούς μόνο και οι άνδρες από άνδρες γιατρούς.
<P>
Όπως ξέρουμε, η συντριπτική πλειοψηφία των ασθενών στα νοσοκομεία είναι γυναίκες. Αυτό συμβαίνει για πολλούς και διάφορους λόγους, και όχι μόνο επειδή οι γυναίκες γεννούν. Οι ασθενείς θα υπερβαίνουν κατά πολύ τους διαθέσιμους γιατρούς, που στην πλειοψηφία τους είναι άνδρες. Η κατάσταση αυτή πρέπει να αντιμετωπιστεί. Δεν είναι δυνατό να υπάρχουν νοσοκομεία ενός φύλου.
<P>
Γεγονός είναι ότι το Ιράν ελάχιστα άλλαξε τον τελευταίο καιρό. Το μόνο που άλλαξε είναι η αντίληψή του περί δημοσίων σχέσεων. Η θανατική ποινή του Σαλμάν Ράσντι δεν ανακλήθηκε στην πραγματικότητα. Πρέπει να είμαστε πολύ προσεκτικοί.

<SPEAKER ID=128 LANGUAGE="NL" NAME="Maij-Weggen">
Πρόεδρε, η αφορμή για την κατάθεση αυτού του ψηφίσματος για το Ιράν ήταν το γεγονός ότι για άλλη μια φορά εκδόθηκαν δύο καταδικαστικές αποφάσεις για τους Baha στη χώρα αυτή. Από το 1979, δηλαδή από την εποχή που το ισλαμικό καθεστώς ανέλαβε την εξουσία στο Ιράν, εκτελέσθηκαν 200 άνθρωποι από την ομάδα αυτή. Οι πράξεις αυτές έπαψαν από το 1992, λόγω της διεθνούς κατακραυγής. Βλέπουμε, όμως, ότι ότι οι εκτελέσεις ξανάρχισαν από το περασμένο καλοκαίρι, γιατί τον Ιούλιο εκτελέσθηκε άλλος ένας εκπρόσωπος της ομάδας αυτής. Αντιλαμβάνεσθε λοιπόν ότι φοβόμαστε πάρα πολύ ότι θα θανατωθούν και οι δύο άνθρωποι στους οποίους αναφέρθηκα. Η πρώτη έκκληση που περιλαμβάνεται σ' αυτό το ψήφισμα απευθύνεται στο Ιράν και το καλεί να αλλάξει πορεία, να επιτρέψει μια στοιχειώδη ανεξιθρησκεία και να μη θανατώνει ανθρώπους για θρησκευτικούς λόγους. Αυτό αντίκειται σε όλες τις διεθνείς συμβάσεις του δυτικού κόσμου, αλλά και πολλών άλλων χωρών. Πρόκειται για μια κατάσταση με την οποία δεν συμφωνούν πραγματικά και οι χώρες της Ασίας. Αυτός είναι λοιπόν ο πρωταρχικός και σημαντικότερος στόχος αυτού του ψηφίσματος.
<P>
Ωστόσο, θα ήθελα να εκμεταλλευθώ την ευκαιρία που μου προσφέρεται για να εκφράσω τις ιδιαίτερες ανησυχίες από τις οποίες διακατέχομαι όσον αφορά την κατάσταση στο Ιράν. Σήμερα, η χώρα αυτή δείχνει δύο πρόσωπα: αφενός, υπάρχει μια κάποια ανεκτικότητα, η κατάσταση φαίνεται να βελτιώνεται ελαφρά, υπάρχει το γνωστό σόου του κ. Κουκ και του Υπουργού Εξωτερικών του Ιράν στη Νέα Υόρκη, και από την άλλη πλευρά η καταπίεση συνεχίζεται, όμως κάπως περισσότερο κεκαλυμμένη. Γι' αυτό υπάρχουν πάρα πολλές ενδείξεις και σημάδια, που είναι όμως περισσότερο κεκαλυμμένα, Για παράδειγμα, οι θανατικές ποινές που εξακολουθούν εν γένει να επιβάλλονται, ενώ στο παρελθόν εκτελούντο σε δημόσιους χώρους όπου ήταν τοποθετημένες και τηλεοπτικές κάμερες, σήμερα εκτελούνται σε εσωτερικούς χώρους. Κάποιος μου είπε μάλιστα ότι αυτό γίνεται σήμερα με μικρότερες πέτρες και όχι πλέον με μεγάλες. Για να είμαι ειλικρινής τι είναι χειρότερο: το να λιθοβολείται κάποιος με μικρές πέτρες σε ένα εσωτερικό χώρο ή σε ένα εξωτερικό χώρο με μεγάλες πέτρες.
<P>
Μετά υπάρχει και η καταπίεση των γυναικών που επισημάνθηκε μόλις πριν λίγο. Πρόσφατα προστέθηκε και μία πολύ σοβαρή μορφή καταπίεσης γιατί δεν επιτρέπεται πλέον να αναλαμβάνουν άνδρες γιατροί τη θεραπεία γυναικών, με αποτέλεσμα οι γυναίκες που κατοικούν σε περιοχές που δεν υπάρχουν γυναίκες γιατροί να χάνουν τη ζωή τους.
<P>
Η ουσία του θέματος είναι ότι τα πράγματα φαίνονται πολύ πιο όμορφα από ότι είναι. Δεν θα πρέπει να επιτρέπουμε να μας εξαπατούν, αλλά πρέπει να γνωρίζουμε την αλήθεια για το Ιράν, πράγμα που σημαίνει ότι πρέπει να συνεχίσουμε α διαμαρτυρόμεθα έως ότους διορθωθεί η κατάσταση όχι μόνο μπροστά, αλλά και πίσω από το παραπέτασμα. Όσον αφορά τα ανθρώπινα δικαιώματα, τα πράγματα στο Ιράν δεν έχουν διορθωθεί.

<SPEAKER ID=129 LANGUAGE="ES" NAME="Garcνa Arias">
Κύριε Πρόεδρε, ενόψει των όσων είπαν οι άλλοι συνάδελφοι, με ανησυχεί η κατάσταση στο Ιράν διότι διαθέτουμε επαρκείς πληροφορίες ώστε να φανταστούμε τι μπορεί να συμβεί στον χώρο της πολιτικής. Γνωρίζουμε πως ένα βίαιο κυβερνητικό καθεστώς προκαλεί την βία και την αντίσταση, και η προσοχή μας μπορεί να περιοριστεί μόνο στο τι συμβαίνει με τις γυναίκες, τους συνδικαλιστές, με άλλες θρησκευτικές ομάδες, αλλά στην πραγματικότητα πρέπει να εστιάσουμε στην εξέλιξη του βασικού δικαιώματος για τη σύσταση οργανώσεων και της πολιτικής έκφρασης.
<P>
Και εδώ από την Ευρωπαϊκή Ένωση, τι μπορούμε να κάνουμε σχετικά με αυτό; Πιστεύω πως αυτός ο κριτικός διάλογος έχει αποτύχει και πρέπει να αμφισβητήσουμε πως υπήρξαν όντως αλλαγές σχετικά με την πιθανότητα να μπορεί ο κόσμος να έχει πολιτική γνώμη χωρίς να υπόκειται σε καταπίεση.
<P>
Οπότε, εγώ από εδώ κάνω έκκληση ώστε να επικεντρώσουμε την προσοχή μας στην απαραίτητη πολιτική εξέλιξη.

<SPEAKER ID=130 LANGUAGE="DE" NAME="von Habsburg">
Κύριε Πρόεδρε, έχουμε και εδώ να κάνουμε με ένα παρόμοιο ζήτημα με αυτό που τέθηκε προηγουμένως, τη συνεχή καταδίωξη των Μπαχάι. Οι Ιρανοί μας λένε συνεχώς ότι είναι εχθροί της χώρας γιατί το επίκεντρο της θρησκείας των Μπαχάι βρίσκεται στην πραγματικότητα στο Ισραήλ. Αυτή είναι η δικαιολογία που χρησιμοποιείται πάντα. Θα πρέπει, ωστόσο, να κάνουμε το παν για να εξασφαλίσουμε επιτέλους πάλι τη θρησκευτική ελευθερία των Μπαχάι την οποία απολάμβαναν πριν καταλάβει την εξουσία ο Χομεϊνί, μια ελευθερία την οποία θα έπρεπε να δικαιούνται.
<P>
Υπήρξαν κάποια θετικά σημάδια, αλλά δυστυχώς οι στιγμές αυτές πέρασαν γρήγορα πάλι. Θέλω να παρακαλέσω θερμά να ξαναθέσουμε και πάλι αυτό το ζήτημα, γιατί τότε είχαν βοηθήσει οι διαμαρτυρίες μας. Πιστεύω πως θα πρέπει να συνεχίσουμε να διαμαρτυρόμαστε ώστε να βοηθήσουν και αυτή τη φορά οι διαμαρτυρίες μας.

<SPEAKER ID=131 LANGUAGE="SV" NAME="Cars">
Κύριε Πρόεδρε, ένα πράγμα που με γεμίζει υπερηφάνεια για το ότι είμαι Ευρωπαίος και για την Ευρωπαϊκή Ένωση είναι η σαφής θέση ενάντια στην θανατική ποινή που εμείς από αυτήν την πλευρά της υδρογείου θέλουμε διαρκώς να προβάλουμε.
<P>
Αυτό που συμβαίνει στο Ιράν είναι φρικτό. Δεν αφορά φυσικά μόνο τον κύκλο των ανθρώπων γύρω από τον Bahai που είναι εκτεθειμένος, αλλά, επίσης, πάρα πολλούς άλλους ανθρώπους που δολοφονούνται από τις ιρανικές αρχές. Αυτό πρέπει να το καταγγείλουμε σε όλο το εύρος του. Οι συνέπειες αυτής της κατάστασης είναι, μεταξύ άλλων, ότι αμαυρώνουν την εικόνα της θρησκείας την οποία, αυτοί που έχουν την εξουσία στο Ιράν, θεωρούν ότι ερμηνεύουν με περισσότερο σθένος. Δεν θέλω να πιστέψω ότι οι μουσουλμάνοι ενεργούν και σκοπεύουν να ενεργήσουν κατά τον τρόπο που ενεργούν οι κύριοι του Ιράν. Θεωρώ ότι πρέπει να καταδικάσουμε με μεγάλη σαφήνεια τα μέτρα τους και να τονίσουμε ότι αυτό έρχεται σε αντίθεση όχι μόνο με τις αρχές του ουμανισμού αλλά και όλων των συνετών θρησκευτικών αρχών.
<P>
Θανατική ποινή στις Ηνωμένες Πολιτείες

<SPEAKER ID=132 LANGUAGE="IT" NAME="Barzanti">
Κύριε Πρόεδρε, ζητούμε να ματαιωθεί, ή επί του παρόντος τουλάχιστον να αναβληθεί η εκτέλεση της θανατικής ποινής του Rocco Derek Barnabei, που έχει καθοριστεί για τις 28 του προσεχούς Οκτωβρίου, στην αμερικανική πολιτεία της Virginia.
<P>
Ο Ρόκκο, ένας νέος 31 ετών, ανηψιός ενός Ιταλού μετανάστη, κατηγορείται ότι σκότωσε μια γυναίκα, την αρραβωνιαστικιά του, το 1993. Η οικονομική του κατάσταση δεν του επέτρεψε να προετοιμάσει μια κατάλληλη υπεράσπιση. Προέκυψαν νέα αποδεικτικά στοιχεία τα οποία είναι σε θέση, όπως έλαβα γνώση, να ανατρέψουν την ενοχοποιητική απόφαση. Ας δοθεί επομένως στον κατάδικο το δικαίωμα να αποδείξει την ενδεχόμενη αθωότητά του. Σε κάθε περίπτωση, ωστόσο, η επιβολή θανατικής ποινής είναι απαράδεκτη.
<P>
Το ψήφισμα της 3ης Απριλίου 1998, που εξεδόθη από την 54η αρμόδια επιτροπή του ΟΗΕ, ζητά άλλωστε να θεσπισθεί ένα μνημόνιο περί αναστολής των εκτελέσεων ενόψει της ολοκληρωτικής κατάργησης της θανατικής ποινής. Αυτό το ψήφισμα δεν θα πρέπει για μια ακόμα φορά να μην εισακουστεί, όπως δεν πρέπει να θεωρηθεί μια μάταιη διατράνωση αρχών η απόφαση του Συμβουλίου Γενικών Υποθέσεων της 29ης Ιουνίου 1998, που επιβεβαιώνει την ανάγκη μιας σταθερής και αποφασιστικής δράσης της Ευρωπαϊκής Ένωσης σε διεθνές επίπεδο εναντίον της θανατικής ποινής. Ας σώσουμε λοιπόν τη ζωή του Rocco Derek Barnabei! Κανένα δικαστήριο, κανένας δικαστής, καμία εξουσία δεν μπορεί να αποφασίσει για τη ζωή ενός ανθρώπου. Δεν μπορεί να λέγεται ότι γίνονται απολύτως σεβαστά τα θεμελιώδη δικαιώματα εκεί όπου δεν έχει εξαλειφθεί αυτή η φρικιαστική πράξη βαρβαρότητας, που συνεχίζει να υπάρχει.

<SPEAKER ID=133 LANGUAGE="EN" NAME="McKenna">
Κύριε Πρόεδρε, εφέτος, για δεύτερη κατά σειρά χρονιά, η Επιτροπή των Ηνωμένων Εθνών για τα Ανθρώπινα Δικαιώματα ενέκρινε ψήφισμα με το οποίο καλεί τα κράτη στα οποία ισχύει ακόμη η θανατική ποινή να θεσπίσουν μνημόνιο αναστολή των εκτελέσεων ενόψει της κατάργησης της θανατικής ποινής.
<P>
Οι Ηνωμένες Πολιτείες είναι, φυσικά, μία από τις χώρες που χρωστούν τα περισσότερα χρήματα στον ΟΗΕ. Η συγκεκριμένη χώρα, που υποτίθεται ότι είναι πολιτισμένη, αγνοεί εξ ολοκλήρου τη διεθνή γνώμη επί του θέματος τούτου. Είναι εντελώς απαράδεκτο να πράττει τις ίδιες βαρβαρότητες με χώρες όπως το Ιράν - βρίσκεται βασικά στην ίδια κατηγορία με το Ιράν. Παρά το γεγονός ότι αυτοπροβάλλεται ως η μεγαλύτερη ηθική αστυνομική δύναμη του κόσμου, κάθε χρόνο δολοφονεί ανθρώπους - και μάλιστα δικαίως, όπως πιστεύει. Πρέπει να σταλεί σαφές μήνυμα και πρέπει να εξαναγκαστεί να συμμορφωθεί στον τομέα αυτόν.
<P>
Ιδίως στην προκειμένη περίπτωση, είναι αξιοκαταφρόνητο το γεγονός ότι, παρ' όλο που νέα αποδεικτικά στοιχεία ήλθαν στην επιφάνεια, αρνήθηκαν την επανάληψη της δίκης. Πρόκειται για έναν άνθρωπο του οποίου η ζωή θα διακοπεί και του αρνήθηκαν τόσο το δικαίωμα παρουσίασης νέων στοιχείων όσο και το δικαίωμα δίκαιης δίκης. Είναι θεμελιώδους σημασίας υπόθεση να συμμορφωθούν οι Ηνωμένες Πολιτείες με τις αρχές των ανθρωπίνων δικαιωμάτων. Θα ήθελα να ζητήσω από την κ. Mary Robinson, Επίτροπο των Ηνωμένων Εθνών για τα Ανθρώπινα Δικαιώματα, να ασκήσει πίεση στις Ηνωμένες Πολιτείες για την κατάργηση της θανατικής ποινής. Θα έπρεπε, εδώ και πολύ καιρό, να έχει καταργήσει μια αποκαλούμενη πολιτισμένη χώρα μια τέτοια βάρβαρη πράξη.

<SPEAKER ID=134 LANGUAGE="IT" NAME="Colombo Svevo">
Κύριε Πρόεδρε, σε ανάλογες περιπτώσεις, στις χώρες μας ξεκινούν αγώνες - ακόμα και όταν δεν είναι νικηφόροι - και καθεμιά από αυτές τις μάχες προκαλεί μια αίσθηση αμηχανίας. Από τη μία πλευρά υπάρχει η βεβαιότητα της εκτέλεσης μιας σωστής πράξης, επειδή ο κάθε αγώνας εναντίον της θανατικής ποινής συμβάλλει στην ενίσχυση της ανθρώπινης αξιοπρέπειας, γίνεται αντιληπτή όμως μια ακαθόριστη αίσθηση τύψεων για όλους αυτούς οι οποίοι, παρά το γεγονός ότι είναι καταδικασμένοι σε θάνατο, δεν βρίσκουν ένα ευαίσθητο ακροατήριο όπως είναι η παρούσα Συνέλευσή μας.
<P>
Εδώ σήμερα αντιμετωπίζουμε μια ιδιαίτερη, μια άμεση περίπτωση: αναφερόμαστε σε νέα, πιθανά αποδεικτικά στοιχεία, όπως και σε μια υπεράσπιση η οποία δεν ήταν κατάλληλη, η οποία αντιθέτως σήμερα μπορεί να είναι περισσότερο ακριβής. Παρά ταύτα, θεωρώ ότι θα πρέπει να ξεκινήσουμε από την απόφαση του Συμβουλίου Γενικών Υποθέσεων με σκοπό να δυναμώσει η διεθνής δράση της Ευρωπαϊκής Ένωσης εναντίον της θανατικής ποινής, επειδή ολοένα και περισσότερο αυτές οι ιδιαίτερες περιπτώσεις αποτελούν αντικείμενο μιας αποφασιστικής πολιτικής με κατεύθυνση τις Ηνωμένες Πολιτείες και τα Ηνωμένα Έθνη, με σκοπό ένα μνημόνιο για αναστολή της εκτέλεσης των θανατικών ποινών, μια αναστολή η οποία φυσικά θα πρέπει να έχει ως τελική κατάληξη, την κατάργηση της θανατικής ποινής.

<SPEAKER ID=135 LANGUAGE="IT" NAME="Fassa">
Κύριε Πρόεδρε, αξιότιμοι συνάδελφοι, δεν έχω πολλά να προσθέσω σε όσα είπε ο προλαλήσας στην αντιμετώπιση αυτού του θέματος. Θα πρέπει όμως να υπογραμμίσουμε ότι το θέμα του Rocco Derek Barnabei παρουσιάζει δύο όψεις: η μία είναι η γενική καταδίκη η οποία είναι ξεκάθαρη, σαφής και σύμφωνη στο ότι η Ευρωπαϊκή Ένωση όχι μόνο σήμερα εξέφρασε, σχετικά με αυτή τη βάρβαρη ποινή· η άλλη είναι η ειδική περίπτωση, ακόμα και στην αποφευκτέα περίπτωση που θα μπορούσε να θεωρηθεί θεμιτή η θανατική ποινή. Σε αυτή την περίπτωση δεν διασφαλίστηκαν τα δικαιώματα της υπεράσπισης, η πλήρης χρήση των αποδεικτικών στοιχείων που αποτελούν τα θεμέλια ενός συστήματος απονομής δικαιοσύνης όπως είναι το αμερικανικό σύστημα, που συχνά εγκωμιάζει την υποστήριξη των δικαιωμάτων του πολίτη και συχνά προτιμά να αφήνει ελεύθερους τους ενόχους παρά να καταδικάσει αθώους. Ακριβώς σε αυτό το σημείο οφείλουμε να ασκήσουμε πίεση για να ζητήσουμε τη ματαίωση ή, τουλάχιστον, την αναστολή της εκτέλεσης αυτής της ποινής.
<P>
Leyla Zana

<SPEAKER ID=136 LANGUAGE="FR" NAME="Querbes">
Κύριε Πρόεδρε, απονέμοντας το βραβείο Ζαχάροφ στη Leyla Zana, το Κοινοβούλιό μας τάχθηκε ξεκάθαρα κατά της παραβίασης των ανθρωπίνων δικαιωμάτων στην Τουρκία και υπέρ ενός πολιτικού διακανονισμού κουρδικού ζητήματος κατόπιν διαπραγματεύσεων. Αυτό γίνεται στο όνομα των οικουμενικών αξιών, αλλά επίσης παραδειγματιζόμενοι από τις διαμάχες που υπάρχουν στην Ευρώπη, στη Βόρειο Ιρλανδία και σε όλο τον κόσμο, και από την επίλυσή τους. Προφανώς, οι ιθύνοντες της Αγκυρας αρνούνται να ακούσουν το μήνυμα των δημοκρατικών και προοδευτικών δυνάμεων της Ένωσης. Ακόμη χειρότερο, οι νέες καταδικαστικές κατηγορίες που μόλις απαγγέλθηκαν εναντίον της Leyla Zana και που απειλούν πολλούς υπευθύνους του Δημοκρατικού Λαϊκού Κόμματος αποδεικνύουν ότι αυτοί οι ιθύνοντες απομονώνονται μέσα σε μία κατασταλτική και στρατιωτική στρατηγική που δεν οδηγεί πουθενά.
<P>
Για αυτήν την κατάσταση, το Κοινοβούλιο μας δεν οφείλει μόνο να εκφράσει την ανθρώπινη, αδελφική αλληλεγγύη του στην συνάδελφό μας Leyla Zana και σε όλες και όλους που είναι θύματα κατασταλτικών μέτρων, αλλά οφείλει επίσης να επαναβεβαιώσει την απόλυτη υποστήριξή του σε όλες τις δυνάμεις που αγωνίζονται στην Τουρκία για τον εκδημοκρατισμό της χώρας. Αυτή είναι η έννοια του ψηφίσματος που καταθέσαμε και που ζητά κυρίως την άμεση απελευθέρωση της Leyla Zana και όλων των πολιτικών κρατουμένων και την πολιτική και ειρηνευτική επίλυση του κουρδικού ζητήματος μέσα από άμεσες διαπραγματεύσεις με τους εκπροσώπους αυτού του λαού.

<SPEAKER ID=137 LANGUAGE="DE" NAME="Stenzel">
Κύριε Πρόεδρε, η περίπτωση της Leyla Zana είναι δυστυχώς ενδεικτική του συνολικού κουρδικού ζητήματος στην Τουρκία. Όποτε επισκέπτεται κανείς τη χώρα ακούει από την πλευρά του ΡΚΚ ότι αυτή είναι η τελευταία συμπλοκή. Η τουρκική πλευρά απαντάει με το ίδιο επιχείρημα, ότι δηλαδή είναι η τελευταία επιχείρηση εναντίον του ΡΚΚ.
<P>
Το γιατί δεν φθάσαμε σε μια λύση μέχρι τώρα οφείλεται σε αρκετούς λόγους. Από τη μια πλευρά οι κουρδικές δυνάμεις είναι διασπασμένες, από την άλλη υπάρχουν περιοχές οπισθοχώρησης και έξωθεν υποστήριξη. Ως εκ τούτου, υποστηρίζω την έκκληση του ψηφίσματος για εξεύρεση μιας πολιτικής λύσης για το κουρδικό ζήτημα, καθώς δεν έχει σημειώσει επιτυχία μέχρι τώρα μια στρατιωτική λύση. Το πόσο επικίνδυνο είναι να καθυστερήσει η εξεύρεση μιας πολιτικής λύσης διαφαίνεται από τη σημερινή κατάσταση που οδηγεί σε μεγάλη ένταση μεταξύ Τουρκίας και Συρίας.
<P>
Την κυρία Leyla Zana είχα πάει εγώ ο ίδιος να την επισκεφθώ στη φυλακή μια φορά. Την έφεραν σαν να ήταν στρατιωτική κρατούμενη. Θεωρώ απαράδεκτο μια χώρα που επιπλέον επιδιώκει την ένταξη στην ΕΕ να κλείνει στη φυλακή ανθρώπους εξαιτίας των πολιτικών τους πεποιθήσεων.

<SPEAKER ID=138 LANGUAGE="NL" NAME="Eisma">
Πρόεδρε, η σύμπτωση των απόψεων των μελών του Κοινοβουλίου για την περίπτωση της Leyla Zana με χαροποιεί ιδιαιτέρως. Τη στιγμή όμως που στο ένα λεπτό που έχω στη διάθεσή μου το μόνο που μπορώ να κάνω είναι να διαπιστώσω ότι το θέμα αυτό συμπεριλαμβανόταν τουλάχιστον πέντε φορές στην ημερήσια διάταξη του Κοινοβουλίου τα τελευταία δύο χρόνια, πιστεύω ότι είναι λυπηρό που δεν γίνεται απολύτως τίποτα για να βελτιωθεί η κατάστασή της. Δεν πρέπει να λησμονούμε ότι η γυναίκα αυτή κέρδισε το βραβείο Ζαχάροφ που θεσπίσθηκε από εμάς. Η κυρία αυτή καταδικάσθηκε σε ακόμη δύο χρόνια φυλάκιση και το θέμα δεν είναι βεβαίως μόνο αυτή, η Leyla Zanna, αλλά και όλοι οι άλλοι Κούρδοι και τα μέλη των αποκαλούμενων παράνομων πολιτικών κομμάτων που συλλαμβάνονται και φυλακίζονται για μεγάλο χρονικό διάστημα. Πρόκειται για παραβιάσεις των ανθρωπίνων δικαιωμάτων στην Τουρκία, τις οποίες πρέπει διαρκώς να καταγγέλουμε. Το μόνο μπορούμε να κάνουμε είναι να εξακολουθήσουμε να βομβαρδίζουμε την Τουρκία με τις ιδέες μας για τις παραβιάσεις των ανθρωπίνων δικαιωμάτων. Την επόμενη εβδομάδα που θα βρίσκομαι στην Αγκυρα με μία περιβαλλοντική ομάδα και θα συναντήσω τον κ. Ντεμιρέλ θα του διαβιβάσω οπωσδήποτε το ψήφισμα αυτό και θα τον καλέσω να σχολιάσει την άποψη του Κοινοβουλίου.

<SPEAKER ID=139 LANGUAGE="IT" NAME="Tamino">
Κύριε Πρόεδρε, κατ'αρχάς θα ήθελα να εκφράσω εξ ονόματος της ομάδας των Πρασίνων, την υποστήριξή μου γι'αυτό το ψήφισμα που παρουσίασαν οι συνάδελφοι της ομάδας της Ευρωπαϊκής Ενωτικής Αριστεράς, μια υποστήριξη η οποία σημαίνει την υπενθύμιση της δέσμευσης που αναλάβαμε σαν Πράσινοι για να διαβιβαστεί, μέσω της Leyla Zana, μια απτή απόδειξη της υποστήριξης του Ευρωπαϊκού Κοινοβουλίου στον κουρδικό λαό. Είναι σήμερα πράγματι απίστευτο το γεγονός ότι ύστερα από τη θέληση του Ευρωπαϊκού Κοινοβουλίου, μέσω της Leyla Zana, να τονίσει την απουσία τήρησης των ανθρωπίνων δικαιωμάτων στη Τουρκία, αυτή τιμωρείται πάλι τόσο σκληρά με άλλα δύο χρόνια φυλάκισης επειδή έγραψε ένα άρθρο, άλλοι Κούρδοι βουλευτές έχουν την ίδια αντιμετώπιση και άλλα άτομα φυλακίζονται μόνο και μόνο επειδή εκφράζουν τις ιδέες τους.
<P>
Είναι προφανές ότι θα αποτελούσε μια άκρως ασθενή ένδειξη εκ μέρους του Ευρωπαϊκού Κοινοβουλίου εάν δεν ενίσχυε, και με αυτή τη ψήφο, το νόημα του Βραβείου Sacharov που απονέμεται στη Leyla Zana. Επομένως, εύχομαι αυτό το Κοινοβούλιο να μπορέσει να συλλάβει το νόημα του ψηφίσματος που παρουσίασαν οι συνάδελφοι της Συνομοσπονδιακής Ομάδας της Ευρωπαϊκής Ενωτικής Αριστεράς και σε αυτή τη βάση μπορούν να δημιουργηθούν οι συνθήκες ώστε να εμπλακεί επαρκώς η τουρκική κυβέρνηση σε αυτά τα θέματα.
<P>
Δεν μπορούμε να παραδεχθούμε ότι ενώ συμβαίνουν αυτά τα γεγονότα, υπάρχουν εν τω μεταξύ απόπειρες διαλόγου που δεν ξεκαθαρίζουν το νόημα των ανθρωπίνων δικαιωμάτων στο εσωτερικό της Τουρκίας. Μπροστά σε μια τέτοια κατάσταση επιδείνωσης των συνθηκών - και όχι βεβαίως βελτίωσης - εμείς δεν μπορούμε, σαν Ευρωπαϊκή Ένωση και σαν Ευρωπαϊκό Κοινοβούλιο να υπαναχωρήσουμε από αυτή τη δέσμευση που αναλάβαμε σε άλλα ψηφίσματα και με την απονομή του Βραβείου Sacharov στη Leyla Zana και οφείλουμε να τονίσουμε ενθέρμως ότι δεν μπορεί να υπάρχουν στην Ευρώπη και σε διάφορα κράτη του κόσμου, κράτη τα οποία δεν σέβονται την ανθρώπινη αξιοπρέπεια, που δεν σέβονται τις ιδέες των άλλων και χρησιμοποιούν τη φυλάκιση σαν ένα εργαλείο του πολιτικού αγώνα.
<P>
Γεωργία

<SPEAKER ID=140 LANGUAGE="DE" NAME="von Habsburg">
Κύριε Πρόεδρε, μιλήσαμε ήδη πολύ για διάφορα θέματα σχετικά με τα ανθρώπινα δικαιώματα. Η περίπτωση της Γεωργίας, όμως, είναι ιδιαίτερη. Τον Απρίλιο του τρέχοντος έτους το τμήμα του ΟΗΕ για τα ανθρώπινα δικαιώματα μελέτησε τις περιπτώσεις ορισμένων κρατουμένων, προφανώς με την πρόθεση να θέσει ένα παράδειγμα για άλλους.Διότι η γενικότερη μεταχείριση των κρατουμένων στις φυλακές της Γεωργίας είναι πραγματικά σκανδαλώδης. Έχω την τιμή να έχω εκλεγεί από τη Γεωργία στο παρατηρητήριο του Ελσίνκι και επομένως λαμβάνω άμεσα πληροφορίες. Είναι τρομακτικό το τι μαθαίνει κανείς.
<P>
Ήταν λοιπόν καλό που ασχολήθηκε ο ΟΗΕ με αυτό το θέμα. Συνέταξε μια αναφορά που υιοθετήθηκε από τα Ηνωμένα Έθνη με τη ρητή έκκληση προς τη γεωργιανή κυβέρνηση να ξεκαθαρίσει επιτέλους αυτή τη σκανδαλώδη υπόθεση και κυρίως την υπόθεση των τριών ατόμων που ανέφερα στο ψήφισμα. Έκτοτε δεν έγινε τίποτε. Ο ΟΗΕ ζήτησε επανειλημμένα να ενημερωθεί, αλλά δεν υπήρξε καμία απάντηση από τη Γεωργία. Η κυβέρνηση σιωπεί.
<P>
Νομίζω πως είναι επιτέλους καιρός να πούμε κι εμείς ως Ευρωπαίοι κάτι σε αυτό. Διότι δεν θα πρέπει να ξεχνούμε πως ο λόγος μας έχει σοβαρό αντίκτυπο στη Γεωργία. Θα ήταν λοιπόν πολύ καλό και θα εξυπηρετούσε τη Γεωργία να θέσουμε αυτό το ζήτημα και να καλέσουμε τώρα τη γεωργιανή κυβέρνηση, όπως αναφέρεται και στο ψήφισμα, να κάνει επιτέλους αυτό που πρότεινε ο ΟΗΕ μετά από μακρόχρονες και σοβαρές μελέτες που έγιναν επί τη βάσει ευρύτατης τεκμηρίωσης. Ελπίζω μόνο πως θα γίνει δεκτό σε αυτή τη μορφή, γιατί μπορεί πραγματικά να συνεισφέρει σε κάτι.

<SPEAKER ID=141 LANGUAGE="DE" NAME="Schroedter">
Κύριε Πρόεδρε, αγαπητές κυρίες και κύριοι συνάδελφοι, ο κύριος von Habsburg είπε ήδη ότι πρόκειται εδώ για ένα πρόβλημα αρχής. Κι αυτό γιατί φάνηκε ότι με την υπογραφή συμφωνιών εταιρικής σχέσης, συνεργασίας καθώς και ενδιάμεσων συμφωνιών δεν βελτιώνεται αυτομάτως η κατάσταση των ανθρωπίνων δικαιωμάτων στις χώρες εταίρους, όπως προβλέπεται από την Ευρωπαϊκή Επιτροπή για τα Δικαιώματα του Ανθρώπου. Παρ' όλο που η Επιτροπή ισχυρίζεται πάντα ότι αυτές οι συμφωνίες είναι απαραίτητες για να συμβάλουμε στη βελτίωση της κατάστασης των ανθρωπίνων δικαιωμάτων, δεν συμβαίνει αυτό. Δεν γίνεται τίποτε.
<P>
Η ενδιάμεση συμφωνία με τη Γεωργία έχει υπογραφεί εδώ και πολύ καιρό και δεν έχει συμβεί τίποτε. Πιστεύω πως ιδιαίτερα κατά την οικοδόμηση της δημοκρατικής κοινωνίας η δημοκρατική δικαιοδοσία και οι αξιοπρεπείς συνθήκες στις φυλακές αποτελούν έναν ιδιαίτερα ευαίσθητο τομέα. Η Ουκρανία και η Ρωσία έχουν ένα πρόγραμμα δράσης σε αυτόν τον τομέα μέσω του TACIS. Η Γεωργία όμως όχι. Γι' αυτό είναι σημαντικό να αποκτήσει και η Γεωργία σε συνεργασία με το Συμβούλιο της Ευρώπης ένα πρόγραμμα δράσης για τη δημοκρατία μέσω του TACIS. Χαίρομαι που ο κύριος von Habsburg υποστηρίζει τις προτάσεις μας όσον αφορά την πρώτη τροπολογία που θα αποτελέσει προσθήκη. Όσον αφορά τη δεύτερη τροπολογία προτιθέμεθα να κάνουμε μια προφορική αλλαγή.

<SPEAKER ID=142 NAME="Pinheiro">
Κύριε Πρόεδρε, η Επιτροπή παρακολούθησε την υπόθεση της Taslima Nasreen με μεγάλη προσοχή από το 1994 όταν υποχρεώθηκε να εγκαταλείψει τη χώρα της για να γλυτώσει από τις διώξεις και τις απειλές θανάτου.
<P>
Το άρθρο 1 της νέας συμφωνίας συνεργασίας που πρόκειται να συναφθεί με το Μπαγκλαντές περιέχει σαφή αναφορά στο σεβασμό των ανθρωπίνων δικαιωμάτων και των δημοκρατικών αρχών όπως ορίζονται στην Οικουμενική Διακήρυξη των Δικαιωμάτων του Ανθρώπου. Αυτές περιλαμβάνουν φυσικά την ελευθερία λόγου και έκφρασης, όπως ζητείται στα ψηφίσματά σας. Μπορώ νας σας διαβεβαιώσω ότι, μόλις συναφθεί, η Επιτροπή θα παρακολουθεί στενά τη γενική υλοποίηση της συμφωνίας αυτής δίνοντας ιδιαίτερη προσοχή στην κατάσταση των ανθρωπίνων δικαιωμάτων.
<P>
Εντωμεταξύ, η Επιτροπή προετοιμάζει για το Μπαγκλαντές πρόγραμμα ανθρωπίνων δικαιωμάτων ύψους σχεδόν 1, 5 εκατ. Ecu, το οποίο θα ολοκληρωθεί πριν από το τέλος του έτους αυτού. Οι δράσεις που σχεδιάζουμε να χρηματοδοτήσουμε εντάσσονται κυρίως στους τομείς των δικαιωμάτων των γυναικών και των παιδιών και της εκπαίδευσης των ψηφοφόρων. Το εν λόγω πρόγραμμα θα υλοποιηθεί από διάφορες ΜΚΟ ειδικευμένες σε θέματα ανθρωπίνων δικαιωμάτων.
<P>
Όσον αφορά τα ψηφίσματα σχετικά με τη Μαλαισία, η Επιτροπή εκφράζει τη λύπη της για τα πρόσφατα γεγονότα στη Μαλαισία, ιδίως τη σύλληψη του αναπληρωτή πρωθυπουργού Anwar Ibrahim δυνάμει του αποκαλούμενου νόμου περί εσωτερικής ασφάλειας, που προβλέπει απεριόριστα ανανεώσιμη κράτηση άνευ δίκης. Εκφράζουμε επίσης τη λύπη μας για την κακομεταχείριση του κ. Anwar Ibrahim κατά την κράτησή του, καθώς και για τη σύλληψη σημαντικού αριθμού υποστηρικτών του Anwar επίσης δυνάμει του αποκαλούμενου νόμου περί εσωτερικής ασφάλειας. Κατά συνέπεια, η Επιτροπή συμμερίζεται πλήρως τη δήλωση της προεδρίας που εξέφρασε την ανησυχία της Ένωσης για τα γεγονότα αυτά και ζήτησε από τις μαλαισιανές αρχές να διασφαλίσουν το κράτος δικαίου και να σεβαστούν τα ανθρώπινα δικαιώματα του Anwar Ibrahim και των άλλων κρατουμένων. Η απελευθέρωση ορισμένων από τους φυλακισμένους αποτελεί θετικό βήμα προόδου όπως και η εξέταση του κ. Anwar Ibrahim από ανεξάρτητο γιατρό.
<P>
Εντούτοις, η Επιτροπή ανησυχεί ιδιαίτερα για τους παρόντες περιορισμούς που εφαρμόζουν οι μαλαισιανές αρχές επί των δικαιωμάτων του συναθροίζεσθαι, ελεύθερου λόγου και επικοινωνίας. Η Επιτροπή ανέθεσε στη διαπιστευμένη στη Μαλαισία αντιπροσωπεία της να παρακολουθεί στενά τις εξελίξεις στη χώρα αυτή.
<P>
Όσον αφορά τη θανατική ποινή, η Επιτροπή έχει επίγνωση της ευαισθησίας της επιβολής της θανατικής ποινής και εκτιμά ότι, σε όλες τις περιπτώσεις, πρέπει να γίνονται σεβαστές οι εγγυήσεις που τίθενται στο Διεθνές Σύμφωνο για τα Αστικά και τα Πολιτικά Δικαιώματα και τα άλλα διεθνή μέσα. Δεν χρειάζεται να πούμε, αφού το έχουμε επανειλημμένως επιβεβαιώσει, ότι τασσόμαστε σθεναρά κατά της θανατικής ποινής, όποιες κι αν είναι οι περιστάσεις.
<P>
Στην περίπτωση του Ιράν, η Επιτροπή εκφράζει την ανησυχία της για τις συνεχιζόμενες σοβαρές παραβιάσεις των ανθρωπίνων δικαιωμάτων των Μπαχάι και καλεί τις ιρανικές αρχές να μην επιβάλουν θανατικές ποινές λόγω θρησκευτικών πεποιθήσεων ή αποστασίας. Επιπλέον, η Επιτροπή εκφράζει τη βαθιά λύπη της για την εκτέλεση του κ. Ruhu'llah Rawhani στις 21 Ιουλίου 1998. Σχετικό διάβημα εκ μέρους της τρόικας της ΕΕ πραγματοποιήθηκε προς την ιρανική κυβέρνηση στην Τεχεράνη στις 5 Αυγούστου 1998.
<P>
Ωστόσο, πρέπει να πω ότι είμαστε ικανοποιημένοι με τις διευκρινίσεις του ιρανού υπουργού Εξωτερικών στη Νέα Υόρκη στις 24 Σεπτεμβρίου 1998 σχετικά με την απειλή θανάτου (fatwa) κατά του Σάλμαν Ράσντι. Οι εγγυήσεις που δόθηκαν αποτελούν πολύ θετικό βήμα για την απομάκρυνση ενός από τα εμπόδια στη βελτίωση των σχέσεων με το Ιράν που επιδιώκεται στο πλαίσιο του νέου διαλόγου Ευρωπαϊκής Ένωσης-Ιράν.
<P>
Στην περίπτωση των Ηνωμένων Πολιτειών, η Επιτροπή εκτιμά ότι το νομικό σύστημα περιέχει τις απαραίτητες εγγυήσεις για μια φυσιολογική και αντικειμενική απόδοση δικαιοσύνης, με ιδιαίτερη αναφορά στο δικαίωμα σε πραγματική υπεράσπιση και την ύπαρξη διαδικασιών έφεσης.
<P>
Όσον αφορά τη συγκεκριμένη περίπτωση του Rocco Barnabei, η Επιτροπή είναι σε θέση να παράσχει την ακόλουθη διευκρίνιση, όπως προέκυψε από επίσημες πηγές των Ηνωμένων Πολιτειών. Πρώτον, αντίθετα με τις υποθέσεις που περιέχονται στο σχέδιο ψηφίσματος που μας υπεβλήθη σήμερα, δεν έχει οριστεί ημερομηνία εκτέλεσης στην περίπτωση αυτή και πιθανόν να περάσει ακόμη καιρός μέχρι να οριστεί.
<P>
Δεύτερον, πληροφορηθήκαμε ότι ο κ. Barnabei είναι Αμερικανός πολίτης και όχι, όπως επισημάνθηκε, Ιταλός πολίτης. Τρίτον, οι πρόσφατες αναφορές εφημερίδας περί απόρριψης της υπόθεσης από Ανώτατο Δικαστήριο των ΗΠΑ φαίνεται να είναι ανακριβείς. Ο κ. Barnabei μόλις άρχισε τις εφέσεις και απέχει ακόμη πολύ έως την ακρόαση της υπόθεσή τους ενώπιον του Ανωτάτου Δικαστηρίου των ΗΠΑ. Εκτιμώ ότι, στην πραγματικότητα, το δικαστήριο δεν άκουσε τίποτα για την υπόθεση αυτή επειδή δεν είναι ακόμη καιρός να ακούσει.
<P>
Από τις πληροφορίες αυτές προκύπτει ότι δεν υπάρχει τίποτα το παράτυπο στην υπόθεση αυτή και στη διαδικασία εφέσεων. Ωστόσο, θα συνεχίσουμε να είμαστε προσεκτικοί επί του θέματος και θα επαναλάβουμε στις Ηνωμένες Πολιτείες, όπως έχουμε κάνει επανειλημμένως, ότι τασσόμαστε σαφώς κατά της επιβολής της θανατικής ποινής.
<P>
Η Επιτροπή συμμερίζεται τις ανησυχίες που εξέφρασε το Ευρωπαϊκό Κοινοβούλιο σχετικά με την τύχη της κ. Leyla Zana και απαίτησε επανειλημμένως από τις τουρκικές αρχές να προβούν σε σημαντική χειρονομία στη συγκεκριμένη αυτή περίπτωση.
<P>
Η νέα καταδίκη της κ. Zana από το Δικαστήριο Κρατικής Ασφαλείας της Αγκυρας στις 17 Σεπτεμβρίου είναι ιδιαίτερα ανησυχητική καθώς έχει αναπόφευκτες συνέπειες για την κατάσταση της ελευθερίας έκφρασης στην Τουρκία.
<P>
Όπως γνωρίζετε, η Επιτροπή παρακολουθεί στενά όλες τις πτυχές της κατάστασης των ανθρωπίνων δικαιωμάτων στην Τουρκία. Στο πλαίσιο αυτό, η Επιτροπή συμφωνεί πλήρως με τα συμπεράσματα του Ευρωπαϊκού Συμβουλίου, που διεξήχθη στο Λουξεμβούργο το Δεκέμβριο του 1997, το οποίο υπενθύμιζε ότι «η ενίσχυση των σχέσεων της Τουρκίας με την Ευρωπαϊκή Ένωση εξαρτάται επίσης από τις προσπάθειες της χώρας αυτής στον τομέα των πολιτικών και οικονομικών μεταρρυθμίσεων που ήδη ξεκίνησε, συμπεριλαμβανομένης της ευθυγράμμισης των ανθρωπίνων δικαιωμάτων και των πρακτικών με όσα ισχύουν στην Ευρωπαϊκή Ένωση ...».
<P>
Σε όλες τις επαφές της με την τουρκική κυβέρνηση και παρά την απόφαση που έλαβε η Αγκυρα να αναστείλει κάθε πολιτικό διάλογο με την Ευρωπαϊκή Ένωση, η Επιτροπή είναι αποφασισμένη να συνεχίσει να εκφράζει τις ανησυχίες της για τα θέματα αυτά.
<P>
Όσο για την κατάσταση στη Γεωργία, οι τρεις κρατούμενοι που αναφέρονται στην πρόταση καταδικάστηκαν το 1995 για δολοφονία και τρομοκρατικές πράξεις. Οι συνθήκες υπό τις οποίες δικάστηκαν καθώς και η κατάσταση των φυλακών της Γεωργίας έχουν επικριθεί εντονότατα τόσο εντός όσο και εκτός της Γεωργίας. Ένα σημαντικό θετικό βήμα αποτέλεσε η απόφαση του γεωργιανού κοινοβουλίου του προηγούμενου Νοεμβρίου να καταργήσει τη θανατική ποινή. Κατόπιν της απόφασης αυτής, οι θανατικές ποινές του κ. Gelbakhiani και του κ. Dokvadze μετατράπηκαν. Αυτή τη στιγμή, εκτίουν ποινή φυλάκισης 20 ετών. Ξέρω ότι η κατάσταση των γεωργιανών φυλακών συζητήθηκε ειλικρινά όταν η Αντιπροσωπεία του Ευρωπαϊκού Κοινοβουλίου για τις σχέσεις με το Νότιο Καύκασο συναντήθηκε με τον Πρόεδρο Σεβαρντνάτζε τον Ιούνιο. Το γεωργιανό κοινοβούλιο και ο διαμεσολαβητής παρακολουθούν ενεργά την κατάσταση. Πρόκειται για ελπιδοφόρα ένδειξη για το μέλλον.
<P>
Η Επιτροπή είναι της άποψης ότι η Γεωργία έχει κάνει σημαντικές προόδους για την ενίσχυση των δημοκρατικών θεσμών της, ιδίως του κοινοβουλίου της, πρέπει όμως να συνεχίσει να ενισχύει το κράτος δικαίου. Η συμφωνία εταιρικής σχέσης και συνεργασίας, που αναμένουμε να τεθεί σε ισχύ του χρόνου, θα μας προσφέρει μια πλατφόρμα για την άμεση εξέταση των θεμάτων αυτών, τόσο μέσω πολιτικού διαλόγου όσο και μέσω συνεδριάσεων της κοινοβουλευτικής Επιτροπής Συνεργασίας.

<SPEAKER ID=143 LANGUAGE="NL" NAME="Maij-Weggen">
Πρόεδρε, ο Επίτροπος δεν αναφέρθηκε στα σχόλια τριών συαδέλφων σχετικά με την επιδείνωση της κατάστασης των γυναικών στο Ιράν, και ιδιαιτέρως στο γεγονός ότι οι γυναίκες δεν μπορούν πλέον να θεραπεύονται από άνδρες γιατρούς, τη στιγμή που στην ουσία δεν υπάρχουν και τόσο πολλές γυναίκες γιατροί στο Ιράν. Εν τω μεταξύ εφαρμόζεται και μία πολιτική apartheid στα λεωφορεία και άλλα παρόμοια. Θα θέλαμε να επιστήσουμε την προσοχή του Επιτρόπου στο θέμα αυτό και να τον καλέσουμε να είναι κάπως προσεκτικός με εκδηλώσεις που προξενούν την εντύπωση ότι η κατάσταση έχει βελτιωθεί τη στιγμή που συμβαίνει το αντίθετο όσον αφορά την κατάσταση των γυναικών στο Ιράν. Πιστεύω ότι το σημείο αυτό πρέπει να συμπεριληφθεί στην αξιολόγηση.

<SPEAKER ID=144 NAME="Pinheiro">
Κυρία, αναφερόμουν στο θέμα του ψηφίσματος και όχι στις ομιλίες εντός του Κοινοβουλίου. Εάν όμως με ρωτάτε ποια είναι η θέση της Επιτροπής, τότε μπορώ να σας διαβεβαιώσω, χωρίς να συμβουλευτώ τους συναδέλφους μου, ότι αυτό είναι τελείως απαράδεκτο.
<P>
Όπως ξέρετε - και αυτό αφορά επίσης και άλλες συζητήσεις που έγιναν σήμερα στο Κοινοβούλιο - η Συνθήκη του Αμστερνταμ απορρίπτει κάθε είδος διακρίσεων, όπως και οποιαδήποτε μελλοντική συνθήκη. Συνεπώς εννοείται ότι πρέπει να αγωνιστούμε για αυτό, ιδίως όταν αντιμετωπίζουμε καταφανείς περιπτώσεις. Δεν υπάρχει συνεπώς καμία αμφιβολία για τη θέση της Επιτροπής.

<SPEAKER ID=145 NAME="Πρόεδρος">
Σας ευχαριστώ, κύριε Επίτροπε.
<P>
Η συζήτηση έληξε.
<P>
Η ψηφοφορία θα διεξαχθεί στις 17.30.

<SPEAKER ID=146 NAME="Πρόεδρος">
Η ημερήσια διάταξη προβλέπει την κοινή συζήτηση των ακόλουθων προτάσεων ψηφίσματος:
<P>
Β4-0902/98 του κ. Collins, εξ ονόματος της Ομάδας Ένωση για την Ευρώπη, σχετικά με το κλείσιμο των εργοστασίων Levi Strauss στο Βέλγιο και τη Γαλλία·-Β4-0903/98 του κ. Vandemeulebroucke, εξ ονόματος της Ομάδας της Ευρωπαϊκής Ριζοσπαστικής Συμμαχίας, σχετικά με τα σχέδια αναδιάρθρωσης της Levi Strauss Europe·-Β4-0910/98 των κ. De Coene, Caudron και της κ. Van Lancker, εξ ονόματος της Ομάδας του Ευρωπαϊκού Σοσιαλιστικού Κόμματος, σχετικά με την ανακοίνωση του κλεισίματος των εγκαταστάσεων Levi Strauss στο Gits, Wervik, Deurne (Βέλγιο) και στη La Bassιe (Γαλλία)·-Β4-0916/98 της κ. Aelvoet, των κ. Lannoye και Wolf, εξ ονόματος της Ομάδας των Πρασίνων στο Ευρωπαϊκό Κοινοβούλιο, σχετικά με την παύση παραγωγής της Levi Strauss στο Gits, Wervik, Deurne και στη La Bassιe·-Β4-0929/98 του κ. Chanterie, εξ ονόματος της Ομάδας του Ευρωπαϊκού Λαϊκού Κόμματος, σχετικά με το σχέδιο αναδιάρθρωσης της Levi Strauss·-Β4-0942/98 της κ. Elmalan και άλλων, εξ ονόματος της Συνομοσπονδιακής Ομάδας της Ευρωπαϊκής Ενωτικής Αριστεράς / Αριστεράς των Πρασίνων των Βορείων Χωρών, σχετικά με την αναδιάρθρωση του ομίλου υφαντουργίας Levi Strauss.
<SPEAKER ID=147 LANGUAGE="FR" NAME="Donnay">
Κύριε Πρόεδρε, αγαπητοί συνάδελφοι, η υπόθεση Levi Strauss μας υποδεικνύει για μια ακόμη φορά πόσο καταστροφικά μπορούν να είναι τα αποτελέσματα μιας κακώς διαχειριζόμενης παγκοσμιοποίησης στον ανθρωπιστικό, κοινωνικό και οικονομικό τομέα.
<P>
Πράγματι, πέρα από τα αίτια που η Levi's επικαλείται επίσημα, τίθεται πάλι το πρόβλημα των μεταφορών των επιχειρήσεων και αυτό του κοινωνικού ντάμπινγκ. Το σχέδιο αναδιάρθρωσης που ανακοίνωσε η Levi Strauss προβλέπει το κλείσιμο τεσσάρων εκ των δώδεκα εργοστασίων που ανήκουν σε αυτή την επιχείρηση στην Ευρώπη. Τα τρία βρίσκονται στο Βέλγιο και το τέταρτο στη Γαλλία, στο La Bassιe, δήμος του Nord-Pas-de-Calais, περιοχή που έχει ήδη πληγεί σκληρά από την ανεργία. Με το κλείσιμο αυτών των εργοστασίων θα απολυθούν περίπου 1.500 εργαζόμενοι, 530 εκ των οποίων στη Γαλλία.
<P>
Δε μπορούμε να μείνουμε ασυγκίνητοι και αδρανείς σε αυτές τις ανακοινώσεις. Επιπλέον, έχουμε το δικαίωμα να αναρωτηθούμε για τη λογική βάση του κλεισίματος αυτών των εργοστασίων, όταν μάλιστα μαθαίνουμε ότι ορισμένα από τα εν λόγω εργοστάσια είναι κερδοφόρα, χωρίς να υπολογίσουμε ότι ίσως να ωφελήθηκαν από τις ενισχύσεις της Ευρωπαϊκής Ένωσης ή των κρατών. Ας μην ξεχνάμε ότι, εκτός από τις ιδιαίτερα οδυνηρές καταστάσεις που θα προκαλέσει για τους ανθρώπους της περιοχής το κλείσιμο αυτών των εργοστασίων, μια ολόκληρη τοπική οικονομία θα ανατραπεί. Ξέρει κανείς άραγε ότι η Levi's λειτουργεί εδώ και 30 χρόνια στο La Bassιe; Βέβαια μας ανακοινώνουν μια διαδικασία διαβούλευσης των σχετικών με το θέμα συμβουλίων των εργαζομένων, αλλά αυτή η διαβούλευση έγινε υποχρεωτική με μία οδηγία που εξαναγκάζει τις πολυεθνικές να συμβουλευτούν πρώτα τους εκπροσώπους των συνδικάτων, προτού προβούν σε οποιαδήποτε ενέργεια αναδιάρθρωσης.
<P>
Για αυτό το λόγο, σεβόμενοι την ελευθερία διαχείρισης των επιχειρήσεων, οφείλουμε να είμαστε πολύ προσεκτικοί επί του θέματος. Όλα πρέπει να γίνουν με τέτοιο τρόπο, ώστε να βρεθούν εναλλακτικές λύσεις στις διαδικασίες απόλυσης.
<P>
Ας μου επιτραπεί πάντως, ως προς αυτό, να αμφισβητήσω την αποτελεσματικότητα της υποτιθέμενης λύσης των 35 ωρών, όπως προτείνεται στη Γαλλία. Θα προτιμούσα περισσότερο να σκεφτούμε τη μείωση των κοινωνικών εισφορών, που θα περιβάλλεται από τις αναγκαίες ασπίδες προστασίας για να αποφευχθούν τα αποτελέσματα της ξενοκληρίας.
<P>
Για να δικαιολογήσει την απόφαση της, η Levi Strauss επικαλείται την υπερπαραγωγή. Συγχρόνως όμως μαθαίνουμε ότι η συγκεκριμένη εταιρεία υπέγραψε συμβόλαιο με ένα τούρκο υπεργολάβο, του οποίου το κόστος παραγωγής είναι πολύ χαμηλότερο. Εκ των πραγμάτων τίθεται, λοιπόν, θέμα μεταφοράς της επιχείρησης. Καθώς όμως πρέπει να λάβουμε υπόψη μας όλα τα ενδεχόμενα, αν δυστυχώς το κλείσιμο των εργοστασίων πρέπει να επιβεβαιωθεί, ζητάμε δίχως άλλο να ληφθούν τα ανάλογα ισχυρά μέτρα.
<P>
Υπενθυμίζω συγκεκριμένα ότι ο τομέας του La Bassιe και γενικά η περιοχή Nord-Pas-de-Calais, γνωρίζει ήδη μεγάλες οικονομικές και κοινωνικές δυσκολίες. Έχει λοιπόν κάθε δικαίωμα να αναμένει μία συνοδεία της μετατροπής του χώρου άξιας αυτού του ονόματος.

<SPEAKER ID=148 LANGUAGE="NL" NAME="Vandemeulebroucke">
Κύριε Πρόεδρε, αξιότιμοι συνάδελφοι, πολυεθνικές όπως η Levi Strauss υπάρχουν εδώ και καιρό όχι μόνο μέσα στην κοινωνία μας, αλλά εκτός αυτής. Έχουν ένα δικό τους κώδικα, μια δική τους τεχνολογία αιχμής ακόμη και μία δική τους δημοκρατία που είναι συγκεκριμένα η δημοκρατία των μετόχων. Τα ανθρωπιστικά ή κοινωνικά κινήματα δεν ταιριάζουν στο σχήμα αυτό γιατί υπάρχει μόνο ένα ιδανικό που δεν είναι άλλο από το κέρδος. Βεβαίως, και στην περίπτωση αυτή επισημαίνεται το γεγονός ότι το μισθολογικό κόστος είναι ιδιαίτερα υψηλό. Αυτό είναι ορθό, αλλά δεν επαρκεί σε καμία περίπτωση. Ας κάνουμε μερικές συγκρίσεις: στο Ηνωμένο Βασίλειο το μισθολογικό κόστος είναι 11 δολλάρια την ώρα, στην Ουγγαρία 3 δολλάρια την ώρα, στην Κίνα 0, 56 δολλάρια την ώρα. Συνεπώς, πρέπει να γίνουν πολύ περισσότερα πράγματα από την απλή επισήμανση του ύψους του μισθολογικού κόστους. Ήδη στις 14 Ιουλίου το Ευρωπαϊκό Κοινοβούλιο έκρινε ότι το σχέδιο της Επιτροπής στον τομέα αυτό ήταν ανεπαρκές, ότι έπρεπε να είναι περισσότερο πρακτικό, και πάνω απ' όλα περισσότερο συγκεκριμένο. Παραπέμπω στο συμβιβαστικό ψήφισμα, αλλά ιδιαιτέρως στο σημείο 7. Εκεί ζητάμε να δοθεί μια πλήρης και σαφής εικόνα των ευρωπαϊκών ενισχύσεων που ενδέχεται να έχουν χορηγηθεί στη Levi Strauss. Χορηγήθηκαν ναι ή όχι ενισχύσεις στα πλαίσια του Retex για την υφαντουργία, ή από τα Διαρθρωτικά Ταμεία στα πλαίσια των προγραμμάτων TACIS, PHARE και ESPRIT; Η Επιτροπή γνωρίζει εδώ και αρκετό καιρό το ερώτημα αυτό και θα ήθελα επιτέλους να δοθεί μια σαφής απάντηση.

<SPEAKER ID=149 NAME="Πρόεδρος">
Πληροφορώ τους συναδέλφους μας ότι ο κ. Vandemeulebroucke, που πρόκειται να εγκαταλείψει το Κοινοβούλιο μετά από 18 χρόνια παρουσίας, μόλις έκανε την τελευταία του παρέμβαση. Είχα την ευχαρίστηση ως πρόεδρος Ομάδας να συνεδριάσω μαζί του πριν από μερικά χρόνια. Του ευχόμαστε όλοι καλή τύχη.

<SPEAKER ID=150 LANGUAGE="NL" NAME="De Coene">
Πρόεδρε, κύριε Επίτροπε, συνάδελφοι, η Levi Staruss, που κατασκευάζει τζινς, θέλει να κλείσει μέχρι το τέλος του χρόνου τα εργοστάσιά της, 3 στο Βέλγιο και 1 στη Βόρεια Γαλλία, με αποτέλεσμα να χάσουν τη δουλειά τους μέχρι το τέλος του χρόνου 1461 άνθρωποι. Αυτή η πράξη της Levis δε μπορεί να χαρακτηρισθεί παρά ως αλλόκοτη. Το λέω αυτό γιατί πρώτα οργανώθηκε εκτός Ευρωπαϊκής Ένωσης υπερπαραγωγή, για να χρησιμοποιηθεί η κατάσταση αυτή ως βασικό επιχείρημα για το κλείσιμο των εργοστασίων. Η Levis ήταν αρκετά ειλικρινής για να παραδεχθεί ότι η εταιρεία αντιμετωπίζει ένα πρόβλημα μάρκετινγκ και προφανώς, τουλάχιστον σύμφωνα με τις εκθέσεις του συμβουλίου επιχειρήσεως, τα τελευταία δέκα χρόνια δεν έγινε απολύτως τίποτα για την αντιμετώπιση αυτού του προβλήματος μάρκετινγκ. Κατά συνέπεια, οι άνθρωποι που κινούνται στα κατώτερα κλιμάκια, οι απλοί εργαζόμενοι, καλούνται στην ουσία να καταβάλουν το κόστος για το γεγονός ότι δεν αναλήφθηκαν οι πρωτοβουλίες που έπρεπε. Ας μας επιτραπεί να επισημάνουμε ότι, το 1997, τα βελγικά εργοστάσια της Levis απέφεραν στην εταιρεία περισσότερα από 430 εκατ. καθαρό κέρδος, ότι η ίδια εταιρεία κατόρθωσε να συγκεντρώσει στις βελγικές εγκαταστάσεις αποθεματικό 380 εκατ. για αναδιάρθρωση, ότι η ίδια εταιρεία κατόρθωσε να συγκεντρώσει στο Βέλγιο ένα ακόμη υψηλότερο ποσό για να μπορέσει να καταβάλει το 2002 διπλό μισθό στους εργαζόμενους. Δεν πρόκειται λοιπόν για κάποια μικρή, φτωχή επιχείρηση. Πρόκειται για μια επιχείρηση η οποία είναι κάλλιστα σε θέση να διατηρήσει τα εργοστάσιά της στο βορρά της Γαλλίας και στο Βέλγιο. Εκτός αυτού, οι εργάτες στο Βέλγιο και στο βορρά της Γαλλίας κατέβαλαν και ίδιοι προσπάθειες για να διασφαλίσουν την απασχόλησή τους. Συμφώνησαν με τη μείωση του ωραρίου εργασίας και την παράλληλη μείωση του μισθού τους. Συμφώνησαν με την αύξηξη της ευελιξίας, χωρίς αποτέλεσμα. Γι' αυτό και εμείς, ως σοσιαλιστική παράταξη, ζητάμε από τη Levis, όταν αύριο τα εργατικά συνδικάτα θα καταθέσουν τα εναλλακτικά τους σχέδια, να τα συζητήσει πραγματικά μαζί τους, να τα μελετήσει πραγματικά, ούτως ώστε να δημιουργηθεί άλλη μια ευκαιρία για να διατηρηθεί στο μέλλον η επιχείρηση στην περιοχή μας.
<P>
Μαζί με τους συναδέλφους Gιrard Caudron και Anne Van Lancker κατέθεσα ένα σχέδιο ψηφίσματος γιατί πιστεύω ότι πρόκειται για ένα θέμα που πρέπει να μας απασχολήσει σε ευρωπαϊκή κλίμακα. Συνεπώς, μπορούμε πραγματικά να κάνουμε κάτι. Οι φιλελεύθεροι συνάδελφοι λένε ότι πρόκειται για κάτι αμελητέο. Λάθος! Πρέπει να προσαρμόσουμε με τον κατάλληλο τρόπο την οδηγία για τις συλλογικές απολύσεις. Το ίδιο πρέπει να κάνουμε και με την οδηγία για τα ευρωπαϊκά συμβούλια επιχειρήσεων.
<P>
Επιπλέον, υπάρχει και κάτι άλλο στην πολιτική ημερήσια διάταξή μας. Η Ευρωπαϊκή Ένωση μπορεί να βοηθήσει τα κράτη μέλη να μειώσουν το κοινωνικό μισθολογικό κόστος. Για το σκοπό αυτό είναι απαραίτητο να συντονίσουμε τις φοολογικές πολιτικές μας για τις επιχειρήσεις και τα κεφαλαιακά κέρδη. Μόνο μ' αυτό τον τρόπο μπορούμε να σταματήσουμε τον εξοντωτικό ανταγωνισμό στο φορολογικό τομέα. Ζητούμε επίσης να ακολουθήσουν τα κράτη μέλη τις προσπάθειες της Ευρωπαϊκής Επιτροπής και ιδιαιτέρως του Επιτρόπου Monti και να συναφθεί συμφωνία για το σκοπό αυτό.

<SPEAKER ID=151 LANGUAGE="DE" NAME="Telkδmper">
Κύριε Πρόεδρε, η εταιρεία Levis Strauss σκοπεύει να κλείσει διάφορα εργοστάσια στο Βέλγιο και στη Γαλλία και να απολύσει συνολικά 1.461 απασχολούμενους. Η επιχείρηση δεν έχει υποστεί καθόλου ζημίες, αντίθετα μάλιστα το περασμένο έτος σημείωσε κέρδη εκατοντάδων εκατομμυρίων βελγικών φράγκων. Είναι η πολιτική μετεγκατάστασης της εταιρείας. Ανοιξε ένα νέο εργοστάσιο στην Τουρκία, ενώ το εργοστάσιο στην Oυγγαρία διπλασίασε μάλιστα την παραγωγή του.
<P>
Αποδοκιμάζουμε τη στρατηγική της διοίκησης της επιχείρησης, η οποία έχει εξαγγείλει μια αναδιάρθρωση με τη δικαιολογία της πλεονάζουσας παραγωγής, ενώ αυξάνει την παραγωγή σε χώρες με φθηνά εργατικά χέρια. Η εταιρία κάνει λόγο για διαβούλευση με τους εργαζόμενους. Η διαβούλευση αυτή ή η υπόσχεση αυτή είναι μια φάρσα, διότι όταν η αναδιάρθρωση έχει ουσιαστικά προετοιμαστεί και στη συνέχεια γίνονται εξαγγελίες για διαβούλευση με τους εργαζόμενους, τότε πρόκειται για μια εικονική διαβούλευση.
<P>
Οι εργαζόμενοι έχουν την αλληλεγγύη μας, ζητούμε λοιπόν κατά πρώτον να σταματήσει το σχέδιο αυτό. Δεύτερον, καλούμε την Επιτροπή να ζητά από τις επιχειρήσεις που λαμβάνουν επιδοτήσεις από τον προϋπολογισμό την Ευρωπαϊκής Ένωσης ή των κρατών μελών να επιστρέφουν τις επιδοτήσεις των τελευταίων πέντε ετών σε περίπτωση που προχωρούν σε μαζικές απολύσεις παρά τα κέρδη που σημειώνουν.
<P>
Τρίτον, καλούμε τη βελγική κυβέρνηση να δρομολογήσει επιτέλους τις διατάξεις εφαρμογής αναφορικά με τις μαζικές απολύσεις ούτως ώστε να μπορεί να επιβάλλει οικονομικές κυρώσεις στις περιπτώσεις που κλείνουν επιχειρήσεις χωρίς να ακολουθούνται οι ορθές διαδικασίες. Πιστεύω πως αυτά τα μέτρα είναι απαραίτητα προς όφελος των εργαζομένων και για να εξαλειφθεί η ανεργία στην Ευρωπαϊκή Ένωση.

<SPEAKER ID=152 LANGUAGE="NL" NAME="Chanterie">
Κύριε Πρόεδρε, αγαπητοί συνάδελφοι, για τους εργαζόμενους στη Levi Staruss η Τρίτη 29 Σεπτεμβρίου 1998 θα περάσει στην ιστορία σαν μια μαύρη μέρα, γιατί ένα πρωινό απολύθηκαν 1500 άνθρωποι, τη στιγμή που τον ίδιο χρόνο η διεύθυνση είχε δηλώσει επανειλημμένα ότι δεν θα προέβαινε σε απολύσεις.
<P>
Σε περίπτωση που κλείνει μια επιχείρηση και απολύονται εργαζόμενοι πρέπει να λαμβάνονται υπόψη οι νομικές υποχρεώσεις που ισχύουν στο Βέλγιο και στην Ευρωπαϊκή Ένωση. Ωστόσο, οι υποχρεώσεις αυτές δεν πρέπει να θεωρηθούν ως τυπικότητες. Είναι λάθος να υποβάλεται στους εργαζόμενους μια πρόταση απολύσεων τη στιγμή που η πρόταση αυτή αποτελεί απόφαση που έχει ληφθεί ήδη από την επιχείρηση και το μόνο που πρέπει να γίνει ακόμη είναι να εκτελεσθεί.
<P>
Εξ ονόματος του ΕΛΚ, θα ήθελα να δηλώσω ότι, σε περίπτωση που διαδίδονται πληροφορίες, πρέπει να υπάρξει μέριμνα ώστε όλοι οι εργαζόμενοι να λάβουν τις σωστές πληροφορίες. Στην περίπτωση της Levis Strauss υπάρχουν αμφιβολίες. Σε περίπτωση διαβουλεύσεων οι εργαζόμενοι πρέπει να έχουν τη δυνατότητα να γνωστοποιήσουν τις συστάσεις τους και τις εναλλακτικές λύσεις που διακρίνουν και μετά να διεξαχθεί σοβαρή συζήτηση επ' αυτών. Υπάρχουν λοιπόν αμφιβολίες κατά πόσον η διεύθυνση της Levis Strauss είναι διατεθειμένη να εξετάσει διάφορες προτάσεις. Ο στόχος του διαλόγου και του γύρου διαπραγματεύσεων πρέπει να είναι πάνω απ' όλα η διατήρση όσο το δυνατόν περισσότερων θέσεων εργασίας.
<P>
Κατά δεύτερον, να εξετάσουμε την κατάσταση των εμπλεκομένων εργοστασίων και την εξέλιξη όλης της ομάδας. Δεν μπορεί να γίνει κατανοητό το γεγονός ότι κλείνει μια κερδοφόρα επιχείρηση, ότι κλείνουν επιχειρήσεις που συγκαταλέγονται στις περισσότερο παραγωγικές του συγκροτήματος. Δεν μπορεί να κλείνουν εργοστάσια σε μία χώρα, με την πρόφαση της υπερπαραγωγής, τη στιγμή που ταυτόχρονα ανοίγονται άλλα εργοστάσια σε άλλα μέρη.
<P>
Κατά τρίτον, πρέπει όντως να θεσπισθούν αυστηρότεροι ευρωπαϊκοί κανόνες για το κλείσιμο επιχειρήσεων και τις συλλογικές απολύσεις. Ολοκληρώνοντας θα ήθελα να πω τα εξής: δεν μπορεί κανείς να οικοδομήσει ένα κοινωνικό παράδεισο σε ένα οικονομικό νεκροταφείο. Κατά τον ίδιο τρόπο όμως δεν μπορεί κανείς να οικοδομήσει ένα οικονομικό παράδεισο σε ένα κοινωνικό νεκροταφείο. Οι επιχειρήσεις φέρουν και αυτές κοινωνική ευθύνη, πράγμα που στην προκειμένη περίπτωση λησμονήθηκε εντελώς από τη Levi Staruss.

<SPEAKER ID=153 LANGUAGE="FR" NAME="Querbes">
Κύριε Πρόεδρε, αγαπητοί συνάδελφοι, μερικές εβδομάδες προτού ανακοινωθεί το κλείσιμο τεσσάρων από τα δώδεκα εργοστάσια στην Ευρώπη, τρία εκ των οποίων βρίσκονται στο Βέλγιο και ένα στη Γαλλία, η διεύθυνση της Levi Strauss ικανοποιήθηκε που τα κέρδη της τετραπλασιάστηκαν μέσα σε τέσσερα χρόνια, ξεπερνώντας τα 5 δισεκατομμύρια φράγκα το 1996. Έκτοτε, τι την ενδιαφέρουν οι συνέπειες που επέρχονται από τις 1.500 και πλέον απολύσεις στους μισθωτούς και στις οικογένειές τους, αλλά και στην οικονομία της περιοχής, όπου το ποσοστό ανεργίας ήταν ήδη υψηλό!
<P>
Ακόμη καλύτερα, η Levi Strauss αναγγέλλει, επίσης, απολύσεις σε άλλα εργοστάσια, αυξάνοντας τις δυνατότητες παραγωγής σε χώρες όπου οι μισθοί είναι χαμηλοί. Μετά τη Renault στο Vilvorde, η Levi Strauss συνεχίζει το καταστρεπτικό έργο, μία απόφαση που είναι απαράδεκτη, αφού είχαν γίνει σημαντικές προσπάθειες από τους μισθωτούς για να βελτιωθεί η παραγωγικότητα. Μετά το Vilvorde, η στάση της Levi Strauss φανερώνει ακόμη μια φορά τα αποτελέσματα μίας ευρωπαϊκής πολιτικής που ευνοεί, στα πλαίσια της Συνθήκης του Μάαστριχτ, τον ανταγωνισμό και την ελευθέρωση των κεφαλαίων και που έχει ως συνέπεια τις αναδιαρθρώσεις και τις μεταφορές των επιχειρήσεων. Το κέρδος αντιτίθεται στην απασχόληση και στην κοινωνική πρόοδο, η οικονομική κρίση κλονίζει όλες τις οικονομίες.
<P>
Σε αυτές τις συνθήκες, πώς να μη χαρεί κανείς με την αντεπίθεση των μισθωτών όλων των εργοστασίων του ομίλου που βρίσκονται στην Ευρώπη και με τη διαδήλωσή τους στις 5 Οκτωβρίου, που επέτρεψε να μηδενιστούν οι υποκινούμενες από τη διεύθυνση προσπάθειες διχασμού και να επιτευχθούν τα πρώτα αποτελέσματα.
<P>
Η Ομάδα μας, που καταδικάζει την απόφαση της Levi Strauss, χαιρετίζει την αποφασιστικότητα των μισθωτών και των συνδικαλιστικών τους οργανώσεων. Ζητάμε από τη διεύθυνση να αναθεωρήσει την απόφασή της και να αρχίσει διαπραγματεύσεις με τα σωματεία για να προετοιμάσει μία εναλλακτική λύση στο κλείσιμο των εργοστασίων, κυρίως χάρη σε μία μείωση του χρόνου εργασίας που θα επέτρεπε να διαφυλαχθούν οι θέσεις εργασίας. Παράλληλα, προτείνουμε να παραχωρηθούν νέα δικαιώματα στους μισθωτούς και να ενισχυθούν τα συμβούλια εργαζομένων στην Ευρώπη για να αγωνιστούν ενάντια στις μεταφορές των επιχειρήσεων, που θέτουν τους λαούς σε ανταγωνισμό, παίζοντας με τις κοινωνικές και μισθολογικές αποκλίσεις.
<P>
Πάνω απ' όλα όμως, η απόφαση των ιθυνόντων της Levi Strauss και η αντίδραση των μισθωτών δείχνουν ακόμη μία φορά ότι είναι απαραίτητο και πιθανό να προσανατολιστεί εκ νέου το ευρωπαϊκό οικοδόμημα με προοδευτικό τρόπο, με την απελευθέρωσή του από την κυριαρχία των χρηματοοικομικών αγορών, με την εκδημοκράτησή του και δίνοντάς του ως κύριο στόχο την εκπλήρωση των αναγκών και επιθυμιών των πολιτών.

<SPEAKER ID=154 NAME="Pinheiro">
Κύριε Πρόεδρε, ας μου επιτραπεί να εκφράσω κατ'αρχάς τη λύπη της Επιτροπής για το προτεινόμενο κλείσιμο τεσσάρων μονάδων της εταιρείας Levi Strauss στο Βέλγιο και τη Γαλλία και την απώλεια περισσότερων από 1.400 θέσεων απασχόλησης.
<P>
Ας μου επιτραπεί επίσης να σας δώσω συμπληρωματικές πληροφορίες σχετικά με ορισμένες πτυχές της ανακοίνωσης της Levi Strauss και ιδίως σχετικά με τον τρόπο που λαμβάνει χώρα η διαδικασία.
<P>
Η διεύθυνση της Levi Strauss ξεκίνησε την προηγούμενη βδομάδα συζητήσεις με αντιπροσώπους των εργαζομένων, τόσο σε εθνικό όσο και σε ευρωπαϊκό επίπεδο, και οι αντιπρόσωποι των εργαζομένων προετοιμάζουν προφανώς τη στιγμή αυτή προτάσεις προκειμένου να βρουν εναλλακτικές λύσεις στο κλείσιμο ή στην απόλυση των εργαζομένων που πιθανόν να επηρεαστούν.
<P>
Συνεπώς, θα πρέπει να εκφράσουμε την ικανοποίησή μας για το γεγονός ότι τα ενδιαφερόμενα μέρη έλαβαν τελικά θέση γύρω από το τραπέζι για να συζητήσουν την παρούσα κατάσταση. Ας ελπίσουμε ότι οι συζητήσεις αυτές θα είναι εποικοδομητικές και ότι θα συμβάλουν τουλάχιστον στην ελάφρυνση των κοινωνικών επιπτώσεων που θα έχει το κλείσιμο της επιχείρησης.
<P>
Η σχετική νομοθεσία της Ευρωπαϊκής Ένωσης φαίνεται να έχει γίνει δεόντως σεβαστή. Τόσο η οδηγία σχετικά με τις ομαδικές απολύσεις για οικονομικούς λόγους όσο και η οδηγία σχετικά με την Επιτροπή Ευρωπαϊκής Επιχείρησης αποδείχτηκαν για μια άλλη φορά χρήσιμα μέσα αφού διασφαλίζουν ότι οι αποφάσεις που επηρεάζουν σοβαρά τα συμφέροντα των εργαζομένων λαμβάνονται και υλοποιούνται εντός επαρκούς κοινωνικού πλαισίου.
<P>
Η Επιτροπή έχει σίγουρα επίγνωση των επικρίσεων σχετικά με τον τρόπο που οι κανόνες για τη συμμετοχή της Επιτροπής Ευρωπαϊκής Επιχείρησης ενδέχεται να προκαλέσουν ανισορροπία στην αριθμητική εκπροσώπηση των εργαζομένων. Τον επόμενο χρόνο, η Επιτροπή θα αξιολογήσει κατά πόσο είναι αποτελεσματική η οδηγία σχετικά με την Επιτροπή Ευρωπαϊκής Επιχείρησης και ο τρόπος αντιμετώπισης τέτοιων θεμάτων θα αποτελέσει αναπόφευκτα μέρος αυτής της αξιολόγησης.
<P>
Όμως, ακόμη κι αν οι διατάξεις των δύο αυτών οδηγιών φαίνεται να έχουν τηρηθεί δεόντως στην περίπτωση αυτή, υφίσταται το γενικό ερώτημα σχετικά με το πώς θα αντιμετωπιστούν καλύτερα σημαντικές κρίσεις εντός των εταιρειών και πώς θα αποφευχθούν καλύτερα ενδεχόμενες διακοπές της παραγωγής.
<P>
Η αναμονή αλλαγών στην αγορά και οι επιπτώσεις τους για τις εταιρείες είναι κρίσιμα θέματα που απαιτούν σταθερότερες, κατευθυνόμενες προς την απασχόληση και το μέλλον πληροφορίες και διαδικασίες διαβουλεύσεων, σε σύγκριση με την τυπικότητα των περισσοτέρων από τους υφιστάμενους κανόνες στον τομέα αυτόν.
<P>
Αυτό κρύβεται πίσω από την παρούσα πρωτοβουλία της Επιτροπής σχετικά με την «Πληροφόρηση και τη Διαβούλευση των Εργαζομένων στην Ευρωπαϊκή Κοινότητα». Αναμένουμε την τελική απάντηση της Ένωσης Συνομοσπονδιών Βιομηχανιών και Εργοδοτών της Ευρώπης (UNICE) την επόμενη βδομάδα σχετικά με το κατά πόσο θα αρχίσει διαπαγματεύσεις με την Ευρωπαϊκή Συνομοσπονδία Συνδικάτων (ETUC) στο θέμα αυτό. Η Επιτροπή πιστεύει ότι θα ήταν ιδανικό εάν οι κοινωνικοί εταίροι σε ευρωπαϊκό επίπεδο αποφάσιζαν να πάρουν στα χέρια τους αυτό το καθήκον που τους αφορά πρωταρχικά.
<P>
Αν όμως δεν υπάρξει συμφωνία ανάμεσά τους, η Επιτροπή θα υποβάλει πρόταση για τη θέσπιση κατάλληλης νομοθεσίας στον τομέα αυτόν.
<P>
Η πρόβλεψη είναι επίσης κεντρικό στοιχείο της ευρωπαϊκής στρατηγικής για την απασχόληση. Στις 14 Οκτωβρίου, η Επιτροπή θα εγκρίνει προτάσεις για τις κατευθυντήριες γραμμές 1999 για την απασχόληση, καθώς και αξιολόγηση για το πώς τα κράτη μέλη υλοποιούν τη συμφωνημένη στρατηγική απασχόλησης, και έκθεση που θα επισημαίνει τομείς όπου η απόδοση της Ευρώπης στον τομέα της απασχόλησης έχει πραγματικές δυνατότητες βελτίωσης στο μέλλον.
<P>
Μια ανακοίνωση σαν την ανακοίνωση της Levi Strauss της προηγούμενης βδομάδας είναι πάντα θλιβερό γεγονός. Ας ελπίσουμε ότι οι παρούσες συζητήσεις θα οδηγήσουν σε αποδεκτές λύσεις για όλους τους ενδιαφερόμενους.
<P>
Τέτοια κλεισίματα υπογραμμίζουν για άλλη μία φορά την ανάγκη προσπαθειών, ώστε να υλοποιηθεί πλήρως η ευρωπαϊκή στρατηγική για την απασχόληση με στόχο την πρόληψη της μακροπρόθεσμης ανεργίας και την προώθηση νέων θέσεων απασχόλησης.
<P>
Τέλος, όσον αφορά το αίτημα του κ. Vandemeulebroucke για στοιχεία σχετικά με την ενδεχόμενη υποστήριξη της Levi Strauss, λυπάμαι αλλά αυτό δεν είναι δυνατό. Θα προσπαθήσουμε όμως να τηρήσουμε την περίοδο του ενός μήνα που ορίζεται στο ψήφισμα, παρόλο που ένας μήνας είναι πολύ σύντομος. Θα καταβάλλουμε κάθε δυνατή προσπάθεια, επειδή είναι πολιτικά σημαντικό για το Σώμα και για όλους μας να ξέρουμε εάν ευρωπαϊκά χρήματα έχουν δοθεί στη Levi Strauss.

<SPEAKER ID=155 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί στις 17.30.

<SPEAKER ID=156 NAME="Πρόεδρος">
Η ημερήσια διάταξη προβλέπει την κοινή συζήτηση των 7 ακόλουθων προτάσεων ψηφίσματος:
<P>
Β4-0901/98 του κ. Bertens, εξ ονόματος της Ομάδας του Ευρωπαϊκού Κόμματος των Φιλελευθέρων Δημοκρατών και Μεταρρυθμιστών, σχετικά με τις εισφορές στον Οργανισμό Ηνωμένων Εθνών·-Β4-0907/98 των βουλευτών Collins και Van Bladel, εξ ονόματος της Ομάδας Ένωση για την Ευρώπη, σχετικά με την οικονομική κρίση των Ηνωμένων Εθνών·-Β4-0912/98 των βουλευτών Ford και Oddy, εξ ονόματος της Ομάδας του Ευρωπαϊκού Σοσιαλιστικού Κόμματος, σχετικά με τις εισφορές στα Ηνωμένα Έθνη·-Β4-0918/98 των βουλευτών Aelvoet και άλλων, εξ ονόματος της Ομάδας των Πρασίνων στο Ευρωπαϊκό Κοινοβούλιο, σχετικά με τις οικονομικές εισφορές στα Ηνωμένα Έθνη·-Β4-0922/98 του κ. Castagnθde, Ομάδας της Ευρωπαϊκής Ριζοσπαστικής Συμμαχίας, σχετικά με την πληρωμή των εισφορών στα Ηνωμένα Έθνη·-Β4-0932/98 των βουλευτών Provan και Oomen-Ruitjen εξ ονόματος της Ομάδας του Ευρωπαϊκού Λαϊκού Κόμματος, σχετικά με τις εισφορές στον Οργανισμό Ηνωμένων Εθνών·-B4-943/98 των βουλευτών Gonzαlez Αlvarez, Ojala, εξ ονόματος της Συνομοσπονδιακής Ομάδας της Ευρωπαϊκής Ενωτικής Αριστεράς / Αριστεράς των πρασίνων των Βορείων Χωρών, σχετικά με τις εισφορές στα Ηνωμένα Έθνη.
<SPEAKER ID=157 LANGUAGE="IT" NAME="Fassa">
Κύριε Πρόεδρε, αξιότιμοι συνάδελφοι, προκύπτει ότι οι Ηνωμένες Πολιτείες οφείλουν στα Ηνωμένα Έθνη περίπου 1, 6 δισεκατομμύρια δολάρια που δεν αφαιρούνται από τους συνήθεις προϋπολογισμούς για τη διατήρηση της ειρήνης. Πώς θα πρέπει να κρίνουμε αυτό το γεγονός; Θα μπορούσα να την ονομάσω γεωπολιτική. Μετά την πτώση της σοβιετικής αυτοκρατορίας, οι αποστολές της διεθνούς αστυνόμευσης απαιτούν αρκετά μεγαλύτερη ευαισθησία. Για να αποφύγουμε το γεγονός ότι αυτές θα πραγματοποιηθούν μόνο από τις Ηνωμένες Πολιτείες, η μοναδική λύση είναι ότι αυτές οι δράσεις θα πρέπει να πραγματοποιηθούν υπό την αιγίδα των Ηνωμένων Εθνών.
<P>
Επομένως είναι αρκετά ανησυχητική αυτή η απουσία εκ μέρους των Ηνωμένων Πολιτειών της καταβολής των οφειλόμενων ποσών στα Ηνωμένα Έθνη, επειδή φαίνεται ότι προαναγγέλλει μια ηθελημένη μείωση της λειτουργίας αυτού του πολύ σημαντικού διεθνούς οργανισμού, ίσως με σκοπό να τον αντικαταστήσουν αναμφίβολα οι ίδιες οι Ηνωμένες Πολιτείες, έτσι ώστε να στραφεί ολόκληρη η διεθνής πολιτική προς τα ιδιαίτερα συμφέροντα της συγκεκριμένης χώρας.

<SPEAKER ID=158 LANGUAGE="EN" NAME="Oddy">
Κύριε Πρόεδρε, στις 27 Ιουνίου του τρέχοντος έτους, ο Glyn Ford και εγώ συμμετάσχαμε σε σιωπηλή διαδήλωση έξω από την πρεσβεία των Ηνωμένων Πολιτειών στο Λονδίνο, διαμαρτυρόμενοι για την αποτυχία της κυβέρνησης των Ηνωμένων Πολιτειών να καταβάλει τις οφειλές της προς τα Ηνωμένα Έθνη. Οι ΗΠΑ οφείλουν 1, 55 δις δολάρια, που αντιστοιχούν σε σχεδόν 2/3 του συνολικού προϋπολογισμού του ΟΗΕ.
<P>
Στο Ηνωμένο Βασίλειο διεξάγεται μαζική εκστρατεία. 110 βουλευτές υπέγραψαν υπέρ της διαδήλωσης, καθώς και 58 ευγενείς της Βουλής των Λόρδων και 27 ευρωβουλευτές. Οι κυβερνήσεις της Γαλλίας και της Δημοκρατίας της Ιρλανδίας συμμετείχαν επίσης στην εκστρατεία εκείνη την ημερομηνία.
<P>
Το γεγονός ότι τώρα όλες οι Ομάδες υποστηρίζουν το ψήφισμα αυτό δείχνει την ένταση των συναισθημάτων που επικρατούν στο Σώμα αυτό κατά της άδικης αποτυχίας των Ηνωμένων Πολιτειών να καταβάλουν τις οφειλές τους. Τα Ηνωμένα Έθνη είναι πολύ σημαντικός παγκόσμιος οργανισμός. Οι ευθύνες του έχουν αυξηθεί με τον ειρηνευτικό τους ρόλο και γνωρίζω από την εμπειρία μου στη Σρι Λάνκα, από όπου έφερα χιλιάδες έγγραφα σχετικά με εξαφανισθέντες, ότι τα Ηνωμένα Έθνη χρειάζονται περισσότερα χρήματα. Όταν ο Alex Smith κι εγώ παραδώσαμε τα έγγραφα για τους εξαφανισθέντες στη Σρι Λάνκα, μόνο τέσσερα άτομα στα Ηνωμένα Έθνη ασχολούνταν με τις εξαφανίσεις για ολόκληρο τον κόσμο.
<P>
Ο προϋπολογισμός των Ηνωμένων Εθνών πρέπει να αυξηθεί και όχι να μειωθεί κατά αυτόν τον κατάφωρα άδικο τρόπο από τις Ηνωμένες Πολιτείες. Θα έπρεπε να έδιναν πολύ καλύτερο παράδειγμα.

<SPEAKER ID=159 NAME="Spencer">
Κύριε Πρόεδρε, θα αναφερθώ στο ζήτημα αυτό με περισσότερη από τη συνηθισμένη μου αβεβαιότητα. Αν και αναγνωρίζω ότι η συμπεριφορά του Κογκρέσου των Ηνωμένων Πολιτειών είναι κατακριτέα, με ενδιαφέρουν περισσότερο τα λεπτομερή προβλήματα που συνδέονται με τη μεταρρύθμιση των Ηνωμένων Εθνών και η συνολική διαδικασία διακυβέρνησης σε παγκόσμιο επίπεδο. Εμείς στο Κοινοβούλιο θα έπρεπε να εστιαζόμαστε σε ζητήματα όπως το πώς θα βρούμε νέους πόρους για τη χρηματοδότηση των Ηνωμένων Εθνών που να μην εξαρτώνται από αυτό το πρόβλημα του αμερικανικού βέτο και την απροθυμία των εθνικών κυβερνήσεων να πληρώσουν. Θα ήθελα οι βουλευτές να έχουν λόγο στην παροχή αυτών των πόρων ούτως ώστε εμείς, ως βουλευτές, να νιώθουμε ότι ανήκουμε στα Ηνωμένα Έθνη. Ενώ συμμερίζομαι τους στόχους των προσπαθειών μας, αμφιβάλλω πολύ για το ότι μια συζήτηση 11 λεπτών με τη διαδικασία του κατεπείγοντος είναι ο σωστός τρόπος χειρισμού του ζητήματος για το Κοινοβούλιο.
<P>
Αυτή τη στιγμή, έχει υποβληθεί στην Επιτροπή Εξωτερικών Υποθέσεων, Ασφάλειας και Αμυντικής Πολιτικής έκθεση που εξετάζει το όλο ζήτημα της μεταρρύθμισης και της διακυβέρνησης των Ηνωμένων Εθνών. Αμφιβάλλω επίσης ότι θα λάβει έστω και μια ψήφο στο Κογκρέσο των ΗΠΑ, ακόμη κι αν κάποιο άτομο τόσο διαπρεπές όπως η Christine Oddy τους βάλει τις φωνές από την άλλη πλευρά του Ατλαντικού. Συμμερίζομαι τις προσπάθειες του Ευρωπαϊκού Κοινοβουλίου, όμως ο μηχανισμός που επιλέξαμε κινδυνεύει σοβαρά να υπονομεύσει την αξιοπιστία μας στο θέμα αυτό και περιορίζει την ικανότητά μας να επηρεάσουμε την κατάσταση.
<P>
Επιδοκιμάζω το ψήφισμα στο Σώμα αλλά ελπίζω ότι το Σώμα θα επανέλθει με μεγαλύτερη σοφία και περίσκεψη και ίσως με μια περιστασιακή νέα ιδέα σε κάποιο στάδιο της υπόλοιπης εντολής.

<SPEAKER ID=160 LANGUAGE="ES" NAME="Gonzαlez Αlvarez">
Κύριε Πρόεδρε, συμφωνώ πλήρως με τον κύριο Spencer σχετικά με το ότι ίσως πρέπει να ενεργήσουμε πιο έξυπνα. Ένα ψήφισμα μπορεί να είναι λίγο για ένα τέτοιο πρόβλημα.
<P>
Και εμείς ασκήσαμε κριτική στη σημερινή διάρθρωση των Ηνωμένων Εθνών. Πιστεύουμε πως πρέπει να είναι περισσότερο ανεξάρτητη, περισσότερο διαφανής, πως πρέπει να εργάζεται προκειμένου να καταργηθεί το δικαίωμα αρνησικυρίας. Δηλαδή, πιστεύουμε πως πρέπει να υπάρχει περισσότερη δημοκρατία στα Ηνωμένα Έθνη. Αλλά δεν μπορούμε να ζητήσουμε από τα κράτη μέλη της Ευρωπαϊκής Ένωσης, τα οποία είναι καθαροί χρηματοδότες, να αποσύρουν τους πόρους, γιατί γνωρίζουμε πως το έργο τους για την ειρήνη και το ανθρωπιστικό τους έργο είναι πάρα πολύ σημαντικό. Για αυτόν τον λόγο συμφωνώ με τον κύριο Spencer στο ότι πρέπει να αναζητήσουμε καλύτερες λύσεις.
<P>
Εν πάση περιπτώσει, και επιτρέψτε μου να κάνω ένα αστείο στο τέλος, παρότι δεν είναι παρών ο κ. Επίτροπος, κάποιοι από εμάς θα ήθελαν πάρα πολύ να μπορέσουν να πουν στις Ηνωμένες Πολιτείες τα εξής: «κοιτάξτε, το άρθρο 19 του Χάρτη των Ηνωμένων Εθνών λέει ότι όποιος δεν πληρώνει χάνει την ψήφο, και για μια φορά θα μπορούσαμε να ενεργήσουμε όπως ενεργούν συνήθως αυτοί και να τους πούμε πως χάνουν την ψήφο». Αλλά μην ανησυχείτε, σε αυτό το Κοινοβούλιο είμαστε πολύ ισορροπημένοι, είμαστε πολύ δημοκράτες και δεν θα πάρουμε την ψήφο από τις Ηνωμένες Πολιτείες. Θα ζητήσουμε από το Κογκρέσο των Ηνωμένων Πολιτειών να κάνει τουλάχιστον δεκτό το αίτημα του κυρίου Κλίντον για την απελευθέρωση ενός μέρους των πόρων που οφείλει στα Ηνωμένα Έθνη, ενώ θα συνεχίζουμε να εργαζόμαστε για μια λύση με περισσότερη φαντασία, όπως πρότεινε ο κ. Spencer.

<SPEAKER ID=161 LANGUAGE="SV" NAME="Holm">
Κύριε Πρόεδρε, η πολιτική των ΗΠΑ σ' αυτόν τον τομέα είναι επικίνδυνη, διότι για πολιτική πρόκειται βέβαια, καθώς οι ΗΠΑ μη πληρώνοντας το χρεός τους των 1, 6 δισεκατομμυρίων δολλαρίων προσπαθούν εκβιαστικά να ελέγξουν την πολιτική του ΟΗΕ και να θέσουν εμπόδια στις μεταρρυθμίσεις που χρειάζεται ο ΟΗΕ και αυτό είναι κάτι για το οποίο πιστεύω ότι όλοι εμείς εδώ στην Ολομέλεια συμφωνούμε.
<P>
Ο ΟΗΕ είναι σημαντικός και έχει ανάγκη εξέλιξης. Η εξέλιξη απαιτεί μεταρρυθμίσεις, αλλά, όσο δεν πληρώνουν οι ΗΠΑ είναι πολύ δύσκολο να επιτευχθούν μεγαλύτερες αλλαγές. Αλλες χώρες έχουν πληρώσει τις εισφορές τους στον ΟΗΕ. Μολονότι πολλές χώρες βρίσκονται σε δύσκολη οικονομική κατάσταση, εν τούτοις, έχουν πληρώσει, κάτι που φυσικά έπρεπε να κάνουν και οι ΗΠΑ. Διότι σε μία «πράσινη» παγκόσμια τάξη πραγμάτων ο ΟΗΕ έχει έναν από τους ρόλους κλειδιά και δεν μπορεί μία χώρα να καθορίζει την ημερήσια διάταξη και να ελέγχει την πολιτική σε παγκόσμιο επίπεδο, αλλά, αυτό πρέπει να γίνεται μέσω του ΟΗΕ, ώστε να μην μπορούν μεμονωμένα κράτη να καταστρέφουν τον προσανατολισμό και να κατευθύνουν προς μία ορισμένη κατεύθυνση.

<SPEAKER ID=162 LANGUAGE="PT" NAME="Mendes Bota">
Κύριε Πρόεδρε, ο Μπιλ Κλίντον μπορεί κάλλιστα να φορτώνει το φταίξιμο για όλα τα δεινά του κόσμου στην Ιαπωνία, στο αμερικανικό Κογκρέσο ή στην κρίση του παγκόσμιου χρηματοπιστωτικού συστήματος. Αλλά το ενάμισυ δισεκατομμύριο δολάρια και πλέον, που αντιπροσωπεύει το χρέος των Ηνωμένων Πολιτειών προς τα Ηνωμένα Έθνη, οφείλεται σε άλλες αιτίες, πολιτικής φύσεως, και προπαντός, όπως επίσης έχει ακουστεί σε αυτή την Ολομέλεια, έχει να κάνει με την υποβάθμιση του ίδιου του ΟΗΕ στο βωμό της ανάδειξης του ρόλου του παγκόσμιου χωροφύλακα που θέλουν να αναλάβουν οι Ηνωμένες Πολιτείες.
<P>
Συμβαίνει όμως ότι η Ιαπωνία, παρά τις εσωτερικές δυσκολίες που αντιμετωπίζει και παρά το κλίμα σημαντικής ύφεσης, είναι μια χώρα που στέκεται στο ύψος των διεθνών της υποχρεώσεων και δεν χρωστά ούτε δεκάρα στον ΟΗΕ. Συμβαίνει ότι μόλις πρόσφατα ανέβηκαν οι τόνοι στη σαπουνόπερα πολιτικής πορνογραφίας που παίζεται ανάμεσα στον Πρόεδρο Κλίντον και το Κογκρέσο. Και συμβαίνει ότι, μόλις πριν από τέσσερις μήνες, η χρηματιστηριακή ευφορία και οι προσδοκίες για ανάπτυξη της παγκόσμιας οικονομίας κατείχαν δεσπόζουσα θέση, όπως επίσης ήταν άριστη και η υγεία της αμερικανικής οικονομίας.
<P>
Όμως το φέσι των Ηνωμένων Πολιτειών προς τα Ηνωμένα Έθνη δεν είναι τωρινό. Πρόκειται για ένα χρέος που αφέθηκε συνειδητά να συσσωρευθεί κατά τη διάρκεια πολλών ετών. Οι Αμερικανοί δεν πλήρωναν επειδή δεν ήθελαν να πληρώσουν, με τον ίδιο τρόπο όπως δεν συνεισφέρουν στην αύξηση του κεφαλαίου του ΔΝΤ, καταβάλλοντας τα 18 δισεκατομμύρια δολάρια που είναι το μερίδιο που τους αντιστοιχεί. Έχουμε να κάνουμε με ένα σοβαρότατο προηγούμενο, πρόκειται για ένα κάκιστο παράδειγμα εκ μέρους αυτών που ισχυρίζονται ότι ηγούνται στον κόσμο και συγχρόνως υπονομεύουν όλες τις δράσεις ανθρωπιστικής βοήθειας και διατήρησης της ειρήνης, υποσκάπτοντας έτσι το ίδιο το μέλλον του ΟΗΕ. Δυστυχώς, η σημερινή κατάσταση πολιτικής αδυναμίας του Αμερικανού Προέδρου, που θίγει την αξιοπιστία της χώρας του στα μάτια της κοινότητας των εθνών, δεν παρέχει εγγυήσεις για μια θετική και γοργή διευθέτηση αυτού του προβλήματος. Αλλά οι πιέσεις που ασκεί επί των Ηνωμένων Πολιτειών η διεθνής κοινότητα, με επικεφαλής την Ευρωπαϊκή Ένωση, δεν θα πρέπει να χαλαρώσουν.

<SPEAKER ID=163 LANGUAGE="IT" NAME="Amadeo">
Κύριε Πρόεδρε, το γεγονός ότι μερικά κράτη - οι Ηνωμένες Πολιτείες είναι στην πρώτη γραμμή - δεν καταβάλλουν στον προϋπολογισμό του ΟΗΕ το σύνολο των εισφορών της αρμοδιότητάς τους, θα πρέπει να θεωρηθεί σαν μια ένδειξη των προβλημάτων που έχει η εν λόγω παγκόσμια συνέλευση. Θα πρέπει αναμφίβολα να αποδοκιμαστούν αυτές οι οφειλέτριες χώρες επειδή οι αθετήσεις τους μειώνουν την παγκόσμια διαθεσιμότητα του ΟΗΕ και επομένως τη δυνατότητα επέμβασής τους στους τομείς της κρίσης, περιορίζοντας κατ'αυτό τον τρόπο τη δυνατότητα να διατηρήσει την ειρήνη και είναι ακόμα περισσότερες επειδή το παράδειγμά τους - και τι παράδειγμα, όταν πρόκειται και για την πρώτη παγκόσμια δύναμη! - θα μπορούσε να προκαλέσει ανάλογη συμπεριφορά και κατά συρροήν, με μια αδιανόητη και τραυματική διακοπή όλων των δραστηριοτήτων του ίδιου του ΟΗΕ όπως επίσης να καταστήσουν πιο επιφυλακτικές, για να μην πω εχέμυθες εκείνες τις χώρες οι οποίες αντιθέτως, αποδεχόμενες πλήρως τις υποδείξεις των ψηφισμάτων του ΟΗΕ, συμμετείχαν, όπως η Ιταλία, σε ειρηνευτικές αποστολές.
<P>
Παρ'όλα αυτά, η αντιπροσωπεία της Εθνικής Συμμαχίας προσκαλεί το Σώμα μας όχι μόνο να εκφραστεί για τις κατηγορούμενες χώρες, αλλά επίσης να ερευνήσει για τις πραγματικές αιτίες της κρίσης στην οποία βρίσκεται ο εν λόγω θεσμός. Είναι αίτια, σύμφωνα με τη γνώμη μου, ηθικού, διαρθρωτικού και πολιτικού χαρακτήρα: ηθικού χαρακτήρα επειδή είναι γνωστό τα διάφορα επεισόδια σπατάλης και μερικές φορές διαφθοράς, νεποτισμού και πελατειακών σχέσεων που εμφανίστηκαν σε ένα μέγαρο το οποίο από αυτή την άποψη είναι ολοένα και λιγότερο γυάλινο, διαρθρωτικού χαρακτήρα επειδή ο οργανωτικός μηχανισμός και το προσωπικό έχουν αποκτήσει χαρακτηριστικά ελεφαντίασης και γραφειοκρατίας, εμποδίζοντας άμεσες και αποτελεσματικές αποφάσεις, τέλος πολιτικού χαρακτήρα επειδή το μεγαλύτερο μέρος των ψηφισμάτων του ΟΗΕ παραμένουν κενό γράμμα και θα συνεχίσουν να παραμένουν κενό γράμμα μέχρι να εντοπιστεί ένας μονοσήμαντος εκτελεστικός βραχίων ή εναλλακτικές παραδειγματικές κυρώσεις που θα αναγκάζουν την τήρηση αυτών των ψηφισμάτων.

<SPEAKER ID=164 NAME="Pinheiro">
Κύριε Πρόεδρε, όπως ασφαλώς θα γνωρίζετε, η Κοινότητα είναι ένας σημαντικός φορέας χρηματοδότησης έργων που υλοποιούνται με πόρους που διατίθενται από τα προγράμματα και τις υπηρεσίες των Ηνωμένων Εθνών.
<P>
Παρά ταύτα, υπό την ιδιότητα του παρατηρητή, δεν συνεισφέρει στους γενικούς προϋπολογισμούς των Ηνωμένων Εθνών. Εντούτοις, εάν θεωρηθούν στο σύνολό τους, τα κράτη μέλη της Ευρωπαίκής Ένωσης συνεισφέρουν με ποσοστό που φθάνει περίπου στο 36 % του προϋπολογισμού λειτουργίας των Ηνωμένων Εθνών και στο 39 % περίπου του προϋπολογισμού αυτού του οργανισμού που διατίθεται για δράσεις διατήρησης της ειρήνης. Πρόκειται για επίπεδα που ξεπερνούν κατά πολύ το μερίδιο του παγκόσμιου ακαθάριστου εθνικού προϊόντος που αναλογεί στην Ευρωπαϊκή Ένωση, το οποίο ανέρχεται σε 30, 8 %.
<P>
Πέραν τούτου, τα κράτη μέλη της Ευρωπαϊκής Ένωσης καταβάλλουν τις οφειλές τους εξ ολοκλήρου, εμπροθέσμως και δίχως να προβάλλουν όρους. Και η Ευρωπαϊκή Ένωση επιμένει διαρκώς προς την κατεύθυνση των υπολοίπων μελών των Ηνωμένων Εθνών ώστε και αυτά να ανταποκρίνονται με παρόμοιο τρόπο στις διεθνείς τους υποχρεώσεις.
<P>
Η υφιστάμενη κρίση όσον αφορά τις πληρωμές πλήττει την αποτελεσματικότητα των Ηνωμένων Εθνών, υποσκάπτει τις καταβαλλόμενες προσπάθειες μεταρρύθμισης του ΟΗΕ και, επιπλέον, είναι εξαιρετικά άδικη για τους υπόλοιπους χρηματοδότες. Στις 31 Αυγούστου 1998, το χρέος των Ηνωμένων Πολιτειών προς τα Ηνωμένα Έθνη ανήρχετο σε 1, 613 δισεκατομμύρια δολάρια, ποσό που αντιστοιχεί στο 60 % του συνόλου των καθυστερημένων πληρωμών προς τα Ηνωμένα Έθνη.
<P>
Το αμερικανικό Κογκρέσο εξέδωσε έναν νόμο δυνάμει του οποίου αποδεσμεύεται για πληρωμές το ποσό των 926 εκατομμυρίων δολαρίων. Εντούτοις, ο εν λόγω νόμος δεν πρόκειται να επικυρωθεί από τον Πρόεδρο, δεδομένου ότι περιέχει μια διάταξη που απαγορεύει την ενίσχυση οργανώσεων οι οποίες μάχονται υπέρ των εκτρώσεων. Εκτός τούτου, ακόμη και σε περίπτωση που ο νόμος αυτός τεθεί σε εφαρμογή, το προβλεπόμενο ποσό δεν θα καλύπτει παρά μόνον το 57 % των καθυστερημένων πληρωμών των Ηνωμένων Πολιτειών προς τα Ηνωμένα Έθνη.
<P>
Η Ευρωπαϊκή Ένωση έχει κατ' επανάληψη εκφράσει τις ανησυχίες της σχετικά με τον συγκεκριμένο αμερικανικό νόμο, ο οποίος προβλέπει πληρωμές ανεπαρκείς και υπό απαράδεκτους όρους. Η Ευρωπαϊκή Ένωση προέβη σε διαβήματα αναφορικά με αυτό το ζήτημα, ενώ η Προεδρία της Ένωσης, τα κράτη μέλη και η Επιτροπή θα συνεχίσουν να φέρνουν αυτό το θέμα στη συζήτηση επ' ευκαιρία της κάθε τους επαφής με την αμερικανική διοίκηση και τα μέλη του Κογκρέσου.

<SPEAKER ID=165 NAME="Πρόεδρος">
Αγαπητοί συνάδελφοι, η συζήτηση για τις εισφορές στον ΟΗΕ έληξε.
<P>
Η ψηφοφορία θα διεξαχθεί στις 17.30.
<P>
Θα διακόψουμε τη συνεδρίαση για ένα τεταρτάκι, ούτως ώστε να μπορέσουν οι συνάδελφοί μας να επιστρέψουν στη θέση τους, ώστε να προχωρήσουμε στη συνέχεια στην ψηφοφορία.
<P>
(Η συνεδρίαση διακοπείσα στις 17.15 συνεχίζεται στις 17.30)

<SPEAKER ID=166 NAME="Πρόεδρος">
Προχωρούμε τώρα στην ψηφοφορία.
<P>
Μετά την ψηφοφορία σχετικά με τη Σλοβακία

<SPEAKER ID=167 LANGUAGE="EN" NAME="Spencer">
Κύριε Πρόεδρε, στη βιασύνη μου να συμμετάσχω στην ψηφοφορία, πάτησα το κουμπί της κ. Reding αντί το δικό μου. Θα ήθελα να αναγραφεί στα πρακτικά ότι ψήφισα μόνο μία φορά αλλά ότι ψήφισα σε λάθος σημείο.

<SPEAKER ID=168 LANGUAGE="EN" NAME="Barton">
Κύριε Πρόεδρε, μπορώ να υποθέσω μόνο ότι στη βιασύνη του να προσχωρήσει στους Σοσιαλιστές, ο κ. Cassidy ξέχασε να μας το πει.

<SPEAKER ID=169 NAME="Πρόεδρος">
Φαίνεται ότι οι Συντηρητικοί προσχωρούν σε όλες τις Ομάδες αυτού του Κοινοβουλίου, γιατί όχι λοιπόν και οι Σοσιαλιστές!
<P>
(Γέλια)

<SPEAKER ID=170 NAME="Hallam">
Κύριε Cassidy, επιθυμείτε να γίνετε μέλος του Εργατικού Κόμματος; Μπήκα στο Ημικύκλιο και νάτος!

<SPEAKER ID=171 NAME="Πρόεδρος">
Δεν νομίζω ότι το Εργατικό Κόμμα μπορεί να κάνει μια τέτοια στροφή προς τα αριστερά.

<SPEAKER ID=172 LANGUAGE="EN" NAME="Cassidy">
Κύριε Πρόεδρε, με χαροποιεί ιδιαίτερα το γεγονός ότι τόσοι πολλοί συνάδελφοί μου δίνουν τόση προσοχή στο πού κάθομαι στο Ημικύκλιο. Δυστυχώς, η Ομάδα του ΕΣΚ δεν έχει τόση τύχη ώστε να με έχει μέλος της.
<P>
(Γέλια)

<SPEAKER ID=173 LANGUAGE="EN" NAME="Oomen-Ruitjen">
Κύριε Πρόεδρε, η ερώτηση που θα μπορούσατε να θέσετε είναι η εξής: υπάρχει καμιά διαφορά ανάμεσα στο παλαιό και το νέο Εργατικό Κόμμα και ανάμεσα στο νέο Εργατικό Κόμμα και τους Χριστιανοδημοκράτες;

<SPEAKER ID=174 LANGUAGE="EN" NAME="Cox">
Κύριε Πρόεδρε, θα ήθελα απλώς να επισημάνω για τα πρακτικά ότι σήμερα το απόγευμα ο συνάδελφός μας ευρωβουλευτής κ. James Moorhouse προσχώρησε στην Ομάδα ΦΙΛ. Ανυπομονώ να τον καλωσορίσω ως μέλος της Ομάδας μας την προσεχή εβδομάδα.

<SPEAKER ID=175 LANGUAGE="DE" NAME="Rόbig">
Κύριε Πρόεδρε, στο θεωρείο έλαβε θέση μια αντιπροσωπεία - πρόκειται για την ειδική επιτροπή για την Ευρώπη του κοινοβουλίου του κρατιδίου του Oberφsterreich - την οποία θα ήθελα να καλωσορίσω θερμά.
<P>
(Χειροκροτήματα)
<P>
(Η συνεδρίαση διακοπείσα στις 17.45 συνεχίζεται στις 18.00)

<CHAPTER ID=7>
JET
<SPEAKER ID=176 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (Α4-0311/98) της κ. Ahern, εξ ονόματος της Επιτροπής Έρευνας, Τεχνολογικής Ανάπτυξης και Ενέργειας, σχετικά με την πρόταση απόφασης του Συμβουλίου που αφορά την έγκριση των τροποποιήσεων του καταστατικού της κοινής επιχειρήσεως Joint European Torus (JET).

<SPEAKER ID=177 NAME="Ahern">
Κύριε Πρόεδρε, το σχέδιο σύντηξης της ΕΕ μόλις ολοκλήρωσε μια εξαετή δραστηριότητα σχεδιασμού μηχανικής με κόστος σχεδόν 1 δις Ecu. Στο μεταξύ, το Κογκρέσο των Ηνωμένων Πολιτειών αναμένεται σύντομα να τερματίσει τη χρηματοδοτική συμμετοχή των Ηνωμένων Πολιτειών στο διεθνή θερμοπυρηνικό πειραματικό αντιδραστήρα, ένα σχέδιο πυρηνικής σύντηξης 6 δις.
<P>
Τον Ιούλιο του 1998, οι ΗΠΑ δεν μπόρεσαν να υπογράψουν την προτεινόμενη επέκταση της συμφωνίας συνεργασίας για τις δραστηριότητες στο έργο της λεπτομερούς μελέτης του διεθνούς θερμοπυρηνικού πειραματικού αντιδραστήρα (ΙTER-EDA), κυρίως επειδή το Κογκρέσο των ΗΠΑ δεν είναι διατεθειμένο επί του παρόντος να διαθέσει περισσότερα χρήματα για τη συνέχιση της συμμετοχής των ΗΠΑ. Έχουν εγκατασταθεί ομάδες σχεδιασμού σύντηξης της ΕΕ στο Σαν Ντιέγκο, την πόλη Νάκα στην Ιαπωνία και στο Garching της Γερμανίας. Ποια είναι όμως σήμερα η νομική βάση για τη διατήρησή τους, τη συνέχιση ή ακόμη και την πληρωμή των μισθών τους; Το ερώτημα αυτό είναι ιδιαίτερα κρίσιμο, δεδομένου ότι το Δεκέμβριο του 1996 το Ευρωπαϊκό Δικαστήριο εξέδωσε απόφαση σύμφωνα με την οποία είναι παράνομη η διαφορετική μεταχείριση των υπαλλήλων στο Ευρωπαϊκό Κοινό Πρόγραμμα Σύντηξης, το JET. Η πρόταση της Επιτροπής προορίζεται να θέσει σε εφαρμογή την απόφαση του Δικαστηρίου τροποποιώντας το καταστατικό του JET ούτως ώστε να απομακρύνει τα στοιχεία που συνιστούν διακρίσεις.
<P>
Σύμφωνα με την απόφαση του Συμβουλίου του 1978 σχετικά με την ίδρυση του JET, το σχέδιο έπρεπε να ολοκληρωθεί έως το 1990. Από τότε, συμφωνήθηκαν μια σειρά παρατάσεων του σχεδίου, εκ των οποίων η πιο πρόσφατη παράτεινε το σχέδιο έως το Δεκέμβριο του 1999.
<P>
Το καταστατικό του JET προβλέπει ότι το προσωπικό που θέτει στη διάθεση της Κοινής Επιχείρησης ο Οργανισμός που φιλοξενεί το πρόγραμμα, δηλαδή η Υπηρεσία Ατομικής Ενέργειας του Ηνωμένου Βασιλείου, θα εξακολουθεί να ανήκει στην υπηρεσία του Οργανισμού αυτού. Το προσωπικό που προέρχεται από άλλα μέλη του JET είναι προσωρινά αποσπασμένο από τα εθνικά εργαστήρια και η εργασιακή του κατάσταση ρυθμίζεται με συμβάσεις Ευρατόμ ορισμένου χρόνου. Θεωρώντας ότι αυτή η διαφορά μεταχείρισης αποτελεί μια μορφή αδικαιολόγητης διάκρισης λόγω εθνικότητας, το προσωπικό υπέβαλε μια σειρά προσφυγών ενώπιον του Δικαστηρίου των Ευρωπαϊκών Κοινοτήτων. Το 1987, το Δικαστήριο απεφάνθη ότι επρόκειτο πράγματι για διάκριση αλλά ότι η διάκριση δικαιολογείτο από την προσωρινή φύση της Κοινής Επιχείρησης.
<P>
Οι αλλαγές στις διατάξεις σχετικά με το προσωπικό είναι πολύ σημαντικές, ακόμη κι αν θα ισχύουν μόνο για τις νέες προσλήψεις έως το 1999, και δεν αναμένεται να υπάρξουν νέες προσλήψεις. Θα αποτελέσουν υπόδειγμα για ένα ενδεχόμενο σύστημα επάνδρωσης του JET μετά το 1999 με νέα νομική διάρθρωση.
<P>
Προκειμένου να δοθεί ένα τέλος στο παρόν αθέμιτο σύστημα, προτείνεται ένα νέο ομοιόμορφο σύστημα για την απόσπαση του προσωπικού από τα μέλη της Κοινής Επιχείρησης. Στο μέλλον, όλο το προσωπικό που τυχόν θα προσληφθεί μετά την τροποποίηση του καταστατικού θα παραμένει στην υπηρεσία των οργανώσεων-μελών. Η νέα διατύπωση ορίζει ότι θα υπάρχει μόνο μία κατηγορία νεοπροσλαμβανομένου προσωπικού, δηλαδή προσωπικό αποσπασμένο από τα εθνικά εργαστήρια. Ωστόσο, ο ακριβής τρόπος που θα υλοποιηθούν αυτές οι αλλαγές και, ακόμη πιο παράδοξο, το νέο υπηρεσιακό καθεστώς που θα ισχύει για το νέο προσωπικό του JET δεν συμπεριλαμβάνονται καθόλου στην πρόταση της Επιτροπής. Αντίθετα, αφήνονται στη διακριτική ευχέρεια του Συμβουλίου του JET, προφανώς με το σκεπτικό ότι πρόκειται απλώς για μέτρα εφαρμογής.
<P>
Αυτή πραγματικά δεν είναι λύση. Η έλλειψη διαφάνειας και δημοκρατικού ελέγχου του σχεδίου σύντηξης έχει τώρα σαφώς αποδειχθεί ότι είχε καταστροφικές συνέπειες και στην πραγματικότητα έχει πιθανώς ζημιώσει και το ίδιο το σχέδιο. Η αντίληψη ότι οι μισθοί των υπαλλήλων και οι όροι εργασίας του προσωπικού σε ένα σχέδιο που χρηματοδοτείται κατά το μεγαλύτερο μέρος του από τον προϋπολογισμό της Ευρατόμ πρέπει να αποφασίζονται από ένα όργανο το οποίο δεν είναι ούτε κατ' ελάχιστον υπόλογο στο ένα από τα δύο σκέλη της αρμόδιας επί του προϋπολογισμού αρχής, δηλαδή το Ευρωπαϊκό Κοινοβούλιο, είναι ολωσδιόλου απαράδεκτη.
<P>
Υπάρχει και ένα άλλο πρόβλημα. Το πρώτο μέρος του νέου άρθρου 8.4 έχει ως εξής: «Το προσωπικό που θέτουν σε διάθεση οι οργανισμοί προέλευσης αποσπάται στην Κοινή Επιχείρηση και ... εξακολουθεί να απασχολείται, καθ'όλη την περίοδο της απόσπασης, από τον οργανισμό προέλευσης υπό τους όρους και προϋποθέσεις πρόσληψης των οργανισμών αυτών.» Το άρθρο 8.7 ορίζει: «Όλες οι συναφείς δαπάνες προσωπικού, συμπεριλαμβανομένης της επιστροφής των εξόδων για το προσωπικό που έχει αποσπασθεί, με τις οποίες επιβαρύνονται οι οργανισμοί προέλευσης ... επιβαρύνουν την Κοινή Επιχείρηση.»
<P>
Γιατί προτείνεται ένα τόσο ιδιόρρυθμο σύστημα; Απλά επειδή εάν οι οργανισμοί προέλευσης έπρεπε να πληρώνουν την εθνική συνιστώσα των μισθών - όπως στην περίπτωση των δασκάλων των ευρωπαϊκών σχολείων και όλων των άλλων αποσπασμένων εθνικών εμπειρογνωμόνων που εργάζονται στα κοινοτικά όργανα - τα κράτη μέλη θα καλούντο να καλύψουν μια σαφή αύξηση του ήδη συμφωνηθέντος προϋπολογισμού του σχεδίου σύντηξης - προοπτική που σίγουρα δεν θα τα ενθουσίαζε καθόλου.
<P>
Ενώ υπάρχει συμφωνία για την τροποποίηση του καταστατικού του JET σύμφωνα με την απόφαση του Ευρωπαϊκού Δικαστηρίου, πρέπει να ζητείται η γνώμη του Κοινοβουλίου για οποιαδήποτε πρόταση που βασίζεται στη Συνθήκη Ευρατόμ για την παράταση της διάρκειας του JET πέρα από το 1999. Θα ήταν ολοκληρωτικά απαράδεκτο να πραγματοποιηθεί αυτή η παράταση, με τόσο σημαντικές επιπτώσεις για τον προϋπολογισμό της ΕΕ, ένα εκτελεστικό μέτρο εφαρμογής εντός του συγκεκριμένου αυτού πλαισίου, βάσει εμπιστευτικών συμβατικών συμφωνιών με τις εθνικές ενώσεις.
<P>
Όσον αφορά την επιστροφή των εξόδων που συνιστούν οι εθνικοί μισθοί των αποσπασμένων εθνικών εμπειρογνωμόνων από τον κοινοτικό προϋπολογισμό της Ευρατόμ, κάτι τέτοιο κανονικά είναι παράνομο στην Κοινότητα, δηλαδή αντίθετο με το δημοσιονομικό κανονισμό, αφού αναμιγνύει το Μέρος Α και το Μέρος Β του προϋπολογισμού. Το σχέδιο JET μπορεί να παρακάμψει το πρόβλημα αυτό, επειδή θα υλοποιηθεί μέσω μιας σειράς συμβάσεων με εθνικές ενώσεις για την παροχή υπηρεσιών. Δημιουργεί ένα αξιοσημείωτο προηγούμενο για την επανεθνικοποίηση του ευρωπαϊκού δημόσιου τομέα.
<P>
Στην εν λόγω έκθεση επισυνάπτεται η γνωμοδότηση της Επιτροπής Προϋπολογισμών, η οποία όμως δεν είναι τόσο αυστηρή όσο θα αναμέναμε από την επιτροπή αυτή. Διερωτώμαι αν αυτό οφείλεται στο γεγονός ότι ορισμένα μέλη της Επιτροπής Προϋπολογισμών εφαρμόζουν κάποια πολιτική ελιγμών. Αναφέρομαι συγκεκριμένα στον κ. James Elles στην περιφέρεια του οποίου βρίσκεται η επιχείρηση JET. Θα επιθυμούσα να δείξει τόση αυστηρότητα στο πλαίσιο του JET στην περιφέρειά του όση δείχνει συνήθως για τα δημοσιονομικά θέματα της Ευρωπαϊκής Ένωσης.

<SPEAKER ID=178 LANGUAGE="EN" NAME="Adam">
Κύριε Πρόεδρε, πρέπει να ομολογήσω ότι υπήρχαν σημαντικά μέρη στην ομιλία της κ. Ahern που με έκαναν να αναρωτηθώ εάν αναφερόταν στην έκθεση της οποίας είναι εισηγήτρια.
<P>
Θα ήθελα να επιστήσω την προσοχή σας στην παράγραφο 1 του σχεδίου νομοθετικού ψηφίσματος που ορίζει: »Το Ευρωπαϊκό Κοινοβούλιο εγκρίνει την πρόταση της Επιτροπής.» Ακριβώς αυτή είναι η πρόταση που περιέχεται στην έκθεση.
<P>
Η Ομάδα του ΕΣΚ χαιρετίζει την πρόταση της Επιτροπής για την τροποποίηση του καταστατικού του JET. Ας δούμε όμως το θέμα από ένα λογικότερο πλαίσιο. Η κατάσταση σχετικά με το προσωπικό διαρκεί εδώ και πολλά χρόνια. Ίσως θα έπρεπε να σκεφτούμε ότι οι όροι απασχόλησης των διαφόρων υπαλλήλων μπορεί να φαινόταν λογική εκείνη την εποχή και είχαν γίνει σίγουρα αποδεκτοί από όλο το απασχολούμενο προσωπικό, αυτό όμως ήταν πριν από 20 χρόνια, ίσως και παραπάνω. Οι συνθήκες αλλάζουν. Συνεπώς, δεν είναι παράλογο το γεγονός ότι, στην περίοδο αυτή, προέκυψαν καταστάσεις όπου το βρετανικό προσωπικό ήταν δυσαρεστημένο με την κατάσταση και παρέπεμψε το θέμα στη δικαιοσύνη. Η επίλυση της κατάστασης αυτής πήρε πολύ χρόνο και το γεγονός αυτό δεν είναι προς τιμήν της Επιτροπής, του Συμβουλίου JET ή οποιουδήποτε άλλου οργανισμού. Ξεκινήσαμε να μιλάμε για το θέμα αυτό στο προηγούμενο Κοινοβούλιο, όχι σε αυτό εδώ.
<P>
Τουλάχιστον φτάσαμε κάπου. Δεν μπορέσαμε να ολοκληρώσουμε τις ρυθμίσεις για όλο το προσωπικό για τον απλό λόγο ότι εκκρεμούν ακόμη δικαστικές υποθέσεις. Για το λόγο αυτόν, η κατάσταση ισχύει μόνο για τις νές προσλήψεις. Οι ρυθμίσεις που πιθανόν να εφαρμοστούν και μετά το Δεκέμβριο του 1999 είναι, κατά τη γνώμη μου, αρκετά λογικές. Ελπίζω ότι θα γίνουν αποδεκτές και από το προσωπικό. Βέβαια, εάν δεν γίνει αυτό, υπάρχουν ισχύουσες διαδικασίες σύμφωνα με τις οποίες μπορεί να αλλάξουν ξανά. Ελπίζω ότι δεν θα πάρει τόσο χρόνο.
<P>
Η έκθεση περιέχει πολλές παρατηρήσεις σχετικά με το πρόγραμμα σύντηξης, οι οποίες όμως δεν έχουν σχέση με αυτή τη συγκεκριμένη συζήτηση. Ωστόσο, αφού έγιναν πολλές παρατηρήσεις, θα έπρεπε ίσως να πω ότι μερικοί από μας στο Σώμα αυτό πιστεύουν ότι το πρόγραμμα σύντηξης πρέπει να συνεχιστεί. Δεν είμαστε σίγουροι πώς θα εξελιχθεί η κατάσταση, όπως δεν είμαστε σίγουροι για κανένα ερευνητικό πρόγραμμα που έχουμε. Έχει όμως σημειωθεί σημαντική πρόοδος.
<P>
Εάν κάποιοι βουλευτές επιθυμούν συμπληρωματικές πληροφορίες, μπορώ να τους διαβεβαιώσω ότι αρκεί να σηκώσουν το ακουστικό, να τηλεφωνήσουν στο JET και να ζητήσουν πληροφορίες από το διευθυντή. Ποτέ, σε καμία στιγμή, δεν αντιμετώπισα καμία δυσκολία στο να λάβω πληροφορίες για το σχέδιο. Αυτό πρέπει να κάνουν οι βουλευτές εάν θέλουν πληροφορίες. Είναι πολύ εύκολο.
<P>
Πρέπει να ομολογήσω ότι η πιο πρόσφατη έκθεση που έχω στη διάθεσή μου σχετικά με τη γνώμη του Επιστημονικού Συμβουλίου του JET είναι κάπως δυσνόητη. Θα χειριστώ το ζήτημα αυτό τηλεφωνώντας στο διευθυντή και ζητώντας του να διατυπωθεί σε ελαφρά πιο κατανοητή γλώσσα για τα μέλη αυτού του Κοινοβουλίου. Αυτή είναι η προσέγγιση που θέλουμε και όχι κάποια στομφώδη αγόρευση για σκοτεινά σημεία που δεν βοηθούν κανέναν στη συζήτηση αυτή.
<P>
Αυτή είναι η προσέγγιση της Ομάδας του ΕΣΚ. Χαιρετίζουμε την πρόταση της Επιτροπής. Ελπίζουμε ότι οι διαφωνίες που επικρατούν ανάμεσα στους υπαλλήλους θα επιλυθούν ολοκληρωτικά πολύ σύντομα. Πιστεύουμε ότι δούλεψαν πολύ σκληρά και ότι δούλεψαν πολύ αποτελεσματικά. Εμείς στην Ομάδα του ΕΣΚ τους ευχόμαστε το καλύτερο.

<SPEAKER ID=179 LANGUAGE="EN" NAME="Chichester">
Κύριε Πρόεδρε, θα ήθελα να συγχαρώ την κ. Ahern για τη συντομία της έκθεσής της. Δεν μπορώ όμως να πω το ίδιο για τις δυσάρεστες μομφές της κατά του συναδέλφου κ. Elles, ιδίως επειδή δεν βρίσκεται εδώ για να απαντήσει. Ελπίζω ότι η κ. Ahern θα αναθεωρήσει ό, τι είπε.
<P>
Φαίνεται ότι όταν ιδρύθηκε το JET, η αρχική ρύθμιση ήταν μια πραγματιστική προσπάθεια για την ίση μεταχείριση τόσο των βρετανών υπαλλήλων, σε σχέση με τους αντίστοιχους αριθμούς τους στην Υπηρεσία Ατομικής Ενέργειας του Ηνωμένου Βασιλείου (UKAEA), όσο και των υπαλλήλων από άλλα κράτη μέλη, σε μια προσπάθεια να διασφαλιστεί η συνέχεια των δικαιωμάτων απασχόλησης για όλους. Ωστόσο, δεν πέρασε πολύς καιρός προτού γίνουν αισθητές οι διαφορές στους μισθούς και τους όρους εργασίας μεταξύ των υπαλλήλων του JET και της Υπηρεσίας Ατομικής Ενέργειας και δεν προκαλεί έκπληξη το γεγονός ότι οι υπάλληλοι της Υπηρεσίας Ατομικής Ενέργειας απαιτούσαν καλύτερη μεταχείριση. Συμμερίζομαι την άποψη του κ. Adam ότι είναι κρίμα που χρειάστηκε τόσος χρόνος για να ξεδιαλύνει το ζήτημα αυτό. Μου φαίνεται όμως ότι η παρούσα πρόταση της Επιτροπής είναι βασικά μια επιχείρηση «τακτοποίησης» για την τροποποίηση του καταστατικού και τη διόρθωση της κατάστασης για τους μελλοντικούς υπαλλήλους.
<P>
Φαίνεται ότι πρόκειται για μια καθαρά ευρωπαϊκή λύση, και μάλιστα αρκετά εκλεπτυσμένη, που θα ισχύει μόνο στο μέλλον και συνεπώς δεν θα έχει άμεσες δημοσιονομικές επιπτώσεις. Είναι ιδιαίτερα πολυμήχανη δεδομένου ότι το μέλλον της έρευνας στον τομέα της σύντηξης, μόλις ολοκληρωθεί η παρούσα φάση του JET τον επόμενο χρόνο, είναι βυθισμένο στην αβεβαιότητα. Η μόνη βέβαιη πτυχή φαίνεται να είναι η συνεπής πρόβλεψη ότι η σύντηξη θα εξελιχτεί σε σημαντική πηγή ανανεώσιμης ενέργειας σε 50 χρόνια. Πριν από 20 χρόνια, αυτό θα συνέβαινε σε 50 χρόνια. Είναι σαφές ότι το Ευρωπαϊκό Δικαστήριο δικαιολογημένα συμπέρανε ότι δεν επρόκειτο για βραχυπρόθεσμο σχέδιο, αν και οι ένορκοι ίσως να αναζητούν ακόμη την έννοια του προσωρινού.
<P>
Αυτή η κατάσταση υπογραμμίζει τους κινδύνους μιας απασχόλησης με διαφορετικό μισθολογικό συντελεστή εάν εκτελείται σε ευρωπαϊκό επίπεδο ή σε εθνικό επίπεδο. Για παράδειγμα, οι προτάσεις του Σώματος αυτού για ένα Κοινό Καταστατικό Βουλευτών θα εξέθεταν τους βουλευτές του Σώματος αυτού σε επικρίσεις από τους εθνικούς βουλευτές στη χώρα τους εάν οι ευρωβουλευτές λάμβαναν πολύ περισσότερα χρήματα. Με άλλα λόγια, υποστηρίζω την αρχή σύμφωνα με την οποία εάν οι υπάλληλοι είναι αποσπασμένοι, και ούτως ή άλλως είμαστε εδώ μόνο για μια περίοδο 5 ετών, ο μισθολογικός συντελεστής θα έπρεπε να είναι σε εθνικά επίπεδα, όμως η επιστροφή των εξόδων θα έπρεπε να είναι σε κοινό επίπεδο. Για μένα, αυτή είναι η δίκαιη προσέγγιση.
<P>
Ένα άλλο ουσιώδες σημείο σχετικά με αυτό το σύνολο προτάσεων από την Επιτροπή επισημαίνεται τόσο στην αιτιολογική έκθεση της έκθεσης όσο και στη γνωμοδότηση της Επιτροπής Προϋπολογισμών. Ότι δηλαδή, αν και ο ευρωπαϊκός προϋπολογισμός πληρώνει το μεγαλύτερο μέρος του κόστους, η ΕΕ δεν έχει τις μεγαλύτερες αρμοδιότητες. Ζητώ να εξεταστεί το θέμα αυτό επιτακτικά όταν το σχέδιο εισέλθει στην επόμενη φάση του.

<SPEAKER ID=180 LANGUAGE="SV" NAME="Holm">
Κύριε Πρόεδρε, αυτές οι τροποποιήσεις των κανονισμών είναι φυσικά αναγκαίες, καλές και επιθυμητές, αφ' ενός οι τροποποιήσεις που συνέστησε το Ελεγκτικό Συνέδριο, αφ' ετέρου οι τροποποιήσεις που είναι επακόλουθο της απόφασης του Πρωτοδικείου, η οποία συνεπάγεται ότι αφαιρούνται οι νομικά αμφισβητούμενες ρήτρες διακρίσεων.
<P>
Αν δούμε τις νέες διατυπώσεις, αυτές ορίζουν ότι θα πρέπει να υπάρχει μία μόνο κατηγορία για το νέο προσωπικό που στρατολογείται, δηλ. προσωπικό που αποσπάται από τα εθνικά τους εργαστήρια. Λείπουν λοιπόν, παρ' όλα αυτά, κάποια πράγματα, συγκεκριμένα το πώς θα εφαρμόζονται στο νέο προσωπικό. Στην πρόταση της Επιτροπης δεν υπάρχουν καν οι νέες διατάξεις για το προσωπικό, κάτι που βέβαια μας λείπει. Αφήνονται τώρα στην αυθαίρετη βούληση του Συμβουλίου του JET, υποθέτοντας πιθανώς ότι αποτελούν μόνο μέτρα υλοποίησης. Αυτό δεν είναι ικανοποιητικό. Η ελλειπής διαφάνεια και η δημοκρατική υπευθυνότητα του προγράμματος που αφορά την τήξη δέχτηκαν ένα ισχυρό χτύπημα και πρέπει να βελτιωθούν.
<P>
Δεν νομίζω ότι θα πρέπει να είναι αρκετό το ότι εμείς οι βουλευτές του Κοινοβουλίου μπορούμε να τηλεφωνήσουμε στο JET και να πάρουμε πληροφορίες, αλλά, νομίζω μάλλον ότι θα πρέπει να καθοριστεί λίγο καλύτερα. Αφορά το θέμα της κοινοβουλευτικής έρευνας και ελέγχου του JET, κάτι που σήμερα είναι πολύ ελλειπή. Πρέπει να έχουμε καλύτερη εποπτεία του προγράμματος τήξης της ΕΕ, διότι είναι πολύ περίπλοκο, όπως ακριβώς ανέφερε ο κ. Adam. Είναι τεχνικά πολύ περίπλοκο. Ναί μεν εμείς οι βουλευτές του Κοινοβουλίου, έχουμε μυηθεί μέσω των εκθέσεων που υποβάλαμε, μέσω της έκθεσης Plooij - van Gorsel μεταξύ άλλων και αποκτήσαμε καλύτερες γνώσεις, αλλά τι γνώσεις έχουν π.χ. στο Συμβούλιο Υπουργών όπου λαμβάνονται οι αποφάσεις; Δεν μπορούμε να ξέρουμε.
<P>
Η Ομάδα των Πρασίνων υπέβαλε έναν αριθμό προτάσεων τροπολογίας στην αρμόδια Επιτροπή, ακριβώς για να φροντίσει να εμπλακεί περισσότερο το Ευρωπαϊκό Κοινοβούλιο και να πληροφορηθεί τι συνέβη. Θεωρώ ότι ήταν κρίμα που αυτές οι προτάσεις τροπολογίας καταψηφίστηκαν στην αρμόδια Επιτροπή, διότι, νομίζω ότι θα ήταν πολύ καλό και αναγκαίο. Αυτό, όμως, είναι ένα θέμα στο οποίο ίσως μπορέσουμε να επανέλθουμε.

<SPEAKER ID=181 NAME="Pinheiro">
Κύριε Πρόεδρε, θα ήθελα να ευχαριστήσω κατ' αρχάς το Κοινοβούλιο και την εισηγήτρια κ. Ahern για το έργο τους επί της πρότασης της Επιτροπής.
<P>
Όπως ξέρετε, προτείνουμε την έγκριση ορισμένων τροποποιήσεων που θέλει να επιφέρει το Συμβούλιο του JET στο καταστατικό της Κοινής Επιχείρησης. Ορισμένες τροποποιήσεις είναι τεχνικές αναπροσαρμογές. Μια σημαντική αλλαγή είναι η εισαγωγή ενός νέου συστήματος διάθεσης προσωπικού στο σχέδιο ως απάντηση στα πορίσματα του Πρωτοδικείου σύμφωνα με τα οποία ορισμένες πτυχές του παρόντος συστήματος είναι αθέμιτες.
<P>
Όπως ξέρετε, η Κοινή Επιχείρηση θα λήξει στο τέλος του 1999, συνεπώς οι προτεινόμενες μεταρρυθμίσεις θα ισχύουν κατ' αρχήν μόνο για ένα περιορισμένο διάστημα. Η Επιτροπή Έρευνας, Τεχνολογικής Ανάπτυξης και Ενέργειας και η Επιτροπή Προϋπολογισμών του ΕΚ ενέκριναν την πρόταση χωρίς τροποποιήσεις και είμαι πεπεισμένος ότι θα ακολουθήσετε τη σύστασή τους και θα υποστηρίξετε την πρότασή μας περί έγκρισης τροποποιήσεων στο καταστατικό της Κοινής Επιχείρησης JET.

<SPEAKER ID=182 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί αύριο, στις 9.00.

<CHAPTER ID=8>
ΕΟΚ/Αγιος Μαρίνος: Πρωτόκολλο συμφωνίας
<SPEAKER ID=183 NAME="Πρόεδρος">
Η ημερήσια διάταξη προβλέπει τη συζήτηση της σύστασης (Α4-0238/98) του κ. Habsburg-Lothringen, εξ ονόματος της Επιτροπής Εξωτερικών Οικονομικών Σχέσεων, σχετικά με το πρωτόκολλο στη συμφωνία συνεργασίας και τελωνειακής ένωσης μεταξύ της Ευρωπαϊκής Οικονομικής Κοινότητας και της Δημοκρατίας του Αγίου Μαρίνου κατόπιν της εντάξεως της Δημοκρατίας της Αυστρίας, της Δημοκρατίας της Φινλανδίας και του Βασιλείου της Σουηδίας στην Ευρωπαϊκή Ένωση.

<SPEAKER ID=184 NAME="Habsburg-Lothringen">
Κύριε Πρόεδρε, κύριε Επίτροπε, η παρούσα σύσταση αφορά την τελωνειακή ένωση και τη συνεργασία μεταξύ της Ευρωπαϊκής Οικονομικής Κοινότητας και του Αγίου Μαρίνου. Θα πρέπει ίσως να γίνει μια σύντομη ιστορική ανασκόπηση του πώς φθάσαμε σε αυτή τη συμφωνία. Υπογράφηκε στις 16 Δεκεμβρίου 1991 και είχε σαν στόχο να εδραιώσει και να αναπτύξει τις ήδη στενές σχέσεις μεταξύ της Ευρωπαϊκής Οικονομικής Κοινότητας και του Αγίου Μαρίνου. Δημιουργεί μια τελωνειακή ένωση μεταξύ των συμβαλλομένων και έχει σαν σκοπό να θεμελιώσει μια όσο το δυνατόν πιο ευρεία συνεργασία σε διάφορους τομείς: βιομηχανία, υπηρεσίες, προστασία του περιβάλλοντος, τουρισμό, επικοινωνίες, πληροφόρηση και πολιτισμό καθώς και κοινωνική πολιτική.
<P>
Τη συμφωνία αυτή διαχειρίζεται μια επιτροπή συνεργασίας που ασκεί τις δραστηριότητές της κατά τα πρότυπα πολλών ανάλογων συμφωνιών που έχουν συναφθεί με την Ευρωπαϊκή Κοινότητα και κατά κανόνα δεν θα πρέπει να δημιουργεί ιδιαίτερα προβλήματα. Αυτό συνέβη το 1991. Στις 27 Νοεμβρίου 1992 υπογράφηκε έπειτα στις Βρυξέλλες μια ενδιάμεση συμφωνία για το εμπόριο και την τελωνειακή ένωση που μπήκε σε ισχύ την 1η Δεκεμβρίου 1992. Η διαδικασία επικύρωσης από τα 12 κράτη μέλη διήρκεσε, ωστόσο, πάνω από πέντε χρόνια. Επρόκειτο για μια συμφωνία την οποία τα κράτη μέλη δεν είχαν ιδιαίτερα εθνικά συμφέροντα να υποστηρίξουν, με την εξαίρεση της Ιταλίας ίσως. Δεν υπήρχαν λοιπόν ιδιαίτερες αντιρρήσεις, αλλά παρόλο που δεν υπήρχαν προβλήματα, αυτή η «μικρή συμφωνία», για να την πούμε έτσι, αφέθηκε για μεγάλο χρονικό διάστημα σε εκκρεμότητα και παραμελήθηκε, κι αυτό δεν είναι θετικό.
<P>
Ίσως δεν ενδιαφέρει έναν πολίτη της Ευρωπαϊκής Ένωσης που δεν ζει σε περιοχή με άμεση εγγύτητα με τον Αγιο Μαρίνο το τι συμβαίνει εκεί. Δεν θα πρέπει όμως να ξεχνούμε ότι οι πολίτες του Αγίου Μαρίνου ενδιαφέρονται πολύ για το τι συμβαίνει εδώ, για το ποιες είναι οι εξελίξεις στην Ευρωπαϊκή Ένωση. Το γεγονός ότι χρειάστηκε να περιμένουν πάνω από πέντε χρόνια μέχρι να επικυρωθεί αυτή η συμφωνία στα διάφορα κράτη είναι μάλλον ντροπή!
<P>
Τράβηξε λοιπόν πολύ σε διάρκεια, και στο ενδιάμεσο διάστημα είχαν προσχωρήσει και άλλα κράτη μέλη στην Ευρωπαϊκή Ένωση ή είχαν κάνει αίτηση για ένταξη, όπως η Αυστρία, η Φινλανδία και η Σουηδία. Με αυτό δημιουργήθηκε πάλι μια νέα κατάσταση καθώς έπρεπε να γίνει πρόβλεψη για μια προσθήκη σε αυτό το πρωτόκολλο. Δεν θα πρέπει άλλωστε να ξεχνάμε ένα πράγμα: και η προσθήκη διήρκεσε πάρα πολύ. Εγώ ο ίδιος ορίστηκα εισηγητής τον Φεβρουάριο του 1997. Η έκθεση ήταν έτοιμη τον Ιούνιο του 1997, έμεινε όμως πάλι σε εκκρεμότητα μέχρι τις 3 Ιουνίου 1998 - δηλαδή έναν χρόνο - χωρίς να ασχοληθεί κανείς πραγματικά μαζί της εκτός από αυτό το Κοινοβούλιο - αυτό θα πρέπει να το τονίσω. Και τώρα έρχεται αυτό το θέμα, δόξα τω Θεώ, στο Σώμα και εύχομαι να υιοθετηθεί στην ψηφοφορία αύριο το πρωί.
<P>
Για τον Αγιο Μαρίνο θα πρέπει να ειπωθούν ίσως λίγα πράγματα ακόμη. Είναι ένα πανέμορφο αν και μικρό κράτος, με πολύ ενδιαφέρον, το οποίο διατήρησε επί αιώνες την αυτοτέλειά του όπως σχεδόν κανένα άλλο κρατίδιο στην Ευρώπη. Θα μπορούσα ίσως να προσθέσω ένα-δύο ιστορικά στοιχεία: όταν ο Ναπολέων προσέφερε στον Αγιο Μαρίνο τη δυνατότητα να επεκταθεί σε βάρος των γειτόνων του, ο Αγιος Μαρίνος αρνήθηκε μετά από δημοψήφισμα και αποφάσισε να διατηρήσει το μέγεθός του. Γι' αυτό είχε τη δυνατότητα να πάρει μέρος στο συνέδριο της Βιέννης ως συμβαλλόμενο μέρος και να συμμετάσχει πραγματικά, να έχει ενεργό συμβολή. Και τότε ακόμη είχε υπογραμμιστεί η ιδιαίτερη αυτοτέλειά του, η ιδιαίτερη θέση του.
<P>
Δεν θα πρέπει ακόμη να ξεχνά κανείς ότι αργότερα, κατά τη διάρκεια του Β' Παγκόσμιου Πολέμου, όταν ο Αγιος Μαρίνος, που βρίσκεται στο μέσον της Ιταλίας, περιβαλλόταν από ένα φασιστικό καθεστώς, δεν θέλησε να αποφύγει ούτε το κόστος ούτε τον κόπο προκειμένου να προσφέρει καταφύγιο σε όσο το δυνατόν περισσότερους πρόσφυγες και ανθρώπους σε ανάγκη και να τους προστατεύσει. Αυτό σημαίνει πως οι κάτοικοι του Αγίου Μαρίνου επεδείκνυαν πάντα μια πολύ μεγάλη αυτοτέλεια, έναν ιδιαίτερο χαρακτήρα τον οποίο έχουν διατηρήσει μέχρι σήμερα. Ένα άλλο σημείο που θα πρέπει να αναφέρουμε σήμερα και να επιδοκιμάσουμε είναι το γεγονός ότι ο Αγιος Μαρίνος είναι ένα από τα λίγα μικρά κράτη στην Ευρώπη που ποτέ δεν δέχθηκαν να γίνουν ένας φορολογικός παράδεισος, και για τον λόγο αυτόν συνεννοούνταν πάντα και είχε καλές σχέσεις με τον μεγαλύτερο γείτονά του, την Ιταλία.
<P>
Στο πλαίσιο αυτό θεωρώ σημαντικό να επισημάνω πως δεν πρέπει να ξεχνούμε πόσο κοντά μας βρίσκεται στην πραγματικότητα ο Αγιος Μαρίνος. Πριν από λίγους μήνες πήραμε μια απόφαση για το ποιες χώρες θα συμμετάσχουν στο ευρώ, ποιες χώρες θα υιοθετήσουν το νόμισμα. Μιλάμε πάντα για 11 χώρες, αλλά στην πραγματικότητα είναι ένα ή δύο παραπάνω. Σε τελευταία ανάλυση, ο Αγιος Μαρίνος χρησιμοποιεί σαν νόμισμά του τη λιρέτα. Και εκεί μιλούν ιταλικά. Στην ουσία είναι η 12η χώρα που ανήκει κι αυτή στη ζώνη του ευρώ. Αυτό θα πρέπει να το λάβουμε υπόψη και ακολούθως να στρέψουμε το ενδιαφέρον μας προς τον Αγιο Μαρίνο.
<P>
Εν ολίγοις είναι μάλλον λυπηρό που τα κράτη μέλη της κοινότητας των δώδεκα χρειάστηκαν τόσο πολύ χρόνο για να επικυρώσουν μια συμφωνία, κατά της οποίας δεν υπήρχαν ιδιαίτερες μομφές ή αντιρρήσεις. Το Ευρωπαϊκό Κοινοβούλιο είχε εκδόσει ήδη στις 9 Ιουνίου 1992 μια θετική γνωμοδότηση για τη συμφωνία για την τελωνειακή ένωση και συνεργασία. Καθώς το πρόσθετο πρωτόκολλο αφορά μόνο τυπικά σημεία, είμαι κατηγορηματικά της γνώμης - και το ελπίζω πραγματικά - ότι το Ευρωπαϊκό Κοινοβούλιο πρέπει να δώσει αύριο θετική ψήφο για το κράτος αυτόπερψηφίσει αύριο ούτως ώστε να δοθεί ένα τέλος σε αυτή τη μακρόχρονη και όχι τόσο ωραία ιστορία και να βελτιωθεί η σχέση με τον Αγιο Μαρίνο. Πρέπει να γίνουν ορισμένα πράγματα! Επιτρέψτε μου ακόμα να σας πω - και χαίρομαι ιδιαίτερα για αυτό- ότι η εκπρόσωπος του Αγίου Μαρίνου, η κυρία Laura Bologna, ήταν κι αυτή σήμερα εδώ στο Κοινοβούλιο για να ενημερωθεί επακριβώς για τις εξελίξεις αναφορικά με αυτή την έκθεση.
<P>
(Χειροκροτήματα)

<SPEAKER ID=185 NAME="Pinheiro">
Επιτρέψτε μου να ευχαριστήσω κατ' αρχάς τον εισηγητή για την έκθεσή του και για τα λόγια που μόλις εξέφρασε. Μια θετική γνωμοδότηση εκ μέρους του Ευρωπαϊκού Κοινοβουλίου αποτελεί θετικό βήμα προόδου στην ολοκλήρωση μιας μακρόχρονης διαδικασίας επικύρωσης και φέρνει κοντύτερα την πραγματική υλοποίηση της συμφωνίας.
<P>
Η εν λόγω συμφωνία, που υπεγράφη το Δεκέμβριο του 1991, πρέπει να είναι το επίκεντρο στη διαδικασία εμβάθυνσης και διεύρυνσης των σχέσεών μας με τον Αγιο Μαρίνο. Πέρα από τις τελωνειακές και εμπορικές διατάξεις της, η συμφωνία προβλέπει τη διεύρυνση της συνεργασίας σε διάφορους τομείς, συμπεριλαμβανομένης της κοινωνικής πολιτικής. Η Επιτροπή εκφράζει τη λύπη της που η συμφωνία δεν έχει ακόμη τεθεί σε ισχύ. Ελπίζω ότι οι συχνά περίπλοκες διαδικασίες επικύρωσης θα ολοκληρωθούν σύντομα από τα εθνικά κοινοβούλια προκειμένου να καταστεί δυνατή, στο εγγύς μέλλον, η πραγματική υλοποίηση της συμφωνίας με αυτή την πολύ όμορφη χώρα.

<SPEAKER ID=186 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί αύριο, στις 9.00.

<CHAPTER ID=9>
Κοινοτικό στατιστικό πρόγραμμα 1998-2002
<SPEAKER ID=187 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (Α4-0321/98) της κ. Lulling, εξ ονόματος της Επιτροπής Οικονομικής, Νομισματικής και Βιομηχανικής Πολιτικής, σχετικά με την πρόταση απόφασης του Συμβουλίου που αφορά το Κοινοτικό Στατιστικό Πρόγραμμα 1998-2002.

<SPEAKER ID=188 LANGUAGE="DE" NAME="Lulling">
Κύριε Πρόεδρε, είμαι ένα από τα μέλη της Επιτροπής Οικονομικής, Νομισματικής και Βιομηχανικής Πολιτικής, στα οποία δεν δίνονται οι λεγόμενες μεγάλες εκθέσεις. Είναι όπως λέμε: οι μικρές εκθέσεις για τις μικρές χώρες. Το πόσο ασήμαντη θεωρεί την έκθεση αυτή για το πενταετές κοινοτικό στατιστικό πρόγραμμα το Προεδρείο φαίνεται από το γεγονός ότι τη συζητάμε σήμερα κατά τη βραδινή συνεδρία, ενώ αύριο Παρασκευή θα ψηφίσουμε επ' αυτής, όταν δεν θα είναι πλέον παρόντα ούτε τα μισά από τα μέλη αυτού του Κοινοβουλίου.
<P>
Γνωρίζω, βεβαίως, ότι με στατιστικά δεδομένα και εκθέσεις δεν μπορεί κανείς να προκαλέσει ενθουσιασμό στην κοινή γνώμη, ή όπως λένε οι Γερμανοί, δεν μπορεί να δελεάσει κανείς τον σκύλο να εγκαταλείψει τη θεσούλα του πίσω από το ζεστό μαγγάλι. Η αλήθεια είναι μάλλον ότι εκείνοι που αναγκάζονται να παρέχουν δεδομένα για τις στατιστικές δεν επιδεικνύουν ιδιαίτερο ενθουσιασμό για τη δουλειά που τους αναθέτουν με τα πολλά ερωτηματολόγια. Αυτό συμβαίνει κυρίως με τις μικρομεσαίες επιχειρήσεις που εκλαμβάνουν τις στατιστικές ερωτήσεις σαν μια δυσάρεστη υποχρέωση. Το γνωρίζω αυτό ως εισηγήτρια για το πρόγραμμα SLIM, το οποίο επιδίωκε να διευκολύνει τις στατιστικές για το διασυνοριακό εμπόριο στην ενιαία αγορά.
<P>
Αυτό δεν σημαίνει όμως ότι η οικονομία στο σύνολό της πολεμά ενάντια της στατιστικής, διότι χρειάζεται καλές στατιστικές, παραδείγματος χάριν για τις ενδοκοινοτικές ροές εμπορευμάτων, για την εμπορική πολιτική της. Εγώ ως εισηγήτρια είδα ευρωπαϊκούς οργανισμούς όπως ο COOP ή ο Comitι Vins να με εκλιπαρούν να γίνουν προσπάθειες ώστε να καταγράψουμε στατιστικά πόσο λευκό ή κόκκινο κρασί εξάγεται, για παράδειγμα, από τη Rioja στη Βαυαρία.
<P>
Ωστόσο θα πρέπει να επισημάνω ότι, βεβαίως, αν είχε τεθεί σε ισχύ η συνθήκη του Αμστερνταμ θα είχε εφαρμογή εδώ η διαδικασία συναπόφασης, πράγμα που θα αύξανε σημαντικά την προσοχή των συναδέλφων και τη λήψη υπόψη των απόψεών μας από την Επιτροπή και το Συμβούλιο. Όπως και να έχει πάντως, δεν θα πρέπει να ξεχνούμε ότι κατά τη διάρκεια ισχύος του προγράμματος από το 1998 έως το 2002 επίκεινται σημαντικές πολιτικές αποφάσεις - η μεταρρύθμιση της Κοινής Γεωργικής Πολιτικής, η διεύρυνση της ΕΕ, η λειτουργία του ενιαίου νομίσματος - οι οποίες προϋποθέτουν άριστες εναρμονισμένες στατιστικές όσον αφορά τα κριτήρια σύγκλισης για τη ζώνη του ευρώ και την τήρηση του Συμφώνου για την Ανάπτυξη και τη Σταθερότητα.
<P>
Η ανάπτυξη και εποπτεία της αγοράς εργασίας μετά τη σύνοδο κορυφής για την απασχόληση στο Λουξεμβούργο καθώς και οι προετοιμασίες για ένα οριστικό σύστημα φόρου προστιθέμενης αξίας αποτελούν περαιτέρω προκλήσεις, για τις οποίες όλοι οι φορείς λήψης αποφάσεων θα πρέπει να είναι άριστα ενημερωμένοι. Δεν κουράζομαι να επαναλαμβάνω ότι ένας κακώς ενημερωμένος πολίτης και ιδιαίτερα ένας κακώς ενημερωμένος πολιτικός έχει κακή κρίση και παίρνει κακές αποφάσεις. Γι΄ αυτό χρειαζόμαστε όσο το δυνατόν καλύτερα, συγκρίσιμα, ανεξάρτητα στοιχεία για όλες τις προαναφερθείσες αποφάσεις, και τα χρειαζόμαστε εγκαίρως. Αυτό θα είναι δυνατό μόνο εάν δώσουμε στο EUROSTAT τα απαραίτητα κονδύλια.
<P>
Δεν μπορεί κανείς από τη μια πλευρά να απαιτεί ιδιαίτερα σε αυτούς τους τομείς καλύτερα στοιχεία με ταχύτερη πρόσβαση και μελέτες και από την άλλη να θέλει να περικόψει τα κονδύλια του EUROSTAT. Διότι τέτοιες περικοπές κοστίζουν σε τελευταία ανάλυση στην Κοινότητα, στα κράτη μέλη, στους πολίτες μας, πολύ περισσότερα χρήματα από ό, τι οι έγκαιρες, αξιόπιστες στατιστικές. Θα ήταν άλλωστε παράλογο εάν μετρούσαμε τον πληθωρισμό με ανεπαρκώς εναρμονισμένους δείκτες κατανάλωσης, εάν λαμβάναμε υπόψη τα ελλείμματα του προϋπολογισμού, τα μακροπρόθεσμα χρέη σε ποσοστά επί του εγχώριου προϊόντος, το οποίο μετριέται τόσο διαφορετικά που οι μεν συνυπολογίζουν την παραοικονομία συμπεριλαμβανομένης της πορνείας και οι δε συνυπολογίζουν την άμισθη εργασία της νοικοκυράς ως προστιθέμενη αξία. Αυτό το φαινόμενο μπορεί να είναι χαριτωμένο, αλλά όταν οι βάσεις υπολογισμού δεν είναι εναρμονισμένες, εκείνοι που φουσκώνουν με αυτόν τον τρόπο το ακαθάριστο εγχώριο προϊόν τους πληρούν βέβαια τα κριτήρια του Μάαστριχτ πολύ πιο εύκολα από εκείνα τα κράτη μέλη που δεν το κάνουν αυτό. Όποιος περιλαμβάνει στις στατιστικές του για την ανεργία μόνο τους ανέργους που δικαιούνται αποζημίωση και δεν λαμβάνει υπόψη και τους αναζητούντες εργασία θα εμφανίσει τελικά χαμηλότερο ποσοστό ανεργίας από το κράτος μέλος που δεν το κάνει αυτό.
<P>
Αυτά είναι μερικά μόνο παραδείγματα για τη σημασία του πενταετούς προγράμματος. Πρέπει να συγχαρώ την Επιτροπή για τη εποπτική της παρουσίαση που ήταν και ο λόγος που απορρίψαμε την τροπολογία της Επιτροπής Προϋπολογισμών να διαγραφούν οι ξεκάθαροι στόχοι από το παράρτημα. Αυτό θα ήταν πραγματικός ευνουχισμός του ξεκάθαρου και εποπτικού κειμένου. Τις εύλογες τροπολογίες όλων των άλλων επιτροπών - καθώς συμμετείχαν πάνω από δέκα άλλες επιτροπές με γνωμοδοτήσεις τους - τις ενσωματώσαμε στην έκθεση. Ο κύριος Επίτροπος θα μας πει σίγουρα τώρα ότι τυγχάνουν της ευμενούς υποδοχής του.
<P>
Θέλω να ευχαριστήσω τις επιτροπές γνωμοδότησης για τις θετικές τους προτάσεις. Εκτός από τις τροπολογίες που υιοθετήθηκαν ομόφωνα από την επιτροπή έχουμε και την τροπολογία του κυρίου Blokland. Εμένα δεν μου αρέσει. Διότι ο κύριος Blokland θέλει στο κείμενο που λέει ότι το στατιστικό πρόγραμμα θα πρέπει να λαμβάνει υπόψη τις σημαντικότερες προτεραιότητες που απορρέουν από την κοινοτική πολιτική, μεταξύ των οποίων περιλαμβάνεται η πολιτική για τον ανταγωνισμό, την ανάπτυξη και την απασχόληση να αντικαταστήσει τη λέξη «ανάπτυξη» με τη φράση «αειφόρος και φιλική προς το περιβάλλον ανάπτυξη». Αυτή την ορολογία αντί της ανάπτυξης δεν τη συναντά κανείς πουθενά, ούτε στη συνθήκη ούτε και στα συμπεράσματα της συνόδου κορυφής του Αμστερνταμ. Γι΄ αυτό πιστεύω πως πρέπει να την απορρίψουμε.

<SPEAKER ID=189 NAME="Πρόεδρος">
Σύμφωνα με τους υπολογισμούς μου, υπερβήκατε το χρόνο αγόρευσής σας κατά 20 %, δεν μας πειράζει όμως αφού είστε πάντα τόσο διασκεδαστική.

<SPEAKER ID=190 NAME="Holm">
Κύριε Πρόεδρε, η στατιστική μπορεί βέβαια να φαίνεται αρκετά βαρετή, αλλά, είναι όμως πολύ σημαντική. Η στατιστική υπηρεσία Eurostat πολύ συχνά παράγει στατιστικές πληροφορίες στις οποίες βασίζονται οι αποφάσεις που λαμβάνουμε. Εμείς οι πολιτικοί είμαστε αυτοί που χρησιμοποιούμε συχνότερα στατιστικές πληροφορίες, με τον έναν, ή τον άλλο τρόπο. Γι' αυτό, έχει μεγάλη σημασία να παράγονται οι στατιστικές πληροφορίες με σωστό τρόπο, να είναι συγκρίσιμες κ.λ.π.. Η Eurostat συναντά όλο και μεγαλύτερες δυσκολίες προκειμένου να συγκεντρώσει τις στατιστικές πληροφορίες που απαιτούνται για την παρακολούθηση των ολοένα αυξανόμενων απαιτήσεων πολιτικής στην Κοινότητα.
<P>
Με τη Συνθήκη του Αμστερνταμ η ΕΕ αποκτά ακόμη περισσότερη ισχύ, κάτι που συνεπάγεται ότι θα λαμβάνουμε ακόμη περισσότερες πολιτικές αποφάσεις, κάτι που επίσης συνεπάγεται ότι για τις αποφάσεις χρειαζόμαστε καλύτερο υπόβαθρο το οποίο πρέπει να παρέχει η Eurostat. Αφορά τόσο παλαιούς όσο και νέους τομείς. Θα πρέπει επίσης να έχουμε κατά νου ότι οι σχέσεις της Eurostatμε με τις εθνικές αρχές στηρίζονται στην αρχή της επικουρικότητας. Στο έγγραφο της Επιτροπής αναφέρονται τα εξής: «το παρόν επίπεδο πιστώσεων δεν είναι δυνατόν να ικανοποιήσει όλες τις ανάγκες». Είναι λίγο άχαρο να χρειάζεται να γίνουν επιλογές όταν πρόκειται για το ποιές πολιτικές αποφάσεις είναι υπεύθυνη η ΕΕ.
<P>
Στην Επιτροπή Έρευνας, Τεχνολογικής Ανάπτυξης και Ενέργειας επικεντρωθήκαμε αφ' ενός σ' ότι αφορά την έρευνα και την τεχνική ανάπτυξη και αφ' ετέρου στο θέμα της ενέργειας. Ένα από τα σημαντικά σημεία που τονίζουμε είναι ότι πρέπει να υπάρχει πρόσβαση στην Eurostat σ' ότι αφορά την διασπορά πληροφοριών στον χώρο της έρευνας, σ' ό, τι αφορά τα συμπεράσματα που έχουν εξαχθεί και σ' ό, τι αφορά το πώς μπορεί να γίνει χρήση τους σε διάφορες περιστάσεις σαν δείκτης καινοτομιών. Το ίδιο ισχύει για τον τομέα της ενέργειας: για να μπορεί να ασκείται μία ουσιαστική ενεργειακή και περιβαλλοντική πολιτική, απαιτείται να υπάρχει κοινή στατιστική μεθοδολογία και να καταστεί δυνατόν να γίνονται συγκρίσεις προκειμένου να μπορούν να λαμβάνονται ορθές αποφάσεις οι οποίες χρειάζονται για να μπορεί να επιτευχθεί η βιώσιμη ανάπτυξη, λαμβάνοντας υπόψη, μεταξύ άλλων, τη στρατηγική που καθορίστηκε στη Διάσκεψη του Κυότο για τις κλιματολογικές αλλαγές. Η στατιστική, εν προκειμένω, είναι πολύ χρήσιμη, χρησιμοποιήσιμη και απαραίτητη. Συνεπώς, η Eurostat χρειάζεται πόρους για να ανταποκριθεί σ' αυτό, κάτι που είναι σημαντικό δεδομένου ότι ένα μεγάλο μέρος της λήψης αποφάσεων μεταφέρεται από τα κράτη μέλη σε επίπεδο ΕΕ.

<SPEAKER ID=191 NAME="Andersson">
Κύριε Πρόεδρε, θέλω να αρχίσω ευχαριστώντας την εισηγήτρια, κ. Lulling, διότι, μεταξύ άλλων, έλαβε σε μεγάλο βαθμό υπόψη της τα συμπεράσματα στα οποία καταλήξαμε εμείς στην Επιτροπή Απασχόλησης και Κοινωνικών Υποθέσεων.
<P>
Υπάρχει μία αυξημένη ανάγκη να βελτιωθεί η στατιστική σ' αυτόν τον τομέα, πέραν των άλλων, έπειτα από τη Διάσκεψη Κορυφής του Λουξεμβούργου. Τώρα πρέπει να επιβλέψουμε τις κατευθυντήριες γραμμές που υιοθετήθηκαν εκεί και οι οποίες μεταφράζονται σε εθνικά σχέδια δράσης στα κράτη μέλη. Εξακολουθούν να υπάρχουν ελλείψεις, κυρίως σ' ότι αφορά τη συγκρισιμότητα. Ωστόσο, υπάρχουν και άλλες ελλείψεις επίσης, π.χ. απαιτείται υπερβολικά πολύς χρόνος&#x02D9; χρειάζονται συντομότερα χρονικά διαστήματα για να γίνονται οι συγκρίσεις.
<P>
Στην αρμόδια Επιτροπή κάναμε αρκετές επιλογές προτεραιοτήτων στους τομείς για τους οποίους είμαστε υπεύθυνοι, δηλ. στον τομέα της απασχόλησης, αλλά, επίσης, στον τομέα της κοινωνικής πολιτικής και στον τομέα της παιδείας και επιμόρφωσης. Αφορά φυσικά τους τέσσερεις πυλώνες του Λουξεμβούργου. Αφορά τη στατιστική για τα παθητικά και ενεργητικά μέτρα της πολιτικής για τη αγορά εργασίας. Αφορά τις ώρες εργασίας σε ετήσια και εβδομαδιαία βάση&#x02D9; είναι σημαντικό εν προκειμένω να υπάρχουν πληροφορίες προσδιορισμένες σε σχέση με το φύλο για να δούμε, επί παραδείγματι, πόση μη αμοιβόμενη εργασία έχει εκτελεστεί και ποιοί εκτελούν τη μη αμοιβόμενη εργασία. Αυτές ήταν κάποιες από τις επιλεγμένες προτεραιότητες.
<P>
Σ' ό, τι αφορά την κοινωνική πολιτική θα έπρεπε να διενεργούνται συχνότερα έρευνες που αφορούν τον προϋπολογισμό των νοικοκυριών. Επίσης, χρειάζονται στατιστικές πληροφορίες για την προσφορά και τη ζήτηση θέσεων εργασίας στον τομέα της μέριμνας των παιδιών καθώς και σ' ό, τι αφορά τις γονικές άδειες.
<P>
Στον τομέα της παιδείας και επιμόρφωσης είναι σημαντικό να παρακολουθήσουμε στα διάφορα κράτη μέλη πως λειτουργεί η μετάβαση από την επαγγελματική κατάρτιση στην αγορά εργασίας, να συγκριθούν οι αριθμοί των αποκαλούμενων dropouts , η εγκατάλειψη του σχολείου καθώς και να παρακολουθήσουμε πως λειτουργεί η μετάβαση από τις προστατευόμενες θέσεις εργασίας για άτομα με ειδικές ανάγκες στην αγορά εργασίας.
<P>
Αυτά είναι λοιπόν κάποια παραδείγματα των προτεραιοτήτων που επιλέξαμε στην Επιτροπή Απασχόλησης και Κοινωνικών Υποθέσεων. Προσβλέπουμε στις βελτιωμένες στατιστικές πληροφορίες της Στατιστικής Υπηρεσίας σ' αυτόν τον τομέα, ιδιαίτερα καθώς μας ανατέθηκαν νέα καθήκοντα μετά τη Διάσκεψη του Λουξεμβούργου.

<SPEAKER ID=192 NAME="Blokland">
Κύριε Πρόεδρε, εξ ονόματος της Επιτροπής Περιβάλλοντος θα ήθελα να συγχαρώ την κ. Lulling για την έκθεση που εκπόνησε. Η κ. Lulling σχολίασε ορισμένα κεφαλαιώδη σημεία του προγράμματος της Επιτροπής και κατέθεσε τροπολογίες. Συμφωνώ με τη γνώμη της ότι το Ευρωπαϊκό Κοινοβούλιο πρέπει να επαγρυπνήσει για την ανεξαρτησία της Eurostat. Στους κόλπους ενός δημοκρατικού συστήματος τα στατιστικά δεδομένα πρέπει να είναι αντικειμενικά και αξιόπιστα. Για το σκοπό αυτό πρέπει να διατίθενται και επαρκείς οικονομικοί πόροι. Θα ήθελα να προτείνω στον Επίτροπο να υπερασπισθεί τη Eurostat στους κόλπους της Ευρωπαϊκής Επιτροπής. Γιατί μόνο τότε μπορεί η Eurostat να είναι απαλλαγμένη από κάθε πολιτική επιρροή. Είμαι περίεργος να πληροφορηθώ ποια είναι η απάντησή του.
<P>
Ένα δεύτερο σημείο στο οποίο αναφέρεται η Επιτροπή Περιβάλλοντος αφορά στο γεγονός ότι δεν ορίσθηκαν προτεραιότητες ανά πολιτικό τομέα. Είτε το θέλουμε είτε όχι οι χρηματοδοτικοί πόροι είναι περιορισμένοι. Για ποιο λόγο λοιπόν δεν ορίζει η Επιτροπή προτεραιότητες; Και πώς νομίζει η Επιτροπή ότι θα μπορέσει να προβεί σε μία ουσιαστική αξιολόγηση χωρίς να γνωστοποιήσει εκ των προτέρων ποιά είναι τα σημαντικότερα πολιτικά σημεία κατά την προσεχή τετραετία;
<P>
Εξ ονόματος της Επιτροπής Περιβάλλοντος θα ήθελα να απευθύνω έκκληση, στα πλαίσια της διαχείρισης του περιβάλλοντος, να δοθεί προτεραιότητα στη διασάφιση των πιέσεων που δέχεται το περιβάλλον στους τομείς της οικονομίας όπου παρατηρούνται τα μεγαλύτερα περιβαλλοντικά προβλήματα. Ελπίζω ότι η Επίτροπος συμφωνεί με την άποψη αυτή και ότι απόψε το βράδυ θα μας δώσει μια συγκεκριμένη υπόσχεση.
<P>
Κατά τρίτον θα ήθελα να τονίσω την τροπολογία 15 η οποία αφορά το άρθρο 2 του σχεδίου απόφασης του Συμβουλίου. Ο στόχος της «ανάπτυξης», όπως διατυπώνεται στην πρόταση της Επιτροπής, σε αντίθεση με αυτό που υποστήριξε η κ. Lulling, αντίκειται στη Συνθήκη του Μάαστριχτ και συγκεκριμένα στο άρθρο 130, παράγραφος 2. Επίσης, δεν εναρμονίζεται με το 5ο περιβαλλοντικό πρόγραμμα δράσης, όπως αυτό ορίσθηκε από το Κοινοβούλιο και το Συμβούλιο. Για ποιό λόγο συνεχίζουμε να δίνουμε προτεραιότητα στην οικονομική ανάπτυξη με τη στενή έννοια του όρου; Κάτι τέτοιο δεν εξυπηρετεί την κοινωνία. Σε επανειλημμένες περιπτώσεις έχω τονίσει ότι το συμφέρον των πολιτών και των επιχειρήσεων εξυπηρετείται από μια οικονομική ανάπτυξη που σέβεται το περιβάλλον. Ελπίζω ότι το Κοινοβούλιο, η Επιτροπή και το Συμβούλιο θα καταβάλουν επιτέλους σοβαρές προσπάθειες για να υλοποιήσουν τις προθέσεις αυτές και ότι θα πάψουν, όσον αφορά το σημείο αυτό, να μεταχειρίζονται τη Συνθήκη σαν χάρτινο τίγρη. Ας προσπαθήσουμε λοιπόν στο μέλλον να μιλάμε πάντοτε για τη βιώσιμη ανάπτυξη όταν ενδιαφερόμαστε για την αύξηση ή τη μείωση του ακαθάριστου εγχώριου προϊόντος.
<P>
Η συλλογή στατιστικών δεδομένων έχει ως στόχο τη συγκέντρωση χρήσιμων πληροφοριών για τη διευκόλυνση της λήψης αποφάσεων με την ευρεία έννοια του όρου. Προτείνω να εργάζεται η Eurostat με τέτοιο τρόπο που να οδηγεί στη διασαφήνιση των σχέσεων των διαφόρων εξελίξεων που παρατηρούνται στους τομείς του περιβάλλοντος, της οικονομίας, και της απασχόλησης. Δεν έχει νόημα να συλλέγονται στατιστικές για κάθε επί μέρους τομέα. Αυτό που πρέπει να γίνει είναι να διασυνδεθούν οι στατιστικές με τους διάφορους οικονομικούς τομείς στους εθνικούς λογαριασμούς. Πως αλλιώς θέλουμε να μπορούμε να προσαρμόζουμε την πολιτική αν δεν γνωρίζουμε τις εξελίξεις και τις εκατέρωθεν σχέσεις; Είμαι βέβαιος ότι την άποψη αυτή συμμερίζεται και η Eurostat.
<P>
Το Νοέμβριο του 1995, το Κοινοβούλιο προέβη σε σαφείς δηλώσεις επί του θέματος αυτού (βλ. έκθεση του συναδέλφου Diez de Rivera Icaza. Αυτό που έχει σημασία είναι να διευκρινιστούν οι περιβαλλοντικές επιπτώσεις κάθε μεμονωμένης οικονομικής δραστηριότητας. Αυτός είναι ο στόχος της τροπολογίας 13.
<P>
Η προσχώρηση των ΧΚΑΕ συνιστά σημαντική πρόκληση. Ένα από τα βασικότερα σημεία της προσαρμογής στο κοινοτικό κεκτημένο είναι η εφαρμογή μιας περιεκτικής περιβαλλοντικής πολιτικής. Η Eurostat οφείλει να μεριμνήσει για την ολοκληρωμένη συλλογή δεδομένων στον τομέα αυτό αλλά και σε άλλους σημαντικούς τομείς. Ωστόσο, το σημείο αυτό δεν αναφέρεται στο πρόγραμμα που έχει υποβληθεί. Πως το εξηγεί η Επίτροπος αυτό;
<P>
Έρχομαι, τέλος, στο οριστικό σύστημα για τον ΦΠΑ. Αυτό που θα πω είναι η προσωπική μου άποψη. Αναρωτιέμαι αν η αρχή της προέλευσης λειτουργεί τόσο καλά. Για τον καταλογισμό ΦΠΑ στις ενδοκοινοτικές προμήθειες χρειαζόμαστε ένα νέο στατιστικό σύστημα. Στον Καναδά διατέθηκαν για το σκοπό αυτό 90 εκατ. δολάρια. Η ΕΕ πρέπει να καταβάλει μια ανάλογη προσπάθεια. Εκτός αυτού, οι επιχειρήσεις - που εν τω μεταξύ έχουν εξοικειωθεί με το μεταβατικό σύστημα - θα υποχρεωθούν σε πρόσθετες διοικητικές επιβαρύνσεις. Για τους λόγους αυτούς, έχω τη γνώμη ότι είναι προτιμότερο να συμφωνήσουμε με τη θέση του Συμβουλίου, το οποίο επιθυμεί προς το παρόν τη διατήρηση του μεταβατικού συστήματος.

<SPEAKER ID=193 NAME="Porto">
Κύριε Πρόεδρε, κύριε Επίτροπε, οι στόχοι για βελτίωση και επέκταση των στατιστικών υπηρεσιών, που περιλαμβάνονται στο Κοινοτικό Πρόγραμμα 1998-2002, αξίζουν κάθε υποστήριξη από τη στιγμή που, όπως υπογραμμίζει η συνάδελφος Astrid Lulling, καλούμαστε να αντιμετωπίσουμε ιδιαίτερης σημασίας προκλήσεις: τη διεύρυνση, την κυκλοφορία του ενιαίου νομίσματος, που συνοδεύεται από το Σύμφωνο Σταθερότητας και Ανάπτυξης, τη μεταρρύθμιση της Κοινής Γεωργικής Πολιτικής, την προετοιμασία για την καθιέρωση του οριστικού καθεστώτος ΦΠΑ, ή ακόμη, φερ' ειπείν, την ανάπτυξη και παρακολούθηση της αγοράς εργασίας.
<P>
Εφόσον είμαι ο συντάκτης γνωμοδότησης της Επιτροπής Εξωτερικών Οικονομικών Σχέσεων, εύκολα μπορεί κανείς να κατανοήσει γιατί τονίζω πιο συγκεκριμένα την ανάγκη να επιτευχθεί παρόμοια ποιότητα όσον αφορά τη συλλογή στατιστικών πληροφοριών σε άλλες χώρες, και πρώτα απ' όλα στις χώρες που βρίσκονται πιο κοντά μας. Εφόσον οι χώρες της ΕΖΕΣ ήδη καλύπτονται από το σύστημα, αυτό που αναμφίβολα επείγει περισσότερο τώρα είναι, όπως υπογραμμίζεται δεόντως, να στραφούμε προς τις υποψήφιες για ένταξη χώρες της Κεντρικής και Ανατολικής Ευρώπης, μιας και μονάχα έτσι μας δίδεται η δυνατότητα να τις προετοιμάσουμε με τον κατάλληλο τρόπο. Από κάθε άποψη αιτιολογείται η παροχή της αναγκαίας στήριξης σε αυτές τις χώρες. Αλλά στο πλαίσιο μιας παγκοσμιοποιημένης οικονομίας, όπου το βάρος των πολυεθνικών επιχειρήσεων ολοένα και αυξάνει, δεν θα μπορούσαμε να περιοριστούμε στον ευρωπαϊκό χώρο. Πέραν τούτου, δεν μπορούμε να ασχολούμαστε αποκλειστικά με τη διακίνηση εμπορευμάτων σε έναν κόσμο όπου άλλες οικονομικές διεργασίες, όπως η παροχή υπηρεσιών και οι κινήσεις κεφαλαίων που συνδέονται με τις εξωτερικές επενδύσεις, αποκτούν όλο και μεγαλύτερη σημασία.
<P>
Εν πάση περιπτώσει, θα πρέπει να βρεθεί μια ορθή ισορροπία ανάμεσα στην ανάγκη να υπάρχει όσο το δυνατόν μεγαλύτερος όγκος πληροφοριών, αφενός, και αφετέρου στην αναγκαιότητα να μην επιβαρυνθούν υπερβολικά οι επιχειρήσεις, ειδικότερα οι μικρομεσαίες, αλλά και οι πολίτες εν γένει. Για τον πρόσθετο λόγο ότι, όπως το απέδειξε η πείρα, όταν ζητάμε πέραν το δέοντος θα λάβουμε λίγα και, συν τοις άλλοις, κακής ποιότητας.
<P>
Τέλος, οφείλουμε να υπογραμμίζουμε διαρκώς το γεγονός ότι τα στατιστικά στοιχεία, εφόσον αποτελούν δημόσιο αγαθό, θα πρέπει να είναι προσβάσιμα σε όλους τους ανθρώπους, συμπεριλαμβανομένων των μικρών επιχειρηματιών και των σπουδαστών. Επομένως, είναι απαράδεκτη η ολοένα και πιο συχνή πρακτική που συνίσταται στην απαίτηση καταβολής αντιτίμου για την απόκτησή τους, οπότε η πρόσβαση σε αυτά περιορίζεται σε εκλεκτά στρώματα της κοινωνίας με μεγάλη αγοραστική δύναμη. Πέρα από το γενικό συμφέρον των οικονομιών, διακυβεύονται επίσης συγκεκριμένες αξίες που διαπνέουν μια δημοκρατική κοινωνία, όπου επιβάλλεται η συνειδητή συμμετοχή δεόντως ενημερωμένων πολιτών στις εξελίξεις. Θεωρώ πως έπρεπε να επιστήσω την προσοχή σας και σε αυτό το σημείο.

<SPEAKER ID=194 LANGUAGE="DE" NAME="Rόbig">
Κύριε Πρόεδρε, αξιότιμες κυρίες και κύριοι συνάδελφοι, η πρόταση για το πενταετές στατιστικό πρόγραμμα περιλαμβάνει μια σειρά από ενδιαφέροντα σχέδια. Η εφαρμογή τους θα μπορούσε πραγματικά να οδηγήσει σε ιδιαίτερα πολύτιμες διαπιστώσεις. Κατά τη διάρκεια της περιόδου εκτέλεσης του προηγούμενου προγράμματος αυξήθηκε σημαντικά άλλωστε η ζήτηση για εναρμονισμένες στατιστικές, ιδιαίτερα αναφορικά με τα κριτήρια σύγκλισης. Νομίζω πως αυτό αποτελεί για μας μια πολύ σημαντική βάση για τη λήψη αποφάσεων.
<P>
Ως εκ τούτου, οι απαιτήσεις της Επιτροπής για ποιοτικές και καλές συγκρίσιμες στατιστικές είναι δικαιολογημένες, κατανοητές και πρέπει να τις υποστηρίξει το Κοινοβούλιο. Όλα αυτά όμως - και αυτό το ανέφεραν ήδη αρκετοί ομιλητές - συνεπάγονται τεράστια γραφειοκρατική επιβάρυνση για πολλές μικρομεσαίες επιχειρήσεις. Τα συμπεράσματα είναι σαφή. Αυτό που φαίνεται να είναι οπωσδήποτε αναγκαίο είναι μια φάση παγίωσης, μια παύση. Αυτό θα πρέπει να τονιστεί στο πενταετές πρόγραμμα.
<P>
Σκόπιμη θα ήταν ακόμη η θεσμοθέτηση ενός ειδικού διαμεσολαβητή για ζητήματα επιβάρυνσης μέσω των στατιστικών. Μόλις πριν δύο μέρες αποφασίσαμε στο Ευρωπαϊκό Κοινοβούλιο η επιβάρυνση των επιχειρήσεων όσον αφορά την υποχρέωση παροχής δεδομένων προς την Ευρωπαϊκή Κεντρική Τράπεζα να παραμείνει όσο το δυνατόν πιο περιορισμένη.
<P>
Ένας διαμεσολαβητής ως ελεγκτική αρχή με ανάλογες αρμοδιότητες θα μπορούσε να επιβλέπει την τήρηση αυτών των αρχών. Θα αποτελούσε μια αρχή, στην οποία θα προσφεύγουν ενδιαφερόμενοι είτε σε περιπτώσεις απαίτησης δυσανάλογου βαθμού λεπτομερειών ή σε περιπτώσεις ποιοτικών προτύπων.
<P>
Ας μην επικεντρώνουμε εσφαλμένα τη ματιά μας σε αυτό που μπορεί να γίνει γενικά με στατιστικά μέσα και στις συνακόλουθες επιβαρύνσεις. Χρειαζόμαστε για το μέλλον και για αυτό το πενταετές πρόγραμμα περισσότερο από ποτέ τέτοια ρυθμιστικά μέσα. Θα πρέπει να εμποδίσουμε να τεθεί σε κίνδυνο ολόκληρο το στατιστικό σύστημα με περιττές επιβαρύνσεις, διότι χωρίς τη συνεργασία των εμπλεκόμενων και συνεπώς των επιχειρήσεων δεν μπορεί να υπάρξει ποιοτική στατιστική. Επομένως, ο σκοπός μας πρέπει να είναι να πείσουμε τις επιχειρήσεις. Πρέπει να αποκτήσουν εμπιστοσύνη στο ότι απαιτείται από αυτές μόνο ό, τι είναι πραγματικά αναγκαίο. Αυτό θα πρέπει - κι αυτή είναι ίσως μια σκέψη - να γίνεται εθελοντικά και ενδεχομένως να συνδέεται με ένα σύστημα κινήτρων αντί να εργαζόμαστε με ποινές και απειλές.
<P>
Επιπλέον, θα μπορούσαμε να σκεφθούμε πώς θα προχωρήσουμε την αυτοματοποίηση και πώς θα αποφευχθούν οι διπλές εργασίες έρευνας. Δειγματοληψίες, έρευνες αγοράς και δημοσκοπήσεις - πιστεύω πως αξίζει να συλλογιστούμε πώς θα μπορέσουμε να συγκεντρώνουμε στατιστικά στοιχεία ταχύτερα και πιο αποτελεσματικά.

<SPEAKER ID=195 LANGUAGE="SV" NAME="Thors">
Κύριε Πρόεδρε, είναι πολύ σημαντικό, αν όχι το σημαντικότερο στην έκθεση, ότι γίνεται έκκληση να παράγει η Eurostat πληροφορίες που σχετίζονται με το φύλο. Θέλω λοιπόν να συγχαρώ την αγαπητή «συνονόματη» γι' αυτό. Η λέξη «συνονόματος» δεν υπάρχει στη σουηδική γλώσσα, την κατασκεύασα όμως γι' αυτήν την περίσταση, καθώς έχουμε το ίδιο όνομα.
<P>
Συγχαρητήρια για τις σχετιζόμενες με το φύλο στατιστικές πληροφορίες. Αυτό που αντιθέτως δεν βρίσκω είναι μία αναφορά στο να παράγονται στο μέλλον τα στατιστικά δεδομένα έτσι που να μπορούν να προσαρμόζονται στις γεωγραφικές πληροφορίες, και, επίσης, να μπορέσει η Eurostat να αποτελέσει τμήμα μίας πανευρωπαϊκής συνεργασίας σ' αυτόν τον τομέα. Όμως, θα μπορούσαμε να εκλαϊκεύσουμε τις πληροφορίες που υπάρχουν για την στατιστική στις χώρες μας&#x02D9; θα μπορούσε τότε να γίνει περισσότερο συγκρίσιμη. Ελπίζω ότι σύντομα θα έχουμε μία ανακοίνωση επ' αυτού, ώστε να έχουμε κοινά κριτήρια και να μπορούμε να το εκλαϊκεύσουμε καλύτερα. Ο Επίτροπος Bangemann έχει υποσχεθεί ότι θα υπάρξει μία τέτοια ανακοίνωση και στο προσχέδιο της ανακοίνωσης αναφέρεται ρητά η Eurostat ως ένας από τους εταίρους της συνεργασίας.
<P>
Η Επιτροπή Απασχόλησης και Κοινωνικών Υποθέσεων ζήτησε καλύτερες στατιστικές πληροφορίες αναφορικά με την ανεργία και την αγορά εργασίας. Αυτό είναι ένα αιώνιο πρόβλημα, αλλά, πραγματικά πιστεύω ότι η λύση βρίσκεται ήδη εδώ, διότι σύμφωνα με στοιχεία που έχω, αφ' ενός εφαρμόζουμε τη στατιστική συχνότερα τώρα - κάθε μήνα πρέπει να αποστέλλονται πληροφορίες στην Eurostat, αφ' ετέρου μπορούμε να έχουμε περισσότερο ενιαία στατιστική εφαρμόζοντας τη Συνθήκη της ILO. Διερωτώμαι τι χρειάζεται βελτίωση. Αυτό που ίσως χρειάζεται βελτίωση είναι να παράγονται στατιστικές πληροφορίες σε περιφερειακό επίπεδο επίσης, αλλά, από την άλλη, γι' αυτό μπορούμε να χρησιμοποιήσουμε ακριβώς τις γεωγραφικές πληροφορίες.
<P>
Περαιτέρω, ζητήσαμε σε άλλες περιπτώσεις σ' αυτήν την περίοδο των συνεδριάσεων, καλύτερη πληροφόρηση από το ευρωπαϊκό δίκτυο αναφορικά με τη χρήση ναρκωτικών. Ελπίζω και διερωτώμαι αν δεν θα μπορούσαν να συνεργαστούν μελλοντικά η Eurostat και αυτό το δίκτυο, ώστε να αποκτήσουμε κοινούς ορισμούς και για να κάνουμε τις αρχές να παρέχουν όντως τα στοιχεία που χρειάζονται.
<P>
Τέλος, θέλω να πω ότι τα χειρότερα ψέμματα εξάγονται από την εσφαλμένη στατιστική. Στη χώρα μας βιώσαμε τις επιπτώσεις αυτού του φαινομένου όταν ανεφέρθησαν στην Eurostat κακουργηματικές πράξεις βίας, τόσο ανθρωποκτονίες όσο και αποτυχημένες απόπειρες ανθρωποκτονίας. Μετά από αυτό κυκλοφόρησαν στον βρεττανικό τύπο πληροφορίες ότι το Ελσίνκι ήταν η πιο βίαιη πόλη, όταν οι άλλοι είχαν παραθέσει στατιστικά στοιχεία όπου αναφέρεται μόνο ο αριθμός των ανθρωποκτονιών που πραγματικά είχαν οδηγήσει σε θανάτους. Έχουμε μία παλαιά αλήθεια: «ψέμμα, καταραμένο ψέμμα και στατιστική». Αυτό δεν πρέπει να συμβεί στο μέλλον!

<SPEAKER ID=196 LANGUAGE="FR" NAME="Fιret">
Τα επιχειρήματα που ανέπτυξε η εισηγήτρια, κ. Lulling, υπέρ μίας επαρκούς διάθεσης δημοσιονομικών πόρων για την υποστήριξη του κοινοτικού στατιστικού προγράμματος 1998-2002, είναι απολύτως πειστικά. Η ΣΥΕΚ οφείλει να είναι σε θέση να καλύψει την έλλειψη αποτελεσματικότητας των εθνικών στατιστικών υπηρεσιών οι οποίες, πέρα από το γεγονός ότι δεν διαθέτουν οι ίδιες τα μέσα για να εκτελέσουν αποτελεσματικά την αποστολή τους, είναι πολύ συχνά υπό την επήρεια της κυβέρνησης, που προτιμά να αγνοεί τους αριθμούς ή, ακόμα χειρότερα, να τους παραποιεί για να πείθει καλύτερα τους πολίτες ότι, σε τελική ανάλυση, «Όλα βαίνουν καλώς...».
<P>
Γνωρίζετε, για παράδειγμα, ότι στο Βέλγιο, για να αναφερθώ μόνο στη χώρα μου, το Υπουργείο Απασχόλησης και Εργασίας προβάλλει τον αριθμό των 500.000 ανέργων για όλη τη χώρα, κάτι που αποτελεί χοντροειδή παραπληροφόρηση, γιατί ο υπουργός καταγράφει μόνο τους άνεργους που λαμβάνουν αποζημίωση και ζητούν απασχόληση.
<P>
Για να είμαστε απόλυτα ειλικρινείς θα πρέπει να προσθέσουμε τους ανέργους που λαμβάνουν αποζημίωση και δεν ζητούν απασχόληση, τους ανέργους που δεν είναι υποχρεωμένοι να δίνουν το παρόν, όσους λαμβάνουν μεταβατική σύνταξη, όσους εξαρτούνται από την κοινωνική πρόνοια, τους άστεγους, τα άτομα με αναπηρία που μισθοδοτούνται από το ταμείο ασφάλισης ασθένειας-αναπηρίας και όσους λαμβάνουν επιδόματα για εργατικά ατυχήματα, τα οποία χορηγούνται από τις ασφαλιστικές εταιρείες. Έτσι θα περνούσαμε από τους 500.000 στους 1 εκατομμύριο ανέργους.
<P>
Ξέρετε ότι στο Βέλγιο είναι αδύνατον να γνωρίσουμε τον αριθμό των μεταναστών που δεν είναι νόμιμοι ή το πόσο κοστίζει στους φορολογούμενους η πολιτική της μετανάστευσης. Ξέρετε ότι στο Βέλγιο, αν και γνωρίζουμε τον όγκο των εμπορικών συναλλαγών με τις αλλοδαπές χώρες, δεν γνωρίζουμε το τι οι Βαλλώνοι αγοράζουν από τη Φλάνδρα, καθώς επίσης ότι αρνούμαστε κάθε απογραφή των γλωσσών στις Βρυξέλλες και στην περιφέρεια της πρωτεύουσας.
<P>
Αγαπητοί συνάδελφοι, για μία καλύτερη διαφάνεια και πραγματική δημοκρατία, θα έπρεπε, κατά την γνώμη μου, να λάβει η ΣΥΕΚ τα μέσα για να απαντήσει στα δικαιολογημένα ερωτήματά μας.

<SPEAKER ID=197 NAME="Pinheiro">
Κύριε Πρόεδρε, επιτρέψτε μου πρώτα απ' όλα να ευχαριστήσω την εισηγήτρια, την κ. Lulling, για την ποιότητα της έκθεσής της. Εκτός από την Επιτροπή Οικονομικής Πολιτικής, δώδεκα άλλες κοινοβουλευτικές επιτροπές συμμετείχαν στην εκπόνηση της γνωμοδότησής σας για το σχέδιο κοινοτικού στατιστικού προγράμματος που υπεβλήθη από την Επιτροπή.
<P>
Είναι προφανές ότι το γεγονός αυτό αποτελεί ένδειξη του ενδιαφέροντος του θεσμικού σας οργάνου για την καθιέρωση ενός συνεκτικού, διαφανούς και αξιόπιστου κοινοτικού συστήματος συλλογής στατιστικών στοιχείων. Η Επιτροπή εκφράζει την ικανοποίησή της γι' αυτή την προσπάθεια. Όπως συμβαίνει και με τα άλλα θεσμικά όργανα της Ευρωπαϊκής Ένωσης, και εσείς έχετε την πεποίθηση ότι η δημοκρατική λειτουργία των οργάνων μας θα ήταν ανέφικτη χωρίς σωστές και τεκμηριωμένες κοινοτικές στατιστικές.
<P>
Προτού σας παρουσιάσω την άποψη της Επιτροπής σχετικά με την έκθεση της κυρίας Lulling, ας μου επιτραπεί να παραθέσω κάποιες σκέψεις αναφορικά με τις κοινοτικές στατιστικές. Στη διάρκεια της τελευταίας δεκαετίας σημειώθηκε μια αισθητή ενίσχυση του ρόλου τους. Για τη λήψη μιας σειράς σημαντικών πολιτικών αποφάσεων απαιτείται υψηλός βαθμός συγκρισιμότητας, άρα υψηλός βαθμός εναρμόνισης των κοινοτικών στατιστικών στοιχείων: για την εγκαθίδρυση της Οικονομικής και Νομισματικής Ένωσης, βεβαίως, αλλά επίσης, για παράδειγμα, για την προώθηση της Κοινής Γεωργικής Πολιτικής, της οικονομικής και κοινωνικής συνοχής, καθώς και για τη δημοσιονομική πολιτική. Εάν όλα αυτά δεν μας πείθουν, αρκεί να εξετάσουμε την έκθεση σχετικά με την τροποποίηση του συστήματος των ιδίων πόρων, που εγκρίθηκε κατά την τελευταία συνεδρίαση της Επιτροπής, για να κατανοήσουμε πλήρως πόσο σημαντικό είναι να διαθέτουμε αξιόπιστα και συγκρίσιμα στατιστικά στοιχεία.
<P>
Καθ' όλη τη διάρκεια εφαρμογής του τελευταίου πενταετούς στατιστικού προγράμματος, βασική προτεραιότητα υπήρξε, προφανώς, η συλλογή στατιστικών στοιχείων που αφορούν τα κριτήρια σύγκλισης, μια διαδικασία που ολοκληρώθηκε εγκαίρως και χαρακτηριζόταν από την αναγκαία ποιότητα ώστε να χρησιμεύσει ως υπόβαθρο για τη λήψη της απόφασης της 2ας και 3ης Μαΐου. Μια άλλη σημαντική προτεραιότητα για την EUROSTAT συνίστατο στην παραγωγή στατιστικών δεδομένων για τη Σύνοδο Κορυφής για την απασχόληση που έλαβε χώρα το Νοέμβριο του 1997, καθώς και στον προσδιορισμό των δεικτών που θα επέτρεπαν την παρακολούθηση των κατευθυντηρίων γραμμών για την απασχόληση, οι οποίες χαράχθηκαν στην εν λόγω σύνοδο.
<P>
Η Επιτροπή επέλεξε να αναθέσει στα κράτη μέλη τη συνολική ευθύνη για τη συλλογή στατιστικών δεδομένων, κατ' εφαρμογή της αρχής της επικουρικότητας. Έτσι, δημιουργήθηκε μια οργανωτική δομή υπό μορφή δικτύου με τα συστήματα συλλογής στατιστικών δεδομένων των κρατών μελών. Στο πλαίσιο του εν λόγω δικτύου, προσδιορίζονται συλλογικά οι μέθοδοι εναρμόνισης που πρέπει να επιλεχθούν και για την εφαρμογή των οποίων θα αξιοποιηθεί πλήρως η πείρα περίπου 70 χιλιάδων τεχνικών επί στατιστικών θεμάτων, που εργάζονται σε αυτό το δίκτυο.
<P>
Στο πλαίσιο της προσπάθειας που καταβάλλει για αποτελεσματική διαχείριση των μέσων που εχει στη διάθεσή της, η EUROSTAT προώθησε μια σειρά μέτρων σε συνεργασία με τους εταίρους της σε εθνικό επίπεδο, που σκοπό έχουν την αύξηση της παραγωγικότητας, την ελάφρυνση του φορτίου των δεδομένων που παρέχουν οι επιχειρήσεις - και κυρίως οι μικρομεσαίες επιχειρήσεις -, την προσφυγή σε μεθόδους που εμφανίζουν τη βέλτιστη σχέση κόστους/ωφέλειας, τη συνολική βελτίωση της ποιότητας των δεδομένων της και, τέλος, την αξιολόγηση των αποτελεσμάτων αυτών των δεδομένων.
<P>
Όσον αφορά την έκθεση της κυρίας Lulling, η Επιτροπή δεν μπορεί παρά να συμμερίζεται τις προτάσεις προς βελτίωση που υποβάλλονται, ιδίως στους τομείς της απασχόλησης, του περιβάλλοντος, της ισότητας ευκαιριών μεταξύ ανδρών και γυναικών, καθώς και στον τομέα των στατιστικών δεδομένων που συνδέονται με το μελλοντικό καθεστώς ΦΠΑ. Παρά ταύτα, η Επιτροπή δεν μπορεί να αποδεχθεί τις τροπολογίες αριθ. 5, 7 και 8, και εν μέρει την 9, για τους λόγους που θα εξηγήσω παρακάτω.
<P>
Η τροπολογία αριθ. 5 επαναλαμβάνει τις προτάσεις της υπ' αριθ. 4. Σχετικά με αυτό το θέμα, πρέπει να επισημάνουμε ότι η ανεξαρτησία των στατιστικολόγων από επιστημονικής άποψης αποτελεί μία εκ των θεμελιωδών αρχών που διατρανώνονται στον Κανονισμό αριθ. 322/97 του Συμβουλίου περί κοινοτικών στατιστικών. Η αρχή αυτή κατοχυρώνεται επίσης στο νέο άρθρο 285 της Συνθήκης του Αμστερνταμ.
<P>
Η Επιτροπή δεν μπορεί να αποδεχθεί την τροπολογία αριθ. 7, από τη στιγμή που προτίθεται να διατηρήσει την ευθύνη για την αξιολόγηση του παρόντος προγράμματος. Το γεγονός αυτό όμως δεν αποκλείει, προφανώς, το ενδεχόμενο να προσφύγει στις υπηρεσίες κάποιου εμπειρογνώμονα ή ανεξαρτήτων εμπειρογνωμόνων που θα την βοηθήσουν στο συγκεκριμένο έργο, έτσι όπως αναφέρεται στην ανακοίνωση της Επιτροπής για το SEM 2000.
<P>
Η Επιτροπή προτίθεται επίσης να ζητήσει τη βοήθεια της Ευρωπαϊκής Συμβουλευτικής Επιτροπής Στατιστικής Πληροφόρησης στον Οικονομικό και Κοινωνικό Τομέα (CEIES), στην οποία εκπροσωπούνται οι αντιπρόσωποι των χρηστών.
<P>
Η τροπολογία αριθ. 8 δεν φαίνεται να έχει σκοπιμότητα, εφόσον οι αναφερόμενοι ως «άλλοι τομείς» ήδη συγκαταλέγονται στο υπό συζήτηση πρόγραμμα.
<P>
Τέλος, η Επιτροπή δεν αποδέχεται το πρώτο σκέλος της τροπολογίας αριθ. 9, δεδομένου ότι η EUROSTAT δεν είναι αρμόδια για την πραγματοποίηση προβλέψεων.
<P>
Καταλήγοντας, επιτρέψτε μου να σας υπενθυμίσω τη σημασία αυτού του νέου προγράμματος κοινοτικών στατιστικών για την περίοδο 1998-2002. Η Επιτροπή εκφράζει την ικανοποίησή της για την άριστη συνεργασία μεταξύ των δύο θεσμικών μας οργάνων, κάτι που προμηνύει τα βέλτιστα όσον αφορά την επικείμενη εφαρμογή του άρθρου 285 της Συνθήκης του Αμστερνταμ, που προβλέπει την καθιέρωση της διαδικασίας συναπόφασης στον τομέα των στατιστικών.
<P>
Θα ήθελα ακόμη να προσθέσω, σχετικά με το ζήτημα που προέκυψε όσον αφορά την ανεξαρτησία της EUROSTAT, ότι για την Επιτροπή αποτελεί θέμα τιμής η αποφυγή της με οιονδήποτε τρόπο άσκησης πολιτικής επιρροής επί της EUROSTAT. Αυτό άλλωστε κατέστη σαφές τη στιγμή που η EUROSTAT χρειάστηκε να δημοσιεύσει τις στατιστικές της για την Οικονομική και Νομισματική Ένωση, κάτι που επιτελέστηκε κατόπιν ρητής απόφασης της Επιτροπής, μια απόφαση που δεν αφορούσε μόνο το συγκεκριμένο θέμα αλλά που προεβλήθη ως θέμα τιμής στο πλαίσιο της καθημερινής πρακτικής της Επιτροπής.

<SPEAKER ID=198 NAME="Lulling">
Κύριε Πρόεδρε, νομίζω ότι ως εισηγήτρια οφείλω να αντιδράσω σε αυτά που μόλις είπε ο κ. Επίτροπος, όσον αφορά ορισμένες τροπολογίες. Συμφωνώ ότι οι τροπολογίες αριθ. 4 και 5 συμπίπτουν εν μέρει. Αν δεν θέλετε να λέμε ότι η εργασία πρέπει να παραμείνει ανεξάρτητη των πολιτικών πιέσεων, μπορώ να αποσύρω την τροπολογία αριθ. 5, γιατί κατά μία έννοια είναι αχρείαστη αφού υπάρχει η προηγούμενη. Αυτό δεν αποκλείει ότι μπορούμε να την ψηφίσουμε επίσης και να αφήσουμε το Συμβούλιο να επιλέξει τη μία ή την άλλη.
<P>
Όσον αφορά την τροπολογία αριθ. 7, είμαι λίγο έκπληκτη που θέλετε εσείς οι ίδιοι να αξιολογήσετε την εργασίας σας. Πράγματι, πρόκειται για μία εργασία που απαιτεί ανεξάρτητη αξιολόγηση και αναφέρετε για αυτόν τον σκοπό την Οικονομική και Κοινωνική Επιτροπή. Γνωρίζω πολύ καλά προσωπικά την Οικονομική και Κοινωνική Επιτροπή, αφού ήμουν για ένα ορισμένο χρονικό διάστημα αυτό που θα μπορούσαμε να ονομάσουμε η πνευματική «πόρνη' των συνδικαλιστών και οφείλω να σας πω ότι δεν νομίζω ότι αυτή η Επιτροπή μπορεί να αξιολογήσει τα στατιστικά στοιχεία σας. Μπορεί, στην ανάγκη, αν συντάξετε μία έκθεση, να παρέχει μία εκτίμηση, αλλά δεν θα κάνει μία έκθεση αξιολόγησης.
<P>
Όσον αφορά τον προϋπολογισμό, γνωρίζω ότι επιπλέον πιστώσεις μπορεί να αποδειχθούν απαραίτητες. Αν δεν χρειαστούν, τόσο το καλύτερο, αλλά αν αποδειχθούν απαραίτητες, είναι προτιμότερο να πούμε ότι θέλουμε να υπάρχουν τα μέσα για να ανταποκριθούμε.
<P>
Έπειτα, όσον αφορά την τροπολογία αριθ. 9, νομίζω, κύριε Πρόεδρε, ότι υπάρχει παρεξήγηση. Στην πραγματικότητα, δεν ζητάμε από την ΣΥΕΚ να κάνει προβλέψεις ως προς την εξέλιξη των γεωργικών δαπανών. Ζητάμε στατιστικά στοιχεία «που να επιτρέπουν' σε όσους λαμβάνουν τις πολιτικές αποφάσεις να πραγματοποιούν προβλέψεις επί του θέματος. Δεν θα κάνει η ΣΥΕΚ αυτές τις προβλέψεις, αλλά έχουμε ανάγκη αυτά τα στατιστικά στοιχεία για να επιτρέψουμε την πραγματοποίηση προβλέψεων, ως προς την εξέλιξη των γεωργικών δαπανών στους διάφορους τομείς. Σε αυτό το σημείο νομίζω, λοιπόν, ότι υπάρχει μία παρεξήγηση. Ελπίζω, ωστόσο, ότι το Κοινοβούλιο θα με ακολουθήσει αύριο στην έγκριση αυτών των τροπολογιών, που κρίνουμε ότι είναι απαραίτητες και σημαντικές.

<SPEAKER ID=199 NAME="Pinheiro">
Κύριε Πρόεδρε, θα προσπαθήσουμε να είμαστε λίγο πιο σαφείς. Όσον αφορά την τροπολογία αριθ. 7, η παρουσίαση μίας έκθεσης αξιολόγησης εμπίπτει στην αποκλειστική ευθύνη της Επιτροπής. Φυσικά, τη στιγμή της προετοιμασίας αυτών των εκθέσεων, θα μπορούμε να συμβουλευθούμε ανεξάρτητους εμπειρογνώμονες. Οι ενδεχόμενες γνώμες τους θα αναπαραχθούν στις εκθέσεις. Επιπλέον, θα υποβληθούν, πριν από την παρουσίασή τους, όχι στην Οικονομική και Κοινωνική Επιτροπή, αλλά στο Ευρωπαϊκό Γνωμοδοτικό Συμβούλιο Στατιστικής Πληροφόρησης στον οικονομικό και κοινωνικό τομέα. Είναι δύο διαφορετικά πράγματα. Αυτή η αρχή αποτελείται κατά το ήμισυ από εκπροσώπους αυτών που χρησιμοποιούν στατιστικά στοιχεία, τα οποία δεν προέρχονται από τα ευρωπαϊκά θεσμικά όργανα. Τέλος, αυτές οι γνώμες θα κοινοποιηθούν στο Κοινοβούλιο μαζί με την έκθεση. Αυτά ήθελα να πω, κυρία μου, για να προσπαθήσω να διασαφηνίσω τους λόγους για τους οποίους η Επιτροπή δεν δέχεται αυτήν την τροπολογία.

<SPEAKER ID=200 LANGUAGE="DE" NAME="Rόbig">
Κύριε Πρόεδρε, ως προς τη διαδικασία: είχα παρακαλέσει και άλλη φορά η ένδειξη των αποτελεσμάτων μετά από τις ψηφοφορίες να διαρκεί λίγο περισσότερο για να προλαβαίνει κανείς να τα σημειώσει. Ίσως θα μπορούσαν τα αποτελέσματα μετά τις ψηφοφορίες που διεξάγονται μέσω υπολογιστή να είναι διαθέσιμα κάπου σε έγγραφη μορφή ώστε να μπορεί κανείς να τα κατανοήσει με ακρίβεια.

<SPEAKER ID=201 NAME="Πρόεδρος">
Πληροφορήθηκα ότι οι υπηρεσίες μπορούν να σας διαβιβάζουν εκτύπωση των αποτελεσμάτων ψηφοφορίας οποιαδήποτε στιγμή μετά τη διεξαγωγή της ψηφοφορίας.

<SPEAKER ID=202 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί αύριο, στις 9.00 .
<P>
(Η συνεδρίαση έληξε στις 19.05)

