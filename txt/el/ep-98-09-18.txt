<CHAPTER ID=1>
Έγκριση των συνοπτικών πρακτικών
<SPEAKER ID=1 NAME="Πρόεδρος">
Τα συνοπτικά πρακτικά της χθεσινής συνεδρίασης έχουν διανεμηθεί.
<P>
Υπάρχουν παρατηρήσεις;

<SPEAKER ID=2 NAME="Αυγερινός">
Κυρία Πρόεδρε, τα χθεσινά πρακτικά δεν με αναφέρουν ως παρόντα. Παρακαλώ να διορθωθούν γιατί ήμουν όλη την ημέρα εδώ.

<SPEAKER ID=3 NAME="Πρόεδρος">
Προεδρεύατε, μάλιστα, και της συνεδρίασης. Αυτό νομίζω πως μπορούν να το επιβεβαιώσουν όλοι. Υπάρχουν άλλες παρατηρήσεις;

<SPEAKER ID=4 LANGUAGE="NL" NAME="Blokland">
Κυρία Πρόεδρε, συγχαίρω το Κοινοβούλιο για τη μυστηριώδη χθεσινοβραδινή απόφασή του σχετικά με την έκθεση του κ. Scarbonchi, αναφορικά με την αύξηση του αριθμού των θέσεων εργασίας κατά 12 εκατομμύρια μεταξύ 1995 και 1996. Αναρωτιέμαι, λοιπόν, πότε το Ευρωπαϊκό Κοινοβούλιο θα αποφασίσει την αναβολή του έτους 2000 κατά ένα χρόνο.

<SPEAKER ID=5 LANGUAGE="EN" NAME="Provan">
Κυρία Πρόεδρε, χθες τράβηξαν μια φωτογραφία εντός του ημικυκλίου. Δεν θα ήθελα να δώσω διαστάσεις στο θέμα, αλλά αναρωτιέμαι εάν θα μπορούσαμε να έχουμε κάποια διαβεβαίωση ότι η φωτογραφία δεν προορίζεται για δημοσίευση, και, σε περίπτωση που συμβεί κάτι τέτοιο, εάν μπορεί το Προεδρείο να εξασφαλίσει ότι δεν θα επαναληφθεί, αλλά και ότι θα επιβληθούν κυρώσεις στον βουλευτή, επειδή διαβεβαίωσε το Σώμα ότι η φωτογραφία προορίζεται μόνο για προσωπική χρήση.

<SPEAKER ID=6 NAME="Πρόεδρος">
Μα ο συνάδελφος είπε χθες πως επρόκειτο για προσωπική φωτογραφία.

<SPEAKER ID=7 LANGUAGE="EN" NAME="Collins, Kenneth">
Κυρία Πρόεδρε, ενόψει των ανωτέρω θα μπορούσαμε να έχουμε και κάποια διαβεβαίωση ότι δεν θα γίνονται προσωπικά τηλεφωνήματα από κινητά εντός του ημικυκλίου;

<SPEAKER ID=8 NAME="Πρόεδρος">
Θα ληφθούν υπόψη τα αιτήματά σας. Ο κ. Kerr επί των συνοπτικών πρακτικών.

<SPEAKER ID=9 LANGUAGE="EN" NAME="Kerr">
Κυρία Πρόεδρε, θα διαπιστώσετε από τα χθεσινά πρακτικά ότι έλαβα τον λόγο έξι φορές εξ ονόματος της Ομάδας των Πρασίνων σχετικά με έξι διαφορετικές εκθέσεις και ρώτησα εάν αυτό αποτελεί ρεκόρ. Μήπως οι αρμόδιες υπηρεσίες βρήκαν χρόνο να υπολογίσουν;

<SPEAKER ID=10 NAME="Πρόεδρος">
Είναι πολύ ευγενικό εκ μέρους σας που μας βοηθάτε να τακτοποιήσουμε κάτι που δεν γίνεται πάντα αυτόματα.
<P>
(Εγκρίνονται τα συνοπτικά πρακτικά)

<CHAPTER ID=2>
Ψηφοφορίες
<SPEAKER ID=11 NAME="Πρόεδρος">
Η εισηγήτρια μου γνωστοποίησε ότι οι λέξεις "όπως π.χ. το Ηνωμένο Βασίλειο» περιέχονται εκ παραδρομής στην αιτιολογική σκέψη ΣΤ και πρέπει να διαγραφούν.

<SPEAKER ID=12 LANGUAGE="EN" NAME="Kerr">
Κυρία Πρόεδρε, είμαι μέλος της Επιτροπής για τα Δικαιώματα της Γυναίκας και συντονιστής της Ομάδας των Πρασίνων. Από όσο θυμάμαι, , η τροποποίηση αυτή δεν πραγματοποιήθηκε κατά τη συνεδρίαση. Θα ήθελα να ζητήσω να μη διαγραφούν, παρά να διατηρηθούν στην έκθεση οι λέξεις «το Ηνωμένο Βασίλειο» και «οι Ηνωμένες Πολιτείες». Πρόκειται για προσπάθεια των συναδέλφων μου του Νεοεργατικού Κόμματος να βγάλουν τη βρετανική κυβέρνηση από τη δύσκολη θέση. Θα πρέπει να αφήσουμε την έκθεση ως έχει και να την ψηφίσουμε στη σημερινή της μορφή. Σε αντίθετη περίπτωση θα ζητήσω να υπάρξει ακρόαση όλων των κασετών που περιέχουν τα πρακτικά της επιτροπής και θα αποδείξω ότι η τροποποίηση αυτή δεν έγινε στο πλαίσιο της κοινοβουλευτικής επιτροπής. Προτείνω να αφήσουμε την έκθεση ως έχει και να την ψηφίσουμε στην παρούσα μορφή.

<SPEAKER ID=13 NAME="Πρόεδρος">
Κυρία εισηγήτρια, ποιά είναι η γνώμη σας επ' αυτού;

<SPEAKER ID=14 NAME="Garcνa Arias">
Κυρία Πρόεδρε, ειλικρινά με εκπλήσσει αυτή η αντίδραση του κυρίου Kerr γιατί πρέπει να θυμάται πολύ καλά πως την ημέρα που ψηφίσαμε αυτήν την έκθεση στην κοινοβουλευτική επιτροπή συμφωνήσαμε, και έτσι την ψηφίσαμε, να διαγράψουμε τις αναφορές σε χώρες. Όντως, το αρχικό σχέδιο ήταν έτσι, όχι μόνο στις δύο αυτές παραγράφους αλλά και σε άλλες. Στην επιτροπή, όμως, καταλήξαμε στη συμφωνία που μόλις αναφέρθηκα, και θα πρέπει να διορθωθεί στα συνοπτικά πρακτικά της συνεδρίασης. Γι' αυτόν τον λόγο παρακαλώ τον κύριο Kerr να θυμηθεί την ημέρα της ψηφοφορίας, την οποία προσωπικά, κυρία Πρόεδρε, θυμάμαι πάρα πολύ καλά. Επομένως, θα πρέπει να διορθωθεί όχι μόνο στην αιτιολογική σκέψη ΣΤ, αλλά και στην παράγραφο 12, πως ασκούμε κριτική στα "υποδείγματα» και όχι στο "υπόδειγμα», και θα πρέπει συνεπώς να διαγραφεί η αναφορά στις Ηνωμένες Πολιτείες.

<SPEAKER ID=15 NAME="Πρόεδρος">
Ευχαριστώ, κυρία Garcνa Arias! Κύριε Kerr, η διαγραφή αυτή δεν έχει να κάνει με το Ηνωμένο Βασίλειο: διαγράφεται γενικά οποιαδήποτε αναφορά σε χώρες.

<SPEAKER ID=16 LANGUAGE="EN" NAME="Kerr">
Κυρία Πρόεδρε, νομίζω ότι η καλύτερη λύση για την επίλυση του προβλήματος είναι να αντιμετωπίσουμε το θέμα ως προφορική τροπολογία από την εισηγήτρια. Εάν το Σώμα δεχθεί την προφορική τροπολογία, μπορεί να ψηφισθεί υπό τη μορφή αυτή, ενώ, εάν δώδεκα βουλευτές την απορρίψουν, δεν θα γίνει δεκτή.

<SPEAKER ID=17 NAME="Πρόεδρος">
Όχι, αυτό που προτείνετε δεν είναι σαφές. Η επιτροπή έχει βρει μια ξεκάθαρη λύση - όπως την παρουσίασε η εισηγήτρια - η οποία και ταυτίζεται με όσα συζητήθηκαν εδώ, οπότε δεν μπορούν να εγκριθούν πρόσθετες τροπολογίες.
<P>
(Το Σώμα εγκρίνει το ψήφισμα)

<SPEAKER ID=18 NAME="Seillier">
Προκειμένου να ανταποκριθούμε καλύτερα στις πραγματικές ανάγκες των κοινωνιών μας, είναι μάλλον απαραίτητο να διασαφηνίσουμε ορισμένες έννοιες, όπως της μονογονικής οικογένειας , εάν πρόκειται δηλαδή για χήρα ή για χήρο που έχει αναλάβει την επιμέλεια και την ανατροφή παιδιών, για διαζευγμένη γυναίκα ή διαζευγμένο άντρα με παιδιά, για ανύπαντρη μητέρα με παιδί (παιδιά) κ.λπ.
<P>
Ανεξάρτητα εάν είναι το αποτέλεσμα των δοκιμασιών της ζωής ή της προσωπικής επιλογής μιας γυναίκας, η μονογονική οικογένεια αντιμετωπίζει πάντα δυσκολίες, τόσο σε επίπεδο βιοπορισμού, όσο και σχετικά με την ανατροφή των παιδιών, γεγονός που η εισηγήτρια, άλλωστε, υπογραμμίζει πολλές φορές. Γι' αυτόν τον λόγο δεν καταλαβαίνω γιατί απορρίφθηκαν οι τροπολογίες μας με τις οποίες ζητείται, με γνώμονα το υλικό και ηθικό συμφέρον των παιδιών, μία πολιτική πρόληψης, έτσι ώστε να αποφεύγεται κατά το δυνατόν η μονογονική οικογένεια μέσω αγωγής για την καλλιέργεια της υπευθυνότητας.
<P>
Πράγματι, τριάντα χρόνια μετά από το 1968 φαίνονται όλο και πιο καθαρά οι καταστροφικές συνέπειες μίας πλασματικής σεξουαλικής απελευθέρωσης.
<P>
Έκθεση Provan (Α4-0277/98)
<SPEAKER ID=19 NAME="Nicholson">
Συγχαίρω τον κ. Provan για την εξαίρετη έκθεσή του η οποία εκφράζει τη γενικά επικρατούσα άποψη ότι πρέπει να βελτιωθεί ο έλεγχος της αλιείας, προκειμένου να διατηρηθούν τα αλιευτικά αποθέματα και να εξασφαλισθούν τα προς το ζην για μελλοντικές γενιές αλιέων.
<P>
Στην έκθεση αυτή ο κ. Provan υπογράμμισε ένα σημαντικό σημείο στρατηγικής που πάρα πολύ συχνά φαίνεται ότι λείπει από το σκεπτικό της Επιτροπής, την ανάγκη δηλαδή να επιτευχθεί η συγκατάθεση των ίδιων των αλιέων. Κατ' αυτόν τον τρόπο θα καταστήσουμε τους αλιείς ίσους εταίρους στη διαδικασία ελέγχου, αντ' αυτού που εμφανίζεται ενίοτε ως αντικείμενο επιχείρησης κατασκοπίας. Ο έλεγχος της αλιείας θα είναι πλήρως επιτυχής μόνο όταν οι ίδιοι οι αλιείς εμπιστευθούν πλήρως τη διαδικασία.
<P>
Πρέπει να πω ότι το θέμα είναι δύσκολο να αντιμετωπισθεί χωρίς να λαμβάνεται υπόψη και ο πολιτικός προσανατολισμός της αλευτικής πολιτικής της ΕΕ. Όσοι από μας εκπροσωπούν περιοχές όπου η αλιευτική βιομηχανία υπέφερε από τη λήψη αποφάσεων σε πολιτικό επίπεδο διερωτώνται αναπόφευκτα, μήπως μια έξυπνη παρακολούθηση δεν μπορεί να αποκαταστήσει τη ζημία που προκλήθηκε με το άνοιγμα των αλιευτικών υδάτων σε όλους ανεξαιρέτως. Βάσει των ανωτέρω θα ήθελα φυσικά να καλωσορίσω τις προτάσεις για αυστηρότερη πρακολούθηση των σκαφών τρίτων χωρών που αλιεύουν στα ύδατα της ΕΕ.
<P>
Η έκθεση αυτή είναι σημαντική και εδραιώνει περαιτέρω τη συνεχή επιμονή του Κοινοβουλίου να ληφθεί μεγαλύτερη δράση από την Επιτροπή για την αντιμετώπιση των αδυναμιών της ΚΑΠ. Ελπίζω αυτό που βλέπουμε τώρα να δείχνει ότι η Επιτροπή αρχίζει να δίνει προσοχή στην άποψη του Κοινοβουλίου σε αυτόν τον τομέα.

<SPEAKER ID=20 NAME="Wibe">
Αυτή η έκθεση περιέχει πολλές καλές ιδέες και προτάσεις. Στερείται, όμως, κριτικής στάσης απέναντι στο σύνολο της αλιευτικής πολιτικής της ΕΕ, πολιτικής που οδηγεί βέβαια στην εξάντληση των αλιευμάτων σε ένα μεγάλο μέρος των παράκτιων περιοχών της Αφρικής. Η βασική αυτή στάση δεν μεταβάλλεται ούτε με τους καλύτερους ελέγχους, παρά μόνο με μια άλλη πολιτική.

<CHAPTER ID=3>
Αλιευτική συμφωνία ΕΚ-Μαδαγασκάρης
<SPEAKER ID=21 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (Α4-0282/98) του κ. Gallagher, εξ ονόματος της Επιτροπής Αλιείας, σχετικά με την πρόταση κανονισμού του Συμβουλίου (ΕΚ) που αφορά τη σύναψη του πρωτοκόλλου το οποίο καθορίζει, για την περίοδο από 21 Μαΐου 1998 έως 20 Μαΐου 2001, τις αλιευτικές δυνατότητες και τη χρηματοδοτική αντιστάθμιση που προβλέπονται στη συμφωνία μεταξύ της Ευρωπαϊκής Κοινότητας και της Δημοκρατίας της Μαδαγασκάρης όσον αφορά την αλιεία στα ανοικτά της Μαδαγασκάρης (COM(98)0390 - C4-0456/98-98/0217(CNS)).

<SPEAKER ID=22 NAME="Gallagher">
Κυρία Πρόεδρε, θα ήθελα κατ' αρχάς να εκφράσω τη μεγάλη ευγνωμοσύνη μου σε όλους όσους με βοήθησαν στην εκπόνηση της έκθεσής μου, και ιδίως στη γραμματεία της επιτροπής, στα μέλη της Επιτροπής Αλιείας που συμμετείχαν ενεργά στις συζητήσεις της εν λόγω επιτροπής, το προσωπικό της Ευρωπαϊκής Επιτροπής και, φυσικά, στους συντάκτες γνωμοδοτήσεων εξ ονόματος της Επιτροπής Προϋπολογισμών και της Επιτροπής Ανάπτυξης και Συνεργασίας.
<P>
Η έκθεση βασίζεται στην πρόταση της Επιτροπής για ανανέωση του συνημμένου στην αλιευτική συμφωνία πρωτοκόλλου μεταξύ της ΕΕ και της Δημοκρατίας της Μαδαγασκάρης για τριετή περίοδο, από τον Μάιο του 1998 έως τον Μάιο του 2001. Πρόκειται για το πέμπτο πρωτόκολλο που υπογράφεται με τη Μαδαγασκάρη, ενώ το πρώτο υπεγράφη το 1986. Αφορά δε αποκλειστικά τα τοννοειδή και θα περιλαμβάνει 45 θυνναλιευτικά γριγρι ψυγεία και 30 παραγαδιάρικα επιφανείας. Η επιτρεπόμενη αλίευση θα είναι 9500 τόνοι και το συνολικό κόστος της συμφωνίας θα ανέλθει για την Κοινότητα σε 2, 28 εκατομμύρια Ecu για μία τριετία. Η χρηματική αντιστάθμιση θα ανέρθει σε 912 000 Ecu, ποσοστό 40 % του συνολικού κόστους. Το υπόλοιπο θα χρησιμοποιηθεί για τη χρηματοδότηση μέτρων ενίσχυσης του τομέα της αλιείας στη Μαδαγασκάρη, μέσω της χρηματοδότησης επιστημονικών ερευνητικών προγραμμάτων και προγραμμάτων παρακολούθησης, όπως επιθεωρήσεων και ελέγχων. Είναι ζωτικής σημασίας η χορήγηση χρηματοδότησης για την ανάπτυξη της παράκτιας αλιείας μικρής κλίμακας, όπου θα προβλέπονται και υποτροφίες κατάρτισης για τους αλιείς στα παράκτια κράτη της Μαδαγασκάρης.
<P>
Είναι σημαντικό να επισημάνουμε ότι, για πρώτη φορά η χρηματοδότηση συνδέεται με τη νομική υποχρέωση των αρχών της Μαδαγασκάρης να διαβιβάζουν στην Επιτροπή λεπτομερή ετήσια έκθεση σχετικά με τα κεφάλαια που διατέθηκαν για τα επιστημονικά προγράμματα, τα προγράμματα παρακολούθησης και την τεχνική βοήθεια. Η πληρωμή των κεφαλαίων συνδέται με την υλοποίηση των μέτρων αυτών, γεγονός που αποτελεί ευχάριστη εξέλιξη. Η Επιτροπή μπορεί να ζητήσει συμπληρωματικές πληροφορίες, και, εάν η Ένωση δεν μείνει ικανοποιημένη με τις πληροφορίες αυτές, μπορεί να δεσμεύσει τις πιστώσεις, γεγονός που συμβαδίζει σε μεγάλο βαθμό με την άποψη του Κοινοβουλίου και θα διασφαλίσει επίσης την πλήρη διαφάνεια, στοιχείο άκρως απαραίτητο. Προκειμένου να διασφαλισθεί ότι οι αρχές και ο λαός της Μαδαγασκάρης θα επωφεληθούν από αυτό, τα κοινοτικά σκάφη θα πρέπει να λαμβάνουν τις υπηρεσίες και τις προμήθειες που χρειάζονται από τις αρχές της Μαδαγασκάρης.
<P>
Το πρωτόκολλο προβλέπει ότι η συμφωνία μπορεί να επεκταθεί και σε άλλους τύπους αλιείας, κάτι που, αν και δεν προσδιορίζεται, υπονοεί σαφώς την αλιεία γαρίδας, η οποία έχει σημαντική οικονομική αξία και σήμερα διέπεται από συμφωνίες με ιδιώτες.
<P>
Η διεθνής αλιευτική συμφωνία παρέχει σε ορισμένα σκάφη της Ένωσης ευκαιρίες αλιευτικής δραστηριότητας εκτός της αλιευτικής ζώνης της Ένωσης, δίδοντας στα σκάφη μας το δικαίωμα να αλιεύουν αποθέματα σε ύδατα τρίτων χωρών, ελαφρύνοντας κατ' αυτόν τον τρόπο την πίεση που ασκείται σε πολλά από τα αποθέματά μας εντός της Ένωσης.
<P>
Η δυνατότητα αλίευσης σε αποκλειστικές ζώνες τρίτων χωρών δεν πρέπει να περιορίζεται στα σκάφη ορισμένων μόνο κρατών μελών, παρά να είναι ανοικτή στα σκάφη όλων των κρατών μελών που μπορούν να ασκούν τη δραστηριότητά τους σε μεγάλες αποστάσεις και να αλιεύουν τα σχετικά αποθέματα. Χώρες άνευ παραδοσιακών δικαιωμάτων πρέπει να έχουν τις ίδιες ευκαιρίες και να μην παρεμποδίζονται στην θυνναλιεία και στην αλιεία μεταναστευτικών ειδών που μετακινούνται κάθε χρόνο στα ύδατα αρκετών παράκτιων κρατών μεταξύ Μαρτίου και Ιουνίου. Μόνο ένα συνεταιριστικό περιφερειακό σύστημα διαχείρισης θα διασφαλίσει τη διατήρηση των αποθεμάτων. Είναι περιττό, φαντάζομαι, να υπενθυμίσω στο Κοινοβούλιο τη σημασία της διατήρησης των ανανεώσιμων πόρων. Είμαστε οι θεματοφύλακες και πρέπει να διασφαλίσουμε τη διαθεσιμότητα των πόρων αυτών για τις μελλοντικές γενεές. Στην πραγματικότητα αυτοί που κατανούν πλήρως το γεγονός αυτό είναι οι αλιείς, οι οποίοι και επιθυμούν να διασφαλίσουν ότι τα αποθέματα θα υπάρχουν και για τη γενιά τους και για τις μελλοντικές γενιές.
<P>
Συμπερασματικά, επισημαίνω ότι κατέθεσα μια σειρά τροπολογιών, σύμφωνα με την άποψη του Κοινοβουλίου, ζητώντας τη λεπτομερή και συνεκτική ενημέρωση του Κοινοβουλίου. Προτείνω στο Σώμα να εγκρίνει την έκθεση και εφιστώ την προσοχή του στις τροπολογίες μου, οι οποίες, πιστεύω, θα τη βελτιώσουν.

<SPEAKER ID=23 NAME="Jφns">
Κυρία Πρόεδρε, αγαπητοί συνάδελφοι, εξ ονόματος της Επιτροπης Προϋπολογισμών θα ήθελα να εκφράσω θερμά συγχαρητήρια στον συνάδελφο Gallagher για την έκθεσή του. Αυτή τη φορά βρίσκομαι, όμως, στην ευχάριστη θέση να συγχαρώ και την Επιτροπή, πράγμα που δεν συμβαίνει συχνά. Πάντα χαίρεται κανείς βλέποντας ότι οι υπάλληλοι είναι επιδεκτικοί μαθήσεως, και, για πρώτη φορά στην περίπτωση της Μαδαγασκάρης, η Επιτροπή κατάφερε πραγματικά να ολοκληρώσει τις διαπραγματεύσεις και μάλιστα όχι την τελευταία στιγμή, αλλά δύο μήνες πριν από τη λήξη του πρωτοκόλλου. Βέβαια, θα προτιμούσαμε αυτό να είχε γίνει 4-6 μήνες πριν από τη λήξη του πρωτοκόλλου, για να είναι δυνατή η έγκαιρη περάτωση όλης της νομοθετικής διαδικασίας, όμως κι αυτοί οι δύο μήνες αποτελούν ένα πρώτο βήμα προς τη σωστή κατεύθυνση, την κατεύθυνση του κώδικα δεοντολογίας.
<P>
Θα προτιμούσαμε, όμως, να είχαμε αποφύγει επίσης αυτή τη δυσάρεστη προσωρινή εφαρμογή του πρωτοκόλλου και να μην αντιμετωπίζαμε πάλι την ανάγκη να εγκρίνουμε απλώς και μόνο για άλλη μία φορά γεγονότα για τα οποία έχουν ήδη παρθεί αποφάσεις, επειδή αυτό περιορίζει - όπως όλοι γνωρίζετε - σημαντικά τα δικαιώματά μας ως συναρμόδιας επί του προϋπολογισμού αρχής.
<P>
Θα αναφερώ σε ένα επιπλέον θέμα: ως Επιτροπή Προϋπολογισμών έχουμε βέβαια διαφορετική άποψη σε θέματα ταξινόμησης, κι εξακολουθούμε να θεωρούμε μη υποχρεωτικές τις δαπάνες για διεθνείς αλιευτικές συμφωνίες, έστω κι αν αυτό αντιμετωπίζεται διαφορετικά από μερικούς συναδέλφους μας στην Επιτροπή Αλιείας. Ήθελα οπωσδήποτε να διευκρινίσω το γεγονός αυτό, το οποίο ισχύει, βέβαια, και για τη συμφωνία με τη Γκαμπόν, για την οποία θα ακολουθήσει διαβούλευση αργότερα. Σίγουρα, όμως, δεν θα μπορέσουμε να διευθετήσουμε αυτήν την αντιπαράθεση ούτε και στις επόμενες νομοθετικές διαδικασίες. Το καλύτερο που έχουμε πράγματι να κάνουμε στην προκειμένη περίπτωση είναι να περιμένουμε την επόμενη διοργανική συμφωνία.

<SPEAKER ID=24 LANGUAGE="EN" NAME="Hardstaff">
Κυρία Πρόεδρε, τα θέματα που αφορούν την αλιευτική συμφωνία με τη Μαγαδασκάρη εκτέθηκαν σαφέστατα από τον κ. Gallagher στην εξαίρετη έκθεσή του και στην ομιλία του σήμερα το πρωΐ.
<P>
Η Ομάδα του Ευρωπαϊκού Σοσιαλιστικού Κόμματος (ΕΣΚ) καλωσορίζει τον τρόπο με τον οποίο οι αναδιαπραγματεύσεις των αλιευτικών συμφωνιών με τρίτες χώρες διασφαλίζουν όλο και περισσότερο ότι οι ενδιαφερόμενες χώρες, ιδίως δε οι αλιευτικές κοινότητές τους και όχι μόνο οι κυβερνήσεις τους, επωφελούνται από αυτές τις συμφωνίες. Όπως επισήμανε και ο κ. Gallagher, η κυβέρνηση της Μαδαγασκάρης πρέπει να υποβάλλει έκθεση σχετικά με το πώς ακριβώς διαθέτει τα κεφάλαια που λαμβάνει στο πλαίσιο της συμφωνίας αυτής. Οι διασφαλίσεις αυτές οφείλονται σε μεγάλο βαθμό στην πίεση που άσκησε το Κοινοβούλιο.
<P>
Η συγκεκριμένη αυτή συμφωνία απαιτεί από τους πλοιοκτήτες κοινοτικών σκαφών που αλιεύουν τόννο στα ύδατα της Μαδαγασκάρης να δίδουν χρηματικές συνεισφορές στους αλιείς της Μαδαγασκάρης, εάν δεν χρησιμοποιούν ντόπιους εργάτες. Μόνο ειδικά σκάφη μπορούν να αγοράζουν άδειες, και οι άδειες αυτές δεν είναι μεταβιβάσιμες. Προκειμένου να διατηρηθούν τα παγκόσμια αλιευτικά αποθέματα, δεν είναι δυνατόν να υπερεκμεταλλευόμαστε τα δικά μας ύδατα και στη συνέχεια να εκμεταλλευόμαστε και τα ύδατα άλλων λαών.
<P>
Οι τροπολογίες του κ. Gallagher υποστηρίχθηκαν από την επιτροπή, όπως υποστηρίζονται πλήρως και από την Ομάδα του ΕΣΚ, καθώς εξασφαλίζουν την πλήρη ενημέρωση του Κοινοβουλίου σχετικά με τον τρόπο εφαρμογής αυτής της συμφωνίας. Ωστόσο, διαφωνούμε με την τροπολογία της Ομάδας του Ευρωπαϊκού Κόμματος των Φιλελευθέρων Δημοκρατών και Μεταρρυθμιστών, καθώς είναι πολύ πιθανό να καταστήσει δυνατή την επιβίωση των κοινοτικών σκαφών μόνο σε εξαιρετικά καλές χρονιές, και, κατά συνέπεια, πολλοί δεν θα δεχθούν τη συμφωνία αυτή. Η ίδια η Μαδαγασκάρη θα στερηθεί, κατά συνέπεια, τα πλεονεκτήματα που προσφέρει το πρωτόκολλο αυτό στην αλιευτική της κοινότητα.

<SPEAKER ID=25 LANGUAGE="ES" NAME="Varela Suanzes-Carpegna">
Kυρία Πρόεδρε, θα ήθελα κατ' αρχάς να συγχαρώ τους δύο εισηγητές που σήμερα το πρωί υποβάλλουν τις εκθέσεις τους στην Ολομέλεια, τους κ.κ. Gallagher και Girγo Pereira, για το εξαιρετικό έργο που επιτέλεσαν στις εκθέσεις τους σχετικά με τις αλιευτικές συμφωνίες με τη Δημοκρατία της Μαδαγασκάρης και τη Δημοκρατία της Γκαμπόν.
<P>
Θα ήθελα να επισημάνω πως και οι δύο συμφωνίες αποτελούν συνέχεια της κοινής αλιευτικής πολιτικής της Ευρωπαϊκής Ένωσης, όσον αφορά τις διεθνείς αλιευτικές συμφωνίες, και συμβάλλουν στην παγίωση αυτών των συμφωνιών ως ένας από τους θεμελιώδεις πυλώνες της κοινής αλιευτικής πολιτικής που, όπως έχει ήδη επισημανθεί στην έκθεση Crampton του Ευρωπαϊκού Κοινοβουλίου, συνεχίζει να αποτελεί βασική προϋπόθεση για την προσπάθεια μείωσης του εμπορικού ελλείμματος της Ευρωπαϊκής Ένωσης και τη διασφάλιση της απασχόλησης, τόσο της άμεσης όσο και της έμμεσης, στην αλιεία και στην αλιευτική βιομηχανία της Κοινότητας, γεγονός που επηρεάζει ουσιαστικά τις περιοχές της περιφέρειας που αντιμετωπίζουν οικονομική καθυστέρηση και εξαρτώνται από την αλιεία.
<P>
Όσον αφορά την έκθεση Girγo Pereira σχετικά με την αλιευτική συμφωνία με τη Δημοκρατία της Γκαμπόν, θα ήθελα να επισημάνω πως πρόκειται για μια νέα συμφωνία η οποία αφορά αποκλειστικά τον τόννο, είναι πενταετούς διάρκειας και συνεπάγεται χρηματοδότηση 9.000 τόνων με δυνατότητα διαπραγμάτευσης. Πρέπει, όμως, να επισημάνουμε πως είναι ακατανόητο και ανησυχητικό το γεγονός ότι για πρώτη φορά εισάγεται σε τέτοιου είδους συμφωνίες αύξηση της χρηματοδότησης που επιβαρύνει τους πλοιοκτήτες από 20 σε 25 Ecu/τόνο, μειώνοντας, κατά συνέπεια, την κοινοτική συμβολή από 80 σε 75 Ecu/τόνο.
<P>
Δεν υπάρχει δικαιολογία γι' αυτό. Αλλά, ακόμα κι αν υπήρχε, πιστεύω πως η εν λόγω αύξηση πρέπει πάντα να συνοδεύεται από μια αντίστοιχη αύξηση της αλιευτικής δυνατότητας των πλοιοκτητών, καθώς και από μεγαλύτερη συμμετοχή τους στις διαπραγματεύσεις, σε αντιστοιχία με τη μεγαλύτερη συμβολή τους.
<P>
Όσον αφορά την έκθεση Gallagher, σχετικά με το νέο πρωτόκολλο σε σχέση με τη Δημοκρατία της Μαδαγασκάρης, πρέπει να επισημάνουμε πως πρόκειται επίσης για μια συμφωνία που αφορά σχεδόν αποκλειστικά τη θυνναλιεία, στην οποία διατηρήθηκε ο αριθμός των θυνναλιευτικών γρι-γρι και αυξήθηκε ο αριθμός των παραγαδιάρικων επιφανείας, καθώς και οι αλιευτικές δυνατότητες από 9.000 σε 9.500 τόνους. Το συνολικό κόστος της συμφωνίας αυξήθηκε ελαφρά, αλλά πρέπει να επισημάνουμε πως, σε αντίθεση με τη συμφωνία με τη Δημοκρατία της Γκαμπόν, η Επιτροπή τηρεί ως προς τη χρηματοδότηση εκ μέρους των πλοιοκτητών τα όρια που μέχρι τώρα χρησιμοποιούνταν σε όλες τις συμφωνίες αυτού του είδους. Από αυτήν την άποψη οι εφοπλιστές θα συμβάλλουν με 20 Ecu στο κόστος κάθε τόνου, ενώ η Επιτροπή με 80 Ecu ανά τόνο.
<P>
Τελειώνοντας, θα ήθελα να επισημάνω πως είναι πολύ θετικές οι τροπολογίες οι οποίες εγκρίθηκαν στην Επιτροπή Αλιείας όσον αφορά την έκθεση του κυρίου Gallagher, στις οποίες ζητείται από την Επιτροπή η σύνταξη μιας έκθεσης κατά τη διάρκεια του τελευταίου χρόνου ισχύος του πρωτοκόλλου, σχετικά με την εφαρμογή και τους όρους εκτέλεσης της συμφωνίας, καθώς και σχετικά με την εξέλιξη των διαπραγματεύσεων εν όψει της ανανέωσης της εν λόγω συμφωνίας, η οποία θα υποβάλλεται στο Κοινοβούλιο, που, βάσει αυτής της έκθεσης, θα μπορεί να εκδίδει συστάσεις και να ζητά να λαμβάνονται υπόψη πριν από την ολοκλήρωση των διαπραγματεύσεων.
<P>
Παρότι από το προηγούμενο πρωτόκολλο έχει βελτιωθεί η επικοινωνία μεταξύ των θεσμικών οργάνων χάρη στην εφαρμογή της διοργανικής συμφωνίας σχετικά με τη βελτίωση της ενημέρωσης της δημοσιονομικής αρχής σχετικά με τις αλιευτικές συμφωνίες του 1996, η εν λόγω ανταλλαγή πληροφοριών δεν είναι ακόμη η βέλτιστη. Η νέα αυτή συνεργασία που προτείνει η έκθεση του κυρίου Gallagher και που ενισχύει τη συμμετοχή του Ευρωπαϊκού Κοινοβουλίου θα μπορούσε να επιφέρει σημαντική βελτίωση στη διαδικασία σύναψης και εφαρμογής των διεθνών αλιευτικών συμφωνιών.

<SPEAKER ID=26 LANGUAGE="SV" NAME="Olsson">
Κυρία Πρόεδρε, θέλω κατ' αρχάς να συγχαρώ τον εισηγητή για την καλή έκθεση που εκπόνησε, η οποία νομίζω ότι θεωρείται επιτυχία όσον αφορά τις συμφωνίες αυτού του είδους μεταξύ της Ευρωπαϊκής Ένωσης και κάποιων αναπτυσσόμενων χωρών.
<P>
Θέλω να τονίσω ότι, όσον αφορά αυτές τις συμφωνίες, το βασικό ζήτημα είναι να βρεθεί μία ισορροπία ανάμεσα σε διάφορα συμφέροντα: από τη μία πλευρά, για τα οικονομικά συμφέροντα χρειάζεται μία εμπορική συμφωνία και, από την άλλη πλευρά, τα περιβαλλοντικά συμφέροντα επιβάλλουν τη δυνατότητας διαχείρισης των πόρων, ούτως ώστε να διατηρηθεί η εκμετάλλευση τους για πολύ μεγάλο χρονικό διάστημα. Τρίτον, το θέμα αφορά και τη δυνατότητα παροχής βοήθειας σε χώρες του τρίτου κόσμου. Δεν είναι, συνεπώς, ιδαίτερα εύκολο να υπάρξει ισορροπία. Χωρίς να θέλω να πω ακόμα ότι τα καταφέραμε, βρισκόμαστε, εν πάσει περιπτώσει, στον σωστό δρόμο.
<P>
Θα ήθελα να επισημάνω ότι η Επιτροπή Ανάπτυξης και Συνεργασίας έχει τονίσει ότι δεν λαμβάνονται επαρκώς υπόψη οι περιφερειακές πτυχές στους τομείς της έρευνας και της διαχείρισης, γεγονός που είναι αρκετά σημαντικό να ληφθεί υπόψη εκ μέρους της Επιτροπής για τη συνέχεια στην προκειμένη περίπτωση.
<P>
Επιτρέψτε μου επίσης να σχολιάσω την πρόταση της Ομάδας του Ευρωπαϊκού Κόμματος των Φιλελευθέρων Δημοκρατών και Μεταρρυθμιστών, η οποία συνεπάγεται, εν προκειμένω, ότι οι αλιείς δεν θα λάβουν επιδότηση. Οι επιδοτήσεις είναι φυσικά απαραίτητες σε μία φάση όπου η αλιεία και η γεωργία δεν έχουν τη δύναμη να ανταπεξέλθουν στον σκληρό διεθνή ανταγωνισμό, αλλά μακροπρόθεσμα πρέπει να υπάρχει δυνατότητα κατάργησή τους. Ζητώ, κυρία Πρόεδρε, να επανέλθω σε αυτό το θέμα κατά τη συζήτηση της επόμενης έκθεσης, για την οποία προτείνεται παρόμοια τροπολογία.

<SPEAKER ID=27 LANGUAGE="NL" NAME="Aelvoet">
Κυρία Πρόεδρε, όταν πριν από δύο και πλέον χρόνια συζητήθηκε στο Κοινοβούλιο η προηγούμενη συμφωνία για την αλιεία στα ανοικτά της Μαδαγασκάρης, το ΕΚ διατύπωσε σοβαρότατες επικρίσεις, τόσο για το περιεχόμενο, όσο και για τη διαδικασία, διότι δεν είχαμε καμία επιρροή στην υπόθεση. Ο εισηγητής ζήτησε να απορριφθεί η συμφωνία, αλλά η πλειοψηφία του Κοινοβουλίου δεν έφτασε ως εκεί. Ωστόσο, οι σοσιαλιστές, μέσω του κ. Baldarelli, δήλωσαν τότε ότι επρόκειτο για την τελευταία συμφωνία που θα ενέκριναν. Έκτοτε, όμως, υποστήριξαν όλες τις συμφωνίες μία προς μία.
<P>
Τί συμβαίνει στην πραγματικότητα; Συγκρίνοντας τις δύο συμφωνίες, διαπιστώνουμε ότι ακόμα δεν υπάρχει αναπροσαρμοσμένη περιφερειακή διαχείριση, ότι εξακολουθούν να μην υπάρχουν αποτελεσματικά μέτρα ελέγχου, και ότι το Κοινοβούλιο συνεχίζει απλώς τις διαβουλεύσεις. Το μόνο θετικό είναι ότι η ζώνη πέρα από την οποία επιτρέπεται η αλιεία επεκτάθηκε από δύο σε δώδεκα μίλια. Ήταν πλέον καιρός, διότι αυτή η διάταξη ενσωματώθηκε προ πολλού σε πολλές άλλες συμφωνίες.
<P>
Δεδομένου ότι πρόκειται και πάλι για μια συμφωνία που αφορά την αλιεία τοννοειδών, εφιστώ την προσοχή σας στο γεγονός ότι η χρήση ορισμένου τύπου διχτυών, δηλαδή των ποντισμένων διχτυών, θέτει όντως πρόβλημα παρεμπιπτόντων αλιευμάτων, και δεν εννοώ τα δελφίνια, διότι δεν τίθεται τέτοιο πρόβλημα στην περιοχή. Από πρόσφατη, όμως, μελέτη Γάλλων επιστημόνων προκύπτει σαφώς ότι υπάρχει ολόκληρη σειρά άλλων παρεμπιπτόντων αλιευμάτων: φαγγριά, σαυρίδια, kipjack και άλλα. Επιπλέον, τίθεται το πρόβλημα της πρόωρης αλίευσης πολύ μικρών τόννων. Μέρος αυτών των αλιευμάτων αποτελεί και εισόδημα των μικρών αλιέων, οπότε οι δραστηριότητες των δικών μας αλιευτικών στόλων επηρεάζουν όντως τις δυνατότητες των ντόπιων αλιέων. Αξιοσημείωτο είναι επίσης το γεγονός ότι, στις περισσότερες συμφωνίες για την αλιεία τοννοειδών, προβλέπεται η παρουσία δύο ντόπιων μελών πληρώματος ανά σκάφος, ενώ στην παρούσα συμφωνία προβλέπεται η παρουσία δύο μόνο μελών πληρώματος για το σύνολο του στόλου. Θεωρούμε ότι ο έλεγχος πρέπει να βελτιωθεί αισθητά, οπότε υποστηρίζουμε την τροπολογία της Ομάδας του Ευρωπαϊκού Κόμματος των Φιλελευθέρων Δημοκρατών και Μεταρρυθμιστών, διότι αποτελεί ένα βήμα προς τη σωστή κατεύθυνση και προβλέπει μεγαλύτερη συμμετοχή των πλοιοκτητών.

<SPEAKER ID=28 LANGUAGE="FR" NAME="Souchet">
Κυρία Πρόεδρε, η σημερινή μας συζήτηση για δύο αλιευτικές συμφωνίες της Ευρωπαϊκής Ένωσης, η μία με τη Μαδαγασκάρη και η άλλη με την Γκαμπόν, αφορά αποκλειστικά τη θυνναλιεία, στην περίπτωση της Γκαμπόν, και κυρίως τη θυνναλιεία, στην περίπτωση της Μαδαγασκάρης. Η συζήτηση αυτή λαμβάνει χώρα δύο μέρες μετά από τη σύνοδο της διακομματικής ομάδας "Διατήρηση Πόρων και Βιώσιμη Ανάπτυξη», όπου καταδείχθηκαν τα ευεργετικά αποτελέσματα των αλιευτικών συμφωνιών μας, τόσο ως προς την ανάπτυξη του τομέα του τόννου μεταξύ Ευρώπης και χωρών ΑΚΕ, όσο και ως προς την ανάπτυξη των συμβαλλομένων αναπτυσσόμενων χωρών, και κυρίως όσων έχουν λιμάνια στα οποία καταπλέουν τα σκάφη που διαθέτουν τη σχετική άδεια. Πρόκειται, συγκεκριμένα, για τη Μαδαγασκάρη με το ΝτιέγκοΣουαρέζ, όπου, όπως συμβαίνει στο Αμπιτζάν, στο Ντακάρ, στο Μαχέ, στη Γκάνα και στον Αγιο Μαυρίκιο, οι αλιευτικές συμφωνίες επέτρεψαν τη δημιουργία σημαντικών χερσαίων βιομηχανικών δραστηριοτήτων, καθώς και σημαντικού αριθμού θέσεων εργασίας. Κατ' αυτόν τον τρόπο ο τομέας του τροπικού τόννου στις χώρες εκφόρτωσης ΑΚΕ μετατράπηκε σε κεντρικό παράγοντα της τοπικής οικονομικής ανάπτυξης.
<P>
Η σωστή λειτουργία του οικονομικού αυτού συνόλου εξαρτάται από έναν συνδετικό κρίκο μεταξύ της αλιευτικής συμφωνίας ως πτυχής της κοινής αλιευτικής πολιτικής και των δασμολογικών διατάξεων της Σύμβασης Λομέ, που επιτρέπουν να εισάγονται στην Κοινότητα με μηδενικά τέλη κονσέρβες τόννου που παράγονται στις χώρες ΑΚΕ. Η ανάπτυξη του εν λόγω τομέα του τόννου στον Ινδικό και τον Ατλαντικό Ωκεανό εξαρτάται επίσης από την ήπια εκμετάλλευση των φυσικών πόρων ανοικτής θαλάσσης, που αφθονούν ιδιαίτερα και παρακολουθούνται στενά σε επιστημονικό επίπεδο, κυρίως από το γαλλικό Ινστιτούτο Επιστημονικής Έρευνας για την Ανάπτυξη στα Πλαίσια της Συνεργασία (Orstom) και το ισπανικό Ωκεανογραφικό Ινστιτούτο (IEO). Επομένως, αυτό το είδος αλιείας δεν ανταγωνίζεται τις βιοποριστικές δραστηριότητες της αλιείας μικρής κλίμακας, όπου μπορεί να εξακολουθήσει η ανενόχλητη και απολύτως δίκαιη χρησιμοποίηση των παρασυρόμενων απλαδιών διχτυών.
<P>
Ο τομέας του τόννου μεταξύ Ευρώπης και χωρών ΑΚΕ αποτελεί μία από τις μεγάλες επιτυχίες τόσο της αλιευτικής μας πολιτικής, όσο και της πολιτικής συνεργασίας. Όλοι οι συμβαλλόμενοι επαγγελματίες και οι εθνικές αρχές εκφράζουν την ικανοποίησή τους για τη λειτουργία των συμφωνιών αυτών και ζητούν να μην αμφισβητηθεί και να μην αποδυναμωθεί η σημερινή οικονομική ισορροπία του τομέα του τόννου στα πλαίσια της νέας Σύμβασης Λομέ. Επιθυμούν, και δικαίως, τη δημιουργία ενός κατάλληλου ειδικού καθεστώτος το οποίο θα πρέπει να ορισθεί ήδη από τη μεταβατική περίοδο για τη νέα σύμβαση και όπου θα προβλέπεται κυρίως η διατήρηση του προβαδίσματος Λομέ όσον αφορά τον μεταποιημένο τόννο, ιδιαίτερα έναντι του Συστήματος Γενικευμένων Προτιμήσεων, μια και αυτή η διάταξη επέτρεψε στον τομέα μας να αναπτυχθεί απέναντι στους ασιατικούς γίγαντες του τομέα του τόννου, την Ταϊλάνδη, τις Φιλιππίνες και την Ινδονησία.
<P>
Το Ευρωπαϊκό Κοινοβούλιο θα πρέπει, επομένως, να επαγρυπνεί πολύ ως προς το ζήτημα αυτό, καθώς και ως προς την τάση της Επιτροπής να παραχωρεί απαλλαγές προς κάθε κατεύθυνση, χωρίς να ενδιαφέρεται πάντα για τις επιπτώσεις τους στον τομέα της αλιείας: Σύστημα Γενικευμένων Προτιμήσεων για φάρμακα, ετήσιες ποσοστώσεις, εμπορικές συμφωνίες με διάφορες περιφερειακές ζώνες όπως το Mercosur, που κινδυνεύουν να προκαλέσουν άμεσο και αβάσταχτο ανταγωνισμό για τις χώρες ΑΚΕ, τους εταίρους μας στο πλαίσιο της Σύμβασης Λομέ. Πρέπει να φροντίζουμε ώστε τέτοιου είδους πρωτοβουλίες να μη βλάπτουν τα κεκτημένα στο πλαίσιο της ΚΑΠ και των συμφωνιών Λομέ. Πριν από κάθε διαπραγμάτευση πρέπει οπωσδήποτε να εκπονούνται σοβαρές μελέτες επιπτώσεων, κυρίως όσον αφορά τον τομέα της αλιείας, όπου θα λαμβάνονται υπόψη τόσο τα συμφέροντα της ευρωπαϊκής οικονομίας, όσο και τα συμφέροντα των συμβαλλομένων χωρών της Σύμβασης Λομέ.
<P>
Επισημαίνω, τέλος, με μεγάλο ενδιαφέρον, όπως και οι εισηγητές, τις διατάξεις των νέων συμφωνιών με τη Μαδαγασκάρη και τη Γκαμπόν όσον αφορά τον έλεγχο, την κατάρτιση και τις επιστημονικές μελέτες, που αντιπροσωπεύουν το 60 % του συνολικού οικονομικού αντισταθμίσματος και συνεχώς αυξάνονται. Επίσης, θεωρώ ότι η εμφάνιση για πρώτη φορά σε μια αλιευτική συμφωνία μιας πτυχής για την ανάπτυξη της αλιείας μικρής κλίμακας αποτελεί πολύ θετική πρόοδο.
<P>
Συνολικά, κυρία Πρόεδρε, αυτές οι δύο εκθέσεις και αυτές οι δύο συμφωνίες είναι καλές, και πρέπει να εγκριθούν από το Ευρωπαϊκό Κοινοβούλιο.

<SPEAKER ID=29 NAME="McCartin">
Κυρία Πρόεδρε, θα ήθελα να ευχαριστήσω τον κ. Gallagher για την έκθεσή του, όπου παρέχει βεβαίως πολλές λεπτομερείς πληροφορίες που μας δίνουν τη δυνατότητα να αξιολογήσουμε την κατάσταση. Συνήθως υποστηρίζεται ότι αυτές οι αλιευτικές συμφωνίες ευνοούν κάποια συγκεκριμένη περιοχή της Κοινότητας. Συμφωνώ με τον κ. Gallagher ότι τις δυνατότητες εκμεταλλεύονται κυρίως η Ισπανία, η Γαλλία και η Πορτογαλία, αλλά δεν πιστεύω ότι τα βορειότερα κράτη μέλη είναι σε θέση να τις εκμεταλλευτούν, ακόμα κι αν είχαν πλήρη ενημέρωση και την ευκαιρία να το πράξουν.
<P>
Διαπιστώνω από τα αριθμητικά στοιχεία ότι το κόστος ανά τόνο φαίνεται να έχει μειωθεί. Διερωτώμαι γιατί οι πληρωμές στη συμφωνία αυτή είναι χαμηλότερες από ό, τι την προηγούμενη και γιατί αυξήσαμε τον αριθμό των σκαφών κατά 30 περίπου παραγαδιάρικα, εκτός από τα θυνναλιευτικά γρι γρι ψυγεία που περιλαμβάνονταν στην πρώτη συμφωνία.
<P>
Ωστόσο, καλωσορίζουμε τις βελτιώσεις που έγιναν στη συμφωνία αυτή προκειμένου να διατηρηθούν τα αλιεύματα της περιοχής και να τροποποιηθεί το όριο των 2 μιλίων, που ποτέ δεν θα έπρεπε να γίνει αποδεκτό, σε 12 μίλια. Το νέο όριο προστατεύει περισσότερο τους ντόπιους αλιείς, οι οποίοι έχουν κάθε δυνατότητα να εκμεταλλευθούν όλους τους πόρους εντός του ορίου αυτού. Χωρίς τη συμφωνία αυτή το μεταναστευτικό αυτό είδος δεν θα διατηρούνταν προς όφελος των ντόπιων αλιέων, και θα αποτελούσε, κατά πάσα πιθανότητα, αντικείμενο εκμετάλλευσης σε κάθε περίπτωση. Η Μαδαγασκάρη επωφελείται από το γεγονός αυτό, όπως και η οικονομία της σε κάποιο βαθμό, που δεν θα συνέβαινε σε αντίθετη περίπτωση. Το χρηματικό ποσό είναι σχετικά μικρό αν θεωρηθεί περιφερειακή ενίσχυση σε αλιευτικούς λιμένες σε οποιοδήποτε μέρος της Κοινότητας. Η εν λόγω συμφωνία μάς δίνει αλιεύματα αξίας 10 εκατομμυρίων Ecu περίπου. Όταν αφαιρεθεί το κόστος της αλίευσής τους, είναι προφανές ότι δεν πρόκειται για κανένα τεράστιο ποσό περιφερειακής ενίσχυσης, όλες όμως αυτές οι μικρές συμφωνίες πρέπει να εξετασθούν στο πλαίσιο του συνόλου.
<P>
Θε επιθυμούσα να είναι πιο ξεκάθαρος ο αριθμός των σκαφών που εισέρχονται στα ύδατα αυτά. Είναι πολύ δύσκολο να γνωρίζει κανείς τι συμβαίνει όταν χορηγούνται άδειες σε 70 ή σε 80 σκάφη για την αλίευση τόσο μικρής ποσότητας αλιευμάτων.

<SPEAKER ID=30 LANGUAGE="EN" NAME="Gillis">
Κυρία Πρόεδρε, θα ήθελα να ευχαριστήσω τον εισηγητή κ. Gallagher για την έκθεση αυτή επί της πρότασης της Επιτροπής σχετικά με την ανανέωση για τρία επιλέον χρόνια της συμφωνίας με τη Μαδαγασκάρη για τα τοννοειδή.
<P>
Ενώ η Δημοκρατία της Μαδαγασκάρης πρέπει να έχει το δικαίωμα να χρησιμοποιεί τα έσοδα που προέρχονται από τη συμφωνία αυτή όπως θεωρεί συμφέρον, διαπιστώνω με ικανοποίηση ότι το μεγαλύτερο μέρος - 60 % - του συνολικού ποσού των 2, 28 εκατομμυρίων Ecu θα χρησιμοποιηθεί για επιστημονική έρευνα, διατήρηση και κατάρτιση και, συνεπώς, θα ωφελήσει άμεσα τις παράκτιες περιοχές και τους κατοίκους τους.
<P>
Η άμεση χρηματοοικονομική βοήθεια και η μεταφορά τεχνολογίας και εμπειρογνωμοσύνης στις αναπτυσσόμενες χώρες αποτελούν τα χαρακτηριστικά της αναπτυξιακής πολιτικής της Ευρωπαϊκής Ένωσης. Με ικανοποίηση διαπιστώνω ότι οι αλιευτικές μας συμφωνίες με τις αναπτυσσόμενες χώρες συνδυάζουν κάποια οικονομική βοήθεια με τη δέσμευση να βελτιωθούν οι δομές και οι δυνατότητες κατάρτισης και να δοθούν καλύτερες ευκαιρίες στους ντόπιους αλιείς. Μπορούμε, ωστόσο, και θα πρέπει να καταβάλλουμε μεγαλυτερη προσπάθεια, στο πλαίσιο τόσο των αλιευτικών συμφωνιών, όσο και της συνολικής αναπτυξιακής πολιτικής μας.
<P>
Πολύ συχνά τρίτες χώρες, όπως η Μαδαγασκάρη, δεν είναι σε θέση να παρακολουθούν ή να αστυνομεύουν τις αλιευτικές δραστηριότητες των αλιευτικών στόλων της ΕΕ, όπως, πράγματι, ούτε οι αρχές πολλών κρατών μελών μπορούν να ελέγξουν τις δραστηριότητές τους. Πρέπει, ωστόσο, να βρεθεί ένα σύστημα που θα επιτρέψει στις ενδιαφερόμενες χώρες και στην Επιτροπή να παρακολουθούν αποτελεσματικά τις αλιευτικές συμφωνίες και θα διασφαλίζει ότι δεν θα υφίσταται υπερεκμετάλλευση των περιορισμένων πόρων. Η υπεραλίευση ή η υπερεκμετάλλευση οποιουδήποτε περιορισμένου πόρου θα καταστρέψει τον πόρο αυτόν εις βάρος όλων και, κατά συνέπεια, απορρίπτεται ολοκληρωτικά.
<P>
Υπάρχει ένας τομέας που θα μπορούσαμε να βοηθήσουμε περισσότερο τις τρίτες χώρες. Θα πρέπει να δώσουμε στα ντόπια αλιευτικά σκάφη μεγαλύτερη αποκλειστική ζώνη αλίευσης. Η σημερινή ζώνη των 10 μιλίων μπορεί και θα πρέπει να επεκταθεί στα 15 μίλια χωρίς σοβαρά μειονεκτήματα για τους υπερπόντιους στόλους της ΕΕ. Κατ' αυτόν τον τρόπο θα δοθεί στα ντόπια αλιευτικά συμφέροντα ευρύτερο πεδίο και σταθερότερη βάση για τον σχεδιασμό των επενδύσεών τους.

<SPEAKER ID=31 NAME="Flynn">
Κυρία Πρόεδρε, η Επιτροπή θα ήθελε να ευχαριστήσει τον κ. Gallagher για την εξαίρετη αυτή έκθεση σχετικά με τους νέους όρους αλίευσης που συμφωνήθηκαν για τον κοινοτικό στόλο στα ύδατα της Μαδαγασκάρης. Θα ήθελα επίσης να ευχαριστήσω τους βουλευτές που συνεχάρησαν το προσωπικό για τη σκληρή του δουλειά στο πλαίσιο των συμφωνιών αυτών και την επιτυχία που σημειώνουν.
<P>
Η Επιτροπή εκτιμά ότι τα μέτρα αυτά θα επιτρέψουν μια αποτελεσματικότερη εκμετάλλευση της συμφωνίας σύμφωνα με τις θεμελιώδεις αρχές της διατήρησης των πόρων. Η Επιτροπή εκτιμά επίσης ότι το νέο πρωτόκολλο με τη Μαδαγασκάρη περιέχει σημαντικά καινοτόμα στοιχεία που στοχεύουν στην προώθηση της βιώσιμης αλιείας με τρόπο συνεπή προς την αναπτυξιακή πολιτική της Ένωσης.
<P>
Το νέο πρωτόκολλο της συμφωνίας προσφέρει για πρώτη φορά τη δυνατότητα αλίευσης στην αποκλειστική ζώνη της Μαγαδασκάρης σε πορτογαλικά και ιταλικά θυνναλιευτικά σκάφη. Διαθέτει 60 % της χρηματικής αντιστάθμισης, δηλαδή περίπου 1, 368 εκατ. Ecu για περίοδο τριών ετών, σε στοχοθετημένες δράσεις, και συγκεκριμένα στην επιστημονική έρευνα, την παρακολούθηση της αλιείας, την κατάρτιση και την ανάπτυξη παραδοσιακών τομέων αλιείας. Επιτρέπει επίσης στις αρχές της Μαγαδασκάρης να παρακολουθούν τις κινήσεις των κοινοτικών σκαφών στην περιοχή, χάρη σε νέες διατάξεις του συνημμένου πρωτοκόλλου σχετικά με τις διαδικασίες ελέγχου, συμπεριλαμβανομένης της κοινοποίησης εισόδου και εξόδου από την αποκλειστική ζώνη.
<P>
Η Επιτροπή αποδέχεται την ουσία των τροπολογιών που προτείνει η Επιτροπή Αλιείας, όχι όμως και τη μορφή με την οποία κατατέθηκαν. Υπογραμμίζει ότι το Κοινοβούλιο ενημερώνεται ήδη τακτικά για τα επίπεδα απορρόφησηςτων αλιευτικών συμφωνιών μέσω δηλώσεων και εκθέσεων που υποβάλλονται στην κοινοβουλευτική επιτροπή. Η Ευρωπαϊκή Επιτροπή δεν μπορεί, συνεπώς, να αποδεχθεί την τροπολογία του κ. Teverson. Οι αλιευτικές συμφωνίες συνάπτονται σε κοινοτικό επίπεδο και η χρηματική αντιστάθμιση καταβάλλεται από την Κοινότητα, ενώ οι εισφορές από τα σκάφη που αλιεύουν στα σχετικά ύδατα.
<P>
Ευχαριστούμε το Σώμα για την προσοχή του.

<SPEAKER ID=32 NAME="Πρόεδρος">
Ευχαριστώ πολύ, κύριε Επίτροπε Flynn.
<P>
Η συζήτηση έληξε.
<P>
Προχωρούμε τώρα στην ψηφοφορία.
<P>
(Το Σώμα εγκρίνει το ψήφισμα νομοθετικού περιεχομένου)

<SPEAKER ID=33 NAME="Wibe">
Δεν μπορώ να υπερψηφίσω αυτήν την έκθεση διότι εγκρίνει de facto την αλιευτική πολιτική που ασκεί η ΕΕ, η οποία οδηγεί σήμερα στην εξάντληση των αλιευμάτων σε μεγάλο μέρος των παρακτίων περιοχών της Αφρικής, εν προκειμένω στη Μαγαδασκάρη. Πέραν αυτού, η πολιτική της ΕΕ οδηγεί σε αποδυνάμωση των κοινωνιών των ντόπιων αλιέων. Πρέπει να επανεξετασθεί ολόκληρη η πολιτική της ΕΕ σε αυτόν τον τομέα.

<CHAPTER ID=4>
Αλιευτική συμφωνία ΕΚ-Γκαμπόν
<SPEAKER ID=34 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (Α4-0283/98) του κυρίου Girγo Pereira, εξ ονόματος της Επιτροπής Αλιείας, σχετικά με τηv πρόταση καvovισμoύ τoυ Συμβoυλίoυ για τη σύvαψη συμφωvίας μεταξύ της Ευρωπαϊκής Κoιvότητας και της Δημoκρατίας της Γκαμπόv σχετικά με τηv αλιεία στα αvoικτά τωv ακτώv της Γκαμπόv (COM(98)0376 - C4-0458/98-98/0212(CNS)).

<SPEAKER ID=35 NAME="Rosado Fernandes">
Κύριε Πρόεδρε, είμαι ένα "υποκατάστατο» του συναδέλφου μου Girγo Pereira, ο οποίος έπρεπε να παρουσιάσει χθες την έκθεσή του. Επειδή η συζήτηση της έκθεσης αναβλήθηκε για σήμερα, και δεδομένου ότι ο συνάδελφος δεν μπορούσε με κανένα τρόπο να παραστεί, θα προσπαθήσω να τον αναπληρώσω όσο το δυνατόν καλύτερα.
<P>
Έχουμε μπροστά μας την πρώτη συμφωνία με τη Γκαμπόν που τίθεται σε εφαρμογή. Το 1988 είχε ήδη συναφθεί μια ευρύτερη συμφωνία, που συμπεριελάμβανε την αλίευση τόννου και βενθοπελαγικών ιχθύων, η οποία ουδέποτε επικυρώθηκε για λόγους εσωτερικής διακυβέρνησης της χώρας, για λόγους πολιτικούς, δεδομένων των πολιτικών ταραχών που ξέσπασαν στη Γκαμπόν.
<P>
Εντούτοις, το 1995 η Γκαμπόν, όπως άλλωστε και η Μαδαγασκάρη, ζήτησε από την Ευρωπαϊκή Ένωση τη σύναψη μιας σύμβασης για τον τόννο. Στη ζώνη εκείνη βρίσκονται ήδη σε ισχύ άλλα πρωτόκολλα, συγκεκριμένα με τη Σάο Τομέ και Πρίνσιπε, την Ακτή Ελεφαντοστού και την Ισημερινή Γουϊνέα, δυνάμει των οποίων ασκούν δραστηριότητα κοινοτικοί πλοιοκτήτες, ειδικότερα Γάλλοι, Ισπανοί και Πορτογάλοι.
<P>
Έχει συνεπώς εξέχουσα σημασία η σύναψη της παρούσας συμφωνίας, ούτως ώστε να έχουν οι πλοιοκτήτες τη δυνατότητα να ολοκληρώσουν τη δράση τους στην περιοχή και, από τη στιγμή που ο τόννος είναι μεταναστευτικό είδος, να καλύψουν συνολικά τη ζώνη, αυξάνοντας με τον τρόπο αυτό την αποτελεσματικότητά τους.
<P>
Θα πρέπει να υπογραμμιστεί το γεγονός ότι η συμφωνία αυτή, σε αντίθεση με κάποιες άλλες, δεν έρχεται να αντιπαρατεθεί με πολύ σαφή τρόπο στη δραστηριότητα που ασκεί κατά μήκος των ακτών της χώρας ο μικρός στόλος αλιείας μικρής κλίμακας της Γκαμπόν, που αποτελείται από σκάφη τα οποία όλοι γνωρίζουμε - ιδίως οι Πορτογάλοι -, μιας και τοποθετεί τη δράση των κοινοτικών σκαφών στα ανοιχτά, σε απόσταση άνω των 12 μιλίων από τις ακτές.
<P>
Πρόκειται για μια συμφωνία με μακροχρόνια πενταετή ισχύ η οποία προβλέπει χρηματική αντιστάθμιση ύψους 810 χιλιάδων Ecu, που θα καταβληθεί τα τρία πρώτα χρόνια μετά τη θέση σε ισχύ, και σύνολο αλιευμάτων που θα ανέρχεται σε 9 χιλιάδες τόνους ετησίως. Από την άλλη πλευρά, η Κοινότητα δεσμεύεται να συμβάλει με το ποσό του ενός εκατομμυρίου διακοσίων δεκαπέντε χιλιάδων Ecu, που θα διατεθεί για την προώθηση πρωτοβουλιών σχετικών με τη διαφύλαξη των αλιευτικών πόρων της περιοχής, τη χορήγηση επιστημονικής και τεχνικής βοήθειας στον τομέα της αλιείας της Γκαμπόν, και ειδικότερα σε επιστημονικά και τεχνικά προγράμματα με σκοπό τη βελτίωση των γνώσεων αναφορικά με τους αλιευτικούς πόρους, την εφαρμογή προγραμμάτων προστασίας και επιθεώρησης των αλιευτικών ζωνών και, τέλος, τη χορήγηση υποτροφιών και την πραγματοποίηση κύκλων πρακτικής εξάσκησης.
<P>
Ας μου επιτραπεί στο σημείο αυτό να κάνω μια δική μου παρατήρηση: πολύ συχνά, τα προγράμματα αυτά δεν λειτουργούν λόγω υπαιτιότητας της Ευρωπαϊκής Ένωσης, η οποία δεν τολμά πάντα να καταρτίσει εκθέσεις όπου πράγματι θα καταγράφεται με προσοχή αυτό που συμβαίνει επί τόπου - στην προκειμένη περίπτωση, στη θάλασσα. Πολλά από τα προβλήματα που δημιουργούνται με κακώς χρησιμοποιημένο χρήμα οφείλονται στην απροσεξία και στην έλλειψη τόλμης εκ μέρους της Κοινότητας.
<P>
Η κυβέρνηση της Δημοκρατίας της Γκαμπόν δεσμεύεται να υποβάλλει στην Επιτροπή ετήσιες εκθέσεις όπου θα αναφέρονται οι πρόοδοι κατά την εφαρμογή των εν λόγω δράσεων και τα επιτευχθέντα αποτελέσματα. Σε περίπτωση αθέτησης αυτής της δέσμευσης, δεν θα ανανεώνεται η καταβολή των πληρωμών. Έτσι, ένα ουσιαστικό μέρος των πληρωμών (περίπου το 60 % της χρηματικής αντιστάθμισης) θα διατίθεται για τη διαχείριση και τη διαφύλαξη των αλιευτικών πόρων και για δράσεις επιστημονικής και τεχνικής κατάρτισης στον τομέα της αλιείας της Γκαμπόν, κάτι που είναι εξαιρετικά σημαντικό.
<P>
Μια άλλη σημαντική πτυχή της παρούσας συμφωνίας συνίσταται στην αύξηση της χρηματοδοτικής συμμετοχής των πλοιοκτητών, που περνά από 20 σε 25 Ecu, δηλαδή μια αύξηση άνω του 25 % ανά τόνο, με ανάλογη μείωση της συμμετοχής από πόρους του κοινοτικού προϋπολογισμού, που περνά από 80 σε 75 Ecu ανά τόνο.
<P>
Τελειώνοντας, θα ήθελα επίσης να επισημάνω ότι η νέα συμφωνία κινείται στο πλαίσιο των συμπερασμάτων του Συμβουλίου της 30ής Οκτωβρίου 1997, και γι' αυτό είμαστε υπέρ της θέσης της σε εφαρμογή.

<SPEAKER ID=36 LANGUAGE="ES" NAME="Fraga Estιvez">
Κύριε Πρόεδρε, κατ' αρχάς θέλω να συγχαρώ τον εισηγητή κ. Girγo Pereira για τη θαυμάσια έκθεσή του και να ευχαριστήσω επίσης, επ' ευκαιρία, την Επιτροπή για τη διαπραγμάτευση μιας νέας αποδοτικότερης αλιευτικής συμφωνίας. Θα ήθελα, εντούτοις, να επιμείνω σε ένα θέμα το οποίο είναι πάρα πολύ σημαντικό κατά τη γνώμη μου και το οποίο παρακολουθούμε με πάρα πολύ μεγάλη ανησυχία - και, κύριε Πρόεδρε, λυπάμαι που οι συνάδελφοι της Επιτροπής Προϋπολογισμών έχουν εξαφανισθεί από την αίθουσα - εφόσον η συμφωνία με τη Γκαμπόν αποτελεί ένα σημείο ακαμψίας στην πολιτική των συμφωνιών. Αυτό το πρωτόκολλο είναι το πρώτο που υλοποιεί τις προθέσεις της Επιτροπής για όλο και μεγαλύτερη ανάληψη εκ μέρους των πλοιοκτητών του κόστους των συμφωνιών και αντίστοιχη μείωση του κόστους για τον κοινοτικό προϋπολογισμό.
<P>
Το παρασκήνιο αυτής της πρωτοβουλίας είναι περισσότερο από αμφισβητήσιμο, εφόσον η αλιεία αποτελεί μια κοινή πολιτική της οποίας αναπόσπαστο μέρος πιστεύαμε πως αποτελούσαν οι διεθνείς σχέσεις.
<P>
Ωστόσο, παρότι είναι εξαιρετική, μπορώ να αντιληφθώ πάρα πολύ καλά πως ένα μέρος επιβαρύνει τον άμεσο δικαιούχο μιας κοινής πολιτικής. Αυτό που, όμως, δεν καταλαβαίνω καθόλου είναι γιατί επιβαρύνει τους πλοιοκτήτες ένα σημαντικό μέρος του δημοσιονομικού κόστους των αλιευτικών συμφωνιών χωρίς κανένα αντάλλαγμα γι' αυτούς, εφόσον όλοι γνωρίζετε ότι οι διαπραγματεύσεις εξακολουθούν να αποτελούν αποκλειστική αρμοδιότητα της Επιτροπής. Αν αυτή είναι η οδός που θα ακολουθήσουμε για να ισορροπηθούν εκ νέου οι δαπάνες - στην ορολογία της Επιτροπής - τότε ας ισορροπηθεί εκ νέου και το υπόλοιπο των δράσεων, προσφέροντας στους πλοιοκτήτες της Κοινότητας αρμοδιότητες στο πεδίο των διαπραγματεύσεων των συμφωνιών, κυρίως λαμβανομένου υπόψη του γεγονότος πως η Επιτροπή δεν διαπραγματεύεται πάντα σύμφωνα με τα συμφέροντα αυτού του τομέα, ενός τομέα που, ας μην το ξεχνάμε, στις συμφωνίες αυτού του είδους που εδώ συζητάμε - η πρόσβαση σε πόρους με οικονομική αντιστάθμιση - ήδη καταβάλλει σχεδόν το ένα τρίτο του συνολικού κόστους των συμφωνιών.
<P>
Δεν θέλω επίσης να ξεχάσουμε - και θα ήθελα να εκφράσω την αντίθεσή μου προς κάποιους από τους συναδέλφους που μίλησαν ενωρίτερα - τη διάκριση που υπάρχει μεταξύ των πλοιοκτητών των διαφόρων κρατών μελών, όχι από την άποψη που μιλήσαμε εδώ σήμερα, αλλά από την αντίθετη, εφόσον, ενώ οι πλοιοκτήτες κάποιων στόλων, όπως στην προκειμένη περίπτωση, πληρώνουν όλο και περισσότερο, σε άλλου είδους συμφωνίες οι εφοπλιστές επωφελούνται από τις αλιευτικές δυνατότητες χωρίς κανένα κόστος - και αναφέρομαι στις συμφωνίες με τις βόρειες χώρες, στις οποίες δεν συμμετέχουν οι στόλοι των νοτίων χωρών. Πρόκειται, επίσης, για συμφωνίες κλειστές και αποκλειστικές για κάποιους συγκεκριμένους στόλους, χωρίς να δίδεται στο υπόλοιπο του κοινοτικού στόλου η ελάχιστη δυνατότητα πρόσβασης, και αναφέρω το παράδειγμα της Γροιλανδίας, ενώ προσφάτως στη Μαυριτανία - και αν κάνω λάθος ας με διορθώσει η Επιτροπή - έχουν περιληφθεί στην νέα ανανέωση του πρωτοκόλλου αλιευτικές δυνατότητες για πελαγικές χώρες, όπως η Γερμανία και οι Κάτω Χώρες.
<P>
Για αυτόν τον λόγο το Συμβούλιο, στη συνεδρίασή του τον Οκτώβριο του 1997, ζήτησε από την Επιτροπή να διεξάγει μελέτη - μια ανάλυση κόστους/ωφέλειας - σχετικά με τις αλιευτικές συμφωνίες. Και εν αναμονή - όπως λένε οι κατευθύνσεις του Συμβουλίου - της εξέτασης των πολιτικών πτυχών που πρέπει να γίνει από το Συμβούλιο και που προκύπτουν από αυτή τη μελέτη, ζήτησε από την Επιτροπή, και διαβάζω αυτολεξεί τις κατευθύνσεις του Συμβουλίου: "να μελετήσει σε ποιό βαθμό και με τί μέσα θα μπορούσαν οι πλοιοκτήτες οι οποίοι επωφελούνται από αλιευτικές συμφωνίες με τρίτες χώρες να μοιραστούν με την Κοινότητα, κατά τρόπο ίσο και χωρίς διακρίσεις, τις οικονομικές δαπάνες όλων των συμφωνιών, λαμβάνοντας υπόψη τα συμφέροντα της Κοινότητας και των πλοιοκτητών της, καθώς και τα συμφέροντα των εμπλεκομένων τρίτων χωρών».
<P>
Συνεπώς, πιστεύω, κύριε Πρόεδρε, πως η Επιτροπή προχώρησε πάρα πολύ, και κυρίως πολύ γρήγορα, σε αυτό το θέμα και της ζητάμε, επομένως, την ίδια ήρεμη σκέψη που της ζητά και το Συμβούλιο.

<SPEAKER ID=37 LANGUAGE="SV" NAME="Olsson">
Κύριε Πρόεδρε, αν η προηγούμενη παρέμβασή μου περιστράφηκε γύρω από το θέμα της ισορροπίας μεταξύ οικονομικών και περιβαλλοντικών συμφερόντων και των συμφερόντων της αναπτυξιακής βοήθειας, σε αυτήν την παρέμβασή μου θέλω να αναφερθώ στην αρχή των επιδοτήσεων. Φυσικά, θα ήθελα επίσης να συγχαρώ τον εισηγητή αυτής της έκθεσης για την καλή δουλειά που επιτέλεσε.
<P>
Θα παραθέσω την κατάσταση. Πιστεύω ότι κάποιες φορές πρέπει να σκεφτόμαστε ότι οι παλαιοί τομείς, δηλαδή η γεωργία και η αλιεία, ήταν οι κλάδοι που απέδιδαν πόρους στην αρχή της εκβιομηχάνισης. Αυτοί ήταν οι κλάδοι που έθρεψαν και εκπαίδευσαν τους ανθρώπους οι οποίοι αργότερα δραστηριοποιήθηκαν στη βιομηχανία και στον τομέα της παροχής υπηρεσιών. Επρόκειτο, λοιπόν, για επιδότηση από τη γεωργία και την αλιεία. Έπειτα ήρθε μία ενδιάμεση περίοδος, στην οποία εξακολουθούμε να βρισκόμαστε, κατά την οποία η αυξημένη αποτελεσματικότητα οδήγησε στην αυξημένη παραγωγή. Ο φόβος επισιτιστικής έλλειψης οδηγεί στη συνεχή ύπαρξη μιας αρκετά μεγαλύτερης παραγωγής, κι έτσι έχουμε πλεόνασμα στην παγκόσμια αγορά και χαμηλές τιμές. Για να μην οδηγήσει αυτό σε μία εντελώς παράλογη, αφύσικη διαρθρωτική αλλαγή, απαιτείται η υπόλοιπη κοινωνία να πληρώνει κάτι για να διατηρήσουμε αυτό που είναι σημαντικό να διατηρηθεί σε αυτούς τους παλαιούς τομείς και, εν προκειμένω, αναφέρομαι τόσο στην αλιεία όσο και στη γεωργία, διότι είναι συγκρίσιμες, όπως και η πολιτική μας σε αυτούς τους τομείς.
<P>
Σταδιακά πρέπει φυσικά να φτάσουμε σε μία κατάσταση όπου θα είναι δυνατόν να επιτευχθεί μια νέα ισορροπία, όπου θα μπορούμε να εξαλείψουμε τις διαφορές μεταξύ της παγκόσμιας αγοράς και των εθνικών αγορών και όπου θα μπορούν να εμπλακούν πολλές χώρες. Υπό τις συνθήκες αυτές θα ήταν δυνατή η κατάργηση των επιδοτήσεων. Ο κ. Teverson, ο οποίος έχει συντάξει μία πρόταση τροπολογίας, θεωρεί ότι θα πρέπει να λάβουμε υπόψη μας το ενδεχόμενο να πληρώσει η ίδια η αλιεία αυτό το κόστος. Προσωπικά, οφείλω, ωστόσο, να παραδεχτώ ότι γνωρίζω αρκετά καλά την πραγματικότητα για να μπορώ να στηρίξω αυτήν την πρόταση τροπολογίας. Ως εκ τούτου, απέχω από την ψηφοφορία σχετικά με αυτήν την πρόταση τροπολογίας της Ομάδας του ΦΙΛ, μολονότι κατανοώ πλήρως την ιδέα καθ' αυτή. Θα χρειαστεί, όμως, κάποιο χρονικό διάστημα μέχρι να φθάσουμε τόσο μακριά.

<SPEAKER ID=38 NAME="Πρόεδρος">
Ευχαριστώ πολύ, κύριε Olsson.
<P>
Κυρίες και κύριοι, επιτρέψτε μου, ως παιδίατρος, να χαιρετήσω την παρουσία στην αίθουσα ενός βρέφους ηλικίας μόνο λίγων μηνών, ενός Ευρωπαίου πολίτη λίγων μηνών, και να του ευχηθώ οι παρεμβάσεις μας να μην τον κάνουν να κλάψει αλλά να του χαρίσουν ένα βαθύ ευρωπαϊκό όνειρο.

<SPEAKER ID=39 LANGUAGE="NL" NAME="Aelvoet">
Κύριε Πρόεδρε, υπάρχει μια πολύ πρόσφατη μελέτη της Παγκοσμίας Τράπεζας για τις επιπτώσεις της επιδότησης της αλιείας, μια μελέτη του περασμένου Απριλίου. Σύμφωνα με την Παγκόσμια Τράπεζα, η επιδότηση προκαλεί όντως μείωση των αλιευτικών δυνατοτήτων των ντόπιων αλιέων. Στις περισσότερες περιπτώσεις, αναφέρει η μελέτη, δεν υπάρχει επαρκές αντιστάθμισμα για την πλήρη αξία των αλιευμάτων στην αγορά.
<P>
Δεύτερον, στη μελέτη εφιστάται επίσης η προσοχή μας στο γεγονός στον κίνδυνο σχετικά με τις ντόπιες επισιτιστικές ανάγκες, διότι οι υπερπόντιοι στόλοι τείνουν να αλιεύουν τα πιο κερδοφόρα είδη αλιευμάτων.
<P>
Τρίτον, υπάρχουν επιπτώσεις και για το εμπόριο, διότι είναι σχεδόν βέβαιο ότι μειώνονται οι προοπτικές εμπορίου που θα έπρεπε να παραμείνουν στα χέρια των αναπτυσσομένων χωρών, οι οποίες είναι πλούσιες σε πρώτες ύλες. Η όλη υπόθεση είναι και παραμένει αμφίβολη, και πρέπει να δώσουμε μεγαλύτερη προσοχή.
<P>
Όπως επισήμανε και η κ. Fraga Estιves, το Συμβούλιο έδωσε μεν τον Οκτώβριο μερικές οδηγίες, αλλά προσεκτική ανάλυση δείχνει ότι οι οδηγίες αυτές είναι πολύ ασαφείς. Δεν τίθενται σαφή κριτήρια στα οποία πρέπει να ανταποκρίνεται μια συμφωνία. Δηλώνεται απλώς ότι πρέπει να γίνει πιο σωστή κατανομή του κόστους ανάμεσα στους πλοιοκτήτες και την Κοινότητα. Βλέπουμε, επομένως, στην πράξη ότι στη συμφωνία με τη Γκαμπόν το μερίδιο των πλοιοκτητών αυξάνεται από 20 σε 25 Ecu ανά τόνο, αλλά η Κοινότητα συνεχίζει να πληρώνει 75 Ecu. Θεωρούμε, λοιπόν, ότι για μια βιώσιμη αλιεία χρειάζονται πάντα περαιτέρω διευκρινίσεις, μεγαλύτερη προσοχή και καλύτερος έλεγχος.

<SPEAKER ID=40 LANGUAGE="EN" NAME="McCartin">
Κύριε Πρόεδρε, θα ήθελα να ευχαριστήσω τον κ. Girγo Pereira για την έκθεσή του και να επισημάνω ότι υποστηρίζω τη συμφωνία αυτή που συνήφθη εκ μέρους των Ευρωπαίων αλιέων. Πρώτον, αφορά μια χώρα που δεν είναι ακριβώς όμοια με τις άλλες χώρες της υποτροπικής Αφρικής, καθώς διαθέτει πετρελαϊκούς και δασικούς πόρους και κατά κεφαλήν ΑΕΠ διπλάσιο από το ΑΕΠ της μέσης αφρικανικής χώρας. Συνεπώς, οι εκπροσωποί της είναι σε ευνοϊκότερη θέση για να υπερασπίσουν τα δικαιώματά τους και να καταλήξουν σε μια συμφέρουσα συμφωνία.
<P>
Ωστόσο, διατηρώ ακόμα κάποιες ανησυχίες για τα περιορισμένα μέσα που έχει στη διάθεσή της η Ευρωπαϊκή Ένωση για τον έλεγχο τέτοιων συμφωνιών. Αυτοί οι 9000 τόνοι αποτελούν σχετικά μικρή ποσότητα ιχθύων. Μιλάμε όμως για άδειες σε 70 σκάφη - 120 τόνους ανά σκάφος, εάν χρησιμοποιηθούν όλα. Δεν γνωρίζουμε εάν θα αλιεύσουν 120 τόνους ή διπλάσια ποσότητα.
<P>
Συμφωνώ, ωστόσο, με την κ. Fraga σχετικά με το όλο θέμα για το αν είναι ή όχι σωστό να επιβαρυνθούν οι αλιείς για το δικαίωμα αλιείας. Η Ευρωπαϊκή Ένωση έχει έναν πόρο τον οποίο προσφέρουμε στους αλιείς μας χωρίς κόστος ή επιβάρυνση, και επεκτείνουμε τον πόρο αυτόν μέσω των εν λόγω συμφωνιών. Εφόσον οι συμφωνίες διαμορφώνονται κατά τρόπο ώστε να προκαλούν την μικρότερη δυνατή ζημία στα αποθέματα που δεν θα χρησιμοποιούνταν έτσι κι αλλιώς από τους ντόπιους αλιείς, είναι λογικό η Ένωση να μεταβιβάζει το όφελος αυτό, όπως μεταβιβάζουμε τα οφέλη των δικών μας αποθεμάτων στα δικά μας ύδατα στους αλιείς που λαμβάνουν τις άδειες για την εκμετάλλευσή τους.
<P>
Αποδέχομαι, λοιπόν, το εύλογο της αρχής, όταν όμως αλιείς από μια συγκεκριμένη περιοχή εκμεταλλεύονται τους πόρους αυτούς, θα πρέπει να ξανασκεφτούμε σε ορισμένες περιπτώσεις μήπως θα έπρεπε να επανεξισορροπήσουμε τους πόρους εντός των δικών μας υδάτων.

<SPEAKER ID=41 NAME="Flynn">
Κύριε Πρόεδρε, η Επιτροπή θα ήθελε να ευχαριστήσει τον αξιότιμο βουλευτή κ. Pereira γα την εξαίρετη έκθεσή του και θα ήθελα να ευχαριστήσω προσωπικά τον κ. Rosado Fernandes που τον αντικατέστησε σήμερα εντός βραχείας προθεσμίας για να παρουσιάσει αυτή τη νέα συμφωνία για θέματα αλιείας την οποία συνάψαμε με την Γκαμπόν.
<P>
Η συμφωνία διευκολύνει την πρόσβαση του κοινοτικού στόλου στα υψηλώς μεταναστευτικά αποθέματα που διέρχονται από τα ύδατα της Γκαμπόν και συμπληρώνει τις συμφωνίες για τον τόννο που έχει ήδη συνάψει η Κοινότητα στον κόλπο της Γουινέας με τις γειτονικές χώρες του Σάο Τομέ και Πρίνσιπε και την Ισημερινή Γουινέα.
<P>
Η συμφωνία έχει μια σειρά ιδιαίτερων χαρακτηριστικών, ορισμένα εκ των οποίων είναι αρκετά καινοτόμα. Οι υψηλές εισφορές που καταβάλλουν οι πλοιοκτήτες αποτελούν ένα πρώτο βήμα προς μια δικαιότερη κατανομή των δαπανών μεταξύ της Κοινότητας και των πλοιοκτητών.
<P>
Η προώθηση της βιώσιμης αλιείας στα ύδατα της Γκαμπόν είναι σύμφωνη με την αναπτυξιακή πολιτική της Ευρωπαϊκής Ένωσης ως προς το ότι χορηγεί 60 % της συνολικής χρηματικής αντιστάθμισης σε στοχοθετημένη δράση υπέρ της αλιευτικής βιομηχανίας της Γκαμπόν, όπου περιλαμβάνεται η έρευνα και η εποπτεία των αλιευτικών ζωνών, η θεσμική υποστήριξη καθώς και η κατάρτιση και η συμμετοχή στις εργασίες των διεθνών αλιευτικών οργανισμών. Προβλέπεται στενή συνεργασία μεταξύ των δύο συμβαλλομένων μερών σχετικά με τις λεπτομέρειες της εν λόγω δράσης. Η Ένωση θα μπορεί να αναθεωρεί τις πληρωμές υπό το φως της πραγματικής χρησιμοποίησης. Υφίσταται επίσης απαγόρευση πρόσβασης στην παράκτια ζώνη των 12 ναυτικών μιλίων, προκειμένου να προστατευθεί το περιβάλλον και η αλιεία μικρής κλίμακας της Γκαμπόν.
<P>
Η Επιτροπή αποδέχεται την ουσία των τριών τροπολογιών που πρότεινε η Επιτροπή Αλιείας, αλλά όχι και τη μορφή με την οποία κατατέθηκαν. Θα ήθελα να επισημάνω ότι το Κοινοβούλιο ήδη ενημερώνεται τακτικά για τα επίπεδα απορρόφησης των αλιευτικών συμφωνιών μέσω δηλώσεων και εκθέσεων προς την κοινοβουλευτική επιτροπή. Η Ευρωπαϊκή Επιτροπή δεν μπορεί να αποδεχθεί την τροπολογία του κ. Teverson. Οι συμφωνίες για θέματα αλιείας συνάπτονται σε κοινοτικό επίπεδο και η χρηματική αντιστάθμιση καταβάλλεται από την Κοινότητα, ενώ οι εισφορές από τα σκάφη που αλιεύουν στα σχετικά ύδατα.
<P>
Θα ήθελα να ευχαριστήσω την κ. Fraga Estιvez για την εξαιρετικά προσεγμένη συμβολή της. Δυνάμει της συμφωνίας, κάθε τόνος ιχθύων στοιχίζει στους ιδιοκτήτες 25 Ecu. Το κόστος της συμφωνίας μόλις ξεπερνάει τα 2 εκατομμύρια για την Ευρωπαϊκή Ένωση και αντιπροσωπεύει περίπου 75 Ecu ανά τόνο, με 9000 τόνους συνολικών αλιευμάτων ετησίως. Η Κοινότητα καταβάλλει τα δύο τρίτα του κόστους, περίπου 50 Ecu, έναντι 25 Ecu που καταβάλλουν οι πλοιοκτήτες, ποσό που θεωρείται λογικό υπό τις δεδομένες συνθήκες.

<SPEAKER ID=42 NAME="Πρόεδρος">
Ευχαριστώ πολύ, κύριε Flynn.
<P>
Η συζήτηση έληξε.
<P>
Προχωρούμε στην ψηφοφορία.
<P>
(Το Σώμα εγκρίνει το ψήφισμα νομοθετικού χαρακτήρα)

<SPEAKER ID=43 NAME="Wibe">
Δεν μπορώ να υπερψηφίσω αυτήν την έκθεση διότι εγκρίνει de facto την αλιευτική πολιτική που ασκεί η ΕΕ, η οποία οδηγεί σήμερα στην εξάντληση των αλιευμάτων σε μεγάλο μέρος των παρακτίων περιοχών της Αφρικής, εν προκειμένω στην Γκαμπόν. Πέραν αυτού, η πολιτική της ΕΕ οδηγεί σε αποδυνάμωση των κοινωνιών των ντόπιων αλιέων. Πρέπει να επανεξετασθεί ολόκληρη η πολιτική της ΕΕ σε αυτόν τον τομέα.

<CHAPTER ID=5>
Ενδιάμεση εμπορική συμφωνία ΕΚ-Αζερμπαϊτζάν
<SPEAKER ID=44 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (Α4-0287/98) του κυρίου Schwaiger, εξ ονόματος της Επιτροπής Εξωτερικών Οικονομικών Σχέσεων, σχετικά με τηv πρόταση απόφασης τoυ Συμβoυλίoυ για τη σύvαψη από τηv Ευρωπαϊκή Κoιvότητα της εvδιάμεσης συμφωvίας μεταξύ της Ευρωπαϊκής Κoιvότητας, της Ευρωπαϊκής Κoιvότητας Αvθρακα και Χάλυβα και της Ευρωπαϊκής Κoιvότητας Ατoμικής Εvέργειας, αφεvός, και της Δημoκρατίας τoυ Αζερμπαϊτζάv, αφετέρoυ, για τo εμπόριo και συvαφή θέματα (5467/97 - C4-0315/98-96/0299(CNS)).

<SPEAKER ID=45 NAME="Schwaiger">
Κύριε Πρόεδρε, αγαπητοί συνάδελφοι, την άνοιξη του 1997 το Ευρωπαϊκό Κοινοβούλιο ενέκρινε με μεγάλη πλειοψηφία τη συμφωνία εταιρικής σχέσης και συνεργασίας με τη Δημοκρατία του Αζερμπαϊτζάν. Η επικύρωση αυτής της συμφωνίας η οποία ρυθμίζει το σύνολο των σχέσεων μεταξύ της Ευρωπαϊκής Ένωσης και του Αζερμπαϊτζαν θα πάρει αρκετό καιρό. Για τον λόγο αυτό και στο πλαίσιο μιας ενδιάμεσης συμφωνίας θα τεθούν εκ των προτέρων σε εφαρμογή τα μέρη της συμφωνίας εταιρικών σχέσεων που δεν χρειάζονται επικύρωση - κάτι που συνηθίζεται σε παρόμοιες συμφωνίες - και που άπτονται της αποκλειστικής αρμοδιότητας της Ένωσης, όπως η δημοκρατική ρήτρα, οι διατάξεις σχετικά με τις εμπορευματικές συναλλαγές, τον ανταγωνισμό και ορισμένες θεσμικές διατάξεις.
<P>
Εξ ονόματος της Επιτροπής Εξωτερικών Οικονομικών Σχέσεων προτείνω σήμερα στο Ευρωπαϊκό Κοινοβούλιο να εγκρίνει αυτή την ενδιάμεση συμφωνία. Στην έκθεση πρωτοβουλίας του 1997 για την οικονομική συνεργασία με το Αζερμπαϊτζάν εγκρίθηκαν από το παρόν Κοινοβούλιο οι εξής κατευθυντήριες γραμμές που είχα προτείνει: πρώτον, η ανάγκη για στενότερη οικονομική και πολιτική συνεργασία μεταξύ της ΕΕ και της Δημοκρατίας του Αζερμπαϊτζάν, δεύτερον, η γεωστρατηγική σημασία του Αζερμπαϊτζάν ως μιας πλούσιας σε πετρέλαιο χώρας και ως ενδιάμεσου κρίκου για την οικονομική δυκτίωση της ΕΕ με τις δημοκρατίες της Κεντρικής Ασίας, και τρίτον, η ανάγκη για ενίσχυση μέσω της Ευρωπαϊκής Ένωσης μιας στενότερης περιφερειακής συνεργασίας μεταξύ των δημοκρατιών της Υπερκαυκασίας, δηλαδή μεταξύ του Αζερμπαϊτζάν, της Γεωργίας και της Αρμενίας. Και τέλος, η υποστήριξη της ειρηνευτικής διαδικασίας με σκοπό την εξεύρεση ειρηνικής λύσης στη διένεξη του Ανω Καραμπάχ.
<P>
Εντωμεταξύ, η οικονομική ανάπτυξη του Αζερμπαϊτζάν συνεχίζει να είναι θετική. Ο πληθωρισμός έχει τεθεί υπό έλεγχο και η ετήσια αύξηση των τιμών ανέρχεται μόλις στο 3 %. Το εμπορικό και δημοσιονομικό ισοζύγιο πλησιάζουν στην ισορροπία. Η ετήσιες αυξήσεις του ΑΕΠ κατά 5 % περίπου ετησίως αποτελούν τον κανόνα εδώ και πολλά χρόνια. Το μόνο ασθενές σημείο στην οικονομία παραμένει ο μέχρι τώρα ανεπιτυχής εκσυγχρονισμός της γεωργίας.
<P>
Στον τομέα της πολιτικής συνεργασίας θα πρέπει να εντατικοποιηθεί περαιτέρω εκ μέρους της ΕΕ η τεχνική βοήθεια για την εδραίωση μιας σύγχρονης διοίκησης και μιας ανεξάρτητης δικαιοσύνης. Θα πρέπει επίσης να ολοκληρωθεί η νομοθεσία πλαίσιο του Αζερμπαϊτζάν για την ανάπτυξη της ελευθερίας της έκφρασης και του Τύπου και να εξασφαλισθεί στην πράξη μεγαλύτερη πολυφωνία στα μέσα μαζικής ενημέρωσης. Πρέπει να συνεχισθεί η βοήθεια που παρέχει η ΕΕ μέσω του ECHO και υπό μορφή βοήθειας από τα κράτη μέλη σε ποσοστό άνω του 75 % της συνολικής βοήθειας που παρέχεται στο Αζερμπαϊτζάν παγκοσμίως. Πάνω από το 20 % του εδάφους του Αζερμπαϊτζάν συνεχίζει να βρίσκεται υπό την κατοχή ξένων στρατευμάτων. Πάνω από ένα εκατομμύριο πρόσφυγες πρέπει να συντηρηθούν υπό δυσχερέστατες συνθήκες μέσα στη χώρα. Δυνητικά το Αζερμπαϊτζάν είναι μεν μια πλούσια χώρα, όμως μέχρι την πλήρη αξιοποίηση των πετρελαιοπηγών του σε μερικά χρόνια δεν μπορεί με κανένα τρόπο να διαθέσει τους οικονομικούς πόρους για τη συντήρηση ενός εκατομμυρίου προσφύγων.
<P>
Η ενδιάμεση συμφωνία αποτελεί, επομένως, ένα σημαντικό στάδιο στην περαιτέρω ενίσχυση της συνεργασίας μας με τις δημοκρατίες της Υπερκαυκασίας. Τη βλέπουμε επίσης ως κίνητρο για την ταχεία διευθέτηση της διένεξης στο Ανω Καραμπάχ. Υπάρχουν σίγουρα νέες σημαντικές εξελίξεις για τη βελτίωση των δικτύων μεταφορών και των ενεργειακών δικτύων της Υπερκαυκασίας και η συμμετοχή του Αζερμπαϊτζάν σε αυτούς τους τομείς είναι σημαντική. Με το άνοιγμα του πετρελαιαγωγού μέσω της Γεωργίας, που έχει προβλεφθεί για τον Οκτώβριο του 1998, το Αζερμπαϊτζάν θα είναι σε θέση να αποκτήσει μεγαλύτερη αυτοδυναμία στον τομέα του οικονομικού σχεδιασμού καθώς και μεγαλύτερη ανεξαρτησία από τους γείτονές του σε Βορρά και Νότο.
<P>
Η εκμετάλλευση του κεντροασιατικού χώρου με τη σιδηροδρομική και οδική διασύνδεση μέσω των δημοκρατιών της Υπερκαυκασίας, το πρόγραμμα Racika που συνεπιδοτείται από την ΕΕ, θα ενισχύσει περαιτέρω την οικονομία του Αζερμπαϊτζάν. Εδώ εντάσσεται και η στενότερη συνεργασία μεταξύ της Μολδαβίας, της Ουκρανίας, της Γεωργίας, του Αζερμπαϊτζάν και των δημοκρατιών της Κεντρικής Ασίας, με στόχο τη συμπληρωματική εκμετάλλευση οικονομικών δεσμών μεταξύ της Ευρώπης και της περιοχής αυτής.
<P>
Κατά τα άλλα, η ενδιάμεση αυτή συμφωνία και η ειδική οικονομική ενίσχυση στο Αζερμπαϊτζάν αποτελούν απαραίτητα στάδια ώστε να χορηγηθεί στο Αζερμπαϊτζάν βοήθεια του μεγέθους που έχουν ήδη λάβει η Αρμενία και η Γεωργία. Με τη συνέχιση μιας ταχείας εξέλιξης της δημοκρατίας ελπίζουμε να τεθούν οι βάσεις για μια στενή, αξιόπιστη και σταθερή συνεργασία μεταξύ του Αζερμπαϊτζάν και της ΕΕ που θα αποβεί προς όφελος αμφοτέρων των πλευρών. Υπολογίζουμε σε μια στενή, περιφερειακή συνεκτική ανάπτυξη της Υπερκαυκασίας και προσφέρουμε τη βοήθειά μας για να αποκτήσει αυτάρκεια η περιοχή αυτή η οποία έχει αρχίσει να ακολουθεί την πορεία της προσέγγισης στην Ευρώπη από πολιτική, οικονομική, πολιτιστική και κοινωνική άποψη.
<P>
(Χειροκροτήματα)

<SPEAKER ID=46 LANGUAGE="DE" NAME="Wolf">
Ευχαριστώ πολύ, κύριε Πρόεδρε! Κύριε Schwaiger, θα ήθελα να σας συγχαρώ ως προς όλα τα σημεία. Η σάλτσα και η γαρνιτούρα είναι ό, τι πρέπει, και η παρασκευή είναι προσεγμένη. Δυστυχώς όμως, για να μείνουμε και στην εικόνα που είχαμε σήμερα το πρωί, το μεταποιημένο ψάρι δεν είναι πλέον και τόσο φρέσκο, κι έτσι μένει μία στυφή γεύση.
<P>
Η ενδιάμεση συμφωνία αποτελεί την προεξόφληση του εμπορικού τμήματος της συμφωνίας εταιρικής σχέσης και συνεργασίας. Ενόψει της ιστορικής πραγματικότητας των τελευταίων 500 ετών είναι μεγάλη υποκρισία να ισχυριζόμαστε ότι το ελεύθερο εμπόριο θα φέρει κατά κάποιο τρόπο από μόνο του δημοκρατία και ανθρώπινα δικαιώματα ή αποτελεί κυνική περιφρόνηση των προβλημάτων που αντιμετωπίζει ο πληθυσμός - και αυτό δεν το προσάπτω σε εσάς, αλλά σε όσους διαπραγματεύθηκαν τη συμφωνία με τον τρόπο αυτό και που εφαρμόζουν τόσο μονoμερώς τη ρήτρα για τη ασφαλεία.
<P>
Και στο θέμα αυτό υπάρχουν σίγουρα επιφυλάξεις στα κράτη μέλη, τις οποίες και θέλουμε να παρακάμψουμε με την ενδιάμεση αυτή συμφωνία. Η κατάσταση στον τομέα των ανθρωπίνων δικαιωμάτων είναι ολέθρια. Η εμπόλεμη κατάσταση με την Αρμενία συνεχίζεται παρ' όλες τις προειδοποιήσεις του ΟΟΣΑ για τη σύναψη μιας συνθήκης ειρήνης. Δεν θέλω τώρα να επεισέλθω σε λεπτομέρειες, γι' αυτό και θα αναφέρω ορισμένα μόνο χαρακτηριστικά σημεία: στις 12 Σεπτεμβρίου η αστυνομία κακοποίησε 34 δημοσιογράφους που παρακολουθούσαν μια διαδήλωση η οποία είχε οργανωθεί από την αντιπολίτευση και κατέσχεσε τον εξοπλισμό τους. Την 1η Σεπτεμβρίου σύρθηκε βίαια έξω από το αυτοκίνητό του και κακοποιήθηκε ο δημοσιογράφος Tai Hamid. Στην κατάσταση αυτή θα έπρεπε να χρησιμοποιήσουμε τις υπάρχουσες συμφωνίες με την ΚΑΚ για να παράσχουμε βοήθεια και για να συνεχίσουμε την ανάπτυξη των σχέσεων, αντί να ακολουθήσουμε αυτήν την εμπορική πλάγια οδό. Γι' αυτόν τον λόγο θα απέχουμε από την ψηφοφορία για την έκθεσή σας.

<SPEAKER ID=47 LANGUAGE="DE" NAME="von Habsburg">
Κύριε Πρόεδρε, μια ματιά στο χάρτη θα έπρεπε να μας δείξει πόσο σημαντικό είναι για μας το Αζερμπαϊτζάν. Μερικές φορές έχει κανείς την εντύπωση ότι οι διακεκριμένοι πολιτικοί μας έχουν κρεμασμένες στις υπηρεσίες τους εικόνες, όχι όμως και χάρτες, ενώ θα έπρεπε να έχουμε πάντα προ οφθαλμών τα γεωγραφικά δεδομένα.
<P>
Μια ματιά στο χάρτη μας δίνει αφορμή για σοβαρές ανησυχίες. Ο κίνδυνος πολέμου αυξάνεται σε παγκόσμια κλίμακα. Αρκεί να δει κανείς όσα διαδραματίζονται αδιάκοπα στην Αφρική, καθώς και τις εντάσεις μεταξύ του Ιράν και του Αφγανιστάν, που θα μπορούσαν εύκολα να επεκταθούν πέρα από τα σύνορά τους. Στο Αζερμπαϊτζάν υφίσταται το άλυτο πρόβλημα με την Αρμενία για το Ανω Καραμπάχ, ή καλύτερα, για τις περιοχές του Αζερμπαϊτζάν που έχουν υπό την κατοχή τους οι Αρμένιοι και όπου πρέπει να βρεθεί μια λύση προτού να είναι πολύ αργά.
<P>
Πάρα πολλές φορές έχουμε αναβάλει συνεχώς προβλήματα μέχρι που έγιναν ανεπίλυτα. Αυτό θα μπορούσε αύριο κιόλας να επαληθευθεί στη Βοσνία. Αρκεί να δει κανείς τα δρώμενα στο Κοσσυφοπέδιο. Το Αζερμπαϊτζάν μάς είναι σημαντικό και για άλλους λόγους. Είναι μια χώρα με τεράστιο οικονομικό δυναμικό και, έστω κι αν λόγω της τεταμένης κατάστασης η οικονομία δεν μπόρεσε να αναπτυχθεί δεόντως - στον γεωργικό τομέα, ειδικότερα, πρέπει να γίνουν πολλά ακόμα - το Αζερμπαϊτζάν ακόμα και με τις ημερινές του δυσκολίες έχει για μας μακροπρόθεσμα μεγάλη σημασία.
<P>
Υπάρχει, όμως, κι ένας δεύτερος λόγος για τον οποίο παρουσιάζει ενδιαφέρον για μας το Αζερμπαϊτζάν: πρόκειται για τις στενές σχέσεις μεταξύ του Αζερμπαϊτζάν και της Τουρκίας. Όταν επισκέφθηκα το μαυσωλείο του Ατατούρκ, διάβασα σε ένα βιβλίο όπου καταγράφουν τις σκέψεις τους οι αρχηγοί κρατών που το επισκέπτονται τα λόγια του προέδρου του Αζερμπαϊτζάν: Ατατούρκ, σου αναφέρουμε πως οι Τούρκοι σου έχουν επανέλθει. Αυτό συνέβη προς το τέλος του σοβιετικού συστήματος και δείχνει τη σημασία της Τουρκίας σε αυτόν ακριβώς τον χώρο και την ανάγκη μιας συνεργασίας με την Τουρκία, την οποία διακόπτουμε επανειλημμένα με κάθε δυνατή ενέργεια, στάση που μακροπρόθεσμα δεν είναι συνετή, τουλάχιστον όχι από πολιτική άποψη.
<P>
Ειδικά οι εντάσεις μεταξύ Ιράν και Αφγανιστάν μας δείχνουν τους μακροπρόθεσμους κινδύνους που παραμονεύουν εδώ και που πρέπει να αποτρέψουμε, διότι, αν αρχίσει κάτι, θα είναι πλέον πολύ αργά. Γι' αυτόν τον λόγο πιστεύω πως πρέπει να αναγνωρίσουμε τη σημασία του Αζερμπαϊτζάν. Όμως, αυτές οι διστακτικές διαπραγματεύσεις από την πλευρά μας προσφέρουν ίσως μικρές λύσεις εδώ κι εκεί, χωρία να καταπιάνονται με το μεγάλο πρόβλημα. Το σύνολο των σχέσεών μας με αυτόν τον χώρο δεν αποτελεί παρά μια ένδειξη μεγάλης αδυναμίας, συνοδεύεται από μεγάλες συχγύσεις, και απλά δείχνει για άλλη μια φορά την ανάγκη να προχωρήσουμε το ταχύτερο δυνατόν σε αυτόν τον τομέα. Αν και δεν αποτελεί παρά μονάχα ένα μικρό βήμα, οφείλω να ευχαριστήσω θερμότατα τον κ. Schwaiger για την έκθεσή του, ελπίζοντας πως και η προσωπική του δυναμικότητα θα συμβάλλει στη συνέχιση των μεγάλων προόδων που σημειώνονται στις σχέσεις με το Αζερμπαϊτζάν.

<SPEAKER ID=48 NAME="Flynn">
Θα ήθελα κι εγώ με τη σειρά μου να ευχαριστήσω τον κ. Schwaiger για την έκθεσή του σχετικά με την ενδιάμεση συμφωνία με το Αζερμπαϊτζάν. Χαιρετίζουμε ιδιαίτερα τη θετική άποψη που εκφράσθηκε για την ανάγκη εμβάθυνσης των σχέσεών μας με τη χώρα αυτή.
<P>
Η ενδιάμεση συμφωνία αποτελεί την πρώτη σφαιρική συμφωνία μεταξύ της Ευρωπαϊκής Ένωσης και του Αζερμπαϊτζάν. Μας προσφέρει μια σημαντική πλατφόρμα ρυθμίσεων και διαβουλεύσεων με το Αζερμπαϊτζάν σχετικά με όλα τα εμπορικά και συναφή θέματα. Το Αζερμπαϊτζάν είναι σημαντικός στρατηγικός εταίρος για μας λόγω της γεωγραφικής του θέσης και των σημαντικών πετρελαϊκών πόρων του. Η άποψη του κ. von Habsburg είναι συνεπώς ορθή.
<P>
Το Αζερμπαϊτζάν αναμένεται στα επόμενα χρόνια να εκμεταλλευθεί στο έπακρο το δυναμικό του ως ένας από τους κυριότερους παραγωγούς ενέργειας και ως σημείο διαμετακόμισης για το εμπόριο Ευρώπης - κεντρικής Ασίας. Τον προηγούμενο χρόνο οι διμερείς συναλλαγές μας αυξήθηκαν κατά 59 %, αν και από μια χαμηλή βάση, με σημαντικό πλεόνασμα υπέρ της ΕΕ.
<P>
Η ενδιάμεση συμφωνία θα βοηθήσει να δημιουργηθούν οι κατάλληλες συνθήκες που θα επιτρέψουν στις εταιρείες της ΕΚ να είναι ανταγωνιστικές στο Αζερμπαϊτζάν. Οι ευρωπαϊκές εταιρείες πρέπει να αγωνισθούν σκληρά προκειμένου να διατηρήσουν την οικονομική τους παρουσία στην περιοχή δεδομένου του έντονου ανταγωνισμού των Ηνωμένων Πολιτειών, της Τουρκίας και των χωρών της Απω Ανατολής και άλλων ασιατικών χωρών. Ο ανταγωνισμός αυτός θα αυξηθεί ακόμα περισσότερο μόλις οι εξαγωγές πετρελαίου ανέλθουν στο πλήρες δυναμικό τους.
<P>
Η ΕΚ αποτελεί επίσης έναν από τους κυριότερους χορηγούς του Αζερμπαϊτζάν. Στα τέλη του προηγούμενου έτους, διαθέσαμε στο Αζερμπαϊτζάν περισσότερα από 220 εκατ. Ecu, μη συμπεριλαμβανομένων των σημαντικών σχεδίων περιφερειακής συνεργασίας TACIS, στα οποία το Αζερμπαϊτζάν παίζει σημαντικό ρόλο.
<P>
Η Επιτροπή προτείνει να δοθεί στο Αζερμπαϊτζάν χρηματοοικονομική βοήθεια υπέρ της κοινωνικής ανασυγκρότησης. Όπως γνωρίζετε, η πρόταση εξετάζεται επί του παρόντος στο Ευρωπαϊκό Κοινοβούλιο. Η έκθεση έχει μεγάλη σημασία για το Αζερμπαϊτζάν. Σήμερα η χώρα αντιμετωπίζει μια δυσχερέστατη οικονομική κατάσταση, όπου το 70 % του πληθυσμού βρίσκεται στο όριο της φτώχειας ή κάτω από αυτό. Ως αποτέλεσμα των χαμηλών τιμών του πετρελαίου, τα έσοδα από τον πετρελαϊκό τομέα μειώθηκαν. Κατά πάσα πιθανότητα η χώρα δεν θα μεταβληθεί σε κύριο εξαγωγέα πετρελαίου, τουλάχιστον για τα επόμενα πέντε χρόνια.
<P>
Η σύγκρουση στο Ναγκόρνο Καραμπάχ έχει αναφερθεί και δυσχέρανε ακόμα περισσότερο την οικονομική κατάσταση στο Αζερμπαϊτζάν. Περίπου το 20 % της χώρας έχει καταληφθεί από αρμενικές δυνάμεις του Ναγκόρνο Καραμπάχ. Επιπλέον, η χώρα πρέπει να παράσχει υποστήριξη σε σχεδόν ένα εκατομμύριο πρόσφυγες και εκτοπισθέντες εντός της χώρας. Ωστόσο, τόσο η κυβέρνηση της Αρμενίας, όσο και η κυβέρνηση του Αζερμπαϊτζάν προέβησαν πρόσφατα σε συμφιλιωτικές δηλώσεις, ιδίως στα πλαίσια της Διάσκεψης Μεταφορών του Μπακού, όπου η Αρμενία προσκλήθηκε ειδικά κατόπιν αιτήματος της Επιτροπής.
<P>
Η Ευρωπαϊκή Ένωση τάσσεται υπέρ της επανέναρξης των διαπραγματεύσεων στο πλαίσιο της Ομάδας Μινσκ του Οργανισμού για την Ασφάλεια και τη Συνεργασία στην Ευρώπη (ΟΑΣΕ). Σημαντικό μέρος της πολιτικής της Ένωσης έναντι του Αζερμπαϊτζάν είναι η προώθηση των ανθρωπίνων δικαιωμάτων, στην οποία αναφέρθηκε ο κ. Wolf. Ανησυχούμε επίσης για τον εκδημοκρατισμό και τη διασφάλιση της ειρήνης και της πολιτικής σταθερότητας στην περιοχή αυτή.
<P>
Οι αρχές του Αζερμπαϊτζάν γνωρίζουν καλά ότι θεωρούμε τον εκδημοκρατισμό σημαντικό στοιχείο της εταιρικής μας σχέσης. Ο Επίτροπος van der Broek κατέστησε το σημείο αυτό σαφές στον Πρόεδρο Aliyev όταν συναντήθηκαν στο Μπακού τον προηγούμενο Ιούνιο. Αν και επισήμως η ενδιάμεση συμφωνία είναι εμπορική συμφωνία, έχει καθιερωθεί η πρακτική να συζητούνται τα θέματα των ανθρωπίνων δικαιωμάτων σε κοινές συνεδριάσεις επιτροπών. Επιπλέον, η συμφωνία περιέχει μια ρήτρα που προβλέπει την αναστολή της σε περίπτωση σημαντικής επιδείνωσης της δημοκρατίας και των δικαιωμάτων του ανθρώπου.
<P>
Η συμφωνία εταιρικής σχέσης και συνεργασίας προβλέπει επισήμως την ανάπτυξη διαλόγου επί των θεμάτων αυτών και περιλαμβάνει ορισμένες δεσμεύσεις υπέρ της δημοκρατίας. Η Επιτροπή παρακολουθεί την πρόοδο στους τομείς αυτούς και έχει προσφερθεί να βοηθήσει στη μετάβαση του Αζερμπαϊτζάν προς τη δημοκρατία μέσω του προγράμματος δημοκρατίας και των προγραμμάτων δράσης του TACIS. Είμαστε σε επαφή με τον ΟΑΣΕ και το Συμβούλιο της Ευρώπης για τα θέματα αυτά. Ευχαριστώ το Σώμα για την επιείκειά του.

<SPEAKER ID=49 NAME="Πρόεδρος">
Ευχαριστώ πολύ, κύριε Flynn.
<P>
Η συζήτηση έληξε.
<P>
Προχωρούμε στην ψηφοφορία.
<P>
(Το Σώμα εγκρίνει το ψήφισμα νομοθετικού χαρακτήρα)

<SPEAKER ID=50 LANGUAGE="EN" NAME="Ford">
Κύριε Πρόεδρε, θα ήθελα να αναφερθώ σε ένα διαδικαστικό θέμα. Ευχαριστώ το προσωπικό του Κοινοβουλίου για τη συμβολή του στην καλή φυσική κατάσταση των βουλευτών. Στο διάστημα που μεσολαβεί μεταξύ της στιγμής που χτυπάει το κουδούνι και της ψηφοφορίας νομίζω ότι όλοι έχουμε ανάγκη από λίγη γυμναστική.

<SPEAKER ID=51 NAME="Πρόεδρος">
Ευχαριστώ πολύ, κύριε Ford. Θα το μεταβιβάσω.

<SPEAKER ID=52 LANGUAGE="DE" NAME="Rόbig">
Κύριε Πρόεδρε, μετά το πέρας των ψηφοφοριών γνωστοποιούνται πάντα οι ψήφοι των βουλευτών. Για μας είναι πολύ σημαντικό να μπορούμε να πούμε στους δημοσιογράφους και τους ενδιαφερόμενους πολίτες με ποια πλειοψηφία διεξήχθη η ψηφοφορία. Συνήθως, όμως, το αποτέλεσμα της ψηφοφορίας παρουσιάζεται για τόσο λίγο χρόνο που είναι αδύνατο να κρατά κανείς ταυτόχρονα σημειώσεις. Γι' αυτόν τον λόγο θα ήθελα να παρακαλέσω να παραμένει για περισσότερο χρόνο το αποτέλεσμα της ψηφοφορίας, ούτως ώστε να μπορεί κανείς να κρατήσει σημειώσεις με την ησυχία του.

<SPEAKER ID=53 NAME="Πρόεδρος">
Ευχαριστώ πολύ, κύριε Rόbig. Θα λάβουμε υπόψη την παρατήρησή σας και θα προσπαθήσουμε να προχωρήσουμε με τον ρυθμό που εσείς θεωρείτε κατάλληλο.

<SPEAKER ID=54 LANGUAGE="NL" NAME="Van Dam">
Κυρία Πρόεδρε, θα αναφερθώ σε ένα τεχνικό θέμα. Βρισκόμουν στο γραφείο IPE Ι και ευτυχώς που κοίταξα την οθόνη, διότι δεν λειτουργεί εκεί το κουδούνι. Καλό θα ήταν να ελεγχθούν κατά τις δύο εβδομάδες μέχρι την επόμενη σύνοδο όλα τα μέρη του κτηρίου όπου βρίσκονται γραφεία βουλευτών.

<SPEAKER ID=55 NAME="Πρόεδρος">
Ευχαριστώ, κύριε van Dam. Το λαμβάνω υπόψη και θα επιληφθώ του θέματος.

<CHAPTER ID=6>
Διακοπή της συνόδου
<SPEAKER ID=56 NAME="Πρόεδρος">
Κηρύσσω τη διακοπή της συνόδου του Ευρωπαϊκού Κοινοβουλίου.
<P>
(Η συνεδρίαση λήγει στις 10.44)

