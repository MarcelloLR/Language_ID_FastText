<CHAPTER ID="013">
Ο νόμος για τα μέσα ενημέρωσης στην Ουγγαρία (συζήτηση)
<SPEAKER ID="511" NAME="Πρόεδρος">
Το επόμενο σημείο στην ημερήσια διάταξη είναι η δήλωση της Επιτροπής σχετικά με τον νόμο για τα μέσα ενημέρωσης στην Ουγγαρία.
<SPEAKER ID="512" NAME="Neelie Kroes">
Αντιπρόεδρος της Επιτροπής. - (ΕΝ) Κύριε Πρόεδρε έχω τη χαρά να σας ανακοινώσω ότι, κατά την προσγείωση του αεροπλάνου στο Στρασβούργο σήμερα το πρωί, πληροφορήθηκα την ευχάριστη είδηση ότι ο ούγγρος πρωθυπουργός συμφώνησε να τροποποιήσει τον νόμο για τα μέσα ενημέρωσης, ούτως ώστε να συμμορφωθεί με όλες τις πτυχές του δικαίου της ΕΕ, ζήτημα το οποίο έχουμε εγείρει εμείς, ως Ευρωπαϊκή Επιτροπή, συμπεριλαμβανομένων των ανησυχιών μας σχετικά με τον Χάρτη των Θεμελιωδών Δικαιωμάτων.
<P>
Με διαβεβαιώνουν ότι οι τροπολογίες θα εγκριθούν από την ουγγρική κυβέρνηση κατά την επόμενη συνεδρίασή της. Από τη γλώσσα του σώματος των εκπροσώπων της ουγγρικής κυβέρνησης αποκομίζω την εντύπωση ότι αυτό αληθεύει και ότι οι εν λόγω τροπολογίες θα κατατεθούν στο ουγγρικό κοινοβούλιο κατά τις ερχόμενες ημέρες.
<P>
Οι τέσσερις τομείς στους οποίους οι ουγγρικές αρχές συμφώνησαν να τροποποιήσουν τη νομοθεσία τους είναι οι ακόλουθοι:
<P>
Πρώτος τομέας: ισορροπημένη κάλυψη. Οι συμφωνηθείσες τροπολογίες αναμένεται να περιορίσουν τις απαιτήσεις περί ισορροπημένης μετάδοσης ειδήσεων από τους ραδιοτηλεοπτικούς σταθμούς, όπως και στα άλλα κράτη μέλη, και οι συγκεκριμένες απαιτήσεις θα παύσουν πλέον να ισχύουν και για τις κατά παραγγελία υπηρεσίες οπτικοακουστικών μέσων ή για τον έντυπο Τύπο. Επιπλέον, τυχόν περιορισμοί επί των ραδιοτηλεοπτικών φορέων θα πρέπει να τηρούν την αρχή της αναλογικότητας. Φυσικά, η Επιτροπή θα παρακολουθεί τον τρόπο με τον οποίον η συγκεκριμένη αρχή μεταφέρεται στο παράγωγο δίκαιο.
<P>
Ανέφερα τέσσερις τομείς. Ο δεύτερος τομέας είναι η αρχή της χώρας προέλευσης. Κατόπιν των τροπολογιών που αποφασίστηκαν, δεν θα είναι πλέον δυνατή η επιβολή προστίμων σε ξένους ραδιοτηλεοπτικούς φορείς λόγω παραβίασης των διατάξεων της ουγγρικής νομοθεσίας για τα μέσα ενημέρωσης σχετικά με την προστασία των ανηλίκων ή την υποκίνηση μίσους. Αντιθέτως, οι ουγγρικές αρχές θα μπορούν μόνο να αναστείλουν τη μετάδοση των αντίστοιχων υπηρεσιών στην ουγγρική επικράτεια, μέτρο το οποίο συνάδει με την οδηγία για τις υπηρεσίες οπτικοακουστικών μέσων (AVMS).
<P>
Τι σημαίνει αυτό; Σημαίνει ότι οι νόμιμα εγκατεστημένοι ραδιοτηλεοπτικοί φορείς που διαθέτουν άδεια μετάδοσης σε άλλα κράτη μέλη και τηρούν τη νομοθεσία των οικείων κρατών, θα μπορούν να εκπέμπουν ελεύθερα στην Ουγγαρία, χωρίς να διατρέχουν τον κίνδυνο επιβολής προστίμου από τις ουγγρικές αρχές.
<P>
Τρίτος τομέας: καταχώρηση των μέσων ενημέρωσης. Κατόπιν των τροπολογιών που αποφασίστηκαν, οι πάροχοι υπηρεσιών οπτικοακουστικών μέσων θα πρέπει να καταχωρούνται μόνο μετά την έναρξη παροχής των υπηρεσιών τους, διάταξη η οποία συμμορφώνεται με την οδηγία. Αυτό σημαίνει ότι οι πάροχοι υπηρεσιών οπτικοακουστικών μέσων και οι εκδότες δεν θα υποχρεούνται πλέον να λαμβάνουν προηγουμένως άδεια από τις ουγγρικές αρχές.
<P>
Τέταρτος τομέας: προσβλητικό περιεχόμενο. Επιπροσθέτως, η ουγγρική κυβέρνηση συμφώνησε επί της τροποποίησης μιας ακόμα διάταξης του νόμου της για τα μέσα ενημέρωσης, η οποία είχε εγείρει ανησυχίες ως προς την ελευθερία της έκφρασης. Μια διάταξη του νόμου για τα μέσα ενημέρωσης όριζε πολύ γενικά ότι το περιεχόμενο των μέσων ενημέρωσης δεν μπορεί να προσβάλλει, ακόμα και έμμεσα, άτομα, μειονότητες ή πλειονότητες. Οι συμφωνηθείσες τροπολογίες αναμένεται να περιορίσουν τη σχετική απαγόρευση στη διακριτική μεταχείριση. Επίσης, οι συγκεκριμένες διατάξεις δεν θα ισχύουν πλέον για τους παρόχους υπηρεσιών οπτικοακουστικών μέσων που είναι εγκατεστημένοι σε άλλες χώρες της ΕΕ.
<P>
Θα συνεργαστούμε στενά με τις ουγγρικές αρχές, προκειμένου να διασφαλίσουμε ότι οι συμφωνηθείσες αλλαγές θα ενσωματωθούν πλέον στην ουγγρική νομοθεσία και θα ισχύουν στην πράξη. Θα συνεχίσουμε να παρακολουθούμε την κατάσταση, μολονότι αυτό είναι απολύτως σαφές. Εξυπακούεται ότι η Επιτροπή ελέγχει τους εθνικούς κανόνες εφαρμογής της οδηγίας για τις υπηρεσίες οπτικοακουστικών μέσων και σε άλλα κράτη μέλη, και θα διατυπώσει ανάλογες ανησυχίες εφόσον κριθεί αναγκαίο. " Επιτροπή δεν διστάζει να κάνει χρήση των αρμοδιοτήτων της. Δεν διστάζει να υποστηρίξει την ελευθερία και την πολυφωνία των μέσων ενημέρωσης όταν κρίνεται απαραίτητο, και ευελπιστούμε η υπό εξέταση περίπτωση να αποκαλύπτει εκ των προτέρων τις προθέσεις μας και να τις αποδεικνύει εμπράκτως.
<P>
Μπορώ να σας διαβεβαιώσω ότι η Επιτροπή αναγνωρίζει και συμμερίζεται τις ανησυχίες που εκφράζονται από πολλούς εξ υμών, αλλά και από τμήματα της κοινωνίας των πολιτών, σχετικά με τη γενικότερη κατάσταση των μέσων ενημέρωσης στην Ευρώπη. Είμαι διατεθειμένη να προχωρήσω περαιτέρω και να λάβω μέτρα υπέρ της πολυφωνίας των μέσων ενημέρωσης, εντός του πεδίου αρμοδιοτήτων της ΕΕ και τηρουμένης, ασφαλώς, της αρχής της επικουρικότητας.
<P>
" Επιτροπή δεν έχει μόνο καθήκον, αλλά και ειλικρινές ενδιαφέρον να διευκολύνει τον διάλογο μεταξύ των ενδιαφερόμενων φορέων και των υπευθύνων χάραξης πολιτικής σε ευρωπαϊκό επίπεδο. " μεταβαλλόμενη αρχιτεκτονική του τοπίου των μέσων ενημέρωσης στην Ευρώπη προκαλεί ανησυχίες για το μέλλον. Συνεπάγεται ευκαιρίες, αλλά και ευρύτερους κινδύνους για την πολυφωνία των μέσων ενημέρωσης πέραν της χρήσης της ιδιοκτησίας. Είναι αρκετά σαφές ότι χρειαζόμαστε μια προσέγγιση για τη μέτρηση της πολυφωνίας των μέσων με την ευρεία έννοια· μια προσέγγιση που θα περικλείει τις νομικές, οικονομικές και κοινωνικές πτυχές, και δεν θα τις αντιμετωπίζει ξεχωριστά, όπως συχνά συνέβαινε μέχρι στιγμής.
<P>
Ως εκ τούτου, προτίθεμαι να συγκροτήσω μια πολυμερή ομάδα ενδιαφερομένων φορέων και να της ζητήσω να εξετάσει τις υφιστάμενες, αλλά και τις μελλοντικές προκλήσεις για τα μέσα ενημέρωσης, περιλαμβανομένης της κατάστασης σχετικά με την πολυφωνία των μέσων ενημέρωσης στην Ευρώπη. Δεδομένου δε ότι εκτιμώ, όπως γνωρίζετε, όλως ιδιαιτέρως τη συμβολή σας, το Ευρωπαϊκό Κοινοβούλιο θα εκπροσωπηθεί στην ομάδα εμπειρογνωμόνων, εφόσον δεχθείτε αυτήν την πρόσκληση. Θα ανακοινώσω τις λεπτομέρειες πολύ σύντομα. " εν λόγω ομάδα θα κληθεί να με συμβουλεύσει για τις επόμενες ενέργειες που πρέπει να πραγματοποιηθούν σχετικά με το τοπίο των μέσων ενημέρωσης, και είμαι απολύτως διατεθειμένη να αναλάβω συγκεκριμένες δράσεις στο πλαίσιο όλων των αρμοδιοτήτων που μου έχουν ανατεθεί.
<SPEAKER ID="513" NAME="Marco Scurria" LANGUAGE="IT">
Κύριε Πρόεδρε, κυρίες και κύριοι, λαμβάνω μέρος στην παρούσα συζήτηση με ελαφρά αμηχανία, διότι η Επίτροπος μάς είπε εν ολίγοις ότι η διεξαγωγή αυτής της συζήτησης δεν έχει νόημα αφού δεν υπάρχουν διαφωνίες εν προκειμένω.
<P>
Δεν θα βρισκόμασταν σε αυτήν την κατάσταση εάν οι συνάδελφοι βουλευτές μάς είχαν ακούσει σε προηγούμενες περιστάσεις, όταν ζητούσαμε -στις συνεδριάσεις επιτροπών και στις συζητήσεις του παρόντος Σώματος- να περιμένουμε ενδεχομένως κάποιο χρονικό διάστημα, διότι, εντέλει, η ουγγρική κυβέρνηση ήταν ανέκαθεν διατεθειμένη να συμμορφώνεται προς τις παρατηρήσεις της Ευρωπαϊκής Επιτροπής, και θα ήταν παράδοξο να συμβεί το αντίθετο, καθόσον η Ουγγαρία ασκεί επί του παρόντος την Προεδρία της Ευρωπαϊκής Ένωσης.
<P>
Παρά ταύτα, έλαβαν την απόφαση να προχωρήσουν ούτως ή άλλως, ίσως -για την ακρίβεια, οπωσδήποτε- λόγω πολιτικών και ιδεολογικών παραγόντων, αποφαινόμενοι ότι η συζήτηση αυτή έπρεπε να πραγματοποιηθεί. Έχουν κατατεθεί ψηφίσματα, τα οποία πρόκειται να τεθούν αύριο σε ψηφοφορία. Θα έπρεπε ενδεχομένως να είχε επιδειχθεί μεγαλύτερη σύνεση και περισσότερη εμπιστοσύνη προς αυτές τις δημοκρατικά εκλεγμένες από τον λαό τους κυβερνήσεις, αρχής γενομένης από την ουγγρική κυβέρνηση, η οποία εξελέγη με τόσο ευρεία πλειοψηφία από τους πολίτες της ώστε είναι βέβαιο ότι δεν θα χρειαζόταν να χειραγωγήσει τα μέσα ενημέρωσης προκειμένου να επιτύχει εσωτερική συναίνεση.
<P>
Κατά την προσωπική μου άποψη, η πλέον χρήσιμη λύση θα ήταν να ζητήσουμε από τους σοσιαλιστές και φιλελεύθερους συναδέλφους βουλευτές του ΕΚ να αποσύρουν τα συγκεκριμένου τύπου ψηφίσματα που κατέθεσαν, ούτως ώστε να πάψουμε κατ' αυτόν τον τρόπο να γελοιοποιούμαστε και να επιτρέψουμε στο Κοινοβούλιο να επιστρέψει στην ενασχόλησή του με τα πραγματικά προβλήματα των ευρωπαίων πολιτών. Φυσικά, είμαι ευγνώμων προς την Επίτροπο για το έργο της.
<SPEAKER ID="514" NAME="Claude Moraes" LANGUAGE="EN">
Κύριε Πρόεδρε, η Ομάδα των Σοσιαλιστών και Δημοκρατών επικροτεί ασφαλώς την πρόοδο που έχει σημειωθεί στους τέσσερις καίριους τομείς της ισορροπημένης ενημέρωσης, της αρχής της χώρας προέλευσης και ούτω καθεξής. Κυρία Επίτροπε, φυσικά και την επικροτούμε. Αυτό ήταν το ζητούμενο στο κείμενο του ψηφίσματός μας· αυτό ζητούσαμε να πράξετε με τις πιέσεις που ασκούσαμε σε εσάς και στις ουγγρικές αρχές.
<P>
Καταρχάς, οφείλω να σας θέσω το ερώτημα σχετικά με τη χρονική συγκυρία κατά την οποία συνέβησαν όλα αυτά. Ήταν όντως απλή σύμπτωση, κατά την αναμονή σας στο αεροδρόμιο, όπως είπατε, ή ήταν το γεγονός ότι οι πιέσεις του παρόντος Σώματος επέφεραν τέσσερις καίριες τροποποιήσεις σε τέσσερις καίριους τομείς, όπως είχαμε ζητήσει; Θα θέλαμε να μας ενημερώσετε κατά πόσον έχουν διασφαλισθεί οι εν λόγω παραχωρήσεις. Βέβαια, το Κοινοβούλιο δεν μπόρεσε ακόμα να διαβάσει το κείμενο των διαπραγματεύσεων μεταξύ της Επιτροπής και των ουγγρικών αρχών· χρειαζόμαστε, λοιπόν, περισσότερο χρόνο ώστε να διαμορφώσουμε ολοκληρωμένη άποψη επί του θέματος αυτού. Ωστόσο, φαίνεται ξεκάθαρα ότι οι διαπραγματεύσεις δεν έχουν κατευνάσει πλήρως πολλές άλλες σοβαρές ανησυχίες αυτού του Κοινοβουλίου και, όπως είναι φυσικό, και της Ομάδας των Σοσιαλιστών και Δημοκρατών.
<P>
Παραμένουν σε εκκρεμότητα κομβικά ζητήματα, όπως η σύνθεση και το χρονικό πλαίσιο της αρχής και του συμβουλίου των μέσων ενημέρωσης, που παρουσιάζουν πολιτική ομοιογένεια και εξακολουθούν να ασκούν παρεμβατικό και συγκεντρωτικό κυβερνητικό, δικαστικό και πολιτικό έλεγχο σε όλα τα μέσα ενημέρωσης. Χρειαζόμαστε απαντήσεις σχετικά με την πορεία που ακολουθούμε επί αυτού του κομβικού ζητήματος. Επιπλέον, είναι λυπηρό το γεγονός ότι η Επιτροπή δεν έδωσε συνέχεια στις συστάσεις του Κοινοβουλίου, του Συμβουλίου της Ευρώπης, της κ. Επιτρόπου, και του ΟΑΣΕ, για παράδειγμα, σχετικά με την παραβίαση της αρχής της εμπιστευτικότητας των δημοσιογραφικών πηγών, τις εξαιρετικά δυσανάλογες κυρώσεις και την κατάργηση της πολιτικής και οικονομικής ανεξαρτησίας των δημόσιων ραδιοτηλεοπτικών μέσων.
<P>
Υπάρχει ένας ολόκληρος κατάλογος ερωτημάτων, κύρια Επίτροπε, για τον οποίο είστε ενήμερη και ο οποίος δεν έχει απαντηθεί ακόμα, και πρέπει να μας παράσχετε συναφώς απαντήσεις, κατά προτίμηση κατά τη διάρκεια της παρούσας συζήτησης. Προφανώς και επαινούμε την προθυμία της ουγγρικής αρχής να τροποποιήσει τη σχετική νομοθεσία. Ενθαρρύνουμε και εμείς την εφαρμογή τροποποιήσεων σε τομείς που συνεχίζουν να προκαλούν ανησυχίες σε όλα τα μέλη αυτού του Κοινοβουλίου, ακολουθώντας πάντα το πνεύμα του Χάρτη των Θεμελιωδών Δικαιωμάτων της Ευρωπαϊκής Ένωσης, ειδικότερα δε του άρθρου 11 για την προστασία της ελευθερίας της έκφρασης. Θα θέλαμε περαιτέρω απαντήσεις σχετικά με το κατά πόσον θεωρείτε ότι τηρείται το άρθρο 11. Πρέπει να εξασφαλίσουμε τη δέσμευση της κοινωνίας των πολιτών και των ενδιαφερομένων φορέων για την τήρηση των αρχών της διαφάνειας και της λογοδοσίας, καθώς και για τη διασφάλιση βέλτιστων πρακτικών.
<P>
Κυρία Επίτροπε, καταθέσαμε ένα ψήφισμα εξ ονόματος της Ομάδας μας, διότι θέλαμε μεν να πραγματοποιηθούν οι παραχωρήσεις που ήδη ανακοινώσατε, αλλά επιθυμούμε περισσότερα. Οι δημοκρατίες θεμελιώνονται επί της αρχής των ελεύθερων και ανεξάρτητων μέσων ενημέρωσης. " Ομάδα μας δεν θα απολογηθεί επειδή υπερασπίζεται με σθένος αυτήν την αρχή, και θα κάνουμε ό,τι μπορούμε προκειμένου να την προστατεύσουμε, τόσο για τους Ούγγρους όσο και για όλους τους πολίτες της ΕΕ.
<SPEAKER ID="515" NAME="Renate Weber" LANGUAGE="EN">
Κύριε Πρόεδρε, στο παρελθόν, έχουμε συζητήσει στο παρόν Κοινοβούλιο υποθέσεις στις οποίες διάφορες κυβερνήσεις είχαν εκδηλώσει την επιθυμία να ελέγχουν τα μέσα ενημέρωσης, αλλά οι απόπειρες αυτές ουδέποτε έφθασαν στο επίπεδο του ουγγρικού νόμου για τα μέσα ενημέρωσης, βάσει του οποίου ελέγχονται τα πάντα, από την τηλεόραση μέχρι το ραδιόφωνο, τον έντυπο Τύπο, τα κατά παραγγελία μέσα και τους συντάκτες ιστολογίων, και από την καταχώριση έως τις μεταδόσεις και την αναστολή λειτουργίας.
<P>
Όταν εμείς, οι Φιλελεύθεροι και οι Δημοκράτες, η Ομάδα ALDE αυτού του Κοινοβουλίου, υψώσαμε πρώτοι από όλους τη φωνή μας κατά του συγκεκριμένου νομοθετήματος, μας κατηγόρησαν για τα πολιτικά μας κίνητρα. Ωστόσο, τα γεγονότα κατέδειξαν ότι είχαμε δίκαιο, και, σήμερα, ακόμα και η ουγγρική κυβέρνηση παραδέχεται ότι κάτι δεν πάει καθόλου καλά με αυτόν τον νόμο. Προβλέπεται, συνεπώς, η πραγματοποίηση αρκετών τροποποιήσεων. Εμπιστευόμαστε τις δηλώσεις της Επιτροπής ότι αυτή είναι όντως η ουγγρική θέση, ελπίζοντας ότι θα την λάβουμε και γραπτώς, και θα παρακολουθούμε εκ του σύνεγγυς τις εξελίξεις.
<P>
Εντούτοις, οι τέσσερις τομείς που ζήτησε η Επιτροπή αποτελούν μόνο ένα κομμάτι του παζλ. Πρέπει να αλλάξουν και άλλες πτυχές: οι τεράστιες ελεγκτικές εξουσίες που έχουν συγκεντρωθεί στα χέρια ενός πολιτικά διορισμένου προσώπου, το οποίο τελεί επί εννέα έτη επικεφαλής δύο ελεγκτικών αρχών στον τομέα των μέσων ενημέρωσης, η έλλειψη προστασίας των δημοσιογραφικών πηγών, καθώς και η απουσία αποτελεσματικών ένδικων μέσων προσφυγής, είναι κάποιες από αυτές. Εξάλλου, θα κληθούμε τόσο εμείς, με τις επικρίσεις μας, όσο και η ίδια η Ευρωπαϊκή Επιτροπή να απαντήσουμε στην ουγγρική και την ευρωπαϊκή κοινωνία των πολιτών και στους δημοσιογράφους, διευκρινίζοντας τον λόγο για τον οποίο ο ΟΑΣΕ και ο Επίτροπος των Ανθρωπίνων Δικαιωμάτων του Συμβουλίου της Ευρώπης έχουν επικρίνει εξίσου δριμύτατα τις πτυχές που μόλις ανέφερα.
<P>
Δεν μπορεί να ενεργούμε όλοι μας με πολιτικά κίνητρα. Το αντίθετο, μάλιστα· το κίνητρό μας είναι το πραγματικό ενδιαφέρον μας για την εγκαθίδρυση της ουσιαστικής ελευθερίας των μέσων ενημέρωσης προς όφελος των πολιτών μας.
<SPEAKER ID="516" NAME="Judith Sargentini" LANGUAGE="NL">
Κύριε Πρόεδρε, οι πρώτες μου ερωτήσεις απευθύνονται στην Επίτροπο κ. Kroes. Κυρία Kroes, η οδηγία για τις υπηρεσίες οπτικοακουστικών μέσων κάνει λόγο για έναν ανεξάρτητο ρυθμιστικό φορέα. Πλην όμως, στους δύο ουγγρικούς φορείς της νέας αρχής και του συμβουλίου των μέσων ενημέρωσης, που έχουν αμφότεροι την εξουσία να επιβάλλουν βαριά πρόστιμα για ασαφείς λόγους, οι θέσεις καταλαμβάνονται αποκλειστικά από υποστηρικτές του κυβερνώντος κόμματος. Αυτό συμβαίνει σε ένα ήδη εξαιρετικά πολωμένο πολιτικό περιβάλλον.
<P>
Για ποιον λόγο η Επιτροπή δεν έχει διαμαρτυρηθεί κατά αυτής της έλλειψης ανεξαρτησίας; Για ποιον λόγο παραλείψατε εντελώς να αξιολογήσετε τις εξουσίες της αρχής και του συμβουλίου των μέσων ενημέρωσης οι οποίες εμπίπτουν, κατά την άποψή μου, στο πεδίο εφαρμογής της ευρωπαϊκής νομοθεσίας και αντιβαίνουν στον Χάρτη των Θεμελιωδών Δικαιωμάτων; Εσείς, κυρία Kroes, είπατε ότι η ουγγρική κυβέρνηση έχει προβεί μέχρι στιγμής σε τέσσερις τροποποιήσεις: επί του ξένου Τύπου και επί των οπτικοακουστικών μέσων, αλλά όχι και επί των εγχώριων εφημερίδων. Θα θέλατε και εσείς να δείτε τον κ. Orban και τους συνεργάτες του να λαμβάνουν θριαμβευτικά τη σφραγίδα έγκρισης, κυματίζοντας τη σημαία των Βρυξελλών, και μετά να συνεχίσουν ανενόχλητοι να παραδίδουν μαθήματα αδιαλλαξίας, να δυσφημούν τους φιλοσόφους και να απαγορεύουν τις παρελάσεις των ομοφυλοφίλων. Και όλα αυτά, μάλιστα, κατά τη χρονική περίοδο που η Ουγγαρία ασκεί την Προεδρία του Συμβουλίου. Πρέπει να σας θλίβει βαθιά αυτή η κατάσταση.
<P>
Θα ήθελα τώρα να απευθυνθώ στους συναδέλφους βουλευτές από την Ομάδα του Ευρωπαϊκού Λαϊκού Κόμματος (Χριστιανοδημοκράτες), οι οποίοι υποστήριξαν στο ψήφισμά τους ότι δεν συντρέχει κανένας λόγος ανησυχίας και κατηγόρησαν τους επικριτές του νόμου περί των μέσων ενημέρωσης για τη διατύπωση σχολίων για λόγους χειραγώγησης και για πολιτικές σκοπιμότητες. Πρόκειται για βαριά κατηγορία, η οποία στρέφεται, μάλιστα, εξίσου κατά του ΟΑΣΕ και του Επιτρόπου των Ανθρωπίνων Δικαιωμάτων του Συμβουλίου της Ευρώπης. Πρόκειται δε για βαριά κατηγορία, διότι γνωρίζουμε ότι ακόμα και ο ίδιος ο κ. Orban συνειδητοποίησε, εντωμεταξύ, ότι έπρεπε να επέλθουν μερικές τροποποιήσεις στον εν λόγω νόμο για τα μέσα ενημέρωσης. " τακτική αυτή μου θυμίζει την περίοδο του σταλινισμού, όταν "εξαφανίζονταν" πρόσωπα από φωτογραφίες.
<P>
Σε συνεργασία με εμάς και τον ΟΑΣΕ, θα έπρεπε να προστατεύετε τις ευρωπαϊκές αξίες, και όχι να μετατρέπεστε σε μηχανισμό επιβολής της εξουσίας σας στο εσωτερικό της ΕΕ.
<P>
(" ομιλήτρια δέχεται να απαντήσει σε ερώτηση στο πλαίσιο της διαδικασίας της γαλάζιας κάρτας σύμφωνα με το άρθρο 149, παράγραφος 8, του Κανονισμού)
<SPEAKER ID="517" NAME="Krisztina Morvai" AFFILIATION="NI">
(HU) Κύριε Πρόεδρε, αξίζει, τελικά, στην κυβέρνηση Fidesz αυτό που συμβαίνει εδώ τώρα, ήτοι το γεγονός ότι την επικροτεί πλέον ολόκληρη η αριστερή πτέρυγα, από τον κ. Martin Schulz έως τον κ. Cohn-Bendit και όλους τους άλλους, και ότι οι αγαπητοί συνάδελφοι βουλευτές της Αριστεράς της κάνουν κήρυγμα περί δημοκρατίας. Επιτρέψτε μου να σας θέσω το εξής ερώτημα: ποιο είναι το μήνυμά σας προς τα αριστερά κόμματα, όπως το MSZP, μέλη του οποίου πυροβολήθηκαν στα μάτια το 2006 στην Ουγγαρία; Ποιες εγγυήσεις έχει το ουγγρικό έθνος ότι δεν θα επαναληφθούν ανάλογα περιστατικά υπό την κυβέρνηση του αριστερού σας κόμματος, και ότι δεν θα χρειαστεί να διαλύσετε διά της βίας διαδηλώσεις, όπως κάνατε κατά την περίοδο από το 2002 έως το 2010 ...
<P>
(Ο Πρόεδρος διακόπτει την ομιλήτρια)
<SPEAKER ID="518" NAME="Judith Sargentini" AFFILIATION="Verts/ALE">
(EN) Κύριε Πρόεδρε, δεν νομίζω ότι τα ανεξάρτητα μέσα ενημέρωσης προκαλούν βία, και δεν αντιλαμβάνομαι τη συνάφεια της συγκεκριμένης ερώτησης εν προκειμένω, αλλά ευχαριστώ τη συνάδελφο βουλευτή για την ερώτηση που υπέβαλε.
<SPEAKER ID="519" NAME="Zbigniew Ziobro" LANGUAGE="PL">
Κύριε Πρόεδρε, η ελευθερία της έκφρασης είναι πολύτιμη. Όλοι το γνωρίζουμε αυτό, και αυτός είναι ο λόγος για τον οποίο έπρεπε να διεξαγάγουμε μια σοβαρή συζήτηση. Δυστυχώς, φαίνεται ότι η σημερινή συζήτηση δεν μπορεί να χαρακτηριστεί ως τέτοια. Φαίνεται να αποτελεί πρόσχημα για την Κεντροαριστερά, προκειμένου να επιτεθεί κατά της δεξιάς, συντηρητικής κυβέρνησης του πρωθυπουργού Orban.
<P>
Είναι γεγονός ότι θα μπορούσαμε να αναφέρουμε πολλές ευρωπαϊκές χώρες στις οποίες δεν γίνεται σεβαστή η ελευθερία του λόγου. Αρκεί να αναλογιστούμε την εμπειρία της Πολωνίας. Στην Πολωνία, για την οποία θα μπορούσε να επισημανθεί ότι το κυβερνών κόμμα απολαμβάνει ευρύτατη πλειοψηφία σε όλα τα διοικητικά όργανα, μονοπώλιο εξουσίας, ελέγχοντας την κυβέρνηση, τη γερουσία, τον πρόεδρο, την εθνική ραδιοτηλεοπτική αρχή, το όργανο που επιβλέπει τα μέσα ενημέρωσης, και, τέλος, ασκώντας έλεγχο στη δημόσια ραδιοτηλεόραση, υποστηριζόμενο από μεγάλες εταιρείες ηλεκτρονικών μέσων ενημέρωσης, ενώ δημοσιογράφοι απολύονται από τις δουλειές τους αποκλειστικά επειδή έχουν συντηρητικές, δεξιές απόψεις. Έχουν καταργηθεί δεξιά ή συντηρητικά προγράμματα, όπως το πρόγραμμα Warto rozmawiać, υπό τη διεύθυνση του κ. Pospieszalski, ή το πρόγραμμα Misja specjalna, υπό τη διεύθυνση του κ. Gargas. Τίθεται επομένως αναπόφευκτα το εξής ερώτημα: που είναι ο κ. Schulz, που είστε εσείς, κυρίες και κύριοι, όταν διαπράττονται αυτές οι παραβιάσεις στην Πολωνία; Ας συζητήσουμε για τις πραγματικές παραβιάσεις, αυτές που έχουν ήδη λάβει χώρα.
<P>
(Ο ομιλητής δέχεται να απαντήσει σε ερώτηση στο πλαίσιο της διαδικασίας της γαλάζιας κάρτας σύμφωνα με το άρθρο 149, παράγραφος 8, του Κανονισμού)
<SPEAKER ID="520" NAME="Jörg Leichtfried" AFFILIATION="S&amp;D">
(DE) Εάν κατάλαβα καλά, είπατε ότι υπάρχουν περιορισμοί επί της ελευθερίας έκφρασης και επί της ελευθερίας του Τύπου σε πολλές χώρες της Ευρώπης. Θα είχε ενδιαφέρον να μας διευκρινίσετε σε ποιες χώρες αναφέρεστε και τι προτίθεστε να κάνετε για αυτό εσείς προσωπικά.
<SPEAKER ID="521" NAME="Zbigniew Ziobro" AFFILIATION="ECR">
(PL) Σας ευχαριστώ για την ερώτησή σας. Ήθελα να επιστήσω την προσοχή στο γεγονός ότι η ελευθερία των μέσων ενημέρωσης αποτελεί θεμελιώδες πρόβλημα. Εάν έχουμε την πρόθεση να το αντιμετωπίσουμε, πρέπει να το διαχωρίσουμε από πολιτικές συμπάθειες, ανεξαρτήτως των σοσιαλιστικών ή των δεξιών μας πεποιθήσεων. Εν ολίγοις, εάν απολύονται δημοσιογράφοι απλώς και μόνο επειδή έχουν αριστερές ή συντηρητικές απόψεις, τότε πρέπει να διαμαρτυρηθούμε. Για παράδειγμα, επί του παρόντος, απολύονται στην Πολωνία δημοσιογράφοι απλώς και μόνον επειδή έχουν συντηρητικές απόψεις. Θα περίμενα από τον κ. Schulz και άλλους σοσιαλιστές και αριστερούς βουλευτές να εκφράσουν τη στήριξή τους και τη διαμαρτυρία τους, διότι θα μπορούσαμε να αποδείξουμε με αυτόν τον τρόπο ότι μας ενδιαφέρουν τα πρότυπα και όχι η επίδειξη πολιτικής ισχύος. Μέλημά μας είναι η προστασία των μέσων ενημέρωσης. Διαμαρτυρόμαστε για ανάλογες καταστάσεις οπουδήποτε και αν συμβαίνουν, ακόμα και αν διαπιστώνονται επί του παρόντος στην Πολωνία, για παράδειγμα.
<SPEAKER ID="522" NAME="Rui Tavares" LANGUAGE="PT">
Κυρία Επίτροπε, σας άκουσα πολύ προσεκτικά, και, ειλικρινά, δεν ξέρω εάν θα πρέπει να αισθάνομαι απογοήτευση ή κατάπληξη από τις προσπάθειες της Επιτροπής, διότι αδυνατώ ακόμα να κατανοήσω εάν η Επιτροπή έπεσε εσκεμμένα ή εν αγνοία της στην παγίδα της ουγγρικής κυβέρνησης.
<P>
" ουγγρική κυβέρνηση αποφάσισε να συζητήσει το ενδεχόμενο παραχωρήσεων σε κάποιες επουσιώδεις λεπτομέρειες, χωρίς όμως να προβεί σε θεμελιώδεις τροποποιήσεις της συγκεκριμένης νομοθεσίας. " άκρως δυσανάλογη και μεροληπτική σύνθεση του συμβουλίου των μέσων ενημέρωσης, τα εξαιρετικά βαριά πρόστιμα εις βάρος των εφημερίδων και όλοι οι παράγοντες που οδήγησαν στη λογοκρισία και στην αυτολογοκρισία των μέσων ενημέρωσης εξακολουθούν να υπάρχουν. Ωστόσο, εκείνο που είναι πραγματικά επονείδιστο, όπως επεσήμαναν και προηγούμενοι ομιλητές, είναι ότι αμέσως μετά την επιτυχία της Επιτροπής να αποσπάσει την παραχώρηση για την εξαίρεση των ξένων εφημερίδων και δημοσιεύσεων από τα πρόστιμα, όλα τα άλλα ξεχάστηκαν. Έχω την εντύπωση ότι υπονομεύονται πλέον οι αρχές της Ευρώπης που διαμορφώθηκαν μετά το 1989, ήτοι μετά την πτώση του Τείχους του Βερολίνου.
<P>
Εκείνο που ήθελε να πει στην πραγματικότητα η Επιτροπή είναι ότι δεν θα αφήσουμε τους ευρωπαίους συμπολίτες μας από καμία χώρα στο έλεος της λογοκρισίας και των περιορισμών της ελευθερίας της έκφρασης. Κατά τα φαινόμενα, αυτό έπραξε η Επιτροπή, ωστόσο, το Κοινοβούλιο δεν θα συνεχίσει να παρακολουθεί μόνο την ουγγρική κυβέρνηση, αλλά εφεξής και την Επιτροπή, διότι έχουμε καθήκον και ευθύνη να μην επιτρέψουμε να περάσει στη λήθη το εν λόγω ζήτημα, ακολουθώντας το επονείδιστο παράδειγμα της Επιτροπής.
<SPEAKER ID="523" NAME="Mario Borghezio" LANGUAGE="IT">
Κύριε Πρόεδρε, είναι βέβαιο ότι η παρούσα στιγμή δεν θα μνημονεύεται ως ευχάριστο κεφάλαιο στην ιστορία του Κοινοβουλίου. Ο καταιγισμός των επικρίσεων και των επιθέσεων που δέχθηκε η ουγγρική κυβέρνηση, και μαζί η Προεδρία της ΕΕ, σε ό,τι αφορά την υποτιθέμενη πλήρη αποτυχία του ουγγρικού νόμου για τα μέσα ενημέρωσης να συμμορφωθεί προς την ευρωπαϊκή νομοθεσία, καταδεικνύει τελικά αυτό που πραγματικά αποτελεί: μια ενορχηστρωμένη και παραπλανητική απόπειρα που βασίζεται, αν μη τι άλλο, αποκλειστικά και μόνο στην ιδεολογική προκατάληψη, η οποία καθίσταται ακόμα πιο επονείδιστη όταν στρέφεται κατά μιας χώρας που φέρει σήμερα στα γονίδιά της τον αγώνα για την ελευθερία· αυτό αποδεικνύει, άλλωστε, και ολόκληρη η ιστορική της πορεία, όπως θα θυμάστε όλοι πολύ καλά.
<P>
Οι πολιτικές δυνάμεις που υποκίνησαν αυτήν την κάθε άλλο παρά ευχάριστη συζήτηση συντρίβονται υπό το βάρος της ευθύνης για αυτό το αδιαμφισβήτητα χαμηλού επιπέδου πολιτικό τέχνασμα, το οποίο ακυρώνεται, μάλιστα, από αυτά τα αμιγώς ιδεολογικά χαρακτηριστικά του, και το οποίο έχει επίσης το μειονέκτημα να αμαυρώνει άδικα την Προεδρία της Ευρωπαϊκής Ένωσης που ασκείται για πρώτη φορά -και αυτό αποτελεί σίγουρα σημαντικό πολιτικό και ιστορικό γεγονός- από μια πρώην κομμουνιστική χώρα, η οποία απολαμβάνει σήμερα μαζί μας την ελευθερία.
<SPEAKER ID="524" NAME="Simon Busuttil" AFFILIATION="PPE">
(EN) Κύριε Πρόεδρε, υπό το πρίσμα της σημερινής ανακοίνωσης της Επιτροπής, είναι σαφές ότι τα γεγονότα έχουν προλάβει την παρούσα συζήτηση, και δεν συντρέχει πλέον κανένας λόγος να προχωρήσουμε αύριο στην ψηφοφορία επί των ψηφισμάτων.
<P>
Πιστεύω ότι όσοι εξέφρασαν πραγματικό ενδιαφέρον για τον νόμο των μέσων ενημέρωσης στην Ουγγαρία δικαιούνταν μια απάντηση. Εκείνο που με ανησυχεί είναι ότι το παρόν Σώμα αποδύεται ολοένα συχνότερα σε σταυροφορίες κατά επιμέρους κρατών μελών -τα οποία κυβερνώνται όλως τυχαίως από σχηματισμούς του PPE- όχι μόνο πριν καταλήξει η Επιτροπή σε κάποιο συμπέρασμα, αλλά και πριν ακόμα διερευνήσει εμπεριστατωμένα το ζήτημα. Ακόμα χειρότερα δε, στην προκειμένη περίπτωση, τούτο συνέβη παρά το γεγονός ότι οι ουγγρικές αρχές είχαν δηλώσει, στο υψηλότερο επίπεδο, ότι ήταν διατεθειμένες να τροποποιήσουν τον επίμαχο νόμο, σε περίπτωση που η Επιτροπή ήγειρε συναφώς ανησυχίες, όπως και έκαναν.
<P>
Ποιο ακριβώς είναι το νόημα της παρούσας συζήτησης; Ποιος είναι ο σκοπός των αυριανών ψηφισμάτων, εάν όχι η πολιτική χειραγώγηση; " Ομάδα του PPE παραμένει αταλάντευτα προσηλωμένη στον σεβασμό των ανθρωπίνων δικαιωμάτων και του κράτους δικαίου, ανεξαρτήτως του εκάστοτε ενεχομένου κράτους μέλους. Δεν υπάρχει καμία αμφιβολία εν προκειμένω. Μολαταύτα, δεν είναι διατεθειμένο να απομονώσει επιμέρους κράτη μέλη και να τα καταδικάσει με συνοπτικές διαδικασίες προτού ολοκληρωθεί η διαδικασία τήρησης της νομιμότητας. Εφόσον ολοκληρωθεί, οφείλουμε να την σεβαστούμε. Όταν ενέσκηψε αυτό το ζήτημα για πρώτη φορά τον προηγούμενο μήνα, είχα δηλώσει ότι η πολιτικοποίησή του δεν σήμαινε μόνο επίθεση εις βάρος ενός κράτους μέλους, αλλά και υπονόμευση της Προεδρίας της ΕΕ. Σήμερα, αισθάνομαι ότι υπονομεύσαμε και το δικό μας θεσμικό όργανο. Αυτό δεν είναι κατ' ουδένα τρόπο σωστό.
<P>
Απευθύνω ειλικρινή έκκληση σε όλες τις Ομάδες να αποσύρουν τα ψηφίσματά τους που πρόκειται να τεθούν αύριο σε ψηφοφορία -όχι να τα αναστείλουν, ούτε να τα αναβάλουν, αλλά να τα αποσύρουν- διότι δεν συντρέχει πλέον κανένας λόγος να προβούμε σε αυτήν την ψηφοφορία.
<SPEAKER ID="525" NAME="Maria Badia i Cutchet" AFFILIATION="S&amp;D">
(ES) Κύριε Πρόεδρε, κυρία Επίτροπε, κύριοι εκπρόσωποι του Συμβουλίου, επιτρέψτε μου να ξεκινήσω δηλώνοντας το προφανές. Μερικές φορές είναι απαραίτητο να επαναλαμβάνουμε το προφανές: η ελεύθερη κυκλοφορία των ειδήσεων και η ανεξάρτητη άποψη αποτελούν σημαντικότερο εχέγγυο κάθε δημοκρατικής κοινωνίας.
<P>
Αυτός είναι ο λόγος για τον οποίο συνεδριάζουμε σήμερα. " επιμονή με την οποία ο Οργανισμός για την Ασφάλεια και Συνεργασία στην Ευρώπη (ΟΑΣΕ), το Συμβούλιο της Ευρώπης, αρκετά κράτη μέλη και η ευρεία πλειοψηφία των βουλευτών του παρόντος Σώματος διατύπωσαν τις ανησυχίες τους δικαιολογείται από το γεγονός ότι διακυβεύονται οι βασικότερες αρχές του ευρωπαϊκού μας εγχειρήματος.
<P>
Όταν ο εν λόγω νόμος εγκρίθηκε εσπευσμένα από την κυβέρνηση του κ. Orbán στην Ουγγαρία, θεωρήσαμε ότι δεν υπήρξε επαρκής περισυλλογή κατά τη διάρκεια της κατάρτισής του και ότι ο νόμος θα έπρεπε να τροποποιηθεί, προκειμένου να διασφαλισθεί η συμμόρφωσή του με τους ευρωπαϊκούς κανονισμούς και με το βασικό πνεύμα που διέπει τις Συνθήκες.
<P>
Με χαρά πληροφορηθήκαμε σήμερα από την Επίτροπο -και της είμαστε ευγνώμονες για αυτό- ότι η ουγγρική κυβέρνηση είναι διατεθειμένη να προβεί σε τροποποίηση του νόμου. Ωστόσο, η δημιουργία μιας αρχής για την παρακολούθηση της ενημέρωσης, της οποίας το συμβούλιο θα ελέγχεται πολιτικά αποκλειστικά από μέλη του κυβερνώντος κόμματος, διατρέχει τον κίνδυνο να ασκεί προκατειλημμένο, κεντρικό πολιτικό έλεγχο, ο οποίος αναμένεται να οδηγήσει αναπόδραστα στη λογοκρισία και, ακόμα χειρότερα, στην αυτολογοκρισία. Το ερώτημα, επομένως, είναι το εξής: θα αναθεωρηθεί η σύνθεση της εν λόγω αρχής;
<P>
Μοιραστήκαμε με την Επιτροπή και με εσάς, κυρία Επίτροπε, τις ανησυχίες μας σχετικά με την πολυφωνία της ενημέρωσης, την αρχή της αναλογικότητας και τα θεμελιώδη δικαιώματα της ελευθερίας της έκφρασης και της ενημέρωσης, όπως κατοχυρώνονται στο άρθρο 11 του Χάρτη των Θεμελιωδών Δικαιωμάτων. Οι απαντήσεις της ουγγρικής κυβέρνησης, στις οποίες αποδέχεται την τροποποίηση του συγκεκριμένου νόμου, πρέπει να ελεγχθούν προκειμένου να διασφαλισθεί ότι οι αλλαγές που θα εφαρμοστούν είναι αρκούντως εκτεταμένες ώστε να απομακρύνουν την απειλή που συνιστούν αυτοί οι νόμοι για τα θεμελιώδη δικαιώματα και τις αξίες μας, αναθεωρώντας, για παράδειγμα, τη σύνθεση της αρχής παρακολούθησης, όπως προανέφερα.
<P>
Ζητούμε μετ' επιτάσεως από την Επιτροπή να συνεχίσει τις έρευνές της, ιδίως επί των ζητημάτων που αφορούν τα θεμελιώδη δικαιώματα. Επιτρέψτε μου επίσης να τονίσω, κυρία Επίτροπε και κύριοι εκπρόσωποι του Συμβουλίου, ότι το ζήτημα στην προκειμένη περίπτωση δεν είναι πολιτικό, όπως θέλουν να μας πείσουν ορισμένοι. Το ζητούμενο εν προκειμένω είναι η υπεράσπιση των αξιών της Ευρωπαϊκής μας Ένωσης και η τήρηση της νομοθεσίας της.
<P>
Μην έχετε καμία αμφιβολία ως προς αυτό: αυτός είναι ο μοναδικός μας στόχος και το καθήκον μας εδώ σήμερα.
<SPEAKER ID="526" NAME="Morten Løkkegaard" AFFILIATION="ALDE">
(DA) Κύριε Πρόεδρε, είναι κάπως παράδοξο να παρίσταμαι εδώ ως ακραιφνής Συντηρητικός-Φιλελεύθερος και να κατηγορούμαι ότι κλίνω προς την Αριστερά. Αυτό, βέβαια, θα αποδειχθεί. Στην πραγματικότητα, το ζητούμενο δεν είναι οι αριστερές ή δεξιές κλίσεις μας· το ζητούμενο είναι η ελευθερία του Τύπου. Αδυνατώ να κατανοήσω τον λόγο για τον οποίο ο συνάδελφος βουλευτής από την Ομάδα του Ευρωπαϊκού Λαϊκού Κόμματος (Χριστιανοδημοκράτες) επιλέγει να συνεχίσει την παρούσα συζήτηση σε αυτό το πνεύμα. Νομίζω ότι αυτό είναι μάλλον θλιβερό. Το ζητούμενο εν προκειμένω δεν είναι καν η Ουγγαρία· το ζητούμενο είναι η ελευθερία του Τύπου. Είμαι ευτυχής -και το αναγνωρίζω μετά χαράς- που η ουγγρική κυβέρνηση απάντησε στα ερωτήματα που της υποβλήθηκαν με άριστο τρόπο.
<P>
Τούτου λεχθέντος, τα προβλήματα δεν παύουν να υπάρχουν, και τα μέλη της Ομάδας της Συμμαχίας Φιλελεύθερων και Δημοκρατών για την Ευρώπη το είχαμε επισημάνει εξαρχής αυτό. Εξακολουθούμε να βρισκόμαστε αντιμέτωποι με το πρόβλημα του διορισμένου από την κυβέρνηση συμβουλίου των μέσων ενημέρωσης, το οποίο αξιολογεί κατά πόσον είναι ισορροπημένη η κάλυψη. Εξακολουθούμε να βρισκόμαστε αντιμέτωποι με προβλήματα σε σχέση με το γεγονός ότι έχουμε μια Επιτροπή, η οποία υποτίθεται ότι είναι ο θεματοφύλακας της Συνθήκης και λαμβάνει θέση σε έναντι των προβλημάτων του ουγγρικού νόμου για τα μέσα ενημέρωσης. Φυσικά, ευελπιστώ η κ. Επίτροπος να το πράττει όντως αυτό. Θα ήθελα να επικεντρωθώ στα βήματα που πρέπει να κάνουμε τώρα και στο γεγονός ότι η κ. Επίτροπος έθεσε το ζήτημα της συγκρότησης ανεξάρτητου συμβουλίου. Αυτό είναι κάτι που θα ήθελα να επικροτήσω εξ ονόματος της Ομάδας μου, και διερωτώμαι εάν η κ. Επίτροπος θα μπορούσε ενδεχομένως να μας παράσχει περαιτέρω λεπτομέρειες σχετικά με τα καθήκοντα αυτού του συμβουλίου.
<SPEAKER ID="527" NAME="Πρόεδρος">
Αγαπητοί συνάδελφοι, για όσους από εσάς δεν γνωρίζετε τη διαδικασία, η διαδικασία της γαλάζιας κάρτας εναπόκειται στη διακριτική ευχέρεια του Προέδρου. Εάν θεωρώ ότι δεν έχουμε αρκετό χρόνο για τη συζήτηση, τότε δεν δίνω τον λόγο. Εάν διαπιστώσω στη συνέχεια ότι έχει μειωθεί ο χρόνος ομιλίας των ομιλητών, τότε ενδέχεται να ξαναδώσω τον λόγο. Επομένως, όταν υψώνετε γαλάζια κάρτα, δεν μπορώ, δυστυχώς, να σας δίνω πάντα τον λόγο. Τούτο εναπόκειται υποχρεωτικά στη διακριτική ευχέρεια του υποφαινόμενου και της Γραμματείας.
<SPEAKER ID="528" NAME="Helga Trüpel" AFFILIATION="Verts/ALE">
(DE) Κύριε Πρόεδρε, κυρίες και κύριοι, δεν υπάρχει κανένας απολύτως λόγος για ηθικολογίες εκ μερους της Ομάδας του Ευρωπαϊκού Λαϊκού Κόμματος (Χριστιανοδημοκράτες). Το γεγονός ότι έχουν επέλθει πλέον τροποποιήσεις στον ουγγρικό νόμο για τα μέσα ενημέρωσης οφείλεται πρωτίστως σε όσους ανέλαβαν δράση εν προκειμένω. Ο κ. Orbán δεν συμμετείχε εξαρχής σε αυτήν τη διαδικασία.
<P>
Θα ήθελα να ξεκαθαρίσω κάτι: οι τροποποιήσεις που έχουν ήδη πραγματοποιηθεί δεν είναι αρκετές. Εξακολουθεί να υπάρχει μια εποπτική αρχή η οποία απαρτίζεται επί εννέα συναπτά έτη από μέλη του κόμματος Fidesz. Αυτό δεν συνάδει με τη νομοθεσία σε επίπεδο ΕΕ. Εξακολουθεί να ελλείπει η προστασία των πηγών πληροφόρησης. Ως εκ τούτου, ο εν λόγω νόμος δεν είναι πραγματικά δημοκρατικός για τα μέσα ενημέρωσης.
<P>
Κυρία Kroes, δεν προχωρήσατε αρκετά, κατά την άποψή μου. Είναι σαφές ότι σας ενδιέφερε περισσότερο η δική σας γαλήνη και το γεγονός ότι δεν θέλατε να οχλήσετε την ουγγρική Προεδρία, παρά η καθιέρωση ενός πραγματικά δημοκρατικού νόμου για τα μέσα ενημέρωσης. Επιτρέψτε μου να σας υπενθυμίσω ότι οι αντικομμουνιστές φιλελεύθεροι δημοκρατικοί πνευματικοί άνθρωποι, όπως ο György Konrad, η Agnes Heller και ο Michael Woida, απηύθυναν έκκληση για την παροχή στήριξης από τα ευρωπαϊκά θεσμικά όργανα. Δεν έχουμε κατορθώσει ακόμα να την παράσχουμε. Πιστεύω ειλικρινά ότι ο νόμος αυτός πρέπει πράγματι να αναθεωρηθεί προκειμένου να χαρακτηριστεί δημοκρατικός.
<SPEAKER ID="529" NAME="Carlo Casini" AFFILIATION="PPE">
(IT) Κύριε Πρόεδρε, κυρίες και κύριοι, φρονώ ότι η ουγγρική κυβέρνηση επέδειξε μείζονα ευαισθησία απέναντι στην Ευρώπη και απέναντι στις αρχές στις οποίες βασίζεται η συγκεκριμένη υπόθεση. Στην πραγματικότητα, αμέσως μετά την έγκριση του ουγγρικού νόμου για τα μέσα ενημέρωσης, η Αριστερά ξεκίνησε μια εκστρατεία χρησιμοποιώντας τη φράση "νόμος φίμωτρο".
<P>
" αλήθεια είναι ότι μόνον όσοι έχουν βιώσει τον κομμουνισμό, τον φασισμό και τον ναζισμό γνωρίζουν τι σημαίνει "νόμος φίμωτρο", ενώ τα δημοκρατικά κράτη γνωρίζουν ότι η ελευθερία και η πολυφωνία της ενημέρωσης αποτελούν ενιαίο και αναπόσπαστο τμήμα της δημοκρατίας. Εντούτοις, πρέπει να εναρμονίζονται με όλες τις άλλες εξουσίες του κράτους δικαίου και δεν πρέπει να παραβλάπτουν, ειδικότερα, το θεμέλιο της δημοκρατίας, που είναι η ανθρώπινη αξιοπρέπεια.
<P>
Παραδείγματος χάριν, το άρθρο 21 του ιταλικού συντάγματος εγγυάται μεν όντως την ελευθερία της ενημέρωσης, αλλά απαγορεύει άμεσα τις δημοσιεύσεις που αντιβαίνουν στα δημόσια ήθη. Ο ιταλικός νόμος του 1948 για την ελευθερία του Τύπου, ο οποίος ουδέποτε αμφισβητήθηκε, δεν προβλέπει την υποχρέωση για την έγκριση, αλλά για την καταχώριση κάθε δημοσίευσης, όπως ακριβώς και ο ουγγρικός νόμος.
<P>
Οι επιφυλάξεις που δικαιολογημένα διατύπωσε η ίδια η Ευρωπαϊκή Επιτροπή δεν υποβαθμίζουν τον δεδηλωμένο στόχο του ουγγρικού νόμου, και αυτός ο στόχος για τη διασφάλιση του σεβασμού της ανθρώπινης αξιοπρέπειας καταδεικνύεται ακριβώς από τη στάση της ουγγρικής κυβέρνησης, η οποία εξέφρασε αμέσως την προθυμία της να αποδεχθεί την κριτική και να αναλάβει την ευθύνη για την τροποποίηση του νόμου σύμφωνα με τις κατευθυντήριες γραμμές που προορίζονται για αυτόν. " δήλωση ότι τα θεμελιώδη δικαιώματα της Ευρωπαϊκής Ένωσης θα συμπεριληφθούν στο ουγγρικό σύνταγμα αποτελεί μία ακόμα απόδειξη της ουσιαστικής επιθυμίας της Ουγγαρίας να ενστερνιστεί την ευρωπαϊκή νοοτροπία.
<P>
Εν κατακλείδι, δεν αντιλαμβάνομαι πλέον τη χρησιμότητα της παρούσας συζήτησης, εκτός εάν χρησιμεύει απλώς για να "κατηγορήσουμε" την Ουγγαρία επειδή υποστήριξε δημοκρατικά την κυβέρνηση και το κοινοβούλιό της με πλειοψηφία δύο τρίτων. Αυτό όμως πρέπει να αναπτερώνει τις ελπίδες της Ευρώπης, και όχι να συνιστά λόγο για τη διατύπωση επικρίσεων. Είμαι, λοιπόν, ευγνώμων στην Επιτροπή και στην ουγγρική κυβέρνηση.
<SPEAKER ID="530" NAME="Csaba Sándor Tabajdi" AFFILIATION="S&amp;D">
(HU) Κύριε Πρόεδρε, κυρία Επίτροπε, κύριε υπουργέ, οι απόπειρες για τον περιορισμό της ελευθερίας των μέσων ενημέρωσης αποτελεί γενικότερο ευρωπαϊκό φαινόμενο. Ως πατριώτη, με λυπεί ιδιαιτέρως το γεγονός ότι ο ουγγρικός νόμος για τα μέσα ενημέρωσης πυροδότησε έντονες συζητήσεις στο Ευρωπαϊκό Κοινοβούλιο και στα άλλα ευρωπαϊκά θεσμικά όργανα. Δεν είναι ευχάριστο συναίσθημα. " δριμεία κριτική που άσκησε η Ευρωπαϊκή Επιτροπή ανάγκασε σε υπαναχώρηση την κυβέρνηση Orbán, η οποία απέρριπτε κατηγορηματικά μέχρι και τον Δεκέμβριο οιαδήποτε τροποποίηση του νόμου. Τώρα η Επιτροπή αναγκάζει την κυβέρνηση Orbán να τροποποιήσει τους σκανδαλώδεις νόμους.
<P>
Το βασικό επιχείρημα είναι ότι, σύμφωνα με την αξιολόγηση της Επιτροπής, η ουγγρική νομοθεσία για τα μέσα ενημέρωσης έρχεται σε σύγκρουση με το δίκαιο της ΕΕ. Δεν παραβιάζει μόνο την οδηγία για τις υπηρεσίες οπτικοακουστικών μέσων, αλλά και τις Συνθήκες της ΕΕ, καθώς και τις διατάξεις του Χάρτη των Θεμελιωδών Δικαιωμάτων. " κριτική της ΕΕ σηματοδοτεί πολιτική ήττα για την ουγγρική Δεξιά. Ωστόσο, οι περισσότερες διατάξεις για τις οποίες υπέβαλαν ενστάσεις τέσσερις Ομάδες του Ευρωπαϊκού Κοινοβουλίου εξακολουθούν να ισχύουν αμετάβλητες. Τόσο η Επιτροπή όσο και το Ευρωπαϊκό Κοινοβούλιο οφείλουν να παρακολουθήσουν επιμελώς τις επιπτώσεις που θα έχουν οι τροποποιηθέντες ουγγρικοί νόμοι στην ελευθερία του λόγου και στην ελευθερία του Τύπου στην Ουγγαρία.
<P>
Θα ήθελα να απευθύνω στον κ. Martonyi το εξής ερώτημα: πώς αιτιολογεί η κυβέρνηση Orbán την κατάργηση της ισομερούς σύνθεσης του συμβουλίου των μέσων ενημέρωσης, όπως όριζε ο προηγούμενος νόμος για τα μέσα ενημέρωσης, σύμφωνα με τον οποίο τα μέλη του συμβουλίου διορίζονταν κατά 50% από το κυβερνών κόμμα και κατά 50% από την αντιπολίτευση; Ποια είναι η άποψη της Επιτρόπου κ. Neelie Kroes εν προκειμένω; Θα ήθελα να ζητήσω μετ' επιτάσεως από την ουγγρική κυβέρνηση να μην δημιουργεί την εθνικιστική εντύπωση ότι η κριτική στρέφεται κατά της Ουγγαρίας. Θα ήθελα δε να καλέσω την κυβέρνηση Orbán να προβεί σε ενδισκόπηση τώρα, μετά την αυστηρή κριτική που δέχθηκε από την Ευρωπαϊκή Επιτροπή, και να θέσει τέρμα στις αντιδημοκρατικές κυβερνητικές πρακτικές που ακολουθούσε μέχρι σήμερα. "Όποιος αποκρύπτει τα προβλήματα, το μόνο που κατορθώνει είναι να τα επιδεινώνει", είχε προειδοποιήσει ο επιφανής ούγγρος ποιητής Gyula Illyés.
<SPEAKER ID="531" NAME="Πρόεδρος">
Αγαπητοί συνάδελφοι, αυτό που είπα προηγουμένως ενδέχεται να προκάλεσε κάποια σύγχυση. Δεν θα δεχθούμε άλλες ερωτήσεις σύμφωνα με τη διαδικασία της γαλάζιας κάρτας στην παρούσα συζήτηση. Δεν έχουμε χρόνο.
<P>
(Παρέμβαση από την κ. Morvai: "Ντροπή σας!")
<P>
Τι ζωή και αυτή!
<SPEAKER ID="532" NAME="Tamás Deutsch" AFFILIATION="PPE">
(HU) Κύριε Πρόεδρε, κυρία Επίτροπε, όπως ανακοινώσατε στην αρχή της σημερινής συζήτησης, μεταξύ της ουγγρικής κυβέρνησης και της Ευρωπαϊκής Επιτροπής επετεύχθη συμφωνία επί της τροποποίησης αρκετών διατάξεων του ουγγρικού νόμου για τα μέσα ενημέρωσης. Συμφωνώ με τους συναδέλφους βουλευτές, υπό την έννοια ότι η συζήτηση που διεξάγουμε τούτη τη στιγμή -μια συζήτηση που κατευθύνεται από πολιτικές σκοπιμότητες, προκαταλήψεις και ενίοτε μίσος, εάν ληφθούν υπόψη οι παρατηρήσεις των σοσιαλιστών και φιλελεύθερων βουλευτών- είναι πλέον ανούσια.
<P>
Ένας ευρωπαίος σοσιαλιστής ομιλητής αναφέρθηκε στην προστασία των κοινών ευρωπαϊκών αξιών και ανέπτυξε συναφώς τη θέση του. Επικαλούμαι έναν κλασικό ούγγρο σοσιαλιστή: "Κουραφέξαλα!". Δεν είναι αυτό το θέμα εν προκειμένω, αγαπητοί συνάδελφοι βουλευτές. Το θέμα εν προκειμένω είναι πολύ απλά ότι, για άλλη μια φορά, οι ευρωπαίοι Σοσιαλιστές, Φιλελεύθεροι, Κομμουνιστές και Πράσινοι εφαρμόζουν δύο μέτρα και δύο σταθμά. Ο κ. Martin Schulz δεν έκανε κανένα απολύτως σχόλιο όταν ένας υπουργός της σοσιαλιστικής κυβέρνησης στην Ουγγαρία έδωσε την εντολή, μέσω των στενώ πολιτικών συνεργατών του, να δυσφημήσουν έναν δημοσιογράφο, ο οποίος του είχε γίνει πλέον ενοχλητικός, τοποθετώντας ναρκωτικά στο αυτοκίνητό του. Ο κ. Martin Schulz δεν έκανε κανένα απολύτως σχόλιο όταν ένας από τους υφυπουργούς της ουγγρικής κυβέρνησης υπέβαλε μηνυτήρια αναφορά εις βάρος ενός ούγγρου δημοσιογράφου για ένα άρθρο που είχε συντάξει ο τελευταίος, αποκαλύπτοντας μια νομοθετική απάτη, με αποτέλεσμα τη φυλάκιση του ούγγρου δημοσιογράφου. Ο πρόεδρος των Φιλελευθέρων Guy Verhofstadt δεν αντέδρασε καθόλου όταν ούγγροι δημοσιογράφοι αποκάλυψαν εκλογική νοθεία στο εκλογικό συνέδριο για την ηγεσία του ουγγρικού φιλελεύθερου κόμματος, γεγονός το οποίο οδήγησε εν συνεχεία σε μποϊκοτάζ του τηλεοπτικού σταθμού των εν λόγω δημοσιογράφων από το συγκεκριμένο κόμμα. Εφόσον τότε δεν αναφέρατε τίποτα, ούτε διαμαρτυρηθήκατε υπέρ της προστασίας των κοινών ευρωπαϊκών αξιών οι σημερινές σας δηλώσεις δεν μπορούν να είναι αξιόπιστες.
<SPEAKER ID="533" NAME="Tanja Fajon" AFFILIATION="S&amp;D">
(SL) Κύριε Πρόεδρε, επικροτώ την πρόθεση της ουγγρικής κυβέρνησης να τροποποιήσει τα αμφιλεγόμενα άρθρα του νόμου για τα μέσα ενημέρωσης, καθώς και το γεγονός ότι εσείς, κυρία Kroes, εκφράζετε την ικανοποίησή σας για τις αναγγελθείσες τροποποιήσεις.
<P>
Ωστόσο, με ανησυχεί ιδιαιτέρως το γεγονός ότι, την παραμονή ακριβώς της αναμενόμενης έγκρισης του ψηφίσματος για τον ουγγρικό νόμο σχετικά με τα μέσα ενημέρωσης, εμείς, σε αυτό το Κοινοβούλιο, εξακολουθούμε να βασιζόμαστε σε ασαφή μόνο μηνύματα, χωρίς να έχουμε λάβει λεπτομερείς διαβεβαιώσεις από τις ουγγρικές αρχές σχετικά με τις τροποποιήσεις που πρόκειται τελικά να επέλθουν. Για τον λόγο αυτόν, θα ήθελα να πληροφορηθώ πώς εσείς καταλήξατε σε αυτά τα συμπεράσματα μέσα σε λίγες ώρες, και κατά πόσον συμμετείχαν ενδεχομένως στη διαδικασία εξωτερικοί εμπειρογνώμονες.
<P>
Επιπλέον, η ταχύτητα με την οποία ανακοινώθηκαν οι τροποποιήσεις φαίνεται να υποδηλώνει ότι δεν πρόκειται για ουσιαστικές αναθεωρήσεις αλλά μόνο για διακοσμητικές αλλαγές, και αυτό δεν μπορεί επ' ουδενί λόγω να γίνει αποδεκτό. Για ποιον λόγο ενημερωθήκαμε μόλις σήμερα, την ημέρα δηλαδή της διεξαγωγής της σχετικής συζήτησης, σχετικά με την πρόθεση της ουγγρικής κυβέρνησης να τροποποιήσει τον νόμο εντός δεκαπέντε ημερών, και ότι η Επιτροπή είναι ικανοποιημένη με αυτό; Φαίνεται σαν έχει αναλάβει κάποιος την αποστολή να κατευνάσει τις ανησυχίες του Ευρωπαϊκού Κοινοβουλίου, σύμφωνα με τις οποίες το τεχνικό έργο που εξήγγειλε η Ουγγαρία δεν αναμένεται να οδηγήσει σε δημοκρατικές τροποποιήσεις του νόμου σύμφωνα με τον Χάρτη των Θεμελιωδών Δικαιωμάτων.
<P>
Όπως και ο Οργανισμός για την Ασφάλεια και Συνεργασία στην Ευρώπη, διατηρούμε και εμείς σοβαρές ανησυχίες ως προς τη σύνθεση και τις αρμοδιότητες του συμβουλίου των μέσων ενημέρωσης, καθόσον πρόκειται προφανώς για σημαντική επέκταση του κρατικού ελέγχου επί των δημοσιογράφων. Μολονότι επικροτώ την πρόθεση για τη διεξαγωγή διαλόγου, οφείλω να επαναλάβω ότι η παρούσα επίθεση δεν στρέφεται κατά της Ουγγαρίας. Υπήρξα και εγώ δημοσιογράφος, και το ζητούμενο εν προκειμένω είναι η προστασία των δημοσιογράφων σε ολόκληρη την Ευρώπη. Επιπροσθέτως, εκφράζω την απογοήτευσή μου για το γεγονός ότι η Επίτροπος κ. Reding, η οποία είναι αρμόδια για τα θεμελιώδη δικαιώματα, δεν έχει εμπλακεί στο ζήτημα αυτού του αμφιλεγόμενου νόμου.
<P>
Τέλος, κυρία Επίτροπε, θα ήθελα να πληροφορηθώ κάτι ακόμα: ποιο είναι το όραμα της Ευρωπαϊκής Επιτροπής για το μέλλον της δημοσιογραφίας στην Ευρώπη; " Ένωση χρειάζεται ορισμένα ελάχιστα κριτήρια, τα οποία θα διασφαλίζουν την ελευθερία, την ανεξαρτησία και την πολυφωνία των μέσων ενημέρωσης. Θα ήθελα να σας ζητήσω να επιληφθείτε του θέματος το συντομότερο δυνατόν, διότι η ελευθερία των μέσων ενημέρωσης και, κατά συνέπεια, η ποιότητα της πληροφόρησης εκ μέρους των μέσων ενημέρωσης απειλείται και σε άλλες περιοχές της Ευρώπης.
<SPEAKER ID="534" NAME="Ivo Belet" AFFILIATION="PPE">
(NL) Κύριε Πρόεδρε, αποκομίζω την εντύπωση ότι συμφωνούμε όλοι πως ορθώς διέλυσε σήμερα η ουγγρική κυβέρνηση όλες τις αμφιβολίες, καθιστώντας παράλληλα σαφές το γεγονός ότι υπάρχει ελεύθερος Τύπος στη Βουδαπέστη και απόλυτη πολυφωνία στα μέσα ενημέρωσης.
<P>
Ευτυχώς, με την επίσημη δέσμευση της Ουγγαρίας έναντι της Ευρωπαϊκής Επιτροπής για την κατάλληλη προσαρμογή και τη ρητή εναρμόνιση του νέου νόμου για τα μέσα ενημέρωσης με τα ευρωπαϊκά θεμελιώδη δικαιώματα, η σχετική αβεβαιότητα έχει πλέον αρθεί.
<P>
Ωστόσο, κυρίες και κύριοι, το μοναδικό μου παράπονο είναι ότι κάθε συζήτηση σχετικά με την πολυφωνία των μέσων ενημέρωσης εγκλωβίζεται σε εθνικά κομματικά πολιτικά παιχνίδια. Κατά την άποψή μου, αυτό πρέπει οπωσδήποτε να σταματήσει. Πέραν τούτου, κυρία Επίτροπε, θεωρώ εξαιρετική τη νέα σας πρωτοβουλία για τη συγκρότηση ομάδας εργασίας σχετικά με την πολυφωνία των μέσων ενημέρωσης, και οι βουλευτές του Κοινοβουλίου θα είμαστε προφανώς εξαιρετικά ευτυχείς να συζητήσουμε αυτήν την πρωτοβουλία και να συνεργαστούμε μαζί σας.
<P>
Μας δίδεται μια θαυμάσια ευκαιρία να διερευνήσουμε επιτέλους σε βάθος το εν λόγω ζήτημα, να εστιάσουμε στην ουσία του, ήτοι στην πολυφωνία των μέσων ενημέρωσης, χωρίς η συζήτηση να χρωματίζεται από εντάσεις που ανάγονται σε εθνικό επίπεδο. Πρόκειται για μια άριστη πρωτοβουλία ενόψει της αντικειμενικής διερεύνησης του τοπίου των μέσων ενημέρωσης στην Ευρωπαϊκή Ένωση.
<P>
Τέλος, επιτρέψτε μου να αποσαφηνίσω ένα ακόμα στοιχείο: κατά την άποψή μου, η ανάληψη ευρωπαϊκής νομοθετικής πρωτοβουλίας για τη ρύθμιση των μέσων ενημέρωσης, την οποία κάποιοι από εσάς θα ζητήσετε αύριο, αποτελεί την πλέον εσφαλμένη προσέγγιση, και πιστεύω, κυρία Επίτροπε, ότι συμφωνείτε μαζί μας εν προκειμένω.
<SPEAKER ID="535" NAME="Milan Zver" AFFILIATION="PPE">
(SL) Κύριε Πρόεδρε, θα ήθελα να επικροτήσω και εγώ με τη σειρά μου την απόφαση της ουγγρικής κυβέρνησης να βελτιώσει τον νόμο για τα μέσα ενημέρωσης, αν και πιστεύω ότι αυτή η πολλαπλή επίθεση που δέχεται η κυβέρνηση σχετικά με τον νόμο για τα μέσα ενημέρωσης είναι άδικη και αδικαιολόγητη.
<P>
Ο εν λόγω νόμος είναι προϊόν ειδικών περιστάσεων, οι οποίες δεν γίνονται πάντα πλήρως κατανοητές στη δυτική Ευρώπη. Σε όλες τις χώρες που διανύουν μεταβατική περίοδο, το περιβάλλον των μέσων ενημέρωσης είναι μάλλον ασύμμετρο ή μη ισορροπημένο από πλευράς ιδιοκτησίας και πολιτικής συγγένειας. Κυριαρχούσε η Αριστερά, και για αυτόν ακριβώς τον λόγο είναι απολύτως δικαιολογημένη η έκκληση για μεγαλύτερη ισορροπία στις πληροφορίες των μέσων ενημέρωσης στις μεταβατικές κοινωνίες.
<P>
" έννοια της "ισορροπημένης πληροφόρησης" χρησιμοποιείται από μακρού στις επιστημονικές και πολιτικές συζητήσεις, και αρχικά συνδεόταν ειδικώς με τα μέσα ενημέρωσης. Επιπροσθέτως, η ένσταση επί της πολιτικά μεροληπτικής σύνθεσης του συμβουλίου των μέσων ενημέρωσης βάσει αυτού του νόμου είναι εντελώς άδικη. Δυνάμει του εν λόγω νόμου, τα μέλη εκλέγονται στο συμβούλιο με πλειοψηφία δύο τρίτων στο κοινοβούλιο, αλλά αυτός ο δημοκρατικός μηχανισμός είναι άγνωστος στις περισσότερες ευρωπαϊκές χώρες.
<P>
Θα είμαι σύντομος, κυρία Επίτροπε. Έχουμε εμπιστοσύνη στον λόγο σας ότι θα μεριμνήσετε για την περαιτέρω ρύθμιση του τομέα των μέσων ενημέρωσης στην Ευρωπαϊκή Ένωση. Ωστόσο, θα κατορθώσετε να το επιτύχετε αυτό μόνο μέσω της αναθεώρησης της νομοθεσίας στα κράτη μέλη. Επιβάλλεται πιο εμβριθής ανάλυση της πραγματικής κατάστασης, ιδίως στα νέα κράτη μέλη, συμπεριλαμβανομένης της Σλοβενίας.
<SPEAKER ID="536" NAME="József Szájer" AFFILIATION="PPE">
(EN) Κύριε Πρόεδρε, θα ήθελα να σας υποβάλω ένα ερώτημα επί της διαδικασίας.
<P>
Ανεξαρτήτως των δηλώσεών σας, εγώ αγωνίζομαι για τη δυνατότητα των βουλευτών να εκφράζουν ελεύθερα τις απόψεις τους. Εντούτοις, στο παρόν Σώμα, μόνον η Ακροδεξιά και η Αριστερά έχουν προς το παρόν το δικαίωμα να παρεμβαίνουν στο πλαίσιο της διαδικασίας της γαλάζιας κάρτας.
<P>
Θεωρώ ότι η συνεδρίαση διεξάγεται με μεροληπτικό τρόπο, και θα ήθελα να ρωτήσω κατά πόσον οι Κεντρώοι και οι Κεντροδεξιοί έχουν δικαίωμα να υποβάλλουν ερωτήσεις στους άλλους ομιλητές, διότι, διαφορετικά, οι βουλευτές δεν τυγχάνουν ισότιμης μεταχείρισης.
<SPEAKER ID="537" NAME="Πρόεδρος">
Κύριε Szájer, στο πλαίσιο της διαδικασίας της γαλάζιας κάρτας, δεν παραχωρώ στους βουλευτές το δικαίωμα υποβολής ερώτησης με κριτήριο την πολιτική Ομάδα στην οποία ανήκουν. Παραχωρώ αυτό το δικαίωμα σε όποιον υψώνει πρώτος τη γαλάζια κάρτα.
<P>
Αυτό που συνέβη στην παρούσα συζήτηση είναι ότι υψώθηκαν οι πρώτες γαλάζιες κάρτες από ορισμένους βουλευτές, αλλά μετά ο χρόνος εξαντλήθηκε, και αυτός είναι ο λόγος για τον οποίο δήλωσα ότι δεν υπάρχει πλέον χρόνος για άλλες ερωτήσεις στο πλαίσιο της διαδικασίας της γαλάζιας κάρτας, ασχέτως εάν προέρχονται από κεντρώους, δεξιούς ή αριστερούς βουλευτές.
<P>
Υπάρχουν και οι παρεμβάσεις του ενός λεπτού, αλλά ούτε και για αυτές θα μπορέσουν κατά πάσα πιθανότητα να λάβουν όλοι τον λόγο.
<P>
Μακάρι να είχαμε χρόνο. Μακάρι να είχα τον χρόνο ώστε να δώσω σε όλους τον λόγο· αλλά δεν είμαι σε θέση να το πράξω. Ζητώ συγγνώμη σε όλους, αλλά σας διαβεβαιώνω ότι δεν πρόκειται για πολιτική επιλογή.
<SPEAKER ID="538" NAME="Sabine Verheyen" AFFILIATION="PPE">
(DE) Κύριε Πρόεδρε, κυρία Kroes, κύριε ασκών την Προεδρία του Συμβουλίου, καταρχάς θα ήθελα να σας ευχαριστήσω, κυρία Kroes, που επιληφθήκατε άμεσα της παρούσας συζήτησης και που ξεκινήσατε διαπραγματεύσεις με την ουγγρική κυβέρνηση. Πρώτα από όλα, όμως, θα ήθελα να ευχαριστήσω την ουγγρική κυβέρνηση, διότι τήρησε την υπόσχεση που έδωσε σε όλες τις ακροάσεις και τις προγενέστερες συζητήσεις, καθώς και στην αρχή αυτής της συζήτησης, δηλώνοντας ότι, σε περίπτωση που θα κρινόταν αναγκαίο να επέλθουν τροποποιήσεις, θα προέβαινε εξίσου στην προσήκουσα υλοποίηση των εν λόγω τροποποιήσεων.
<P>
" ελευθερία του Τύπου και η πολυφωνία των μέσων ενημέρωσης αποτελούν θεμελιώδεις αξίες της Ευρωπαϊκής Ένωσης. Και τα μέσα ενημέρωσης έχουν ειδική ευθύνη στην κοινωνία μας. Πρέπει να σέβονται τα ατομικά δικαιώματα, δεν πρέπει να προβαίνουν σε διακρίσεις και, πάνω από όλα, είναι υποχρεωμένα να μεταδίδουν την αλήθεια. Δεν λειτουργούν σε νομικό κενό. Αυτό συνιστά εξίσου σημαντική πρόοδο στον νέο νόμο για τα μέσα ενημέρωσης στην Ουγγαρία.
<P>
Τα μέσα ενημέρωσης απολαύουν απολύτως ειδικής προστασίας, ιδίως μέσω του ισχύοντος νομικού πλαισίου της Ευρωπαϊκής Ένωσης. Ως θεματοφύλακας της εν λόγω νομοθεσίας, η Επιτροπή έχει επιτελέσει άρτια το έργο της κατά το παρελθόν. " συζήτηση που πραγματοποιούμε εδώ σήμερα δεν θα ήταν απαραίτητη εάν υπήρχε περισσότερη εμπιστοσύνη προς το έργο της Επιτροπής, ως θεματοφύλακα της νομοθεσίας· διότι το γεγονός ότι το σύστημα αποφέρει αποτελέσματα μπορεί να διαπιστωθεί από τις εξελίξεις για τις οποίες ενημερωθήκαμε σήμερα, ειδικότερα, τις αναπροσαρμογές στους τομείς στους οποίους ο νόμος δεν εναρμονιζόταν πλήρως με τη νομοθεσία της ΕΕ. Αυτό αποτελεί μείζονα επιτυχία.
<P>
Οι ιδεολογικές συζητήσεις που επανέρχονται συστηματικά, ιδίως σε αυτό το πλαίσιο, είναι, κατ' εμέ, εντελώς άτοπες. Αντιθέτως, είναι σαφές ότι η τεκμηριωμένη και συλλογική συζήτηση για τα αμφιλεγόμενα ζητήματα δυνάμει του ισχύοντος νόμου, στο πλαίσιο των συνομιλιών και των διαπραγματεύσεων που πραγματοποιήθηκαν, συνέβαλε στην αποσαφήνιση της κατάστασης και απέδωσε θετικά αποτελέσματα. Εύχομαι οι διάφορες πολιτικές Ομάδας να σταματήσουν επίσης τα πολιτικά τους παιχνίδια και να αποσύρουν τα αντίστοιχα ψηφίσματα.
<SPEAKER ID="539" NAME="Kinga Gál" AFFILIATION="PPE">
(HU) Κύριε Πρόεδρε, κυρία Επίτροπε, κύριε υπουργέ, όπως αναφέρθηκε, και σε αντίθεση με όσα υπαινίσσονται ορισμένοι, η ουγγρική κυβέρνηση και η Επιτροπή κατέληξαν σήμερα σε συμφωνία επί της τροποποίησης του ουγγρικού νόμου για τα μέσα ενημέρωσης· κατέληξαν σε συμφωνία επί του ειδικού κειμένου. Παρ' όλα αυτά, εσείς εμμένετε στη συνέχιση της παρούσας συζήτησης, η οποία στερείται πλέον νοήματος. Κατά την προσωπική μου άποψη, αυτό καταδεινύει ότι ο νόμος για τα μέσα ενημέρωσης ήταν μόνο ένα πρόσχημα, μια πολιτική επίθεση κατά της κυβερνητικής πλειοψηφίας των δύο τρίτων στην Ουγγαρία. Μολονότι το σχέδιο απόφασης που υποβλήθηκε κατόπιν δικών σας εκκλήσεων καθιστά υπόλογο το δικό μας δίκαιο περί του δικαιώματος στην ενημέρωση, το κείμενό σας βασίζεται σε παρερμηνείες και εσφαλμένεη τεκμηρίωση, ακριβώς όπως και όλα όσα ειπώθηκαν σήμερα το απόγευμα στην παρούσα Αίθουσα.
<P>
Είναι παραπλανητικό. Κατ' εμέ, κυρίες και κύριοι, δικαίωμα στην ενημέρωση σημαίνει δικαίωμα σε ανόθευτη, πραγματική ενημέρωση, και εσείς παραβιάσατε αυτό το δικαίωμα και σήμερα το απόγευμα. Είναι ενδιαφέρον το γεγονός ότι υπερασπίζεστε ελευθερίες μόνον όταν μπορείτε με τη στάση αυτή να καταφερθείτε εναντίον δεξιών κυβερνήσεων. Ωστόσο, παραμένει λυπηρό το γεγονός ότι κανένα από τα μέλη των σοσιαλιστικών και φιλελεύθερων Ομάδων δεν ενδιαφέρθηκε για την προστασία των ανθρωπίνων δικαιωμάτων στην Ουγγαρία τον Οκτώβριο του 2006, επί σοσιαλιστικής κυβέρνησης, όταν οι ελευθερίες καταπατήθηκαν κυριολεκτικά στους δρόμους της Βουδαπέστης ή όταν η σλοβακική σοσιαλιστική κυβέρνηση τιμώρησε τις μειονότητες για τη χρήση της μητρικής τους γλώσσας.
<P>
Την περίοδο εκείνη, καταβάλατε κάθε δυνατή προσπάθεια για να αποτρέψετε ακόμα και τη διεξαγωγή συζήτησης στο Ευρωπαϊκό Κοινοβούλιο σχετικά με εκείνες τις κατάφωρες παραβιάσεις. Κατά την εκτίμησή μου, κυρίες και κύριοι, πρόκειται για εξοργιστική τακτική δύο μέτρων και δύο σταθμών. Στο πλαίσιο του νόμου κάνετε λόγο για δικτατορία και τυραννία της πλειοψηφίας. Για εμένα, που έζησα ως παιδί τη δικτατορία του Τσαουσέσκου, η συγκεκριμένη στάση καταδεικνύει ότι έχετε μια περίεργη, μονόπλευρη αντίληψη για τη δημοκρατία και το κράτος δικαίου.
<SPEAKER ID="540" NAME="Alajos Mészáros" AFFILIATION="PPE">
(HU) Κύριε Πρόεδρε, θα ήθελα να εκφράσω τη βαθιά μου απογοήτευση για το γεγονός ότι πραγματοποιήθηκε σήμερα αυτή η συζήτηση, διότι όλοι γνωρίζουμε ότι η αντικειμενική διασαφήνιση όλων των παρερμηνειών και των ζητημάτων που άπτονται του ουγγρικού νόμου για τα μέσα ενημέρωσης είναι υποχρέωση της Επιτροπής, και η σχετική διαδικασία βρίσκεται επί του παρόντος σε εξέλιξη. Πιστεύω ότι δεν έχει κανένα νόημα να λάβει το Κοινοβούλιο θέση για ένα ζήτημα το οποίο θα μπορούσε να έχει αίσια έκβαση εντός ολίγων μόνον ημερών.
<P>
Γνωρίζω, ωστόσο, ότι συμμετέχουμε σε μια υστερική αριστεροφιλελεύθερη πολιτική εκστρατεία, και η μορφή που θα λάβει τελικά ο νόμος αυτός καθαυτόν ενδέχεται να μην έχει πλέον καμία σημασία. Εκείνο που έχει σημασία είναι ότι, χρησιμοποιώντας τις επονείδιστες μεθόδους στις οποίες μας έχουν συνηθίσει, οι πολιτικοί μας αντίπαλοι καταφέρονται εναντίον μιας χώρας, στην οποία οι κεντροδεξιές πολιτικές δυνάμεις κατήγαγαν πέρυσι θριαμβευτική νίκη, μετά την οκταετή λεηλασία της σοσιαλιστικής κυβέρνησης, και μπορούν επιτέλους να απαλλάξουν τη χώρα από τα κατάλοιπα του οικτρού κομμουνιστικού καθεστώτος.
<P>
Στις σχετικές προσπάθειες περιλαμβάνεται και η αναπροσαρμογή του πλαισίου για τη δημοσιογραφική δεοντολογία και τη νοοτροπία των μέσων ενημέρωσης. Οφείλω να θέσω το εξής ερώτημα: πού ήταν αυτοί οι επικριτές, οι οποίοι αυτοχαρακτηρίζονται ως προοδευτικοί δημοκράτες, όταν η αριστερή εθνικιστική κυβέρνηση του Robert Fico στη Σλοβακία θέσπισε το 2008 έναν αμφιλεγόμενο νόμο για τα μέσα ενημέρωσης, ο οποίος έβριθε από κυρώσεις; Ναι, εδώ ήταν και τότε, αλλά υπερασπίζονταν με όλες τους τις δυνάμεις τον εν λόγω νόμο, ο οποίος εξακολουθεί, χάρη σε αυτούς, να ισχύει μέχρι και σήμερα. Καταδικάζω απερίφραστα και απορρίπτω αυτήν την τακτική των δύο μέτρων και δύο σταθμών, και απευθύνω έκκληση στους συναδέλφους βουλευτές να μην επηρεαστούν από πολιτικά κίνητρα και να εμπιστευθούν εκείνους που έχουν επιφορτιστεί με το καθήκον της επαγγελματικής αξιολόγησης και επίλυσης του προβλήματος, ήτοι την Επιτροπή και την ουγγρική κυβέρνηση.
<P>
Ας συνειδητοποιήσουμε, επιτέλους, ότι οι αλλεπάλληλες επιθέσεις εις βάρος της κυβέρνησης της χώρας που ασκεί την Προεδρία σε μια ήδη επιβαρυμένη από την κρίση περίοδο θα μπορούσαν να θέσουν σε σοβαρό κίνδυνο την αξιολόγηση της ενότητας και το διεθνές κύρος της ΕΕ.
<SPEAKER ID="541" NAME="Jean-Marie Cavada" AFFILIATION="PPE">
(FR) Κύριε Πρόεδρε, κύριε ασκών την Προεδρία του Συμβουλίου, το θέμα αυτό είναι τόσο σοβαρό ώστε πρέπει να παρακάμψουμε τα αξιοθρήνητα επιχειρήματα που μόλις προβλήθηκαν ενώπιον του παρόντος Σώματος, διότι όταν μιλούμε για τα μέσα ενημέρωσης, μιλούμε για την υγεία μιας δημοκρατίας.
<P>
Κύριε ασκών την Προεδρία του Συμβουλίου, συγκαταλέγομαι μεταξύ των ατόμων που θαυμάζουν και συμπαθούν τη χώρα σας και τον ουγγρικό λαό. Κατανοώ πλήρως το γεγονός ότι η κυβέρνησή σας και μια μερίδα της κοινής γνώμης προσέβλεπαν στην πιο ισορροπημένη διαχείριση της ενημέρωσης, και, αντικειμενικά, είχαν δίκαιο. Ωστόσο, η αντικατάσταση ενός είδους προπαγάνδας από κάποιο άλλο δεν διορθώνει την κατάσταση. Επομένως, εκφράζω μεν απόψε την ικανοποίησή μου, αλλά παραμένω σε εγρήγορση. Διαπιστώνω με χαρά ότι η κυβέρνησή σας αποφάσισε να επανεξετάσει πολλά θεμελιώδη θέματα και να τροποποιήσει τον νόμο του Δεκεμβρίου του 2001 για τα μέσα ενημέρωσης. Αυτό έπρεπε να γίνει, και ορθώς πράξατε που επιληφθήκατε του συγκεκριμένου ζητήματος. Χαίρομαι επίσης που επιδεικνύετε, για άλλη μια φορά, μεγαλύτερο σεβασμό προς τον Χάρτη των Θεμελιωδών Δικαιωμάτων, δικαιωμάτων τα οποία ποθούσαν οι συμπολίτες σας καθ' όλη την περίοδο της πρόσφατης ιστορίας της χώρας σας.
<P>
Θα ήθελα να αποδώσω εύσημα στο έργο της Επιτρόπου κ. Kroes, και υποστηρίζω τη σύνθεση της ομάδας παρακολούθησής της που απαρτίζεται από εμπειρογνώμονες. Μολαταύτα, θα επαγρυπνούμε, διότι θεωρούμε επίσης ότι δεν έχουν εξεταστεί ακόμα αρκετά θέματα, και θα πρέπει να εστιάσουμε και στις λεπτομέρειες των νομοθετικών τροποποιήσεων.
<P>
Ολοκληρώνοντας, θα ήθελα να σας επισημάνω, κύριε ασκών την Προεδρία του Συμβουλίου, ότι είστε οι κληρονόμοι της γενέτειρας του Λιστ, του Kossuth, του ήρωα του 1940 Joël Brand, του Sándor Kopácsi και του συνταγματάρχη Maléter του 1956. Είστε οι διάδοχοι του Sándor Márai. Είστε οι διάδοχοι του Imre Kertész. Μην μας απογοητεύσετε, λοιπόν! Ο κύβος του Rubik, το γνωστό μαγικό παιχνίδι, επινοήθηκε από Ούγγρο. Μην μας διδάσκετε να παίζουμε στην Ευρώπη με τα μέσα ενημέρωσης σύμφωνα με τους κανόνες του "κύβου του Jobbik", διότι αυτό το παιχνίδι είναι αξιοθρήνητο.
<SPEAKER ID="542" NAME="Ildikó Gáll-Pelcz" AFFILIATION="PPE">
(HU) Κύριε Πρόεδρε, σήμερα διαμορφώθηκε το ειδικό κείμενο της συμφωνίας μεταξύ της ουγγρικής κυβέρνησης και της Ευρωπαϊκής Επιτροπής. " ουγγρική κυβέρνηση διάβασε -κάτι που είναι εξαιρετικά σημαντικό στις μέρες μας, αγαπητοί συνάδελφοι βουλευτές-, κατανόησε τις παρατηρήσεις της Επιτροπής και, τηρώντας τον λόγο της, θα προβεί σε τροποποίηση του νόμου για τα μέσα ενημέρωσης. Αυτό σημαίνει ότι η ουγγρική κυβέρνηση και η Επιτροπή ενήργησαν νόμιμα και με δημοκρατικό τρόπο, ενώ εσείς ανεβάσατε σήμερα εδώ μια φθηνή πολιτική καρναβαλική παράσταση. Δυστυχώς, δεν είναι η πρώτη φορά που το κάνετε αυτό, παρότι είναι σαφές ότι η αιτία του προβλήματος έχει πλέον εξαλειφθεί. Οι ούγγροι σοσιαλιστές βουλευτές εξαπολύουν εν προκειμένω ανυπόστατες κατηγορίες, παροτρύνοντας, μάλιστα, και άλλους να ακολουθήσουν το παράδειγμά τους. Από την άλλη πλευρά, τα σκάνδαλα των δισεκατομμυρίων φιορινιών στο εσωτερικό της χώρας αποκαλύπτονται το ένα μετά το άλλο.
<P>
Αγαπητοί εξοργισμένοι συνάδελφοι βουλευτές, είστε θύματα εσκεμμένης παραπλάνησης. Υπάρχει δημοκρατία στην Ουγγαρία, και ο νόμος για τα μέσα ενημέρωσης συνάδει με τις οδηγίες και τις απαιτήσεις της ΕΕ. Τέλος, κυρίες και κύριοι, θα πρέπει να εξετάζουμε ζητήματα τα οποία χρήζουν μακράν πιο επιτακτικής επίλυσης από τη φθηνή πολιτική παράσταση που βρίσκεται αυτήν τη στιγμή σε εξέλιξη.
<SPEAKER ID="543" NAME="Mario Mauro" AFFILIATION="PPE">
(IT) Κύριε Πρόεδρε, κυρίες και κύριοι, μολονότι δέχομαι το γεγονός ότι όσοι άσκησαν δριμεία κριτική κατά του ουγγρικού νόμου ποσβλέπουν αποκλειστικά και μόνο στην ελευθερία των μέσων ενημέρωσης, φρονώ ότι πρέπει εξίσου να σεβαστούμε το έργο της Επιτροπής και το περιεχόμενο της συζήτησης στο Κοινοβούλιο. Με άλλα λόγια, θεωρώ ότι, προκειμένου να αποτρέψουμε το ενδεχόμενο ενός δυσάρεστου κεφαλαίου στην ιστορία του Κοινοβουλίου μας, πρέπει να αναλάβουμε την ευθύνη να μην προβούμε αύριο σε ψηφοφορία, και να ακυρώσουμε απλώς ένα ψήφισμα, το περιεχόμενο του οποίου δεν βασίζεται σε πραγματικά περιστατικά, όπως κατέδειξε και η ομιλία της κ. Επιτρόπου.
<P>
Θα ήθελα, λοιπόν, να καλέσω τόσο το Συμβούλιο όσο και την Επιτροπή να έλθουν σε άτυπες επαφές με τη Διάσκεψη των Προέδρων, ούτως ώστε να διασφαλισθεί η απαραίτητη και ουσιαστική ανταλλαγή πληροφοριών, η οποία θα επιτρέψει αύριο στο παρόν Σώμα να υπερψηφίσει, ακόμα και πριν από τα ψηφίσματα, την απόφαση να μην προχωρήσουμε στη σχετική ψηφοφορία, θέτοντας κατ' αυτόν τον τρόπο τέρμα στις ιδεολογικές συζητήσεις.
<SPEAKER ID="544" NAME="Victor Boştinaru" AFFILIATION="S&amp;D">
(RO) Κύριε Πρόεδρε, οι ισχυρισμοί σας, κυρία Επίτροπε, επιβεβαιώνουν το γεγονός ότι το Ευρωπαϊκό Κοινοβούλιο δικαίως άσκησε δριμεία κριτική κατά του ουγγρικού νόμου για τον Τύπο. Πράγματι, μέσω της προθυμίας της να τροποποιήσει τον νόμο -αν και μόνο σε τέσσερα κεφάλαια- η ουγγρική κυβέρνηση αναγνωρίζει την αποτυχία ενός αντιδημοκρατικού μέτρου. Στην επιστολή σας, αποδέχεστε επιτέλους να εξετάσετε τον επίμαχο νόμο και τη συμβατότητά του, μεταξύ άλλων, και με το δίκαιο της ΕΕ εν γένει. Ήθελα να σας ακούσω να διαβεβαιώνετε ότι θα λάβετε ως κείμενο αναφοράς τον Χάρτη των Θεμελιωδών Δικαιωμάτων.
<P>
Θα ήθελα να σας υποβάλω δύο ερωτήματα, κυρία Επίτροπε, στα οποία θα ήθελα να απαντήσετε. Πώς είναι δυνατόν να θεωρείτε ότι τα πρότυπα του ΟΑΣΕ και του Συμβουλίου της Ευρώπης είναι υπερβολικά υψηλά για την Ευρωπαϊκή Ένωση; Δεύτερον, εάν μια υποψήφια προς ένταξη χώρα διέθετε ανάλογο νόμο με τη μη τροποποιηθείσα εκδοχή του ουγγρικού νόμου, θα μπορούσε να ολοκληρώσει το σχετικό κεφάλαιο των διαπραγματεύσεων;
<SPEAKER ID="545" NAME="Jaroslav Paška" AFFILIATION="EFD">
(SK) Κύριε Πρόεδρε, στη Σλοβακία έχουμε ένα ρητό που λέει ότι ο δρόμος προς την κόλαση είναι συχνά στρωμένος με αγαθές προθέσεις. Δεν θέλω να αμφισβητήσω τις αγαθές προθέσεις των ούγγρων φίλων μας να προβούν σε επικαιροποιημένες τροποποιήσεις των νόμων για τα μέσα ενημέρωσης, αλλά η παρούσα συζήτηση επιβεβαιώνει το γεγονός ότι ορισμένες από τις διατάξεις του νέου νόμου θα μπορούσαν ενδεχομένως να διατυπωθούν με πιο συνετό τρόπο.
<P>
Το γεγονός δε ότι η ουγγρική κυβέρνηση αποφάσισε να προβεί σε τόσο μεγάλο αριθμό τροποποιήσεων και μεταρρυθμίσεων εντός τόσο σύντομης προθεσμίας σημαίνει ενδεχομένως ότι δεν είχε αποδοθεί η δέουσα προσοχή στις πιθανές επιπτώσεις ορισμένων διατάξεων του νόμου.
<P>
Το ίδιο ισχύει αδιαμφισβήτητα και για τον ουγγρικό εθνικό νόμο σχετικά με τη διπλή ιθαγένεια, ο οποίος θα δημιουργήσει προφανώς πολλά περιττά προβλήματα τόσο σε εμάς τους Ευρωπαίους όσο και στους ξένους εταίρους μας. Πώς θα αισθανθούν οι αμερικανοί ή οι καναδοί φίλοι μας, όταν εκατοντάδες χιλιάδες Ουκρανοί ή Σέρβοι θα εμφανίζονται με ευρωπαϊκά διαβατήρια που θα έχουν εκδοθεί στην Ουγγαρία σε μακρινούς συγγενείς, τους απογόνους των κατοίκων της πρώην Ουγγαρίας;
<P>
Δεν ξέρω κατά πόσον ο εν λόγω νόμος ψηφίστηκε με αγαθές προθέσεις.
<SPEAKER ID="546" NAME="Andrew Henry William Brons" AFFILIATION="NI">
(EN) Κύριε Πρόεδρε, ένα από τα στοιχεία του ουγγρικού νόμου για τον Τύπο είναι ότι επιβάλλει "ισορροπημένη κάλυψη", διάταξη που φαίνεται θετική εκ πρώτης όψεως. Ένα άλλο στοιχείο του είναι ότι επιβάλλει πρόστιμα για δημοσιεύματα που παραβιάζουν "το δημόσιο συμφέρον, τα δημόσια ήθη ή τη δημόσια τάξη". Επί του παρόντος, οι έννοιες αυτές ακούγονται όντως εξαιρετικά αόριστες, άνευ νοήματος και, ως εκ τούτου, επικίνδυνες, σχεδόν το ίδιο επικίνδυνες με έννοιες όπως η ξενοφοβία και ο ρατσισμός· ποιος θα σκεφτόταν, λοιπόν, να νομοθετήσει εις βάρος τους;
<P>
Ωστόσο, πριν λιθοβολήσουμε την Ουγγαρία, ας εξετάσουμε προηγουμένως τα πρότυπα και τα ραδιοτηλεοπτικά μέσα στις δικές μας χώρες. Το BBC, γνωστό και ως "Βρετανική Εταιρεία Πλύσης Εγκεφάλου" (British Brainwashing Corporation), λειτουργεί αψηφώντας τις υποχρεώσεις περί αμεροληψίας του καταστατικού του, και αποκλείει εκπροσώπους του δικού μας κόμματος, ενώ χαρίζει γενναιόδωρα υπερβολική δημοσιότητα στο βρετανικό κόμμα που αποτελεί την ασφαλιστική δικλείδα του συστήματος. Το δικό μας κόμμα είναι μεν αρκετά σημαντικό για να δέχεται συστηματικές επιθέσεις, αλλά όχι και τόσο σημαντικό για να προσκαλείται σε ραδιοτηλεοπτικά προγράμματα. Το 2006, το BBC έστησε ολόκληρη συμπαιγνία με την κυβέρνηση προκειμένου να κατορθώσει να στείλει τον πρόεδρό μας στη φυλακή.
<SPEAKER ID="547" NAME="Neelie Kroes" LANGUAGE="EN">
Κύριε Πρόεδρε, μερικοί από τους αξιότιμους βουλευτές υπέβαλαν ένα ενδιαφέρον ερώτημα: είναι τυχαίο το γεγονός ότι η σημερινή συζήτηση συμπίπτει με την απόφαση της ουγγρικής κυβέρνησης; Τελικά, κύριε Πρόεδρε, ενίοτε χρειαζόμαστε έναν μικρό άγγελο στο πλευρό μας.
<P>
Προσωπικά, προτιμώ να καθίσταται σαφές τι ακριβώς διακυβεύεται κάθε φορά που με καλείτε στο παρόν Σώμα, ώστε να μπορώ να έρχομαι εφοδιασμένη με γεγονότα και αριθμητικά στοιχεία. Είναι όντως συμπτωματικό αυτό που συνέβη σήμερα; " απάντηση που θα σας δώσω συναφώς είναι, κατά κάποιον τρόπο, απάντηση από καρδιάς.
<P>
Αναφερόμαστε, εν προκειμένω, σε μια ολόκληρη διαδικασία: ξεκίνησε στα τέλη Δεκεμβρίου, βρισκόμαστε τώρα στον μέσον της και είναι Φεβρουάριος· έχει διαρκέσει, λοιπόν, λίγο περισσότερο από επτά εβδομάδες. Λαμβάνοντας υπόψη την εξαετή μου θητεία στα ευρωπαϊκά θεσμικά όργανα, η διαδικασία εξελίσσεται με ιδιαίτερα ταχύ ρυθμό. Από την εμπειρία μου μέχρι στιγμής έχω διδαχθεί ότι σπάνια οι διαδικασίες είναι τόσο ταχείες, οπότε θεωρώ ότι μπορούμε να επιλύσουμε το πρόβλημα σε χρονικό διάστημα επτά εβδομάδων.
<P>
Τούτου λεχθέντος, το γενικότερο πλαίσιο της σημερινής έκβασης είναι συναρπαστικό. Έχουμε έναν συνδυασμό παραγόντων. Πρώτον, δεν είναι η πρώτη φορά που συζητούμε αυτό το θέμα. Με έχετε καλέσει να το συζητήσουμε και στο παρελθόν. Υπήρξατε σαφέστατοι, άρα δεν υπάρχει αμφιβολία σχετικά με το τι διακυβεύεται, σχετικά με τη θέση που υιοθετεί εν προκειμένω κάθε κόμμα του παρόντος Σώματος.
<P>
Δεύτερον, το θέμα που συζητούμε είναι εξαιρετικά σημαντικό. Δεν χρειάζεται να σας εξηγήσω ότι αυτό που διακυβεύεται για την Επιτροπή είναι το ζήτημα της ελευθερίας της έκφρασης και της ελευθερίας του Τύπου· και ότι θα ήταν γελοίο να μην αναδείξουμε το εν λόγω θέμα σε ύψιστη προτεραιότητα στο πλαίσιο της προάσπισης της δημοκρατίας. Ήταν συμπτωματικό το γεγονός ότι το προηγούμενο θέμα στην ημερήσια διάταξη σήμερα το απόγευμα ήταν η κατάσταση στην Αίγυπτο; Μιλήσατε για την εγκαθίδρυση της δημοκρατίας, συνεπώς, το νήμα της συζήτησης είναι σαφές εν προκειμένω, και μπορείτε να είστε απολύτως βέβαιοι ότι η Επιτροπή έχει επίγνωση αυτού του γεγονός, καθώς και ότι καταβάλλει πράγματι κάθε δυνατή προσπάθεια για την προάσπιση της δημοκρατίας και την αποκατάστασή της οπουδήποτε έχει δεχθεί ενδεχομένως επίθεση.
<P>
Το τρίτο θέμα είναι, ασφαλώς, η ουγγρική Προεδρία. Ας μην είμαστε αφελείς. Φυσικά, οι φίλοι μας στο συγκεκριμένο κράτος μέλος της οικογένειας της Ευρώπης γνωρίζουν ότι οι κάτοχοι ενός αξιώματος πρέπει να είναι αντάξιοί του. Από την πλευρά τους, λοιπόν, ακολουθούν μια προσέγγιση, βάσει της οποίας καταβάλλουν κάθε δυνατή προσπάθεια για την επίλυση του προβλήματος. " τελευταία διευκρίνιση στην οποία θα ήθελα να προβώ στο πλαίσιο της παρούσας ανάλυσης, και στον βαθμό που μπορώ να την προσφέρω, είναι ότι το Ευρωπαϊκό Κοινοβούλιο τηρεί απολύτως ξεκάθαρη στάση: πασχίζετε, από την πλευρά σας, και τηρείτε ενήμερο τον υπόλοιπο κόσμο μέσω του Τύπου - μέσω ενός ελεύθερου Τύπου, θα ήθελα να προσθέσω. Μην υποτιμάτε, λοιπόν, τον δικό σας ρόλο.
<P>
Πέραν τούτου, φρονώ ότι ο συνδυασμός, αυτός καθαυτόν, όλων αυτών των παραγόντων εξηγεί, εντέλει, τον λόγο για τον οποίο έχουμε αυτό το αποτέλεσμα τη συγκεκριμένη χρονική στιγμή. Το θέμα που διακυβεύεται εν προκειμένω είναι τα θεμελιώδη δικαιώματα: δεν υπάρχει καμία αμφιβολία ως προς αυτό. Όποιος θεωρεί ότι το μοναδικό μου ενδιαφέρον είναι η δική μου γαλήνη, τότε δεν με γνωρίζει ούτε στο ελάχιστο· διότι αγωνίζομαι για τη δημοκρατία. Διαθέτω όντως αρκετή εμπειρία, και έχω μακροβιότερη σταδιοδρομία στην πολιτική από τους περισσότερους εξ υμών.
<P>
Επιτρέψτε μου, επίσης, να αναφερθώ ακροθιγώς σε ορισμένα ειδικά ζητήματα, για τα οποία μου απευθύνθηκαν ερωτήσεις. Ποιο είναι το πρόβλημα με την ανεξαρτησία της ρυθμιστικής αρχής των μέσων ενημέρωσης; " προκαταρκτική ανάλυση που εκπονήσαμε επί του ουγγρικού νόμου καταλήγει στο συμπέρασμα ότι οι διαδικασίες διορισμού και εκλογής του προέδρου και των μελών του συμβουλίου των μέσων ενημέρωσης δεν διαφέρουν από τις αντίστοιχες διαδικασίες που είναι κοινώς αποδεκτές στην Ευρώπη. Οφείλουμε να αναγνωρίσουμε -είτε αυτό εξυπηρετεί την υπόθεσή μας είτε όχι- ότι το κυβερνών κόμμα κατέχει την πλειοψηφία των δύο τρίτων, και αυτό, σε μια δημοκρατία, συνιστά ένα απλό γεγονός.
<P>
(Χειροκροτήματα)
<P>
Όσον αφορά το ζήτημα της εφαρμογής του άρθρου 11 του Χάρτη των Θεμελιωδών Δικαιωμάτων, εφαρμόζουμε την οδηγία -την οδηγία για τις υπηρεσίες οπτικοακουστικών μέσων (AVMS)- και τη Συνθήκη, και τούτο συνεπάγεται, φυσικά, την εφαρμογή του άρθρου 11 του Χάρτη. Δεν υπάρχει, λοιπόν, καμία αμφιβολία ούτε ως προς αυτό.
<P>
O κ. Moraes ανέφερε ότι δεν υπήρξε δικαστικός έλεγχος επί των αποφάσεων της αρχής των μέσων ενημέρωσης. Μια απόφαση του συμβουλίου των μέσων ενημέρωσης, η οποία εγκρίνεται στο πλαίσιο των αρμοδιοτήτων της ως πρωτοβάθμιας αρχής, δεν μπορεί να αναιρεθεί μέσω διοικητικής διαδικασίας. Εντούτοις, όπως προβλέπεται στο άρθρο 163, μια επίσημη απόφαση του συμβουλίου των μέσων ενημέρωσης μπορεί να προσβληθεί δικαστικά σύμφωνα με τις διατάξεις του κώδικα πολιτικής δικονομίας. " δικαστική προσφυγή δεν έχει ανασταλτικό αποτέλεσμα, αλλά παρέχει τη δυνατότητα επίκλησης του κώδικα για την αναστολή εκτέλεσης της απόφασης.
<P>
" κ. Weber επεσήμανε την ελλιπή προστασία των πηγών δυνάμει του ουγγρικού νόμου. Εάν θεωρήσουμε την ελευθερία του Τύπου ως βασική ευρωπαϊκή αρχή, αυτό θα πρέπει να αποτελέσει τόσο το σημείο εκκίνησης όσο και τον απώτατο σκοπό ολόκληρου του συλλογισμού μας επί του εν λόγω θέματος. Υποστήριζα ανέκαθεν την ελευθερία του Τύπου σε ευρωπαϊκό επίπεδο, και θα συνεχίσω τις άοκνες προσπάθειές μου για την προώθησή της - σας υπόσχομαι δε το ίδιο και για ολόκληρη την Επιτροπή. Το δικαίωμα των δημοσιογράφων να προστατεύουν τις πηγές τους αποτελεί μία από τις βασικές αρχές που διασφαλίζουν την αποτελεσματική άσκηση της ελευθερίας του Τύπου. Οι δημοσιογράφοι δεν πρέπει ποτέ να υποχρεώνονται να αποκαλύπτουν τις πηγές τους, εφόσον δεν καλούνται απαραιτήτως να το πράξουν για τους σκοπούς κάποιας δικαστικής έρευνας, και αυτή η αρχή ισχύει ανεξαρτήτως πολιτικού κλίματος. Για την ακρίβεια, η αρχή αυτή πρέπει να υποστηρίζεται με μεγαλύτερο πάθος οποτεδήποτε ο Τύπος και τα μέσα ενημέρωσης γενικότερα βρίσκονται σε ασθενέστερη θέση, όπως συμβαίνει στις μέρες μας.
<P>
" ισχύουσα οδηγία για την προστασία της ιδιωτικής ζωής στις ηλεκτρονικές επικοινωνίες απαιτεί από τα κράτη μέλη να διασφαλίζουν την εμπιστευτικότητα των επικοινωνιών. Πλην όμως, δεν ισχύει για δραστηριότητες που δεν εμπίπτουν στο πεδίο εφαρμογής των Συνθηκών της ΕΕ. Με άλλα λόγια, το δίκαιο της ΕΕ δεν εφαρμόζεται σε ζητήματα που άπτονται της δημόσιας ασφάλειας, της άμυνας, της κρατικής ασφάλειας ή της επιβολής του ποινικού δικαίου, και, επιπλέον, βάσει της αρχής της επικουρικότητας, τα κράτη μέλη έχουν τη δυνατότητα να λαμβάνουν μέτρα που θα μπορούσαν να περιορίσουν το δικαίωμα ενός ατόμου στην ιδιωτικότητα, σύμφωνα με τις οικείες διατάξεις τους και την Ευρωπαϊκή Σύμβαση για την Προστασία των Ανθρωπίνων Δικαιωμάτων και των Θεμελιωδών Ελευθεριών. Οποιοσδήποτε τέτοιος περιορισμός πρέπει να είναι αναγκαίος, κατάλληλος και αναλογικός στο πλαίσιο μιας δημοκρατικής κοινωνίας, και ένας Επίτροπος δεν είναι σε θέση να κρίνει ή να καταδικάζει ανάλογες εθνικές ενέργειες, και δεν επιθυμώ ούτε και εγώ κάτι τέτοιο.
<P>
Όσον αφορά την απουσία αναφοράς στο άρθρο 30 -και αρκετοί βουλευτές έθεσαν αυτό το ερώτημα-, γνωρίζω ότι πολλοί εξ υμών διαμαρτυρηθήκατε για το γεγονός ότι η Επιτροπή δεν έλαβε πλήρως υπόψη το άρθρο 30 κατά την αξιολόγηση του νόμου για τα μέσα ενημέρωσης. Θα ήθελα να το ξεκαθαρίσω σε όλους τους τόνους: αυτό είναι τελείως αναληθές. Μολονότι στην αρχική της πρόταση για την οδηγία σχετικά με τις υπηρεσίες οπτικοακουστικών μέσων, η Επιτροπή είχε συμπεριλάβει την υποχρέωση των κρατών μελών να διασφαλίζουν την ανεξαρτησία των εθνικών ρυθμιστικών αρχών -και γνωρίζω πάρα πολύ καλά ότι διαθέτετε άριστη μνήμη σε τέτοια θέματα-, η διάταξη αυτή δεν υποστηρίχθηκε από το Συμβούλιο, και, παρά τη σθεναρή στήριξη από το Ευρωπαϊκό Κοινοβούλιο, τροποποιήθηκε στο ισχύον άρθρο 30 της οδηγίας για τις υπηρεσίες οπτικοακουστικών μέσων. " τελική διατύπωση της οδηγίας για τις υπηρεσίες οπτικοακουστικών μέσων δεν προβλέπει ευθέως την υποχρέωση συγκρότησης ανεξάρτητων φορέων. Δεν είναι αυτό που θα θέλαμε, αλλά αυτό κατεγράφη στο κείμενο και οφείλουμε να το δεχθούμε, έστω και με λύπη.
<P>
Οι ουγγρικές αρχές αποφάσισαν να διαγράψουν την εν λόγω διάταξη και να προσθέσουν στο άρθρο 10 του συντάγματος για τα μέσα ενημέρωσης το εξής, δηλωτικού χαρακτήρα, απόσπασμα, το οποίο παραθέτω αυτολεξεί: "Είναι καθήκον ολόκληρου του συστήματος των μέσων ενημέρωσης να παρέχουν πραγματική, άμεση και ακριβή ενημέρωση σχετικά με τις υποθέσεις και τα περιστατικά αυτού του είδους". Αυτό, λοιπόν, θα είναι το κείμενο μετά τις τροποποιήσεις.
<P>
Οφείλω να σας ζητήσω συγγνώμη για το γεγονός ότι δεν λάβατε το κείμενο, αλλά δεν το έχω λάβει ούτε και εγώ ή, για την ακρίβεια, είχα στη διάθεσή μου μόνο το κείμενο επί του οποίου διαπραγματευθήκαμε, και αυτό δεν μπορούσα να σας το διανείμω. Θα σας διαβιβάσω όμως το κείμενο, μόλις αυτό καταστεί εφικτό. Βέβαια, υποθέτω ότι θα θέλετε τελικά να το λάβετε και εγγράφως -μολονότι αισιοδοξώ ότι πιστεύετε τα λεγόμενά μου, πράγμα που θα εκτιμούσα ιδιαιτέρως- και να έχετε τη δυνατότητα να το διαβάσετε.
<P>
Ένα από τα ζητήματα που θα έχει νόημα για εσάς κατά τη λήψη της απόφασής σας είναι το ζήτημα των απαιτήσεων περί ισορροπημένης μετάδοσης των ειδήσεων: όπως είπα και στις εναρκτήριες παρατηρήσεις μου, οι απαιτήσεις αυτές δεν θα ισχύουν πλέον για τον έντυπο Τύπο ή για τις κατά παραγγελία υπηρεσίες οπτικοακουστικών μέσων.
<P>
Όσον αφορά την ερώτηση που υπέβαλε ο κ. Løkkegaard σχετικά με το κατά πόσον είμαι διατεθειμένη να προτείνω νομοθεσία για την πολυφωνία των μέσων ενημέρωσης, δήλωσα στις αρχικές μου παρατηρήσεις ότι είμαι πράγματι διατεθειμένη να λάβω μέτρα υπέρ της πολυφωνίας των μέσων ενημέρωσης εντός του υφιστάμενου πεδίου αρμοδιοτήτων της ΕΕ. Δεν υπάρχει ενιαία προσέγγιση για όλα τα θέματα: αυτό είναι σαφές για εμένα προσωπικά, και η υπόθεση της Ουγγαρίας το κατέστησε απολύτως σαφές. Θα συγκροτήσω την ομάδα εργασίας στην οποία αναφέρθηκα, και σας ευχαριστώ για την προθυμία σας να συμμετάσχετε στις εργασίες της, προκειμένου να συζητήσουμε τις προκλήσεις με τις οποίες βρισκόμαστε αντιμέτωποι και να μπορέσουμε να εξασφαλίσουμε συνολική εικόνα για την κατάσταση στην Ευρώπη και, φυσικά, να δράσουμε αναλόγως, μεταξύ άλλων, και επί του ζητήματος της ανεξαρτησίας των μέσων ενημέρωσης. Αυτή θα πρέπει να είναι μία από τις βασικές μας προτεραιότητες.
<P>
Όσον αφορά τη θέση του ΟΑΣΕ έναντι της ουγγρικής νομοθεσίας για τα μέσα ενημέρωσης, υπάρχει διαφορά νομικών βάσεων σε σχέση με τη δική μας ανάλυση, αν και ο ΟΑΣΕ ήταν απολύτως σαφής και εύστοχος στα συμπεράσματά του. Τα βασικά ζητήματα που εγείρει ο ΟΑΣΕ αφορούν τη νέα αρχή των μέσων ενημέρωσης, ιδίως τη μακρόχρονη θητεία των μελών της και τη ρύθμιση του δημόσιου ραδιοτηλεοπτικού φορέα. Έχω διευκρινίσει εν προκειμένω την άποψη της Επιτροπής, και θεωρώ ότι οι θητείες των μελών άλλων ραδιοτηλεοπτικών συμβουλίων, για παράδειγμα, σε άλλα κράτη μέλη, κυμαίνονται σε ορισμένες περιπτώσεις από πέντε έως εννέα έτη. Ενδεικτικά αναφέρω, και δεν πρόκειται για το μοναδικό παράδειγμα, τα Rundfunkräte (δημόσια ραδιοτηλεοπτικά συμβούλια).
<P>
Επί αυτού του θέματος, θεωρώ καίριας σημασίας -και αυτή είναι η τελευταία μου παρατήρηση- το μήνυμα που έλαβα σήμερα το πρωί από τον αντιπρόεδρο της κυβέρνησης κατά την προσγείωση του αεροπλάνου μου, και είμαι βέβαιη ότι ο υπουργός Εξωτερικών θα επαναλάβει το μήνυμα που συνέταξε για εμένα και για την Επιτροπή η ουγγρική κυβέρνηση, δηλώνοντας ποια είναι η θέση της.
<P>
Κατά τη διάρκεια αυτών των επτά εβδομάδων, που ήταν μια περίοδος στενής συνεργασίας, με είχε ήδη εντυπωσιάσει η συμβολή των μελών της δικής μου ομάδας εργασίας, τα οποία εργάζονταν πυρετωδώς. Μπορώ όμως να σας διαβεβαιώσω ότι αμφότερα τα μέρη εργάζονταν ασταμάτητα και ότι επιτέλεσαν το έργο τους, όχι μόνο με τον σωστό τρόπο, αλλά και με εποικοδομητικό τρόπο, διότι πρόκειται για λίαν σημαντικό ζήτημα, και πρέπει να βρούμε μια λύση.
<SPEAKER ID="548" NAME="Mario Mauro" AFFILIATION="PPE">
(IT) Κύριε Πρόεδρε, θα ήθελα να παρακαλέσω την κ. Επίτροπο να διαβιβάσει, για διαδικαστικούς λόγους, τα κείμενα στα οποία αναφέρθηκε απόψε τουλάχιστον στους προέδρους των Ομάδων, ούτως ώστε αύριο να είμαστε στον μέγιστο δυνατό βαθμό βέβαιοι για την ψήφο που θα εκφράσουμε.
<SPEAKER ID="549" NAME="Neelie Kroes" LANGUAGE="EN">
Κύριε Πρόεδρε, όσον αφορά εμένα προσωπικά, η απάντηση είναι σαφώς καταφατική. Το ίδιο υποδηλώνει και η γλώσσα του σώματος του ούγγρου υπουργού. Αυτό θα γίνει το συντομότερο δυνατόν.
<SPEAKER ID="550" NAME="János Martonyi" LANGUAGE="EN">
Κύριε Πρόεδρε, θα ήθελα να εκτιμήσετε το γεγονός ότι δεν χρειάζεται να χρησιμοποιώ το σώμα μου όταν εκφράζω την άποψή μου.
<P>
θα ήθελα να προβώ, εξ ονόματος της Ουγγαρίας, σε μερικές σύντομες παρατηρήσεις: δεδομένου του γεγονότος ότι η απάντηση της Επιτρόπου κ. Kroes ήταν εκτενέστατη και ολοκληρωμένη, περιλαμβάνοντας εξίσου τη σύνθεση του συμβουλίου των μέσων ενημέρωσης, η οποία συνιστούσε συγκεκριμένη ερώτηση που υποβλήθηκε μεν σε εμένα, αλλά απαντήθηκε σωστά κατά την άποψή μου, μπορώ να περιοριστώ σε λίγες μόνο παρατηρήσεις.
<P>
Πρωτίστως και κατεξοχήν, θα ήθελα να υπογραμμίσω ότι η Ουγγαρία είναι πλήρως προσηλωμένη στις αξίες, τις αρχές και τους κανόνες που κατοχυρώνονται στη Συνθήκη, στον Χάρτη των Θεμελιωδών Δικαιωμάτων και σε όλες τις άλλες πράξεις του διεθνούς δικαίου -ευρωπαϊκές ή διεθνείς- σχετικά με τα ανθρώπινα δικαιώματα.
<P>
" πρώτη δριμύτατη κριτική επί του νόμου για τα μέσα ενημέρωσης διατυπώθηκε πριν από την έγκρισή του. Αναφέρομαι συγκεκριμένα στις παρατηρήσεις του εκπροσώπου του ΟΑΣΕ για τα μέσα ενημέρωσης. Προσωπικά επιθυμούσα απλώς να υποβληθεί το κείμενο σε ανάγνωση, μελέτη και ανάλυση, και στη συνέχεια να ενημερωθούμε για τις τυχόν δυσμενείς επιπτώσεις, αμφιβολίες ή ανησυχίες που θα μπορούσε να προκαλέσει, σε σχέση, βεβαίως, με την ερμηνεία της εφαρμογής του νόμου.
<P>
Αυτός ήταν ο λόγος για τον οποίο θεωρήσαμε αμέσως ευπρόσδεκτη την ανάλυση της Επιτροπής, ως θεματοφύλακα των Συνθηκών, την οποία στηρίξαμε και κατόπιν καλέσαμε να διατυπώσει τις επιφυλάξεις ή τις ανησυχίες της. Αυτό ακριβώς συνέβη, λοιπόν. " Επιτροπή εξέτασε ενδελεχώς τον νόμο, υπέβαλε κάποιες προτάσεις, και όλες αυτές οι προτάσεις εγκρίθηκαν. Μπορώ απλώς να επιβεβαιώσω ότι μεθαύριο θα πραγματοποιηθεί υπουργική σύσκεψη. Θα εγκρίνουμε το κείμενο και θα το καταθέσουμε αμέσως στο ουγγρικό κοινοβούλιο, και οι τροποποιήσεις θα εγκριθούν το συντομότερο δυνατόν, στο μέτρο που το επιτρέπουν οι διαδικασίες, ώστε ο νόμος να τεθεί άμεσα σε ισχύ.
<P>
Θα ήθελα να ευχαριστήσω την Επιτροπή για το επίπονο έργο της, για τη βοήθεια και τη συνδρομή της, αλλά θα ήθελα επίσης να ευχαριστήσω και όλους εσάς που διατυπώσατε ορθές και εύλογες παρατηρήσεις και μας βοηθήσατε σε αυτό το εγχείρημα, το οποίο δεν είναι, κατά την πεποίθησή μου, εξαιρετικά σημαντικό μόνο για εμάς τους ίδιους, αλλά και για την Ευρωπαϊκή Ένωση συνολικά.
<P>
Θα ήθελα απλώς να προσφέρω τη βοήθεια μας και την πλήρη στήριξή μας στην ομάδα εργασίας που προτίθεται να συγκροτήσει η Επιτροπή. " προσπάθεια αυτή είναι προς το συμφέρον ολόκληρης της Ευρώπης, και θέλουμε όλοι να συμμετάσχουμε σε αυτήν και να συνδράμουμε όσο περισσότερο μπορούμε.
<P>
Το μοναδικό πράγμα που με λυπεί είναι η υπερβολική φρασεολογία που χρησιμοποιήθηκε σε ορισμένες πολιτικές δηλώσεις. Όπως ήδη προανέφερα, ο νόμος θα μπορούσε να έχει εγκριθεί. Ενίοτε είχαμε την αίσθηση ότι υποβαλλόμασταν σε αυτό που οι Γάλλοι ονομάζουν "un procès d'intention" ένα είδος "Schuldvermutung" ("δίκη προθέσεων"). Αισθανόμουν ότι ίσχυε το τεκμήριο της ενοχής και όχι το τεκμήριο της αθωότητας, το οποίο συνιστά, ασφαλώς, βασικό κανόνα κάθε δίκαιης δίκης.
<P>
Ορισμένες φορές, λοιπόν, οι εν λόγω δηλώσεις υπερέβαιναν τα όρια της λογικής και δίκαιης πολιτικής συζήτησης - μιας πολιτικής συζήτησης την οποία υποστηρίζουμε πλήρως, κατά τα άλλα, τόσο σε εθνικό όσο και σε ευρωπαϊκό ή διεθνές επίπεδο.
<P>
Στην πραγματικότητα, η συζήτηση αυτή ήταν επιζήμια για τα συμφέροντα ολόκληρης της Ευρώπης· ήταν επιζήμια για την ευρωπαϊκή ολοκλήρωση. Τώρα πια αισιοδοξώ ότι έχουμε ξεπεράσει αυτό το πρόβλημα. Θα ήθελα μόνο να επιβεβαιώσω για άλλη μια φορά τον απόλυτο σεβασμό μας, και, ως απόδειξη, θα ήθελα απλώς να σας ενημερώσω ότι αταλάντευτη πρόθεσή μας είναι η ενσωμάτωση του Χάρτη των Θεμελιωδών Δικαιωμάτων στο νέο ουγγρικό σύνταγμα.
<P>
Με τον τρόπο αυτόν, η Ουγγαρία θα είναι η πρώτη χώρα στην οποία ο Χάρτης των Θεμελιωδών Δικαιωμάτων θα αποτελεί αναπόσπαστο τμήμα του εθνικού νομικού συστήματος. Διότι δεν θα ισχύει μόνο για τους τομείς που καλύπτει το δίκαιο της Ένωσης, αλλά θα βρίσκεται στην κορυφή της ιεραρχίας ολόκληρου του νομικού συστήματος και θα υπερισχύει έναντι οιασδήποτε άλλης νομοθεσίας ή κανονισμού, είτε πρόκειται για το ποινικό δίκαιο είτε για τα μέσα ενημέρωσης ή οιοδήποτε άλλο ζήτημα.
<P>
Τούτο θα παράσχει σε όλους εσάς τη διαβεβαίωση ότι η χώρα μου τηρεί, και πάντα θα τηρεί, πλήρως τους βασικούς κανόνες, τις βασικές αξίες και τις βασικές αρχές που όλοι ασπαζόμαστε από κοινού.
<SPEAKER ID="551" NAME="Πρόεδρος">
" συζήτηση έληξε.
<P>
Έχω λάβει έξι προτάσεις ψηφίσματος, οι οποίες κατατέθηκαν σύμφωνα με το άρθρο 110, παράγραφος 2, του Κανονισμού.
<P>
" ψηφοφορία θα διεξαχθεί αύριο, στις 12.00 το μεσημέρι.
<P>
Γραπτές δηλώσεις (άρθρο 149 του Κανονισμού)
<SPEAKER ID="553" NAME="Csaba Sógor" LANGUAGE="HU">
Στην πρόταση ψηφίσματός τους, οι αγαπητοί συνάδελφοι βουλευτές ζητούν από την Ευρωπαϊκή Επιτροπή να λάβει υπόψη και τις διατάξεις του Χάρτη των Θεμελιωδών Δικαιωμάτων κατά τον έλεγχο του ουγγρικού νόμου για τα μέσα ενημέρωσης και να κινήσει διαδικασία επί παραβάσει κατά της Ουγγαρίας, σε περίπτωση που η κυβέρνηση δεν τροποποιήσει τον νόμο με τον επιθυμητό τρόπο εντός καθορισμένης προθεσμίας. Στο ίδιο πνεύμα, οι αγαπητοί συνάδελφοι βουλευτές ζητούν εξίσου από την Επιτροπή να δρομολογήσει, ήδη κατά το τρέχον έτος, τη θέσπιση ευρωπαϊκού ρυθμιστικού πλαισίου ώστε να διασφαλισθεί η κατοχύρωση της ελευθερίας των μέσων ενημέρωσης στα κράτη μέλη. Διαπιστώνω με ιδιαίτερη χαρά ότι αποδίδεται ολοένα μεγαλύτερη προσοχή στις διατάξεις του Χάρτη των Θεμελιωδών Δικαιωμάτων, και θα πρότεινα, συνεπώς, στην Επιτροπή να εξετάσει εξίσου την εφαρμογή του Χάρτη, ειδικότερα δε των άρθρων 21 και 22, και στην περίπτωση των σλοβακικού νόμου για τη γλώσσα. Επιπλέον, επικροτώ το γεγονός ότι διατυπώνεται αίτημα για τη δρομολόγηση ενός σχεδίου ευρωπαϊκής οδηγίας με στόχο τη διασφάλιση του απαραβίαστου της ελευθερίας των μέσων ενημέρωσης. Φρονώ ότι η δημιουργία ενός τέτοιου ρυθμιστικού πλαισίου θα ήταν πλήρως δικαιολογημένη ενόψει των προβλημάτων που αντιμετωπίζουν οι αυτόχθονες εθνικές μειονότητες. Και τούτο επειδή υπάρχουν χώρες στο εσωτερικό της Ευρωπαϊκής Ένωσης στις οποίες οι παραβιάσεις των δικαιωμάτων των ευρωπαίων πολιτών που ζουν επί αιώνες στις ίδιες περιοχές δεν οφείλονται στην απαίτηση περί ισορροπημένης μετάδοσης ειδήσεων, αλλά στις κυρώσεις που επιβάλλονται σε αυτούς τους πολίτες επειδή χρησιμοποιούν τη μητρική τους γλώσσα.
<SPEAKER ID="554" NAME="Lidia Joanna Geringer de Oedenberg" LANGUAGE="PL">
" ελευθερία και η πολυφωνία των μέσων ενημέρωσης αποτελεί μία από τις θεμελιώδεις ελευθερίες στις οποίες ερείδεται η Ευρωπαϊκή Ένωση. Αυτός είναι ο λόγος για τον οποίο με χαροποίησε ιδιαίτερα η έντονη αντίδραση της Ευρωπαϊκής Επιτροπής στην είδηση σχετικά με τον ουγγρικό νόμο για τα μέσα ενημέρωσης, καθώς και η ανάληψη πραγματικής δράσης εκ μέρους της. Δεδομένου ότι έχω εργαστεί επί σειρά ετών στα μέσα ενημέρωσης, θα παρακολουθώ με ενδιαφέρον το έργο της ομάδας εμπειρογνωμόνων, την οποία προανήγγειλε η Επίτροπος κ. Kroes, και η οποία θα συμβουλεύει την Επιτροπή για τη λήψη περαιτέρω μέτρων. Θα ήθελα παράλληλα να επισημάνω ότι η νομική ανάλυση που διενεργήθηκε από την Επιτροπή επί της συμμόρφωσης του ουγγρικού νόμου για τα μέσα ενημέρωσης με το ευρωπαϊκό δίκαιο ανέδειξε, δυστυχώς, τις αδυναμίες της ευρωπαϊκής νομοθεσίας, ειδκότερα δε της οδηγίας για τις υπηρεσίες των οπτικοακουστικών μέσων. Παραδόξως, η οδηγία δεν αφήνει στην Επιτροπή πολλά περιθώρια ελιγμών. Ως εκ τούτου, κατά την ανάλυση του ουγγρικού νόμου, η κ. Επίτροπος αναγκάστηκε να "γενικεύσει" ορισμένα επιχειρήματα και να τα στηρίξει στην ισχύουσα Συνθήκη (ελευθερία του επιχειρείν) και όχι στην οδηγία. Κατανοώ το γεγονός ότι η Ευρωπαϊκή Ένωση διαθέτει περιορισμένη δικαιοδοσία στον τομέα της οπτικοακουστικής πολιτικής, αλλά, από την άλλη πλευρά, εκτιμώ ότι τα μέσα ενημέρωσης, που αποτελούν θεμέλιο λίθο της δημοκρατίας, πρέπει να έχουν ορισμένα ελάχιστα δικαιώματα και να υπόκεινται σε κοινά πρότυπα. Για τον λόγο αυτόν, συμμερίζομαι την άποψη της πολιτικής μου Ομάδας, της Ομάδας της Προοδευτικής Συμμαχίας Σοσιαλιστών και Δημοκρατών στο Ευρωπαϊκό Κοινοβούλιο, σχετικά με την ανάγκη αναθεώρησης του νομικού πλαισίου της ΕΕ, ούτως ώστε να θεσπιστούν ελάχιστες απαιτήσεις για την ελευθερία και την πολυφωνία των μέσων ενημέρωσης, και έχω την πεποίθηση ότι θα ξεκινήσουμε σύντομα μια ουσιαστική συζήτηση επί του συγκεκριμένου ζητήματος.
