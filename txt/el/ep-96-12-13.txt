<CHAPTER ID=1>
Έγκριση των συνοπτικών πρακτικών
<SPEAKER ID=1 NAME="Πρόεδρος">
Τα πρακτικά της χτεσινής συνεδρίασης έχουν διανεμηθεί.
<P>
Υπάρχουν παρατηρήσεις;

<SPEAKER ID=2 LANGUAGE="FR" NAME="Hory">
Κυρία Πρόεδρε, έχω μία παρατήρηση σχετικά με τα πρακτικά της χτεσινής συνεδρίασης και, επί τη ευκαιρία, εάν το επιτρέπετε θα κάνω μία υπενθύμιση στον κανονισμό μας.
<P>
Κατά τη διάρκεια των εκδηλώσεων φιλίας προς τον Πρόεδρο Haensch, χτες, πρόσεξα την δήλωση της κ.Green, εξ ονόματος της Ομάδας των σοσιαλιστών. Η κ. Green μας είπε συγκεκριμένα ότι είχε ανακαλύψει ριζοσπαστικές ιδιότητες στον κ. Haensch, γεγονός για το οποίο, προσωπικά, δεν μπορώ παρά να χαρώ αλλά είπε και κάτι άλλο το οποίο μου κίνησε την περιέργεια. Έθεσε το θέμα των συσκέψεων της ομάδας της, το περασμένο βράδυ, σχετικά με την προσωπικότητα και το ύφος του διαδόχου του κ. Haensch.
<P>
Και όμως αυτό με εξέπληξε πολύ. Θα ήθελα να θυμίσω ότι το άρθρο 14 του κανονισμού μας προβλέπει ότι η εκλογή του προέδρου γίνεται από το Κοινοβούλιο και ότι η ανάληψη καθηκόντων του μελλοντικού μας προέδρου δεν θα προκύψει από έναν διορισμό ή από μία ανάδειξη.
<P>
(Χειροκροτήματα)

<SPEAKER ID=3 NAME="Πρόεδρος">
Το σημειώνουμε, κύριε Hory.

<SPEAKER ID=4 LANGUAGE="DE" NAME="Swoboda">
Kυρία Πρόεδρε, αξιότιμοι κυρίες και κύριοι, επιτρέψτε μου να επιστήσω την προσοχή στους αξιότιμους συναδέλφους, ότι είναι δικαίωμα κάθε ομάδας να καλεί έναν υποψήφιο για το αξίωμα του Προέδρου και να συζητάει μαζί του, φυσικά, για τις αντιλήψεις του για το μελλοντικό του έργο. Ίσως καταφέρει να κάνει μια συζήτηση εδώ με τον Gil Robles. H Oμάδα του Eυρωπαϊκού Σοσιαλιστικού Kόμματος επιμένει, εν πάση περιπτώσει, να μιλήσει με τους μελλοντικούς υποψηφίους προέδρους.

<SPEAKER ID=5 LANGUAGE="EN" NAME="Barton">
Κυρία Πρόεδρε, πρόσεξα ιδιαίτερα αυτό το μέρος της διαδικασίας. Η κυρία Green αναφέρθηκε σε ένα «πιθανό διάδοχο», όχι στον εκλεγμένο πρόεδρο.

<SPEAKER ID=6 LANGUAGE="EN" NAME="Kerr">
Κυρία Πρόεδρε, αναφέρομαι στη σελίδα 16 της αγγλικής έκδοσης των πρακτικών σχετικά με τη χθεσινή ψηφοφορία επί της εκθέσεώς μου.
<P>
Πρώτον, θέλω να διορθώσω τα πρακτικά που αναφέρουν ότι η ψηφοφορία κατέληξε 11 υπέρ και 184 κατά. Υπάρχει κάποια παρανόηση εδώ: το αποτέλεσμα ήταν 111 υπέρ και 184 κατά. Ξέρω ότι χάσαμε την ψηφοφορία αλλά όχι και με τέτοια διαφορά.
<P>
Δεύτερον, θα ήθελα να ζητήσω από εσάς κυρία Πρόεδρε καθώς και από τον νέο Πρόεδρο και το νέο Προεδρείο, να εξετάσετε την περίπτωση όπου μια ψηφοφορία εν εξελίξει διακόπτεται εξ αιτίας τεχνικού προβλήματος εγγράφων τα οποία δεν είναι ολοκληρωμένα σε όλες τις γλώσσες. Αυτό είναι ένα σοβαρό πρόβλημα το οποίο θα μπορούσε να προκαλέσει εμπλοκές στην εργασία του Κοινοβουλίου και επομένως θα πρέπει να εξεταστεί από το Προεδρείο και ίσως και από την Επιτροπή Κανονισμού, Ελέγχου της Εντολής και Ασυλιών.
<P>
Τρίτον, θα ήθελα όπως οι υπηρεσίες του Κοινοβουλίου και της Επιτροπής αναλάβουν την κατά το δυνατόν ταχύτερη μετάφραση της αρχικής οδηγίας στα σουηδικά και στα φινλανδικά, γεγονός που απετέλεσε την ουσία της διαμαρτυρίας, έτσι ώστε να μπορέσει το Κοινοβούλιο να ασχοληθεί με την έκθεση και με αυτό το σημαντικό ζήτημα του εργατικού δικαίου όσο το δυνατόν συντομότερα.
<P>
Τέλος θα ήθελα να επαναλάβω στην κυρία Lindholm, όπως της είχα πει και προηγουμένως, ότι ασφαλώς σέβομαι την αρχή της πρόσβασης σε όλες τις γλώσσες. Ανεκάλυψα ότι όχι μόνο η ίδια μιλάει εξαιρετικά αγγλικά αλλά και ότι διδάσκει τα αγγλικά. Έχει διαβάσει την έκθεση και η ίδια την υποστηρίζει πλήρως ενώ η διαμαρτυρία της ήταν μόνο για θέμα αρχής. Θα πρέπει να δηλώσω ότι ήταν ατυχής η επιλογή της να διαλέξει τη δική μου έκθεση για να θέσει το θέμα αυτό.

<SPEAKER ID=7 NAME="Πρόεδρος">
Σημειώνουμε όλες αυτές τις δηλώσεις.

<SPEAKER ID=8 LANGUAGE="NL" NAME="Martens">
Κυρία Πρόεδρε, αυτό που θέλω να πω είναι ότι στα πρακτικά αναφέρεται μόνο - και το λέω αυτό για να το ακούσει ο κ. Hory - ότι το λόγο λαμβάνει ο Πρόεδρος της ομάδας του PSE, κ. Green καθώς και άλλοι αρχηγοί πολιτικών ομάδων για να τιμήσουν τον αποχωρώντα Πρόεδρο και να τον ευχαριστήσουν για το έργο του. Η παρατήρηση του κ. Hory δεν έχει καμία απολύτως σχέση με το περιεχόμενο των πρακτικών της χθεσινής συνεδρίασης.

<SPEAKER ID=9 NAME="Πρόεδρος">
Είναι λογικό. Αυτό δεν αφορούσε τα πρακτικά, αλλά συνηθίσαμε, για τρία ή τέσσερα λεπτά, να ακούμε τις παρατηρήσεις των μεν και των δε.

<SPEAKER ID=10 LANGUAGE="FR" NAME="Wijsenbeek">
Κυρία Πρόεδρε, μέσω υμών, θα ήθελα να καλημερίσω και να καλωσορίσω την κ. Baldi και τον αντικαταστάτη της.
<P>
(Θυμηδία και ανάμικτες αντιδράσεις)

<SPEAKER ID=11 LANGUAGE="SV" NAME="Lindholm">
Κυρία Πρόεδρε, δεν θα παρατείνω αυτή τη στιγμή της κουβέντας αλλά δεν είναι έτσι ότι ήθελα με κάποιο τρόπο να κωλλυσιεργήσω. Είναι σωστό ότι μιλώ ικανοποιητικά αγγλικά, και είναι σωστό ότι διδάσκω αγγλικά, αλλά δεν είμαι νομικός. Τα αγγλικά που χρησιμοποιούμε στο σχολείο δεν μπορούν να συγκριθούν με νομικά κείμενα - περί αυτού επρόκειτο.

<SPEAKER ID=12 LANGUAGE="DE" NAME="Linser">
Kυρία Πρόεδρε, θα ήθελα να κάνω ακόμη μια συμπλήρωση σχετικά με τη χθεσινή ψηφοφορία. Όπως προκύπτει από τα συνοπτικά πρακτικά, χθες, πήρα μέρος στην ψηφοφορία για την έκθεση του κ. Collins. Aπό τα συνοπτικά πρακτικά συνάγεται ότι, ειδικά στη σημαντική για μας ψηφοφορία δι' ονομαστικής κλήσης σχετικά με την τροπολογία 42, δεν εμφανίζεται το όνομά μου. Γνωρίζοντας πως αυτό, φυσικά, δεν θα πρέπει να επηρεάσει το αποτέλεσμα της ψηφοφορίας, θα ήθελα να καταχωρηθεί στα συνοπτικά πρακτικά ότι ήθελα να ψηφίσω υπέρ της τροπολογίας. Eνδεχομένως όμως, λόγω της χθεσινής αναταραχής κατά την ψηφοφορία - η ίδια η κυρία Πρόεδρος την χαρακτήρισε κατά περιόδους ως χαοτική - ίσως να πίεσα καθυστερημένα το μηχανισμό της ψηφοφορίας ή να υπήρχε κάποιο πρόβλημα. Tο ίδιο ισχύει και για τους συναδέλφους μου Hager, Raschhofer και Lukas.

<SPEAKER ID=13 LANGUAGE="ES" NAME="Valdivielso de Cuι">
Κυρία Πρόεδρε, στη σελίδα 24 των χθεσινών πρακτικών, στην ώρα των απογευματινών ψηφοφοριών, διαβάζουμε: »Valdivielso de Cuι... αναρωτιόμαστε επίσης αν είναι έγκυρη η ψηφοφορία εφόσον δεν ήταν διαθέσιμες ορισμένες εκδόσεις της έκθεσης». Αναφερόμουν στην έκθεση Kerr, διότι άκουσα ότι θα επαναλαμβανόταν η ψηφοφορία. Η ερώτησή μου ήταν, απλώς, αν η χθεσινή ψηφοφορία ήταν έγκυρη ή όχι και, στην περίπτωση που δεν ήταν έγκυρη, σε τι βασιζόμαστε για να θεωρήσουμε άκυρο αυτό που έχει ήδη συζητηθεί και ψηφιστεί.
<P>
(Το Σώμα εγκρίνει τα συνοπτικά πρακτικά)

<CHAPTER ID=2>
Ημερήσια διάταξη
<SPEAKER ID=14 NAME="Arias Caρete">
Κυρία Πρόεδρε, δεδομένου του φόρτου της ημερήσιας διάταξης και του ότι η Επίτροπος Bonino δεν βρίσκεται ανάμεσά μας, θα ήθελα να σας προτείνω, με βάση το άρθρο 99 του Κανονισμού, οι τρεις εκθέσεις (Kofoed, Izquierdo Rojo και Souchet) να ψηφιστούν χωρίς συζήτηση, αλλά να υπάρξει ωστόσο μια δήλωση της Επιτροπής σχετικά με αυτά τα σημεία τον Ιανουάριο, την Πέμπτη το πρωί.

<SPEAKER ID=15 LANGUAGE="ES" NAME="Medina Ortega">
Κυρία Πρόεδρε, η Σοσιαλιστική Ομάδα εκφράζει τη συμφωνία της με την πρόταση του Προέδρου της Επιτροπής Αλιείας.

<SPEAKER ID=16 LANGUAGE="EN" NAME="Adam">
Κυρία Πρόεδρε, επί διαδικαστικού. Δεν έχω καμία απολύτως αντίρρηση για την πρόταση που έκανε ο πρόεδρος της Επιτροπής Αλιείας. Θα ήθελα ωστόσο να τονίσω ότι από χθες το απόγευμα περιμένω, μαζί με άλλους συναδέλφους, για ένα πολύτιμο λεπτό χρόνου ομιλίας επ' αυτών των πολύ σημαντικών θεμάτων. Εάν το Σώμα αυτό δεν μπορεί να διαχειριστεί τις ίδιες του τις υποθέσεις, πως στην ευχή περιμένει να ακουστεί και έξω από εδώ κάπως αποτελεσματικά;
<P>
(Χειροκροτήματα)

<SPEAKER ID=17 NAME="Πρόεδρος">
Εάν κάποιος επιθυμεί να εκφραστεί κατά της πρότασης αυτής, θα του δώσω τον λόγο.

<SPEAKER ID=18 LANGUAGE="IT" NAME="Tamino">
Κυρία Πρόεδρε, εξ ονόματος της Ομάδας των Πράσινων, δηλώνω ότι δεν συμφωνώ με αυτή τη θέση διότι θεωρώ ότι τα εν λόγω έγγραφα είναι από τα πιο ενδιαφέροντα για το μελλοντικό προγραμματισμό της αλιείας στην Ευρώπη και ότι με αυτό τον τρόπο είναι αδύνατο να εκφρασθούν οι διάφορες θέσεις που προέκυψαν στην επιτροπή και υποστηρίζονται και στην Ολομέλεια.
<P>
Γι αυτούς τους λόγους ζητώ την αναβολή της συζήτησης και τη διεξαγωγή της συζήτησης τον Ιανουάριο ή τουλάχιστον βάσει του άρθρου 131 να διεξαχθεί τον Ιανουάριο η συζήτηση ώστε να διευκρινισθούν, και με ένα σχέδιο ψηφίσματος, οι διάφορες πλευρές που δεν θα εξετασθούν εφόσον η συζήτηση δεν θα γίνει σήμερα.

<SPEAKER ID=19 NAME="Πρόεδρος">
Ένας ομιλητής εκφράστηκε υπέρ της πρότασης και ένας άλλος, κατά. Θα υπενθυμίσω λοιπόν αυτή την πρόταση του προέδρου της Επιτροπής Αλιείας, κ. Arias Canete, και θα προτείνω στην Συνέλευσή μας να ψηφίσει.
<P>
Λυπούμαστε όλοι που δεν είχαμε, χτες, αυτή την εξαιρετικά σημαντική συζήτηση, αφού αφορά όλη την αλιευτική πολιτική έως το 2000. Θέτω λοιπόν σε ψηφοφορία την πρόταση του προέδρου Arias Canete. Ψηφίζουμε αυτές τις εκθέσεις, χωρίς συζήτηση, πολύ απλά γιατί ο χρόνος που διαθέτουμε δεν είναι αρκετός για να διεξάγουμε αυτή την συζήτηση για την αλιεία.
<P>
Συνεπώς, ψηφίζουμε σήμερα για αυτές τις εκθέσεις, και φροντίζουμε ώστε να συμπεριλάβουμε στην ημερήσια διάταξη της συνεδρίασης του Ιανουαρίου μια δήλωση της Επιτροπής ακολουθούμενη από συζήτηση, γεγονός που θα μας επιτρέψει να παρουσιάσουμε έπειτα μια πρόταση ψηφίσματος.
<P>
Προχωρούμε στην ψηφοφορία αυτής της πρότασης.
<P>
(Το Σώμα εγκρίνει την πρόταση)

<SPEAKER ID=20 LANGUAGE="EN" NAME="Gallagher">
Κυρία Πρόεδρε, επί της διαδικασίας. Πιστεύω ότι εξ ονόματος των μικρότερων κομμάτων θα πρέπει να λάβω σήμερα θέση. Ολόκληρο το πρωινό έχω αγνοηθεί συστηματικά. Επειδή άραγε ανήκω σε μια μικρότερη ομάδα; Επειδή άραγε θέλω να εκπροσωπεύσω τα συμφέροντα των αλιέων τους οποίους το Κοινοβούλιο έχει υποβιβάσει σε μια πολύ χαμηλή σειρά προτεραιότητας; Αποχωρώ κατά συνέπεια από το Κοινοβούλιο σε ένδειξη διαμαρτυρίας και σε ένδειξη υποστήριξης των αλιέων που εκπροσωπώ!
<P>
(Χειροκροτήματα)

<SPEAKER ID=21 NAME="Πρόεδρος">
Ο κ. Gallagher έφυγε, θα του απευθύνω παρόλα αυτά ένα σχολιασμένο κείμενο, ελπίζοντας ότι θα μπορέσει να του το μεταβιβάσει ένα μέλος της ομάδας του.
<P>
Με την ιδιότητα μου ως συναδέλφου στην Επιτροπή Αλιείας, πρέπει να αναγνωρίσω ότι ο κ. Gallagher είναι ένα πολύ ενεργό μέλος και ότι υπερασπίζεται πολύ καλά τους αλιείς του. Πρέπει να του το αναγνωρίσουμε. Τώρα, με την ιδιότητα μου ως προέδρου, έπρεπε να εφαρμόσω τον κανονισμό: ένας ομιλητής υπέρ της πρότασης, ένας κατά και έπειτα η ψηφοφορία. Δεν υπήρξε, σχετικά με τον κ. Gallagher, επιθυμία να τον εμποδίσουμε να εκφραστεί.

<SPEAKER ID=22 LANGUAGE="ES" NAME="Medina Ortega">
Κυρία Πρόεδρε, πρέπει να ληφθεί υπόψη αυτό το συμβάν με τον κ. Gallagher. Συνιστώ σε όλους τους βουλευτές που έχουν να πάρουν το αεροπλάνο νωρίς το πρωί της Παρασκευής να ισχυρίζονται ότι αποχωρούν σε ένδειξη διαμαρτυρίας για κάποια απόφαση του Κοινοβουλίου.

<SPEAKER ID=23 LANGUAGE="IT" NAME="Baldi">
Κυρία Πρόεδρε, θέλω να χαιρετήσω τον κ. Wijsenbeek και το αξιότιμο Σώμα για να τους γνωρίσω ότι είμαι παρούσα!

<SPEAKER ID=24 LANGUAGE="ES" NAME="Medina Ortega">
Κυρία Πρόεδρε, εξ' ονόματος της Σοσιαλιστικής Ομάδας, θα ήθελα να υπενθυμίσω ότι χθες υπήρξε ένα πρόβλημα που δεν επιλύθηκε και αποτέλεσε μια από τις αιτίες της καθυστέρησης των χθεσινών εργασιών. Συγκεκριμένα, πρόκειται για την παραβίαση του άρθρου 117 σχετικά με το δικαίωμα ψήφου, δυνάμει του οποίου οι βουλευτές ψηφίζουν ατομικά και προσωπικά. Καθώς υπήρξε μια ψήφος με την κάρτα της κ. Baldi χωρίς εκείνη να είναι παρούσα, αυτό δίνει αφορμή για την εφαρμογή του άρθρου 110, παράγραφος 1. Το Κοινοβούλιο θα πρέπει να αποφανθεί τη στιγμή που θα καθορίσει ο Πρόεδρος. Θα ήθελα να γνωρίζω ποιά μέτρα έλαβε το Προεδρείο σχετικά. Χθες, το θέμα δεν επιλύθηκε.

<SPEAKER ID=25 NAME="Πρόεδρος">
Σχετικά με αυτό, πιστεύω ότι χτες, είμαι μάλιστα σίγουρη, σε μια δήλωση, το Προεδρείο της συνεδρίασης πρότεινε να σταλεί αυτή η ερώτηση για ανάλυση στο Γραφείο του Κοινοβουλίου. Έτσι ακριβώς εγγράφηκε στα πρακτικά.
<P>
( Χειροκροτήματα)

<SPEAKER ID=26 LANGUAGE="EN" NAME="Ford">
Κυρία Πρόεδρε, επί του ιδίου θέματος, επιθυμώ να ζητήσω την αναπομπή του στην Επιτροπή Κανονισμού, Ελέγχου της Εντολής και Ασυλιών. Έχω μπροστά μου το άρθρο 162 - εφαρμογή του Κανονισμού. Σε καμία από τις οκτώ παραγράφους του δεν αναφέρεται το Προεδρείο. Το μόνο που λέει είναι ότι η εφαρμογή του Κανονισμού είναι αρμοδιότητα της Επιτροπής Κανονισμού.
<P>
Θα ήθελα να ζητήσω την αναπομπή του ζητήματος στην Επιτροπή Κανονισμού.

<SPEAKER ID=27 NAME="Πρόεδρος">
Κύριε Ford, δεν μου αρμόζει, σήμερα, υπό την προεδρία μου, να αλλάξω μια απόφαση που λήφθηκε από την Συνέλευση. Συνεπώς το Προεδρείο θα ασχοληθεί με αυτό και πιστεύω ότι, με την σύνεση που το διακρίνει, δεν θα αντιταχθεί στον κανονισμό μας και θα το εξετάσει. Δεν νομίζετε;

<CHAPTER ID=3>
Ψηφοφορίες
<SPEAKER ID=28 NAME="Monti">
Κυρία Πρόεδρε, η επίτροπος κ. Bonino θα ήθελε να είχε πει ήδη εχθές όσα θα τονίσω εγώ, στη θέση της, στην Ολομέλεια. Λαμβάνοντας υπόψη την κατάσταση προόδου της πρότασης που θα εξετασθεί ειδικότερα με την ευκαιρία του Συμβουλίου για την Αλιεία της 20ης Δεκεμβρίου, η Επιτροπή προτιμά να μην εκφέρει προς το παρόν τη γνώμη της σχετικά με το αίτημα.
<P>
Μπορώ να διαβεβαιώσω ότι η επίτροπος κ. Bonino με μεγάλη ικανοποίηση θα λάβει μέρος στη συζήτηση τον Ιανουάριο, και μου ζήτησε να πω με μεγάλη σαφήνεια ότι εύχεται η συζήτηση να μη διεξαχθεί κατά τη διάρκεια της νύχτας.

<SPEAKER ID=29 NAME="Πρόεδρος">
Κύριε Επίτροπε, μπορείτε να διαβεβαιώσετε την κ. Bonino ότι το Προεδρείο της συνεδρίασης δεσμεύεται ότι αυτή η συζήτηση και ο επίτροπος θα αντιμετωπιστούν καλύτερα τον Ιανουάριο.

<SPEAKER ID=30 NAME="Izquierdo Rojo">
Κυρία Πρόεδρε, θα ήθελα να επισημάνω, ως εισηγήτρια, ότι άκουσα την ανακοίνωση της Επιτροπής και πιστεύω ότι, κατά βάθος, είμαστε σύμφωνοι, και αυτό επιθυμώ να εκφράσω, διότι η έννοια της ψήφου μας, που ήταν η απόρριψη αυτής της πρότασης, ήταν πάνω από όλα η απόρριψη της μεθόδου εργασίας με την οποία μας πίεζε το Συμβούλιο. Συνεπώς, πιστεύω ότι αυτή η ανακοίνωση της Επιτροπής μάς βρίσκει κατά βάθος σύμφωνους και θα μας επιτρέψει να συζητήσουμε ήρεμα αυτήν την πρόταση ή κάποια άλλη τον Ιανουάριο.

<SPEAKER ID=31 LANGUAGE="ES" NAME="Imaz San Miguel">
Η προφορική τροπολογία που προτείνω αφορά μια διευκρίνιση, στο άρθρο 3, παράγραφος 2, της έννοιας «γεωγραφική θέση». Συγκεκριμένα, το κείμενο θα ανέφερε τα εξής: »Προκειμένου να διαφυλάσσεται το επαγγελματικό απόρρητο των στοιχείων, θα εννοείται ως «γεωγραφική θέση» η περιοχή ή υποπεριοχή όπου θα βρίσκεται το αλιευτικό σκάφος. Για το σκοπό αυτόν, να ενσωματωθεί στο σύστημα πληροφορικής του σκάφους ένα πρόγραμμα που θα μετατρέπει τις γεωγραφικές συντεταγμένες σε περιοχή ή υποπεριοχή, και αυτή η πληροφορία να είναι εκείνη που θα μεταδίδεται».

<SPEAKER ID=32 NAME="Πρόεδρος">
Κύριε Imaz San Miguel, ζητώ από εσάς όπως και από κάθε συνάδελφο λίγη υπομονή, γιατί αυτό δεν συμπίπτει καθόλου με τον φάκελό μου. Θα προσπαθήσουμε να κάνουμε το καλύτερο.

<SPEAKER ID=33 LANGUAGE="IT" NAME="Baldarelli">
Κυρία Πρόεδρε, κατανοώ την πρόταση και την προσπάθεια του κ. Imaz για να βελτιώσει τη νομοθετική πρόταση, αλλά αυτή τη στιγμή δεν είναι δυνατό. εξ ονόματος της σοσιαλιστικής ομάδας, εκφράζω την αντίθεσή μου προς την προφορική τροπολογία.
<P>
(Το Σώμα εγκρίνει το ψήφισμα νομοθετικού περιεχομένου)

<SPEAKER ID=34 LANGUAGE="FR" NAME="Pasty">
 Κυρία Πρόεδρε, θα ήθελα να γνωστοποιήσω ότι ο κ. Malerba, ο οποίος έπρεπε να παρουσιάσει μια έκθεση σήμερα το πρωί, έπεσε, την περασμένη εβδομάδα, θύμα ενός, ευτυχώς όχι σοβαρού, ατυχήματος, εξ' αιτίας του οποίου όμως χρειάστηκε να νοσηλευτεί. Ενημέρωσε σχετικά την διοίκηση. Θα ήθελα να του ευχηθούμε ταχεία ανάρρωση.

<SPEAKER ID=35 NAME="Πρόεδρος">
Σας ευχαριστώ, κ. Pasty. Συμμετέχουμε και εμείς ευχαρίστως στις ευχές για ανάρρωση.

<SPEAKER ID=36 NAME="Adam">
Οι προτάσεις της Επιτροπής σχετικά με την κατά 40 % μείωση της αλιευτικής προσπάθειας όσον αφορά ορισμένα ευάλωτα είδη έχουν επιτύχει το αξιοσημείωτο αποτέλεσμα να προκαλέσουν την ολοκληρωτική αντίθεση της αλιευτικής βιομηχανίας, των εθνικών κυβερνήσεων και τώρα των αντιτιθέμενων ομάδων εντός του πλαισίου της Επιτροπής Αλιείας.
<P>
Αυτό που προκαλεί βαθειές ανησυχίες είναι το γεγονός ότι η Επιτροπή ανέλαβε δράσεις χωρίς πρώτα να διασφαλίσει την κατανόηση των αλιέων της Κοινότητας. Ωστόσο, όλοι γνωρίζουμε ότι χωρίς την υποστήριξη των αλιέων θα είναι αδύνατο να επιτύχουμε ήρεμο κλίμα στη βιομηχανία. Οι προτάσεις της Επιτροπής προσέφεραν επίσης πυρομαχικά στους ευρωσκεπτικιστές οι οποίοι δεν αρέσκονται σε τίποτα περισσότερο από το να χτυπούν αλύπητα τις Βρυξέλλες.
<P>
Γνωρίζω ότι η Επιτροπή έχει καταβάλει προσπάθειες μέσω ενός αριθμού σεμιναρίων τα οποία παρακολούθησαν και ευρωβουλευτές. Ποιο ήταν όμως το αποτέλεσμα; Δημιουργήθηκαν βουνά από έγγραφα. Η Επιτροπή μιλάει, αλλά ακούει άραγε; Λέγονται πάρα πολλές γενικότητες χωρίς όμως να εξετάζονται επαρκώς τα συγκεκριμένα ζητήματα, μέθοδος που είναι η μόνη δυνατή για να επιτευχθεί κάποια πρόοδος.
<P>
Συχνά μας λένε ότι το 40 % των ιχθύων που αλιεύονται επιστρέφουν ξανά στη θάλασσα - νεκροί! Θα ήθελα να θέσω δύο απλές ερωτήσεις στην Επιτροπή. Το ποσοστό αυτό ανέρχεται άραγε ή κατέρχεται και ποια είναι άραγε τα «ευάλωτα αποθέματα» που επηρεάζονται περισσότερο από τα ποσοστά απορρίψεων;
<P>
Ο τρόπος για να σημειώσουμε κάποια πρόοδο στη συζήτηση αυτή θα πρέπει να στηρίζεται σε ένα αριθμό σαφών σημείων:
<P>
συμφωνία για τους ορισμούς. Τι εννοούμε με τον όρο χωρητικότητα; Τι εννούμε με τον όρο ευάλωτα αποθέματα; -αποδοχή του γεγονότος ότι η αλιευτική προσπάθεια δεν μπορεί να διαχωριστεί από τα τεχνικά μέτρα, -επίλυση της διαφωνίας σχετικά με την «υπεξαίρεση ποσοστώσεων», -μαζική μείωση των ποσοτήτων που απορρίπτονται, -απλούστερες μεθόδους ελέγχου, και-ένα πιο παγιωμένο σύστημα διαβουλεύσεων με τους αλιείς σχετικά με τις ετήσιες ποσοστώσεις.Η συζήτηση στην επιτροπή επί της εκθέσεως αυτής δεν ήταν εύκολη και δεν υπήρξαν ομόφωνα συμπεράσματα. Ωστόσο, υποστηρίζω σθεναρά ότι η έκθεση πράγματι αντιμετωπίζει τα θέματα που παρέθεσα παραπάνω.
<P>
Ένα τελικό σημείο. Η Unilever, η οποία αποτελεί έναν από τους μεγαλύτερους εκπροσώπους της βιομηχανίας, επιζητεί μαζί με το Παγκόσμιο Ταμείο για τη Φύση τον σχηματισμό ενός Ναυτιλιακού Συμβουλίου το οποίο θα υπαγορεύει στην αγορά ποια είδη ιχθύων μπορούν να αλιευθούν και που. Βρίσκω απαράδεκτο το γεγονός αντιμετώπισης ενός τόσο λεπτού θέματος με αυτόν τον τρόπο. Η Επιτροπή θα πρέπει επομένως να ανταποκριθεί στην παρούσα συζήτηση διασφαλίζοντας ότι πριν από τη Διάσκεψη του Μπέργκεν, η οποία προγραμματίζεται για τον επόμενο Μάρτιο και στην οποία θα συμμετάσχουν οι Υπουργοί Αλιείας και Περιβάλλοντος, θα υποβάλει προτάσεις οι οποίες θα αντικατοπτρίζουν τις ανησυχίες που διατυπώθηκαν κατά τη διάρκεια της παρούσης συζητήσεως.

<SPEAKER ID=37 NAME="Fraga Estιvez">
Εξ' ονόματος της Ομάδας του ΕΛΚ, θα ήθελα να υπογραμμίσω τη σημαντική εργασία που πραγματοποίησε ο κ. Kofoed, εργασία που δεν ήταν απαλλαγμένη από δυσκολίες, εφόσον πρόκειται για ένα θέμα πολύ αμφιλεγόμενο, όπως αποδεικνύουν οι συζητήσεις τις οποίες παρακολουθήσαμε, όχι μόνο στο ΕΚ, αλλά και στο Συμβούλιο Υπουργών, και βεβαίως στους κόλπους του ίδιου του τομέα.
<P>
Για όλους αυτούς τους λόγους, ο συμβιβασμός που επετεύχθη στους κόλπους της Επιτροπής Αλιείας είναι αξιέπαινος, διότι τονίζει τις βασικές αρχές στις οποίες πρέπει να στηρίζεται η τέταρτη γενιά προγραμμάτων πολυετούς προσανατολισμού των κοινοτικών αλιευτικών στόλων.
<P>
Η Ομάδα μας ποτέ δεν έκρυψε την έντονη ανησυχία της για τη μεγάλη υποβάθμιση που υφίστανται ορισμένοι πληθυσμοί ιχθύων σε συγκεκριμένες κοινοτικές αλιευτικές περιοχές, κάτι που καθιστά απαραίτητη μια σοβαρή και σταθερή πολιτική η οποία να κατευθύνεται προς μιαν αναδιάρθρωση του αλιευτικού στόλου που να ευνοεί τη βιολογική ανάκτηση των ειδών. Κατ' αυτήν την έννοια, υποστηρίζουμε μια μείωση της αλιευτικής ικανότητας, μείωση που αιτιολογείται όχι μόνον από βιολογικούς λόγους, αλλά και ως στοιχείο βελτίωσης της βιωσιμότητας της δραστηριότητας, της αποδοτικότητας των επιχειρήσεων, και, εν κατακλείδι, της ανταγωνιστικότητας του τομέα.
<P>
Εκφράζουμε επίσης την υποστήριξή μας στα εναλλακτικά μέτρα που προτείνει η Επιτροπή, διότι συνεπάγονται μια ελαστικοποίηση, υπό τον όρο ότι αυτά τα μέτρα απευθύνονται βασικά στους στόλους εκείνους που έχουν εκπληρώσει τους στόχους μείωσης των προηγούμενων ΠΠΠ.
<P>
Αυτό που πρέπει να καταστεί σαφές είναι ότι δε μπορούμε να συνεχίσουμε και στο μέλλον τη σημερινή πολιτική· η εν λόγω πολιτική μεταφράστηκε σε κατά πλειοψηφία προφανή μη τήρηση από πλευράς πολλών Κρατών μελών. Ο τελευταίος απολογισμός που πραγματοποίησε η Επιτροπή είναι εντελώς αποθαρρυντικός: από ένα σύνολο δεκατριών Κρατών μελών, μόνον τέσσερα εκπληρώνουν τους στόχους που είχαν τεθεί για την αναπροσαρμογή των στόλων τους. Έτσι, στα Κράτη που τους εκπληρώνουν, δημιουργείται η αίσθηση ότι οι προσπάθειες και οι θυσίες τους προκειμένου να επιτύχουν τους κοινούς στόχους είναι μάταιες. Και όπως όλοι γνωρίζουμε, οι εντάσεις αυτές εκφράζονται στις σημερινές συζητήσεις στους κόλπους του Συμβουλίου.
<P>
Είναι επίσης σημαντικό να επισημάνουμε ότι μια πολιτική που προσανατολίζεται προς τη μείωση της ικανότητας θα έχει αναμφισβήτητα, και αυτό είναι αναντίρρητο, αρνητικές επιπτώσεις επί της απασχόλησης· αυτή η είναι η άλλη όψη του νομίσματος την οποία πρέπει να αντιμετωπίσουμε με σοβαρότητα, με συνοδευτικά κοινωνικοοικονομικά μέτρα τα οποία ως τώρα, κυρία Επίτροπε, λάμπουν δια της απουσίας τους. Αυτή είναι και η μεγάλη έλλειψη της πρότασης της Επιτροπής· συνεπώς, οφείλουμε να θέσουμε εκ νέου αυτό το θέμα το οποίο κοστίζει επιπλέον τεράστια ανησυχία στον τομέα. Διότι μόνον αν αντιμετωπίσουμε σοβαρά το κοινωνικό πρόβλημα θα μπορέσουμε να επιτύχουμε τα Κράτη μέλη και ο τομέας να είναι διατεθειμένοι να συνεργαστούν στην αντιμετώπιση της υπάρχουσας πλεονασματικής ικανότητας.
<P>
Τέλος, είναι σημαντικό η Επιτροπή να διευκρινίσει, όπως το έπραξε και το ΕΚ, το άρθρο 5 της πρότασής της, εφόσον η πολιτική διαχείρισης και διατήρησης των πόρων εκτός των κοινοτικών υδάτων δεν αποτελεί αρμοδιότητα της ΕΕ και ο στόλος που αλιεύει σε εξωτερικούς πόρους υποβάλλεται στη συγκυρία άλλου είδους παραγόντων, όπως τα εμπορικά, οικονομικά, ακόμη και πολιτικά συμφέροντα, οι οποίοι διαδραματίζουν καίριο ρόλο στην προσαρμογή της αλιευτικής ικανότητας αυτού του κοινοτικού στόλου.

<SPEAKER ID=38 NAME="Lindqvist">
Το ψάρι είναι ένας εξαντλήσιμος φυσικός πόρος. ελη η αλιεία πρέπει να γίνεται έχοντας λάβει υπόψη ότι τα αλιευτικά αποθέματα πρέπει να διατηρηθούν μακροπρόθεσμα ώστε να μπορούν να αλιεύουν και οι μελλοντικές γεννεές.
<P>
Είναι απαραίτητη η μείωση της αλιείας και τα αντισταθμιστικά μέτρα για την διατήρηση των φυσικών πόρων και των αλιευμάτων. Είναι σημαντικό να ακολουθούν όλοι τους κανόνες και να μην ληφθούν περαιτέρω μέτρα κατά των ψαράδων, μέτρα που ήδη περιόρισαν την αλιεία. Η έκθεση πηγαίνει προς τη σωστή κατεύθυνση και γι'αυτό ψήφισα ναί.

<SPEAKER ID=39 NAME="Macartney">
Είναι αναγκαίο να αντιδράσουμε στις προτάσεις MAGP ούτως ώστε να έχουμε καταρχάς χρόνο για να εξετάσουμε τις επιπτώσεις στη βιομηχανία και δεύτερο για να τακτοποιηθούν τα πολύπλοκα ζητήματα της υπεξαίρεσης των ποσοστώσεων, των σημαιών ευκαιρίας και του μεγέθους του αλιευτικού τομέα του Ηνωμένου Βασιλείου. Εξ ου και η ψήφος μου για την άμεση απόρριψη της εκθέσεως.
<P>
Είναι επίσης αναγκαίο όπως το Κοινοβούλιο απορρίψει αμέσως τις προτάσεις περί των τεχνικών μέτρων (έκθεση Izquierdo Rojo) και για τους ίδιους λόγους την έκθεση Kofoed. Η έκθεση Izquierdo Rojo και οι τροπολογίες της έφθασαν στην Επιτροπή Αλιείας μεταφρασμένες την τελευταία στιγμή. Εν τούτοις το θέμα αυτό είναι εξαιρετικά τεχνικό με ευρείες επιπτώσεις από την κάθε προτεινόμενη αλλαγή.
<P>
Αυτός είναι ο λόγος για τον οποίο κατέθεσα τροπολογία για απόρριψη και είμαι πολύ ικανοποιημένος που η Επιτροπή Αλιείας την απεδέχθη ομόφωνα. Είμαι επίσης πολύ ευτυχής που το Κοινοβούλιο έπραξε ομοίως. Τώρα θα έχουμε την ευκαιρία για μια κατάλληλη συζήτηση επί των αναθεωρημένων προτάσεων τον Ιανουάριο καθώς και χρόνο για διαβουλεύσεις με τη βιομηχανία.

<SPEAKER ID=40 NAME="McCartin">
Σε έκθεσή της προς το Ευρωπαϊκό Κοινοβούλιο σχετικά με τους αλιευτικούς πόρους, από το 1991 ακόμη η Ευρωπαϊκή Επιτροπή είχε κάνει την εκτίμηση ότι οι αλιευτικές περιοχές της Ευρωπαϊκής Ένωσης θα μπορούσαν να αποδόσουν 2.500 εκατομμύρια λίβρες επιπλέον ψάρια ετησίως εάν γινόταν η κατάλληλη διαχείριση των πόρων. Αυτό σημαίνει ότι σε κάθε ένα χρόνο θα μπορούσαμε να πιάνουμε 50 % παραπάνω ψάρια απ' όσα πιάνουμε τώρα.
<P>
Οι αλιευτικές κοινότητές μας θα μπορούσαν, με άλλα λόγια, να έχουν πολύ μεγαλύτερη ευημερία απ' όση έχουν σήμερα εάν επιτυγχάναμε να διαμορφώσουμε ένα αποδεκτό πακέτο αποτελεσματικής διαχείρισης των πόρων και μεγιστοποίησης των αποδόσεων.
<P>
Η Επιτροπή προτείνει τη μείωση των αλιευτικών στόλων και τη βελτίωση των ελέγχων. Η μεταρρύθμιση είναι αναγκαία αλλά η Επιτροπή προσέφερε μια μερική μόνο λύση. Ακόμη και εάν γίνει πλήρης αποδοχή των προτάσεων της Επιτροπής, γεγονός πολύ απίθανο, θα παραμείνει επαρκής αλιευτική δυναμικότητα για να συνεχιστεί η υπερεκμετάλλευση. Χρειαζόμαστε την καλή θέληση και τη συνεργασία της αλιευτικής βιομηχανίας εάν θέλουμε να επιτύχει το οιοδήποτε σχέδιο.
<P>
Πιστεύω ότι είναι αναγκαίο ένα δεκαετές πρόγραμμα το οποίο να προβλέπει μεγαλύτερες αποζημιώσεις τόσο για τη μειωμένη δυναμικότητα των ιδιοκτητών μικρών σκαφών όσο και για εκείνους που θα χάσουν ολοκληρωτικά την εργασία τους.
<P>
Το πρόγραμμα PESCA χρειάζεται αυξημένη χρηματοδότηση και θα πρέπει να επικεντρωθεί περισσότερο στις αλιευτικές κοινότητες και σε εκείνους που χάνουν την εργασία τους στην αλιευτική βιομηχανία.
<P>
Απαιτείται πολύ μεγαλύτερος προϋπολογισμός εάν θέλουμε να έχουμε την υποστήριξη της βιομηχανίας. Κατά την άποψή μου θα απαιτηθεί αύξηση κατά 30 % για να θεσπιστεί ένα υλοποιήσιμο πρόγραμμα που να είναι αποδεκτό από την αλιευτική βιομηχανία.
<P>
Η υλοποίηση μιας τέτοιας στρατηγικής θα μεγιστοποιήσει τα αποθέματα και θα διατηρήσει την αναγκαία δυναμικότητα και τις θέσεις απασχόλησης για την αλίευση και την επεξεργασία βιώσιμων ποσοτήτων. Τότε η βιομηχανία θα γίνει κερδοφόρα με διασφαλισμένο μέλλον και ικανή να λειτουργήσει χωρίς περαιτέρω επιδοτήσεις.
<P>
Ατυχώς ο παρών προϋπολογισμός είναι ανεπαρκής για να επιτύχουμε ένα παρόμοιο αποτέλεσμα.

<SPEAKER ID=41 NAME="Novo">
Θα υπερψηφίσουμε την έκθεση Niels Kofoed για τους ακόλουθους τέσσερεις λόγους:
<P>
1.Αποτελεί μία απόρριψη της πρότασης της Επιτροπής που επιβάλλει αυστηρή μείωση των ικανοτήτων (δηλαδή, προάγει νέες διαλύσεις σκαφών ή μειώνει τις αλιευτικές προσπάθειες οι οποίες αφορούσαν σχεδόν το 40 % της σαρδέλλας στην Πορτογαλία).2.Από την άλλη πλευρά, καθίστανται σαφείς οι συμφωνίες σχετικά με την πενιχρότητα των πόρων και τη διαρκή παρακολούθηση της εξέλιξής τους, σχετικά με τους αμερόληπτους και αποτελεσματικούς ελέγχους των αλιευτικών προσπαθειών, σχετικά με μία διαχείριση δραστηριοτήτων και τεχνικών, σχετικά με την ανάγκη υποστήριξης της παράκτιας αλιείας μικρής κλίμακας, ή σχετικά με την προσοχή που πρέπει να δοθεί σε αυτούς που τήρησαν ή δεν τήρησαν τις μειώσεις που προβλέπονται στην POP III.3.Καθίσταται επίσης σαφές ότι μία ανανεωμένη διαχείριση της αλιευτικής δραστηριότητας απαιτεί αξιολόγηση των κοινωνικών επιπτώσεων και πρόσθετα χρηματοδοτικά μέσα, κοινοτικά και εθνικά, για να αντιμετωπισθεί η απώλεια εισοδημάτων που προκύπτει από τη διαθεσιμότητα των αλιέων να εισάγουν νέες μεθόδους.4.Τέλος, καθίσταται σαφές ότι είναι δυνατή η διαχείριση χωρίς να πληγούν θέσεις εργασίας, χωρίς να τεθεί σε κίνδυνο η κοινωνική σταθερότητα ορισμένων κοινοτήτων ή χωρίς να θιγούν οι παραγωγικές ικανότητες.
<SPEAKER ID=42 NAME="Pιry">
Ποιός θα είναι ο αλιευτικός στόλος του αύριο; Αυτό είναι το αντικείμενο του 4ου σχεδίου αναδιάρθρωσης που ονομάστηκε POP IV. Αυτό το σχέδιο προτείνει, παρουσιάζοντας επιστημονικές μελέτες, τον περιορισμό της προσπάθειας αλιείας σε 40 % κατά μέσο όρο από τώρα ως το 2000 για να γίνει δυνατή η ανασύσταση των αποθεμάτων.
<P>
Αυτός ο στόχος είναι δυνατόν να επιτευχθεί με μια όμοια μείωση των στόλων μας; Γνωρίζουμε όλοι ότι κάτι τέτοιο είναι αδιανόητο δεδομένων των οικονομικών και κοινωνικών συνεπειών που θα προκύψουν για τους ναυτικούς-αλιείς μας και για όλο το κύκλωμα της αλιείας.
<P>
Λιγότερη καμιά φορά αλιεία, αλλά και καλύτερη, με σωστές τιμές αγοράς για τα προϊόντα ποιότητας: αυτό είναι το συμβόλαιο εμπιστοσύνης που θα μπορούσαμε να προτείνουμε στους αλιείς μας εάν μας δίνονταν τα μέσα.
<P>
Είναι αντιφατικό να βλέπουμε τις τιμές να πέφτουν από χρόνο σε χρόνο, ενώ θέλουμε να μειώσουμε το επίπεδο των αλιευμάτων. Ποσότητες σε πτώση και τιμές σε πτώση: ζητάμε πάρα πολλά από το επάγγελμα. Γνωρίζεται τις απόψεις μου σχετικά με το θέμα.
<P>
Καλύτερα να αλιεύουμε για μια διαρκή διαχείριση της θάλασσας: να απαιτούμε έναν έλεγχο μέσω δορυφόρου, επιλεκτικά σύνεργα, την προστασία των νεαρών αλιευμάτων, τον έλεγχο του χρόνου αλιείας στην θάλασσα ώστε να διατηρηθεί ένας ευρωπαϊκός αλιευτικός στόλος και να επικεντρώσουμε την απασχόληση στην καρδιά των πολιτικών μας ανησυχιών: αυτά είναι τα πρωταρχικά κριτήρια που πρέπει να μας οδηγούν.
<P>
Με αυτήν την λογική, συγκατατίθεμαι στην πρόταση να διατηρηθεί όπως είναι ο μικρός ερασιτεχνικός στόλος για τα σκάφη κάτω από 7 μέτρα ίσως, κυρία Επίτροπε, ενώ το Κοινοβούλιο ζητά να καταργηθεί ο στόλος έως τα 12 μέτρα.
<P>
Αυτό το σχέδιο αναδιάρθρωσης πρέπει να υπολογίσει τις εθνικές και τοπικές ιδιαιτερότητες, όπως για παράδειγμα, την πολυσημία των αλιευτικών δραστηριοτήτων στην χώρα μου. Αυτό που είναι καλό για την θάλασσα του Βορρά, δεν είναι αναγκαστικά καλό για τον Κόλπο της Γασκώνης.
<P>
Αυτό το σχέδιο αναδιάρθρωσης απαιτεί, σημαντικούς χρηματικούς πόρους για την χρηματοδότηση των κοινωνικών και διαρθρωτικών μέτρων αλληλεγγύης. Μπορούμε να προτείνουμε αυτό το συμβόλαιο στον αλιευτικό κόσμο έως το 1999. Σ' αυτόν εναπόκειται να αναλάβει και να μοιραστεί αυτήν την ευθύνη.

<SPEAKER ID=43 NAME="Sandbζk">
Ο αλιευτικός στόλος της Κοινότητας δεν είναι υπεύθυνος για την υπερβολική αλιεία, όπως τονίζεται στην εισαγωγή της πρότασης ψηφίσματος του Συμβουλίου για την αναδιάρθρωση του αλιευτικού στόλου της Κοινότητας, αλλά αντίθετα υπεύθυνη είναι η αλιευτική πολιτική της Κοινότητας.
<P>
Είναι ιδιαίτερα αναγκαίο να μειωθεί ο αριθμός των αλιευτικών σκαφών σε διάφορες θαλάσσιες ζώνες και οι συγκεκριμένες κατηγορίες αλιευτικών σκαφών σε επίπεδα που να μπορούν να διασφαλίσουν βιώσιμες αλιευτικές δραστηριότητες. Ωστόσο, όσον αφορά τις σχέσεις της Κοινότητας με τρίτες χώρες είναι σημαντικό να ληφθούν μέτρα ώστε να μην γίνεται συσχέτιση μεταξύ της σχεδιαζόμενης μείωσης των κατηγοριών αλιευτικών σκαφών και εκείνων των κατηγοριών αλιευτικών σκαφών των οποίων οι δυνατότητες επιδιώκεται τώρα να προωθηθούν μέσω μιας σειράς διαπραγματεύσεων με αναπτυσσόμενες χώρες για τη σύναψη νέων αλιευτικών συμφωνιών, τις οποίες η Επιτροπή της ΕΕ είτε έχει αρχίσει είτε κοντεύει να ολοκληρώσει. Με άλλα λόγια, είναι αναγκαίο να ληφθούν μέτρα ώστε η ΕΕ να μην έχει στην ουσία ως μόνο στόχο την μετατόπιση της υπερβολικής αλιείας από τα σκάφη της ΕΕ στα χωρικά ύδατα τρίτων χωρών. Είναι απαραίτητο να εξασφαλισθούν βιώσιμες αλιευτικές δραστηριότητες στα χωρικά ύδατα της ΕΕ, αλλά αυτό ισχύει ειδικότερα για τους παράκτιους μικρούς αλιείς σε πολλές αναπτυσσόμενες χώρες.
<P>
Προτίμησα να απόσχω της ψηφοφορίας για την έκθεση του κ. Kofoed, επειδή πρέπει να εξασφαλιστούν το συντομότερο δυνατό βιώσιμα αλιευτικά αποθέματα.

<SPEAKER ID=44 NAME="Souchet">
Πριν από τα τεχνικά μέτρα που κρίθηκαν απαράδεκτα όπως ήταν από την Επιτροπή Αλιείας, η Εκτελεστική Επιτροπή μας προτείνει εδώ ένα πρόγραμμα αναδιάρθρωσης επίσης εντελώς απαράδεκτο, το οποίο προβλέπει μια μείωση ύψους 40 % μέσα σε πέντε χρόνια του ευρωπαϊκού αλιευτικού στόλου. Ποιο επάγγελμα θα μπορούσε να δεχτεί μια τόσο καταστροφική, τόσο ψυχρή και τόσο τεχνοκρατική προσέγγιση; Δεν παίζουμε κατά αυτόν τον τρόπο, έστω και ως τακτική, με το μέλλον μιας ολόκληρης επαγγελματικής κατηγορίας.
<P>
Η Επιτροπή Αλιείας ενέκρινε 42 τροπολογίες. Ανέτρεψε δηλαδή εκ βάθους το περιεχόμενο του κειμένου που παρουσίασε η Επιτροπή. Θέλω εδώ να ευχαριστήσω τον εισηγητή μας, καθώς και τον πρόεδρο Αrias Canete, που επέτρεψαν να γίνουν ιδιαίτερα σημαντικές βελτιώσεις στην αρχική πρόταση.
<P>
Τέσσερα σημαντικά σημεία ενσωματώθηκαν στην έκθεση δια μέσω τροποποιήσεων που είχα καταθέσει:
<P>
ένας περιορισμός του προγράμματος ως τις 31/12/99 αντί για το 2000-ο υπολογισμός των εξαναγκασμών που συνδέονται με την αλιεία πολλών ειδών και τον πολυλειτουργικό στόλο.-η κατάργηση της διάκρισης μεταξύ στατικών και συρόμενων τεχνικών-ο υπολογισμός του κοινωνικού αντίκτυπου που θα έχει το σχέδιο, τόσο στις θέσεις εργασίας πάνω στο σκάφος όσο και στις θέσεις στη γη.Οι τροπολογίες 43 και 44 που λαμβάνουν υπόψη το συντελεστή χρήσης των ποσοστών κάθε κράτους μέλους και επαναλαμβάνουν τις τροπολογίες που είχα καταθέσει σε επιτροπή μου φαίνονται εξίσου σημαντικές. Πράγματι, ο υπολογισμός αυτής της παραμέτρου θα εμπόδιζε κάθε κερδοσκοπία σχετικά με την εξαγορά σκαφών που δρουν μεταξύ κρατών μελών με σκοπό την πραγματοποίηση ανεπίσημων μεταβιβάσεων ποσοστών. Λυπάμαι που αυτές οι τροπολογίες δεν εγκρίθηκαν.
<P>
Έτσι, ακόμα και σημαντικά τροποποιημένη, η πρόταση της Επιτροπής παραμένει απαράδεκτη. Αυτός είναι ο λόγος που αντιτάχτηκα, με την ομάδα μου, στην αναθεωρημένη πρόταση και στο ψήφισμα νομοθετικού περιεχομένου. Η κοινή αλιευτική πολιτική δεν πρέπει πλέον να γίνεται αντιληπτή μέσα από μια προοπτική ημίμετρων ή ευθανασίας. Πρέπει να στοχεύει, αντίθετα, στην εγγύηση της διαχρονικότητας ενός επαγγέλματος και μιας κατηγορίας που είναι σημαντικά για το μέλλον των χωρών μας και των κοινωνιών μας.

<SPEAKER ID=45 NAME="Tamino">
Εξ ονόματος της Ομάδας των Πράσινων θέλω να δηλώσω ότι υποστηρίζουμε την πρόταση που έχει επεξεργασθεί η Επιτροπή σχετικά με τους στόχους και τις μεθόδους αναδιάρθρωσης του αλιευτικού τομέα κατά την περίοδο 1997-2002 (POP IV). Πράγματι το πρόγραμμα POP III δεν έχει πετύχει τους προκαθορισθέντες στόχους διότι ο συμβιβασμός, στον οποίο είχε καταλήξει τότε το Κοινοβούλιο, περιόριζε ήδη από την αρχή την εμβέλειά του και διότι τα κράτη μέλη δεν σεβάστηκαν τις υποχρεώσεις τους.
<P>
Οι μειώσεις που πρότεινε η Επιτροπή για το POP IV αποτελούν την ελάχιστη απαραίτητη προϋπόθεση για τη δημιουργία νέων αποθεμάτων ιχθύων. εάν δεν εφαρμοσθούν αυτές οι υποδείξεις η δραματική κατάσταση των αλιέων σε πολλές περιοχές μοιραία θα επιδεινωθεί μακροπρόθεσμα. Στο άμεσο μέλλον, για να αντιμετωπισθούν οι προτεινόμενες μειώσεις αλιείας, θα ήταν σκόπιμη η εφαρμογή αντισταθμιστικών μέτρων υπέρ των αλιέων.
<P>
Γι αυτούς τους λόγους οι Πράσινοι είναι αντίθετοι με τις προτάσεις της Επιτροπής Αλιείας του ΕΚ και προτείνουν την απόρριψη της έκθεσης Kofoed.
<P>
Κατ' αναλογία, δεν συμμεριζόμαστε την επιλογή της Επιτροπής Αλιείας του ΕΚ να απορρίψει τη νομοθετική πρόταση σχετικά με τον κανονισμό που θέσπιζε τεχνικά μέτρα για τη διατήρηση των αλιευτικών πόρων (έκθεση Izquierdo Rojo).
<P>
Τέλος, ανακοινώνουμε ότι θα υπερψηφίσουμε την έκθεση Souchetδιότι θεωρούμε σκόπιμο το συνεχή μέσω δορυφόρου έλεγχο των αιευτικών, αλλά συγχρόνως συμμεριζόμαστε και όλες τις ανησυχίες που εξέφρασε ο εισηγητής όσον αφορά την ημερομηνία έναρξης ισχύος του κανονισμού και τις οικονομικές πλευρές που συνεπάγεται η εν λόγω απόφαση.

<SPEAKER ID=46 NAME="Theorin">
Το σημαντικότερο καθήκον της κοινής αλιευτικής πολιτικής πρέπει να είναι να φροντίσει τους αλιευτικούς πόρους με έναν υπεύθυνο τρόπο. Γι'αυτό είναι σημαντικό να εφαρμοστούν τα μέτρα για την μείωση του ευρωπαϊκού αλιευτικού στόλου εκεί που πραγματικά είναι οικολογικά απαραίτητο. Ωστόσο το να βασίζονται οι περικοπές σε πολύ γενικές κατηγορίες, όπως έχει προτείνει η Επιτροπή, πλήτει τον σουηδικό ευέλικτο αλιευτικό στόλο ιδιαίτερα σκληρά. Διότι ένα σχετικά μεγάλο μέρος του σουηδικού στόλου θα καταλήξει στην ομάδα με τις υψηλότερες απαιτήσεις περικοπών, παρά το ότι δεν είναι οικολογικά αιτιολογημένο, διότι αλιεύει επίσης και άλλα αλιεύματα.
<P>
Υψίστης σημασίας είναι επίσης οι περικοπές να γίνουν κατά τέτοιο τρόπο ώστε να λαμβάνουν υπόψη τις περιστολές που τα κράτη μέλη έχουν πραγματοποιήσει έως τώρα και επομένως δεν αδικούν τις χώρες που ανταποκρίθηκαν στις προηγούμενες δεσμεύσεις τους.
<P>
Τελειώνοντας θέλω να τονίσω ότι η αποζημείωση που προτείνεται για να αμβλυνθούν οι κοινωνικοοικονομικές επιπτώσεις της απαραίτητης αναδιάρθρωσης του αλιευτικού τομέα πρέπει φυσικά να επιτευχθεί μέσω της ανακατανομής εντός των υπαρκτών πλαισίων του προϋπολογισμού.

<SPEAKER ID=47 NAME="Van der Waal">
Για την πρόληψη της υπεραλιείας πρέπει να ληφθούν μέτρα διαχείρισης σε ευρωπαϊκό επίπεδο. Το σχετικό σημείο αναφοράς είναι η επιτρεπόμενη ποσότητα των αλιεύματος. Με τη βοήθεια των πολυετών προγραμμάτων προσανατολισμού (ΠΠΠ) προσφέρονται κίνητρα στους αλιείς να προσαρμόσουν τη δυναμικότητά τους στις ποσοστώσεις αυτές. Συνεπώς, τα ΠΠΠ δεν αποτελούν αυτοσκοπό, αλλά απλώς μέσο για να επιτραπεί στο στόλο να προσαρμοστεί στις αλιευτικές δυνατότητες.
<P>
Αυτό σημαίνει ότι, κατά την κατάρτιση των ΠΠΠ, η προσοχή πρέπει να επικεντρώνεται στην κερδοφορία των διαφόρων στόλων. Για ορισμένους, η κερδοφορία μπορεί να διατηρηθεί μόνο με τη μείωση του αριθμού των σκαφών. Αλλοι στόλοι είναι σε θέση από οικονομική άποψη να ανταποκριθούν στον περιορισμό των ποσοτήτων αλιείας μέσω μίας μείωσης των δραστηριοτήτων τους. Ένα καλό παράδειγμα της περίπτωσης αυτής αποτελεί η ρύθμιση που έχει θεσπιστεί στην Ολλανδία σχετικά με τον αριθμό των ημερών που ένα αλιευτικό σκάφος μπορεί να βρίσκεται στη θάλασσα. Είναι θετικό το γεγονός ότι η Επιτροπή αφήνει στις προτάσεις που υπέβαλε για το τέταρτο ΠΠΠ περιθώρια για παρόμοιες ρυθμίσεις. Δεν μπορώ όμως να κατανοήσω για ποιο λόγο ο Επίτροπος εξακολουθεί να μην είναι διατεθειμένος κατά την αξιολόγηση του τρίτου ΠΠΠ να λάβει υπόψη του τις επιτυχίες που σημείωσε η Ολλανδία με το διαχειριστικό σύστημα που εφαρμόζει.
<P>
Λυπούμαι επίσης που η Επιτροπή, κατά τον προσδιορισμό των ποσοστών μείωσης για την επόμενη εξαετία, στηρίχθηκε κυρίως σε στοιχεία των βιολόγων. Πρέπει να αναλυθούν επαρκώς και οι οικονομικές και κοινωνικές επιπτώσεις του όλου θέματος. Για το λόγο αυτό υποστηρίζω την πρόταση του εισηγητή σύμφωνα με την οποία δεν θα πρέπει να ληφθεί οριστική απόφαση σχετικά με τα ποσοστά μείωσης πριν εκδοθεί η γνωμοδότηση της Επιστημονικής, Τεχνικής και Οικονομικής Επιτροπής για την αλιεία.
<P>
Δυσκολίες μου προξενεί επίσης η πρόταση της Επιτροπής να εξαιρεθεί από τη μείωση η αλιεία μικρής κλίμακας. Δεν πρέπει να λησμονείται ότι οι εν λόγω αλιείς αλιεύουν το γόνο της θάλασσας. Αυτές οι ζώνες ωοτοκίας πρέπει να τύχουν πρόσθετης προστασίας. Αυτό σε συνδυασμό με την αύξηση του μεγίστου μήκους των σκαφών που δεν θα υπόκεινται στους περιορισμούς από 7 σε 12 μέτρα, όπως προτείνει ο εισηγητής, θα έχει ως αποτέλεσμα οι υποχρεώσεις να βαρύνουν άνισα τα μεγαλύτερα σκάφη.
<P>
Τέλος, συμφωνώ με τον εισηγητή ότι πρέπει να καταργηθούν όσο το δυνατό συντομότερα οι επιδοτήσεις της κατασκευής νέων σκαφών. Τα τρέχοντα προγράμματα που διαρκούν έως και το 1999 πρέπει να προσαρμοστούν αναλόγως. Στην προκειμένη περίπτωση, ότι καταστρέφεται με τις επιδοτήσεις ανοικοδομείται από την άλλη πλευρά με κονδύλια από το ίδιο ευρωπαϊκό ταμείο, πράγμα εντελώς απαράδεκτο.
<P>
Έκθεση Souchet (Α4-0366/96)
<SPEAKER ID=48 NAME="Souchet">
Στο Κοινοβούλιό μας παρουσιάστηκε η πρόταση κανονισμού του Συμβουλίου που αποβλέπει στην θέσπιση ενός συστήματος εντοπισμού μέσω δορυφόρου των αλιευτικών σκαφών της Κοινότητας, στο πλαίσιο του καθεστώτος ελέγχου που εφαρμόζεται στην κοινή αλιευτική πολιτική, καθώς και μια πρόταση χρονοδιαγράμματος που αφορά τα στάδια της εφαρμογής του νέου μηχανισμού.
<P>
Η Επιτροπή Αλιείας ξεκίνησε με την διαπίστωση ότι η μέθοδος που ακολουθήθηκε ήταν αυτή τη φορά η σωστή, γιατί, πριν από κάθε απόφαση γενικού ενδιαφέροντος, συνέδεσε άμεσα τους αλιείς με τον καθορισμό των λεπτομερειών διαχείρισης του νέου καθεστώτος. Προγράμματα-πιλότοι με αρκετά μεγάλη διάρκεια, τα οποία επωφελούνται μιας κοινοτικής χρηματοδότησης, επέτρεψαν σε 350 σκάφη να εφαρμόσουν πειραματικά τα διάφορα συστήματα και να δοκιμάσουν την πιστότητά τους.
<P>
Δεδομένου ότι οι μηχανισμοί συνεχούς εντοπισμού ARGOS, IMMARSAT και EUTELSAT έχουν, κατά την γνώμη των χρηστών, και ιδιαίτερα των αλιέων, δώσει ικανοποιητικά αποτελέσματα, η επιτροπή μας εκτιμά ότι είναι από δω και πέρα δυνατή η γενίκευση του συστήματος με την προϋπόθεση, φυσικά, ότι θα τηρηθεί ένας ορισμένος αριθμός απαραίτητων προφυλάξεων. Αυτές ακριβώς τις προφυλάξεις αφορούν οι τροπολογίες που εγκρίθηκαν κατά πλειοψηφία από την επιτροπή μας.
<P>
Για την Επιτροπή Αλιείας, είναι σημαντικό ο νέος μηχανισμός να παρουσιαστεί στα μάτια των επαγγελματιών αλιέων, όπως πραγματικά είναι. Πρόκειται για μια τεχνική πρόοδο η οποία, την ίδια στιγμή, θα επιτρέψει έναν αξιόπιστο, αδιαμφισβήτητο, και συνεπώς δίκαιο, έλεγχο της αλιευτικής προσπάθειας, θα ευνοήσει μια ελάφρυνση των διοικητικών βαρών που θίγουν σήμερα τους αλιείς και θα συμβάλλει στην ενίσχυση της ασφάλειάς τους στην θάλασσα. Αντίθετα, δεν πρόκειται σε καμιά περίπτωση για έναν νέο εξαναγκασμό που θα έλθει να προστεθεί επιπλέον στην ήδη μακριά λίστα αυτών που βαρύνουν τους αλιείς.
<P>
Η επιτροπή μας ζητά λοιπόν η εφαρμογή του νέου συστήματος να συνοδεύεται παράλληλα από μια πραγματική κατάργηση όλων των σημερινών διοικητικών διαδικασιών τις οποίες μπορεί να αντικαταστήσει πλήρως, κυρίως σε θέματα κοινοποίησης εισόδου και εξόδου από περιοχή. Πρέπει να φροντίσουμε με πολύ προσοχή να εμποδίσουμε την γραφειοκρατική παρέκκλιση που οδηγεί φυσικά τα όργανα ελέγχου να πολλαπλασιάζουν με ευχαρίστηση τις άχρηστες περιττολογίες.
<P>
2)Επειδή το σχέδιο κανονισμού δεν ανέφερε εξάλλου τίποτα για το ζήτημα της χρηματοδότησης του νέου συστήματος ελέγχου που προτείνει, θεωρήσαμε αφύσικο να αφήσουμε αυτό το σημαντικό ζήτημα στο σκοτάδι. Για το λόγο αυτό η επιτροπή μας θέλησε να προτείνει μια συμμετοχή του κοινοτικού προϋπολογισμού ώστε να καλυφθεί το κόστος που συνδέεται με την επένδυση και την ανανέωσή της. Αυτός ο εξαναγκασμός φαίνεται λογικός δεδομένης της νέας υποχρέωσης που τέθηκε για τους αλιείς και τα κράτη μέλη με την δημιουργία των κέντρων επίβλεψης των ψαρότοπων. Είναι σημαντικό οι αλιείς, που έχουν ήδη δοκιμαστεί πολύ από τους εξαναγκασμούς της αγοράς που η ΚΑΠ τους βοηθά ελάχιστα να αντιμετωπίσουν, να μη αισθανθούν ότι η εφαρμογή του νέου μηχανισμού είναι μια επιπλέον οικονομική επιβάρυνση για αυτούς: η επιβάρυνση αυτή πρέπει συνεπώς να είναι οικονομικά ουδέτερη απέναντί τους.
<P>
3)Η Επιτροπή μας έκρινε επίσης απαραίτητο στην επιτροπή μας να ανυψώσει το όριο εφαρμογής του νέου κανονισμού, ώστε αυτός να γίνει πραγματικά χρήσιμος, αποφεύγοντας να τον κάνει να αφορά τα μικρά σκάφη παράκτιας αλιείας των οποίων οι έξοδοι είναι πολύ σύντομες, για να εναρμονίσει επίσης τις σχετικές με την αλιευτική προσπάθεια διατάξεις μέσα στο σύνολο των κοινοτικών κανονισμών. Έτσι, διατηρήσαμε το όριο των 20 μέτρων (20 μέτρα μεταξύ καθέτων ή 18 μέτρα εκτός όλων), αντί για 15 όπως το προέβλεπε η πρόταση της Επιτροπής.
<P>
4)Θεωρήσαμε επίσης χρήσιμο να προσανατολίσουμε κατά προτεραιότητα τον έλεγχο της αλιευτικής προσπάθειας μέσω δορυφόρων προς τα είδη που έχουν χαρακτηριστεί ευαίσθητα, τα οποία συχνά υπεραλιεύονται, όπως η περίπτωση του βακαλάου σε ορισμένες περιοχές, και συνεπώς να συμπεριλάβουμε τα σκάφη που αλιεύουν ευαίσθητα είδη στην πρώτη φάση της εφαρμογής του νέου μηχανισμού. Τα ευαίσθητα αυτά είδη μπορούν να ποικίλουν μέσα στον χρόνο. Αυτός είναι ο λόγος που η επιτροπή μας προτείνει να καταρτίζει η διαχειριστική επιτροπή τακτικά μια λίστα σύμφωνα με την διαδικασία του άρθρου 36.
<P>
5)Η εγγύηση της εμπιστευτικότητας των δεδομένων καθορίζει προφανώς την επιτυχία του νέου συστήματος. Οι επαγγελματίες δίνουν πράγματι δικαίως σημασία στον αυστηρό σεβασμό της εμπιστευτικότητας των θέσεων αλιείας τους, που βρίσκεται στην καρδιά του επαγγέλματός τους. Εάν είναι φυσικά απαραίτητο η Επιτροπή να μπορεί να έχει πρόσβαση στο σύνολο των δεδομένων που συλλέγονται από τα διάφορα κέντρα επίβλεψης των ψαρότοπων, είναι εξίσου απαραίτητο οι εθνικοί και κοινοτικοί κανονισμοί που στοχεύουν στην προστασία των δεδομένων πληροφορικής να γίνονται σεβαστοί με την μεγαλύτερη αυστηρότητα και να μπορεί να τεθεί θέμα ευθύνης όσων τους παραβιάζουν.
<P>
6) Πρέπει επίσης να εγγυηθούμε την ισότητα μεταχείρισης μεταξύ κοινοτικών αλιέων και αλιέων τρίτων χωρών απέναντι στο νέο σύστημα. Οι αλιείς μας δεν θα καταλάβαιναν ότι το σύστημα αυτό εφαρμόζεται με διαφορετικό τρόπο στους αλιείς των κρατών μελών και στους αλιείς τρίτων χωρών που βρίσκονται σε κοινοτικά ύδατα. Για αυτό προτείναμε την αυστηρή αμοιβαιότητα, για τις τρίτες χώρες, των θεσπισμένων κανόνων. Με το ίδιο πνεύμα, προτείναμε την αποφυγή κάθε διάκρισης μεταξύ σκαφών που δρουν σε ίδιους ψαρότοπους.
<P>
7)Σε ότι αφορά την ημερομηνία εφαρμογής του νέου κανονισμού, η επιτροπή μας πρότεινε να την μεταθέσουμε για την 1η Ιανουαρίου 1999 για τις πέντε κατηγορίες σκαφών που απαριθμήθηκαν στο άρθρο 1 της νομοθετικής πρότασης και την 1η Ιανουαρίου 2000 για τα άλλα κοινοτικά αλιευτικά σκάφη που ξεπερνούν τα 20 μέτρα μήκος (18 μέτρα εκτός όλων). Αυτή η αναβολή εξηγείται από την υποχρέωση να ληφθούν υπόψη συγχρόνως οι οικονομικοί και οι τεχνικοί εξαναγκασμοί που συνδέονται με την βιομηχανική ανάπτυξη ενός προγράμματοςπιλότου.
<P>
Αυτές είναι οι διάφορες ρυθμίσεις που η επιτροπή αλιείας έκρινε απαραίτητες για να εξασφαλίσει την εφαρμογή σε καλές συνθήκες του νέου συστήματος μέσω δορυφόρου το οποίο πρέπει να επιτρέπει τόσο την διευκόλυνση της άσκησης του επαγγέλματος του αλιέως όσο και την βελτίωση των ελέγχων.

<SPEAKER ID=49 NAME="Theorin">
Η Επιτροπή υπέβαλλε μια δαπανηρή πρόταση για ένα σύστημα δορυφορικής επιτήρησης. Η Επιτροπή Αλιείας και το Ευρωκοινοβούλιο επέλεξαν να μην προσπαθήσουν να κάνουν την Επιτροπή να λογικευτεί. Αντίθετα θέλουν να αυξήσουν το κόστος της δνωσης ακόμη περισσότερο.
<P>
Φυσικά βλέπω μεγάλα οφέλη με το προτεινόμενο σύστημα, αλλά αμφιβάλλω πολύ αν αυτά τα οφέλη αντισταθμίζουν το γιγαντιαίο κόστος που αυτό θα επιφέρει. Αντί να ξεκινήσει αυτό το μεγάλης κλίμακας πρόγραμμα θα έπρεπε να ξεκινήσουν με μια προσπάθεια περιορισμένης έκτασης. Μετά την αξιολόγηση μπορούμε να δούμε αν θα προχωρήσουμε. Για τους προαναφερθέντες λόγους επέλεξα να μην ψηφίσω υπέρ της πρότασης.
<P>
Έκθεση Banotti (A4-0391/96)
<SPEAKER ID=50 NAME="Chanterie">
Χωρίς να έχω την πρόθεση να παραγνωρίσω τη σημασία άλλων δικαιωμάτων, θα ήθελα με αφορμή την έκθεση που υποβλήθηκε να αναφερθώ κυρίως στο δικαίωμα στην απασχόληση, ιδιαιτέρως όσον αφορά τους μειονεκτούντες συμπολίτες μας.
<P>
Εάν η εργασία συμβάλλει ουσιαστικά στην ευμάρεια και την ευημερία των ανθρώπων, αυτό ισχύει ακόμη περισσότερο για τα άτομα με ειδικές ανάγκες. Όχι μόνο επειδή η εργασία αποτελεί μία σημαντική πηγή εισοδήματος, αλλά κυρίως επειδή έχει νόημα. Η εργασία είναι ωφέλιμη από πάρα πολλές απόψεις επειδή:
<P>
βοηθά τους ανθρώπους να αποκτήσουν αντίληψη του τόπου και του χρόνου;-τους διευκολύνει να καθορίσουν τη θέση τους απέναντι στους άλλους;-προσφέρει δυνατότητες για τη διατήρηση και την περαιτέρω εξέλιξη δεξιοτήτων.Πρόκειται για δυνατότητες από τις οποίες επωφελούνται και τα άτομα με ειδικές ανάγκες.Όσον αφορά το ρόλο που διαδραματίζουν τα άτομα με ειδικές ανάγκες στην αγορά εργασίας υπάρχει μία διπλή δυσχέρεια. Δεν είναι το μειονέκτημα των ενδιαφερομένων αλλά η μειονεκτική λειτουργία της αγοράς εργασίας η οποία δεν επιτρέπει σε άτομα που διαθέτουν μία κάπως περιορισμένη δεξιότητα σε ένα συγκεκριμένο τομέα να διαδραματίσουν έναν παραγωγικό ρόλο στη γεωργία, τη βιομηχανία, το εμπόριο ή τις υπηρεσίες. Από τη μία πλευρά υπάρχει η άμεση ένταξη στην παραγωγική διαδικασία με την ανεύρεση κατάλληλης απασχόλησης μέσω των συνηθισμένων διαύλων. Δυστυχώς, μόνο ένα μικρό μέρος των ατόμων με ειδικές ανάγκες μπορεί να ενταχθεί στις «κανονικές» επιχειρήσεις ή να αποκτήσει μία «κανονική» σχέση εργασίας στο δημόσιο. Ακόμα όμως και αυτή η ομάδα αντιμετωπίζει σημαντικά προβλήματα επειδή:
<P>
Οι δαπάνες για τη δημιουργία των συγκεκριμένων θέσεων απασχόλησης υπολογίζονται ότι είναι πολύ υψηλές, πράγμα που θα μπορούσε να έχει δυσμενείς επιπτώσεις για την κερδοφορία των επιχειρήσεων.-Η παραγωγικότητα των ενδιαφερομένων υπολογίζεται ότι είναι χαμηλή, ενώ η επιχείρηση πρέπει να καλύψει τα πρότυπα ανταγωνιστικότητας που χειρίζεται και κατά προτίμηση να βελτιώσει την ανταγωνιστική της θέση.-Τα εργαζόμενα άτομα με ειδικές ανάγκες πλήττονται κατά τον ίδιο τρόπο από την ανεργία όπως οι υπόλοιποι εργαζόμενοι.Επιχειρήσεις κλείνουν ή μετεγκαθίστανται, άτομα απολύονται για λόγους που αφορούν αναδιοργάνωση ή απομακρύνονται λόγω αυτοματισμού. Δεν είναι εύκολο να διατηρήσει κανείς την εργασία του. Η αναζήτηση και η ανεύρεση εργασίας εκ μέρους ατόμων με ειδικές ανάγκες είναι μία πάρα πολύ δύσκολη υπόθεση. Το ποσοστό ανεργίας στην Ευρωπαϊκή Ένωση ανέρχεται σε 11 %. Από την άλλη πλευρά, το ήμισυ ή τα δύο τρίτα των ατόμων με ειδικές ανάγκες είναι άνεργο. Παράλληλα, η πιθανότητα να χάσουν τη δουλειά τους οι άνθρωποι αυτοί είναι τρεις φορές μεγαλύτερη.
<P>
Σε περίπτωση που ο όρος «άτομο με ειδικές ανάγκες» καταστεί συνώνυμο του «ανέργου», δεν τίθεται απλώς θέμα ανεπίτρεπτης διάκρισης αλλά και κοινωνικής αδικίας. Προκειμένου να αποφευχθεί το ενδεχόμενο αυτό πρέπει κατ'αρχάς να καταβληθούν προσπάθειες για το άνοιγμα της αγοράς στα άτομα με ειδικές ανάγκες. Πρόκειται για μία έλλειψη την οποία επιχειρούν να καλύψουν οι παράγραφοι 6, 8, 17 και 27 του σχεδίου ψηφίσματος.
<P>
Από την άλλη πλευρά υπάρχει η έμμεση συμμετοχή στην παραγωγική διαδικασία με τα προσαρμοσμένα είδη απασχόλησης στον ειδικό τομέα ή μέσω πρωτοβουλιών που έχουν αναληφθεί στα πλαίσια της κοινωνικής οικονομίας με αντικείμενο τα άτομα με ειδικές ανάγκες. Και σε αυτή την περίπτωση οι άνθρωποι αισθάνονται τις επιπτώσεις του χαμηλού ρυθμού ανάπτυξης, του περιορισμού της αγοραστικής δύναμης, των ανεπαρκών παραγγελιών και της υψηλής ανεργίας. Σ'αυτό θα πρέπει να προστεθεί ότι μεταξύ των μειονεκτούντων ομάδων έχει αρχίσει να αναπτύσσεται ένα είδος ανταγωνισμού.
<P>
Επιδοτούμενες επιχειρήσεις αντιμετωπίζουν ολοένα και περισσότερο τον ανταγωνισμό των χωρών όπου το ύψος των μισθών, του κόστους εργασίας και των τιμών είναι χαμηλότερο. Οι εργαζόμενοι σε επιδοτούμενες επιχειρήσεις βλέπουν να κινδυνεύει το εισόδημά τους και, μακροπρόθεσμα, να υπάρχει πιθανότητα ακόμη και να χάσουν την εργασία τους. Ακριβώς επειδή πρόκειται για επιδοτούμενες θέσεις απασχόλησης, οι εργαζόμενοι πρέπει να προστατευθούν επαρκώς, όχι μόνο ενάντια στους νόμους της ελεύθερης αγοράς στην Ευρωπαϊκή Ένωση, αλλά και ενάντια σε απειλές που προέρχονται από χώρες εκτός Ευρωπαϊκής Ένωση, όπως είναι το κοινωνικό ντάμπινγκ. Παρεμπιπτόντως, η αποδοτικότητα, η κερδοφορία, η παραγωγικότητα και η ανταγωνιστικότητα ούτε πρέπει, ούτε και μπορούν να αποτελούν το κύριο και οπωσδήποτε όχι το μοναδικό κριτήριο για την αξιολόγηση της χρησιμότητας των εν λόγω θέσεων απασχόλησης.
<P>
Για να μην μείνουμε στα λόγια αλλά να υλοποιήσουμε πραγματικά το δικαίωμα στην εργασία που έχουν τα άτομα με ειδικές ανάγκες δεν μπορούμε δυστυχώς να αξιοποιήσουμε το πρόγραμμα HELIOS II ούτε το HELIOS III, μπορούμε όμως να καλέσουμε την Επιτροπή να επιχειρήσει να προωθήσει την προσπελασιμότητα της αγοράς εργασίας προς όφελος των ατόμων με ειδικές ανάγκες, τόσο στους κανονικούς τομείς όσο και στα εναλλακτικά κυκλώματα, είτε μέσω του προγράμματος HORIZON, είτε μέσω διαφόρων πειραματικών προγραμμάτων.

<SPEAKER ID=51 NAME="Βarros Moura">
Χαιρετίζω την πρωτοβουλία της Επιτροπής Αναφορών και την έκθεση της βουλευτού κ. Banotti, καθώς και την έξοχη συνεργασία μεταξύ των μελών της Διακομματικής Ομάδας για τα 'Ατομα με Εδικές Ανάγκες , στην οποία συμμετείχαμε και οι δύο και η οποία βελτίωσε σημαντικά την έκθεση αυτή.
<P>
Η αιτιολογική σκέψη Α και τα σημεία 4 και 8 προτάθηκαν, με τη διαμεσολάβησή μου, από πορτογαλικές ΜΚΟ που συμμετείχαν έτσι στην εκπόνηση της έκθεσης. Επισημαίνω το κεφαλαιώδες σημείο της καθιέρωσης στη Συνθήκη μίας απαγόρευσης των διακρίσεων για λόγους αναπηρίας και εκφράζω τη λύπη μου για τις αντιρρήσεις ορισμένων κυβερνήσεων να αποδεχθούν την παραγωγή συγκεκριμένων αποτελεσμάτων - με οικονομικό και χρηματοδοτικό αντίκτυπο - από αυτή τη ρήτρα, στο επίπεδο της ΕΕ.
<P>
Προτείνω να συνεχίσουμε στην οδό μίας πιο στενής συμμετοχής των ΜΚΟ των ατόμων με ειδικές ανάγκες στον καθορισμό των ευρωπαϊκών πολιτικών που τους αφορούν. Πρόκειται για μία απαίτηση ισότητας των ευκαιριών, ιθαγένειας και δημοκρατίας.

<SPEAKER ID=52 NAME="Santini">
 Το γεγονός ότι υπάρχουν, μέσα στις χώρες της Ευρωπαϊκής Ένωσης, περίπου 37 εκατομμύρια άτομα με ειδικές ανάγκες, το 10 % δηλαδή του πληθυσμού της, πρέπει να μας οδηγήσει σε ένα βαθύ συλλογισμό σχετικά με τα προβλήματα που τίθενται, με σκοπό βασικά να διεξάγουμε μια ταχεία και αποτελεσματική δράση για την κατάργηση κάθε μορφής προκατάληψης που υφίστανται πολίτες όπως εμείς.
<P>
Πράγματι, η αναπηρία δεν πρέπει και δεν μπορεί να έχει ως συνέπεια την διάκριση, την άρνηση των βασικών δικαιωμάτων. Ας τονίσουμε, σ'αυτό το σημείο, ότι δεν αρκούν οι ωραίες δηλώσεις, οι συνθήκες και άλλα νομικά μέσα - σημαντικά χωρίς αμφιβολία στο επίπεδο των αρχών - για να λύσουν τα συγκεκριμένα και καθημερινά προβλήματα αυτών των ατόμων.
<P>
Ωστόσο, η έκθεση Banotti προσπάθησε να εφιστήσει την προσοχή στον τρόπο προώθησης της ένταξής τους, να καθορίσει μια σειρά αρχών και να προτείνει μέτρα που να μπορούν να συμβάλλουν στην αντιμετώπισης αυτής της μάστιγας. Το να είναι κανείς ανάπηρος αποτελεί ήδη ένα βάσανο. Εάν προσθέσουμε σ'αυτό και τα εμπόδια στην ελευθερία κίνησης, την έλλειψη πρόσβασης στην πληροφορία, στα αγαθά, στις υπηρεσίες και στην ψυχαγωγία, τις δυσκολίες πρόσβασης στα κτίρια και στις συγκοινωνίες, την έλλειψη πρόσβασης στην πολιτική διαδικασία, στην απασχόληση και στην εκπαίδευση, τα προβλήματα που συνδέονται με τη βία και την κακή μεταχείριση, την ανισότητα, με δυο λόγια, αυτό μετατρέπεται σε μάστιγα.
<P>
Αυτά είναι τα ζητήματα με τα οποία πρέπει να ασχοληθούμε. Πάνω σ'αυτόν τον καμβά, με φροντίδα για τις αρχές, αλλά και με συνείδηση της σημασίας της δράσης, η ομάδα μας κατέθεσε δύο τροπολογίες που εκφράζουν αυτές τις ανησυχίες.
<P>
Το να χειριστούμε τα δικαιώματα των ατόμων με ειδικές ανάγκες ως ένα πρόβλημα πολιτικών δικαιωμάτων, είναι μια καλή λύση για να δώσουμε περιεχόμενο σε μέτρα χωρίς διακρίσεις και είμαι πεπεισμένος ότι, και σ'αυτόν τον τομέα επίσης, η Ευρωπαϊκή Ένωση θα πρέπει να ανοίξει τον δρόμο.
<P>
Όσον αφορά τις συγκεκριμένες δράσεις, επιτρέψτε μου να σας υπενθυμίσω ότι, στο πλαίσιο της οδηγίας για την προσέγγιση των νομοθεσιών σχετικά με τους ανελκυστήρες, το Κοινοβούλιό μας οδήγησε στην υιοθέτηση μίας τροπολογίας που εγγυάται την δυνατότητα πρόσβασης των αναπήρων στους θαλάμους των ανελκυστήρων, πράγμα που αξίζει να τονιστεί αφού, έως τότε, καμία προδιαγραφή αυτού του είδους, για τους αναπήρους, δεν είχε ενσωματωθεί ποτέ στην νομοθεσία σχετικά με ένα βιομηχανικό προϊόν.
<P>
Εάν αναφέρω αυτό το παράδειγμα που εξάγεται από μια τροπολογία που έχει κατατεθεί στην υπό συζήτηση έκθεση, είναι επίσης για να δείξω ότι με συγκεκριμένα και χρήσιμα μέτρα όπως αυτό εδώ μπορούμε να καταφέρουμε να βελτιώσουμε και να διευκολύνουμε την ζωή εκείνων των συμπολιτών μας που δεν έχουν ευνοηθεί από την τύχη και που πρέπει να βοηθήσουμε ώστε να μην παρεμβαίνει το συναίσθημα του οίκτου.
<P>
Χαιρετίζω τον εισηγητή για την εξαίρετη εργασία του. Δεν το λέω από ευγένεια αλλά από πεποίθηση, να είστε σίγουροι για αυτό, και συγχαίρω επίσης το Συμβούλιο για την πρόσφατη συμφωνία για το ψήφισμα που αφορά την ισότητα των ευκαιριών για τα άτομα με ειδικές ανάγκες.
<P>
Εδώ πρόκειται για τα ανθρώπινα δικαιώματα. Και αυτή είναι μια υπόθεση στην υπηρεσία της οποίας όσο και ασχοληθούμε δεν θα ποτέ αρκετό.

<CHAPTER ID=4>
Προϊόντα που υπόκεινται σε ειδικούς φόρουςκατανάλωσης
<SPEAKER ID=53 NAME="Πρόεδρος">
Η ημερήσια διάταξη προβλέπει την συζήτηση της έκθεση του κ. von Wogau, εξ ονόματος της Επιτροπής Οικονομικής, Νομισματικής και Βιομηχανικής Πολιτικής (Α4-0408/96), σχετικά με την πρόταση οδηγίας του Συμβουλίου (COM(96)0548 - C4-0619/96-96/0266(CNS)) που αφορά τροποποίηση της οδηγίας 92/12/ΕΟΚ σχετικά με το γενικό καθεστώς, την κατοχή, την κυκλοφορία και τους ελέγχους των προϊόντων που υπόκεινται σε ειδικούς φόρους κατανάλωσης.

<SPEAKER ID=54 NAME="von Wogau">
Kυρία Πρόεδρε, κατ' αρχήν θα ήθελα να υπεισέλθω, εν συντομία, στις φοροαπαλλαγές προϊόντων κατά τις μετακινήσεις ταξιδιωτών προς και από τις σκανδιναβικές χώρες, και ιδιαίτερα στους ποσοτικούς περιορισμούς στο οινόπνευμα. Eδώ, θα ήθελα κατ' αρχήν να πω πως στο θέμα αυτό, το Kοινοβούλιο κλήθηκε να γνωμοδοτήσει με υπερβολική καθυστέρηση. Ξέρω πως χρειάσθηκε να γίνουν σκληρές διαπραγματεύσεις μεταξύ των κρατών μελών, αλλά διαπιστώνω επίσης ότι τον τελευταίο καιρό δεν ήταν η μοναδική περίπτωση, όπου το Kοινοβούλιο κλήθηκε να γνωμοδοτήσει με υπερβολική καθυστέρηση. Θα ήθελα να πω πως δώσαμε τη συγκατάθεσή μας σ' αυτό το κατεπείγον, όχι μόνο επειδή πρόκειται για ένα πολύ σοβαρό θέμα και διαφορετικά θα δημιουργούνταν νομικό κενό, αλλά και γιατί περιμένουμε τον επόμενο χρόνο να λαμβάνονται με καλύτερο τρόπο υπόψη τα δικαιώματα του Kοινοβουλίου.
<P>
Θα ήθελα να υπεισέλθω και σε μια άλλη πτυχή αυτής της πρότασης, που κατά τη γνώμη μας είναι σημαντική, και συγκεκριμένα στο θέμα της κατάργησης των ελέγχων μέσα στην Eυρωπαϊκή Ένωση. Tην εβδομάδα αυτή πήραμε σημαντικές αποφάσεις για τη βελτίωση των ελέγχων στα εξωτερικά σύνορα της Eυρωπαϊκής Ένωσης και εμμένουμε εδώ ότι θα πρέπει να καταργηθούν οριστικά οι έλεγχοι στα εσωτερικά σύνορα της Eυρωπαϊκής Ένωσης. H πτυχή αυτή της πρότασης είναι για μας ιδιαίτερα σημαντική.
<P>
Tρίτον, θα ήθελα να επισημάνω ότι πρόκειται εδώ για ένα θέμα περιφερειακών ιδιαιτεροτήτων. Oι συνθήκες, όσον αφορά την κατανάλωση οινοπνεύματος, είναι πολύ διαφορετικές στις χώρες της Eυρωπαϊκής Ένωσης. Ένας φιλανδός συνάδελφος μάς το κατέστησε αυτό σαφές, στις διαβουλεύσεις της αρμόδιας επιτροπής, κατά τρόπο εντυπωσιακό. Eίπε πως είχε προσωπική εμπειρία από την εργασία στο δάσος, κι εκεί οι Φιλανδοί συνηθίζουν να τρώνε λαρδί και στη συνέχεια να πίνουν βότκα. Eίπε επίσης πως κατάλαβαν, στο μεταξύ, ότι είναι πιο υγιεινό να τρως σαλάτα και να πίνεις κρασί, αλλά η αλλαγή αυτή πραγματοποιείται με πολύ αργό ρυθμό. Στο Kοινοβούλιό μας ανέκαθεν είχαμε τη γνώμη πως θα πρέπει - κι αυτό το λέω πολύ σοβαρά - να λάβουμε υπόψη τις περιφερειακές ιδιαιτερότητες στις διάφορες χώρες της Ένωσης. Γι' αυτό νομίζω πως το ίδιο θα πρέπει να κάνουμε και στην προκειμένη περίπτωση, και προτείνω συνεπώς να συμφωνήσουμε με την πρόταση της Eπιτροπής.

<SPEAKER ID=55 LANGUAGE="EN" NAME="Cox">
Κυρία Πρόεδρε, συμφωνώ με τις παρατηρήσεις του προέδρου της Επιτροπής Οικονομικής, Νομισματικής και Βιομηχανικής Πολιτικής, κ. von Wogau, αναφορικά με τις διαδικασίες για το ζήτημα αυτό. Από κοινοβουλευτικής απόψεως δεν είναι καθόλου ικανοποιητικό να έχουμε φτάσει ήδη στο τέλος του έτους και έχοντας τόσο λίγο χρόνο στη διάθεσή μας για να εξετάσουμε το θέμα βρισκόμαστε σε θέση η οποία στην πραγματικότητα αποτελεί ένα τετελεσμένο . Απευθύνω έκκληση στην Επιτροπή να διασφαλίσει με τον ένα ή με τον άλλο τρόπο την μεγαλύτερη συμμετοχή του Κοινοβουλίου στις περιπτώσεις που αναμένονται μεταβολές όπως η παρούσα χωρίς, ασφαλώς, να παραβιάζουμε την αρμοδιότητα της ίδιας της Επιτροπής σχετικά με τις εκτελεστικές αποφάσεις και τις διαπραγματεύσεις με τα διάφορα κράτη μέλη σχετικά με τις λεπτομέρειες των πτυχών των προτάσεων.
<P>
Δεύτερον, γνωρίζουμε ήδη ότι η ψηφοφορία που θα κάνουμε υπέρ των προτάσεων της Επιτροπής έχει στην πραγματικότητα υπερκεραστεί από μια πολιτική συμφωνία στο Ecofin. Στην πραγματικότητα, αυτό για το οποίο θα ψηφίσουμε θα είναι κάτι που κατόπιν των αλλαγών του Ecofin δεν θα είναι πλέον ο ίδιος νόμος.
<P>
Κάνω δημοσίως έκκληση για να καταχωρηθεί στα πρακτικά: μολονότι αυτό αποτελεί μόνο μια γνώμη, το Ecοfin θα πρέπει να δείξει κάποια ευγένεια προς το Κοινοβούλιο και να συναντηθεί μαζί του έτσι ώστε να έχουμε τη δυνατότητα να εκφράσουμε απευθείας στο ίδιο την ανησυχία μας για το ότι θα πρέπει να μας συμβουλεύεται όπως αρμόζει.
<P>
Τέλος, είμαι πολύ ικανοποιημένος που ο κ. von Wogau έχει αποδείξει ως πρόεδρος το πόσο προσεκτικά παρακολουθεί άτομα που είχαν εργαστεί στα δάση της Φινλανδίας και έπρεπε να καταναλώνουν βότκα κλπ. Είμαι βέβαιος ότι όταν θα παρουσιάσω τις ανησυχίες της Ιρλανδίας και της εκλογικής μου περιφέρειας θα μπορέσω να του έχω εμπιστοσύνη ότι θα αξιοποιήσει τις έντονες ακουστικές του ικανότητες και θα δείξει την ίδια συμπάθεια.

<SPEAKER ID=56 LANGUAGE="FI" NAME="Vδyrynen">
Αξιότιμη κυρία Πρόεδρε, οι ανήκοντες στο Κέντρο εκπρόσωποι της Φινλανδίας θεωρούν ιδιαίτερα εποικοδομητική την επίτευξη συμφωνίας μεταξύ Φινλανδίας και Ένωσης σχετικά με την παράταση, μέχρι τα τέλη του 2003, της ισχύος των εφαρμοζομένων περιοριστικών διατάξεων εν σχέσει με την εισαγωγή οινοπνευματωδών ποτών. Παρ' όλα αυτά, όμως, ελπίζω ότι οι διαπραγματεύσεις, οι οποίες θα διεξαχθούν με τη Σουηδία το έτος 2000, θα οδηγήσουν σε παράταση της εν λόγω προθεσμίας, με αποτέλεσμα να δοθεί, βάσει τη ήδη συναφθείσας συμφωνίας, η δυνατότητα και στην Φινλανδία και τη Δανία να επωφεληθούν απ' αυτήν.
<P>
Ανέκαθεν πίστευα ότι οι αποφάσεις εν σχέσει με τη φορολογία και τα οινοπνευματώδη ποτά πρέπει να λαμβάνονται σε εθνικό και όχι κοινοτικό επίπεδο. Με δεδομένη, λοιπόν, την επικείμενη στις Χώρες του Βορρά σημαντική μείωση των περιορισμών εν σχέσει με την εισαγωγή οινοπνευματωδών ποτών, οφείλουμε να δρομολογήσουμε συζήτηση σε ό, τι αφορά την φορολόγηση των ποτών αυτών στα κράτη μέλη της ΕΕ.
<P>
Κατά τη γνώμη μου, το πρότυπο το οποίο εφαρμόζεται στις Χώρες του Βορρά, είναι ιδιαίτερα λειτουργικό. Επιβάλλουμε σχετικά υψηλό φόρο στα οινοπνευματώδη ποτά, με αποτέλεσμα, αφ' ενός, τα έσοδα για το κράτος από την φορολογία να είναι σημαντικά, και, αφ' ετέρου, να περιορίζεται κάπως η υπερβολική κατανάλωση οινοπνεύματος. Λόγω της γενικά υφιστάμενης ανάγκης για μείωση των επιβαλλομένων φόρων, η εύρεση άλλων πηγών εσόδων για το κράτος, που θα αντισταθμίζουν εκείνα τα οποία θα απωλεσθούν λόγω της μείωσης των περιορισμών στον τομέα των οινοπνευματωδών, θα καταστεί ιδιαίτερα δυσχερής. Συνεπώς, η μείωση των εσόδων θα οδηγήσει, αναπόφευκτα, σε νέες περικοπές όσον αφορά ιδίως τις δαπάνες σε τομείς όπως αυτοί της κοινωνικής πρόνοιας και της ιατροφαρμακευτικής περίθαλψης οι οποίες περικοπές θα συμβάλλουν, με τη σειρά τους, στην αύξηση της ανεργίας.
<P>
Γι' αυτό και καλώ την Ένωση να λάβει μέτρα για την θέσπιση μίας σημαντικά υψηλότερης φορολογίας εν σχέσει με το οινόπνευμα. Ούτως θα δινόταν η δυνατότητα σε κράτη μέλη στα οποία η φορολογία του οινοπνεύματος είναι χαμηλή, να αυξήσουν τα φορολογικά τους έσοδα προκειμένου να αντισταθμισθούν, π.χ., τυχόν απώλειες σε άλλους τομείς από ενδεχόμενες μειώσεις της φορολογίας. Συγχρόνως θα καθίστατο δυνατός ο περιορισμός τόσο των επιβλαβών συνεπειών από την κατανάλωση του οινοπνεύματος όσο και των δαπανών για την αντιμετώπισή τους με αποτέλεσμα τη μείωση των εξόδων για κοινωνική και ιατροφαρμακευτική περίθαλψη σε ολόκληρη την Ένωση.

<SPEAKER ID=57 NAME="Monti">
Κυρία Πρόεδρε, πριν από όλα θα ήθελα να ευχαριστήσω το Κοινοβούλιο διότι δέχθηκε να συζητήσει την πρότασή μας ως κατεπείγουσα. ειδικότερα ευχαριστώ την Επιτροπή Οικονομικής, Νομισματικής και Βιομηχανικής Πολιτικής, καθώς και τον πρόεδρό της κ. von Wogau.
<P>
Αντιλαμβάνομαι, όπως δήλωσε ο κ. Cox, τις δυσκολίες που αντιμετώπισε το Κοινοβούλιο για να αποφασίσει σε τόσο σύντομο χρονικό διάστημα.
<P>
Η πρόθεση της Επιτροπής να παρουσιάσει μία πρόταση στον τομέα αυτό είχε ήδη ανακοινωθεί στο πρόγραμμα για το 1996. Πριν να παρουσιάσει την πρότασή της, η Επιτροπή διεξήγαγε διαπραγματεύσεις με τις βόρειες χώρες ώστε η παρέκκλιση να περιορισθεί στα αυστηρά αναγκαία όρια.
<P>
Η Επιτροπή προσπάθησε να παρουσιάσει μία πρόταση που δεν θα συναντούσε την αντίθεση των ενδιαφερομένων κρατών μελών. μόνο όμως πολύ πρόσφατα κατόρθωσε να έρθει σε συμφωνία με δύο από τα εν λόγω κράτη για μία ισόρροπη λύση. Τα στοιχεία αυτά βοηθούν να καταλάβουμε το background των δυσκολιών -αντικειμενικών εξάλλου- που συνάντησε το Κοινοβούλιο, προς το οποίο απευθύνω και πάλι την ευγνωμοσύνη μου γιατί μπόρεσε να τις ξεπεράσει.
<P>
Κατά την άποψη της Επιτροπής, η πρόταση αποτελεί έναν καλό συμβιβασμό. Η παρέμβαση του κ. Vδyryen αναφέρθηκε στις ιδιαιτερότητες και τις δυσκολίες των εν λόγω κρατών. Πρόκειται για έναν καλό συμβιβασμό μεταξύ των νόμιμων προσδοκιών των πολιτών από την πραγματοποίηση της ενιαίας αγοράς και της συγκεκριμένης ανάγκης της Δανίας, της Σουηδίας και της Φινλανδίας να έχουν στη διάθεσή τους ένα μεγαλύτερο χρονικό περιθώριο για να μπορέσουν να προσαρμοσθούν σε όσα προβλέπουν γενικότερα οι κοινοτικές διατάξεις.
<P>
Είναι γνωστοί οι λόγοι στους οποίους βασίζεται η παρέκκλιση που είχε αρχικά παραχωρηθεί και δεν νομίζω ότι χρειάζεται να τους επαναλάβω. Επειδή πρόκειται για παρεκκλίσεις που αφορούν ένα θεμελιώδες δικαίωμα των ευρωπαίων πολιτών, οι διατάξεις περιορίσθηκαν χρονικά αν και το κείμενο του άρθρου 26 δεν έχει διατυπωθεί με σαφήνεια και υπάρχει διαφωνία ως προς την ερμηνεία του υιοθετηθέντος όρου.
<P>
Σε κάθε περίπτωση, ανεξάρτητα από την ακριβή διατύπωση του άρθρου 26, οι βόρειες χώρες χρειάζονται μία μεγαλύτερη χρονική περίοδο για να μπορέσουν να συμμορφωθούν στις κοινοτικές διατάξεις. θα πρέπει να το υπογραμμίσουμε και διότι δεν είχε προγραμματισθεί αύξηση των ελαχίστων συντελεστών των εισφορών, όπως είχε προβλεφθεί κατά την παραχώρηση των παρεκκλίσεων. Συνεπώς, προτείναμε μία παράταση της προθεσμίας πέραν της 31ης Δεκεμβρίου 1996 και συγχρόνως -πράγμα ιδιαίτερα σημαντικό- μία σταδιακή απελευθέρωση, μία σταδιακή phasing out , των ισχυόντων σήμερα περιορισμών.
<P>
Ελπίζω ότι το Κοινοβούλιο θα υπερψηφίσει σήμερα την πρόταση για να μπορέσει το όλο ζήτημα να ρυθμισθεί εντός του έτους και να αποφευχθεί συνεπώς κάθε νομική δυσχέρια.

<SPEAKER ID=58 NAME="Πρόεδρος">
Η συζήτηση έληξε.Προχωρούμε τώρα στην ψηφοφορία.
<P>
( Το Σώμα εγκρίνει το ψήφισμα νομοθετικού περιεχομένου)

<CHAPTER ID=5>
Στήριξη στον τομέα του βοείου κρέατος
<SPEAKER ID=59 NAME="Πρόεδρος">
Η ημερήσια διάταξη προβλέπει την συζήτηση της έκθεσης (Α4-0407/96), του κ. Funk, εξ ονόματος της Επιτροπής Γεωργίας, σχετικά με την πρόταση κανονισμού του Συμβουλίου που προβλέπει πρόσθετα μέτρα για την άμεση στήριξη των εισοδημάτων των παραγωγών ή για τον τομέα του βοείου κρέατος (COM(96)0606 - C4-0650/96-96/0286(CNS))

<SPEAKER ID=60 NAME="Goepel">
Kυρία Πρόεδρε, η κρίση της ΣEB οδήγησε σε βαθύτατες αρνητικές αλλαγές, στον τομέα του βοδινού κρέατος. H μείωση της κατανάλωσης και οι φθίνουσες τιμές, απειλούν την οικονομική ύπαρξη πολλών παραγωγών βοδινού κρέατος. Γι' αυτό και η Eπιτροπή και το Συμβούλιο δρομολόγησαν την εφαρμογή μιας σειράς μέτρων, για να προστατεύσουν τους καταναλωτές, να αποκαταστήσουν την εμπιστοσύνη στο βοδινό κρέας και να στηρίξουν την αγορά.
<P>
Kατά τη συνεδρίασή του, στις 28-30 Oκτωβρίου του τρέχοντος έτους, το Συμβούλιο συμφώνησε στη λήψη πρόσθετων μέτρων για την άμεση στήριξη των εισοδημάτων των παραγωγών ή για τον τομέα του βοδινού κρέατος, συνολικού ύψους 500 εκατ. Ecu, που θα κατανεμηθεί στα κράτη μέλη με έναν συμφωνηθέντα αλγόριθμο. H Eπιτροπή κλήθηκε να διαθέσει το ποσό αυτό των 500 εκατ. Ecu από το γεωργικό προϋπολογισμό. Mε την προκειμένη πρόταση κανονισμού, η Eπιτροπή ανταποκρίνεται στην εντολή του Συμβουλίου για τη διάθεση αυτής της δέσμης μέτρων στήριξης. Eπιδοκιμάζω την προθυμία του Συμβουλίου και της Eπιτροπής να βοηθήσουν άμεσα όσους έχουν πληγεί, με τη λήψη μέτρων επείγοντος χαρακτήρα. Iδιαίτερα σημαντικό είναι το γεγονός ότι τα κράτη μέλη εξουσιοδοτούνται να κάνουν αυτές τις πρόσθετες πληρωμές, για τη στήριξη των εισοδημάτων των παραγωγών ή για τον τομέα του βοδινού κρέατος. Tα κράτη μέλη παρακάλεσαν να μπορούν να αποφασίζουν μόνα τους και να αποζημιώνουν εκεί όπου οι ζημιές είναι πιο μεγάλες, ώστε να αποφευχθεί η αδιάκριτη κατανομή των χρημάτων αυτών.
<P>
Συνηγορώ υπέρ της έγκρισης της πρότασης της Eπιτροπής, χωρίς αλλαγές. Θα ήθελα να επισημάνω εδώ, ότι η Eπιτροπή Γεωργίας και Aνάπτυξης της Yπαίθρου συμφώνησε με την πρόταση, ενώ υπήρξε μόνο μια αρνητική ψήφος. Θα ήθελα να επισημάνω συμπληρωματικά, ότι στην Eπιτροπή Γεωργίας και Aνάπτυξης της Yπαίθρου υποβλήθηκαν επίσης, για γνωμοδότηση, οι προτάσεις της Eπιτροπής για τη χρηματοδότηση της σταθεροποίησης του τομέα βοδινού κρέατος, κατά τα έτη 1997/98. H αρμόδια επιτροπή, όμως, παρακάλεσε την Eπιτροπή να αποσύρει τις μέχρι τώρα προτάσεις της και να τις αντικαταστήσει, όσο το δυνατόν συντομότερα, με μια πρόταση που θα περιορίζεται μόνο στη χρηματοδότηση για το 1997. Tο σκεπτικό αυτής της παράκλησης είναι ότι η Eπιτροπή Γεωργίας και Aνάπτυξης της Yπαίθρου δεν είναι διατεθειμένη, προς το παρόν - με μια γνωμοδότηση για τις προτάσεις της Eπιτροπής - να υπογράψει στο Συμβούλιο μια επιταγή, κατά κάποιον τρόπο εν λευκώ, για τις αποφάσεις χρηματοδότησης των μέτρων αυτών και για το 1998. Oι αποφάσεις αυτές θα πρέπει να παρθούν με πλήρη συμμετοχή του Kοινοβουλίου, στα πλαίσια των διαβουλεύσεων του προϋπολογισμού για το 1998.

<SPEAKER ID=61 LANGUAGE="EN" NAME="Hardstaff">
Κυρία Πρόεδρε, εξ ονόματος της Ομάδας του Ευρωπαϊκού Σοσιαλιστικού Κόμματος θέλω να ευχαριστήσω τον κ. Funk για τον ταχύτατο και αποτελεσματικό τρόπο με τον οποίο εργάσθηκε ούτως ώστε να εκπονήσει αμφότερες τις εκθέσεις του επί των προτάσεων για την διασφάλιση του αγροτικού εισοδήματος που κινδυνεύει ως αποτέλεσμα της άρνησης των καταναλωτών να καταναλώσουν βόειο και μοσχαρίσιο κρέας λόγω της πιθανότητας συνδέσμου μεταξύ της σπογγώδους εγκεφαλοπάθειας στα βοοειδή και του συνδρόμου Creutzfeldt-Jacobs στον άνθρωπο. Η πρόταση αυτή θα είναι εξαιρετικά ευπρόσδεκτη από εκείνους τους παραγωγούς που βρέθηκαν σε πολύ επικίνδυνη οικονομική θέση κατά τους τελευταίους οκτώ ή εννέα μήνες.
<P>
Ακόμη μεγαλύτερη σημασία έχει μακροπρόθεσμα η οριστική εκρίζωση της ΣΕΒ. Θα ήθελα να επωφεληθώ της ευκαιρίας για να καλωσορίσω τις φήμες - οι οποίες ελπίζω να αποδειχθούν αληθινές - ότι η κυβέρνηση του ΗΒ ετοιμάζεται να διενεργήσει πρόσθετες θανατώσεις και να πάρει πολύ στα σοβαρά την ανάγκη ολοκληρωτικής εκρίζωσης της ΣΕΒ. Τότε μόνον η αγορά βοείου και μοσχαρίσιου κρέατος θα ανακάμψει πλήρως και οι παραγωγοί μας θα έχουν ξανά διασφαλισμένο εισόδημα.

<SPEAKER ID=62 LANGUAGE="DE" NAME="Graefe zu Baringdorf">
Κυρία Πρόεδρε, η ομάδα μας συμφωνεί με την έκθεση του κ. Funk και συμμερίζεται τα λεγόμενα του κ. Goepel. Θα ήθελα να στρέψω την προσοχή σ' ένα άλλο γεγονός και συγκεκριμένα στο ότι η Eπιτροπή Γεωργίας κέρδισε κάπως την αυτοπεποίθησή της; αυτή την εντύπωση έχω. Ίσως αυτό να έχει κάποια σχέση με την εξεταστική επιτροπή. Aρνήθηκε, δηλαδή, να ασχοληθεί με την πρόταση της Eπιτροπής, όπου γίνονται προτάσεις για το πώς θα μπορούσε να εξασφαλιστεί αυτή η χρηματοδότηση, κάνοντας περικοπές σ' άλλους τομείς. Aν είχαμε απορρίψει την πρόταση αυτή της Eπιτροπής, όπως είχε προτείνει ο κ. Funk, τότε, παρόλα αυτά, η Eπιτροπή θα μπορούσε να αποφασίσει, επειδή σύμφωνα με το άρθρο 43, είμαστε μόνο γνωμοδοτικό όργανο. Έτσι, δεν την πραγματευθήκαμε, και συνεπώς δεν μπορεί το Συμβούλιο να θέσει τις προτάσεις αυτές σε ισχύ ή να πάρει άλλη απόφαση. Θα συμμετέχουμε κι εμείς στη διαδικασία αυτή. H Eπιτροπή θα μας κάνει μια καινούρια πρόταση και επ' αυτής θα γνωμοδοτήσουμε για το πώς είναι δυνατή μια περαιτέρω ανάπτυξη της KAΠ.

<SPEAKER ID=63 LANGUAGE="FR" NAME="Souchet">
Κυρία Πρόεδρε, με σκοπό την αντιστάθμιση των απωλειών που υφίστανται οι κτηνοτρόφοι λόγω της κρίσης των τρελών αγελάδων, το Συμβούλιο και η Επιτροπή είχαν προτείνει τροποποιήσεις σε τρεις κανονισμούς.
<P>
Ο πρώτος αφορούσε τα μέτρα για το «βόειο κρέας», ο δεύτερος την χρηματοδότηση και ο τρίτος τα διαρθρωτικά μέτρα για τους νέους κτηνοτρόφους.
<P>
Το Συμβούλιο είχε ζητήσει διαδικασία κατεπείγοντος, ώστε τα μέτρα να εφαρμοστούν γρήγορα. Το Κοινοβούλιο είχε δεχτεί μόνο τα μέτρα «βοείου κρέατος» χωρίς να αποφανθεί για την χρηματοδότησή τους. Η Επιτροπή Προϋπολογισμού του Ευρωπαϊκού Κοινοβουλίου είχε ωστόσο δηλώσει με την σειρά της, και δικαίως, ότι ήταν ανεύθυνο να ψηφίζουμε υπέρ των μέτρων «βοείου κρέατος» και να αρνούμαστε τους τρόπους χρηματοδότησης τους.
<P>
Αντιταχθήκαμε, από την πλευρά μας, στην ιδέα ότι η χρηματοδότηση των μέτρων «βοείου κρέατος» πρέπει να αντισταθμίζεται εξ ολοκλήρου από τον τομέα των δημητριακών. Πράγματι, το πρόβλημα των τρελών αγελάδων δεν συνδέεται με την ευθύνη των γεωργών, αλλά με εκείνη άλλων οικονομικών φορέων, ορισμένων κρατών μελών, καθώς και με ορισμένες δυσλειτουργίες της Επιτροπής.
<P>
Χαίρομαι λοιπόν για την πρόταση που μας υποβλήθηκε σήμερα. Δείχνει ότι έγινε επιτέλους δυνατό να βρεθούν 500 εκατομμύρια από τον προϋπολογισμό, χωρίς να θιγούν άλλοι αγρότες.

<SPEAKER ID=64 LANGUAGE="FR" NAME="Martinez">
Κυρία Πρόεδρε, αγαπητοί μου συνάδελφοι, συνεχίζουμε λοιπόν το μυθιστόρημα της τρελής αγελάδας, με το «τρελός νούμερο 2», όπως είχαμε το Ράμπο 1, Ράμπο 2. Το ίδιο είναι και για το «Ο Κύριος τρελός».
<P>
Έπειτα από τον πρώτο τόμο, που γράφτηκε από τους Αγγλους με τίτλο «Δηλητηριάζω», ο δεύτερος τόμος, είναι τώρα το «Αποζημιώνω». Στο «τρελός νούμερο 1», αποζημιώναμε βάζοντας να πληρώσουν οι αθώοι, μειώναμε τις αντισταθμιστικές αποζημιώσεις για τους σιτοκαλλιεργητές, για τους αγρότες που ασχολούνταν με τα ελαιοφόρα, και μειώναμε την πριμοδότηση του παγώματος των εδαφών. Εξάλλου, κατά την διάρκεια όλων αυτών, θέταμε σε αμφισβήτηση το συμβόλαιο της ΚΑΠ, αλλά όλα αυτά δεν είναι τόσο σημαντικά τολμώ να πω.
<P>
Τώρα, με το «τρελός νούμερο 2», βρήκαμε, στο βάθος του συρταριού, 500 εκατομμύρια Εcu. Θα υπάρξουν εξάλλου και 117 εκατομμύρια Εcu για την Γαλλία. Τόσο το καλύτερο, χαιρόμαστε γι'αυτό, δεν έχουμε αντίρρηση.
<P>
Το μόνο πρόβλημα, εάν μου επιτρέπεται αυτόν τον όρο, είναι ότι κάνουμε εάν όχι κλωθογυρίσματα, τουλάχιστον όμως γύρους γύρω από την αγελάδα και την ευθύνη. Πρόκειται για ένα πρόβλημα πολιτικό και όχι για ένα πρόβλημα δημοσιονομικής τεχνικής. Είναι ένα πρόβλημα που θίγει το θέμα ανάληψης της ευθύνης από τα άτομα που ευθύνονται. Κατ'αρχήν της ευθύνης των παρασκευαστών αλεύρου. Το έχω πει και το επαναλαμβάνω εδώ, γνωρίζουμε τον άνθρωπο που δηλητηρίαζε ολόκληρη την Ευρώπη. Πρόκειται για τους αδελφούς Demulder στο Duncaster, στην περιοχή του Yorkshire. Αλλωστε μια μικρή αντιπροσωπία της Επιτροπής Έρευνας πήγε και συνάντησε τους αδελφούς Demulder. Οι άνθρωποι αυτοί θα έπρεπε να είχαν συμμετάσχει στην αποζημίωση της ζημίας που προκάλεσαν.
<P>
Έπειτα, της ευθύνης της βρετανικής κυβέρνησης που άφησε τα πράγματα στην τύχη τους, που δεν είπε τίποτα, που αρκέστηκε στην απαγόρευση των αλεύρων το 1988 στο έδαφός της, αλλά επέτρεψε την εξαγωγή τους, με τρόπο ώστε να μπορούν να δηλητηριάζουν τους άλλους!
<P>
Ακόμα, της ευθύνης των βρετανών βουλευτών. Είδαμε χτες, εδώ, βρετανούς βουλευτές, οι οποίοι έχουν μια φανταστική οπτική οξύτητα, που μπορούν να δουν σε 40 μέτρα απόσταση εάν ένας συνάδελφος ψηφίζει μια, δυο, ή τρεις φορές. Με την ίδια όραση, πώς δεν μπόρεσαν να δουν ότι υπήρχαν 160.000 βοοειδή έτοιμα να πεθάνουν! Με αυτήν την ίδια οξύτητα, ο κ. Ford και οι άλλοι, δεν είδαν αυτό το βουνό από βοοειδή που πέθαναν δηλητηριασμένα από το δικό τους αλεύρι! Για μια ακόμα φορά πρόκειται για την αλληγορία του κώνωπα και της καμήλου.
<P>
Συνεπώς, κυρία Πρόεδρε, αγαπητοί μου συνάδελφοι, είμαστε φυσικά υπέρ αυτών των 500 επιπλέον εκατομμυρίων, αλλά θα έπρεπε, χάρη κυρίως στην Επιτροπή Έρευνας που αρνήθηκε να ακούσει τον κ. Delors - πράγμα που είναι, εξάλλου, ένα ολόκληρο πρόγραμμα - θα έπρεπε να καταφέρουμε τελικά να βρούμε το κουράγιο να θέσουμε το κεντρικό πρόβλημα: ποιος είναι υπεύθυνος; Και οι δηλητηριαστές πρέπει να είναι αυτοί που θα πληρώσουν!

<SPEAKER ID=65 NAME="Fischler">
Aξιότιμη κυρία Πρόεδρε, αξιότιμοι κυρίες και κύριοι, όπως γνωρίζετε ασφαλώς και όπως λέχθηκε ήδη, το Συμβούλιο, κατά τη συνεδρίασή του στις 28-30 Oκτωβρίου, στο Λουξεμβούργο, ενέκρινε μια δέσμη μέτρων, επείγοντος χαρακτήρα, για τον τομέα του βοδινού κρέατος. Λόγω των προβλημάτων που εξακολουθούν να υφίστανται, στο πλαίσιο της δέσμης αυτής, θεωρήθηκε δικαιολογημένη μια συμπληρωματική άμεση στήριξη των εισοδημάτων των παραγωγών ή του τομέα του βοδινού κρέατος, συνολικού ύψους 500 εκατ. Ecu. Mε τον προκείμενο κανονισμό, η Eπιτροπή ανταποκρίνεται στην υποχρέωσή της να δημιουργήσει μια νομική βάση για την επίτευξη του προαναφερθέντα στόχου. Γι' αυτό και η πρόταση προβλέπει μια συμπληρωματική δέσμη μέτρων στήριξης, ύψους 500 εκατ. Ecu, για τον τομέα του βοδινού κρέατος.
<P>
Kάθε κράτος μέλος θα πάρει το μερίδιό του από το ποσό των 500 εκατ. Ecu, με τη βοήθεια ενός αλγορίθμου κατανομής, ο οποίος αποφασίσθηκε, πολιτικά, επίσης στο Λουξεμβούργο. Tα κράτη μέλη είναι ελεύθερα να χρησιμοποιήσουν το μερίδιό τους από την ενίσχυση, είτε για τη στήριξη των εισοδημάτων των παραγωγών είτε, πιο συγκεκριμένα, για τη στήριξη του τομέα βοδινού κρέατος, γενικώς. Eλπίζουμε πως με τον τρόπο αυτό η οικονομική ενίσχυση θα φθάσει σ' εκείνους που επλήγησαν πιο πολύ από την κρίση.
<P>
Tελειώνοντας, θα ήθελα να ευχαριστήσω το Kοινοβούλιο για το ότι πραγματεύθηκε την πρόταση αυτή ως κατεπείγον θέμα, ώστε η γνωμοδότησή του να είναι γνωστή πριν από το επόμενο Συμβούλιο των Yπουργών Γεωργίας, που θα γίνει τη Δευτέρα και την Tρίτη της ερχόμενης εβδομάδας.

<SPEAKER ID=66 NAME="Πρόεδρος">
Η συζήτηση έληξε.Περνάμε τώρα στην ψηφοφορία.
<P>
(Το Σώμα εγκρίνει το ψήφισμα νομοθετικού περιεχομένου)

<CHAPTER ID=6>
ΚΟΑ στον τομέα της μπανάνας
<SPEAKER ID=67 NAME="Πρόεδρος">
Η ημερήσια διάταξη προβλέπει την συζήτηση της έκθεσης (Α4-0337/96), του κ. Santini, εξ ονόματος της Επιτροπής Γεωργίας και Ανάπτυξης της Υπαίθρου σχετικά με την πρόταση κανονισμού του Συμβουλίου για τροποποίηση του κανονισμού (ΕΟΚ) αριθ. 404/93 περί κοινής οργάνωσης της αγοράς στον τομέα της μπανάνας (COM(96)0082 - C4/0233/96-96/0080(CNS))

<SPEAKER ID=68 NAME="Aldo">
Κυρία Πρόεδρε, αγαπητοί μου συνάδελφοι, πίσω από τους τεχνικούς και οικονομικούς λόγους που στηρίζουν την απαραίτητη μεταρρύθμιση του κανονισμού 404/93, παρουσιάζεται, μέσα στην έκθεση του κ. Santini, ένας μεγάλος αριθμός ανυποψίαστων σκέψεων που συγκλίνουν σε πολύπλοκες προβληματικές που συγχέουν την κοινωνική και την εργασιακή πολιτική, την εξωτερική πολιτική και ακόμα, επεισόδια που σχετίζονται με μικρές ειδήσεις ή με τον εμφύλιο πόλεμο.
<P>
Αυτό απορρέει κυρίως από την οικονομική σημασία της μπανάνας, που αποτελεί την πιο σημαντική παραγωγή φρούτων και λαχανικών σε παγκόσμιο επίπεδο.
<P>
Τρεις πηγές ανεφοδιασμού επιτρέπουν να κατανοήσουμε την μορφολογία της αγοράς της Ένωσης: κοινοτική παραγωγή, παραγωγή AΚΕ και παραγωγή που έχει ως προέλευση τις χώρες της ζώνης δολαρίου. Από την ισορροπία αυτών των τριών πηγών εξαρτώνται το μέλλον της αγοράς και η τύχη μεγάλου αριθμού παραγωγικών περιοχών. Αλλά αυτή η ισορροπία δεν υπάρχει.
<P>
Σήμερα, η αγορά της μπανάνας υποφέρει από μια βαθιά κρίση. Ο υπερεφοδιασμός της κοινοτικής αγοράς με μπανάνες που προέρχονται από τη ζώνη δολαρίου προκάλεσε μια πτώση των τιμών, της οποίας οι μπανάνες της κοινότητας και των AΚΕ υφίστανται τις συνέπειες υπό την πίεση δύο βασικών παραγόντων: του υψηλότερου κόστους παραγωγής και μιας ασθενέστερης εμπορικής οργάνωσης. Βρισκόμαστε λοιπόν, σήμερα, ενώπιον ενός άνισου αγώνα μεταξύ του συνασπισμού δύο μεγάλων πολυεθνικών, που στοχεύουν να μονοπωλήσουν το παγκόσμιο εμπόριο το οποίο ελέγχουν ήδη κατά 80 %, αφού έχουν μονοπωλήσει την αμερικανική αγορά και αποικίσει την ευρωπαϊκή κατά 70 %. Πρόκειται λοιπόν για έναν άνισο αγώνα, που φέρνει αντιμέτωπους αυτούς τους δυο κολοσσούς με τους ευρωπαίους παραγωγούς και τους ιστορικούς τους συμμάχους.
<P>
Μια οργάνωση αγοράς δεν μπορεί να ευνοεί τα χρηματικά συμφέροντα όταν διακυβεύονται τόσο σημαντικοί στόχοι. Για την πραγματοποίηση αυτής της προστασίας, επιβάλλονται τα ακόλουθα μέτρα: πρώτον, απόρριψη κάθε αύξησης της ποσόστωσης πέρα από τους 2.300.000 τόνους. Δεύτερον, διατήρηση μιας δασμολογικής ποσόστωσης ικανής να εγγυηθεί μια κατώτερη τιμή και τρίτον, διατήρηση της παρούσας κατανομής που χορηγεί το 30 % της ποσόστωσης στους φορείς της μπανάνας της Κοινότητας και των AΚΕ, 66, 5 % στους φορείς της ζώνης δολαρίου και 3, 5 % στους νεοαφιχθέντες λατινοαμερικάνους.
<P>
Το να αποδεχτούμε την αύξηση της ποσόστωσης - προτείναμε ακόμα την αύξηση έως 3 εκατομμύρια τόνους - ή το να τροποποιήσουμε την παρούσα κατανομή θα είχε ως αποτέλεσμα να περάσει ξανά η ευρωπαϊκή αγορά στα χέρια των αμερικανικών πολυεθνικών και να καθαγιάσουμε την κηδεία της κοινοτικής παραγωγής.
<P>
Ενδιαφερόμενοι για σαφήνεια και δικαιοσύνη, πρέπει επίσης να αναθεωρήσουμε τη θέσπιση της ρήτρας που προβλέπει να αναφερόμαστε, για την απόδοση των ποσοστώσεων, στις δυο προηγούμενες χρονιές όταν εξαιρετικά γεγονότα θέτουν βαριά υποθήκη στην παραγωγή της χρονιάς. Είναι απαράδεκτο, ακόμα και σ'αυτήν την περίπτωση, να εξακολουθούμε να εφαρμόζουμε την πολιτική των δύο μέτρων και των δύο σταθμών. Η εκτίμηση του εξαιρετικού χαρακτήρα μιας καταστροφής επαφίεται στην βούληση της Επιτροπής, η οποία, για την ώρα, δεν αναγνωρίζει αυτόν τον χαρακτήρα παρά στην περίπτωση ζημιών από κυκλώνες.
<P>
Στην περίπτωση της Σομαλίας, μπορούμε να παρατηρήσουμε ότι αυτή η χώρα, η οποία θεωρείται μια παραδοσιακή χώρα ΑΚΕ, δεν επικύρωσε την τρίτη συνθήκη της Λομέ. Αλλά ποιος μπορούσε να υπογράψει, όταν η χώρα ταλανιζόταν από έναν εμφύλιο πόλεμο τον οποίο μπορούμε πλέον να χαρακτηρίσουμε ως ενδημική καταστροφή; Από τους 60 000 τόνους που της είχαν ανατεθεί, η Σομαλία δεν μπόρεσε να εγγυηθεί παρά το ένα τρίτο, και μέσα σε συνθήκες οικονομικής απόδοσης που ήταν καταστροφικές.Πριν από την εφαρμογή της ΚΟΑ για την μπανάνα την 1η Ιουλίου 1993, η αγορά των Δώδεκα ήταν στεγανή. Αυτή η κατάσταση ήταν ασυμβίβαστη με την πραγματοποίηση της ενιαίας αγοράς. Για να καθοριστεί ένας κανόνας στο παιχνίδι και να εναρμονιστεί η αγορά, η Ευρωπαϊκή Ένωση δημιούργησε την εν λόγω ΚΟΑ. Αυτός ο κανονισμός, Κυρίες και Κύριοι, προκύπτει από έναν συμβιβασμό που σέβεται την ισορροπία ανάμεσα στα συμφέροντα των διαφόρων πηγών ανεφοδιασμού, λαμβάνοντας υπόψη τις προηγούμενες δεσμεύσεις της Ένωσης, δηλαδή: κοινοτική προτίμηση, προτιμησιακή πρόσβαση για τις μπανάνες ΑΚΕ και κανόνες της GATT απέναντι στις τρίτες χώρες.
<P>
Η άφιξη των τριών νέων κρατών μελών, τα οποία όλα εισάγουν μπανάνες από τις χώρες της ζώνης δολαρίου, είχε ως αποτέλεσμα μια αύξηση της ποσόστωσης στο ύψος των 350 000 τόνων για να λάβουμε υπόψη, σε ένα μέτρο που σήμερα χαρακτηρίζεται ως υπερβολικό, την κατανάλωση στο εσωτερικό αυτών των χωρών.
<P>
Χωρίς μετατροπή του κανονισμού του Συμβουλίου σχετικά με την ΚΟΑ της μπανάνας, η Επιτροπή θεώρησε σωστό, κατά την διάρκεια της χρονιάς 1995, να οδηγήσει την τιμολογιακή ποσόστωση της μπανάνας - δολαρίου στους 2 553 000 τόνους. Σήμερα, αγαπητοί μου συνάδελφοι, η Επιτροπή μας ζητά να εγκρίνουμε κατά κάποιο τρόπο, πέρα από τα άλλα σημεία μικρότερης σημασίας του κειμένου, δύο βασικά στοιχεία που χαρακτηρίζουν την ίδια την ύπαρξη της ΚΟΑ του τομέα της μπανάνας: την δασμολογική ποσόστωση της ζώνης δολαρίου και την κατανομή των αδειών εισαγωγής.
<P>
Στην ανάλυση της λειτουργίας αυτής της ΚΟΑ αφού έγιναν οι προσωρινές τροποποιήσεις, με λύπη μας παρατηρούμε τα ακόλουθα γεγονότα: η ποσότητα που προτάθηκε από την Επιτροπή από το 1995 έχει υπερεκτιμηθεί σε σχέση με τις ανάγκες κατανάλωσης της Ευρωπαϊκής Ένωσης, που έχει υπολογιστεί στους 4 εκατομμύρια τόνους. Πράγματι, εάν η πρόταση της Επιτροπής είχε εγκριθεί, ο βασικός κανονισμός θα επέτρεπε την εμπορική διάθεση 4 264 700 τόνων δηλαδή, περίπου, 265 000 τόνων πάνω από τις ικανότητες απορρόφησης της Ευρωπαϊκής Ένωσης.
<P>
Ήδη, αγαπητοί μου συνάδελφοι, εν όψει των στατιστικών που πραγματοποιήθηκαν από το δεύτερο εξάμηνο του 1995, ενώ η παραγωγή των Αντιλλών, λόγω των φυσικών καταστροφών, είναι κατώτερη των 270 000 τόνων στο επιτρεπόμενο επίπεδό της, η ευρωπαϊκή αγορά βρίσκεται στο έλεος μιας κρίσης χωρίς προηγούμενο, που συνδέεται αποκλειστικά με έναν υπερανεφοδιασμό που διατηρεί την εφαρμοζόμενη τιμή στην αγορά μας σε ένα ιστορικά χαμηλό επίπεδο. Αυτή η κατάσταση δεν μπορεί να διαρκέσει, αφού διαταράσσει έντονα την οικονομική ισορροπία των ευρωπαϊκών περιοχών των γαλλικών Αντιλλών, καθώς και πολλών κρατών ΑΚΕ, των οποίων η κοινωνική ισορροπία εξαρτάται κατά προτεραιότητα από την δραστηριότητα της μπανάνας.
<P>
Η κρίση την οποία αναφέρω, αγαπητοί μου συνάδελφοι, είναι πραγματική στη χώρα μου την Γουαδελούπη. Την στιγμή που σας μιλώ, οι καλλιεργητές της χώρας εγκατέλειψαν τους αγρούς τους για να καταλάβουν το λιμάνι του Pointe-a-Pitre, την καρδιά του νησιού για τον ανεφοδιασμό σε καύσιμα, και άλλα στρατηγικά σημεία με συνέπεια την οικονομική παράλυση σχεδόν της περιοχής. Θέλουν έτσι να φέρουν στο φως τις δυσκολίες που αντιμετωπίζουν σε μια στιγμή που η κατάσταση συνεχίζει να χειροτερεύει, αφού η τιμή πώλησης της μπανάνας των Αντιλλών είναι κάτω από 2 φράγκα το κιλό, για ένα κόστος παραγωγής που πλησιάζει τα 6 φράγκα, και όταν η απώλεια μη αντισταθμιζόμενων από την ΚΟΑ κερδών ανέρχεται, ανάλογα με το επάγγελμα, σε 1, 96 φράγκα το κιλό.
<P>
Οι παραγωγοί των Αντιλλών δεν είναι πια σε θέση να διατηρήσουν την γεωργική τους εκμετάλλευσή. Ορισμένοι δεν μπορούν πια ούτε να συλλέξουν, επειδή δεν μπορούν να εγγυηθούν την πληρωμή των εργατών τους και να αγοράσουν συσκευασίες. Οι κοινοτικοί παραγωγοί, αγαπητοί μου συνάδελφοι, περιμένουν από εμάς σήμερα μια σημαντική πολιτική πράξη. Ελπίζουν ότι οι δεκάδες χιλιάδες θέσεις εργασίας που περιστρέφονται γύρω από την μπανάνα και οι οποίες απειλούνται έντονα θα ληφθούν υπόψη μέσα από το διάβημά μας. Περιμένουν επίσης την διατήρηση των αδειών εισαγωγής της Β κατηγορίας ύψους 30 %, ώστε να διαφυλαχτεί η παρουσία τους στο σύνολο της ευρωπαϊκής αγοράς, και ελπίζουν ότι η δασμολογική προτίμηση που χορηγείται στις τρίτες χώρες θα συμβάλλει στην επιστροφή της ισορροπίας της αγοράς.
<P>
Η εφαρμογή της ΚΟΑ, που αποτελεί ένα ενδιαφέρον πλαίσιο, εκφράστηκε με μια επιδείνωση της κατάστασης των παραγωγών. Αγαπητοί μου συνάδελφοι, αυτό είναι αντίθετο με το πνεύμα και το γράμμα της ΚΑΠ και της ΚΟΑ. Οι παραγωγές μας αντιμετωπίζουν δυσκολίες σε σχέση με την μπανάνα της ζώνης δολαρίου στο σύνολο της ευρωπαϊκής αγοράς. Αυτό επίσης είναι αντίθετο με την ίδια την αρχή της κοινοτικής προτίμησης.
<P>
(Χειροκροτήματα)

<SPEAKER ID=69 NAME="Fernαndez Martνn">
Κυρία Πρόεδρε, μετά από 14 μήνες ξανασυζητάμε μια πρόταση τροποποίησης της ΚΟΑ της μπανάνας. Στην πραγματικότητα, τα επιχειρήματα που χρησιμοποιήθηκαν τον Οκτώβριο του 1995 εξακολουθούν να ισχύουν. Συνεπώς, υποστηρίζουμε την έκθεση του κ. Santini, ιδιαίτερα όσον αφορά τα όσα εξέφρασε μόλις προηγουμένως ο κ. Aldo, και τη γραμμή της έκθεσης που εγκρίθηκε από την Επιτροπή Γεωργίας, η οποία συμπίπτει με τη γνωμοδότηση της Επιτροπής Ανάπτυξης και Συνεργασίας της οποίας ήμουν εισηγητής.
<P>
Υπάρχουν ορισμένα νέα γεγονότα το 1996. Όπως ανέφερε και ο κ. Aldo, παρατηρήθηκε υπερκορεσμός της ευρωπαϊκής αγοράς με μπανάνες, κάτι που προκάλεσε την πτώση των τιμών σε ορισμένα Κράτη μέλη, με σημαντική ζημία για ορισμένες ευρωπαϊκές περιφέρειες, και συγκεκριμένα τις γαλλικές περιφέρειες των Υπερποντίων Διαμερισμάτων, και ορισμένες χώρες ΑΚΕ. Αυτό δεν πρέπει να μας εκπλήσσει, εφόσον από αυτό το Κοινοβούλιο είχε προειδοποιηθεί σχετικά η Επιτροπή.
<P>
Εξάλλου, ο Ισημερινός και άλλες χώρες, μεταξύ των οποίων και οι Ηνωμένες Πολιτείες, υπέβαλαν καταγγελία στον Παγκόσμιο Οργανισμό Εμπορίου. Υπενθυμίζω ότι οι Ηνωμένες Πολιτείες δεν είναι παραγωγοί μπανάνας και ότι αναμείχθηκαν στην υπόθεση προς υπεράσπιση των συμφερόντων -των θεμιτών, αναμφισβήτητα- των αμερικανικών πολυεθνικών που εμπορεύονται το «μπανανοδολάριο». Ωστόσο, στις χώρες ΑΚΕ δεν επετράπη να αναμειχθούν στην υπόθεση ως θιγόμενα τρίτα μέρη, γι' αυτό και βρίσκονται σε κατώτερη θέση προκειμένου να υπερασπίσουν τα θεμιτά συμφέροντά τους. Αυτή είναι μια κατάσταση που διαταράσσει την ουδετερότητα της επιτροπής εμπειρογνωμόνων και ένα ζήτημα το οποίο οφείλω να επισημάνω σαφώς.
<P>
Συνεπώς, αξιότιμοι κύριοι βουλευτές, ζητώ την υπερψήφιση της έκθεσης του εγκρίθηκε στην Επιτροπή Γεωργίας, διότι κατανοώ ότι έτσι προστατεύουμε καλύτερα το κοινοτικό Δίκαιο και τα συμφέροντα των παραγωγών μπανάνας της Ευρώπης και των χωρών ΑΚΕ.

<SPEAKER ID=70 LANGUAGE="ES" NAME="Medina Ortega">
Κυρία Πρόεδρε, η Ευρωπαϊκή Κοινότητα στην οποία ανήκουμε είναι λίγο πιο περίπλοκη από όσο θα μπορούσε να θεωρηθεί εκ πρώτης όψεως. Για παράδειγμα, μόλις εγκρίναμε μια ρύθμιση που επιτρέπει την ενίσχυση των κοινοτικών παραγωγών της ηπειρωτικής χώρας που έχουν θιγεί από την κρίση της σπογγώδους εγκεφαλοπάθειας των βοοειδών. Όμως, αν και το μεγαλύτερο μέρος του ευρωπαϊκού πληθυσμού βρίσκεται σε αυτό που θα μπορούσαμε να αποκαλέσουμε Κεντρική Ευρώπη ή ευρωπαϊκό πυρήνα, η Ευρωπαϊκή Ένωση περιλαμβάνει επίσης ορισμένες περιφέρειες που είναι κάπως πιο απομακρυσμένες, τις εξόχως απόκεντρες περιφέρειες, και πιστεύω ότι, σε σχέση με την κοινοτική αλληλεγγύη, αρμόζει να εκφράσουμε επίσης την υποστήριξή μας και προς αυτές τις περιφέρειες. Συγκεκριμένα, είναι αρκετά εκατομμύρια οι κάτοικοι της Ευρωπαϊκής Ένωσης που ζουν σε αυτές τις περιφέρειες, και μπορούν αυτήν τη στιγμή να υπολογίζουν σε μια ρύθμιση στον τομέα της μπανάνας που θα προστατεύει τους εν λόγω παραγωγούς.
<P>
Κατά δεύτερον, στις σχετικές με τις μπανάνες διατάξεις καθορίζεται η προστασία ορισμένων χωρών της Αφρικής, της Καραϊβικής και του Ειρηνικού, με τις οποίες έχουμε οικονομικές σχέσεις και εξαρτώνται κατά μεγάλο μέρος από την προστασία μας. Συνεπώς, η ρύθμιση της κοινής οργάνωσης της αγοράς της μπανάνας δεν είναι αυθαίρετη, αλλά αποσκοπεί στην επίτευξη μιας ισορροπίας μεταξύ των παραγωγών απομακρυσμένων περιφερειών και των υπολοίπων κοινοτικών παραγωγών.
<P>
Οποιαδήποτε τροποποίηση του ισχύοντος καθεστώτος θα μπορούσε να θέσει σε μεγάλο κίνδυνο τη θέση των κοινοτικών παραγωγών ή των παραγωγών των χωρών ΑΚΕ με τους οποίους έχουμε σχέσεις. Συνεπώς, πιστεύω ότι θα πρέπει να πραγματοποιούμε αυτού του είδους τις τροποποιήσεις με πολύ μεγάλη προσοχή. Μια αύξηση των ποσοστώσεων κάθε φορά που πραγματοποιείται μια κοινοτική διεύρυνση μπορεί πράγματι να οδηγήσει σε διάλυση της σημερινής παραγωγής του τομέα, ακόμη και σε εξαφάνιση του σημερινού συστήματος.
<P>
Επομένως, όπως και οι ομιλητές που προηγήθηκαν, και η Σοσιαλιστική Ομάδα υποστηρίζει την έκθεση της Επιτροπής Γεωργίας και αντιτίθεται στην αύξηση των ποσοστώσεων και σε οποιαδήποτε άλλη τροποποίηση που μπορεί να θέσει σε κίνδυνο το σημερινό σύστημα ρύθμισης του τομέα της μπανάνας.

<SPEAKER ID=71 LANGUAGE="DE" NAME="Liese">
Kυρία Πρόεδρε, αξιότιμοι κυρίες και κύριοι, συχνά έχω μιλήσει εδώ στο Kοινοβούλιο, σχετικά με το θέμα της κοινής οργάνωσης αγοράς στον τομέα της μπανάνας, και μερικές φορές εξέφρασα τη θέση μου ίσως κάπως αρειμανίως. Nομίζω πως όλοι θα πρέπει να αναγνωρίσουν πως στο θέμα αυτό, μόνο μια συμβιβαστική λύση μπορεί να οδηγήσει στο στόχο, και ότι θα πρέπει να αφήσουμε τις ακραίες θέσεις, αν θέλουμε να συμφωνήσουμε. Xαίρομαι που σήμερα για πρώτη φορά, εξ ονόματος της ομάδας μου, της Oμάδας του Eυρωπαϊκού Λαϊκού Kόμματος, μπορώ να μιλήσω και να παρουσιάσω την πρόταση μιας συμβιβαστικής λύσης, που θα τεθεί αμέσως σε ψηφοφορία.
<P>
Δεν είναι αλήθεια ότι οι καλές μπανάνες παράγονται στις χώρες AKE και στην Eυρωπαϊκή Ένωση, ενώ οι κακές έρχονται από τις χώρες της Λατινικής Aμερικής. Παντού υπάρχει φως και σκιά. Kαι στη Λατινική Aμερική υπάρχουν μικροπαραγωγοί που επλήγησαν σκληρά από την οργάνωση της αγοράς, επειδή δεν έχουν πρόσβαση στις άδειες, όπως τα πολυεθνικά συγκροτήματα. Kαι σ' αυτούς τους μικροπαραγωγούς θα πρέπει να στρέψουμε την προσοχή μας. Γι' αυτό και παρακαλώ να ψηφίσετε την τροπολογία 12, που κατέθεσα μαζί με άλλους συναδέλφους από διάφορα κράτη.
<P>
Σχετικά με τη δασμολογική ποσόστωση. Eδώ, ως γνωστόν, υπάρχουν δύο ακραίες θέσεις: Πρώτον, η θέση που εκφράζεται στις τροπολογίες 10 και 11 και προβλέπει δραστική αύξηση της δασμολογικής ποσόστωσης, πολύ πιο πάνω από την πρόταση της Eπιτροπής. H πρόταση αυτή δεν είναι τόσο εσφαλμένη και στηρίζεται, στο Συμβούλιο Yπουργών, από μερικές εθνικές αντιπροσωπείες. H άλλη θέση εκφράζεται στην τροπολογία 6 της Eπιτροπής Γεωργίας και Aνάπτυξης της Yπαίθρου, προβλέπει δηλαδή τη διατήρηση της δασμολογικής ποσόστωσης. Eδώ βεβαίως έχει προκύψει μια καινούρια κατάσταση, επειδή τα τρία νέα κράτη μέλη προμηθεύονταν μέχρι τώρα μπανάνες μόνο από τις χώρες της περιοχής δολαρίου. Έχουμε λοιπόν δύο ακραίες θέσεις. H Oμάδα του EΛK θα καταψηφίσει την τροπολογία 6, και οι συνάδελφοι, που κατέθεσαν μαζί μου τις τροπολογίες 10 και 11, θα τις αποσύρουν. Συνεπώς, στο πνεύμα μιας συμβιβαστικής λύσης, παρακαλώ όλο το Σώμα να ψηφίσει επίσης κατά της τροπολογίας 6, ώστε να έχουμε επιτέλους συμφωνία σ' αυτό το δύσκολο θέμα.

<SPEAKER ID=72 NAME="Novo">
Κύριε Πρόεδρε, είναι ήδη συνηθισμένες οι προτάσεις για τροποποίηση του κανονισμού της ΚΟΑ (Κοινή Οργάνωση Αγοράς) της μπανάνας που αντανακλούν μία συστηματική διείσδυση των συμφερόντων ορισμένων αμερικάνικων πολυεθνικών και, πρέπει να το πούμε, ορισμένων μεγάλων κοινοτικών εισαγωγέων, κυρίως γερμανών.
<P>
'Ετσι, επιδιώκεται και πάλι να καταστραφεί η υφιστάμενη ισορροπία στην κατανομή της ετήσιας ποσόστωσης εισαγωγών, επιμένουν πάλι, έστω και με τρόπο λαθραίο, για τη συμπερίληψη ορισμένων τεχνητών τύπων παραγωγής, και προτείνεται μία συνεχής και υπέρμετρη αύξηση του επιπέδου αυτής της ποσόστωσης εισαγωγών. Στο παρελθόν, έγιναν δεκτοί 2, 2 εκατομμύρια τόννοι αντί για τα προηγούμενα 2 εκατομμύρια· τώρα, επιδιώκεται να αυξηθούν σε 2, 533 εκατομμύρια, αριθμός που μειώνεται σε 2, 3 εκατομμύρια στη έκθεση Santini (την οποία άλλωστε θα υπερψηφίσουμε ως εναλλακτική λύση για την προηγούμενη ποσότητα, παρότι αυτή δεν μας ικανοποιεί, εφόσον δέχεται, έστω και σε μικρότερες ποσότητες, την αρχή της αύξησης αυτής της ποσόστωσης). Στο μεταξύ, δεν θεωρούμε ότι υπάρχει απάντηση για την αύξηση της εσωτερικής κατανάλωσης με μία πραγματική πολιτική προώθησης της εσωτερικής παραγωγής που είναι δυνατό να γίνει, και δεν προτείνεται τίποτε για να αυξηθούν τα εισοδήματα των κοινοτικών παραγωγών, που είναι επίσης φτωχοί και διέρχονται μεγάλες δυσκολίες, παρότι αυτοί οι κοινοτικοί παραγωγοί, στην πλειονότητά τους, προέρχονται από ιδιαίτερα απομακρυσμένες περιοχές μεταξύ των οποίων θα ήθελα να επισημάνω, για παράδειγμα, τα γαλλικά υπερπόντια εδάφη, τις Καναρίους ή τη Μαδέρα.
<P>
Οι προτάσεις κανονισμού που έχουμε από την Επιτροπή είναι λοιπόν επιβλαβείς για τους κοινοτικούς παραγωγούς και για τους παραγωγούς των χωρών ΑΚΕ και ξεχνούν την αρχή της κοινοτικής προτίμησης. Οι τροπολογίες της έκθεσης Santini προσπαθούν να αποφύγουν αυτές τις ζημιές, παρότι δεν καταφέρνουν, κατά τη γνώμη μας, να υποστηρίξουν πλήρως τα συμφέροντα της κοινοτικής μπανάνας. Ωστόσο, θα την υπερψηφίσουμε, εκτός κι αν εγκριθούν οι τροπολογίες 10 ή 11 που προτείνουν μία τεράστια και απαράδεκτη αύξηση της ετήσιας ποσόστωσης εισαγωγών. Είμαστε βέβαιοι ότι αυτό το Κοινοβούλιο δεν θα κάνει τρέλες και δεν θα εγκρίνει αυτές τις τροπολογίες.

<SPEAKER ID=73 LANGUAGE="DE" NAME="Graefe zu Baringdorf">
Κυρία Πρόεδρε, η πρόταση του κ. Liese, να σκεφθούμε και τους μικροπαραγωγούς της Λατινικής Aμερικής, είναι λογική. Kαταθέσαμε μια παρόμοια τροπολογία. Tο ποια θα περάσει, δεν είναι τόσο σημαντικό. Ωστόσο, στο θέμα της ποσόστωσης, έχουμε διαφορετική άποψη. Tα 3 εκατομμύρια τόνοι είναι καθαρή ανοησία. Yποθέτω ότι θα εγκριθεί η πρόταση της αρμόδιας επιτροπής. Πολύ σπουδαιότερο ωστόσο είναι να παραμείνει η κατανομή στις νέες ποσότητες. Στην πρόταση της Eπιτροπής, το 70 % παραχωρείται στις αποκαλούμενες μπανάνες της περιοχής δολαρίου, προηγουμένως ήταν 66 %, και στις μπανάνες της άλλης ομάδας το 26 %, προηγουμένως ήταν 30 %. Eδώ το θέμα είναι να διατηρήσουμε την κατανομή στην μέχρι τώρα μορφή της, άσχετα με την έκβαση της ποσόστωσης. Στον Πρόεδρο της Eπιτροπής Γεωργίας και Aνάπτυξης της Yπαίθρου θα ήθελα να πω το εξής: Kύριε Jacob, είναι σημαντικό, αφού περάσει η τροπολογία αυτή με την παλιά κατανομή, να ρωτήσετε, υπό την ιδιότητά σας, την Eπιτροπή, αν θα υιοθετήσει την πρόταση, ώστε εμείς, σε περίπτωση που δεν την δεχθεί, να μπορέσουμε ενδεχομένως να ζητήσουμε την παραπομπή εκ νέου στην αρμόδια επιτροπή, οπότε έτσι να αναγκάσουμε την Eπιτροπή να προχωρήσει σε διαπραγματεύσεις για την κατανομή αυτή.

<SPEAKER ID=74 LANGUAGE="FR" NAME="Hory">
Κύριε Πρόεδρε, εξ ονόματος μου, φυσικά, αλλά και εξ ονόματος του συναδέλφου μας, καθηγητή Castagnede, που είναι ο καλύτερος ειδικός της αγοράς της μπανάνας, θα ήθελα να εκφράσω την πιο σταθερή μας άρνηση στις προτάσεις που μας υποβλήθηκαν από την Επιτροπή και την επίσης σταθερή μας στήριξη στις προτάσεις που υποβλήθηκαν από τον εισηγητή μας. Θα ήθελα να θυμίσω τις θεμελιώδεις αρχές της κοινής οργάνωσης αγοράς της μπανάνας. Πρώτον, είναι η κοινοτική προτίμηση. Δεύτερον, είναι η προτιμησιακή πρόσβαση για τις χώρες ΑΚΕ. Και τέλος, τέλος μόνο, οι κανόνες της GATT, της ΚΟΑ σήμερα, που εφαρμόζονται στις παραγωγές των τρίτων χωρών. Στα ποσοστά που ισχύουν σήμερα, αναρωτιέμαι ακόμα κι αν αυτές οι αρχές είναι σεβαστές, 850 000 τόνοι δηλαδή για την ευρωπαϊκή παραγωγή, 850 000 τόνοι για τις ΑΚΕ και 2 200 000 τόνοι για την ποσόστωση με μειωμένους δασμούς.
<P>
Έτσι, μας προτείνουν να χειροτερεύσουμε αυτήν την κατάσταση. Οι προτάσεις της Επιτροπής στοχεύουν να οδηγήσουν σε 2 550 000 τόνους και κάτι την ποσόστωση με μειωμένους δασμούς και να αλλάξουν στο εσωτερικό αυτής της ποσόστωσης την κατανομή μεταξύ των κοινοτικών παραγωγών ΑΚΕ από την μια πλευρά και των τρίτων χωρών από την άλλη. Η εφαρμογή τέτοιων προτάσεων - τη στιγμή που, όπως έξοχα είπε ο κ. Aldo πριν από λίγο, οι ανάγκες της Κοινότητας μπορούν να εκτιμηθούν σε 4 000.000 τόνους περίπου - θα είχε ως αποτέλεσμα μια απότομη και διαρκή μείωση της τιμής σε βάρος των παραγωγών της Ένωσης και των εταίρων τους των χωρών ΑΚΕ.
<P>
Πιστεύω ότι πρέπει να αρνηθούμε κατηγορηματικά αυτές τις προτάσεις έχοντας κατά νου ότι η συζήτηση αφορά δυο αντιλήψεις της Ευρωπαϊκής μας Ένωσης. Ευνοούμε, από την πλευρά μας, τους γεωργούς που κρατούν το έδαφος κατά των εισαγωγών οι οποίοι δουλεύουν πάνω στις οικονομικές ροές. Ευνοούμε τους παραγωγούς που δημιουργούν θέσεις εργασίας κατά των εμπόρων που ζουν από την εκμετάλλευση των απαράδεκτων κοινωνικών συνθηκών που επικρατούν στις τρίτες χώρες. Πέρα από την ίδια την αγορά, σ'αυτή την συζήτηση διακυβεύεται συνεπώς η ιδεολογία της ελεύθερης συναλλαγής ενάντια σε μια ανάπτυξη που αντιλαμβάνεται τον άνθρωπο ως μέγεθος και ως τελευταίο σκοπό. Αυτός είναι ο λόγος για τον οποίο θα υποστηρίξουμε απόλυτα την θέση της Επιτροπής Γεωργίας και Ανάπτυξης της Υπαίθρου.

<SPEAKER ID=75 LANGUAGE="IT" NAME="Vecchi">
Κύριε Πρόεδρε, όταν τα κοινοτικά όργανα συζητούν θέματα που αφορούν τη συνεργασία για την ανάπτυξη, διαφαίνεται μία ομόφωνη βούληση προώθησης της ενίσχυσης και της προόδου των λιγότερο προηγμένων χωρών.
<P>
Όταν όμως φθάνουμε στη συζήτηση συγκεκριμένων εμπορικών θεματικών, δημιουργείται αντίθετα η σαφής εντύπωση ότι υπερισχύουν άλλου είδους συμφέροντα, που βρίσκονται σε πλήρη αντίφαση με τις ανάγκες της συνεργασίας για την ανάπτυξη. Η περίπτωση της Κοινής Οργάνωσης Αγοράς στον τομέα της μπανάνας είναι ίσως το πιο κλασικό παράδειγμα.
<P>
Οι προτάσεις της Επιτροπής είναι έντονα αρνητικές και κινδυνεύουν, για άλλη μία φορά, να ευνοήσουν τα συμφέροντα μόνο των μεγάλων πολυεθνικών που ελέγχουν την ευρωπαϊκή αγορά των μπανανών που προέρχονται από τη «ζώνη του δολαρίου» και που συχνά εφαρμόζουν πολιτικές dumping .
<P>
Είναι απαράδεκτη η προσπάθεια υπερβολικής αύξησης των ποσοστώσεων εισαγωγών από τρίτες χώρες, ασκώντας πίεση στην αγορά και καθιστώντας αντιοικονομικές τις κοινοτικές παραγωγές και εκείνες των χωρών ΑΚΕ.
<P>
Αλλά και όσον αφορά τη συμπεριφορά προς τις φτωχότερες χώρες και τις χώρες ΑΚΕ, θα πρέπει να σημειώσουμε ότι συχνά η Επιτροπή εφαρμόζει διακρίσεις. Η Επιτροπή δεν θέλησε ποτέ να αναγνωρίσει την αιτία «ανωτάτης βίας» όσον αφορά την κρίση της παραγωγής μπανάνας στη Σομαλία, που προκάλεσαν τα γνωστά γεγονότα αυτής της χώρας, ενώ μια πιο ευνοϊκή στάση επιφυλάχθηκε έναντι άλλων παραδοσιακών παραγωγών των χωρών ΑΚΕ.
<P>
Υποστηρίζουμε συνεπώς με απόλυτη πεποίθηση τις τροπολογίες που έχει προτείνει η Επιτροπή Γεωργίας του Ευρωπαϊκού Κοινοβουλίου, οι οποίες προβλέπουν μια πιο ισόρροπη οργάνωση της κοινοτικής αγοράς και την αξιοποίηση της παραγωγής των χωρών ΑΚΕ.
<P>
Θα πρέπει κατόπιν να παρασχεθούν εγγυήσεις στους παραγωγούς και όσους εργάζονται στον τομέα της μπανάνας των χωρών ΑΚΕ, εξασφαλίζοντας πλήρως τις ποσοστώσεις τους και επιτρέποντας την προμήθεια από άλλες χώρες μέχρις ότου, όπως στην περίπτωση της Σομαλίας, δεν αποκαθίστανται οι κανονικές συνθήκες παραγωγής.
<P>
Τέλος, αποκτά μεγάλη σημασία η ενθάρρυνση των εισαγωγών στην Ένωση μιας ποσόστωσης μπανανών, που να παράγεται και να διοχετεύεται στην αγορά στα πλαίσια του δίκαιου και αλληλέγγυου εμπορίου. γι αυτό το λόγο υποστηρίζουμε τις δύο τροπολογίες που έχουν προταθεί προς αυτή την κατεύθυνση.

<SPEAKER ID=76 LANGUAGE="PT" NAME="Cunha">
Κύριε Πρόεδρε, αρχίζω υπενθυμίζοντας την απουσία του συναδέλφου μου Nιlio Mendonηa, από τη Μαδέρα, που επρόκειτο σήμερα να παρέμβει εδώ στη θέση μου εάν δεν υπήρχε η ασθένεια που τον χτύπησε. Του εύχομαι από καρδιάς να επιστρέψει σύντομα ανάμεσά μας.
<P>
Η σημερινή ΚΟΑ της μπανάνας αποτέλεσε μία από τις πιο δύσκολες διαπραγματεύσεις που θυμόμαστε στην 'Ενωση. Φτάσαμε μάλιστα στο σημείο μία χώρα να υποβάλει προσφυγή ενώπιον του Δικαστηρίου, η οποία άλλωστε δεν δικαιώθηκε.
<P>
Με αυτή την ΚΟΑ επιδιώχθηκε να δημιουργηθεί μία ισορροπία σε 3 επίπεδα:
<P>
εγγύηση της πρόσβασης, σε λογικές τιμές, στην αγορά της 'Ενωσης, των παραδοσιακών προμηθευτών, και ταυτόχρονα διατήρηση ενός αποθέματος για τους αναδυόμενους προμηθευτές·-εγγύηση μίας προνομιακής πρόσβασης για τους παραγωγούς ΑΚΕ, σύμφωνα, εξάλλου, με το πνεύμα και το γράμμα των Συμβάσεων του Λομέ·-εγγύηση για τους παραγωγούς της 'Ενωσης μίας ενίσχυσης στο εισόδημα ικανής να τους αποζημιώνει για το υψηλότερο κόστος παραγωγής και να τους παρέχει εγγυήσεις για μία προσαρμογή και μία πιο ανταγωνιστική πλαισίωση.Πλην όμως, μετά από τόσες δυσχέρειες, από τόσες διαφωνίες και τόσες πολιτικές δεσμεύσεις, έρχεται τώρα η Επιτροπή, με κάπως ανορθόδοξο τρόπο, να καταστρέψει αυτή την ισορροπία, αυξάνοντας την ποσόστωση της μπανάνας/δολλάριο κατά 4 % και μειώνοντας κατά το ίδιο ύψος την ποσόστωση ΑΚΕ.
<P>
Η διεύρυνση της Ευρωπαϊκής 'Ενωσης στα 3 νέα κράτη μέλη δεν δικαιολογεί με κανένα τρόπο μία αύξηση κατά 16 % της ποσόστωσης, ούτε πρέπει να αποτελεί λόγο για μεταβολή της κλείδας κατανομής αυτής της ποσόστωσης.
<P>
Οι τροπολογίες που εγκρίθηκαν στην Επιτροπή Γεωργίας επεδίωκαν ακριβώς να αποκαταστήσουν αυτή την ισορροπία. Γι'αυτό, καλώ τους συναδέλφους να υποστηρίξουν την έξοχη έκθεση του συναδέλφου μας κ. Santini και τις τροπολογίες της Επιτροπής Γεωργίας.

<SPEAKER ID=77 NAME="Correia">
Κύριε Πρόεδρε, καθώς προέρχομαι από μία μπανανοπαραγωγό περιοχή της Κοινότητας, την Αυτόνομη Περιοχή της Μαδέρας, δεν θα μπορούσα να συμφωνήσω με την πρόταση της Επιτροπής που επιδιώκει την τροποποίηση του κανονισμού (ΕΟΚ) αριθ. 404/93, ο οποίος θεσπίζει την Κοινή Οργάνωση Αγοράς στον τομέα της μπανάνας, εφόσον η πρόταση αυτή δεν λαμβάνει υπόψη τα συμφέροντα των κοινοτικών παραγωγών μπανάνας της Κοινότητας και των χωρών ΑΚΕ, που είναι αντιμέτωποι, εδώ και πολύ καιρό, με σταθερά πλεονάσματα λόγω του υψηλού επιπέδου της ετήσιας δασμολογικής ποσόστωσης.
<P>
H πρόταση που παρουσιάζει τώρα η Επιτροπή και που, ουσιαστικά, επιδιώκει να αυξήσει την ετήσια δασμολογική ποσόστωση, όπως και η κατανομή μεταξύ των 3 κατηγοριών εμπορευομένων, καταστρέφοντας τις υπάρχουσες ισορροπία, θα συμβάλει στην απώλεια περισσότερων θέσεων απασχόλησης, προκαλώντας κοινωνική και πολιτική δυασρέσκεια, με ιδιαίτερη επίπτωση στις χώρες ΑΚΕ.
<P>
Θα συμφωνούσαμε εάν η Επιτροπή είχε λάβει υπόψη την «αρχή της κοινοτικής προτίμησης» και εάν είχε τηρήσει τις δεσμεύσεις που είχαν αναληφθεί έναντι των χωρών ΑΚΕ στο πλαίσιο της 4ης Σύμβασης του Λομέ.
<P>
Θα συμφωνούσαμε εάν δινόταν προτεραιότητα στις περιβαλλοντικές και οικολογικές πτυχές που συνδέονται με τις τοπικές παραγωγές, ιδίως εκείνες που αφορούν τη διατήρηση του τοπίου και του περιβάλλοντος, εφόσον από αυτούς τους δύο παράγοντες εξαρτάται η τουριστική βιομηχανία, εκείνη που έχει μεγαλύτερη βαρύτητα στην Αυτόνομη Περιοχή της Μαδέρας.
<P>
θα συμφωνούαμε εάν η Επιτροπή επιχειρούσε να τροποποιήσει το σύστημα ενισχύσεων στην παραγωγή κατά τρόπο ώστε οι αντισταθμιστικές ενισχύσεις να είναι ευέλικτες, να εξαρτώνται από έναν ειδικό υπολογισμό που θα λάμβανε υπόψη τις παραγωγές κάθε περιοχής.
<P>
Και επειδή δεν βλέπουμε να λαμβάνονται υπόψη αυτές οι προτάσεις, είμαστε αντίθετοι στην πρόταση της Επιτροπής, θεωρώντας την επιπλέον πρόωρη, εφόσον ακόμη δεν είναι γνωστά τα αποτελέσματα του «Πάνελ της μπανάνας», που θα μπορούσαν να συμβάλουν θετικά στη μελλοντική ΚΟΑ της μπανάνας.

<SPEAKER ID=78 NAME="Fischler">
Kύριε Πρόεδρε, αξιότιμοι κυρίες και κύριοι, κατ' αρχήν θα ήθελα, και εξ ονόματος της Eπιτροπής, να ευχαριστήσω θερμά τον κ. Santini - αν και σήμερα δεν είναι παρών - καθώς και τις αρμόδιες επιτροπές, που και πάλι ασχολήθηκαν με την κοινή οργάνωση της αγοράς στον τομέα της μπανάνας.
<P>
Πράγματι, είναι η τρίτη φορά μέσα σε 18 μήνες, που παρακαλείται το Kοινοβούλιο να πάρει θέση σε μια τροποποίηση της κοινής οργάνωσης αγοράς, στον τομέα της μπανάνας. H πρόταση που έχετε σήμερα μπροστά σας, θα πρέπει να θεωρηθεί τροποποίηση του νομοσχεδίου του 1995. Tο Kοινοβούλιο έχει εγκρίνει συνολικά τις τότε τροποποιήσεις, με πολλές επεξηγήσεις και τροπολογίες Tο σχέδιο κανονισμού περιέχει, για τεχνικούς λόγους, πολλά σημεία που προτάθηκαν ήδη το 1995. Σ' αυτά περιλαμβάνεται, μεταξύ άλλων, και η αύξηση της δασμολογικής ποσόστωσης, λόγω της προσχώρησης των νέων κρατών μελών, την οποία ενέκρινε το Kοινοβούλιο, τον Iούνιο του 1995. H ποσόστωση, για την Kοινότητα των Δώδεκα, είχε καθοριστεί προηγουμένως στους 2, 2 εκατομμύρια τόνους. Mια αύξηση μόνο κατά 100.000 τόνους, ασφαλώς και δεν θα ανταποκρινόταν στις πρόσθετες ανάγκες, λόγω της διεύρυνσης με τα τρία νέα κράτη μέλη, και δεν θα κάλυπτε και τις παραδοσιακές εμπορικές τάσεις που εκτιμώνται σε ύψος 353.000 τόνων. Γι' αυτό και μια ποσόστωση ύψους 2, 3 εκατ. τόνων είναι ανεπαρκής και αδικαιολόγητη, επειδή δεν ανταποκρίνεται στο παραδοσιακό εμπόριο, κι έτσι η τροπολογία υπ' αριθ. 6 δεν είναι αποδεκτή από την Eπιτροπή.
<P>
Aντίστροφα, μια δασμολογική ποσόστωση ύψους 3 εκατ. τόνων, όπως προτείνεται στις τροπολογίες υπ' αριθ. 10 και 11, θα προκαλούσε αμέσως γενική πτώση των τιμών. Aπ' αυτό θα θίγονταν οι μπανάνες κάθε προέλευσης, γεγονός που θα είχε ιδιαίτερα σοβαρές συνέπειες για τους ασθενέστερους παραγωγούς. Συνεπώς, και οι τροπολογίες υπ' αριθ. 10 και 11 είναι το ίδιο μη αποδεκτές, όπως και η τροπολογία υπ' αριθμ. 6.
<P>
H Eπιτροπή, παράλληλα με την αύξηση της ποσόστωσης, προτείνει και μια τροποποίηση της κατανομής της, μεταξύ των ομάδων που μετέχουν στην αγορά. H προσαρμογή αυτή λαμβάνει υπόψη τη διάρθρωση εφοδιασμού των τριών νέων κρατών μελών, που προηγουμένως δεν εισήγαγαν ούτε κοινοτικές μπανάνες ούτε μπανάνες από τις χώρες AKE. Γι' αυτό και δεν θα ήταν λογικό να αυξηθούν με την ποσόστωση και οι ποσότητες για τις άδειες της ομάδας B. H μείωση του ποσοστού της ποσόστωσης, για τους επιχειρηματίες που εισάγουν κοινοτικές μπανάνες ή μπανάνες AKE, από 30 % σε 26 %, είναι μια καθαρά υπολογιστική πράξη και σημαίνει ότι θα διατηρηθεί αμετάβλητος ένας απόλυτος αριθμός αδειών για την ομάδα B. Συνεπώς, δεν βλέπω κανένα λόγο για την τροπολογία υπ' αριθ. 7, ούτε μπορώ να δεχθώ και την τροπολογία υπ' αριθ. 1, που σχετίζεται με την προηγούμενη.
<P>
Oι τροπολογίες υπ' αριθ. 2, 4, 5, 8 και 9 προβλέπουν ειδικές διατάξεις για περιπτώσεις που οι εισαγωγείς, λόγω καταστάσεων κρίσης στις παραγωγούς χώρες AKE, υφίστανται ζημιές. Oι τροπολογίες αυτές είναι προβληματικές, για πολλούς λόγους. Πρώτον: Δεν είναι εύκολο να περιορίσουμε επακριβώς τις καταστάσεις κρίσης. Σε τέτοιες περιπτώσεις είναι καλύτερο να κάνει κανείς χρήση των λόγων ανωτέρας βίας, για την οποία υπάρχει επίσης νομολογία.
<P>
Δεύτερον: H Eπιτροπή πρότεινε μέτρα, για περιπτώσεις στις οποίες παρακωλύεται η εισαγωγή μπανανών AKE για λόγους ανωτέρας βίας, ώστε να εξασφαλίσει τόσο τον κατάλληλο εφοδιασμό της αγοράς, όσο και την αποζημίωση των θιγομένων επιχειρηματιών.
<P>
Tρίτον: Για ανωμαλίες που δεν οφείλονται σε λόγους ανωτέρας βίας - αν για παράδειγμα ένα κράτος AKE δεν είναι σε θέση να εξάγει όλη την ετήσια ποσότητα που του έχει κατανεμηθεί - υπάρχει η δυνατότητα μιας προσωρινής νέας κατανομής. Λόγω της ιδιαίτερης κατάστασης στη Σομαλία, θα ήθελα να υπενθυμίσω ότι θα μπορούσαμε να σκεφθούμε μια προσωρινή νέα κατανομή των παραδοσιακών ποσοτήτων που δεν εισήχθησαν.
<P>
Oι τροπολογίες υπ' αριθ. 2, 4, 5, 8 και 9 επικαλύπτονται με υφιστάμενες προτάσεις. Για τους προαναφερθέντες λόγους είμαι υποχρεωμένος να τις απορρίψω.
<P>
Kαι τώρα έρχομαι στις τροπολογίες υπ' αριθ. 3 και 12, που αναφέρονται στην παραγωγή κάτω από βιολογικές και κοινωνικά παραδεκτές συνθήκες. Για τυπικούς λόγους, η αιτιολογική σκέψη που αναφέρεται στην τροπολογία υπ' αριθ. 3 δεν έχει θέση σ' αυτό το σχέδιο κανονισμού H έγκρισή της δεν θα ήταν ενδεδειγμένη. Ως προς το περιεχόμενο, ωστόσο, η Eπιτροπή παραδέχεται πως ο τρόπος αυτός παραγωγής αξίζει να υποστηριχθεί.
<P>
Bεβαίως, δεν είναι δυνατόν να ανοιχθεί ειδική ποσόστωση για τις αποκαλούμενες fair trade μπανάνες, επειδή θα ερχόταν σε αντίθεση με τους κανόνες του ΠOE. Γι' αυτό και οι τροπολογίες υπ' αριθ. 12 και 13 δεν μπορούν να ληφθούν υπόψη. Mια πιο κατάλληλη ενίσχυση ωστόσο, θα ήταν να προτείνουμε διαφημιστικές εκστρατείες για τις fair trade μπανάνες που θα στόχευαν στους ευρωπαίους καταναλωτές. Oι διάφορες δυνατότητες εξετάσθηκαν λεπτομερώς στον τομέα αυτό, και ελπίζω πως σύντομα θα οδηγήσουν σε συγκεκριμένα μέτρα. Ξέρω ότι το θέμα είναι σημαντικό για το Kοινοβούλιο, και γι' αυτό θα σας ενημερώσω σχετικά για την περαιτέρω πορεία του.

<SPEAKER ID=79 NAME="Πρόεδρος">
Ευχαριστώ, κύριε Επίτροπε.
<P>
Η συζήτηση έληξε.
<P>
Πριν προχωρήσουμε στην ψηφοφορία, μου ζητά το λόγο ο κ. Graefe zu Baringdorf για ένα ζήτημα επί της διαδικασίας.

<SPEAKER ID=80 LANGUAGE="DE" NAME="Graefe zu Baringdorf">
Κυρία Πρόεδρε, θα ήθελα να ανακοινώσω ότι, πριν από την τελική ψηφοφορία για το ψήφισμα νομοθετικού περιεχομένου, θα ζητήσω την αναπομπή στην αρμόδια επιτροπή, επειδή υποθέτω ότι η τροπολογία 7 θα περάσει, και η Eπιτροπή δήλωσε ότι δεν θα την αποδεχθεί, εκτός αν δηλώσει μετά την ψηφοφορία, αφού περάσει, ότι θα την δεχθεί. Tότε θα έχουμε μια άλλη κατάσταση, μόνο που δεν θα γίνει τόσο γρήγορα κι εγώ δεν παρεμβάλλομαι. Γι' αυτό και αναγγέλλω την αίτησή μου από τώρα.

<SPEAKER ID=81 LANGUAGE="ES" NAME="Medina Ortega">
Κύριε Πρόεδρε, παρεμβαίνω προκειμένου να υποστηρίξω την πρόταση παραπομπής σε επιτροπή, ενόψει της άρνησης του Επιτρόπου να αποδεχθεί τις τροπολογίες.

<SPEAKER ID=82 NAME="Πρόεδρος">
Σας ευχαριστώ, κ. Medina, και εσάς, κ. Graefe zu Baringdorf, που μου ανακοινώνετε εκ των προτέρων τι πρόκειται να κάνετε, αυτό όμως θα έπρεπε να γίνει την κατάλληλη στιγμή. Κατά συνέπεια, προχωρούμε τώρα στην ψηφοφορία επί των τροπολογιών.
<P>
Μετά την έγκριση της πρότασης της Επιτροπής

<SPEAKER ID=83 LANGUAGE="DE" NAME="Graefe zu Baringdorf">
Κυρία Πρόεδρε, σύμφωνα με το άρθρο 129 του Kανονισμού μας και εξ ονόματος της ομάδας μου, ζητώ την αναπομπή στην αρμόδια Eπιτροπή Γεωργίας και Aνάπτυξης της Yπαίθρου.

<SPEAKER ID=84 LANGUAGE="ES" NAME="Medina Ortega">
Κύριε Πρόεδρε, θα ήθελα να επιβεβαιώσω αυτό που είπα προηγουμένως και να υποστηρίξω την πρόταση του κ. Graefe zu Baringdorf.

<SPEAKER ID=85 NAME="Πρόεδρος">
Το λόγο έχει τώρα ο κ. Fernαndez Martνn προκειμένου να τοποθετηθεί υπέρ της αίτησης για παραπομπή σε επιτροπή.

<SPEAKER ID=86 LANGUAGE="ES" NAME="Fernαndez Martνn">
Κύριε Πρόεδρε, αντιμετωπίζουμε την ίδια κατάσταση που προέκυψε και το 1995, όταν το Κοινοβούλιο ψήφισε όπως ψήφισε και ο Επίτροπος απέρριψε τις τροπολογίες που το Κοινοβούλιο είχε υπερψηφίσει κατά πλειοψηφία. Συνεπώς, σύμφωνα με εκείνη τη θέση, πρόκειται να υποστηρίξουμε την παραπομπή σε επιτροπή.

<SPEAKER ID=87 NAME="Πρόεδρος">
Το λόγο έχει ο κ. Liese προκειμένου να τοποθετηθεί κατά της αίτησης για παραπομπή σε επιτροπή.

<SPEAKER ID=88 LANGUAGE="DE" NAME="Liese">
Kυρία Πρόεδρε, αξιότιμοι κυρίες και κύριοι, λυπάμαι που είμαι υποχρεωμένος να μιλήσω κατά του συναδέλφου της ομάδας μου Fernandez Martin, αλλά η θέση της ομάδας μας ήταν να απορρίψουμε την τροπολογία 6. Γι' αυτό και τώρα, φυσικά, δεν μπορεί να είμαστε υπέρ της αναπομπής, επειδή η Eπιτροπή δεν θα αποδεχθεί την τροπολογία αυτή. Eίναι λογικό να μην γίνει αποδεκτή η τροπολογία από τον κ. Fischler. Γι' αυτό και ψηφίζουμε κατά της αναπομπής.
<P>
(Το Σώμα εγκρίνει την αίτηση παραπομπής της έκθεσης σε επιτροπή)

<SPEAKER ID=89 NAME="Sandbζk">
Απέχω της ψηφοφορίας για την τροποποίηση της κοινής οργάνωσης της αγοράς μπανανών, επειδή κρίνω ότι η όλη συζήτηση, που αποτελεί απόρροια της ύπαρξης του ευρωπαϊκού καθεστώτος για τις μπανάνες, στηρίζεται σε λανθασμένη βάση.
<P>
Α) Η εσωτερική αγορά μπανανών της ΕΕ δεν είναι μια ελεύθερη αγορά, όπου οι καταναλωτές είναι εκείνοι που αποφασίζουν να ζητούν στην αγορά μόνο φθηνές μπανάνες.
<P>
Β) Κάθε χρόνο πεθαίνουν 250.000 εργαζόμενοι σε γεωργικές εκμεταλλεύσεις των αναπτυσσόμενων χωρών λόγω της χρήσης φυτοφαρμάκων (Στοιχεία του WHO).
<P>
Γ) Η παραγωγή μπανανών είναι ένας από τους τομείς όπου η χρησιμοποίηση φυτοφαρμάκων είναι πολύ εντατική και οι παραγωγοί δεν έχουν κανένα κίνητρο να μειώσουν την κατανάλωση.
<P>
Με βάση το ευρωπαϊκό καθεστώς για τις μπανάνες, δεν υπάρχει δυνατότητα βιώσιμης ανάπτυξης και αποδεκτών όρων απασχόλησης για τους εργαζόμενους στην παραγωγή μπανανών.

<SPEAKER ID=90 NAME="Souchet">
Ο κοινοτικός κανονισμός που θεσπίζει την ΚΟΑ μπανάνας λαμβάνει υπόψη τις προηγούμενες δεσμεύσεις της Ευρωπαϊκής Ένωσης (κοινοτική προτίμηση, προτιμησιακή πρόσβαση για τις μπανάνες AΚΕ, κανόνες της GATT απέναντι στις τρίτες χώρες ).
<P>
Η ΚΟΑ περιλαμβάνει συνεπώς δυο πτυχές:
<P>
μια εσωτερική πτυχή που προβλέπει για τους κοινοτικούς παραγωγούς ένα αντισταθμιστικό καθεστώς ενίσχυσης που προορίζεται να εξισορροπήσει τις καθαρές απώλειες που προκύπτουν από την κατάργηση των στεγανών της αγοράς. Αυτή η βοήθεια καταλήγει σε έναν περιορισμό σε 854.000 τόνους των ποσοτήτων που μπορούν να διατεθούν στο εμπόριο για τους κοινοτικούς παραγωγούς εκ των οποίων, μεταξύ άλλων, και των υπερπόντιων γαλλικών εδαφών.-μια εξωτερική πτυχή που προβλέπει την ανάθεση μιας ποσότητας 857.000 τόνων χωρίς δασμούς στα παραδοσιακά κράτη AΚΕ και μια δασμολογική ποσόστωση 2, 2 εκατομμυρίων τόνων με μειωμένους δασμούς ( μπανάνα δολαρίου κυρίως).Κατά συνέπεια, ψήφισα τις τροπολογίες 3 και 7. Ψήφισα, φυσικά, κατά των τροπολογιών 10, 11, 12 και 13, που δεν στοχεύουν παρά στην ενίσχυση των εισαγωγών μπανάνας δολαρίου σε βάρος των ευρωπαϊκών παραγωγών και των χωρών AΚΕ προς τις οποίες, επιτρέψτε μου να θυμίσω, έχουμε δεσμεύσεις που συνδέονται με την ιστορία μας και τις παραδοσιακές και προτιμησιακές εμπορικές μας σχέσεις. Η αρχή του κοινοτικού κεκτημένου θα ήταν ήδη άραγε μεταβλητής γεωμετρίας και δεν θα άξιζε πλέον όταν πρόκειται για τις συμβατικές μας δεσμεύσεις με τους εταίρους μας της Συνθήκης της Λομέ;

<SPEAKER ID=91 NAME="Theorin">
Μια αύξηση των τελωνειακών ποσοστώσεων είναι απολύτως προς συμφέρον των σουηδών καταναλωτών. Επιθυμούμε ένα περισσότερο ελεύθερο εμπόριο μπανάνας στην παγκόσμια αγορά. Ο στόχος μου είναι να μπορούν οι σουηδοί καταναλωτές να έχουν δυνατότητα επιλογής όταν αγοράζουν μπανάνες. Θα πρέπει να μπορεί να τους προσφέρονται μπανάνες της καλύτερης ποιότητος στην χαμηλότερη δυνατή τιμή. Ελπίζω φυσικά ότι οι καταναλωτές αν το επιθυμούν, θα μπορούν να επιλέξουν μπανάνες που έχουν παραχθεί με τον καλύτερο τρόπο από οικολογική και κοινωνική οπτική.
<P>
Υπάρχει κάθε λόγος να διαμαρτυρηθούμε κατά της παρούσης κοινής οργάνωσης της αγοράς μπανανών της ΕΕ. Είναι παράλογο να έχει αυξηθεί η τιμή της μπανάνας στην Σουηδία με 20 % μετά την ένταξη στην ΕΕ.

<SPEAKER ID=92 NAME="Vieira">
Η Κοινή Οργάνωση Αγοράς (ΚΟΕ) στον τομέα της μπανάνας, της οποίας τώρα επιδιώκεται να τροποποιηθεί, σε μερικά σημεία, ο σχετικός κανονισμός, έχει προσφέρει στους κοινοτικούς παραγωγούς μία πολύτιμη και δίκαιη βοήθεια που τους επιτρέπει να ελπίζουν ότι θα διατηρηθεί και θα βελτιωθεί αυτή η παραγωγή, με αποδεκτά επίπεδα εισοδήματος. Στην περίπτωση αυτή, η αλληλεγγύη και η οικονομική και κοινωνική συνοχή εκφράζονται ορθά με την εφαρμογή της αρχής της κοινοτικής προτίμησης, που τόσο θα επιθυμούσαμε να τη δούμε να γενικεύεται, κυρίως σε σχέση με όλες τις παραγωγές ποιότητας, γεωργικές ή όχι, των ιδιαίτερα απομακρυσμένων περιοχών της Ευρωπαϊκής 'Ενωσης.
<P>
Στην περιοχή μου, μικρή και νησιωτική, με υποτροπικά κλιματικά χαρακτηριστικά σε ένα μέρος της γεωργικής ζώνης της, η καλλιέργεια της μπανάνας έχει ιδιαίτερη σπουδαιότητα, όχι μόνο λόγω του ότι αφορά πάνω από 8.000 παραγωγούς και μία ετήσια συγκομιδή πάνω από μερικές δεκάδες χιλιάδες τόννους, που αντιπροσωπεύουν περίπου το 20 % του ακαθάριστου γεωργικού προϊόντος, αλλά επίσης λόγω της τοπιογραφικής αξίας των όμορφων φυτειών, που ευνοεί σαφώς την τουριστική ικανότητα της περιοχής.
<P>
Οι παραγωγοί της Μαδέρας που, μετά την ένταξη στην 'Ενωση, επικρότησαν την ΚΟΑ, ανησυχούν σήμερα με την ιδέα πιθανών αυξήσεων των ποσοστώσεων εισαγωγών στην κοινοτική αγορά, που θα προκαλούσαν προφανώς μία υπερβολική προσφορά, με αρνητικές επιπτώσεις για τα συμφέροντά τους, και ζητούν την ενίσχυση των αντισταθμιστικών ενισχύσεων και του συμπληρώματός τους ώστε να βελτιωθούν τα ισχνά εισοδήματά τους. Είμαστε μαζί τους και γι'αυτό υποστηρίζουμε τις θέσεις τους και θα συνεχίσουμε να αγωνιζόμαστε για τα δίκαιά τους.
<P>
Και, επίσης, υποστηρίζοντας την έκθεση του κ. Santini, που συνηγορεί υπέρ των κοινοτικών παραγωγών μπανάνας και των χωρών ΑΚΕ, ελπίζουμε ότι η Επιτροπή δε θα αυξήσει την ποσόστωση των εισαγωγών από τρίτες χώρες πέρα από τους 2.300.000 τόννους, αύξηση που δεν δικαιολογείται από την είσοδο των τριών νέων κρατών μελών της 'Ενωσης.
<P>
Τέλος, κρίνουμε ότι είναι δίκαιο, αντίθετα με αυτό που προτείνει τώρα η Επιτροπή, ο όγκος της δασμολογικής ποσόστωσης εισαγωγών που χορηγείται σε τρίτες χώρες να κατανεμηθεί όπως είχε εγκριθεί και προκύπτει από τον Κανονισμό (ΕΟΚ) αριθ. 404/93, με το μερίδιο του 30 % για τους εμπορευόμενους που διαθέτουν στο εμπόριο κοινοτικές μπανάνες και/ή εισάγουν πρόσθετες μπανάνες από τις χώρες ΑΚΕ (εμπορευόμενοι της κατηγορίας Β), εφόσον τίποτε δεν δικαιολογεί να χάσουν αυτοί τώρα τη σχετική θέση τους.

<CHAPTER ID=7>
Κοινοτικές διαρθρωτικές παρεμβάσεις (Στόχος 1)
<SPEAKER ID=93 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (Α4-0284/96) του κ. G. Collins, εξ' ονόματος της Επιτροπής Περιφερειακής Πολιτικής, σχετικά με την απόφαση της Επιτροπής για τη θέσπιση κοινοτικού πλαισίου στήριξης για τις κοινοτικές διαρθρωτικές παρεμβάσεις στις περιφέρειες της Ιρλανδίας που υπάγονται στο στόχο Αριθ. 1, ήτοι στο σύνολο της επικράτειας (C4-0037/96).

<SPEAKER ID=94 NAME="Collins, Gerard">
Κύριε Πρόεδρε, θα ήθελα καταρχάς να εκφράσω την ευγνωμοσύνη μου προς τα μέλη της Επιτροπής Περιφερειακής Πολιτικής για την συνεργασία τους στην εκπόνηση της παρούσης εκθέσεως. Θα ήθελα να ευχαριστήσω όλους εκείνους που συμμετείχαν στην πολύ καλή ακρόαση που είχαμε επί του θέματος αυτού στις 7 Μαΐου. Ευχαριστώ ιδιαίτερα τον ιρλανδό Υπουργό Οικονομικών για τη συμβολή του. Είμαι πολύ ευτυχής που διαπίστωσα ότι, μιλώντας σε ένα πρόσφατο ευρωπαϊκό σεμινάριο στην Ιρλανδία, ο Υπουργός συμμερίστηκε όλα τα θεμελιώδη συμπεράσματα της εκθέσεώς μου.
<P>
Τόσο το πρώτο όσο και το δεύτερο κοινοτικό πλαίσιο στήριξης επιβεβαιώνουν τις πολιτικές διαδοχικών ιρλανδικών κυβερνήσεων. Αμφότερα τα ΚΠΣ επιβεβαιώνουν τις προσπάθειες που έγιναν για οικονομική και κοινωνική ανάπτυξη ούτως ώστε να επιτευχθεί ο κοινοτικός μέσος όρος και να εκπληρωθούν οι προϋποθέσεις συμμετοχής στην ΟΝΕ. Συμφωνώ πλήρως με τις τέσσερεις προτεραιότητες που θέσπισε το δεύτερο κοινοτικό πλαίσιο στήριξης για την περίοδο 1994-1999. Θα πρέπει να ειπωθεί ότι τόσο το πρώτο όσο και το δεύτερο ΚΠΣ έχουν σημειώσει μεγάλη επιτυχία στην Ιρλανδία. Κατά τη διάρκεια της περιόδου αυτής οι περισσότεροι, αν όχι όλοι, οικονομικοί δείκτες έχουν σημειώσει σημαντικές βελτιώσεις. Η οικονομική ανάπτυξη της Ιρλανδίας έχει σημειώσει κατά μέσο όρο αύξηση της τάξεως του 5 % του ΑΕΠ, δηλ. το καλύτερο ποσοστό από οποιαδήποτε άλλη χώρα της ΕΕ. Η απασχόληση έχει αυξηθεί σχεδόν κατά 2 % ετησίως και το ισοζύγιο πληρωμών το οποίο ήταν ελαφρώς ελλειμματικό το 1989 μετετράπη σε πλεόνασμα της τάξεως του 8 % του ΑΕΠ το 1995. Το δημοσιονομικό έλλειμμα συνέχισε τη συρρίκνωσή του σε ποσοστό χαμηλότερο του 2 % όπως και το δημόσιο χρέος.
<P>
Μολονότι κανείς δεν μπορεί να αρνηθεί ότι η ιρλανδική οικονομία έχει ορισμένα θεμελιώδη προσόντα όπως έναν νέο και δραστήριο πληθυσμό, σημαντικό τουρισμό και σταθερή υλοποίηση μιας αυστηρής και συνεκτικής εθνικής οικονομικής πολιτικής, δεν θα πρέπει να λησμονούμε τα διάφορα προβλήματα που προέρχονται κυρίως από την περιφερειακή θέση της νήσου, από τη χαμηλή πυκνότητα πληθυσμού, το μεγέθος του γεωργικού της τομέα, από την εξάρτησή της από τις ξένες επιχειρήσεις και την αδυναμία της εγχώριας βιομηχανίας, όλα από τα οποία δημιουργούν εμπόδια στην οικονομική και κοινωνική ανάπτυξη της Ιρλανδίας.
<P>
Θα πρέπει να τονίσω ότι η πραγματική εμφάνιση μακροχρόνιας ανεργίας στην Ιρλανδία είναι πολύ υψηλότερη από εκείνη που δείχνουν οι στατιστικές. Δεν μπορώ να τονίσω περισσότερο την απόλυτη αναγκαιότητα τόσο σε εθνικό όσο και σε κοινοτικό επίπεδο για να γίνουν αυτή τη στιγμή πιο αποτελεσματικές προσεγγίσεις στην ανεργία, ιδιαίτερα τη μακροχρόνια ανεργία. Οι ιρλανδικές αρχές θα πρέπει να αξιοποιήσουν τη μεσοπρόθεσμη αναθεώρηση ούτως ώστε να κάνουν επείγουσες αναπροσαρμογές. Θα πρέπει να αντιμετωπίσουν κατά πρόσωπο το πρόβλημα της ανεργίας. Η μεσοπρόθεσμη αναθεώρηση δεν θα πρέπει να αποτελέσει ακόμη μια χαμένη ευκαιρία.
<P>
Θα πρέπει να ενισχύσουμε τις παρεμβάσεις τόσο του Ευρωπαϊκού Ταμείου Περιφερειακής Ανάπτυξης όσο και του Ευρωπαϊκού Κοινωνικού Ταμείου. Θα πρέπει να τα βελτιώσουμε σε τρόπον ώστε να δημιουργήσουν τη δυνατότητα όπως τα μέτρα παραγωγής της εκπαίδευσης και της απόκτησης ικανοτήτων συντονιστούν καλύτερα με τις επενδύσεις δημιουργίας απασχόλησης. Δεν μπορώ να τονίσω περισσότερο την ανάγκη ενίσχυσης των δομών εκπαίδευσης και επαγγελματικής κατάρτισης και μάλιστα σε σημαντικό βαθμό με σκοπό τη βελτίωση των ικανοτήτων των νεαρών ατόμων. Γνωρίζω πάρα πολύ καλά ότι μόνο οι υψηλών ικανοτήτων εργαζόμενοι θα επωφεληθούν πλήρως από τις νέες ευκαιρίες εργασίας που δημιουργούνται με την ενίσχυση του ΕΤΠΑ.
<P>
Με απασχολεί ιδιαίτερα το υψηλό επίπεδο των νεαρών ιρλανδών, ανδρών και γυναικών, που εγκαταλείπουν το σχολείο χωρίς να έχουν επαγγελματική κατάρτιση. Καλώ συνεπώς τις ιρλανδικές αρχές να αυξήσουν σημαντικά τον αριθμό των εγκαταστάσεων κατάρτισης των νεαρών αυτών ατόμων. Χωρίς καλά θεμελιωμένη εκπαίδευση και αρχική επαγγελματική κατάρτιση θα προκύψει πολλαπλασιασμός του κινδύνου διολίσθησης σε μακροχρόνια ανεργία. Αυτό δεν μπορούμε και δεν πρέπει να το επιτρέψουμε.
<P>
Θα ήθελα να διαπιστώσω μια πολύ πιο βελτιωμένη οικονομική υποστήριξη για τα μέτρα κοινωνικής υποδομής τα οποία θα δημιουργήσουν νέες ευκαιρίες εκπαίδευσης, κατάρτισης και απασχόλησης για τις γυναίκες και ιδιαίτερα για τις γυναίκες που βρίσκονται σε μειονεκτική θέση. Έχοντας υπόψη την έντονη παρουσία ξένων συμφερόντων στην Ιρλανδία θα πρέπει να βελτιώσουμε την ικανότητα της εσωτερικής μας αγοράς. Για να επιτευχθεί αυτό είναι απαραίτητη η ανάπτυξη και η ανταγωνιστικότητα των μικρών και μεσαίων επιχειρήσεων.
<P>
Η έκθεσή μου υπογραμμίζει επίσης το γεγονός ότι η ανάπτυξη και η διαφοροποίηση του αγροτικού τομέα αποτελεί ζωτικό παράγοντα για το οικονομικό και κοινωνικό μέλλον της Ιρλανδίας - εξ ου και η σημασία του προγράμματος LEADER II: υπέρ του εκσυγχρονισμού του τομέα της αλιείας και των υδατοκαλλιεργειών για την επανάκτηση των ευκαιριών ανάπτυξης, υπέρ της διάνοιξης νέων ευκαιριών για την ανάπτυξη και διαφοροποίηση μιας ετήσιας διάρκειας και υψηλής ποιότητας τουριστικής βιομηχανίας και υπέρ της εφαρμογής των αρχών της διαρκούς και φιλοπεριβαλλοντικής ανάπτυξης.
<P>
Τονίζω ότι είναι απαραίτητο όπως η Ιρλανδία, ως νησιωτικό έθνος, επιτέλεσε συνεχή πρόοδο προς την κατεύθυνση ολοκλήρωσης των αναγκαίων οδικών, σιδηροδρομικών, θαλασσίων και εναέριων υποδομών μεταφορών. Γνωρίζουμε ότι χωρίς οικονομική και κοινωνική συνοχή δεν πρόκειται να υπάρξει βιώσιμη ΟΝΕ. Το 1999, με τη λήξη του παρόντος ΚΠΣ, δεν έχω καμία αμφιβολία ότι θα εξακολουθούν να υπάρχουν πολλές περιφέρειες στην Ιρλανδία που θα χρειάζονται ακόμη σημαντική υποστήριξη. Καλώ συνεπώς την Επιτροπή και τις ιρλανδικές αρχές να εγγυηθούν ότι οποιαδήποτε περιοχή της χώρας συνεχίσει να χρειάζεται υποστήριξη και μετά το χρονικό όριο του 1999 θα είναι απολύτως βέβαιη ότι θα έχει στη διάθεσή της όλους τους πόρους που απαιτούνται για την ενίσχυση της οικονομικής και κοινωνικής της συνοχής.
<P>
Μελλοντικά θα απαιτηθεί για την Ένωση, με την παρούσα σύνθεσή της των 15 κρατών μελών, μια νέα προσέγγιση έναντι των κριτηρίων επιλεξιμότητας του ΕΤΠΑ. Αυτό είναι κάτι που απαιτεί την επείγουσα εξέτασή του εκ μέρους όλων των ενδιαφερομένων. Όσον αφορά εμένα δεν έχω καμία αμφιβολία ότι η ανεργία θα πρέπει να διατηρηθεί ως ένα από τα κριτήρια προτεραιότητας. Τέλος, η έκθεσή μου προσφέρει μια νέα ευκαιρία για την εκ νέου επιβεβαίωση της δέσμευσής μας στην υλοποίηση του ειρηνευτικού προγράμματος για την Ιρλανδία. Υπογραμμίζω τη σημασία που έχει η διασυνοριακή συνεργασία μεταξύ της Δημοκρατίας της Ιρλανδίας και της Βορείου Ιρλανδίας τόσο στο οικονομικό όσο και στο πολιτικό επίπεδο και δεν έχω καμία αμφιβολία για την υποστήριξή σας στο θέμα αυτό.

<SPEAKER ID=95 NAME="Jφns">
Kύριε Πρόεδρε, αγαπητοί κυρίες και κύριοι συνάδελφοι, θα ήθελα να περιορισθώ στη χρησιμοποίηση των χρημάτων του EKT. Aν κάπου χρησιμοποιήθηκαν λογικά, εγγυημένα, τα χρήματα του EKT, τότε - κι αυτό δείχνει η έκθεση αυτή - αυτό έγινε στην Iρλανδία. Aυτό θα πρέπει να τονιστεί και πάλι, προκαταβολικά.
<P>
Έτσι η Iρλανδία, με χρήματα της EKT, επέτρεψε σε νέους, κυρίως, μια λογική σχολική και επαγγελματική εκπαίδευση. 'Aνοιξε ακόμη σε ανέργους και κοινωνικά μειονεκτούντες, μια δυνατότητα στην αγορά εργασίας, προσφέροντάς τους, με ευρωπαϊκή βοήθεια, προγράμματα επιμόρφωσης και αλλαγής της επαγγελματικής τους κατάρτισης. Aλλά ποτέ δεν ισχύει ότι δεν θα μπορούσε να κάνει κανείς κάτι καλύτερο. Tο 15 % της ανεργίας στην Iρλανδία μιλάει από μόνο του. Όλοι γνωρίζουμε ότι μια καλή σχολική εκπαίδευση και μια επαγγελματική κατάρτιση είναι η καλύτερη ασφάλεια ζωής. Γι' αυτό και θεωρώ σωστό το δρόμο που ακολούθησε η ιρλανδική κυβέρνηση, και θα ήθελα να την ενθαρρύνω να συνεχίσει, ιδιαίτερα με το σκεπτικό ότι το 20 % των νέων στην Iρλανδία διακόπτουν το σχολείο και κατά κανόνα, στη συνέχεια, δεν βρίσκουν εργασία.
<P>
Όσοι διακόπτουν το σχολείο, αποτελούν αργότερα τη μεγάλη μάζα των μακροχρόνια ανέργων. Γι' αυτό και είναι διπλά σημαντικό, να κάνουμε ακόμη περισσότερα. Θα πρέπει επίσης, όπως είπε ήδη ο εισηγητής, να προσπαθήσουμε οπωσδήποτε περισσότερο για την προώθηση των ευκαιριών των γυναικών. Mόνο το 32 % όλων των γυναικών είναι εργαζόμενες. Tο ποσοστό αυτό είναι κατά 10 % μικρότερο από το μέσο όρο της EE. Όσον αφορά το ποσοστό των γυναικών στην επαγγελματική βασική κατάρτιση, δεν θα πω πολλά. Στους μαθητευόμενους, το ποσοστό είναι κάτω από 2 % και, για να μιλήσω έντιμα, είναι φυσικά αστείο το ότι μόνο το 0, 4 % των χρημάτων του EKT προορίζονται για ειδικά μέτρα ενίσχυσης των γυναικών.
<P>
Tο mainstreaming στα διαρθρωτικά ταμεία, για την ενίσχυση των γυναικών, που πρωτοεφαρμόστηκε το 1994, είναι βέβαια σωστό, αλλά δεν αρκεί. Συνεπώς, απαιτούνται επειγόντως ειδικά προγράμματα για την ενίσχυση των γυναικών. Mε συγχωρείτε, αλλά αν έχουμε τη δυνατότητα να ακολουθήσουμε μια προληπτική πολιτική στην αγορά εργασίας, τότε θα 'πρεπε να εκμεταλλευθούμε την ευκαιρία αυτή. Eιδικά η προσαρμογή των εργαζομένων στα νέα προφίλ προσόντων και στις διαδικασίες παραγωγής, εμποδίζει το να χρηματοδοτούμε, στη συνέχεια, την ανεργία πάλι αντί την εργασία. Όχι άδικα, τελικά, το 20 % των οριζοντίως διαθέσιμων πιστώσεων του EKT, θα δαπανηθούν για προληπτική πολιτική στην αγορά εργασίας αλλά, παρόλα αυτά, η Iρλανδία απέχει πολύ ακόμη απ' αυτήν.

<SPEAKER ID=96 LANGUAGE="EN" NAME="Malone">
Κύριε Πρόεδρε, θα επιθυμούσα κι' εγώ να συγχαρώ τόσο τον κ. Collins όσο και την κ. Jφns για την εξαίρετη εργασία τους σχετικά με τα διαρθρωτικά ταμεία για την Ιρλανδία. Όπως όλοι γνωρίζουμε, από αυτή την άποψη η ιρλανδική ιστορία είναι μια ιστορία επιτυχιών με μια οικονομία η οποία λειτουργεί πάρα πολύ καλά. Το κατά κεφαλήν ΑΕγχΠ έχει αυξηθεί από το 64 % του μέσου όρου της ΕΕ το 1983 στο 87 % πέρσι. Η εργατική δύναμη αναπτύσσεται σταθερά και η ανεργία αρχίζει επιτέλους να μειώνεται από σχεδόν 16 % το 1993 σε λίγο περισσότερο από 11 % φέτος. Υπάρχει κάποια σύγχιση σχετικά με τους αριθμούς αυτούς στις εκθέσεις δεδομένου ότι οι στατιστικές έχουν προέλθει από διαφορετικές πηγές - αλλά καταλήγω στο ότι το 11 % αποτελεί τον σωστό αριθμό.
<P>
Οι τρεις παράγοντες στους οποίους θα απέδιδα αυτή την επιτυχία είναι: πρώτον, οι υγιείς συμπεφωνημένες πολιτικές που ακολούθησαν όλες οι κυβερνήσεις των πρόσφατων ετών αλλά ιδιαίτερα από το 1993 και εντεύθεν, δεύτερον, η δημιουργία της εσωτερικής αγοράς την οποία εκμεταλλεύθηκαν οι ιρλανδοί εξαγωγείς και η ιρλανδική βιομηχανία και τρίτον, η από τα τέλη της δεκαετίας του 1980 λειτουργία των διαρθρωτικών ταμείων. Η ιρλανδική επιτυχία διαψεύδει την υπεραπλουστευμένη και ουσιαστικά αντιευρωπαϊκή άποψη ότι η προετοιμασία για την ΟΝΕ σημαίνει αναγκαστικά μεγαλύτερη ανεργία και δραστικές περικοπές στις κρατικές δαπάνες. Το ιρλανδικό παράδειγμα δείχνει ότι δεν είναι καθόλου έτσι.
<P>
Όπως λέει και ο κ. Collins, η Ιρλανδία έκανε πλήρη και κατάλληλη αξιοποίηση των διαρθρωτικών ταμείων σε τέτοιο βαθμό ώστε εάν τα ποσά κατανέμονταν το 1996 σύμφωνα με τα ισχύοντα τώρα κριτήρια δηλ. ΑΕγχΠ κατά κεφαλήν λιγότερο του 75 % του μέσου όρου της ΕΕ, δεν θα ήταν επιλέξιμη.
<P>
Ωστόσο τα διαρθρωτικά ταμεία στην Ιρλανδία δεν θα διακοπούν απότομα στο τέλος του 1999. Τα κριτήρια για την τρίτη φάση των ταμείων, συμπεριλαμβανομένης της περιφερειακής κατανομής τους δεν πρόκειται να αποφασιστούν πριν από τις αρχές του 1998. Εάν εξετάσουμε όμως την παρούσα επεξηγηματική έκθεση υπάρχει ένα μικρό πρόβλημα κατά το ότι φαίνεται πως ο κ. Collins προτείνει να διαιρεθεί η Ιρλανδία μετά το 1999 σε διαφορετικές περιφέρειες. Αυτό ίσως να έχει ως αποτέλεσμα την απομόνωση του Δουβλίνου. Είναι γνωστό ότι τώρα υπάρχουν στο Δουβλίνο τεράστιες περιοχές με στερήσεις, θύλακοι στερήσεων για τους οποίους έχω μιλήσει συχνά εδώ - πιστεύω ότι όλοι γνωρίζετε το ενδιαφέρον μου για το Δουβλίνο. Δεν θα ήθελα να δω τον παραμερισμό του Δουβλίνου. Θα πρέπει να συνεχιστεί η εξέταση των ουσιαστικών αναπτυξιακών μας αναγκών και ύστερα από το 1999. Θα πρέπει να αγωνιστούμε για να διασφαλίσουμε ότι τα διαρθρωτικά ταμεία θα συνεχίσουν να παίζουν ένα ουσιαστικό ρόλο στην επίτευξη της οικονομικής και κοινωνικής συνοχής που προβλέπει η Συνθήκη. Μέσα σ' αυτό το πλαίσιο ο στόχος μας θα πρέπει να είναι η μεγιστοποίηση του μεριδίου της Ιρλανδίας από τα διαρθρωτικά ταμεία.
<P>
Σας ευχαριστώ κύριε Πρόεδρε και σας εύχομαι καλά Χριστούγεννα!

<SPEAKER ID=97 LANGUAGE="EN" NAME="Gallagher">
Κύριε Πρόεδρε, θα ήθελα να υποβάλω τα συγχαρητήριά μου στον κ. Collins για την παρουσίαση της εξαίρετης έκθεσής του. Η έκθεση αυτή δεν τονίζει μόνο τους τομείς εκείνους στους οποίους υπάρχουν μεγάλες δυσκολίες αλλά επισημαίνει επίσης την αναγκαιότητα για μελλοντικές αλλαγές.
<P>
Ακόμα και με την παρούσα κατάσταση, όπου η Ιρλανδία θεωρείται ως μία περιφέρεια, υπάρχουν ορισμένες περιοχές της χώρας που είναι πολύ πιο εύρωστες και πολύ πιο ανταγωνιστικές από άλλες. Υπογραμμίζω, και δεν ζητάω συγγνώμη γι' αυτό, ότι οι κομητείες Ντόνεγκαλ, Καβάν, Μόναγκαν, Σλίγκο, Λεϊτρίμ, Ρόσκομον, Μάγιο και Γκώλγουαιϋ - όλες εκ των οποίων περιλαμβάνονται στα όρια της ευρωεκλογικής μου περιφέρειας - εξακολουθούν να παραμένουν μεταξύ των πιο μειονεκτικών. Είναι ζωτικό επομένως όπως η ενίσχυση των κοινοτικών διαρθρωτικών ταμείων στις περιοχές αυτές συνεχιστεί και μετά το 1999 όταν λήξει το παρόν πρόγραμμα.
<P>
Η περιφέρεια Κονώ/Ώλστερ θα πρέπει να συνεχίσει να έχει καθεστώς Στόχου 1 και μετά το 1999. Η οικονομική και κοινωνική συνοχή δεν πρέπει να παραμείνει κενή λέξη: θα πρέπει να γίνει πραγματικότητα για το δυτικό και το βορειοδυτικό τμήμα της χώρας μου.
<P>
Εν συμπεράσματι, εάν ο τρόπος για να το πετύχουμε αυτό είναι να χωρίσουμε τη χώρα σε υποπεριοχές, τότε ας είναι κι' έτσι! Η οικονομική επιβίωση πολλών τμημάτων της εκλογικής μου περιφέρειας θα εξαρτηθεί από μια τέτοια διαίρεση.

<SPEAKER ID=98 LANGUAGE="EN" NAME="Cox">
Κύριε Πρόεδρε, θα ήθελα να αρχίσω συγχαίροντας τον κ. Collins για την εξαίρετη έκθεση και την επισκόπιση που έκανε για την πρόοδο που έχει επιτύχει η Ιρλανδία μέχρι σήμερα αξιοποιώντας το καθεστώς των κοινοτικών πλαισίων στήριξης.
<P>
Θα ήθελα σήμερα να επωφεληθώ της ευκαιρίας για να τονίσω στον Επίτροπο - και δεδομένου ότι η Επιτροπή αποτελεί ένα σύνολο θεωρώ εντελώς κατάλληλο να το κάνω αυτό μέσω του Επιτρόπου Monti - το πολύ υψηλό ποσοστό, σε σχέση με άλλες χώρες, που εκπροσωπεύουν τα ποσά αυτά ως εισροές της Ένωσης προς την ιρλανδική οικονομία. Όπως θα κατανοεί ο Επίτροπος, καθώς προχωρούμε προς την κατεύθυνση επίτευξης της οικονομικής και νομισματικής ένωσης μέσω ενός μεσοπρόθεσμου προγράμματος σύγκλισης, μέσω προγραμμάτων σταθερότητας κλπ, είναι πολύ σημαντικό όπως όταν ασχοληθεί η Επιτροπή ως σύνολο με τη μελλοντική εξέλιξη της περιφερειακής πολιτικής και της πολιτικής συνοχής θα πρέπει, κατά το ενωρίτερο δυνατόν και χωρίς να αναμένει να έχει στη διάθεσή της όλες τις λεπτομέρειες για τους γενικούς οικονομικούς προσανατολισμούς και το μέγεθος του προϋπολογισμού μέχρι το έτος 2000 και πέραν αυτού, τουλάχιστον να οριοθετήσει τις γενικές γραμμές σκέψεως αρκετά νωρίς για χώρες όπως η Ιρλανδία που έχει καθαρές εισροές, ούτως ώστε να συμπεριλάβει το γεγονός αυτό στην όλη διαδικασία της σύγκλισης. Μια αιφνίδια διακοπή της εισροής των ποσών θα αποτελέσει καταστροφή όσον αφορά την ομαλή εξέλιξη της μακροοικονομικής πολιτικής μέσα σ' αυτό το πλαίσιο.
<P>
Είναι σαφές ότι, όπως παρατήρησαν και άλλοι συνάδελφοι, σύμφωνα με τους ισχύοντες κανονισμούς η Ιρλανδία δεν είναι πλέον επιλέξιμη στον επόμενο γύρο ως μία χώρα, μία περιφέρεια για τον Στόχο 1.
<P>
Θα ήθελα να πω στον Επίτροπο, όπως τόνισε και ο κ. Collins, ότι η δομή της ιρλανδικής οικονομίας είναι πολύ προσανατολισμένη προς την ξένη βιομηχανία: πάνω από το 50 % της καθαρής βιομηχανικής παραγωγής του τομέα αλλά μόνο το ένα πέμπτο της απασχόλησης. Το γεγονός αυτό στρεβλώνει δραματικά την αναλογία ΑΕγχΠ/ΑΕΠ. Στις περισσότερες χώρες της ΕΕ το μέσο άνοιγμα μεταξύ ΑΕΠ και ΑΕγχΠ είναι 1 % ή 2 % ενώ στην Ιρλανδία είναι 10 % ή 11 % εξ αιτίας της τιμολόγησης μεταβίβασης κλπ από τις πολυεθνικές. Ίσως στην Ιρλανδία να υπάρχει σοβαρή οικονομική βάση για να χρησιμοποιηθεί ως μέτρο εκτίμησης το ΑΕΠ και όχι το ΑΕγχΠ. Κατά τη γνώμη μου αυτό δεν πρόκειται να επιλύσει μεν το πρόβλημα της μιας χώρας και της μιας περιφέρειας αλλά θα αποτελέσει μια πιο ρεαλιστική βάση για αξιολόγηση και για αντικειμενικότητα η οποία δεν θα αδικεί τις άλλες χώρες.
<P>
Τέλος, αναφορικά με τη μεσοπρόθεσμη αναθεώρηση, στη Δημοκρατία της Ιρλανδίας συνεχίζει να επιμένει ένα εξαιρετικά υψηλό επίπεδο μακροχρόνιας ανεργίας από κοινού με ένα υψηλό επίπεδο κοινωνικού αποκλεισμού. Το γεγονός αυτό θα πρέπει να προκαλέσει την προσοχή σε σχέση με τυχόν μειωμένες απορροφήσεις των υφισταμένων ΚΠΣ ή με οποιαδήποτε νέα ενδιάμεση χρηματοδότηση.
<P>
Στο πλαίσιο της ΟΝΕ ο τομέας των ΜΜΕ στην Ιρλανδία όπως και οπουδήποτε άλλού είναι εντατικής απασχόλησης ανά μονάδα παραγωγής. Στην Ιρλανδία ειδικότερα είναι ευάλωτος σε κάτι πολύ σημαντικό: εάν η Ιρλανδία ενταχθεί στην ΟΝΕ και η Μ. Βρετανία δεν ενταχθεί, οι ΜΜΕ θα γίνουν ευάλωτες διότι η ζώνη ΗΒΙρλανδίας αποτελεί την πρώτη εμπορική τους προτεραιότητα πολιτιστικά, κοινωνικά και γλωσσικά. Οι ιρλανδικές ΜΜΕ χρειάζονται ιδιαίτερη προσοχή, ειδικότερα μέσω των διαρθρωτικών ταμείων, ως ένα ουσιαστικό συστατικό στοιχείο του μέλλοντος.

<SPEAKER ID=99 LANGUAGE="DE" NAME="Schroedter">
Kύριε Πρόεδρε, μιλώ κατ' αρχήν για την Iρλανδία. Eίναι σωστό - και το θεωρώ καλό που το έθιξε ο συνάδελφος - ότι η Oικονομική και Nομισματική Ένωση θα είναι το counterpart για τα διαρθρωτικά ταμεία, και ότι μας παρουσιάζουν την Iρλανδία ανέκαθεν ως τη χώρα πρότυπο, όσον αφορά την ανάπτυξη προς την κατεύθυνση της Oικονομικής και Nομισματικής Ένωσης. Aλλά αν δούμε τι βρίσκεται από πίσω, στην άλλη όψη, 20 % ανεργία, 30 % ανεργία στους νέους, και απ' αυτούς το 49 % μακροχρόνια άνεργοι, τότε τίθεται το ερώτημα, τι είδους ανάπτυξη είναι αυτή; Aπό την άλλη μεριά, ωστόσο, η Iρλανδία έχει το θάρρος να υποβάλει ένα εθνικό σχέδιο περιφερειακής βιώσιμης ανάπτυξης, που αποτελεί πολύ σημαντική βάση για τη χρησιμοποίηση των διαρθρωτικών ταμείων και προσφέρει τη δυνατότητα να μπορέσουν να χρησιμοποιηθούν πράγματι αποτελεσματικά τα διαρθρωτικά ταμεία. Bεβαίως, είναι σωστό που η προτεραιότητα εδώ βρίσκεται στην καταπολέμηση της ανεργίας. Aυτό θα 'πρεπε να περιλαμβάνεται και στην έκθεση.
<P>
Γνωρίζουμε ότι η Iρλανδία έχει μεγάλη εμπειρία; έχει πάνω από 15 χρόνια εμπειρία στον τομέα των τοπικών πρωτοβουλιών απασχόλησης, και θα ήταν καλό αν σημειωνόταν εκεί και άλλη πρόοδος. Παρόλα αυτά, θα πρέπει να γίνουν αναγκαίες βελτιώσεις; για παράδειγμα, η πρόσβαση των γυναικών εξακολουθεί ακόμη να αποτελεί μεγάλο πρόβλημα, και οι εθνικές μειονότητες δεν λαμβάνονται επαρκώς υπόψη. Kυρίως στο θέμα του monitoring , θα πρέπει να ληφθούν πολύ περισσότερο υπόψη οι μη κυβερνητικές οργανώσεις. Aυτό, επίσης, είναι σύμφωνο με τη Λευκή και την Πράσινη Bίβλο για την κοινωνική πολιτική.

<SPEAKER ID=100 NAME="Monti">
Η Επιτροπή εκφράζει την ικανοποίησή της για την πολύ εξαντλητική έκθεση που παρουσίασε ο κ. Collins, προς τον οποίο εκφράζω τα συγχαρητήριά μου, όπως επίσης εκφράζω τα συγχαρητήριά μου και στην κ. Jφns.
<P>
Τα τελευταία χρόνια η Ιρλανδία πραγματοποίησε μία οικονομική ανάπτυξη που είναι η ταχύτερη σε σχέση με εκείνη οποιουδήποτε άλλου κράτους μέλους της Ευρωπαϊκής Ένωσης και το εσωτερικό ανά κεφαλή ακαθάριστο προϊόν πέρασε από το 64 %, το 1983, στο 90 % του μέσου κοινοτικού όρου το 1995.
<P>
Συμφωνώ με τα συμπεράσματα της έκθεσης, κατά τα οποία αυτά τα πράγματι σημαντικά αποτελέσματα οφείλονται σε τρεις κύριους παράγοντες: πριν από όλα, στην εφαρμογή πολύ συνεπών εθνικών πολιτικών στο δημοσιονομικό και φορολογικό πεδίο. δεύτερο, στις πραγματικά εταιρικού χαρακτήρα κοινωνικές σχέσεις, όπως υπογράμμισε ειδικότερα ο κ. Malone. τέλος, στην σημαντική συμβολή -περίπου 1 % στο ποσοστό ανάπτυξηςτων κοινοτικών ταμείων.
<P>
Είναι ενθαρρυντική η διαπίστωση ότι η θετική ανάπτυξη μεταφράστηκε και σε μία σημαντική μείωση του υψηλού ποσοστού της ανεργίας.
<P>
Συνεπώς υπήρξε, κατά τη γνώμη της Επιτροπής, ικανοποιητική, από γενική άποψη η χρησιμοποίηση των πιστώσεων των Διαρθρωτικών Ταμείων που χορηγήθηκαν στην Ιρλανδία.
<P>
Η έκθεση του κ. Collins πολύ σωστά προβάλλει τις προόδους που επετεύχθησαν ενδεικτικά και αποτελούν το μέτρο των επιπτώσεων στους διάφορους τομείς της οικονομίας, αν και εξακολουθούν να υφίστανται διαρθρωτικά προβλήματα σε ορισμένες περιοχές, όπως υπογράμμισε ο κ. Gallagher.
<P>
Θα ήθελα να συγχαρώ τις ιρλανδικές αρχές για τη συνεργασία τους με την Επιτροπή, συνεργασία που εξασφάλισε τη συνεχή αξιολόγηση του τρόπου δαπάνης των χρημάτων των ευρωπαίων φορολογουμένων.
<P>
Η αξιολόγηση έχει εισέλθει στη φάση του μεσοπρόθεσμου ελέγχου, που είναι υποχρεωτικός για τις διαρθρωτικές παρεμβάσεις.
<P>
Όλα τα λειτουργικά προγράμματα και το ίδιο το Κοινοτικό Πλαίσιο Στήριξης, αποτελούν αντικείμενο ανεξαρτήτων αξιολογήσεων που πραγματοποιούνται από εξωτερικούς εμπειρογνώμονες. Οι αξιολογήσεις θα συζητηθούν κατόπιν από τις επιτροπές παρακολούθησης, στις οποίες συμμετέχουν οι εκπρόσωποι των κοινωνικών εταίρων και των διαφόρων τομέων.
<P>
Η Επιτροπή εκτιμά ιδιαίτερα αυτή τη θαρραλέα πολιτική και τη διαφάνεια και εκφράζει την ικανοποίησή της για τη σημαντική συμβολή των περιφερειακών αρχών, που στο εξής θα εκπροσωπούνται στις επιτροπές παρακολούθησης των λειτουργικών προγραμμάτων.
<P>
Η έκθεση Collins πραγματοποιήθηκε την κατάλληλη στιγμή κατά τη διάρκεια του μεσοπρόθρσμου ελέγχου και χωρίς αμφιβολία θα αποτελέσει μία μεγάλη συμβολή. Δεν προτίθεμαι, διότι δεν έχω και τον απαιτούμενο χρόνο, να προβώ σε ειδικές παρατηρήσεις σχετικά με όλα τα ζητήματα που έθιξε η έκθεση, η οποία είναι απολύτως εξαντλητική.
<P>
Θα ήθελα εντούτοις να υπογραμμίσω ορισμένες πλευρές: πριν από όλα την ανάγκη αντιμετώπισης του προβλήματος της ανεργίας μακράς διάρκειας στην Ιρλανδία και ενθάρρυνσης μιας ευρύτερης συμμετοχής των γυναικών -όπως υπογράμμισε η κ. Schroedter- στον κόσμο της εργασίας.
<P>
Η Επιτροπή εκτιμά και το γεγονός ότι αναγνωρίσθηκε η ανάγκη εξακολούθησης των επενδύσεων στο οδικό σύστημα, τους σιδηροδρόμους και τα αεροδρόμια στην Ιρλανδία και συμφωνεί απολύτως με τη δέσμευση που εκτίθεται στην έκθεση όσον αφορά την εφαρμογή του προγράμματος PEACE για τη Βόρεια Ιρλανδία και τις επαρχίες που συνορεύουν με την Ιρλανδία.
<P>
Η Επιτροπή σημειώνει τις συστάσεις που διατυπώνονται στην έκθεση σχετικά με τον προσεχή προσδιορισμό των κριτηρίων επιλεξιμότητας για τις περιοχές του στόχου 1, αλλά παρατηρεί ότι αυτό το πρόβλημα δεν θα ληφθεί υπόψη πριν από το τέλος της σημερινής περιόδου προγραμματισμού για το 1999.
<P>
Τελειώνοντας, κύριε Πρόεδρε, θα ήθελα αναφερθώ με συντομία στο πρόβλημα που έθιξε η κ. Jφns σχετικά με τη συχνότητα εγκατάλειψης των σπουδών από τους νέους. Με τη σύμφωνη γνώμη των ιρλανδικών αρχών, η Επιτροπή θα καταβάλει κάθε δυνατή προσπάθεια για την εξεύρεση λύσεων ώστε να αυξηθεί ο αριθμός των διαθεσίμων θέσεων κατάρτισης των νέων που δεν έχουν αποκτήσει κάποια ειδικότητα. Το ζήτημα συζητήθηκε στη διάρκεια της τελευταίας συνεδρίασης της επιτροπής παρακολούθησης του προγράμματος «Ανθρώπινοι Πόροι» τον Οκτώβριο και ελπίζουμε να μπορέσουμε να σημειώσουμε κάποια πρόοδο στο άμεσο μέλλον.
<P>
Τέλος και σε σχέση με την παρέμβαση του κ. Cox, έχω σημειώσει τις διάφορες παρατηρήσεις του και ειδικότερα όσον αφορά την ανάγκη, όπως ο ίδιος υπογράμισε, να καθορίζονται εγκαίρως οι γενικές γραμμές για να αποφεύγονται οι βαθειές ασυνέχειες -sharp discontinuities - στις διαρθρωτικές παρεμβάσεις. Μπορώ να σας διαβεβαιώσω ότι, στο φως της αναθεώρησης των δημοσιονομικών προοπτικών και ενόψει της διεύρυνσης, η Επιτροπή έχει αρχίσει από καιρό να μελετά σε βάθος το θέμα αυτό.

<SPEAKER ID=101 NAME="Πρόεδρος">
Ευχαριστώ, κύριε Επίτροπε.
<P>
Η συζήτηση έληξε.
<P>
Προχωρούμε στην ψηφοφορία επί της έκθεσης Collins.
<P>
(Το Σώμα εγκρίνει το ψήφισμα)

<CHAPTER ID=8>
Διασυνοριακή συνεργασία ΕΕ/Χωρών ΚΑΕ
<SPEAKER ID=102 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (Α4-0359/96) του κ. Schrφder, εξ' ονόματος της Επιτροπής Περιφερειακής Πολιτικής, επί της έκθεσης της Επιτροπής σχετικά με την εφαρμογή της διασυνοριακής συνεργασίας μεταξύ της Κοινότητας και των χωρών της Κεντρικής και Ανατολικής Ευρώπης (COM(95)0662 - C4-0142/96).

<SPEAKER ID=103 NAME="Schrφder">
Kύριε Πρόεδρε, κύριε Eπίτροπε, αγαπητοί κυρίες και κύριοι συνάδελφοι, η εκτέλεση του προγράμματος για το οποίο πρόκειται εδώ, το πρόγραμμα δηλαδή για τη διασυνοριακή συνεργασία μεταξύ της Kοινότητας και των χωρών της Kεντρικής και Aνατολικής Eυρώπης, το 1994, ήταν μια επιτυχία της Eπιτροπής. Tο πρόγραμμα χρηματοδοτήθηκε με 150 εκατ. Ecu, και με τη συγχρηματοδότηση το συνολικό του ύψος ανέρχονταν σε 350 εκατ. Ecu, που δαπανήθηκαν σωστά. H συγχρηματοδότηση έγινε, κυρίως, από την Eυρωπαϊκή Tράπεζα Eπενδύσεων, από την Eυρωπαϊκή Tράπεζα για την Aνασυγκρότηση και την Aνάπτυξη και από ιδιωτικούς φορείς.
<P>
Σε τι αποσκοπούσε αυτό το πρόγραμμα διασυνοριακής συνεργασίας; Πρώτον, στη σταθεροποίηση των παραμεθόριων περιφερειών, στην ανάπτυξή τους και στην εξάλειψη των ανισοτήτων και, δεύτερον, - η πτυχή αυτή είναι τουλάχιστον εξίσου σημαντική - στη διευκόλυνση της διαδικασίας ολοκλήρωσης των κρατών της Kεντρικής και Aνατολικής Eυρώπης; διότι δεν θα πρέπει να ξεχνάμε ποτέ, πως, όχι μόνον οι άνθρωποι της Kεντρικής και Aνατολικής Eυρώπης μάς χρειάζονται, αλλά κι εμείς τους χρειαζόμαστε εξίσου.
<P>
Όσον αφορά το ερώτημα, κατά πόσον υπάρχει κάτι ακόμη που μπορεί να βελτιωθεί, έχω την εξής γνώμη: Πάντα υπάρχει κάτι ακόμη που μπορεί να βελτιωθεί, κι εδώ συγκεκριμένα είναι ότι οι δράσεις θα πρέπει να παρουσιάζουν μεγαλύτερη πολυμορφία. Kατά πρώτο λόγο ενισχύθηκαν εδώ, μέχρι τώρα, έργα υποδομής για τις μεταφορές, το περιβάλλον, καθώς και ο ενεργειακός τομέας. Eπιθυμώ να εξαντληθούν περαιτέρω όλες οι δυνατότητες στις περιοχές αυτές. Eκτός τούτου, επιθυμώ έναν πολυετή προγραμματισμό και μια αύξηση των πιστώσεων για τις πρωτοβουλίες ECOS, OUVERTURE και INTERREG II.
<P>
Eίναι πολύ εύκολο να πούμε ότι θα πρέπει να αυξηθούν οι πιστώσεις, χωρίς παράλληλα να πούμε από πού θα 'ρθουν. Γι' αυτό και θα ήθελα να κάνω δύο προτάσεις, τις οποίες, βεβαίως, θα ήθελα να αναφέρω μόνο επιγραμματικά. Έχω την πεποίθηση πως μια έκθεση της Eπιτροπής Περιφερειακής Πολιτικής θα εμβαθύνει στο πρόβλημα αυτό, την επόμενη χρονιά. Tο επεσήμανα ήδη αυτό στη συζήτηση για την έκθεση Xριστοδούλου. Eπιτρέψτε μου να αναφέρω επιγραμματικά το πώς θα εξοικονομήσει κανείς χρήματα στον τομέα της διαρθρωτικής πολιτικής και πώς θα τα χρησιμοποιήσει για τη διασυνοριακή συνεργασία, κι επιτρέψτε μου να πω όχι μόνο για τη διασυνοριακή συνεργασία.
<P>
Tο σημείο υπ' αριθ. 1 είναι ότι, στο μέλλον, δεν θα είναι πια μόνο οι υπανάπτυκτες περιφέρειες εκείνες που θα μπορούν να ενισχυθούν, αλλά οι αντικειμενικά μειονεκτικές. Aυτό θα πρέπει να το ορίσουμε επακριβώς στο μέλλον. Θα ήθελα εδώ να αναφέρω τρεις πτυχές: Kατ' αρχήν, τα γεωγραφικά μειονεκτήματα - η Mαδέρα ή τα ελληνικά νησιά μετά τη διεύρυνση θα βρίσκονται πάντα στην άκρη της Eυρώπης -, τους κλιματολογικούς παράγοντες - η Bόρεια Φιλανδία ή η Bόρεια Σουηδία πάντα θα έχουν κρύο και θα υποφέρουν απ' αυτό - και ακόμη τους ιστορικούς παράγοντες. Eδώ έχω κατά νου τα νέα ομόσπονδα γερμανικά κρατίδια. Διότι οι επιπτώσεις 40 χρόνων υπαρκτού σοσιαλισμού ήταν καταστροφικές, και σήμερα κάνουμε πολύ μεγάλες προσπάθειες για να τις αποκαταστήσουμε.
<P>
Aυτή ήταν η μία δυνατότητα, δηλαδή το κριτήριο των αντικειμενικά μειονεκτικών περιφερειών. Tο δεύτερο σημείο που θα ήθελα να αναφέρω, είναι ότι θα πρέπει να εγκαταλείψουμε την αρχή της αδιάκριτης ενίσχυσης και να χρησιμοποιούμε τα χρήματα συγκεκριμένα, να κάνουμε δηλαδή συγκεκριμένες οικονομικές ενέσεις. Δεν είναι σωστό, κατά τη γνώμη μου, μελλοντικά, να ενισχύονται ολόκληρα κράτη, ολόκληρες περιφέρειες, σ' όλη τους την έκταση, αλλά η ενίσχυση να γίνεται συγκεκριμένα, μέχρι και σε τμήματα πόλεων - με τόση ακρίβεια θα πρέπει να προγραμματίζουμε, κατά τη γνώμη μου, - ώστε, μετά, να έχουμε στη διάθεσή μας πιστώσεις για τη διασυνοριακή συνεργασία μεταξύ της Eυρωπαϊκής Ένωσης και των χωρών της Kεντρικής και Aνατολικής Eυρώπης - και επιτρέψτε μου να επαναλάβω και πάλι, όχι μόνο για τη διασυνοριακή συνεργασία.
<P>
Tέλος, θα ήθελα να ευχαριστήσω και πάλι την Eπιτροπή για την ωραία της δουλειά, κι επιτρέψτε μου να πω στον κύριο Eπίτροπο ότι θα περιμένουμε να δούμε, με μεγάλο ενδιαφέρον, την αντίστοιχη έκθεση της Eπιτροπής για το 1995.
<P>
(Xειροκροτήματα)

<SPEAKER ID=104 NAME="Habsburg-Lothringen">
Κύριε Πρόεδρε, από την έκθεση της Επιτροπής REX που μας απασχολεί, σχετικά με το Πρόγραμμα του 1994 για τη διασυνοριακή συνεργασία, συνάγεται ότι η εν λόγω συνεργασία αναδείχθηκε σε ένα ιδιαίτερα χρήσιμο μέσον όσον αφορά την προενταξιακή στρατηγική σχετικά με τις χώρες της Κεντρικής και Ανατολικής Ευρώπης.
<P>
Πράγματι, η διασυνοριακή συνεργασία μεταξύ των χωρών αυτών και εκείνων της Ευρωπαϊκής Ένωσης χρησίμεψε, σε πολιτικό επίπεδο, για την αύξηση των επαφών μεταξύ των παραμεθόριων περιοχών και άρα την ενίσχυση της εμπιστοσύνης και των σχέσεων καλής γειτονίας μεταξύ τους, ενώ παράλληλα επέτρεψε την ανάπτυξη σταθερών πρακτικών συνεργασίας, την εξοικείωση των ΧΚΑΕ με τις μεθόδους διαχείρισης της Ένωσης, και κυρίως, την ενίσχυση του αισθήματος των συνδεδεμένων χωρών ότι ανήκουν σε έναν κοινό χώρο, επιταχύνοντας έτσι τη διαδικασία προσαρμογής πριν την ένταξή τους.
<P>
Σε γενικό επίπεδο, μπορούμε να πούμε συνεπώς ότι ο απολογισμός του Προγράμματος υπήρξε σαφώς θετικός. Γι' αυτό ακριβώς, η Επιτροπή REX πιστεύει ότι θα έπρεπε να αυξηθεί η δημοσιονομική προικοδότηση που προορίζεται σε δράσεις ενίσχυσης της συνεργασίας, όχι μόνο διασυνοριακής αλλά και διαπεριφερειακής, ιδιαίτερα μεταξύ περιφερειών των χωρών της Κεντρικής και Ανατολικής Ευρώπης και περιφερειών της Ευρωπαϊκής Ένωσης.
<P>
Θα πρέπει επίσης να λάβουμε υπόψη ότι, ενόψει μιας μεγαλύτερης αποτελεσματικότητας στο μέλλον, τα προγράμματα θα πρέπει να είναι πολυετή και θα πρέπει επίσης να ενταθούν οι δράσεις που αποσκοπούν στην ενίσχυση της συνεργασίας σε θέματα κατάρτισης, ιδιαίτερα της κατάρτισης σχετικά με τις επιχειρήσεις, τη μεταφορά τεχνολογίας και το μάρκετινγκ όσον αφορά τις μικρομεσαίες επιχειρήσεις, στο μέτρο που αυτές αποτελούν έναν αναντικατάστατο παράγοντα για την οικονομική ανάπτυξη των εν λόγω χωρών.
<P>
Μαζί με αυτό, η Επιτροπή REX πιστεύει ότι είναι εξαιρετικά σημαντικό να θεσπιστούν λειτουργικοί μηχανισμοί συντονισμού μεταξύ των διαφόρων προγραμμάτων που υλοποιούνται από την Ευρωπαϊκή Ένωση και το Πρόγραμμα PHARE, αν επιθυμούμε τη βελτιστοποίηση της απόδοσης των πόρων της Ένωσης και άρα την αύξηση της αποτελεσματικότητας και της απήχησης των δράσεων που χρηματοδοτούνται από αυτήν.
<P>
Πρόκειται για ένα στόχο με τον οποίο η Επιτροπή REX συμφωνεί πλήρως.

<SPEAKER ID=105 NAME="Πρόεδρος">
Ευχαριστώ πολύ, κύριε Habsburg-Lothringen. Μπορώ να σας διαβεβαιώσω ότι η κ. Ferrer δεν θα είχε βελτιώσει και πολύ τα εξαιρετικά σας καστιλιάνικα. Μην το λάβετε όμως αυτό ως εξαιρετική κολακεία, διότι η κ. Ferrer και εγώ ο ίδιος συνήθως μιλάμε καταλάνικα και τα καστιλιάνικά μας δεν είναι εντελώς τέλεια. Εν πάση περιπτώσει, ευχαριστώ πολύ.

<SPEAKER ID=106 LANGUAGE="FI" NAME="Myller">
Αξιότιμε κύριε Πρόεδρε, θα ήθελα να ευχαριστήσω τον κύριο Σρέντερ για την θαυμάσια αυτή έκθεση, η οποία δύναται να αποτελέσει βάση για μία ευρύτερη συζήτηση εν σχέσει, κυρίως, με τη διασυνοριακή αλλά και τη διαπεριφερειακή συνεργασία. Παρ' όλο ότι η διασυνοριακή συνεργασία στην Ευρωπαϊκή Ένωση ήταν μέχρι σήμερα ιδιαιτέρως αποτελεσματική, πιστεύω ότι πρέπει να καταβάλλουμε προσπάθειες για την περαιτέρω βελτίωσή της ενόψει, ιδίως, της επικείμενης διεύρυνσης.
<P>
Θα ήθελα να υπογραμμίσω ότι υπάρχουν οι δυνατότητες για συνδυασμό των προγραμμάτων διασυνοριακής συνεργασίας με αυτά της διαπεριφερειακής. Κατά τη γνώμη μου, η συνδυασμένη αυτή εφαρμογή θα διασφάλιζε επαρκείς δυνατότητες για τα νυν και τα μελλοντικά κράτη μέλη, αλλά και στις τοπικές αρχές και τις μη κυβερνητικές οργανώσεις αυτών, να αναπτύξουν, κατά τρόπο ουσιαστικό την διαπεριφερειακή συνεργασία και να ενισχύσουν την διοίκηση και τις δημοκρατικές δομές τους. Έτσι θα επιτύχουμε, και στην πράξη, να καταστήσουμε την συνεργασία εντατικότερη.
<P>
Προκειμένου να βελτιωθούν ουσιαστικά τόσο η διασυνοριακή όσο και η διαπεριφερειακή συνεργασία, πρέπει να καταστεί αποτελεσματικότερη η παρακολούθηση των ήδη εφαρμοζομένων προγραμμάτων. Το πρόβλημα έγκειται κυρίως στην εύρεση καταλλήλων μεθόδων. Από τη μία οφείλουμε να θεσπίσουμε νέες διατάξεις για τον έλεγχο, και από την άλλη να εφαρμόζουμε την αρχή της επικουρικότητας.
<P>
Κατά τη γνώμη μου και τα προγράμματα συνεργασίας με τρίτες χώρες θα έπρεπε να αποβλέπουν, στο εξής, στην επίτευξη αποτελεσμάτων η αξιολόγηση των οποίων θα είναι ευκολότερη. Η Επιτροπή θα έπρεπε, από κοινού με τους υπεύθυνους για την εφαρμογή των προγραμμάτων, να καθορίσει τις προτεραιότητες, τους στόχους και τις μεθόδους για την αξιολόγηση των αποτελεσμάτων σε ό, τι αφορά τα εν λόγω προγράμματα.

<SPEAKER ID=107 LANGUAGE="ES" NAME="Fernαndez Martνn">
Κύριε Πρόεδρε, κυρίες και κύριοι βουλευτές, θα ήθελα να ξεκινήσω συγχαίροντας τον συνάδελφο και φίλο κ. Schrφder, όχι μόνο για την εξαίρετη έκθεσή του σχετικά με την εκτέλεση των προγραμμάτων συνεργασίας μεταξύ της Ευρωπαϊκής Ένωσης και των ΧΚΑΕ, αλλά και για τη συνεχή του μέριμνα σχετικά με τα προβλήματα που απορρέουν από τη διεύρυνση της Ένωσης προς την Κεντρική και Ανατολική Ευρώπη, και ιδιαίτερα για τη συνολική κατανόηση από πλευράς του του αντίκτυπου που θα επιφέρει η διεύρυνση επί των λιγότερο ανεπτυγμένων περιφερειών της Ένωσης, όπως υπογραμμίζεται στην έκθεσή του.
<P>
Αυτό το Κοινοβούλιο είναι άκρως ευαίσθητο σε αυτό το ζήτημα, που βρίσκεται στο επίκεντρο των προτεραιοτήτων της Ένωσης. Αυτό αποδεικνύεται, για να αναφέρω ορισμένα παραδείγματα που δεν περιλαμβάνονται στις αιτιολογικές σκέψεις του κ. Schrφder, από ορισμένα επιχειρήματα της έκθεσης Ευρώπη 2000 Συν σχετικά με την ευρωπαϊκή χωροταξία -της οποίας είμαι εισηγητής- καθώς και από την έκθεση του κ. Speciale όσον αφορά τη συζήτηση σχετικά με το χρηματοδοτικό πλαίσιο των προγραμμάτων κοινοτικής πρωτοβουλίας για τα επόμενα έτη.
<P>
Το αίτημα να διατηρηθεί το Πρόγραμμα INTERREG, μέσω ενός νέου INTERREG III, αποτελεί αναγκαιότητα στα πλαίσια της ίδιας της προενταξιακής στρατηγικής των ΧΚΑΕ μέσω της διασυνοριακής συνεργασίας. Τα καλά αποτελέσματα των Προγραμμάτων PHARE και INTERREG II, όπως επιβεβαιώνει ο κ. Schrφder στην έκθεσή του, αποτελούν κίνητρο ώστε να αυξηθούν οι προσπάθειες προς την κατεύθυνση αυτή.
<P>
Βεβαίως, μια αύξηση των δαπανών, με νέα ταμεία και προγράμματα για τη χρηματοδότηση της διεύρυνσης, δεν πρέπει να θέτει σε κίνδυνο το σύμφωνο σταθερότητας που είναι απαραίτητο για τη διασφάλιση της επιτυχίας της Οικονομικής και Νομισματικής Ένωσης. Πρέπει να καταβάλουμε μια προσπάθεια επινοητικότητας και αλληλεγγύης ώστε και τα δύο αυτά να καταστούν εφικτά. Εμβάθυνση και διεύρυνση της Ένωσης δεν είναι δύο αλληλοαποκλειόμενοι στόχοι -και δεν πρέπει να είναι- αν και κανείς δεν υποστηρίζει ότι πρόκειται για μια απλή πρόκληση.

<SPEAKER ID=108 LANGUAGE="NL" NAME="Van Bladel">
Πρόεδρε, περάσαμε μία βαριά και χαοτική εβδομάδα, μπορούμε όμως να πούμε ότι συζητήσαμε ορισμένα ιστορικά και στρατηγικά θέματα, την παραμονή της διακυβερνητικής διάσκεψης, τα οποία σχετίζονται με τη διεύρυνση. Ιδιαιτέρως οι εκθέσεις Χριστοδούλου και Rehder καθώς και η έκθεση του κ. Schrφder αποτελούν ένα πρακτικό συμπλήρωμα των όσων πρόκειται να πράξει στο μέλλον η Ευρωπαϊκή Ένωση όσον αφορά τις χώρες της Κεντρικής και της Ανατολικής Ευρώπης.
<P>
Η μείωση των κοινωνικοοικονομικών αντιθέσεων στις παραμεθόριες περιοχές είναι μία καλή υπόθεση. Κατ'αυτό τον τρόπο μπορεί να περιοριστεί η μείωση του τοπικού πληθυσμού αλλά και να προαχθεί η σταθερότητα στις περιοχές αυτές. Οι χρηματοδοτικές ανάγκες για την προσπάθεια αυτή είναι προφανώς τόσο μεγάλες, ώστε τα χρήματα που διατέθηκαν μία φορά έχουν ήδη απορροφηθεί. Το γεγονός αυτό έχει καθησυχαστικές αλλά και τονωτικές επιδράσεις. Τι πρέπει να κάνουμε στο μέλλον; Πρέπει να μεριμνήσουμε ώστε να αποφευχθεί η αλληλεπικάλυψη και να διαφοροποιηθούν περισσότερο οι δράσεις - δηλαδή να μην περιοριστούν στις υποδομές και το περιβάλλον - και κυρίως να εξασφαλίσουμε τη συνοχή.
<P>
Από την Επιτροπή προσδοκώ ότι, όπως και στο παρελθόν, θα εξακολουθήσει να αναφέρει στο Κοινοβούλιο και κυρίως να διευκρινίζει με ποιο τρόπο υπάρχει η δυνατότητα να ανευρεθούν περισσότερα χρηματοδοτικά μέσα. Αυτό είναι σημαντικό. Η διασυνοριακή συνεργασία αυξάνει την εμπιστοσύνη των πολιτών στην Ευρώπη. Αυτό είναι αναγκαίο τόσο εντός όσο και εκτός της Ένωσης, επειδή σε τελευταία ανάλυση πρόκειται για τη σταθερότητα στην Ευρώπη.
<P>
Lindqvist (ELDR). (SV) Κύριε Πρόεδρε, απευθύνομαι πρώτα και στον κο Schr(der επίσης, τον οποίον εκτός αυτού γνωρίζω ως έναν ευχάριστο εκπρόσωπο της χώρας του στο Κοινοβούλιο και ευχαριστώ για την σύντομη και συγκεκριμένη έκθεση. δντεκα Ανατολικές - και Κεντροευρωπαϊκές χώρες έχουν κάνει αίτηση ένταξης στην ΕΕ. Ανεξαρτήτως από το πόσο καιρό μπορεί να τους πάρει να γίνουν μέλη, και ανεξάρτητα αν οδηγήσει σε ένταξη ή κάποια άλλη μορφή συνεργασίας, είναι πολύ σημαντικό να ενισχυθεί η διασυνοριακή συνεργασία με τις χώρες της Κεντρικής - και Ανατολικής Ευρώπης.
<P>
Ο προσανατολισμός κατά το 1994 στην ενέργεια, την υποδομή και το περιβάλλον θα συνεχιστεί αλλά πρέπει να διευρυνθεί ώστε να συμπεριλαμβάνει περισσότερους τομείς όπως ο εμποροβιομηχανικός τομέας, η εκπαίδευση, η ανταλλαγή τεχνολογίας και μια έντονα αυξημένη κοινωνική και πολιτική συνεργασία, όπου το πρόγραμμα Ρhare και άλλα προγράμματα μπορούν να διευρυνθούν. Η Ομάδα των Φιλελευθέρων υποστηρίζει το πρόγραμμα, να ολοκληρωθεί και να ενισχυθεί, καθώς επίσης να αυξηθεί η εσωτερική συνεργασία μεταξύ των Κέντρο - και Ανατολικοευρωπαϊκών χωρών, καθώς επίσης και την συνεργασία μεταξύ αυτών των χωρών και της Ρωσίας και των υπολοίπων κρατών του ΟΟΣΑ. Κύριε Πρόεδρε, μια βαθειά συνεργασία μεταξύ ΕΕ και Ανατολικής- και Κεντρικής Ευρώπης είναι ένα από τα σημαντικότερα μέτρα μακροπρόθεσμα για την ειρήνη και την σταθερότητα στο δικό μας μέρος του κόσμου.

<SPEAKER ID=109 LANGUAGE="DE" NAME="Schroedter">
Kύριε Πρόεδρε, σε αντίθεση με τη διασυνοριακή συνεργασία μέσα στην EE, η ενίσχυση κοινών προγραμμάτων στα σύνορα με τις χώρες της Kεντρικής και Aνατολικής Eυρώπης, εξακολουθεί να είναι ανέφικτη. Kατά τη διάρκεια των επισκέψεών μου στις ευρω-περιφέρειες, διαπίστωσα ότι τα προγράμματα επιδοκιμάζονται, ουσιαστικά, αλλά όταν πρέπει να υλοποιηθούν συγκεκριμένα στην πράξη, τότε είναι τεράστιο πρόβλημα το να ενισχύσεις κοινά προγράμματα. Θα ήθελα να αναφέρω δύο παραδείγματα: Πρόκειται να γίνει μια σύνδεση του Oder με οχηματαγωγό πλοίο; κατασκευάζεται ο ένας μεθοριακός σταθμός, κατασκευάζεται και ο άλλος. O ένας ενισχύεται από το INTERREG και ο άλλος από το PHARE; το οχηματαγωγό, όμως, που θα κυκλοφορεί μεταξύ των δύο, δεν ενισχύεται και συνεπώς πεθαίνει το έργο.
<P>
Ένα άλλο παράδειγμα: Σε μια κοιλάδα πρόκειται να κατασκευαστεί μια εγκατάσταση βιολογικού καθαρισμού και, για γεωγραφικούς λόγους, η κατασκευή είναι δυνατή μόνο στην τσεχική μεριά. Όλα είναι έτοιμα, αλλά λείπει ο αγωγός σύνδεσης της γερμανικής μεριάς με την τσεχική. Eπειδή αυτός βρίσκεται στα σύνορα, δεν μπορεί να ενισχυθεί, και έτσι το έργο είναι δυνατόν να μην υλοποιηθεί. Tέτοια θέματα θα πρέπει να τα λύσουμε, όσο το δυνατόν ταχύτερα. Δεν είναι σωστό η διασυνοριακή συνεργασία να ξεπέσει σε συνεργασία απομακρυσμένης περιφέρειας. Γι' αυτό και σε μια τροπολογία, έκανα την πρόταση ότι θα πρέπει να προσπαθήσουμε τουλάχιστον να συνδέσουμε σε προγράμματα μοντέλο τον κανονισμό 10 του ETΠA με το μικροπρόγραμμα του PHARE, κι αυτό χρειάζεται να αποφασιστεί γρήγορα. Xαίρομαι που, εκ μέρους του εισηγητή, υπάρχουν τώρα ενδείξεις ότι θα γίνει δεκτή και αυτή η τροπολογία. Nομίζω πως έτσι η έκθεση κερδίζει σε ποιότητα οπωσδήποτε.
<P>
Eίναι επίσης ανάγκη να γίνει αποδεκτή και η δεύτερη τροπολογία, επειδή οι ευρω-περιφέρειες έχουν μια θέση κλειδί στο θέμα της διεύρυνσης. Θέλουμε να προχωρήσουμε σε μια γρήγορη διεύρυνση, ή όχι;

<SPEAKER ID=110 LANGUAGE="ES" NAME="Novo Belenguer">
Κύριε Πρόεδρε, η Ομάδα μας υποστηρίζει ομόφωνα όλα τα συμπεράσματα που περιέχονται στην έκθεση του κ. Schrφder σχετικά με τη διασυνοριακή και διαπεριφερειακή συνεργασία με τις ΧΚΑΕ. Κατ' αυτόν τον τρόπο διευκολύνουμε την ενσωμάτωσή τους, μέσω της αμοιβαίας σχέσης και γνωριμίας, και συμβάλλουμε αποφασιστικά στην οικονομική ανάπτυξη των περιφερειών τους.
<P>
Όμως, υπό το φως της έκθεσης και των συμπερασμάτων της Επιτροπής, είναι σαφές ότι θα πρέπει να αυξήσουμε την οικονομική προικοδότηση των δράσεων διαπεριφερειακής συνεργασίας μεταξύ των ΧΚΑΕ και των περιφερειών της ΕΕ. Θα πρέπει επίσης να βελτιώσουμε, λογικά, τη διαδικασία εκτέλεσης ώστε να αυξηθεί η αποτελεσματικότητα των αναπτυξιακών σχεδίων στις ευρωπαϊκές περιφέρειες σε θέματα τόσο σημαντικά όπως είναι οι υποδομές στις μεταφορές, η προστασία του περιβάλλοντος και η χρήση και διανομή της ενέργειας, καταβάλλοντας επίσης ιδιαίτερη προσπάθεια για την ενίσχυση δράσεων συνεργασίας στην κατάρτιση και την ανάπτυξη στις επιχειρήσεις, για τον βασικό τομέα -έτσι τον αντιλαμβανόμαστε- της μελλοντικής οικονομίας αυτής της ενοποίησης, που αποτελούν οι μικρομεσαίες επιχειρήσεις.
<P>
Με όλα αυτά, θα σχεδιάσουμε μια πραγματική και αποτελεσματική στρατηγική για τη μελλοντική ένταξη των εν λόγω χωρών στο ευρωπαϊκό κοινοτικό σχέδιο, έτσι ώστε αυτή η διαδικασία να είναι γι' αυτές λιγότερο τραυματική και περισσότερο φυσική, και επίσης προκειμένου τα Κράτη μέλη να δουν να μειώνονται οι μεγάλες πολιτικές, οικονομικές και κοινωνικές διαφορές που υπάρχουν σε ορισμένες συγκεκριμένες περιπτώσεις.
<P>
Κύριε Πρόεδρε, οφείλουμε να ενισχύσουμε και να υποστηρίξουμε προγράμματα σε αυτήν τη γραμμή, όπως τα INTERREG, PHARE, και κυρίως ECOS/OUVERTURE. Θα ενδυναμώσουμε έτσι τις διασυνοριακές σχέσεις μεταξύ των περιφερειών της Ευρωπαϊκής Ένωσης και των περιφερειών των ΧΚΑΕ. Ωστόσο, πρέπει να είμαστε απαιτητικοί με τον εαυτό μας και να ελέγχουμε εντατικά τα αποτελέσματα των εν λόγω δράσεων ώστε να αποφευχθούν σοβαρά λάθη, τα οποία διαπράχθηκαν σε ορισμένες περιπτώσεις, και, λογικά, και τις απόπειρες απάτης.
<P>
Ολοκληρώνω, κύριε Πρόεδρε. Τα συμπεράσματα του 1994 μπορούμε να τα αξιολογήσουμε συνολικά ως θετικά, θα πρέπει όμως τώρα να περιμένουμε τα συμπεράσματα του 1995 ώστε να διαπιστώσουμε αν η εξέλιξη ήταν θετική στην εφαρμογή και την ανάπτυξη των εν λόγω προγραμμάτων διασυνοριακής και διαπεριφερειακής συνεργασίας με τις χώρες της Κεντρικής και Ανατολικής Ευρώπης.

<SPEAKER ID=111 LANGUAGE="ES" NAME="Frutos Gama">
Κύριε Πρόεδρε, αξιότιμοι κύριοι βουλευτές, είναι πολύ χαρακτηριστικό ότι σε αυτήν την τελευταία Ολομέλεια του έτους αποφαινόμαστε σχετικά με τις τρεις εκθέσεις που αφορούν τη μελλοντική διεύρυνση προς τις χώρες της Κεντρικής και Ανατολικής Ευρώπης: την έκθεση Χριστοδούλου σχετικά με τη χρηματοδότηση της διεύρυνσης, την έκθεση Rehder σχετικά με τις σχέσεις στον γεωργικό τομέα με τις ΧΚΑΕ, και την έκθεση Schrφder σχετικά με τη διασυνοριακή συνεργασία μεταξύ της Κοινότητας και των ΧΚΑΕ. Και οι τρεις επιχειρούν να προετοιμάσουν το μέλλον μιας Ένωσης διευρυμένης στο διπλάσιο των χωρών που την αποτελούν ήδη, μέσω της θέσπισης ορισμένων αυστηρών και κατάλληλων προενταξιακών στρατηγικών.
<P>
Η έκθεση Schrφder αναλύει τη διασυνοριακή συνεργασία κατά το έτος 1994, ένα έτος μεταβατικό. Ο απολογισμός είναι θετικός, εφόσον από τα 150 εκατομμύρια Ecu που προορίζονταν για τη χρηματοδότηση διαρθρωτικών δράσεων, χρησιμοποιήθηκε σχεδόν το σύνολο των πόρων. Αυτό επέτρεψε στις συνδεδεμένες χώρες να καθορίσουν διασυνοριακά δίκτυα και σχέδια με προορισμό απομονωμένους πληθυσμούς στο εσωτερικό των ίδιων των εθνικών τους οικονομιών. Αυτή η συνεργασία ευνόησε το διάλογο και την επαφή μεταξύ χωρών και προσώπων, καθώς και μεταξύ θεσμικών οργάνων.
<P>
Όμως, παρά τα καλά αποτελέσματα, συμφωνώ με τον εισηγητή ότι είναι απαραίτητο να βελτιωθούν, διαφοροποιώντας τις δράσεις όχι μόνο στις υποδομές, αλλά εξετάζοντας επίσης μετριοπαθείς δράσεις σχετικά με την εκπαίδευση, την κοινωνική πρόνοια, και, μέσω ενός συμπληρωματικού πολυετούς προγραμματισμού που να υλοποιείται από την άλλη πλευρά των συνόρων, καθιερώνοντας έτσι μια κοινή διασυνοριακή αναπτυξιακή στρατηγική.
<P>
Με ανησυχεί, όπως και τον συνάδελφο κ. Schrφder, το ότι στις χώρες αυτές θα μπορούσε να γενικοποιηθεί μια άνιση ανάπτυξη, η οποία δεν θα βοηθούσε διόλου την οικονομική και κοινωνική συνοχή, ούτε στους κόλπους των συνδεδεμένων χωρών, αλλά ούτε και στους κόλπους μιας διευρυμένης Ένωσης.
<P>
Γι' αυτό και θεωρώ απαραίτητο, όπως και ο κ. Schrφder, να διευρυνθεί αυτό το πρόγραμμα συνεργασίας από το αποκλειστικά διασυνοριακό πεδίο προς το ευρύτερο πεδίο της διαπεριφερειακής συνεργασίας. Και τα συγχαρητήριά μου για την έκθεσή του.

<SPEAKER ID=112 LANGUAGE="DE" NAME="Posselt">
Kύριε Πρόεδρε, συγχαίρω το συνάδελφο Schrφder για τη θαυμάσια έκθεσή του, διότι δίνει ιδιαίτερη βαρύτητα στις ευρω-περιφέρειες. Nομίζω ότι, λαμβάνοντας υπόψη πως η συζήτηση της διεύρυνσης μεταβαίνει κατά κάποιο τρόπο από τις δηλώσεις προθέσεων και τη λυρική ποίηση σε συγκεκριμένα καθήκοντα, οι περιφέρειες αυτές αναλαμβάνουν διαρκώς μεγαλύτερο ρόλο. Xρειαζόμαστε τη συνεργασία αυτή, όχι μόνο για να ανθίσει η οικονομία εκατέρωθεν των συνόρων, εκεί όπου επί δεκαετίες υπήρχαν μειονεκτήματα και από τις δύο μεριές, ή για να καταστήσουμε δυνατή την κυκλοφορία μεταξύ τους, αλλά χρειαζόμαστε τη συνεργασία αυτή και για να θεραπεύσουμε τις πληγές της ιστορίας.
<P>
Tις πληγές της ιστορίας δεν μπορούμε να τις θεραπεύσουμε καλύτερα από τη διασυνοριακή συνεργασία στις ευρω-περιφέρειες. O συνάδελφος Pirker γνωρίζει τη συνεργασία των κατοίκων της Kαρινθίας με τους κατοίκους της Σλοβενίας, της Στειρίας και της Σλοβενίας; εκεί υπάρχει το πρόβλημα του διαιρεμένου Radkersburg. Στη συζήτηση της Σλοβενίας είχαμε το θέμα του διαιρεμένου Gorz μεταξύ Iταλίας και Σλοβενίας; έχουμε τη συνεργασία στις παραμεθόριες περιοχές μεταξύ Bαυαρίας-Bοημίας και Σαξονίας-Bοημίας - ήμουν ένας από τους συνιδρυτές της ευρω-περιφέρειας Neise, μεταξύ Πολωνίας, Bοημίας και Σαξονίας - και σ' όλες αυτές τις περιοχές το θέμα είναι να προωθηθεί η πολιτιστική συνεργασία. Θα πρέπει ίσως, στο μέλλον, να κάνουμε περισσότερα για τη διασυνοριακή ενίσχυση των μέσων ενημέρωσης. O δημοσιογράφος Priaoda, στη Bόρεια Bοημία, εκδίδει μια τσεχο-γερμανο-πολωνική εφημερίδα. Θα πρέπει να ενισχύσουμε τις γλώσσες των μειονοτήτων και από τις δύο μεριές των συνόρων, τη γερμανική μειονότητα στην Tσεχική Δημοκρατία, τη σερβική μειονότητα στη Σαξονία. Yπάρχει ένα ευρύ πεδίο συνεργασίας, για παράδειγμα στην προστασία του περιβάλλοντος, που σημαίνει ότι βρισκόμαστε όχι στο τέλος αλλά στην αρχή μιας εξέλιξης.
<P>
Eκείνοι που πιστεύουν και τους οποίους ακούμε συνεχώς να λένε ότι, κατά βάσιν, θα μπορούσαμε να παραιτηθούμε από τη συνεργασία αυτή, επειδή οι υποψήφιοι για ένταξη, στην πρώτη φάση, είναι ήδη τόσο ανεπτυγμένοι που δεν την χρειάζονται πια, απατώνται. Διότι εδώ ακριβώς υπάρχει τεράστια υστέρηση που θα πρέπει να καλυφθεί, αφού, επί δεκαετίες, μια ιδιαίτερα φτωχή περιοχή συνόρευε με μια σχετικά πλούσια.

<SPEAKER ID=113 LANGUAGE="ES" NAME="Izquierdo Collado">
Κύριε Πρόεδρε, εξετάζουμε την έκθεση του κ. Schrφder, την οποία τολμώ να χαρακτηρίσω ως εξαίρετη. Και αν δεν υπήρχε ακριβώς η έμμονη ιδέα περί λιτότητας και η επιμονή στο ότι δεν υπάρχει λόγος η διεύρυνση να συνεπάγεται αύξηση των δαπανών για την Ευρωπαϊκή Ένωση, θα τολμούσα να πω ότι είναι λαμπρή. Παραμένει ωστόσο η μικρή αυτή διαφορά, αλλά ελπίζω ότι, με τον μελλοντικό διάλογο, θα μπορέσουμε να πείσουμε τον κ. Schrφder ότι πρέπει να καταβληθεί μια συμπληρωματική οικονομική προσπάθεια, αν επιθυμούμε να μιλήσουμε ρεαλιστικά για τη διεύρυνση.
<P>
Προφανώς, η απήχηση της έκθεσης του κ. Schrφder πηγαίνει μακρύτερα -και αυτό είναι ένα ακόμη προτέρημα της έκθεσης- από τον ίδιο της το σκοπό, ο οποίος είναι να αναλυθεί η κατάσταση κατά το έτος 1994.
<P>
Εδώ συζητιέται ήδη η διεύρυνση. Μιλάμε ξεκάθαρα για προενταξιακή διαδικασία. Και το INTERREG αποδεικνύεται μικρό, όπως μικρό αποδεικνύεται και οποιοδήποτε συγκεκριμένο σχέδιο, και επιθυμούμε να μιλήσουμε σαφώς και συνολικά για τις χώρες αυτές που περιμένουν τόσα πολλά από την Ευρωπαϊκή Ένωση και των οποίων προωθούμε αποφασιστικά τη σύντομη ένταξη.
<P>
Θα ήθελα να σας πω, κ. Schrφder, ότι, με βάση την έκθεσή σας, θα πρέπει να μιλήσουμε πλέον εμβαθύνοντας περισσότερο το μέλλον, και η εμβάθυνση αυτή, αν δεν επιθυμούμε να εξακολουθήσουμε να μιλάμε ουτοπικά -όπως είπε και ο προηγούμενος ομιλητής- πρέπει να προσανατολίζεται προς τη σαφή πρόταση του Κοινοβουλίου να δημιουργηθεί ένα δημοσιονομικό μέσον για τις χώρες σε προενταξιακή διαδικασία, ένα ειδικό μέσον που να ενσωματώνει το PHARE, που να ενσωματώνει το INTERREG, που να ενσωματώνει και άλλα προγράμματα. Πρέπει να εξετάσουμε αυτήν τη συνολική συνεργασία την οποία χρειάζονται οι χώρες εκείνες που βρίσκονται τη στιγμή αυτή έτοιμες για προσχώρηση και τις οποίες μακάρι να καλωσορίσουμε σύντομα.

<SPEAKER ID=114 LANGUAGE="ES" NAME="Monti">
Κύριε Πρόεδρε, θα ήθελα να συγχαρώ τον εισηγητή κ. Schrφder και όλους όσους παρενέβησαν στη συζήτηση που μου φάνηκε ότι υπήρξε υψηλής ποιότητας.
<P>
Παρά τις δύσκολες συγκυρίες, το πρόγραμμα PHARE διασυνοριακής συνεργασίας, που προχωρεί προς το τέταρτο έτος εφαρμογής του, δρομολογήθηκε με μεγάλη επιτυχία, έστω και με προσωρινό τρόπο, στις αρχές του 1994. Το πρώτο εξάμηνο εκείνου του έτους επιδιώξαμε, κυρίως, να ενημερώσουμε και να πείσουμε τις κεντρικές αρχές των χωρών της Κεντρικής Ευρώπης για τη σημασία και τη χρησιμότητα αυτού του νέου προγράμματος, που άνοιγε το δρόμο σε νέες μορφές περιφερειακής συνεργασίας στα εξωτερικά σύνορα της Ευρωπαϊκής Ένωσης, ενόψει της μελλοντικής ένταξης.
<P>
Στη διάρκεια της αρχικής περιόδου ορίσθηκαν οι αρμόδιες αρχές στις ενδιαφερόμενες χώρες, δημιουργήθηκαν μηχανισμοί διαβουλεύσεων, τόσο στο εσωτερικό όσο και με τα παραμεθόρια κράτη μέλη, περατώθηκε η επεξεργασία μιας νομικής βάσης και εντοπίσθηκε μία πρώτη σειρά προγραμμάτων.
<P>
Θα ήθελα να υπογραμμίσω ότι κατά τη γνώμη μου υπάρχει μία μεγάλη συνεργία μεταξύ του προγράμματος διασυνοριακής συνεργασίας και της γενικότερης εργασίας -την οποία παρακολουθώ από κοντά ως αρμόδιος επίτροπος για την ενιαία αγορά- με στόχο την υλοποίηση της Λευκής Βίβλου και τη διαρθρωτική προετοιμασία των χωρών ΚΑΕ για τη μελλοντική ένταξή τους στην Ευρωπαϊκή Ένωση.
<P>
Μετά από αυτή την αρχική περίοδο, το πρόγραμμα της διασυνοριακής συνεργασίας γνώρισε μία σημαντική εξέλιξη. Οι κύριες αλλαγές αφορούν την πολυετή και στρατηγική προσέγγιση και από το σημείο αυτό ξεκίνησε ένας ενδεικτικός σχεδιασμός για κάθε συνοριακή ζώνη, που επεξεργασθήκαμε σε στενή συνεργασία με τα λειτουργικά προγράμματα INTERREG II για την περίοδο 1995-99.
<P>
Όπως μπορείτε ωα διαπιστώσετε, κύριε Πρόεδρε, κύριε Habsburg, αυτό βαίνει ακριβώς προς την κατεύθυνση που υπέδειξε στην παρέμβασή του ο κ. Habsburg.
<P>
(IT) Επίσης άλλες αλλαγές είναι: η διασυνοριακή προσέγγιση όσον αφορά την περιοχή της Βαλτικής. η ενίσχυση των κοινών δομών για τον εντοπισμό και την παρακολούθηση των προγραμμάτων. η διαφοροποίηση των μέτρων και των σχεδίων και το πέρασμα από τον τύπο hard , των υποδομών δηλαδή στον τομέα των μεταφορών και του περιβάλλοντος, στον τύπο soft, δηλαδή στην οικονομική ανάπτυξη, τη στήριξη των μικρομεσαίων επιχειρήσεων, την κοινωνικοπολιτισμική συνεργασία. η γεωγραφική επέκταση, μετά τη διεύρυνση της Ευρωπαϊκής Ένωσης από την 1η Ιανουαρίου 1995, που ενδιαφέρει νέες εντάξιμες χώρες -την Ουγγαρία και τη Σλοβακία- και νέες περιοχές. τέλος, αποκτά χαρακτήρα καινοτομίας, η μεγαλύτερη συμμετοχή των περιφερειακών και τοπικών συνομιλητών. Στα πλαίσια που περιέγραψα, οι παρεμβάσεις που προβλέπει η Επιτροπή για το δεύτερο εξάμηνο θα επιδιώκουν κυρίως τη βελτίωση και την επιτάχυνση των προγραμμάτων και των σχεδίων, κυρίως μέσω της περαιτέρω αποκέντρωσης των ευθυνών σύμφωνα με τα όρια του κανονισμού PHARE. τη μεγαλύτερη συμμετοχή των τοπικών συνομιλητών στον προγραμματισμό, στην πραγματοποίηση και στον έλεγχο, παραδείγματος χάρη, με τη διεύρυνση του δικτύου LACE. την παροχή κινήτρων σε πρωτοβουλίες που αποσκοπούν στη δημιουργία δικτύων περιορισμένης εμβέλειας μεταξύ των τοπικών αρχών. την προώθηση του μέσου ECOS/OUVERTURE για την πραγματοποίηση μικρών σχεδίων στην περιοχή της Βαλτικής κτλ.. τη δρομολόγηση νέων πρωτοβουλιών που θα συμπληρώνουν το πρόγραμμα PHARE/INTERREG για τη διασυνοριακή συνεργασία στα σύνορα μεταξύ των χωρών της Κεντρικής Ευρώπης ή μεταξύ των χωρών της Κεντρικής Ευρώπης και της Κοινότητας Ανεξαρτήτων Κρατών, ώστε να αποφευχθεί η εκδήλωση περιφερειακών ανισοτήτων. Οι εν λόγω πρωτοβουλίες θα καταστούν λειτουργικές κατά το 1996.
<P>
Το πρόγραμμα διασυνοριακής συνεργασίας PHARE αναπτύχθηκε κατά τα τελευταία τρία χρόνια και από ένα όργανο που αρχικά επέτρεπε κυρίως στις κεντρικές αρχές των χωρών της Κεντρικής Ευρώπης να λαμβάνουν μέτρα για την ενίσχυση των υποδομών στα σύνορα με τα κράτη μέλη της Ευρωπαϊκής Ένωσης κατέστη ένα πραγματικό μέσο περιφερειακής ανάπτυξης, ανάλογο με το Διαρθρωτικό Ταμείο της Ευρωπαϊκής Ένωσης.
<P>
Η Επιτροπή προτίθεται να συνεχίσει να υποστηρίζει τις πρωτοβουλίες που λαμβάνουν οι χώρες ΚΑΕ προς αυτή την κατεύθυνση και, καταλήγοντας, θα ήθελα να τονίσω, κύριε Schrφder, ότι στην παρέμβασή σας διατυπώσατε προφορικά ιδέες και υποδείξεις που προσωπικά θεωρώ ενδιαφέρουσες και που πιστεύω ότι ακολουθούν τους προσανατολισμούς της Επιτροπής.

<SPEAKER ID=115 NAME="Πρόεδρος">
Ευχαριστώ πολύ, κύριε Monti, αν και τα ισπανικά σας είναι πράγματι πολύ καλά.
<P>
Η συζήτηση έληξε.
<P>
Προχωρούμε στην ψηφοφορία.
<P>
(Το Σώμα εγκρίνει το ψήφισμα)

<SPEAKER ID=116 LANGUAGE="EN" NAME="Titley">
Κύριε Πρόεδρε, θα ήθελα κι' εγώ να συγχαρώ τον κ. Schrφder για την έκθεσή του. Έχω υπάρξει σθεναρός υποστηρικτής της διασυνοριακής συνεργασίας τόσο εξ αιτίας της ανάγκης ανάπτυξης αυτών των υποβαθμισμένων περιφερειών οι οποίες λόγω των προηγούμενων εχθροπραξιών είχαν πάντοτε πολύ χαμηλή οικονομική δραστηριότητα όσο και λόγω του ότι η διασυνοριακή συνεργασία προσφέρει ένα πολύ και πρακτικό παράδειγμα της σημασίας της συνεργασίας των ανθρώπων. Όσο περισσότερα παρόμοια παραδείγματα έχουμε τόσο ευκολότερο θα είναι να διασφαλίσουμε μια διαρκή ειρηνική λύση στα συνοριακά προβλήματα.
<P>
Θέλω να θέσω ορισμένα σημεία. Πρώτον, δέχομαι με ικανοποίηση την παράγραφο 6 και τα σχόλια του κ. Monti ότι θα πρέπει να απομακρυνθούμε από τη «σκληρή» υποδομή και να στραφούμε στην «ήπια» υποδομή. Αυτό αποτελεί την επόμενη φάση και θα πρέπει να το υποστηρίξουμε. Υποστηρίζω και τις άλλες παρατηρήσεις του εισηγητή σχετικά με τα πολυετή προγράμματα και την ανάγκη για μεγαλύτερο συντονισμό. Μας απασχολεί ακόμη ο ανεπαρκής συντονισμός στον συγκεκριμένο τομέα.
<P>
Ένα τελικό σημείο που θα πρέπει να πω ότι δεν μνημονεύεται στην έκθεση είναι ότι συμμετέχουν χώρες που τα οικονομικά τους συστήματα δεν είναι τόσο ισχυρά όσο θα έπρεπε - και δεν θα προχωρήσω περισσότερο. Θα πρέπει να διασφαλίσουμε ότι τα ποσά αυτά κατά κανένα τρόπο δεν θα κινδυνεύσουν να γίνουν αντικείμενο απάτης δεδομένου ότι κάτι τέτοιο θα υπονομεύσει την αξιοπιστία όλων εκείων που προσπαθεί να επιτύχει η Ευρωπαϊκή Ένωση.

<CHAPTER ID=9>
Ενίσχυση στους παραγωγούς ορισμένων αρόσιμων καλλιεργειών
<SPEAKER ID=117 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (Α4-0378/96) του κ. Hallam, εξ' ονόματος της Επιτροπής Γεωργίας και Ανάπτυξης της Υπαίθρου, σχετικά με την πρόταση κανονισμού του Συμβουλίου για την τροποποίηση του Κανονισμού (ΕΟΚ) Αριθ. 1765/92 για τη θέσπιση καθεστώτος στήριξης των παραγωγών ορισμένων αροτραίων καλλιεργειών (COM(96)0175 - C4-0389/96-96/0167(CNS)).

<SPEAKER ID=118 NAME="Hallam">
Κύριε Πρόεδρε, η προσωρινή παύση της καλλιέργειας δεν αποτελεί ένα δημοφιλές καθεστώς. Δεν είναι δημοφιλές ούτε στους αγρότες ούτε στο γενικό κοινό, αλλά υπήρξε πολύ επιτυχημένο στον περιορισμό των πλεονασμάτων και επομένως κάποια μορφή προσωρινής παύσης της καλλιέργειας θα συνεχίσει να υπάρχει για πολλά χρόνια ακόμη.
<P>
Σκοπός της παρούσης προτάσεως είναι να κάνει την κατάσταση πιο ευέλικτη. Υποβοηθά τους παραγωγούς που έχουν υποστεί καταστροφές από φυσικά φαινόμενα απονέμοντας ολικές ή μερικές εξαιρέσεις κατά το υπόψη έτος και στην υπόψη βασική περιοχή. Δίνει τη δυνατότητα στα κράτη μέλη που επιλέγουν να θεωρήσουν ολόκληρη την επικράτειά τους ως μία βασική περιοχή, να τη διαιρέσουν και κατόπιν να συγκεντρώσουν τις διατάξεις υπερπαραγωγής σε συγκεκριμένες περιοχές και σε ένα συγκεκριμένο υπο-βασικό τομέα. Είναι μια πρόταση που θα δώσει τη δυνατότητα στα κράτη μέλη μας να γίνουν πολύ πιο ευέλικτα στην εκ μέρους τους υλοποίηση των κανονισμών για την προσωρινή παύση της καλλιέργειας.
<P>
Θα ήθελα να αναφερθώ στις δύο τροπολογίες που κατετέθησαν σήμερα. Η μιά του κυρίου des Places απερρίφθη από την Επιτροπή Γεωργίας και Ανάπτυξης της Υπαίθρου. Θα έκανε τα πράγματα πολύ πιο πολύπλοκα και έτσι συνιστώ ξανά στο Σώμα να την απορρίψει.Με ανησυχεί η τροπολογία της κυρίας Redondo Jimιnez η οποία προσπαθεί να διευρύνει τις ειδικές διατάξεις που προβλέπει η έκθεση αυτή ούτως ώστε να ενισχύσει του ισπανούς αγρότες για δεύτερη χρονιά. Λυπούμαι διότι η τροπολογία αυτή δεν συζητήθηκε στην Επιτροπή Γεωργίας αλλά συνάγω ότι κάτι τέτοιο θα σημάνει διπλασιασμό των δαπανών που έχουν ήδη γίνει γι' αυτή τη συγκεκριμένη περιοχή. Έτσι με λύπη μου - καθόσο γενικά δεν θέλω να απορρίπτω τροπολογίες - θα πρέπει να σας ζητήσω να απορρίψετε αυτή τη συγκεκριμένη τροπολογία.
<P>
Καθώς γνωρίζετε έρχονται Χριστούγεννα και το τέλος του έτους. Για μένα το έτος αυτό δεν άρχισε την 1η Ιανουαρίου: άρχισε στην πραγματικότητα στις 20 Μαρτίου - ο Επίτροπος χαμογελά στο σημείο αυτό διότι πιστεύω ότι και το δικό του έτος άρχισε στις 20 Μαρτίου. Την ημέρα των Χριστουγέννων θα τρώγω μια γαλοπούλα φυσικής βοσκής, μεγαλωμένη και ταϊσμένη στη δική μου εκλογική περιφέρεια - στην πραγματικότητα η υπόψη γαλοπούλα ετοιμάζεται να συναντήσει τον δημιουργό της σήμερα το απόγευμα. Την επομένη όμως των Χριστουγέννων - στη Μ. Βρετανία τη λέμε Boxing Day, δεν ξέρω πως αποκαλείται στην υπόλοιπη Ευρωπαϊκή Ένωση - θα καθήσουμε όλοι γύρω από το οικογενειακό τραπέζι και θα φάμε ένα γευστικό κομμάτι βρετανικού βοδινού.
<P>
Αναμένω με ανυπομονησία την άρση της απαγόρευσης των εξαγωγών κάποια στιγμή το επόμενο έτος και ελπίζω ότι το επόμενο έτος, την επόμενη Boxing Day, εσείς οι πολίτες της Ευρωπαϊκής Ένωσης θα μπορέσετε να με συμμεριστείτε τρώγοντας ένα καλό κομμάτι βρετανικού ψητού βοδινού.
<P>
Ευχαριστώ τον Επίτροπο για την όλη προσπάθεια που κατέβαλε κατά τη διάρκεια του έτους ούτως ώστε να μας βοηθήσει να υπερβούμε αυτή την κρίση και ας ελπίσουμε ότι ξημερώνουν καλύτερες μέρες για το σύνολο της γεωγίας μας.

<SPEAKER ID=119 NAME="Πρόεδρος">
Ευχαριστώ πολύ, κύριε Hallam. Αφού ακούσαμε τα λεγόμενά σας που προβλέπουν μεγάλα φαγοπότια για σας τον ίδιο, εμείς δε μπορούμε παρά να σας ευχηθούμε «καλή όρεξη, κύριε Hallam».

<SPEAKER ID=120 LANGUAGE="ES" NAME="Camisσn Asensio">
Κύριε Πρόεδρε, οι διαρθρωτικές ανισορροπίες που παρατηρήθηκαν στα συστήματα βασικής έκτασης και σχεδίων περιφερειοποίησης των διαφόρων Κρατών μελών καθόρισαν το ότι το Συμβούλιο Γεωργίας του Νοεμβρίου κατέληξε το 1995 σε μια συμφωνία με την οποία η Επιτροπή ανελάμβανε την εκπόνηση και παρουσίαση, τον Ιανουάριο του 1996, μιας πρότασης για την τροποποίηση του Κανονισμού 1765/92 του Συμβουλίου, που θα καθιστούσε πιο ευέλικτο το σύστημα κυρώσεων. Καθοριζόταν κατά πρώτον η δυνατότητα η Επιτροπή να απαλλάσσει από κυρώσεις, συνολικώς ή μερικώς, για υπέρβαση των βασικών εκτάσεων, αν οι εξαιρετικές κλιματικές συνθήκες μείωναν σημαντικά την αποδοτικότητα των καλλιεργειών. Κατά δεύτερον, προβλεπόταν η δυνατότητα να καθοριστούν σε κάθε Κράτος μέλος εθνικές και περιφερειακές βασικές εκτάσεις που να επιτρέπουν την εφαρμογή των κυρώσεων με πιο ισότιμο τρόπο, περιορίζοντάς τες στις υπεύθυνες για την κατάσταση περιοχές.
<P>
Για λόγους γραφειοκρατίας, καθυστέρησε η εφαρμογή αυτού του κανονισμού, και γι' αυτό, οι Ισπανοί βουλευτές της Ομάδας του Ευρωπαϊκού Λαϊκού Κόμματος, παρουσιάσαμε μια τροπολογία ώστε οι διατάξεις του κανονισμού να εφαρμοστούν για την περίοδο εμπορίας 1996-1997. Οι ευρωβουλευτές του Ευρωπαϊκού Λαϊκού Κόμματος δεν υποστηρίζουμε τις τροπολογίες 2 και 4 που παρουσιάζονται στην έκθεση, διότι θεωρούμε ότι το κείμενο που προτείνει η Επιτροπή παρουσιάζει μεγαλύτερη τεχνική ακρίβεια.

<SPEAKER ID=121 LANGUAGE="FR" NAME="Martin Philippe-Armand">
Κύριε Πρόεδρε, θα ήθελα κατ'αρχήν να συγχαρώ τον κ. Hallam για την έκθεσή του.
<P>
Με τους συναδέλφους μου Jacob και des Places, κατέθεσα πολλές τροπολογίες, εκ των οποίων μια που θεωρώ πολύ σημαντική, δηλαδή την τροπολογία 4. Οι στόχοι αυτής της τροπολογίας είναι απλοί. Πρώτα απ'όλα, εισάγει μια μεγαλύτερη ευελιξία στο επίπεδο της αρχής του αναγκαστικού παγώματος των γαιών. Όλος ο κόσμος πρέπει να γνωρίζει ότι η γεωργία δεν έχει τίποτα το μαθηματικό. Οι γεωργοί υφίστανται εξαναγκασμούς που δεν μπορούν να ελέγξουν παρά ελάχιστα. Και εννοώ τους κλιματολογικούς, τους τοπογραφικούς και αυτούς που συνδέονται με τα κτήματα και την αγρονομική ποιότητα της γης.
<P>
Είναι λοιπόν σημαντικό να μπορέσουμε να πραγματοποιήσουμε εσωτερικές μεταφορές μέσα στα τοπικά ή στα εθνικά στοιχεία αναφοράς. Αυτή η τροπολογία αποβλέπει επίσης στον καθορισμό μιας ορισμένης ισότητας μεταξύ των κρατών μελών που επέλεξαν τις εθνικές αναφορές σε σχέση με τις τοπικές. Πρέπει να θυμίσουμε ότι η δικαιοσύνη είναι η βασική αρχή κάθε οικονομικής οργάνωσης.
<P>
Τέλος, αυτή η τροπολογία, θέλω να το διευκρινίσω, δεν έχει καμία επίπτωση πάνω στον προϋπολογισμό της Ευρωπαϊκής Ένωσης. Δεν υπάρχει συνεπώς δημοσιονομικό επιχείρημα να της αντιτάξουμε.
<P>
Κλείνοντας, κύριε Πρόεδρε, ελπίζω ότι αυτή η τροπολογία 4 θα εγκριθεί από την Συνέλευσή μας και αυτό θα γίνει για το συμφέρον της ευρωπαϊκής αγροτικής πολιτικής αλλά, κυρίως, για το συμφέρον των ίδιων των γεωργών.

<SPEAKER ID=122 NAME="Αλαβάνος">
Κύριε Πρόεδρε, η Ομάδα μας συμφωνεί με την έκθεση Hallam και πιστεύω ότι πρέπει να ληφθούν αυτά τα μέτρα για τους ισπανούς παραγωγούς που πλήγηκαν από την ξηρασία και ότι είναι σωστή αυτή η γενική αρχή ότι απαλλάσσονται τα κράτη μέλη από τις χρηματικές κυρώσεις σε περίπτωση υπέρβασης, όταν αυτές αποτελούν συνέπεια εξαιρετικών κλιματικών συνθηκών.
<P>
Και έχω μία ερώτηση προς τον Επίτροπο κ. Fischler, που αφορά μία άλλη κατηγορία παραγωγών που έχουν πληγεί από εξαιρετικές κλιματικές συνθήκες, από φυσικές καταστροφές τον Σεπτέμβριο -αναφέρομαι στους βαμβακοπαραγωγούς της Ελλάδας. Ξέρει ο κ. Fischler ότι 15 μέρες έχει παραλύσει η οικονομική ζωή στην Ελλάδα, ξέρει ότι έχει κοπεί το οδικό δίκτυο όλης της Ελλάδας και ξέρει ότι μαζικός πυρήνας αυτών των κινητοποιήσεων είναι οι παραγωγοί ορισμένων περιοχών της Καρδίτσας και των Τρικάλων, όπου είχαμε μία μεγάλη καταστροφή που φθάνει μέχρι το 80 % και 90 % της βαμβακοπαραγωγής τους. Την ίδια στιγμή όμως καλούνται να πληρώσουν τον φόρο συνυπευθυνότητας, με συνέπεια να έχουν φτάσει σε απόγνωση.
<P>
Ξέρετε όλοι πως, εάν ανοίξετε το Euronews, η πρώτη είδηση που έρχεται κάθε μέρα πια είναι το δράμα που ζει σήμερα η Ελλάδα κάτω από την απόγνωση και την σκληρή κινητοποίηση των αγροτών, που πυρήνας τους είναι οι βαμβακοπαραγωγοί της Καρδίτσας και των Τρικάλων, που υπέστησαν μαζική καταστροφή στις καλλιέργειές τους.
<P>
Εδώ στον Κανονισμό, βλέπω πολύ σωστά αυτήν την αρχή: απαλλάσσονται τα κράτη μέλη από τις χρηματικές κυρώσεις σε περίπτωση υπέρβασης, όταν αυτές αποτελούν συνέπεια εξαιρετικών κλιματικών συνθηκών. Στα σιτηρά και σε άλλες αροτραίες καλλιέργειες έχουμε το σύστημα του set aside, στο βαμβάκι έχουμε το σύστημα του φόρου συνυπευθυνότητας.
<P>
Θέλω να ρωτήσω τον κ. Fischler, και περιμένω μία απάντηση που περιμένουν, πιστεύω, και όλοι οι αγρότες, ενώ πιστεύω παράλληλα ότι η τοποθέτηση του κ. Fischler μπορεί να παίξει κάποιο ρόλο στην έκβαση των εξελίξεων στην Ελλάδα, όπου περιμένουμε πολλά από την Επιτροπή και ειδικά προσωπικά από τον κ. Fischler:
<P>
πρώτον, έχει υποβληθεί κάποιο αίτημα από την ελληνική κυβέρνηση για την αντιμετώπιση αυτής ακριβώς της κατηγορίας των παραγωγών, οι οποίοι είναι ο πυρήνας αυτής της κινητοποίησης, και-δεύτερον, άσχετα εάν έχει υποβληθεί ή όχι, πώς αντιμετωπίζει ο κ. Fischler την δυνατότητα κάποιας παρέμβασης της Επιτροπής της Ευρωπαϊκής 'Ενωσης, ώστε να αντιμετωπισθεί το θέμα για αυτές τις περιοχές οι οποίες έχουν φθάσει σε απόγνωση; Δέχεται αυτήν την γενική αρχή -η οποία σημαίνει, φυσικά, κατόπιν εξέταση και από την Επιτροπή και από το Ευρωπαϊκό Κοινοβούλιο και από το Συμβούλιο Υπουργών, και ξέρω τις δυσκολίες- ότι μπορούν να παρθούν ειδικά μέτρα σε σχέση με τις κυρώσεις όταν υπάρχουν κλιματικές συνθήκες εξαιρετικές, ότι αυτή η αρχή μπορεί να ισχύσει και για τους έλληνες βαμβακοπαραγωγούς των συγκεκριμένων περιοχών;

<SPEAKER ID=123 LANGUAGE="FR" NAME="Souchet">
Κύριε Πρόεδρε, θα ήθελα, με τη σειρά μου, να επιμείνω σχετικά με το ενδιαφέρον της τροπολογίας 4 που καταθέσαμε, με τους κ.κ. Martens, Jacob και des Places. Στα κράτη μέλη που έχουν επιφάνειες εθνικής βάσης, η πρόταση της Επιτροπής δεν λύνει πράγματι κανένα πρόβλημα. Πρέπει να μην κάνουμε καμία διάκριση μεταξύ των χωρών μελών και να επιτρέψουμε αντισταθμίσεις μεταξύ επιφανειών βάσης, είτε είναι τοπικές είτε είναι εθνικές.
<P>
Αυτό που έχει σημασία είναι τόσο το να επωφελούμαστε ενδεχόμενων υπερευστοποιήσεων όσο και να φτάνουμε σε ένα εξαιρετικό ποσοστό παγώματος, μοναδικό ανά εκμετάλλευση. Πράγματι, η υπέρβαση πολλών εθνικών επιφανειών βάσης κινδυνεύει να εκφραστεί με την ύπαρξη πολλών συντελεστών εξαιρετικού παγώματος σε μια μόνο εκμετάλλευση, έναν συντελεστή για το αρδεμένο καλαμπόκι, έναν για το ξερό καλαμπόκι, έναν συντελεστή για τα άλλα ξηρά δημητριακά, έναν συντελεστή για τα άλλα αρδεμένα δημητριακά. Για να λύσουμε αυτές τις δυσκολίες, προτείνουμε να υπολογίσουμε την κατ·όγκο υπέρβαση εξισορροπώντας τις επιφάνειες με την απόδοση των επιφανειών βάσης.
<P>
Θυμίζω ότι η τροπολογία μας δεν έχει καμία οικονομική επίπτωση στον προϋπολογισμό της Ευρωπαϊκής Ένωσης, στο μέτρο που στοχεύει στην αποφυγή της αντιστάθμισης ενός εκταρίου μιας βάσης με ισχυρή απόδοση με ένα εκτάριο μιας βάσης με χαμηλή απόδοση.
<P>
Σε τελική ανάλυση, αυτή η τροπολογία επιτρέπει να αποφύγουμε μια διάκριση μεταξύ κρατών μελών, μεταξύ αυτών που έχουν επιλέξει επιφάνειες τοπικής βάσης και αυτών που έχουν επιλέξει επιφάνειες εθνικής βάσης.
<P>
Αυτή η τροπολογία αποτελεί επίσης ένα μέτρο απλοποίησης, αφού θα επιτρέψει σε πολλούς παραγωγούς να έχουν έναν μόνο εξαιρετικό συντελεστή παγώματος ανά εκμετάλλευση.

<SPEAKER ID=124 NAME="Fischler">
Kύριε Πρόεδρε, αξιότιμοι κυρίες και κύριοι, κατ' αρχήν θα ήθελα να ευχαριστήσω θερμά τον κ. Hallam για την έκθεσή του, σχετικά με την πρόταση της Eπιτροπής. H προκειμένη πρόταση ανταποκρίνεται σε μια εντολή του Συμβουλίου. Ως προς το περιεχόμενο, η πρότασή μας δεν ξεφεύγει από τα όρια της εντολής αυτής, επειδή διαφορετικά θα εξασθένιζαν οι βασικές αρχές της μεταρρύθμισης του 1992, ιδιαίτερα όσον αφορά την εξασφάλιση του ελέγχου της παραγωγής.
<P>
H κατάργηση της ειδικής παύσης καλλιέργειας, θα σήμαινε να παραιτηθούμε από ένα ειδικό μέσο ελέγχου της παραγωγής και να αυξηθεί ενδεχομένως, στο μέλλον, το ποσοστό της υποχρεωτικής αγρανάπαυσης, που θα πρέπει να εφαρμοστεί σ' ολόκληρη την Ένωση. Aυτό αντίκειται στην πρόθεση, η οποία εκφράζεται στην παρούσα πρόταση, να αυξήσουμε τη συνείδηση της ευθύνης των παραγωγών. Eκτός τούτου, μια τέτοια αλλαγή θα μπορούσε να θεωρηθεί από τους εταίρους μας στον ΠOE σαν μια δυνατότητα, εκ μέρους της Ένωσης, να προσβάλει τον χειρισμό του blue box. H κατάργηση της ειδικής παύσης καλλιέργειας δεν είναι επίσης επιθυμητή, αφού, σύμφωνα με τις ισχύουσες διατάξεις, υπάρχει η δυνατότητα να ανασταλεί η εφαρμογή της, εφόσον, βάσει ανάλυσης της κατάστασης της αγοράς, αυτό θεωρείται αναγκαίο. Aυτό για παράδειγμα συνέβη το τρέχον οικονομικό έτος.
<P>
H δεύτερη τροπολογία στην έκθεση της Eπιτροπής Γεωργίας και Aνάπτυξης της Yπαίθρου, αποσκοπεί στο να εφαρμοστεί, σ' ολόκληρη την Oμοσπονδιακή Γερμανία, η πρόσθετη έκταση των 150.000 εκταρίων που παραχωρήθηκε προσωρινά στα καινούργια ομόσπονδα γερμανικά κρατίδια, λόγω των προβλημάτων αναδιάρθρωσης. H Eπιτροπή δεν το θεωρεί αυτό δικαιολογημένο κι έχει την άποψη πως έτσι θα δημιουργούνταν προηγούμενο, αδικαιολόγητα.
<P>
Mε την τροπολογία 3 δεν μπορώ να συμφωνήσω, επειδή δεν μου φαίνεται κατάλληλη να λύσει το ισπανικό πρόβλημα. Aυτό που επιδιώκετε, στην πραγματικότητα, με την τροπολογία αυτή, είναι να επιτραπεί η υπέρβαση των βασικών εκτάσεων στις αρδευόμενες καλλιέργειες. Στην περίπτωση αυτή, οι αντισταθμίσεις θα ξεπεράσουν το ύψος του τμήματος του προϋπολογισμού που αναλογεί στην Iσπανία, με συνέπεια τη μείωση των αντισταθμιστικών πληρωμών σε όλους τους ισπανούς παραγωγούς, κατά την εσοδεία 1997.
<P>
Σχετικά με την τροπολογία 4, μπορώ μόνο να υπογραμμίσω πως αυτή θα ευνοούσε τις εντατικές καλλιέργειες, όπως τον αραβόσιτο, και τις αρδευόμενες καλλιέργειες, πράγμα που θα είχε σαν αποτέλεσμα να αυξήσει την παραγωγή, αντί να την κρατήσει υπό έλεγχο. Eπιπλέον, το προτεινόμενο σύστημα θα προκαλούσε κι άλλες επιπλοκές στο ήδη αυτή τη στιγμή υπερβολικά πολύπλοκο καθεστώς. Σε τελική ανάλυση, την άποψη αυτή συμμερίζεται και η Eπιτροπή Γεωργίας και Aνάπτυξης της Yπαίθρου, που κι αυτή απέρριψε την τροπολογία.
<P>
Kύριε Aλαβάνε, σχετικά μ' αυτό που είπατε για το βαμβάκι, θα ήθελα να σας επισημάνω ότι η βαμβακοπαραγωγή και η καλλιέργεια βάμβακος δεν συμπεριλαμβάνεται στις αροτραίες καλλιέργειες, αλλά είναι μια ειδική καλλιέργεια και συνεπώς δεν μπορεί να πραγματευθεί στο πλαίσιο αυτό. Όσον αφορά την ερώτησή σας, κατά πόσον η ελληνική κυβέρνηση υπέβαλε ένα αίτημα, υποθέτω ότι ο έλληνας εκπρόσωπος θα αναφερθεί στο θέμα αυτό τη Δευτέρα, στο Συμβούλιο των Yπουργών Γεωργίας.
<P>
Δεν θα ήθελα όμως να ολοκληρώσω χωρίς να εκφράσω τις ευχαριστίες μου για το ότι η Eπιτροπή Γεωργίας και Aνάπτυξης της Yπαίθρου απέρριψε μερικές τροπολογίες, οι οποίες μόνο θα επιβάρυναν, πρόσθετα, την ούτως ή άλλως, πολύπλοκη ρύθμιση.

<SPEAKER ID=125 NAME="Αλαβάνος">
Κύριε Πρόεδρε, εγώ το ξέρω και δεν ρώτησα τον κ. Επίτροπο εάν συμπεριλαμβάνεται το βαμβάκι στις αροτραίες καλλιέργειες. Δεν συμπεριλαμβάνεται και δεν μπορεί να αντιμετωπισθεί από αυτόν τον κανονισμό. Το ερώτημά μου είναι, και θα ήθελα μια απάντηση από τον κ. Επίτροπο, εάν στη λογική τού να αντιμετωπίζουμε κάπως τις κυρώσεις όταν έχουμε εξαιρετικές κλιματικές συνθήκες, θα μπορούσε η Επιτροπή να συζητήσει τη δυνατότητα κάποιων μέτρων για το βαμβάκι, έξω από αυτόν τον Κανονισμό, για τις περιοχές που έχουν πληγεί και αποτελούν τον πυρήνα των κινητοποιήσεων και του δράματος που ζει σήμερα η Ελλάδα.

<SPEAKER ID=126 NAME="Hallam">
Κύριε Πρόεδρε, λυπούμαι για το γεγονός ότι δεν πρόκειται να αποδεχθούνε την έκθεσή μου εν συνόλω. Θα ήθελα ωστόσο να ζητήσω την πλήρη υποστήριξη του Σώματος στις προτάσεις που κατατέθηκαν από την Επιτροπή Γεωργίας και Ανάπτυξης της Υπαίθρου και στις Τροπολογίες Αριθ. 1 και 2. Θα ήθελα επίσης να εκφράσω στην Επιτροπή την ελπίδα μας ότι θα υιοθετήσει τις απόψεις μας ακόμη και αυτή την ύστατη στιγμή.

<SPEAKER ID=127 NAME="Fischler">
Kύριε Πρόεδρε, κύριε Aλαβάνε, δεν μπορώ παρά να προσθέσω και πάλι αυτό που είπα προηγουμένως, ότι δηλαδή υποθέτω πως η ελληνική κυβέρνηση, εφόσον έχει τα σχετικά αιτήματα, θα τα εκθέσει στην Eπιτροπή. Σαφώς και στη συνέχεια θα τα εξετάσουμε προσεκτικά. Δεν μπορώ όμως, χωρίς να έχω μια αίτηση, να προδικάσω εκ των προτέρων την απόφαση για μια αίτηση που δεν υπάρχει.

<SPEAKER ID=128 NAME="Πρόεδρος">
Ευχαριστώ, κύριε Fishler.
<P>
Η συζήτηση έληξε.
<P>
Προχωρούμε στην ψηφοφορία.
<P>
(Το Σώμα εγκρίνει το ψήφισμα νομοθετικού περιεχομένου)

<CHAPTER ID=10>
Κοινοτικά καθεστώτα ενισχύσεων
 
(»ολοκληρωμένο σύστημα»)
<SPEAKER ID=129 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (Α4-0286/96) του κ. Garriga Polledo, εξ' ονόματος της Επιτροπής Ελέγχου του Προϋπολογισμού, σχετικά με την πρόταση Κανονισμού του Συμβουλίου που αφορά την τροποποίηση του Κανονισμού (ΕΟΚ) Αριθ. 3508/92 για τη θέσπιση ολοκληρωμένου συστήματος διαχείρισης και ελέγχου ορισμένων καθεστώτων κοινοτικών ενισχύσεων (»Ολοκληρωμένο σύστημα») (COM(96)0174 - C4-0313/96-96/0122(CNS)).

<SPEAKER ID=130 NAME="Garriga Polledo">
Κύριε Πρόεδρε, ευχαριστώ για την ανησυχία σας, για την οποία σας είμαι υπόχρεος.
<P>
Ολοκληρώνουμε σήμερα την κοινοβουλευτική διαδικασία μιας πολυπαθούς έκθεσης. Κατ' αρχήν, η έκθεση αυτή αποτελεί την τοποθέτηση του Ευρωπαϊκού Κοινοβουλίου επί μιας πρότασης κανονισμού που τροποποιεί τα κριτήρια συγχρηματοδότησης τα οποία βοηθούν τα Κράτη μέλη να θεσπίσουν ένα ολοκληρωμένο σύστημα διαχείρισης και ελέγχου ορισμένων καθεστώτων κοινοτικών ενισχύσεων.
<P>
Ζητήθηκε από αυτό το Κοινοβούλιο να παραταθεί η προθεσμία συγχρηματοδότησης. Η αίτηση ήρθε στο Κοινοβούλιο τον Απρίλιο, τέσσερις μήνες μετά τη λήξη της προθεσμίας μετά την οποία το σύστημα αυτό όφειλε, κατά κανόνα, να λειτουργεί σε όλα τα Κράτη μέλη.
<P>
Η εκτελεστική Επιτροπή έθεσε επομένως αυτό το Κοινοβούλιο ενώπιον τετελεσμένου γεγονότος. Και αυτό δεν συνιστάται, αξιότιμοι κύριοι βουλευτές, όταν μιλάμε για ένα σύστημα που πρέπει να ελέγχει το ήμισυ των γεωργικών δαπανών του ΕΓΤΠΕ, δηλαδή γύρω στα 18 δισεκατομμύρια Ecu ετησίως.
<P>
Το ίδιο το Κοινοβούλιο, είχε ήδη ζητήσει το 1994 μια έκθεση από την Επιτροπή σχετικά με τη λειτουργία του ολοκληρωμένου συστήματος ενισχύσεων. Της δώσαμε ένα χρόνο προθεσμία. Ε λοιπόν, η έκθεση δεν ήρθε. Και προκειμένου να αποφευχθεί σήμερα το κόστος των δημοσιονομικών προσαρμογών, που προβλέπεται από τον ίδιο τον Κανονισμό για την περίπτωση που θα υπήρχαν Κράτη μέλη τα οποία δεν θα θέσπιζαν εγκαίρως το σύστημα, η Επιτροπή θέτει αυτό το Κοινοβούλιο ενώπιον του διλήμματος να απορρίψει την παράταση της συγχρηματοδότησης -θέτοντας έτσι την Επιτροπή και τα Κράτη μέλη ενώπιον ενός ενοχλητικού προβλήματοςή να συμβιβαστεί με αυτήν τη συμπεριφορά και να αποδεχθεί, αν και τροποποιημένη, την αίτηση παράτασης.
<P>
Η Επιτροπή Ελέγχου του Προϋπολογισμού και ο υποφαινόμενος εισηγητής αποδέχθηκαν ως επαρκείς τις υποσχέσεις που έλαβαν δι' επιστολής από τον Επίτροπο Fischler σχετικά με το ότι στις 31 Δεκεμβρίου τρέχοντος έτους, δηλαδή ένα χρόνο αργότερα από τότε που θεωρητικά θα έπρεπε να γίνει αυτό, όλα τα Κράτη μέλη, εκτός των τριών νέων, θα είχαν σε πλήρη λειτουργία το σύστημα.
<P>
Ωστόσο, και όταν η παρούσα έκθεση ήρθε στην Ολομέλεια του Νοεμβρίου προς έγκριση, το Ελεγκτικό Συνέδριο, στην ετήσια έκθεσή του, διεπίστωσε ότι δύσκολα το σύστημα θα ετίθετο σε λειτουργία και στα δεκαπέντε Κράτη μέλη στη διάρκεια του 1997. Η Ιταλία και η Ελλάδα παρουσίαζαν ιδιαίτερα προβλήματα.
<P>
Οι καθυστερήσεις αυτές γίνονται σοβαρότερες όσο μεγαλύτεροι είναι οι προς έλεγχο αριθμοί του ΕΓΤΠΕ, και αποτελούν πηγή πιθανών ατασθαλιών, ακόμη και περιπτώσεων απάτης, και εν πάση περιπτώσει είναι επιζήμιες για τον Ευρωπαίο φορολογούμενο.
<P>
Γι' αυτό, μια από τις τροπολογίες που προτείνονται, η Αριθ. 2, ζητά από την 1η Ιανουαρίου 1997 να εφαρμόζονται συνολικές περικοπές των μηνιαίων προκαταβολών στα Κράτη μέλη όπου δεν λειτουργεί το ολοκληρωμένο σύστημα. Το ίδιο το Συμβούλιο στην Απόφασή του της 31ης Οκτωβρίου 1994, προβλέπει και εγγυάται αυτό το μέτρο. Όμως, ακόμη περισσότερο, το Ελεγκτικό Συνέδριο επέκρινε αυστηρά τα Κράτη μέλη και την Επιτροπή επισημαίνοντας ότι ούτε η Επιτροπή ούτε το Συμβούλιο εξασφάλισαν μιαν αυστηρή παρακολούθηση των δηλώσεων περί κόστους που αφορούσαν αυτά τα συγχρηματοδοτούμενα καθεστώτα. Επισημαίνω προς το Σώμα ότι μιλάμε για ένα ποσόν ύψους 16, 6 εκατομμυρίων Ecu επί των οποίων το Ελεγκτικό Συνέδριο έθεσε τουλάχιστον ένα ερωτηματικό. Δεν γίνεται επαρκής έλεγχος επί των χρημάτων που προορίζονται για τη βελτίωση του ίδιου του ελέγχου.
<P>
Όπως πάντοτε όταν ζητούνται ευθύνες και εξηγήσεις από την εκτελεστική Επιτροπή, αυτή διαβεβαίωσε το Κοινοβούλιο ότι πρόκειται να υπάρξει αυστηρή παρακολούθηση στο εξής. Γι' αυτό και μόνο γι' αυτό, η Επιτροπή Ελέγχου του Προϋπολογισμού δίνει avis favorable στην πρόταση της Επιτροπής και ζητά από το Ευρωπαϊκό Κοινοβούλιο να εγκρίνει τις τροπολογίες που παρουσιάζει.
<P>
Τέλος, θα ήθελα να ζητήσω από τον Επίτροπο Fischler, ευχαριστώντας τον επίσης για την παρουσία του, να εξηγήσει ενώπιον των λιγοστών, πλην προσεκτικών, παρευρισκομένων, τους λόγους για τους οποίους ο εκπρόσωπός του στην Επιτροπή Ελέγχου του Προϋπολογισμού μας έδωσε εγγυήσεις ότι η παρακολούθηση θα γίνεται στο εξής με περισσότερη αποτελεσματικότητα. Αν ο κύριος Επίτροπος μπορούσε να εγγυηθεί πραγματικά ενώπιον του Σώματος τη σοβαρότητα της παρακολούθησης αυτού του ελέγχου, πιστεύουμε ότι θα είχαμε τουλάχιστον μια πολύ χρήσιμη συνεδρίαση.

<SPEAKER ID=131 NAME="Fischler">
Kύριε Πρόεδρε, αξιότιμοι κυρίες και κύριοι, κατ' αρχήν θα ήθελα να ευχαριστήσω εσάς, κύριε Garriga Pοlledo, για τη δουλειά σας και για την έκθεσή σας, καθώς επίσης και τις επιτροπές που συμμετείχαν, για τις εποικοδομητικές προτάσεις. Σχετικά με τις τροπολογίες, επιτρέψτε μου να παρατηρήσω τα ακόλουθα, και κατ' αρχήν για τις τροπολογίες υπ' αριθμ. 1 και 4 που αφορούν τη συγχρηματοδότηση: Eδώ η Eπιτροπή συμμερίζεται την άποψη του Kοινοβουλίου ότι μη χρησιμοποιηθείσες πιστώσεις δεν θα 'πρεπε να χάνονται, και θα ταχθεί στο Συμβούλιο υπέρ της δυνατότητας διάθεσης των πιστώσεων που δεν χρησιμοποιήθηκαν σε άλλα κράτη μέλη. Όσον αφορά τις τροπολογίες υπ' αριθ. 2 και 5: Kατά την άποψη της Eπιτροπής θα 'πρεπε να ελεγχθεί η μη εφαρμογή ορισμένων τμημάτων του ολοκληρωμένου συστήματος, στα πλαίσια της ισχύουσας δημοσιονομικής πειθαρχίας και των διατάξεων για τις εκκαθαρίσεις των λογαριασμών. Γι' αυτό και η Eπιτροπή δεν θεωρεί σκόπιμες τις τροπολογίες αυτές. Όσον αφορά την τροπολογία υπ' αριθ. 3: Mπορώ να επιβεβαιώσω ότι η Eπιτροπή επεξεργάσθηκε μια πρόταση, για τη θέσπιση ενός συστήματος αναγνώρισης και καταγραφής των βοοειδών. Mε τον κανονισμό που προτάθηκε θα αντικατασταθούν οι σχετικές διατάξεις της οδηγίας 92/102/EOK. Έτσι, βεβαίως, περιττεύει η τροπολογία υπ' αριθ. 3, αλλά επιτρέψτε μου να διαβεβαιώσω το Kοινοβούλιο ότι ο κανονισμός που προτάθηκε, ως προς το περιεχόμενο, συγγενεύει στενά με τις συστάσεις που έγιναν.
<P>
Οι προτάσεις της Επιτροπής προβλέπουν, επίσης, ότι μέχρι την 1η Ιανουαρίου 1998 θα πρέπει να δημιουργηθεί, σε κάθε κράτος μέλος, τράπεζα δεδομένων, στην οποία θα αποθηκεύονται όλοι οι αριθμοί αναγνώρισης των ζώων, με την ηλικία, το φύλο και την ημερομηνία γέννησής τους, καθώς επίσης και στοιχεία για τη σύνδεσή τους με τις γεωργικές εκμεταλλεύσεις. Εκτός τούτου, προβλέπεται η θέσπιση διαβατηρίων για τα ζώα και η έκδοση διατάξεων για τα σήματα στα αυτιά τους.
<P>
Όσον αφορά την τροπολογία υπ' αριθ. 6: Η Επιτροπή επιδοκιμάζει το αίτημα του Κοινοβουλίου, να ενημερώνεται από τα κράτη μέλη για την αποτελεσματικότητα της λειτουργίας του ολοκληρωμένου συστήματος. Θα ήθελα ωστόσο να επισημάνω ότι στην ετήσια έκθεση του Ευρωπαϊκού Ταμείου Αντισταθμίσεων και Εγγυήσεων, ήδη από το 1993, προβλέπεται ένα αυτοτελές σχετικό κεφάλαιο. Γι' αυτό και η τροπολογία, κατά την άποψη της Επιτροπής, δεν χρειάζεται.
<P>
Εν πάση περιπτώσει, θα ήταν κάπως πρόωρο να συνταχθεί, πριν από τα τέλη του πρώτου εξαμήνου του 1997, μια έκθεση για την οριστική εφαρμογή του συστήματος, επειδή, όσον αφορά τα τρία νέα κράτη μέλη, το νωρίτερο στα τέλη του 1997 ή του 1998, θα μπορέσουμε να κρίνουμε κατά πόσον παρατηρούνται παραλείψεις.

<SPEAKER ID=132 NAME="Garriga Polledo">
Κύριε Πρόεδρε, θα ήθελα μόνο να επαναλάβω ότι ο εισηγητής διατηρεί όλες του τις τροπολογίες, και ιδιαίτερα απορρίπτει την τροπολογία 2.
<P>
Θα ήθελα απλώς να επισημάνω στον κύριο Επίτροπο ότι δεν βλέπω πώς θα αποφύγει δημοσιονομικές διορθώσεις για τα Κράτη μέλη όταν γίνει η εκκαθάριση των λογαριασμών του ΕΓΤΠΕ. Δεν πρόκειται για μια ερώτηση η οποία πρέπει να απαντηθεί τώρα, προφανώς όμως, αυτό πρόκειται να αποτελέσει ένα σημείο ασυμφωνίας στην Επιτροπή Ελέγχου του Προϋπολογισμού, η οποία είναι επιφορτισμένη με την ανάλυση της εκκαθάρισης των λογαριασμών του ΕΓΤΠΕ.

<SPEAKER ID=133 NAME="Πρόεδρος">
Ευχαριστώ πολύ, κύριε Garriga Polledo.
<P>
Η συζήτηση έληξε.
<P>
Προχωρούμε στην ψηφοφορία.
<P>
(Το Σώμα εγκρίνει το ψήφισμα νομοθετικού περιεχομένου)

<CHAPTER ID=11>
Λογαριασμοί για τον Διοικητή και τη διοίκηση του Μόσταρ
<SPEAKER ID=134 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (Α4-0386/96) της κ. Mόller, εξ' ονόματος της Επιτροπής Ελέγχου του Προϋπολογισμού, σχετικά με την ειδική έκθεση Αριθ. 2/96 του Ελεγκτικού Συνεδρίου για τους λογαριασμούς του Διοικητή και της διοίκησης της Ευρωπαϊκής Ένωσης στο Μόσταρ, που συνοδεύεται από τις απαντήσεις της Επιτροπής και του Διοικητή του Μόσταρ (C4-0513/96).

<SPEAKER ID=135 NAME="Mόller">
Κύριε Πρόεδρε, κυρίες και κύριοι, κύριε Επίτροπε, επιτρέψτε μου να αρχίσω μ' έναν αριθμό, ο οποίος χαρακτηρίζει ίσως καλύτερα από οτιδήποτε άλλο την κατάσταση σήμερα στο Μόσταρ. Περισσότεροι από 70 άνθρωποι, από τις αρχές του χρόνου, εκδιώχθηκαν από τα σπίτια τους και τις κατοικίες τους, στα δυτικά του Μόσταρ. Οι διωγμοί αυτοί γίνονται, όπως και παλιά, μόνον που τώρα γίνονται υπερβολικά συχνά, υπό τα βλέμματα μιας αστυνομίας η οποία βλέπει άπρακτη. Τον τελευταίο καιρό μάλιστα, αυξήθηκαν πάλι. Οι κατοικίες των εκδιωκομένων πωλούνται σε υπέρογκες τιμές από την άπληστη κροατική μαφία, έναντι σκληρού γερμανικού μάρκου. Μόνον σε έξι περιπτώσεις κατάφεραν οι νόμιμοι ιδιοκτήτες ή ενοικιαστές να ξαναποκτήσουν τα σπίτια τους.
<P>
Αυτή η θλιβερή στατιστική δείχνει ότι η Ευρωπαϊκή Ένωση στο Μόσταρ δεν πέτυχε τον πολιτικό της στόχο. Η πραγματική επανένωση της πόλης, μια λειτουργούσα κοινή διοίκηση και αστυνομία, πλήρης ελευθερία κυκλοφορίας και επάνοδος των εκδιωχθέντων, όλα αυτά εξακολουθούν να παραμένουν, μέχρι νεωτέρας, ανεκπλήρωτο όνειρο. Πολλοί φοβούνται επιδείνωση της κατάστασης, όταν ο Σερ Martin Garrod, λίγο πριν από τα Χριστούγεννα, ολοκληρώσει την αποστολή του στην πόλη, ως ειδικός μεσολαβητής της ΕΕ. Παρόλα αυτά, είναι σωστή η απόφαση, ύστερα από δυόμισι χρόνια, να κάνουμε απολογισμό.
<P>
Σ' αυτά τα δυόμισι χρόνια η Ευρωπαϊκή Ένωση ξόδεψε σχεδόν 150 εκατ. ECU για το Μόσταρ. Χάρις στη βοήθεια αυτή, η πόλη έχει ένα προβάδισμα. Η ανασυγκρότηση είναι πολύ πιο προχωρημένη απ' οπουδήποτε αλλού στη Βοσνία-Ερζεγοβίνη, κι έγιναν, ήδη το καλοκαίρι, νόμιμες δημοτικές εκλογές. Σε γενικές γραμμές, εναπόκειται τώρα στα χέρια των πολιτικά υπευθύνων, και στις δύο μεριές στο Μόσταρ, για να δούμε κατά πόσον θα διατηρήσουν αυτό το προβάδισμα, προς το κοινό συμφέρον, ή θα το χάσουν. Οι διαμαρτυρίες και οι διαδηλώσεις των ημερών αυτών στο Βελιγράδι δημιουργούν κάποια ελπίδα, δείχνουν όμως ότι σαφώς και υπάρχει λόγος να ελπίζουμε σε μια αλλαγή προς το καλύτερο.
<P>
Ποια διδάγματα θα πρέπει να βγάλουμε απ' αυτή την πρώτη κοινή δράση, στα πλαίσια της εξωτερικής πολιτικής και της πολιτικής ασφαλείας; Συμφιλίωση μετά από ένα φρικτό εμφύλιο πόλεμο. Αυτός ήταν ο στόχος που θέσαμε εμείς στο Μόσταρ. Σίγουρα δεν ήταν λάθος που έτσι βραχυπρόθεσμα αποφασίσαμε σχεδόν το αδύνατο. Ωστόσο, θα πρέπει να καταγγείλουμε ότι δεν έγιναν όλα όσα ήταν εφικτά για να πλησιάσουμε στο στόχο. Ιδιαίτερα παραλείφθηκε να εφοδιάσουμε τον διοικητή με εκτελεστικές εξουσίες. Στη δημόσια ακρόαση ενώπιον της Eπιτροπής Eλέγχου του Προϋπολογισμού ο κ. Koschnick είπε: »Μπορούσα όλα να τα αποφασίσω, αλλά δεν μπορούσα τίποτε να επιβάλω.»
<P>
Ο κατάλογος των ελλείψεων και των παραλείψεων που διαπίστωσε το Eλεγκτικό Συνέδριο, στην ειδική έκθεσή του, είναι μακρύς. Τα βασικά σφάλματα όμως δεν έγιναν στο Μόσταρ, όπου ο Hans Koschnick και οι διάδοχοί του, μαζί με τους συνεργάτες τους, δούλεψαν με μεγάλη προσωπική προσπάθεια και μεγάλο προσωπικό ρίσκο. Tα καίρια σφάλματα έγιναν στις Βρυξέλλες και στα Yπουργεία Eξωτερικών των κρατών μελών. Tην αποφασιστική στιγμή, αφού ο Hans Koschnick είχε σχεδόν λιντσαριστεί υπό τα βλέμματα μιας αστυνομίας που παρακολουθούσε άπρακτη, έλειπε η αναγκαία πίεση προς τους υπεύθυνους Κροάτες πολιτικούς. Χάριν ενός βρώμικου συμβιβασμού με τους πολιτικούς αυτούς, οι Yπουργοί Eξωτερικών δέχθηκαν την παραίτηση του Koschnick.
<P>
Ο Koschnick και οι συναγωνιστές του, έγιναν όμως, στο Μόσταρ, και θύματα των τελείως ακατάλληλων μηχανισμών λήψης αποφάσεων και διοίκησης, στην κοινή εξωτερική πολιτική και πολιτική ασφαλείας, ένα περιπλανώμενο τσίρκο πολιτικής ευθύνης. Κάθε έξι μήνες άλλαζαν στην προεδρία του Συμβουλίου οι συνομιλητές. Μια ομάδα συμβουλευτικού χαρακτήρα, για την υποστήριξη της προεδρίας του Συμβουλίου, ανέβαλε τις αποφάσεις, από συνεδρίαση σε συνεδρίαση. Μια παράλογα πολύπλοκη διαδικασία για την αποδέσμευση και τη διάθεση των χρημάτων, είχε σαν αποτέλεσμα η διοίκηση της ΕΕ να πληρώνει επί μήνες τους λογαριασμούς της με μεγάλη καθυστέρηση. «Από τη μια μεριά υπήρχε αναμφισβήτητα καλή διάθεση σε όλους τους συμμετέχοντες μέσα στην ΕΕ, από την άλλη πάλι υπήρχαν αφάνταστα εμπόδια δράσης.» Μ' αυτά τα λόγια ο Hans Koschnick περιέγραψε τις εμπειρίες του.
<P>
Βγήκαν τουλάχιστον διδάγματα απ' εδώ; Mπορούμε να αμφιβάλουμε γι' αυτό. Είναι ήδη λυπηρό το ότι το Συμβούλιο αρνήθηκε την κατ' αντιπαράθεσιν διαδικασία και έλαμψε δια της απουσίας του, κατά τις διαβουλεύσεις στην Eπιτροπή Eλέγχου του Προϋπολογισμού. Τώρα, στα πλαίσια της Διακυβερνητικής Διάσκεψης, υποβάλλει προτάσεις, οι οποίες - δεν μπορώ να το πω διαφορετικά - αποτελούν πλήγμα για τα δικαιώματα του Κοινοβουλίου. Oι μη υποχρεωτικές δαπάνες της κοινής εξωτερικής πολιτικής και πολιτικής ασφαλείας θα γίνουν υποχρεωτικές, με συνέπεια η μοναδική πραγματικά συμμετοχή και έλεγχος που έχει το Κοινοβούλιο στην εξωτερική πολιτική να καταργηθεί. Είναι χλευασμός, όταν το Συμβούλιο μιλάει για μεγαλύτερη προσέγγιση του πολίτη, ταυτόχρονα όμως σ' ένα τόσο σημαντικό πεδίο της εξωτερικής πολιτικής, ξεπέφτει στο ρόλο του απόλυτου κυρίαρχου.

<SPEAKER ID=136 LANGUAGE="EN" NAME="Titley">
Κύριε Πρόεδρε, νομίζω ότι αποτελεί ειρωνία το γεγονός ότι η παρούσα είναι η τελευταία συζήτηση του 1996 σ' αυτή την Αίθουσα διότι στο τέλος του 1996 τελειώνει επίσης και η διοίκηση της ΕΕ στο Μόσταρ και υποπτεύομαι ότι το νέο έτος θα ξαναρχίσουμε να συζητούμε για το Μόσταρ.
<P>
Θα ήθελα να συγχαρώ την εισηγήτρια για την εξαίρετη και μακρόπνοη έκθεσή της. Υπάρχουν πολλά που μπορούμε να διδαχθούμε από τη διοίκηση της ΕΕ στο Μόσταρ. Τα περισσότερα από αυτά είναι πολιτικά μαθήματα. Ο κύριος στόχος της έκθεσης ήταν να εξετάσει τα οικονομικά θέματα και τα θέματα του προϋπολογισμού. Όμως, το πλαίσιο λειτουργίας της οικονομικής διαχείρισης καθορίζεται από την πολιτική και αυτό που παρουσιάζει η έκθεση για το Μόσταρ είναι ότι η διοίκηση της ΕΕ υπήρξε ασαφής, χωρίς συνοχή, με έλλειψη ουσίας και απουσία σαφώς καθορισμένων στόχων. Αυτό σε μένα τουλάχιστον δείχνει τη σημασία που έχει η επίτευξη συμφωνίας στη Διακυβερνητική Διάσκεψη σχετικά με τη θέσπιση μιας μονάδας υπεύθυνης για την ΚΕΠΠΑ το αντικείμενο της οποίας θα είναι όχι μόνο ο καθορισμός των μακροπρόθεσμων προβλημάτων που ορθώνονται μπροστά στην Ευρωπαϊκή Ένωση καθώς και οι στρατηγικές αντιμετώπισης των προβλημάτων αυτών αλλά και ο καθορισμός του προσωπικού που θα ασχοληθεί με τα προβλήματα αυτά. Όπως τόνισε η κυρία Mόller ένα από τα προβλήματα ήταν ότι τα κράτη μέλη έστειλαν στο Μόσταρ άτομα χωρίς προηγουμένως να εξετάσουν εάν μπορούσαν να κάνουν τη δουλειά που έπρεπε. Αυτό ήταν ένα από τα προβλήματα που έπρεπε να αντιμετωπίσει η διοίκηση.
<P>
Σαφώς υπήρξε επίσης έλλειψη ξεκάθαρων γραμμών διοίκησης στο Μόσταρ. Όπως τόνισε επίσης η κυρία Mόller κάθε φορά που άλλαζε η προεδρία άλλαζαν και τα πρόσωπα που ήταν υπεύθυνα για το Μόσταρ στο Συμβούλιο των Υπουργών. Αυτό που χρειαζόμαστε συνεπώς είναι κάποιος υπεύθυνος για την εξωτερική πολιτική και πολιτική ασφάλειας που θα παραμένει το ίδιο πρόσωπο ανεξάρτητα από τις αλλαγές της προεδρίας. Αυτό θα μας έδιδε την ευκαιρία να έχουμε σαφέστερες γραμμές διοίκησης. Πιο σημαντικό όμως απ' όλα, η παράγραφος 9 της προτάσεως ψηφίσματος υπογραμμίζει το γεγονός ότι η διάταξη των πυλώνων της Συνθήκης του Μάαστριχτ έχει αφήσει τεράστια κενά και τομείς όπου υπάρχουν αμφισβητήσεις σε σχέση με τα όρια δικαιοδοσίας, τις ευθύνες και τον συντονισμό. Είναι απαραίτητο συνεπώς στην εξωτερική πολιτική της ΕΕ να διαλευκάνουμε ποιός κάνει τι, πότε και πως και σε ποιόν δίνει λογαριασμό. Εάν δεν γίνει έτσι θα επαναλαμβάνουμε τα σφάλματα του Μόσταρ.
<P>
Θα πρέπει επίσης να επισημάνουμε το άρθρο Ι(3) της Συνθήκης του Μάαστριχτ το οποίο λέει ότι από τη στιγμή που έχει επιτευχθεί ομόφωνα μια κοινή δράση στο Συμβούλιο των Υπουργών τότε είναι δυνατόν να χρησιμοποιηθεί ψηφοφορία ειδικής πλειοψηφίας για την υλοποίηση αυτής της κοινής δράσης. Ένα από τα προβλήματα στο Μόσταρ ήταν ότι σε κάποιο σημείο φάνηκε ότι ακόμα και η παραμικρότερη απόφαση, μέχρι του σημείου του χρώματος των κουμπιών στις στολές των αστυνομικών, έπρεπε να παραπεμφθεί στο Συμβούλιο των Υπουργών για ομόφωνη απόφαση. Δεν είναι δυνατόν να ασκηθεί διοίκηση επάνω σ' αυτή τη βάση.
<P>
Η κυρία Mόller αναφέρθηκε επίσης στη χρηματοδότηση. Δεν μπορεί να γίνει χρηματοδότηση μιας παρόμοιας δράσης κάνοντας έρανο μεταξύ των κρατών μελών ελπίζοντας ότι θα δώσουν μερικά χρήματα αλλά, και πιο σημαντικό, ελπίζοντας ότι θα δώσουν τα χρήματα όταν λένε ότι θα τα δώσουν. Πολύ συχνά τα χρήματα δεν φαίνονται καθόλου. Αυτή η μορφή των δράσεων θα πρέπει να χρηματοδοτείται από τον προϋπολογισμό της ΕΕ γεγονός το οποίο θα επιτρέψει στο Ευρωπαϊκό Κοινοβούλιο να διαδραματίσει τον αρμόζοντα ρόλο του ως ελεγκτικής αρχής.
<P>
Δεν υπάρχει καμιά αμφιβολία ότι το Μόσταρ υπήρξε επιτυχία σε όρους φυσικής ανασυγκρότησης. Έχω πάει εκεί και έχω διαπιστώσει την εξαιρετική πρόοδο που έχει γίνει, αλλά σε όρους πολιτικής ανασυγκρότησης δεν ήταν επιτυχία. Θα πρέπει να μάθουμε καλά τα μαθήματα που περιγράφονται στην έκθεση της κυρίας Mόller. Προσωπικά έχω πολύ μεγάλο σεβασμό για την εργασία των επί τόπου ανθρώπων. Ο σεβασμός αυτός όμως δεν φτάνει μέχρι τα πρόσωπα στα οποία ήσαν υπεύθυνοι οι άνθρωποι αυτοί.
<P>
Τελειώνω με μία αναφορά σε ένα περίφημο βιβλίο στα ισπανικά το οποίο θα γνωρίζετε, γραμμένο από κάποιον που βρίσκεται πολύ κοντά στο άτομο που πιθανώς να είναι ο επόμενος Πρόεδρος του Ευρωπαϊκού Κοινοβουλίου. Το βιβλίο λέει ότι η ειρήνη δεν είναι δυνατή. Θα σας έλεγα ότι σε σχέση με το Μόσταρ η πολιτική ανασυγκρότηση δεν έγινε δυνατή και δεν θα γίνει δυνατή μέχρις ότου προσδιορίσουμε με σαφήνεια ποιος πρέπει να κάνει τι, πότε πρέπει να το κάνει και πως θα πρέπει να το κάνει. Ας ελπίσουμε ότι θα μάθουμε τα μαθήματα.

<SPEAKER ID=137 LANGUAGE="ES" NAME="Habsburg-Lothringen">
Κύριε Πρόεδρε, θα ήθελα κατ' αρχήν να σας ευχαριστήσω ιδιαίτερα για τα όσα είπατε σχετικά με την παρέμβασή μου στα καστιλιάνικα, και υπόσχομαι ότι την επόμενη φορά που θα ετοιμάσω μια παρέμβαση με την κ. Ferrer θα προσπαθήσω να το κάνω στα catalΰ , για να υποστηρίξω αυτήν τη σημαντική γλώσσα για τον πολιτισμό της Ευρώπης.
<P>
Επιτρέψτε μου ωστόσο να συνεχίσω στα γερμανικά, και κατ' αρχήν να πω και στον κ. Titley ότι χαίρομαι ουσιαστικά που γίνεται η συζήτηση αυτή για το Μόσταρ σήμερα, ως τελευταία συζήτηση αυτού του χρόνου, επειδή ελπίζω ότι αυτό αποτελεί και ένδειξη για το ποια καθήκοντα και ποιους στόχους θα πρέπει να εκπληρώσουμε ακόμη στην πρώην Γιουγκοσλαβία τα επόμενα χρόνια.
<P>
Χαίρομαι κατά βάσιν πολύ για το ότι υποβλήθηκε η έκθεση αυτή και χαίρομαι επίσης που έγινε με μεγάλη αυστηρότητα. Ίσως να μη συμφωνώ σε όλα τα σημεία με την κ. Mόller; χαίρομαι ωστόσο που υπάρχει σ' αυτήν τόση σαφήνεια.
<P>
Θα ήθελα όμως να τονίσω κυρίως ότι, κατά τη γνώμη μου, ήταν ιδιαίτερα σημαντικό που η Ευρωπαϊκή Ένωση έδειξε την παρουσία της στο Μόσταρ, ειδικά επειδή, ως γνωστόν, αρκετά συχνά, στη συνέχεια, δεν ήταν παρούσα, όταν την περίμεναν, και δεν βοήθησε.
<P>
Έχω την πεποίθηση πως ο διοικητής της ΕΕ, ο πρώην δήμαρχος της Βρέμης, Hans Koschnick, επετέλεσε πάρα πολλά. Είχα μερικές φορές την ευκαιρία να τον επισκεφθώ. Μπόρεσα να δω την πρόοδο εκεί κάτω, έτσι όπως την περιέγραψε και ο κ. Titley. Ήταν πολύ ενδιαφέρον να βλέπω, στις συζητήσεις μαζί του, ότι τόνιζε διαρκώς πόσα πολλά είχε μάθει από τη μελέτη της ιστορίας και ιδιαίτερα από τη μελέτη του συμβιβασμού του Μδhr, το 1906, που ήταν το πρώτο παράδειγμα στην Ευρώπη για το πώς μπορεί να εξασφαλιστεί μια νομική βάση για την ισότιμη ειρηνική συμβίωση λαών και μειονοτήτων, ο ένας κοντά στον άλλο.
<P>
Θα ήθελα όμως να παρατηρήσω ακόμη, ότι η δράση και η αποστολή του απέτυχαν ουσιαστικά, μόλις δεν τήρησε τις αρχές αυτού του συμβιβασμού του Μδhr.
<P>
Το Μόσταρ, όμως, είναι για μένα κι ένα σαφές παράδειγμα ότι πολλά απ' αυτά που αποφασίσθηκαν στο Dayton, δεν μπόρεσαν να καταλήξουν σ' ένα στόχο, επειδή πολλά από τα εμπλεκόμενα πρόσωπα δεν ήθελαν να τα στηρίξουν και να δουλέψουν γι' αυτά, δρώντας ανάλογα.
<P>
Επιτρέψτε μου, με την ευκαιρία αυτή να αναφέρω και δύο σύντομα παραδείγματα, δύο περιπτώσεις ανθρωπίνων δικαιωμάτων που θα 'πρεπε να αναφερθούν σχετικά με το θέμα αυτό. Το ένα είναι η περίπτωση του καθολικού ιερέα Μatanovic, που ακόμη και σήμερα κρατείται από το σερβο-βοσνιακό στρατό στη φυλακή, μαζί με τους γονείς του. O επίσκοπος Κomarica της Banjaluka το επισημαίνει διαρκώς αυτό, και διαπιστώνει πού βρίσκεται ο άνθρωπος. Δεν γίνεται τίποτε για να τον βοηθήσουν πρακτικά και να συμβάλουν έτσι στην εφαρμογή της συμφωνίας του Dayton.
<P>
H άλλη περίπτωση είναι η περίπτωση του συνταγματάρχη Peresyn, του οποίου το αεροπλάνο καταρρίφθηκε κατά την απελευθέρωση της Δυτικής Σλαβονίας, με αποτέλεσμα να πέσει στη σερβική περιοχή και να λιώνει ακόμη και σήμερα στη φυλακή. Παρόλο που γνωρίζουν πού βρίσκεται δεν γίνεται απολύτως τίποτε.
<P>
Nομίζω πως όλα αυτά είναι ενδείξεις ότι εμείς, σαν συλλογικό όργανο, έχουμε καθήκον, τα επόμενα χρόνια, να επικεντρώσουμε την προσοχή μας στο ότι έχουμε υποχρεώσεις προς τις γειτονικές μας χώρες, ότι έχουμε ευρωπαϊκές υποχρεώσεις, και ότι θα πρέπει να δραστηριοποιηθούμε για την πρώην Γιουγκοσλαβία.

<SPEAKER ID=138 NAME="Πρόεδρος">
Ευχαριστώ πολύ, κύριε Habsburg-Lothringen. Νομίζω ότι αυτές ήταν οι δύο πρώτες σας παρεμβάσεις σε αυτό το Κοινοβούλιο. Κατά συνέπεια, θα ήθελα να καλωσορίσω τη συμμετοχή σας και να σας πω ότι είμαι βέβαιος πως οι απόψεις σας θα αποτελέσουν αξιόλογη συνεισφορά στις συζητήσεις μας.

<SPEAKER ID=139 NAME="Fischler">
Κύριε Πρόεδρε, κυρίες και κύριοι, ως μια κάποια αποζημίωση θα μιλήσω στα αγγλικά.
<P>
Η Επιτροπή εκτιμά εξόχως το γεγονός ότι τόσο το Ευρωπαϊκό Κοινοβούλιο, και πιο συγκεκριμένα η Επιτροπή Προϋπολογισμών και η Επιτροπή Ελέγχου του Προϋπολογισμού, όσο και το Ελεγκτικό Συνέδριο επέδειξαν ένα έγκαιρο, ενεργό και θα έλεγα υποστηρικτικό ενδιαφέρον σ' αυτή την πρώτη μείζονα δράση της ΚΕΠΠΑ. Η Επιτροπή μαζί με τη διοίκηση της ΕΕ στην από κοινού επίσημη απάντησή τους στην έκθεση του Ελεγκτικού Συνεδρίου έχουν εκφράσει τη βασική τους συμφωνία με τα ευρήματα και τις προτάσεις της. Η έκθεση της κυρίας Mόller υποστηρίζει σε γενικές γραμμές τα ευρήματα αυτά αναλύοντας τα σημαντικότερα θεσμικά μαθήματα που αντλούνται από αυτή τη μοναδική εμπειρία.
<P>
Συμμεριζόμεθα την κατάληξη της προτάσεως ψηφίσματος ότι η κοινή αυτή δράση ήταν δικαιολογημένη και ότι άξιζε τον κόπο μολονότι δεν επετεύχθησαν όλοι οι στόχοι της κάτι που θα πρέπει να γίνει πολύτιμο μάθημα για το μέλλον. Δεν είναι αυτός ο χώρος για να συζητηθούν με λεπτομέρεια όλα τα σημεία που τονίζει η πρόταση ψηφίσματος, πολλά από τα οποία βρίσκονται πράγματι στην ημερήσια διάταξη της Διακυβερνητικής Διάσκεψης και απαιτούν πολύ προσεκτική εξέταση. Ασφαλώς οι πολιτικές και οι διοικητικές διαδικασίες χρειάζονται συντονισμό στο μέλλον. Η οικονομική υπευθυνότητα θα πρέπει να διευκρινιστεί. Η κατάλληλη προετοιμασία, συνέχεια και εποπτεία από ένα μόνιμο όργανο θα βελτίωνε εξαιρετικά την απόδοση. Το ίδιο ισχύει και για την αποκλειστική χρηματοδότηση από τον κοινοτικό προϋπολογισμό.
<P>
Η σύσταση αριθ. 14 ενθαρρύνει την Επιτροπή να προτείνει νέες κοινές δράσεις στην πρώην Γιουγκοσλαβία, ιδιαίτερα σχετικά με την επιστροφή των προσφύγων και την υποστήριξη των ανεξάρτητων μέσων ενημέρωσης. Ωστόσο, η Επιτροπή έχει τη γνώμη ότι με την εξαίρεση της υποστήριξης του Γραφείου του Ύπατου Αρμοστή έχει στη διάθεσή της αρκετά εργαλεία και χρηματοδοτικές πηγές του πρώτου πυλώνα για να αντιμετωπίσει τις καλώς καθορισμένες ανάγκες.

<SPEAKER ID=140 NAME="Πρόεδρος">
Ευχαριστώ πολύ, κύριε Επίτροπε.
<P>
Η συζήτηση έληξε.
<P>
Προχωρούμε στην ψηφοφορία.
<P>
(Το Σώμα εγκρίνει το ψήφισμα)

<SPEAKER ID=141 LANGUAGE="NL" NAME="Van Bladel">
Λυπούμαι πάρα πολύ που η τελευταία συζήτηση θα πρέπει να αφορά την αποτυχία της ευρωπαϊκής πολιτικής, παρά την ενέργεια που κατανάλωσαν για το σκοπό αυτό πάρα πολλοί άνθρωποι και τους κινδύνους στους οποίους εκτέθηκε προσωπικώς ο κ. Koschnick. Το πρώτο πρόγραμμα έπρεπε να αποτελέσει ένα ιδανικό παράδειγμα μίας κοινής εξωτερικής πολιτικής. Μπορεί μεν να επιτύχαμε κατά κάποιο τρόπο όσον αφορά την ανασυγκρότηση, από πολιτική άποψη όμως αποτύχαμε παντελώς. Αυτό οφείλεται εκτός άλλων στις ασαφείς αρμοδιότητες όσον αφορά τη διάθεση πόρων σε αποφασιστικές στιγμές, στις αλληλοαναιρούμενες αποφάσεις του Συμβουλίου και της Επιτροπής. Δεν έχω σκοπό να αναφερθώ σε λεπτομέρειες. Το Ελεγκτικό Συνέδριο και η κ. Mόller επιτέλεσαν ένα έξοχο έργο. Είναι όμως σαφώς ότι η Ευρωπαϊκή Ένωση αντιμετωπίζει προβλήματα με την εξωτερική της πολιτική. Συνεπώς, η έκθεση του Ελεγκτικού Συνεδρίου έχει ένα έντονα πολιτικό χαρακτήρα και δεν μπορούμε στο μέλλον ως Κοινοβούλιο να επιτρέψουμε να συμβεί αυτό. Το θέμα δεν μπορεί να περάσει απαρατήρητο από την προσεχή διακυβερνητική διάσκεψη. Σε διαφορετική περίπτωση θα γελοιοποιείτο το Κοινοβούλιο. Πρέπει να υπάρξουν επιπτώσεις. Καλά Χριστούγεννα και Καλή Πρωτοχρονιά.

<SPEAKER ID=142 NAME="Πρόεδρος">
Ευχαριστώ πολύ, κυρία van Bladel.

<CHAPTER ID=12>
Διακοπή της συνόδου
<SPEAKER ID=143 NAME="Πρόεδρος">
Αξιότιμοι κύριοι βουλευτές, υποθέτω ότι όλοι σας θα έχετε καταλάβει ότι είμαι ένας τυχερός Αντιπρόεδρος. Έχω σήμερα τη δυνατότητα που μου προσφέρει ο Κανονισμός να πω τα τελευταία λόγια στις συνόδους αυτού του έτους, ανοίγοντας τις προοπτικές για το μέλλον, έχω όμως επίσης την ευκαιρία να πω και τα τελευταία λόγια του πρώτου ημίσεως της θητείας, δηλαδή, τα τελευταία λόγια της Αντιπροεδρίας όπου συμμετέχω.
<P>
Επομένως, επιτρέψτε μου κατ' αρχήν να σας ευχηθώ καλές γιορτές και ό, τι καλύτερο για το νέο έτος. Πριν από ένα χρόνο περίπου, είχα επίσης την τύχη να κλείσω τις συνόδους του προηγουμένου έτους, και το έπραξα από κοινού μαζί με εσάς, χρησιμοποιώντας κάποια λόγια που μας ένωναν, πιστούς και μη πιστούς, και τα οποία δανείστηκα από τον χριστιανικό πολιτισμό, λέγοντας «Επί γης ειρήνη και εν ανθρώποις ευδοκία». Δυστυχώς, στη διάρκεια αυτού του χρόνου δε μπορέσαμε να χαρούμε αυτήν την ειρήνη. Υπήρξαν πολλές διενέξεις, και εξακολουθούν να υπάρχουν, και ξέρω ότι, καθώς σας εύχομαι ευτυχισμένες μέρες, θα υπάρχει κάποιο σύννεφο που θα μας υπενθυμίζει ότι, πράγματι, υπάρχουν ακόμη πολλές διενέξεις, και μεταξύ αυτών εκείνη η αιματηρή και οδυνηρή διένεξη σε κάποιο σημείο της Αφρικής.
<P>
Όμως, αξιότιμοι κύριοι βουλευτές, τα συγχαρητήρια σε όλους τους συνεργάτες και σε όλα τα μέλη του Σώματος, πρέπει να μετατραπούν σε λόγια ευχαριστίας κατά το πέρας του πρώτου ημίσεως της θητείας:
<P>
Ευχαριστίες, αξιότιμοι κύριοι βουλευτές -επιτρέψτε μου- κατ' αρχήν στους κλητήρες του Κοινοβουλίου, οι οποίοι με τόση διακριτικότητα εκτελούν τα καθήκοντά τους.
<P>
Ευχαριστίες επίσης στους υπαλλήλους οι οποίοι, στα παρασκήνια, μέρα τη μέρα, φτιάχνουν το Info και το Arcen-ciel · οι πρώτοι επιδεικνύοντας αξιοζήλευτη ικανότητα σύνθεσης και οι δεύτεροι -θα πρέπει να το πούμεσαν καλοί μακιγιέρ, κάνοντας, αν και οι παρεμβάσεις μας περνούν από τα χέρια τους, εμείς σχεδόν να μην αντιλαμβανόμαστε στη συνέχεια ότι πέρασαν από εκεί.
<P>
Ευχαριστίες επίσης, αξιότιμοι κύριοι βουλευτές, στους διερμηνείς στις καμπίνες. Στους διερμηνείς, αξιότιμοι κύριοι βουλευτές, που τους υποβάλλουμε συνεχώς στην ένταση των παρεμβάσεων οι οποίες είναι υποχρεωτικά βιαστικές προκειμένου να κερδίσουμε κάποια δευτερόλεπτα, κάτι που τους αναγκάζει να εργάζονται ΰ bout de souffle . Επίσης όμως -επιτρέψτε μου να το πω- οι οποίοι, πολύ συχνά -ή τουλάχιστον σε κάποιες περιπτώσειςβρίσκονται υποχρεωμένοι να μετατρέψουν σε παρεμβάσεις κατανοητές εκείνες που δεν είναι στην αρχική γλώσσα.
<P>
Αξιότιμοι κύριοι βουλευτές, οι ευχαριστίες μου απευθύνονται επίσης στις υπηρεσίες του Προεδρείου. Όταν λήγει μια θητεία, έχουμε μια κάποια τάση προς την απόλυτη ειλικρίνεια. Αρα, πρέπει να σας πω ότι όταν σε αυτό το Κοινοβούλιο κάτι δε λειτουργεί καλά είναι γιατί οι Προεδρεύοντες εμποδίζουμε την εργασία των υπαλλήλων του Προεδρείου.
<P>
Τέλος, αξιότιμοι κύριοι βουλευτές, ευχαριστώ όλους εσάς. Πιστεύω ότι δεν υπάρχουν καλοί και κακοί Πρόεδροι. Υπάρχουν καλές και κακές συνεδριάσεις. Προσωπικά είχα την απέραντη τύχη να έχω πάντοτε καλές συνεδριάσεις. Συνεπώς, όπως λέμε λιτά αυτά τα πράγματα που πηγάζουν από την ειλικρίνεια, ευχαριστώ, ευχαριστώ πολύ.
<P>
(Χειροκροτήματα)
<P>
(Η συνεδρίαση λήγει στη 13.05)

