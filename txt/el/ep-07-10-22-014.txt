<CHAPTER ID="014">
Οδηγία πλαίσιο για την αειφόρο χρήση των φυτοφαρμάκων - Θεματική στρατηγική για την αειφόρο χρήση των φυτοφαρμάκων - Διάθεση στην αγορά φυτοπροστατευτικών προϊόντων (συζήτηση) 
<SPEAKER ID="075" NAME="Πρόεδρος">
" ημερήσια διάταξη προβλέπει την κοινή συζήτηση:
<P>
της έκθεσης της κ. Christa Klaß, εξ ονόματος της Επιτροπής Περιβάλλοντος, Δημόσιας Υγείας και Ασφάλειας των Τροφίμων, σχετικά με την πρόταση οδηγίας του Ευρωπαϊκού Κοινοβουλίου και του Συμβουλίου για τον καθορισμό πλαισίου κοινοτικής δράσης με σκοπό την επίτευξη αειφόρου χρήσης των φυτοφαρμάκων - C6-0246/2006 -,
<P>
της έκθεσης της κ. Irena Belohorská, εξ ονόματος της Επιτροπής Περιβάλλοντος, Δημόσιας Υγείας και Ασφάλειας των Τροφίμων, σχετικά με τη θεματική στρατηγική για την αειφόρο χρήση των φυτοφαρμάκων, και
<P>
της έκθεσης της κ. Hiltrud Breyer, εξ ονόματος της Επιτροπής Περιβάλλοντος, Δημόσιας Υγείας και Ασφάλειας των Τροφίμων, σχετικά με την πρόταση κανονισμού του Ευρωπαϊκού Κοινοβουλίου και του Συμβουλίου για τη διάθεση στην αγορά φυτοπροστατευτικών προϊόντων - C6-0245/2006 -.
<SPEAKER ID="076" NAME="Σταύρος Δήμας">
Μέλος της Επιτροπής. - Κύριε Πρόεδρε, κατ' αρχάς θα ήθελα να ευχαριστήσω το Ευρωπαϊκό Κοινοβούλιο και ιδιαίτερα τις εισηγήτριες, κυρίες-κυρίες Belohorská και Klaß, για την εξαιρετικά επιμελημένη εργασία τους και την Επιτροπή Περιβάλλοντος, Δημόσιας Υγείας και Ασφάλειας Τροφίμων, καθώς επίσης τον κ. Ebner και την Επιτροπή Γεωργίας και Αγροτικής Ανάπτυξης όπως και την κ. Corbey και την Επιτροπή Βιομηχανίας, Έρευνας και Ενέργειας, για τις εκθέσεις τους και τη γνώμη που διετύπωσαν κατά την πρώτη ανάγνωση.
<P>
Την τελευταία τριακονταετία οι πολιτικές και οι νόμοι της Ευρωπαϊκής Ένωσης για την προστασία της δημόσιας υγείας και του περιβάλλοντος, μας έδωσαν τη δυνατότητα να σημειώσουμε σημαντική πρόοδο και να περιορίσουμε αισθητά του κινδύνους από τη χρήση των φυτοφαρμάκων. Ωστόσο, η ισχύουσα νομοθεσία επικεντρώνεται, αφενός μεν στην έγκριση και διάθεση των προϊόντων στην αγορά, αφετέρου δε στον έλεγχο των υπολειμμάτων τους στα τρόφιμα και τις ζωοτροφές. Μεταξύ των δύο υπάρχει ένα νομοθετικό κενό, το οποίο αφορά το στάδιο της χρήσης των φυτοφαρμάκων. Κι όμως αυτό είναι το κρίσιμο στάδιο, το οποίο δημιουργεί τους μεγαλύτερους κινδύνους για την υγεία του ανθρώπου και το περιβάλλον.
<P>
Από τα προγράμματα παρακολούθησης που εφαρμόζονται στα κράτη μέλη, προκύπτει ότι υπολείμματα φυτοφαρμάκων εντοπίζονται σε τρόφιμα και ζωοτροφές, αλλά και στο ίδιο το περιβάλλον σε συγκεντρώσεις που υπερβαίνουν τις οριακές τιμές της ευρωπαϊκής νομοθεσίας. Επί πλέον έχει καταστεί σαφές ότι τα φυτοφάρμακα είναι ένα ζήτημα που απασχολεί σοβαρά τους Ευρωπαίους πολίτες. Οφείλουμε επομένως να εντείνουμε τις προσπάθειές μας για την καλύτερη προστασία των Ευρωπαίων πολιτών και του περιβάλλοντός μας. Σ' αυτό ακριβώς το πλαίσιο, δηλαδή στην αντιμετώπιση των κινδύνων που συνεπάγεται η χρήση των φυτοφαρμάκων για την υγεία του ανθρώπου και το περιβάλλον, εντάσσεται η θεματική στρατηγική για την αειφόρο χρήση των φυτοφαρμάκων καθώς και η οδηγία πλαίσιο που τη συνοδεύει.
<P>
Τα κύρια στοιχεία της πρότασης της Επιτροπής για την οδηγία πλαίσιο είναι τα εξής:
<P>
Πρώτον, κάθε κράτος μέλος θα καταρτίσει εθνικά σχέδια δράσης στα οποία θα καθορίζονται στόχοι, μέτρα και χρονοδιαγράμματα για τον περιορισμό των κινδύνων και της εξάρτησης από τα φυτοφάρμακα.
<P>
Δεύτερον, οι επαγγελματίες χρήστες φυτοφαρμάκων -κυρίως γεωργοί- αλλά και οι διανομείς και οι σύμβουλοι, θα πρέπει να έχουν πρόσβαση σε κατάλληλη κατάρτιση, η οποία θα τους παρέχει επαρκείς γνώσεις για τους κινδύνους της χρήσης φυτοφαρμάκων και για την εφαρμογή εναλλακτικών τεχνικών. Κατά τον ίδιο τρόπο θα πρέπει να δημιουργηθεί σύστημα ευαισθητοποίησης του κοινού με σκοπό την πληροφόρηση σχετικά με τους κινδύνους της χρήσης των φυτοφαρμάκων.
<P>
Τρίτον, ο επαγγελματικός εξοπλισμός ψεκασμού φυτοφαρμάκων θα πρέπει να υποβάλλεται σε τακτικούς ελέγχους και σωστή συντήρηση.
<P>
Τέταρτον, θα απαγορευθούν οι αεροψεκασμοί, ωστόσο τα κράτη μέλη θα διατηρούν τη δυνατότητα παρέκκλισης σε ελάχιστες περιπτώσεις στις οποίες η τεχνική του αεροψεκασμού αποτελεί τη μόνη εφικτή λύση.
<P>
Πέμπτον, θα ληφθούν ειδικά μέτρα για την προστασία του ευρύτερου κοινού και των ευπαθών ομάδων του πληθυσμού, αλλά και των υδατικών συστημάτων και γεωγραφικών περιοχών, όπως οι περιοχές του δικτύου Natura 2000. Τα ειδικά αυτά μέτρα θα μπορούν να περιλαμβάνουν, μεταξύ άλλων, τη δημιουργία ζωνών ανάσχεσης και την απαγόρευση ή τον περιορισμό της χρήσης φυτοφαρμάκων.
<P>
Έκτον και τελευταίο, αλλά εξίσου σημαντικό, πρέπει να στηρίξουμε τις γεωργικές τεχνικές χαμηλής εισροής φυτοφαρμάκων και να δημιουργήσουμε τις απαραίτητες συνθήκες για την εφαρμογή ολοκληρωμένης καταπολέμησης επιβλαβών οργανισμών -integrated pest management- η οποία θα πρέπει να καταστεί υποχρεωτική από το 2014.
<P>
Άλλα μέτρα που προβλέπει η θεματική στρατηγική, έχουν ενσωματωθεί ή θα ενσωματωθούν σύντομα σε άλλες νομοθετικές πράξεις. Πρόκειται για τα εξής:
<P>
Πρόταση κανονισμού σχετικά με τη διάθεση φυτο-προστατευτικών προϊόντων στην αγορά. Ο κανονισμός θα επιφέρει ακόμη μεγαλύτερο περιορισμό των επιβλαβών δραστικών ουσιών που κυκλοφορούν στο εμπόριο, ιδίως μέσω της συγκριτικής αξιολόγησης και της τήρησης της αρχής της υποκατάστασης. Πρόκειται για την πρόταση του συναδέλφου κ. Κυπριανού, που επίσης συζητούμε απόψε επί τη βάσει έκθεσης την οποία συνέταξε η κ. Breyer.
<P>
Πρόταση κανονισμού σχετικά με τη συλλογή στατιστικών στοιχείων για τα φυτο-προστατευτικά προϊόντα. Πρόκειται για καίριας σημασίας πρόταση, η οποία καθιερώνει δείκτες μέτρησης της προόδου όσον αφορά τον περιορισμό του κινδύνου. " πρόταση αυτή συζητείται τώρα στην αρμόδια επιτροπή του Κοινοβουλίου.
<P>
Πρόταση νέας οδηγίας, η οποία θα θεσπίζει βασικές προδιαγραφές για τον ψεκαστικό εξοπλισμό που θα διατίθεται στην αγορά. Θα συμπληρώνει τις ισχύουσες διατάξεις για τη συντήρηση και τον τακτικό έλεγχο του ψεκαστικού εξοπλισμού.
<P>
Κύριε Πρόεδρε, τελειώνοντας, θα ήθελα να τονίσω μια σημαντική πτυχή της προτεινόμενης οδηγίας για την αειφόρο χρήση των φυτοφαρμάκων. Συγκεκριμένα, την ολοκληρωμένη καταπολέμηση επιβλαβών οργανισμών. Πρόκειται για βασικό μέτρο της πρότασης της Επιτροπής, το οποίο συζητήθηκε στις επί μέρους επιτροπές του Κοινοβουλίου.
<P>
Δεν αμφισβητείται από κανέναν ότι είναι απαραίτητο να μειώσουμε την εξάρτηση από τα φυτοφάρμακα και να στραφούμε σε πιο φιλικές προς το περιβάλλον εναλλακτικές τεχνικές προστασίας των φυτών ή καταπολέμησης των επιβλαβών οργανισμών. " ολοκληρωμένη διαχείριση και καταπολέμηση είναι ο πιο αποτελεσματικός τρόπος επίτευξης του σκοπού αυτού και, συνεπώς, είναι ιδιαίτερα σημαντικό να διατηρηθεί στην πρότασή μας και να καταστεί υποχρεωτική σε όλα τα κράτη μέλη από το 2014.
<SPEAKER ID="077" NAME="Μάρκος Κυπριανού">
Μέλος της Επιτροπής. - Κύριε Πρόεδρε, είναι πράγματι ένα δύσκολο αλλά πολύ σημαντικό θέμα, αυτό το οποίο θα συζητήσουμε σήμερα.
<P>
Κατ' αρχάς θα ήθελα να ευχαριστήσω όλους όσοι δούλεψαν για να μπορούμε να συζητήσουμε σήμερα, ιδιαίτερα την εισηγήτρια κ. Breyer.
<P>
Ήταν και είναι ένα δύσκολο θέμα διότι πρέπει κρατηθεί ισορροπία, αφενός μεν αύξηση της προστασίας της υγείας και του περιβάλλοντος, αφετέρου δε απλοποίηση διαδικασιών και μείωση του διοικητικού βάρους για να μπορέσει να ενισχυθεί η ανταγωνιστικότητα και η καινοτομία. Είμαι πεπεισμένος ότι η πρόταση της Επιτροπής πετυχαίνει αυτούς τους δύο στόχους. Ταυτόχρονα συμπληρώνει την εσωτερική αγορά, μέσα από το σύστημα αμοιβαίας αναγνώρισης των ζωνών, αλλά με ελαστικότητα, με δυνατότητα για τα κράτη μέλη να λαμβάνουν μέτρα και να υιοθετούν περιορισμούς, σε περιπτώσεις που υπάρχουν ειδικοί κίνδυνοι, ειδικές απειλές είτε για την υγεία είτε για το περιβάλλον, σε ολόκληρο το κράτος μέλος ή σε συγκεκριμένες περιοχές του.
<P>
Κύριε Πρόεδρε, αξιότιμα μέλη, είναι γεγονός ότι τα φυτοπροστατευτικά προϊόντα διαδραματίζουν έναν σημαντικό ρόλο στη γεωργία, στην καλλιέργεια, τη δασοπονία, την κηπουρική. Μακάρι να μην τα χρειαζόμασταν, διότι σίγουρα έχουν επιπτώσεις στην υγεία του ανθρώπου, στην υγεία των ζώων και στο περιβάλλον. Γι' αυτό είναι σημαντικό να εξασφαλίσουμε ότι οι σχετικοί κανόνες είναι αποτελεσματικοί και ισορροπημένοι.
<P>
" ισχύουσα νομολογία χρονολογείται από το 1991 και με βάση έκθεση της Επιτροπής, το 2001, για τη λειτουργικότητα και τα σημεία που χρειάζονται βελτίωση, τόσο το Ευρωπαϊκό Κοινοβούλιο, όσο και το Συμβούλιο, ζήτησαν από την Επιτροπή να καταθέσει προτάσεις για τροποποίηση της οδηγίας. Δεν νομίζω να αμφισβητεί κανείς την ανάγκη για εκσυγχρονισμό της υφιστάμενης νομοθεσίας.
<P>
Θα ήθελα με την ευκαιρία αυτή να ευχαριστήσω και να αναφερθώ στη σημαντικότατη συμβολή των ενδιαφερομένων φορέων από όλους τους τομείς, στα πλαίσια της προετοιμασίας αυτής της πρότασης. " Επιτροπή επίσης έχει προβεί σε μια ολοκληρωμένη αξιολόγηση των επιπτώσεων.
<P>
" πρώτη προτεραιότητα είναι, αδιαμφισβήτητα, η επίτευξη του υψηλότερου δυνατού επιπέδου προστασίας της υγείας του ανθρώπου και των ζώων, αλλά και του περιβάλλοντος. Αυτό θα επιτευχθεί μέσω διαφόρων διατάξεων, όπως τα σαφή και αυστηρά κριτήρια για την έγκριση των ενεργών ουσιών, η καθιέρωση του κεντρικού ρόλου της ευρωπαϊκής αρχής για την ασφάλεια των τροφίμων στην αξιολόγηση των ενεργών ουσιών και η υποχρέωση διατήρησης αρχείου από τους αγρότες για τη χρήση των φυτοπροστατευτικών προϊόντων που θα τίθενται στη διάθεση των γειτόνων, αλλά και της βιομηχανίας υδάτων κατόπιν αιτήσεως. Επίσης, οι αρχές των κρατών μελών θα πρέπει να εντείνουν τους ελέγχους στην εμπορική εκμετάλλευση και τη χρήση των φυτοπροστατευτικών προϊόντων, η δε Επιτροπή θα εξετάζει και θα ελέγχει κατά πόσον αυτοί οι έλεγχοι των κρατών μελών γίνονται αποτελεσματικά. Θα απαγορευθεί οριστικά η επανάληψη πειραμάτων στα ζώα και στα πλαίσια της προώθησης της αειφόρου γεωργίας οι πιο ασφαλείς εναλλακτικές λύσεις θα αντικαθιστούν τα πιο επικίνδυνα προϊόντα. " πρόταση θα δημιουργήσει με αυτόν τον τρόπο ένα πιο ασφαλές πλαίσιο για τη χρήση των φυτοπροστατευτικών προϊόντων στην Ευρωπαϊκή Ένωση και θα ενισχύσει τα μέτρα προστασίας του περιβάλλοντος.
<P>
" πρόταση αντικατοπτρίζει τη στρατηγική της Λισαβόνας διότι ταυτόχρονα θα επιφέρει μείωση της διοικητικής επιβάρυνσης -η διαδικασία θα είναι πιο σύντομη και αποδοτικότερη- χωρίς όμως, και το τονίζω αυτό, να συμβιβάζεται στα επίπεδα ασφάλειας και προστασίας της υγείας του περιβάλλοντος.
<P>
Τα κράτη μέλη δεν θα εργάζονται πλέον μεμονωμένα, δεδομένου ότι η αμοιβαία αναγνώριση των εγκρίσεων θα είναι πλέον ο κανόνας, αντί η εξαίρεση. Κι αυτό θα οδηγήσει στην αποφυγή φαινομένων διαίρεσης της εσωτερικής αγοράς -όσον αφορά τα φυτοπροστατευτικά προϊόντα- ενώ από την άλλη πλευρά θα αποφευχθεί η διάσπαση της αγοράς όσον αφορά τα γεωργικά προϊόντα.
<P>
Οι αλλαγές στους κανόνες προστασίας των δεδομένων θα οδηγήσουν σε περισσότερη διαφάνεια και πιο θεμιτό ανταγωνισμό χωρίς να παρεμποδίζεται η έρευνα και η καινοτομία.
<P>
Ο προτεινόμενος κανονισμός είναι ένας από τους πυλώνες της γενικής στρατηγικής της Επιτροπής στον τομέα των φυτοφαρμάκων. Συμπληρώνει, και είναι συμβατός με την πρόταση οδηγίας για την αειφόρο χρήση των φυτοφαρμάκων, όπως ήδη την έχει αναλύσει ο συνάδελφός μου, κ. Δήμας.
<P>
Τέλος, θέλω επίσης να αναφερθώ στο γεγονός, ότι υπάρχει μεγάλος αριθμός τροπολογιών που έχουν κατατεθεί. Θα έλεγα ότι δεν είναι έκπληξη για ένα τόσο πολύπλοκο θέμα. Μπορεί και να σημαίνει ότι ακόμα δεν έχουμε φθάσει σε πλήρη ταύτιση απόψεων. Αισιοδοξώ ότι στο μέλλον και στα επόμενα στάδια της διαδικασίας, θα μπορέσουμε να το πετύχουμε. Στο μεταξύ η Επιτροπή μπορεί να δεχθεί ορισμένες και να απορρίψει άλλες τροπολογίες. Ο πλήρης κατάλογος με τις θέσεις της Επιτροπής για κάθε τροπολογία και την ανάλογη επεξήγηση, είναι στη διάθεσης του Κοινοβουλίου και των μελών. Δεν θα αναλύσω εδώ κάθε μια τροπολογία χωριστά διότι σίγουρα δεν υπάρχει ο αναγκαίος χρόνος. Θα παρακαλούσα αυτός ο κατάλογος να περιληφθεί στα πρακτικά της συνεδρίασης.
<P>
Προσβλέπω, κύριε Πρόεδρε, αξιότιμα μέλη, σε μια εποικοδομητική και ενδιαφέρουσα συζήτηση.
<SPEAKER ID="078" NAME="Christa Klaß  " AFFILIATION="PPE-DE">
εισηγήτρια. - (DE) Κύριε Πρόεδρε, Επίτροπε κ. Δήμα, Επίτροπε κ. Κυπριανού, κυρίες και κύριοι, επικροτώ την πρόταση της Επιτροπής σχετικά με ένα πλαίσιο κοινοτικής δράσης για την επίτευξη της αειφόρου χρήσης των φυτοφαρμάκων και οι παρατηρήσεις μου σήμερα θα περιοριστούν σε αυτό το τμήμα της συνολικής νομοθετικής δέσμης.
<P>
Αυτό είναι ένα τεράστιο πεδίο, στο οποίο απαιτείται ακόμη μεγάλος βαθμός προσαρμογής σε ολόκληρη την Ευρώπη προς όφελος των καταναλωτών και των χρηστών, ιδίως δε προς όφελος του περιβάλλοντος. Οι διαφορετικοί κανόνες στην Ευρωπαϊκή Ένωση δεν δημιουργούν μόνο αποκλίνοντα πρότυπα ασφαλείας, αλλά είναι επίσης συγκεχυμένοι και στρεβλώνουν τον ανταγωνισμό.
<P>
Το ενδεχόμενο να καταστρέφουν επιβλαβείς οργανισμοί τη συγκομιδή ολόκληρης της χρονιάς ανήκει, ευτυχώς, στο παρελθόν στην Ευρώπη. Σήμερα, πάντως, αντιμετωπίζουμε νέες μείζονες προκλήσεις, στις οποίες πρέπει να ανταποκριθούμε με μια σταθερή πολιτική για τη φυτοπροστασία. Ο παγκόσμιος πληθυσμός αυξάνεται και τα τρόφιμα σπανίζουν ολοένα και περισσότερο σε παγκόσμια κλίμακα. " κλιματική αλλαγή άλλαξε τις συνθήκες της γεωργικής πρακτικής: εμφανίζονται νέοι επιβλαβείς οργανισμοί και οι φυσικές καταστροφές αποδεκατίζουν τις σοδειές. Επομένως, εξακολουθεί σήμερα να είναι ουσιώδης η διαφύλαξη των σοδειών, η δε χρήση φυτοπροστατευτικών προϊόντων συμβάλλει σε αυτό.
<P>
Σε ό,τι αφορά τη φυτοπροστασία, όπως πολλά άλλα πράγματα στη ζωή, η δόση κάνει το δηλητήριο. Ενώ ένα υπνωτικό χάπι είναι θείο δώρο, πολλά υπνωτικά χάπια μπορούν να αποβούν θανατηφόρα. Πρέπει να ληφθεί μέριμνα ώστε να διασφαλιστεί ότι τα φυτοπροστατευτικά προϊόντα χρησιμοποιούνται σωστά και με επαγγελματισμό, διότι η ακατάλληλη χρήση είναι επικίνδυνη. Αυτό ισχύει όχι μόνο για τις γεωργικές εκμεταλλεύσεις, αλλά και για τους δημόσιους χώρους, όπως είναι τα πάρκα, οι παιδικές χαρές, τα γήπεδα, τα μονοπάτια και οι σιδηροδρομικές γραμμές. " ενημέρωση, η εκπαίδευση και η γνώση των συνεπειών της χρήσης φυτοφαρμάκων, τόσο των ωφελειών τους, όσο όμως και των κινδύνων τους, είναι στο επίκεντρο αυτής της οδηγίας. Πωλητές και χρήστες των φυτοπροστατευτικών προϊόντων πρέπει να εκπαιδεύονται και να ενημερώνονται.
<P>
Μέσω εθνικών σχεδίων δράσης, τα κράτη μέλη πρέπει να διασφαλίσουν ότι τα φυτοπροστατευτικά προϊόντα χρησιμοποιούνται με βιώσιμο τρόπο. Ενεργώντας έτσι, πρέπει να πασχίσουν ώστε να συνάδουν με άλλες κοινοτικές διατάξεις. Ο καλά δοκιμασμένος και ασφαλής μηχανολογικός εξοπλισμός εφαρμογής θα διασφαλίσει στοχευμένη φυτοπροστασία, ο δε στόχος είναι η ελαχιστοποίηση του όποιου κινδύνου.
<P>
Ένα αυθαίρετο ποσοστό μείωσης σε ολόκληρο το φάσμα των φυτοπροστατευτικών προϊόντων αντιβαίνει στους στόχους της καλής γεωργικής πρακτικής και της ολοκληρωμένης διαχείρισης επιβλαβών οργανισμών. Χρειαζόμαστε αμφότερους αυτούς τους παράγοντες, Επίτροπε Δήμα, θα συνεχίσουμε δε να χρειαζόμαστε καλές γεωργικές πρακτικές και μια ολοκληρωμένη διαχείριση επιβλαβών οργανισμών, διότι χρειαζόμαστε δυναμισμό. Επιπλέον, το αυστηρό ρυθμιστικό πλαίσιο για την αδειοδότηση έχει χαλαρώσει σε παράλογο βαθμό. Τα προϊόντα με επιβλαβείς συνέπειες δεν πρέπει καν να αδειοδοτούνται· δεν αρκεί να μειώνεται η χρήση τους κατά το ήμισυ. Αν, όμως, τα φυτοπροστατευτικά προϊόντα αντεπεξέρχονται σε αυστηρές διαδικασίες έγκρισης, θα είναι παράλογη η μείωση της χρήσης τους κατά ορισμένο ποσοστό σε ολόκληρο το φάσμα. Επιπλέον, κανένας δεν έχει μπορέσει ακόμη να μου εξηγήσει επακριβώς με ποιον τρόπο υποτίθεται ότι μπορούμε να διαχειριστούμε και να ποσοτικοποιήσουμε μια ανάλογη μείωση.
<P>
Το ίδιο ισχύει και για την προστασία του υδάτινου περιβάλλοντος. " αυθαίρετη θέσπιση καθορισμένων ζωνών ανάσχεσης δίπλα σε υδατορρεύματα δεν εξυπηρετεί κανέναν σκοπό. Απαιτείται εν προκειμένω μια διαφοροποιημένη προσέγγιση. Οι ζώνες ανάσχεσης πρέπει να είναι κατάλληλες για τη γεωγραφική κατάσταση, τις ιδιότητες του εδάφους και τα φυτά που χρειάζονται προστασία. Αυτού του είδους η προσέγγιση υιοθετήθηκε ήδη στις οδηγίες χρήσης, που συνοδεύουν τα διάφορα φυτοπροστατευτικά προϊόντα.
<P>
Αναφερθήκατε στους αεροψεκασμούς, κύριε Επίτροπε. Για τους αμπελώνες που βρίσκονται σε απότομες πλαγιές κατά μήκος των οχθών του ποταμού Μοζέλα στην περιοχή από όπου κατάγομαι ή μάλιστα για τους ορυζώνες στη νότια Ευρώπη, δεν υπάρχει εναλλακτική λύση. Σε αυτά τα μέρη, ο αεροψεκασμός είναι απαραίτητος. " χρήση ελικοπτέρων αεροψεκασμού, όμως, πρέπει να υπόκειται σε ρυθμίσεις. Ιδιαίτερη μέριμνα απαιτείται σε ευαίσθητες περιοχές, όπως είναι τα πάρκα και τα δημόσια ή σχολικά γήπεδα. " χρήση φυτοφαρμάκων εκεί πρέπει να παραμείνει στο απολύτως ελάχιστο επίπεδο και πρέπει να προκρίνονται οι μη χημικές εναλλακτικές λύσεις. Κατά τη γνώμη μου, αυτό θα μπορούσε επίσης να σημαίνει την αποστολή μιας ολόκληρης σχολικής τάξης για την αποψίλωση των σχολικών προαυλίων.
<P>
" συλλήβδην απαγόρευση της φυτοπροστασίας σε περιοχές που περιλαμβάνουν συγκεκριμένα είδη χλωρίδας και πανίδας θα αντέβαινε στους στόχους της διατήρησης των οικοτόπων. Τα φυτοφάρμακα είναι μάλιστα ουσιώδους σημασίας, αν θέλουμε πραγματικά να διαφυλάξουμε αυτούς τους οικοτόπους. Τα φυτοπροστατευτικά προϊόντα είναι ακριβά και κανένας γεωργός δεν θα ψεκάσει περισσότερο από το απολύτως αναγκαίο. Οι πρόσθετοι φόροι στρεβλώνουν τον ανταγωνισμό στην παγκόσμια αγορά. Θα οδηγούσαν στην αγορά φθηνότερων προϊόντων από χώρες εκτός της ΕΕ, τα οποία δεν θα υπηρετούσαν τον αγώνα για αειφορία.
<P>
Θέλουμε την ίδια προστασία και τις ίδιες προδιαγραφές σε ολόκληρη την ΕΕ. Σε πολλές χώρες τα προτεινόμενα μέτρα τυποποίησαν τις καλές πρακτικές για ένα διάστημα. Για τον λόγο αυτόν, είναι επιτακτική η εναρμόνιση των κανόνων που διέπουν τη χρήση των φυτοπροστατευτικών προϊόντων, γι' αυτό και η προσέγγιση της Επιτροπής είναι η ορθή. Εναπόκειται πλέον σε όλους μας τώρα -και μπορούμε να το εκλάβουμε αυτό ως πρόσκληση- να προωθήσουμε μια οδηγία, που να μειώνει στο ελάχιστο δυνατό τα διοικητικά βάρη, ανταποκρινόμενη παράλληλα στις προσδοκίες μας. Ζητώ τη στήριξή σας.
<SPEAKER ID="079" NAME="Marie Anne Isler Béguin" AFFILIATION="Verts/ALE">
(FR) Κύριε Πρόεδρε, ζήτησα τον λόγο, διότι δεν είμαι σίγουρη για το τι γίνεται. Συμμετείχα στις συζητήσεις σχετικά με τις διάφορες αυτές εκθέσεις στην Επιτροπή Περιβάλλοντος, έμεινα όμως με την αίσθηση ότι αυτό που μόλις τώρα παρουσίασε η κ. Klaß δεν ήταν η έκθεση που ενέκρινε ομόφωνα η επιτροπή, αλλά μάλλον η προσωπική της θεώρηση. Θέλω, επομένως, να μάθω αν μπορούμε να ελπίζουμε σε μια πιο αντικειμενική παρουσίαση της θέσης της Επιτροπής Περιβάλλοντος σε σχέση με αυτή την πολύ σημαντική έκθεση.
<SPEAKER ID="080" NAME="Christa Klaß  " AFFILIATION="PPE-DE">
εισηγήτρια. - (DE) Κύριε Πρόεδρε, επιτρέψτε μου να πω στην κ. Isler Béguin ότι δεν υπήρξε καμία ομόφωνη ψηφοφορία στην Επιτροπή Περιβάλλοντος, Δημόσιας Υγείας και Ασφάλειας των Τροφίμων, ότι τελικά υιοθετήσαμε την αντίθετη άποψη και ότι η πλειονότητα της ομάδας μου αντιτάχθηκε στη θέση στην οποία αναφέρεται. Βεβαίως και υπογράμμισα ότι στηρίζω την πρόταση της Επιτροπής.
<SPEAKER ID="081" NAME="Irena Belohorská">
εισηγήτρια. - (SK) Δεδομένου ότι η θεματική στρατηγική για την αειφόρο χρήση των φυτοφαρμάκων είναι ένα μη νομοθετικό πολιτικό έγγραφο που συνοδεύει την οδηγία, ανταποκρίνεται στο γεγονός ότι δεν μειώνονται οι κίνδυνοι από τη χρήση φυτοφαρμάκων. Τα σημερινά όρια καταλοίπων στα προϊόντα τροφίμων υπερβαίνουν τα αποδεκτά επίπεδα: το 44% των φρούτων είναι μολυσμένα από φυτοφάρμακα, το δε 5,5% από αυτά περιέχει το μέγιστο επίπεδο καταλοίπων. Υπερβολικά κατάλοιπα βρέθηκαν ακόμη και στα φρούτα που πωλούνται στο κτίριο του Ευρωπαϊκού Κοινοβουλίου. Ο στόχος της έκθεσής μου είναι η ελαχιστοποίηση των κινδύνων για την υγεία και το περιβάλλον, οι οποίοι προκύπτουν από τη χρήση φυτοφαρμάκων.
<P>
Πρώτον, θέλω να υπογραμμίσω ότι η χρήση φυτοφαρμάκων συνδέεται με την ανάπτυξη κακοήθων όγκων και ανοσοποιητικών και άλλων νευροτοξικών διαταραχών. Αυτός είναι ο λόγος που με εξέπληξε (δυστυχώς με εξέπληξε δυσάρεστα) ότι στο κείμενό της η Επιτροπή αναφέρεται μόνο εν παρόδω στους κινδύνους που ενέχει για την υγεία η χρήση φυτοφαρμάκων, ιδίως μέσω του σωρευτικού τους αποτελέσματος. Οι έγκυες, τα παιδιά και τα έμβρυα αποτελούν την ομάδα που αντιμετωπίζει τον μεγαλύτερο κίνδυνο. Αν και τάσσομαι υπέρ της φυτοπροστασίας, θεωρώ ότι πρέπει πρωτίστως να προστατέψουμε την υγεία των ανθρώπων. Υπάρχει σαφώς σύνδεση με την κλιματική αλλαγή. " υπερθέρμανση του πλανήτη θα δημιουργήσει περισσότερους επιβλαβείς οργανισμούς: δεν μπορούμε να συνεχίσουμε αενάως να αυξάνουμε τις ποσότητες των χρησιμοποιούμενων φυτοφαρμάκων.
<P>
Τα εθνικά σχέδια δράσης, που περιέχουν τους ατομικούς στόχους των κρατών μελών σε ό,τι αφορά τη μείωση του κινδύνου είναι το πλέον σημαντικό σκέλος της όλης διαδικασίας. Θεωρώ ανεπαρκή την πρόταση όπου η Επιτροπή απορρίπτει την ποσοτική χρήση των στόχων μείωσης. " φράση περί "μείωσης των πηγών κινδύνου, των κινδύνων και της εξάρτησης από τα φυτοφάρμακα" είναι ασαφής και δεν θα ωθήσει τα κράτη μέλη στο να μειώσουν την ποσότητα των χρησιμοποιούμενων φυτοφαρμάκων.
<P>
" θεματική στρατηγική είναι ένα γενικού χαρακτήρα κείμενο και δεν προσφέρει μια λεπτομερή λύση για τον υπολογισμό των ποσοτήτων. Ωστόσο, οι συνάδελφοί μου και εγώ προτείνουμε το ακόλουθο για την οδηγία: 50% μείωση των πλέον επικίνδυνων ουσιών που, αν χρησιμοποιηθούν σε συγκεκριμένες μεγάλες ποσότητες, είναι καρκινογόνες και μεταλλαξιογόνες· δεν πρέπει να μειωθεί επί του παρόντος η χρήση βιολογικών φυτοφαρμάκων και φυτοφαρμάκων που ενέχουν μικρό κίνδυνο· ο λεγόμενος δείκτης συχνότητας εφαρμογής θα χρησιμοποιηθεί για άλλα φυτοφάρμακα. Θα ληφθούν υπόψη τα ατομικά χαρακτηριστικά και οι συνθήκες σε κάθε κράτος μέλος. Πρέπει να τονιστεί με έμφαση ότι οι ποσοτικοί δείκτες στα εθνικά σχέδια δράσης δεν επιβάλλουν την ισόποση μείωση της χρήσης φυτοφαρμάκων σε όλες τις χώρες. Θα συνεκτιμούν τις ειδικές γεωγραφικές συνθήκες και τα συστήματα αρόσιμων καλλιεργειών της δεδομένης χώρας.
<P>
Είναι γεγονός ότι μια αυτόματη μείωση στην ποσότητα δεν οδηγεί απαραίτητα σε μείωση του κινδύνου· ωστόσο, το πετυχαίνει αυτό σε πολλές περιπτώσεις. " θεματική στρατηγική και η οδηγία πρέπει να αντιμετωπίσουν τόσο τα μέτρα προστασίας της συγκομιδής όσο και τα βιοκτόνα προϊόντα. " προστασία του υδάτινου περιβάλλοντος από τη μόλυνση από φυτοφάρμακα πρέπει να ενισχυθεί μέσω της δημιουργίας ζωνών ανάσχεσης κατά μήκος των υδατορρευμάτων. Μολονότι υποστηρίζω την απαγόρευση των αεροψεκασμών, αποδέχομαι να είναι δυνατή η χορήγηση εξαίρεσης υπό ορισμένες περιστάσεις, αν δεν υπάρχει μια πιο βιώσιμη εναλλακτική λύση. Όταν εφαρμόζεται αεροψεκασμός, θα ενημερώνεται το κοινό με ενδεδειγμένους τρόπους αναφορικά με την ώρα του αεροψεκασμού, τον τόπο και τη χρησιμοποιούμενη ουσία. " στρατηγική δεν στρέφεται κατά των γεωργών. Πιστεύω ότι όλα αυτά τα μέτρα μπορούν να ληφθούν χωρίς δραστικές περικοπές στους προϋπολογισμούς των γεωργών. Αυτό το απέδειξε η εμπειρία της Δανίας. Όλοι μας πρέπει να αντιληφθούμε πόσο σημαντικό είναι για τους γεωργούς να είναι ανταγωνιστικοί και πρέπει να εξασφαλίσουμε ότι τα προϊόντα τους δεν θα αντικατασταθούν από προϊόντα γεωργών από τις αναπτυσσόμενες χώρες.
<P>
Συνοπτικά, επιτρέψτε μου να εκφράσω τη γνώμη μου για τις τροπολογίες. Δεν μπορώ να συμφωνήσω με την τροπολογία 4, που επιδιώκει να αλλάξει το όνομα ολόκληρης της θεματικής στρατηγικής. Αν και θέλω να χρησιμοποιούνται με προσοχή τα φυτοφάρμακα, πιστεύω ότι πρέπει να αφήσουμε ως έχει το επίσημο όνομα ολόκληρου του εγγράφου: εν τέλει, είναι ένα επίσημο όνομα στην Επίσημη Εφημερίδα της ΕΕ και πιστεύω ότι είναι ενδεδειγμένο. Θέλω επίσης να αναφερθώ στις τροπολογίες 3 και 5, που αφορούν τις περιοχές κατοικίας. " τροπολογία 3 προτείνει την προσθήκη του όρου "αστικές": κατ' εμέ, αυτό σημαίνει "προαστιακή περιοχή" και, επομένως, αποκλείει αυτούς που κατοικούν σε αγροτικές περιοχές. Ο όρος "περιοχές κατοικίας" είναι αόριστος και ασαφής. Προτείνω επίσης την τροποποίηση της διατύπωσης της παραγράφου 8, διότι ο όρος "γιατρός" ('practitioner') είναι κακή μετάφραση· στα γαλλικά, είναι μάλιστα 'médecin'. Θα τελειώσω κύριε Πρόεδρε και συνοψίζοντας θέλω να ευχαριστήσω ειλικρινά όλους όσοι εργάστηκαν για την έκθεση αυτή.
<SPEAKER ID="082" NAME="Hiltrud Breyer  " AFFILIATION="Verts/ALE">
εισηγήτρια. - (DE) Κύριε Πρόεδρε, κύριε Επίτροπε, κυρίες και κύριοι, έχω την τιμή να παρουσιάζω μια έκθεση που θα προσφέρει στο Κοινοβούλιο την ευκαιρία να ψηφίσει αύριο για μια διέξοδο με στόχο την καλύτερη προστασία της υγείας, του περιβάλλοντος και των καταναλωτών. Σύμφωνα με το Ευρωβαρόμετρο, η χρήση των φυτοφαρμάκων αποτελεί την πρώτιστη πηγή ανησυχίας για τους ευρωπαίους καταναλωτές και η επιτροπή το έλαβε αυτό υπόψη της.
<P>
Στην Ευρώπη χρησιμοποιούνται κάθε χρόνο περισσότεροι από 220 000 τόνοι φυτοφαρμάκων. Αυτό αντιστοιχεί στο 25% της παγκόσμιας χρήσης φυτοφαρμάκων στο 4% μόλις των γεωργικών εκμεταλλεύσεων παγκοσμίως. Κατά τη γνώμη μας, η εξάλειψη των φυτοφαρμάκων υψηλού κινδύνου πρέπει να αποτελέσει τον πυρήνα αυτού του κανονισμού. Αυτά είναι φυτοφάρμακα που έχουν, καρκινογόνες, μεταλλαξιογόνες και τοξικές από αναπαραγωγική σκοπιά ιδιότητες, καθώς και φυτοφάρμακα με νευροτοξικές, τοξικές για το ανοσοποιητικό σύστημα και ορμονικές συνέπειες.
<P>
Αυτός ο κανονισμός θα συμβάλει σε τεράστιο βαθμό στο να καταστούν ασφαλέστερα τα φυτοφάρμακα, πρέπει όμως να ενσωματώσουμε και κανόνες για τα λιγότερο επικίνδυνα φυτοφάρμακα. Οι δραστικές ουσίες, που κατά κανόνα ανακαλύπτονται σε συγκεντρώσεις που υπερβαίνουν τα όρια καταλοίπων της ΕΕ, δεν πρέπει πλέον να διατίθενται στην αγορά, διότι φοβούμαι ότι απέδειξαν πλέον πως είναι ανεξέλεγκτες.
<P>
Χαιρόμαστε, επίσης, που η αρχή της υποκατάστασης, που ήδη αποτέλεσε ένα κρίσιμο βήμα στην κατεύθυνση της καλύτερης προστασίας της υγείας, όταν ενσωματώθηκε στον κανονισμό του ΕΚ για τις χημικές ουσίες, θα κατοχυρωθεί και στον προτεινόμενο κανονισμό, διότι η υποκατάσταση είναι ένα ιδιαίτερα ισχυρό τονωτικό για τον ανταγωνισμό στη βιομηχανία φυτοφαρμάκων. Είναι σκανδαλώδες και ούτε λίγο ούτε πολύ συνιστά κινδυνολογία να κρούουμε τον κώδωνα του κινδύνου ότι ενδέχεται να εξαφανιστεί από την αγορά μέχρι και το ήμισυ όλων των φυτοφαρμάκων.
<P>
Θέλω να ευχαριστήσω την Επιτροπή, που θέσπισε τόσο αυστηρά κριτήρια, διότι τα φυτοφάρμακα πρέπει να βελτιωθούν δεκάκις. Πρέπει -και αυτή είναι μια πρόταση που έκανε η Επιτροπή Περιβάλλοντος του Κοινοβουλίου- να επιτραπούν για περίοδο που να μην υπερβαίνει την πενταετία. " πρόταση της Επιτροπής, όμως, ρυθμίζει επίσης τον τρόπο με τον οποίο πρέπει να αντιμετωπίσουμε τις περιπτώσεις ανθεκτικότητας.
<P>
Ένα άλλο καίριο χαρακτηριστικό του προτεινόμενου κανονισμού είναι η καλύτερη προστασία των ευάλωτων ομάδων. Όπως γνωρίζουμε, τα έμβρυα, τα νεογνά και τα παιδιά είναι ιδιαίτερα ευάλωτα στις τοξικές συνέπειες επιβλαβών χημικών ουσιών. Για τον λόγο αυτόν, χαίρομαι που η Επιτροπή Περιβάλλοντος, Δημόσιας Υγείας και Ασφάλειας των Τροφίμων πρότεινε να λαμβάνονται οι αποφάσεις για την εξουσιοδότηση των ενεργών ουσιών και την αξιολόγηση των κινδύνων που ενέχουν με βάση τις πλέον ευάλωτες κοινωνικές ομάδες.
<P>
Χαίρομαι ιδιαίτερα που μπορώ να σας πω ότι θεσπίσαμε επίσης κανόνες για τη σήμανση, διότι τα προϊόντα διατροφής, που δεν συμμορφώνονται με την οδηγία 2006/215 πρέπει να φέρουν σχετική ένδειξη. Αυτό είναι ένα γιγάντιο άλμα στην κατεύθυνση της μεγαλύτερης διαφάνειας, διότι μελέτες και ιδίως μια μελέτη που εκπόνησαν περιβαλλοντικές ΜΚΟ στο σουπερμάρκετ του Κοινοβουλίου, έδειξαν πόσο επικίνδυνα μπορούν να είναι ορισμένα προϊόντα, κυρίως προϊόντα καθημερινής χρήσης. Τα επίπεδα που μετρήθηκαν ήταν μέχρι και 200 φορές ανώτερα από τα επίπεδα που υπό κανονικές συνθήκες ορίζονται για τις παιδικές και βρεφικές τροφές.
<P>
" μεγαλύτερη διαφάνεια προς όφελος αυτών των ευάλωτων ομάδων, αλλά και προς όφελος των καταναλωτών και των ατόμων που ζουν κοντά σε γεωργικές εκμεταλλεύσεις, σημαίνει μεγαλύτερη στήριξη για την Ευρώπη συνολικά, διότι δεν πρέπει να ψάχνουμε άλλο στα τυφλά σε ό,τι αφορά την ιχνηλασιμότητα. Εκθέσεις, κατάλογοι αδειοδοτημένων φυτοφαρμάκων, αναγραφή καταλοίπων και, πρωτίστως, τοξικολογικά και οικοτοξικολογικά δεδομένα πρέπει να είναι προσπελάσιμα σε όλους σχεδόν σε πραγματικό χρόνο και οι ντόπιοι πρέπει να ενημερώνονται για άμεσα επικείμενους αεροψεκασμούς μέσω ενός κεντρικού πληροφοριακού συστήματος. Το διαβατήριο φυτοφαρμάκου θα καθιστά δυνατό να εντοπίζεται μέσω χονδρικών και λιανικών καταστημάτων ποιο φυτοφάρμακο χρησιμοποιήθηκε και πότε. Αυτό θα δημιουργήσει ανταγωνισμό και οι καταναλωτές, βεβαίως, θα είναι εκείνοι που θα ωφεληθούν κυρίως από τον ανταγωνισμό μεταξύ παρασκευαστών που παράγουν μόνο ασφαλή προϊόντα.
<P>
Ένας άλλος από τους στόχους μας είναι ότι αυτός ο κανονισμός πρέπει να εξασφαλίσει υψηλές περιβαλλοντικές προδιαγραφές. Αυτός είναι ο λόγος που η Επιτροπή Περιβάλλοντος τάχθηκε κατά της ιδέας να διαιρεθεί η Ευρώπη αυθαίρετα σε τρεις ζώνες που δεν βασίζονται σε κάποια περιβαλλοντικά ή κλιματικά κριτήρια ή σε γεωμορφολογικές κατηγορίες. Επιπλέον, κύριε Επίτροπε, η ιδέα δεν εξασφάλισε την υποστήριξη της πλειοψηφίας στο Συμβούλιο. Όπως το Συμβούλιο, τασσόμαστε υπέρ της καλύτερης προαιρετικής συνεργασίας στην Ευρώπη σε ό,τι αφορά την αδειοδότηση προϊόντων. Επιτρέψτε μου, επίσης, να σας επαναλάβω ότι υπάρχουν ισχυρές νομικές επιφυλάξεις, διότι δεν υφίστανται καθόλου διακυβερνητικές συμφωνίες εντός αυτών των ζωνών, προκειμένου να ενισχυθεί η υποχρεωτική αμοιβαία αναγνώριση των αδειών φυτοφαρμάκων. Ανάλογες διατάξεις υφίστανται στο πλαίσιο της ΕΕ βάσει των ευρωπαϊκών Συνθηκών, αλλά δεν υπάρχει κανένα νομικό πλαίσιο για την αμοιβαία αναγνώριση εντός καθορισμένων ζωνών.
<P>
Οι άνθρωποι στην Ευρώπη δεν θέλουν δηλητήριο στο πιάτο τους. Ελπίζω ότι αυτός ο κανονισμός θα βελτιώσει, επίσης, τη θέση της Ευρώπης ως τόπο επιχειρηματικής δραστηριότητας, διότι θα καταστήσει την Ευρώπη ένα καλύτερο μέρος για να ζουν οι καταναλωτές και θα είναι επωφελής σε παγκόσμια κλίμακα - όχι μόνο για το περιβάλλον και τους καταναλωτές και την προστασία των ζώων, αλλά πρωτίστως για όλους τους παραγωγούς και τους γεωργούς, αφού θα τους παρέχονται περισσότερα κίνητρα για να καινοτομούν και να καταστούν πιο ανταγωνιστικοί.
<P>
Εν κατακλείδι, θέλω να εκφράσω τις πλέον θερμές μου ευχαριστίες στους σκιώδεις εισηγητές, που συνεργάστηκαν για την έκθεση αυτή επιδεικνύοντας πραγματικά πνεύμα συνεργασίας. Ελπίζω ότι αυτός ο νέος κανονισμός για τα φυτοφάρμακα θα μας επιτρέψει να θέσουμε υψηλότερες προδιαγραφές για την προστασία της υγείας και του περιβάλλοντος στην Ευρώπη.
<SPEAKER ID="083" NAME="Neil Parish  " AFFILIATION="PPE-DE">
συντάκτης της γνωμοδότησης της Επιτροπής Γεωργίας και Ανάπτυξης της Υπαίθρου. - (ΕΝ) Κύριε Πρόεδρε, πρέπει να αντιμετωπίσουμε την εξαιρετικά πρακτική ιδέα πως πρέπει να παράγουμε τρόφιμα στην Ευρώπη -τον τελευταίο μήνα μειώσαμε την αγρανάπαυση στο μηδέν για να επαναφέρουμε το 10% της γης στην παραγωγή- και χρειαζόμαστε τα απαραίτητα εργαλεία για να κάνουμε αυτή τη δουλειά.
<P>
Με μεγάλη μας χαρά επιθυμούμε όλοι ασφαλή τρόφιμα και ασφαλή χημικά, αλλά -και η Επιτροπή το αντιμετωπίζει αυτό με σωστό τρόπο- αυτό πρέπει να γίνει με ένα σύστημα που είναι βασισμένο στην αξιολόγηση κινδύνων, παρόμοιο με αυτό που είχε χρησιμοποιηθεί για το REACH: αν ένα χημικό είναι ασφαλές για χρήση τότε μπορεί να χρησιμοποιηθεί, αλλά αν δεν είναι ασφαλές να χρησιμοποιηθεί τότε να αποσύρεται από την αγορά. Αυτός είναι ο τρόπος με τον οποίο θα αντιμετωπίσουμε αυτό το ζήτημα συνολικά.
<P>
Οι κλιματικές συνθήκες αποτελούν παράγοντες που διαφοροποιούν εξαιρετικά το πότε πρέπει κάποιος να ψεκάσει, επομένως είναι απαραίτητη η ευελιξία όσον αφορά το πότε και το πως ψεκάζει. Υπάρχουν σήμερα δορυφορικά συστήματα τα οποία μπορούν να ξεκινήσουν τον ψεκασμό τη σωστή στιγμή και μπορεί στην πραγματικότητα να μειωθεί η ποσότητα του ψεκασμού και του χημικού που χρησιμοποιείται. Ας λάβουμε για παράδειγμα αυτό το έτος, το οποίο υπήρξε εξαιρετικά υγρό σε πολλά τμήματα της Ευρώπης. Στη χώρα μου, τη Βρετανία, δεν μπορεί κανείς να αγοράσει βιολογικές πατάτες γιατί δεν μπορούν να ψεκαστούν και δεν μπορούμε να τις προστατέψουμε από φυτασθένειες. Υπάρχουν, επομένως, πολύ λίγες βιολογικές πατάτες. Χρειαζόμαστε τα απαραίτητα εργαλεία, και αυτός είναι ο λόγος για τον οποίο δεν μπορούμε να επιδιώξουμε τη βασισμένη σε ποσοστό μείωση κάθε έτος. Πρέπει να επιδιώξουμε ένα πρακτικό σύστημα, βασισμένο στην αξιολόγηση κινδύνων.
<P>
Επίσης, όταν πρόκειται για τις λωρίδες 10 μέτρων, υπάρχουν -αν θέλετε το πιστεύετε- χημικά που μπορείτε να χρησιμοποιήσετε σε υδάτινα ρεύματα. Υπάρχει ένα χημικό που ονομάζεται Roundup το οποίο μπορεί σήμερα να χρησιμοποιηθεί για ψεκασμό στις όχθες ποταμών ή ρυακιών. Θα απαγορέψουμε τη χρήση του σε μια λωρίδα 10 μέτρων πλάι σε ένα ρυάκι όταν στην πραγματικότητα μπορεί να χρησιμοποιηθεί στις όχθες ενός ρυακιού; Ας είμαστε ευαίσθητοι όσον αφορά αυτό. Χρειαζόμαστε ασφάλεια τροφίμων, χρειαζόμαστε παραγωγή τροφίμων και χρειαζόμαστε ασφαλή τρόφιμα στην Ευρώπη. Ας εργαστούμε μαζί για να το πετύχουμε αυτό.
<SPEAKER ID="084" NAME="Dorette Corbey  " AFFILIATION="PSE">
συντάκτρια της γνωμοδότησης της Επιτροπής Βιομηχανίας, Έρευνας και Ενέργειας. - (NL) Κύριε Πρόεδρε, νομίζω ότι το ένα λεπτό για δύο γνωμοδοτήσεις είναι υπερβολικά λίγος χρόνος, ας είναι όμως, θα προσπαθήσω να είμαι όσο το δυνατόν συντομότερη.
<P>
Τα φυτοφάρμακα είναι χρήσιμα και αναγκαία και χωρίς αυτά τα προϊόντα καθίσταται δυσχερής ο επισιτισμός 6 δισεκατομμυρίων ανθρώπων. Μένουν βεβαίως να γίνουν ακόμα πολλά πράγματα για την καταπολέμηση των επιβλαβών συνεπειών των φυτοφαρμάκων για το περιβάλλον και την υγεία. " διάθεση νέων προϊόντων στην αγορά είναι μια μακρά και πάντοτε δαπανηρή διαδικασία. Είναι καλό για τη βιομηχανία ότι οι εγκρίσεις μπορούν να χορηγούνται ταχύτερα, το Κοινοβούλιο όμως ορθώς ζητά να έχουν το δικαίωμα τα κράτη μέλη να αρνηθούν προϊόντα στην επικράτειά τους.
<P>
" βιομηχανία εστιάζει ολοένα και περισσότερο στις μείζονες καλλιέργειες, στα "μεγάλα πέντε", το ρύζι, τα δημητριακά, τον αραβόσιτο, τη σόγια και το βαμβάκι, διότι με αυτά μπορούν να ανακτήσουν μεγάλο μέρος του κόστους. Είναι, όμως, βεβαίως σημαντικό να προστατεύονται καταλλήλως οι ελάσσονες καλλιέργειες και η Επιτροπή Βιομηχανίας υπέβαλε σειρά καλών προτάσεων επί τούτου. " επιτροπή κάνει επίσης μια σειρά καλών προτάσεων για τη θέσπιση κινήτρων σε σχέση με τη μετάβαση σε πιο βιώσιμα προϊόντα. Αυτό είναι επίσης πολύ σημαντικό.
<P>
Έχω να κάνω ένα ακόμη σχόλιο σχετικά με τη χρήση των φυτοφαρμάκων. Οι υποχρεωτικές ζώνες ανάσχεσης 10 μέτρων από τα επιφανειακά ύδατα δεν είναι καλή ιδέα για ορισμένα κράτη μέλη. Επομένως, επικροτώ την τροπολογία που υπέβαλε η Σοσιαλιστική Ομάδα στο ΕΚ επ' αυτού του θέματος. Τα επιφανειακά ύδατα είναι πλέον ένα από τα κριτήρια αξιολόγησης για την έγκριση και βάσει αυτού τα κράτη μέλη έχουν το δικαίωμα να θεσπίσουν τα ίδια ζώνη ανάσχεσης για προϊόντα.
<P>
Εν τέλει, νομίζω ότι αυτή είναι μια ισόρροπη και πραγματοποιήσιμη θέση για το Κοινοβούλιο.
<SPEAKER ID="085" NAME="Manuel Medina Ortega  " AFFILIATION="PSE">
συντάκτης της γνωμοδότησης της Επιτροπής Νομικών Θεμάτων. - (ES) Κύριε Πρόεδρε, η πρόταση της Επιτροπής γι' αυτή την έκθεση έχει διττή νομική βάση, ήτοι το άρθρο 37, παράγραφος 2 σχετικά με τη γεωργική πολιτική και το άρθρο 152, παράγραφος 4, εδάφιο β, σχετικά με την προστασία της υγείας.
<P>
" Επιτροπή Νομικών Θεμάτων μελέτησε αυτές τις προτάσεις. Για παράδειγμα, η αρμόδια επιτροπή υπέβαλε πρόταση για τη διαγραφή του άρθρου 37, παράγραφος 2 και την ενσωμάτωση του άρθρου 175, παράγραφος 1, διαγράφοντας το άρθρο 37, παράγραφος 2, διατηρώντας το άρθρο 152, παράγραφος 4, εδάφιο β, προσθέτοντας δε το άρθρο 175, παράγραφος 1.
<P>
" καίρια πτυχή όσον αφορά τη νομική βάση είναι να εστιάσει η συζήτηση στον στόχο και στο περιεχόμενο και η Επιτροπή Νομικών Θεμάτων είναι ομοφώνως της άποψης ότι το εφαρμοστέο άρθρο είναι το άρθρο 152, παράγραφος 4, εδάφιο β και επομένως δεν υπάρχει λόγος επίκλησης του άρθρου 175, παράγραφος 1.
<P>
Κατά την άποψή μας, αυτό είναι απολύτως σαφές και δεν υπάρχει ανάγκη ούτε για τη διττή νομική βάση που προτείνει η Επιτροπή, ούτε για τη διττή νομική βάση που προτείνει η αρμόδια επιτροπή· το μόνο που απαιτείται είναι μια αναφορά στο άρθρο 152, παράγραφος 4., εδάφιο β, διότι ο σκοπός αυτής της πρότασης οδηγίας είναι η προστασία της ανθρώπινης υγείας.
<SPEAKER ID="086" NAME="Anja Weisgerber  " AFFILIATION="PPE-DE">
συντάκτρια της γνωμοδότησης της Επιτροπής Εσωτερικής Αγοράς και Προστασίας των Καταναλωτών. - (DE) Κύριε Πρόεδρε, ως συντάκτρια της γνωμοδότησης της επιτροπής μου επί της έκθεσης Breyer σχετικά με τον κανονισμό για τη διάθεση στην αγορά φυτοπροστατευτικών προϊόντων, θέλω να σχολιάσω την πρόταση.
<P>
Σε αυτή την πρόταση κανονισμού, είναι σημαντικό να εξισορροπήσουμε τα ακόλουθα συμφέροντα: αφενός, είναι τα συμφέροντα των καταναλωτών σε υγιή τρόφιμα χωρίς κατάλοιπα, με άλλα λόγια, σε ασφαλή φυτοπροστατευτικά προϊόντα, που δεν θέτουν σε κίνδυνο τη δημόσια υγεία και το περιβάλλον, καθώς και το καθαρό πόσιμο νερό· από την άλλη πλευρά, οι καταναλωτές έχουν επίσης συμφέρον να υπάρχει αξιόπιστος εφοδιασμός σε φρέσκα και προσιτά σε τιμή προϊόντα και προτιμούν μάλλον τα ντόπια φρούτα και λαχανικά παρά εκείνα που προέρχονται από χώρες εκτός ΕΕ, δεδομένου ότι γίνονται ελάχιστοι έλεγχοι για τα φυτοφάρμακα που έχουν χρησιμοποιηθεί σε αυτές τις χώρες.
<P>
Οι αγρότες μας χρειάζονται ορισμένα φυτοπροστατευτικά προϊόντα, αν πρόκειται να καταπολεμήσουν την ανθεκτικότητα. Αυτό, όμως, δεν μπορεί να γίνει χωρίς έναν ορισμένο αριθμό φυτοπροστατευτικών προϊόντων. Ταυτόχρονα, επιθυμούν ασφαλή, απαλλαγμένα από κινδύνους φυτοπροστατευτικά προϊόντα. Αυτός είναι ο λόγος που πιστεύουμε, επίσης, ότι οι αποδεδειγμένα καρκινογόνες ουσίες πρέπει να απαγορευθούν. Σε ό,τι αφορά τα υπόλοιπα κριτήρια αδειοδότησης, όμως, προτιθέμεθα να βασιστούμε σε επιστημονικές αποδείξεις και να στηρίξουμε την προσέγγισή μας σε μέγιστα επιτρεπτά όρια. Αυτή είναι μια ισόρροπη, συμβιβαστική θέση, που προστατεύει τους καταναλωτές μας, ενώ παράλληλα εγγυάται ότι τα ντόπια φρούτα και λαχανικά διατίθενται σε προσιτές τιμές και υπόκεινται σε ενδεδειγμένους ελέγχους.
<P>
Σε ό,τι αφορά την ενημέρωση των γειτόνων, αν έχουμε αυστηρά κριτήρια αδειοδότησης και αν υποβάλλουμε σε κατάλληλες δοκιμές τα φυτοπροστατευτικά προϊόντα, δεν βλέπω τον λόγο που πρέπει να περάσουμε από γραφειοκρατικές διαδικασίες για να ειδοποιούμε γείτονες και περιοίκους για τη χρήση φυτοπροστατευτικών προϊόντων, όταν αυτοί δεν έχουν ζητήσει καν ενημέρωση. Τι υποτίθεται ότι θα κάνουν οι καταναλωτές με βάση ανάλογη ενημέρωση; Με ποιον τρόπο, στην πράξη, υποτίθεται ότι θα ενημερώνουν οι αγρότες όλους τους γείτονές τους και όλους τους περιοίκους της συγκεκριμένης περιοχής προτού χρησιμοποιήσουν φυτοπροστατευτικά προϊόντα; Γι' αυτούς ακριβώς τους λόγους τάσσομαι σθεναρά κατά της πρότασης που υπέβαλε η Επιτροπή Περιβάλλοντος, Δημόσιας Υγείας και Ασφάλειας των Τροφίμων, που θα επιβάλει αυτήν τη συγκεκριμένη απαίτηση και υποστηρίζω επίσης την απόρριψη της ρήτρας που πρότεινε η Επιτροπή για την ενημέρωση του κοινού επ' αυτού του σημείου, διότι αν έχουμε ασφαλή φυτοπροστατευτικά προϊόντα, δεν υπάρχει λόγος γι' αυτές τις γραφειοκρατικές διαδικασίες.
<P>
Επιτρέψτε μου να προβώ σε ένα πολύ σύντομο σχόλιο σε ό,τι αφορά τη θεώρηση των ζωνών ανάσχεσης. Επιδιώκουμε μεγαλύτερη εναρμόνιση. Αυτό είναι, επίσης, το κύριο θέμα για την Επιτροπή Εσωτερικής Αγοράς και Προστασίας των Καταναλωτών. Οι διατάξεις, που προτείνονται στην έκθεση Breyer, θα έχουν ως αποτέλεσμα 27 εθνικές ζώνες αδειοδότησης. Στόχος μας είναι, εν τέλει, η εναρμόνιση λαμβάνοντας δεόντως υπόψη τις γνώμες των κρατών μελών, που θα μπορούν να προσαρμόσουν αυτή την αδειοδότηση στους δικούς τους όρους χρήσης. Παρωθώ, επομένως, το Σώμα να υποστηρίξει αυτή την προσπάθεια εναρμόνισης και να στηρίξει την πρόταση της Επιτροπής για τις ζώνες ανάσχεσης.
<SPEAKER ID="087" NAME="Kyösti Virrankoski  " AFFILIATION="ALDE">
συντάκτης της γνωμοδότησης της Επιτροπής Γεωργίας και Ανάπτυξης της Υπαίθρου. - (FI) Κύριε Πρόεδρε, το θέμα το οποίο συζητείται, η χρήση και διάθεση στην αγορά αειφόρων φυτοφαρμάκων, είναι λίαν σημαντικό θέμα. Καλύπτει τόσο την πρακτική της αειφόρου γεωργίας όσο και θέματα δημόσιας υγείας. Είναι, επομένως, λυπηρό που ο Επίτροπος για τη Γεωργία και την Ανάπτυξη της Υπαίθρου δεν συμμετέχει σε αυτήν εδώ τη συζήτηση τώρα.
<P>
Επί χιλιετίες, η ανθρωπότητα έπρεπε να αντιμετωπίσει επιβλαβείς οργανισμούς, ζωικά παράσιτα, ζιζάνια και ασθένειες των φυτών και των καλλιεργειών. Αυτά μείωσαν τις συγκομιδές και τις κατέστησαν ακατάλληλες για ανθρώπινη βρώση. Τις τελευταίες δεκαετίες, ο αγώνας δικαιώθηκε ως έναν βαθμό, κυρίως χάρη σε νέα φυτοπροστατευτικά προϊόντα. Την ίδια στιγμή, όμως, υπήρξε απειλή για την υγεία.
<P>
Οι προτάσεις οδηγίας που εξετάζουμε τώρα είναι πολύ αυστηρές. Σε γενικές γραμμές, ο σκοπός των νέων κανονισμών είναι η βελτίωση της κατάστασης όσον αφορά τη δημόσια υγεία. Ωστόσο, δεν έχει γίνει καμία αναλυτική περιγραφή των κινδύνων που ενέχουν οι ασθένειες των φυτών και τα ζιζάνια, για την καταπολέμηση των οποίων χρησιμοποιούνται τα φυτοφάρμακα. Αυτό είναι ένα τεράστιο μειονέκτημα, διότι σε αυτή την περίπτωση, αυτό που είναι το καλύτερο ενδεχομένως να μην είναι το ορθό. " αειφόρος γεωργική πρακτική μπορεί να πισωγυρίσει χρόνια. " μη χρήση φυτοφαρμάκων δεν αποτελεί κατ' ανάγκη μια καλή εναλλακτική λύση, ακόμα και από την άποψη της δημόσιας υγείας.
<SPEAKER ID="088" NAME="Ambroise Guellec">
εξ ονόματος της Ομάδας PPE-DE. - (FR) Κύριε Πρόεδρε, το θέμα που συζητάμε σήμερα είναι σημαντικό, περίπλοκο και πολύπλοκο. " καταπολέμηση των επιβλαβών οργανισμών, που κατατρώνε και καταστρέφουν τις καλλιέργειες είναι μια αναγκαία πρόκληση τόσο από πλευράς ασφάλειας των τροφίμων όσο και από πλευράς βελτίωσης του περιβάλλοντός μας.
<P>
" προσεκτική προσφυγή στα φυτοφάρμακα είναι, επομένως, αναπόφευκτη. Ωστόσο, είναι σημαντικό να αξιολογηθούν οι απορρέοντες κίνδυνοι κατά τρόπο ισόρροπο, ιδίως όσον αφορά την ανθρώπινη υγεία, να σχεδιασθούν δε κατά τρόπο ενδεδειγμένο μέτρα για τον σταδιακό περιορισμό της χρήσης φυτοφαρμάκων. " πρόταση ψηφίσματος για μια θεματική στρατηγική είναι, κατά τη γνώμη μου, μια απάντηση που συμβάλλει στα κρίσιμα ζητήματα που αντιμετωπίζουμε και θέλω να αποτίσω φόρο τιμής στην εισηγήτρια, Irena Belohorská, και να εκφράσω την εκτίμησή μου για τη στενή συνεργασία που υπήρξε στο πλαίσιο της εκπόνησης του κειμένου.
<P>
Επιβάλλονται ορισμένα σχόλια: το κεντρικό πρόβλημα της διαχείρισης του κινδύνου είναι άρρηκτα συνδεδεμένο με το ζήτημα της ποσότητας φυτοφαρμάκου που χρησιμοποιείται. " εξάλειψη της χρήσης τοξικών ή άκρως επικίνδυνων ουσιών πρέπει να θεσπιστεί ως πάγια αρχή. Σε σχέση με άλλα φυτοφάρμακα, πρέπει να εφαρμόσουμε την επικουρικότητα. Καταβάλλοντας προσπάθειες εντός ενός κοινού ευρωπαϊκού πλαισίου, θα εναπόκειται στα κράτη μέλη να καθορίζουν τους δικούς τους εθνικούς στόχους, χρονοδιαγράμματα και κριτήρια για τη μείωση των χρησιμοποιούμενων ποσοτήτων. Τα εθνικά σχέδια δράσης θα διευκολύνουν, επίσης, την προσαρμογή σε ειδικές περιστάσεις σε κάθε χώρα. Είναι, επίσης, άκρως σημαντικό να προστατεύσουμε το υδάτινο περιβάλλον και πρέπει εν προκειμένω να είμαστε αυστηροί, θεσπίζοντας ζώνες ανάσχεσης, που καθορίζονται σύμφωνα με τις τοπικές συνθήκες.
<P>
Τέλος, θέλω να επισημάνω ότι το σύστημα που επιδιώκουμε να εφαρμόσουμε αποτελεί λογική συνέχεια της οδηγίας REACH για την καταχώριση, αξιολόγηση και έγκριση χημικών ουσιών. Σε ό,τι αφορά τις ποσότητες φυτοφαρμάκων, αιχμή του δόρατος της επιχειρηματολογίας μας πρέπει να είναι το "όσο το δυνατόν λιγότερο και τόσο όσο είναι αναγκαίο".
<SPEAKER ID="089" NAME="Dan Jørgensen">
εξ ονόματος της Ομάδας PSE. - (DA) Κύριε Πρόεδρε, οι βρετανοί συνάδελφοι ενίοτε χρησιμοποιούν την έκφραση "Ένα μήλο την ημέρα τον γιατρό τον κάνει πέρα". Έτσι θα έπρεπε να είναι! Τα φρούτα και τα λαχανικά είναι υπό κανονικές συνθήκες υγιεινά είδη τροφίμων, δυστυχώς όμως αυτό δεν συμβαίνει πάντοτε. Σε πάρα πολλές περιπτώσεις υπάρχουν κατάλοιπα φυτοφαρμάκων σε φρούτα και λαχανικά και φυσικά αυτό έχει άμεσες αρνητικές συνέπειες για την ανθρώπινη υγεία. Το θέμα το οποίο εξετάζουμε εδώ είναι, επομένως, λίαν σημαντικό. Κατά συνέπεια, είναι πολύ σημαντικό να χρησιμοποιήσουμε αυτές τις ουσίες σε βιώσιμη βάση, ούτως ώστε να μπορέσουμε να μειώσουμε τη χρησιμοποίησή τους σε εκείνες τις περιπτώσεις, όπου χρησιμοποιούμε υπερβολική ποσότητα φυτοφαρμάκων. " φύση, το περιβάλλον και η υγεία μας υφίστανται βλάβη και οι πηγές υπόγειων υδάτων μπορεί επίσης να είναι μολυσμένες.
<P>
Επομένως, πιστεύω επίσης ότι υφίσταται λόγος άσκησης κριτικής στην Επιτροπή, ιδίως αφού εσείς, κύριε Κυπριανού, είστε γνωστός (και στη χώρα μου) ως ένας άνθρωπος που ενδιαφέρεται ιδιαίτερα για τα συμφέροντα των καταναλωτών και έχει κάνει πάρα πολλά για τη διαφύλαξη του περιβάλλοντος και της υγείας. Δεν καταλαβαίνω πώς μπορείτε να στέκεστε εδώ σήμερα και να προασπίζεστε μια πρόταση της Επιτροπής, που αφορά τον διαχωρισμό σε ζώνες, η οποία θα αναγκάσει τις ευρωπαϊκές χώρες να χαμηλώσουν τα περιβαλλοντικά επίπεδα προστασίας τους, παράλληλα δε, θα αναγκάσει τις ευρωπαϊκές χώρες να μειώσουν τα επίπεδα προστασίας των καταναλωτών τους.
<P>
Επιτρέψτε μου μόνο να δώσω ένα-δύο παραδείγματα του τι θα σημάνει αυτό, αν αποδεχθούμε την πρόταση που υποβάλατε. Στη Δανία, επιτρέπονται περίπου 100 τύποι φυτοφαρμάκων. Μειώσαμε τη χρήση φυτοφαρμάκων περίπου κατά 50% από τις αρχές της δεκαετίας του '80. Είμαι βέβαιος ότι θα συμφωνείτε ότι αυτό που κάναμε είναι ένα πολύ λογικό πράγμα. Αν εφαρμοστεί η πρότασή σας, θα αναγκαστούμε να διπλασιάσουμε τον αριθμό των φυτοφαρμάκων, που επιτρέπονται στη Δανία. Διπλάσιο αριθμό φυτοφαρμάκων! Αυτό πιθανότατα θα σημάνει ότι θα δυσκολευτούμε πάρα πολύ να συνεχίσουμε να πίνουμε ανεπεξέργαστο το νερό από τα υπόγεια ύδατα, όπως κάνουμε σήμερα.
<P>
Δεν βλέπω αυτό το θέμα από αυστηρώς εθνική σκοπιά. Μιλώ εξ ονόματος ολόκληρης της Σοσιαλιστικής Ομάδας στο Ευρωπαϊκό Κοινοβούλιο και, ευτυχώς, εξ ονόματος επίσης της συντριπτικής πλειοψηφίας που εξέφρασε με σαφήνεια την άποψή της μέσω της ψηφοφορίας στην Επιτροπή Περιβάλλοντος, Δημόσιας Υγείας και Ασφάλειας των Τροφίμων. Υπάρχουν πολλά παραδείγματα. Σε κάθε επιμέρους ζώνη, ισχύει βεβαίως ότι η κάθε χώρα ξεχωριστά θα αναγκαστεί να εγκρίνει φυτοφάρμακα, που επί του παρόντος δεν τα εγκρίνει. Επιτρέψτε μου να σας δώσω ένα παράδειγμα καλλιέργειας: τον αραβόσιτο. Στο "νωμένο Βασίλειο, χρησιμοποιείται για τον αραβόσιτο ένα φυτοφάρμακο, που περιέχει περί τις 15 δραστικές ουσίες. Στην Ουγγαρία χρησιμοποιούνται 57 δραστικές ουσίες, ενώ στην Πολωνία χρησιμοποιούνται 37. Πάντως, αν υλοποιηθούν οι προτάσεις της Επιτροπής, κάθε χώρα θα εγκρίνει φυτοφάρμακα που ενδέχεται να περιέχουν μέχρι και 57 δραστικές ουσίες. Αυτό σημαίνει ότι στο "νωμένο Βασίλειο το επίπεδο θα τετραπλασιαστεί. Δεν πρέπει να είναι αποστολή της ΕΕ να αναγκάσει τις χώρες να χρησιμοποιούν περισσότερα φυτοφάρμακα. Θα επηρεάσει το περιβάλλον, θα επηρεάσει την υγεία και θα επηρεάσει τα υπόγεια ύδατα. Δεν μπορεί βεβαίως αυτή να είναι η πρόθεση.
<P>
Ελπίζω ότι θα υποστηρίξετε ό,τι προτείναμε ως Επιτροπή Περιβάλλοντος· αυτό, επίσης, θα διευκολύνει τα πράγματα για τη βιομηχανία. Αυτό υπάρχει στον συμβιβασμό που εγκρίναμε στην Επιτροπή Περιβάλλοντος: θα πούμε όχι στην αμοιβαία υποχρεωτική έγκριση φυτοφαρμάκων, αλλά ναι στην αμοιβαία υποχρεωτική έγκριση δεδομένων. Επιπλέον, δεν μιλάμε μόνο για ζώνες, αλλά και για δεδομένα σε ολόκληρη την Ευρώπη. Αυτό θα διευκολύνει τα μάλα τα πράγματα για τη βιομηχανία. Ταυτοχρόνως, δίνουμε στην πράξη στις χώρες το δικαίωμα να πουν όχι, αν έχουν κλιματολογικές συνθήκες που τους υπαγορεύουν να πράξουν έτσι.
<P>
Τέλος, σε ό,τι αφορά τους στόχους μείωσης, θέλω να πω στον κ. Δήμα ότι είναι απίστευτα θετικό το γεγονός πως απαλλασσόμαστε από τις πλέον επικίνδυνες ουσίες - ουσίες που προκαλούν καρκίνο, ουσίες που επηρεάζουν την ανάπτυξη των παιδιών κλπ. Φυσικά, θέλουμε να αποσύρουμε αυτές τις ουσίες από την αγορά. Είναι, επίσης, εντελώς περιττές. Επιπλέον, νομίζω ότι πρέπει να κάνουμε ένα περαιτέρω βήμα και να θεσπίσουμε έναν γενικό στόχο μείωσης για όλες τις ουσίες. Βεβαίως, αυτό πρέπει να είναι κάτι, που καθορίζεται ατομικά σε κάθε χώρα, αν όμως ταυτόχρονα το συνδέσουμε αυτό με τους ευρωπαϊκούς στόχους μείωσης της τάξης του 20%, νομίζω ότι θέτουμε φιλόδοξους στόχους. Ωστόσο, παρά τα όσα εξακολουθώ να πιστεύω, βρισκόμαστε σε ένα στάδιο που αυτό είναι εφικτό. Θα είναι μεγάλης σημασίας για την υγεία και το περιβάλλον στην Ευρώπη.
<P>
Σε ό,τι αφορά τη δικαιολογία που χρησιμοποιήθηκε από την Επιτροπή για να μην θεσπίσει αυτούς τους στόχους μείωσης, θεσπίσαμε έναν δείκτη συχνότητας εφαρμογής, που λαμβάνει υπόψη τα σημεία που κατά τα άλλα υπογραμμίσατε.
<SPEAKER ID="090" NAME="Anne Laperrouze">
εξ ονόματος της Ομάδας ALDE. - (FR) Κύριε Πρόεδρε, κύριοι Επίτροποι, κυρίες και κύριοι, είναι γεγονός ότι ένας αριθμός κρατών μελών έλαβε ήδη μέτρα για τη μείωση των κινδύνων που συνδέονται με τα φυτοφάρμακα, διαφέρουν όμως οι τάσεις στη χρήση φυτοφαρμάκων από τη μια χώρα στην άλλη. Για παράδειγμα, ορισμένες ουσίες, η χρήση των οποίων απαγορεύεται σε ορισμένα κράτη μέλη, πωλούνται ωστόσο σε αυτά τα κράτη, διότι η χρήση τους επιτρέπεται σε άλλα κράτη. Είναι σαφώς ανάγκη να εναρμονίσουμε εν προκειμένω τους κανόνες για να διασφαλίσουμε ότι οι ίδιοι όροι ισχύουν σε ολόκληρη την Ένωση. " Ομάδα της Συμμαχίας Φιλελευθέρων και Δημοκρατών για την Ευρώπη τάσσεται υπέρ του αυστηρού ελέγχου των φυτοφαρμάκων, αναγνωρίζοντας ωστόσο ότι η χρήση τους αποτελεί και αναγκαιότητα και πραγματικότητα.
<P>
Έχουμε μια σειρά τροπολογιών, με τις οποίες επιδιώκουμε να διευκολύνουμε την εφαρμογή του κειμένου, σεβόμενοι παράλληλα την αρχή ότι πρέπει να ενθαρρύνουμε ασφαλέστερες ή μη χημικές εναλλακτικές λύσεις. " ομάδα μου επιθυμεί να εστιάσει στους στόχους ποσοτικής μείωσης των επικίνδυνων ουσιών. Συνυπογράψαμε μια τροπολογία επί του άρθρου 4 σχετικά με τα εθνικά σχέδια δράσης, θέτοντας ως στόχο σε επίπεδο ΕΕ την κατά 20% μείωση της συχνότητας εφαρμογής εντός 10 ετών και την κατά 50% μείωση των επικίνδυνων ουσιών έως το 2013.
<P>
Ορισμένοι ενδεχομένως να θεωρήσουν παράδοξο ότι η ομάδα μου υπέβαλε μια επιπλέον τροπολογία, επίσης επί του άρθρου 4, που παρέχει στα κράτη μέλη την εναλλακτική λύση μιας προσέγγισης βάσει της μείωσης του κινδύνου. Αυτό αποτελεί, στην πράξη, μια πιο πραγματιστική προσέγγιση, οι υπολογισμοί όμως είναι δυσχερέστεροι σε σύγκριση με τους υπολογισμούς για την ποσοτική μείωση. Θεωρήσαμε σημαντικό να υποβάλουμε αυτή την τροπολογία, διότι αυτό είναι ένα ζήτημα που θα θέλαμε να δούμε να εξετάζεται στις διοργανικές συζητήσεις μετά την ψηφοφορία σε πρώτη ανάγνωση.
<P>
Θέλω, τώρα, να εξετάσω ορισμένα ειδικά σημεία. Για την προστασία των υδατορρευμάτων φαίνεται πιο λογικό να ληφθούν μέτρα, που θα είναι προσαρμοσμένα στο γεωλογικό περιβάλλον, αντί του καθορισμού μιας ελάχιστης περιοχής ζωνών ανάσχεσης. Νομιμοποιούμαστε να επιδιώκουμε την προστασία συγκεκριμένων χώρων διαβίωσης, όπως είναι τα πάρκα, οι παιδικές χαρές και οι σχολικοί χώροι, διότι η χρήση φυτοφαρμάκων σε γειτνιάζουσες προς αυτούς περιοχές πρέπει να περιορίζεται στο απολύτως αναγκαίο, αν όχι να απαγορεύεται, και προτεραιότητα πρέπει να δοθεί σε μη χημικές μεθόδους.
<P>
Στο δύσκολο ζήτημα του αεροψεκασμού, η πρόταση της Ευρωπαϊκής Επιτροπής -για καταρχήν απαγόρευση με εξαιρέσεις, που πρέπει να δικαιολογούνται- ήταν πολύ λογική. Το κείμενο της Επιτροπής Περιβάλλοντος είναι, πάντως, αποδεκτό. Μολονότι κατανοώ την ανάγκη να ειδοποιείται το κοινό για τους αεροψεκασμούς, νομίζω ότι πρέπει να αποτελεί ευθύνη των κρατών μελών ο καθορισμός της φύσης και της έκτασης της ειδοποίησης και των μέσων με τα οποία θα δίνεται. Αντιμετωπίζουμε εν προκειμένω τόσο διαφορετικούς τύπους εδάφους και τόσο διαφορετικές προσεγγίσεις, που κάθε προσπάθεια τυποποίησης φαίνεται ανέφικτη.
<P>
" Ομάδα της Συμμαχίας Φιλελευθέρων και Δημοκρατών για την Ευρώπη επιδιώκει, επομένως, να επιτύχει μια ισορροπία, η ουσία της οποίας είναι ότι δεν πρέπει να πλήττεται κανένα απολύτως ενδιαφερόμενο μέρος, είτε χρήστης είτε παραγωγός, αλλά θα πρέπει αντιθέτως να θεσπιστεί αυστηρή και συνεπής νομοθεσία: που θα επιτρέπει στους χρήστες φυτοφαρμάκων να προστατεύουν τις καλλιέργειές τους· που θα επιτρέπει στους παραγωγούς να πωλούν προϊόντα, τα οποία σταδιακά θα καταστούν λιγότερο επιβλαβή· που θα επιτρέπει στους καταναλωτές όχι μόνο να τρώνε ασφαλή τρόφιμα, αλλά και να ζουν σε ασφαλές περιβάλλον.
<SPEAKER ID="091" NAME="Wiesław Stefan Kuc">
εξ ονόματος της Ομάδας UEN. - (PL) Κύριε Πρόεδρε, οι τρεις εκθέσεις που παρουσιάστηκαν είναι άρρηκτα συνδεδεμένες. " Ευρωπαϊκή Ένωση επιχειρεί να πράξει όσο το δυνατόν περισσότερα για τη μείωση των αρνητικών επιπτώσεων των φυτοφαρμάκων στο περιβάλλον και για την αποτροπή της συσσώρευσής τους στο έδαφος, το νερό και τα φυτά. Έγιναν πολλά πράγματα τα τελευταία-τελευταία χρόνια προκειμένου να ελαχιστοποιηθούν αυτές οι συνέπειες. Ιδιαίτερα σημαντικό ρόλο σε αυτό το έργο διαδραμάτισαν ερευνητικοί οργανισμοί, που δημιούργησαν σύγχρονα προϊόντα, που ενεργούν πιο επιλεκτικά. Ωστόσο, πρέπει να θυμόμαστε ότι στο παρελθόν η ποιότητα των φυτοφαρμάκων ήταν πολύ χειρότερη, χρησιμοποιούνταν σε πολύ μεγαλύτερες δόσεις, αισθητά μεγαλύτερες, το δε αποτέλεσμα είναι ότι η μόλυνση στο περιβάλλον μας είναι συνέπεια των δραστηριοτήτων μας στο παρελθόν. Για τον λόγο αυτόν, πέραν των νέων οδηγιών, πρέπει να συμπληρώσουμε την υφιστάμενη νομοθεσία με μια οδηγία για την αδρανοποίηση και απόρριψη παρωχημένων φυτοφαρμάκων.
<P>
Θέλω να ζητήσω την ενεργό συμμετοχή σας σε αυτό το θέμα αφού, παρόλο που πέρασαν κάποια χρόνια, τα προβλήματα εξακολουθούν να διογκώνονται αντί να μειώνονται και οι κίνδυνοι αυξάνουν αντί να μειώνονται, όπως έδειξε η τελευταία σύνοδος των ΜΚΟ στο Kishinev.
<SPEAKER ID="092" NAME="Marie Anne Isler Béguin">
εξ ονόματος της Ομάδας Verts/ALE. - (FR) Κύριε Πρόεδρε, κύριοι Επίτροποι, μολονότι θέλω να συγχαρώ την κ. Breyer για το έξοχο αποτέλεσμα που πέτυχε, δεν μπορώ να υποστηρίξω εκείνους που υπερασπίζονται τη χρήση φυτοφαρμάκων, διότι είναι απολύτως ζωτικής σημασίας να απαλλάξουμε το περιβάλλον μας και τον οργανισμό μας από αυτές τις επικίνδυνες ουσίες. Ελπίζω ότι το Ευρωπαϊκό Κοινοβούλιο θα υποστηρίξει στο μέλλον τις πλέον προωθημένες θέσεις σε αυτό το ζήτημα, αντί να υποκύπτει στις πλέον πρόσφατες σειρήνες από παραγωγούς, που εκπροσωπούν μια θανατηφόρα βιομηχανία. " εξάλειψη των καρκινογόνων, μεταλλαξιογόνων και τοξικών για την αναπαραγωγή φυτοφαρμάκων, καθώς και των ουσιών που αποδυναμώνουν το νευρικό και ενδοκρινικό μας σύστημα και βλάπτουν το ανοσοποιητικό μας σύστημα, είναι ένας απολύτως υγιής στόχος.
<P>
Πρέπει, επίσης, να επικροτήσουμε τις προσπάθειες των συναδέλφων βουλευτών του ΕΚ να διασφαλίσουν διαφάνεια στην παροχή ενημέρωσης στους καταναλωτές, που είναι τα "αθώα θύματα" αυτών των επικίνδυνων ουσιών. Βεβαίως, κύριοι Επίτροποι, ήταν πλέον καιρός να αναληφθεί δράση. Ποτέ στο παρελθόν δεν χρησιμοποιήθηκαν τα εντομοκτόνα, μυκητοκτόνα και ζιζανιοκτόνα των διαφόρων τύπων σε τόσο συστηματική βάση όσο σήμερα. Για να σταθώ μόνο στη Γαλλία, μια κατάσταση που μπορεί να χαρακτηριστεί μόνο ως "κοινή διαχείριση" της δημόσιας πολιτικής για τα φυτοφάρμακα από το κράτος και τη χημική βιομηχανία πέτυχε μέχρι τώρα να περιθωριοποιήσει τις προσδοκίες των απλών ανθρώπων σχετικά με τη δημόσια και την περιβαλλοντική υγεία, ανεξάρτητα από τα ερευνητικά πορίσματα για την περιβαλλοντική τοξικότητα και σε βάρος στατιστικών μελετών, όταν αυτές αποδεικνύουν σχέση μεταξύ χημικών ουσιών και παθογόνων συνθηκών: όλα αυτά, παρά τις πρόσφατες προειδοποιήσεις του ιατρικού κλάδου, μέσω της Έκκλησης των Παρισίων, επί παραδείγματι, και του Φόρουμ της Grenelle για το Περιβάλλον στη Γαλλία. " βιομηχανία κάνει ό,τι μπορεί για να υποβαθμίσει τις επιπτώσεις των φυτοφαρμάκων.
<P>
Επομένως, μετά τη μόλυνση των υδατορρευμάτων από το ζιζανιοκτόνο Atrazine, το οποίο όλοι το έχουν ακουστά, καθώς και τον αποδεκατισμό των πληθυσμών μελισσών, η χημική βιομηχανία επιχειρεί να συγκαλύψει το γεγονός ότι η Γαλλία παραμένει ο μεγαλύτερος σε επίπεδο Ευρωπαϊκής Ένωσης χρήσης φυτοφαρμάκων. Κάθε χρόνο, διοχετεύονται στο περιβάλλον μας στη Γαλλία 70 000 με 80 000 τόνοι φυτοφαρμάκων. Επομένως, σε σχέση με τη "νομοθετική δέσμη για τα φυτοφάρμακα" -σε αντιδιαστολή με την οδηγία REACH- τα μέλη αυτού του Σώματος δεν θα επιτρέψουν να χαθεί η αξιοπιστία τους. Οι απλοί πολίτες δεν περιμένουν τίποτα λιγότερο από εμάς: αυτό είναι σαφές από τον όγκο των επιστολών που λαμβάνουμε, με τις οποίες ζητείται άμεση και σθεναρή δράση.
<P>
Το ακούμε, για παράδειγμα, από ανθρώπους που υπογραμμίζουν τους κινδύνους από την εισπνοή φυτοφαρμάκων, τα οποία ψεκάζονται από παραγωγούς λαχανικών στη νότια Γαλλία, καθώς και από άλλους που ανησυχούν για την εκτεταμένη χρήση ζιζανιοκτόνων σε δημόσια πάρκα και κήπους, γεγονός που ωθεί κάποιους να ζητούν ζώνες απαλλαγμένες από φυτοφάρμακα.
<SPEAKER ID="094" NAME="Jiří Maštálka">
εξ ονόματος της Ομάδας GUE/NGL. - (CS) Κυρίες και κύριοι, θέλω να επαινέσω την εισηγήτρια, κ. Belohorská, για την έκθεσή της σχετικά με τη θεματική στρατηγική για την αειφόρο χρήση των φυτοφαρμάκων.
<P>
Πιστεύω ότι η εισηγήτρια πέτυχε να εκπονήσει ένα έγγραφο που θεσπίζει και εξισορροπεί με ορθό τρόπο την ανάγκη για αειφόρο γεωργική παραγωγή στην Ευρώπη και προωθεί τη χρήση φυτοφαρμάκων, μόνο εκεί όπου υπάρχουν ελάχιστες αρνητικές συνέπειες για την ανθρώπινη υγεία και το περιβάλλον.
<P>
Επικροτώ το γεγονός ότι η έκθεση ενσωματώνει την τροπολογία για την αρχή της προφύλαξης σε ό,τι αφορά την ανθρώπινη υγεία και τη διαφύλαξη του χερσαίου και υδάτινου οικοσυστήματος, στη σύνταξη της οποίας συνέπραξα.
<P>
Όπως και η εισηγήτρια, κ. Belohorská, και εγώ ο ίδιος λυπούμαι για το γεγονός ότι ενώ το πλέον σημαντικό αποτέλεσμα που πρέπει να αναμένεται από τη θεματική στρατηγική είναι η μείωση των αρνητικών συνεπειών στην ανθρώπινη υγεία, που απορρέουν από τη χρήση φυτοφαρμάκων, η στρατηγική περιορίζεται μόνο σε ακροθιγή αναφορά αυτού του αντίκτυπου στην υγεία. Πιστεύω ότι εναπόκειται στην Επιτροπή να συμπληρώσει το έργο σε σχέση με αυτό στο μέλλον.
<P>
Από την άποψη της επαγγελματικής υγείας και ασφάλειας, επικροτώ τα σημεία στην έκθεση, που υπογραμμίζουν την ανάγκη όχι μόνο για επαρκή ενημέρωση αλλά και για κατάλληλα προστατευτικά μέτρα και τακτικούς ελέγχους του εξοπλισμού εφαρμογής.
<P>
Πιστεύω ότι έχουμε εν προκειμένω ένα εργαλείο με πολλούς συγκεκριμένους αποτελεσματικούς μηχανισμούς για τη μείωση και τη βελτίωση της ασφάλειας στη χρήση φυτοφαρμάκων.
<SPEAKER ID="095" NAME="Johannes Blokland">
εξ ονόματος της Ομάδας IND/DEM. - (NL) Κυρία Πρόεδρε, στη συζήτηση για τα φυτοφάρμακα επιχειρούσα πάντοτε να υιοθετήσω μια πραγματιστική και ισόρροπη θέση ανάμεσα στις περιβαλλοντικές ανησυχίες αφενός και στα συμφέροντα των παραγωγών και των καταναλωτών αφετέρου. Θέλω να μιλήσω για αρκετές πτυχές αυτών των εκθέσεων λεπτομερέστερα.
<P>
Μία από τις προτάσεις είναι ότι η πολιτική πρέπει να βασίζεται στη μείωση της χρήσης. Εκφράζω τον σκεπτικισμό μου επ' αυτού. Μπορείτε βεβαίως να μειώσετε τη συνολική ποσότητα φυτοφαρμάκων, συχνά όμως τα φυτοφάρμακα με την πλέον ευρεία χρήση είναι τα λιγότερο επικίνδυνα. Σε αυτή την περίπτωση, οι κίνδυνοι είναι λίγο πολύ οι ίδιοι.
<P>
Τάσσομαι πολύ περισσότερο υπέρ μιας πολιτικής, που θα βασίζεται στη μείωση του κινδύνου. Οι Κάτω Χώρες ακολουθούν ανάλογη πολιτική από το 2000 και κατάφεραν να μειώσουν τον περιβαλλοντικό κίνδυνο κατά 86%. Ένα άλλο μειονέκτημα της μείωσης της χρήσης είναι ότι είναι διαθέσιμη μικρότερη ποικιλία φυτοφαρμάκων και η ανθεκτικότητα ενισχύεται ταχύτερα.
<P>
Ένα άλλο σημείο είναι η θέσπιση ζωνών ανάσχεσης γύρω από υδατορρεύματα. Εγκρίθηκε μια τροπολογία για τη δημιουργία ζώνης ανάσχεσης 10 μέτρων στην Επιτροπή Περιβάλλοντος, Δημόσιας Υγείας και Ασφάλειας των Τροφίμων. Για μια χώρα με πολύ νερό όπως οι Κάτω Χώρες, αυτά τα 10 μέτρα αποτελούν πρόβλημα. Σημαίνουν στην πράξη ότι στο 35% των γεωργικών εκμεταλλεύσεων δεν μπορεί να πραγματοποιηθεί αεροψεκασμός.
<P>
Τέλος, θέλω να επισημάνω ότι δεν είναι σημαντικό μόνο οι προδιαγραφές· η επιβολή είναι αναμφίβολα σημαντική. Για την ώρα αυτή ελλείπει και, όπως μπορεί να διαπιστώσει κανείς στα προϊόντα που προορίζονται για κατανάλωση, συχνά συναντούμε προϊόντα που δεν ανταποκρίνονται στις προδιαγραφές, ακόμη και εδώ στο Ευρωπαϊκό Κοινοβούλιο.
<SPEAKER ID="096" NAME="Andreas Mölzer">
εξ ονόματος της Ομάδας ITS. - (DE) Κυρία Πρόεδρε, όπως γνωρίζουμε όλοι, για καιρό θεωρείτο ότι υπάρχει σχέση ανάμεσα στα φυτοφάρμακα που χρησιμοποιούνται στη γεωργία ή στα γενετικώς μεταλλαγμένα τρόφιμα αφενός και στις διάφορες ασθένειες αφετέρου. Όταν εντοπίζονται διάσπαρτα φυτοφάρμακα ακόμη και στο πόσιμο νερό, είναι αναμφίβολα πλέον καιρός να κινήσουμε ταχύτερα τους βραδυκίνητους τροχούς της γραφειοκρατίας της ΕΕ.
<P>
Μένει να δούμε μέχρι ποιου σημείου μπορούμε να φθάσουμε στην πράξη προκειμένου να επιτύχουμε τον τωρινό στόχο μείωσης της εφαρμογής των φυτοπροστατευτικών προϊόντων. Όλοι μας βεβαίως είμαστε εξοικειωμένοι με φιλόδοξους στόχους που τελικά δεν επιτυγχάνονται. Πιστεύω, όμως, πράγματι ότι η επιδιωκόμενη αντικατάσταση καρκινογόνων ουσιών απέχει παρασάγγας από το μεγάλο επίτευγμα, που διατείνεται πομπωδώς ότι αποτελεί· τουναντίον, αποτελεί, κατά τη γνώμη μου, άμεση επιτακτική ανάγκη. Στην πραγματικότητα, η αντικατάσταση αυτών των ουσιών επιβαλλόταν να έχει γίνει εδώ και πολύ καιρό.
<P>
Αν αναλογιστούμε ότι η ΕΕ αντιπροσωπεύει το ένα τέταρτο της παγκόσμιας χρήσης φυτοφαρμάκων, μολονότι κατέχει μόλις το 4% των αρόσιμων εκτάσεων σε παγκόσμια κλίμακα, το πρόβλημα καθίσταται αμέσως σαφές. Αυτά τα στατιστικά στοιχεία δείχνουν, επίσης, ότι οι μηχανισμοί στήριξης της ΕΕ έχουν οδηγήσει τη συμβατική γεωργία καταφανώς σε λάθος κατεύθυνση.
<P>
Υπάρχει, βεβαίως, διάχυτη υποψία στους καταναλωτές -και είναι εν πολλοίς δικαιολογημένη- ότι επινοητικοί αγρότες επιχειρούν να παρακάμψουν τα θεσπισμένα ανώτατα όρια με συνδυασμό αδειοδοτημένων φυτοπροστατευτικών προϊόντων. Δεδομένης της έλλειψης έρευνας στη αλληλεπίδραση μεταξύ προϊόντων, είναι πλέον καιρός να περιστείλουμε ανάλογες πρακτικές. Επιπλέον, η συνεχώς αυξανόμενη τάση μέγιστων συγκεντρώσεων τα τελευταία χρόνια πρέπει να αντιστραφεί ενόψει του σοβαρότερου κινδύνου, που επαπειλεί ομάδες υψηλού κινδύνου, όπως είναι τα παιδιά.
<P>
" εισαγωγή βιολογικών προϊόντων από κάθε γωνιά της γης δεν είναι μόνο ασύμβατη με διάφορους περιβαλλοντικούς στόχους, αλλά αποτελεί και μια από τις αιτίες του αυξανόμενου όγκου κίνησης και αιώνια καταδίκη της εσφαλμένης πολιτικής όσον αφορά τους μηχανισμούς στήριξης της Ένωσης. Πρέπει, επομένως, να επανεξετάσουμε τους μηχανισμούς μας στήριξης, ιδίως ενόψει της παροχής στήριξης προς εκείνους τους ευρωπαίους αγρότες, που επιδεικνύουν αυτοσυγκράτηση στη χρήση φυτοφαρμάκων. Αντιθέτως, αν εξακολουθήσουμε να παρενοχλούμε τους αγρότες με γραφειοκρατικά προσκόμματα, ας μην εκπλαγεί κανείς αν τελικώς τα βροντήξουν αγανακτισμένοι, ενώ οι Βρυξέλλες εκπλήσσονται από τη χρόνια συρρίκνωση του αγροτικού κόσμου.
<SPEAKER ID="097" NAME="Jim Allister" AFFILIATION="NI">
(ΕΝ) Κυρία Πρόεδρε, με προκαλούν να πω πως ένα πολιτικό φυτοφάρμακο για την αντιμετώπιση της εξάπλωσης των ζιζανίων, δηλαδή της νομοθεσίας της ΕΕ θα έκανε σε όλους μας μεγάλη χάρη. Όταν βλέπω μερικές από αυτές τις τροπολογίες και προτάσεις, μια πρόταση σαν τον κανόνα 10 μέτρων, εντοπίζω σε αυτήν μεγάλο βαθμό υπερβολής.
<P>
Νομίζω πως πρέπει να συνειδητοποιήσουμε ορισμένα γεγονότα. Χωρίς ελεγχόμενη χρήση φυτοφαρμάκων στη γεωργία μας, θα οδηγήσουμε μεγαλύτερη παραγωγή τροφής σε λιγότερο ελεγχόμενες περιοχές του κόσμου, θέτοντας σε κίνδυνο την ποιότητα και την ασφάλεια των τροφίμων. Ίσως προς ακόμη μεγαλύτερο συμφέρον κάποιων, χωρίς τα μυκητοκτόνα και τα ζιζανιοκτόνα για την προστασία και την αντιμετώπιση της ασθένειας του γρασιδιού, πολλές επιφάνειες γκολφ και μπόουλινγκ θα γέμιζαν αγριόχορτα και θα είχαν τεθεί σε αχρηστία.
<P>
Ναι, τα φυτοφάρμακα πρέπει να ελέγχονται, αλλά τα μέτρα μας πρέπει να βασίζονται σε σωστή επιστήμη και να είναι πρακτικά σε επίπεδα εκμεταλλεύσεων και εδάφους. Οι θεωρητικοί κώδικες πρακτικής που διέπουν τη χρήση στη χώρα μου, είναι κατά τη γνώμη μου επαρκείς, και επομένως θα καταψηφίσω αυτές τις καθοδηγούμενες από δόγματα αλλαγές, τις οποίες ορισμένοι θα ήθελαν να επιβάλουν.
<SPEAKER ID="098" NAME="Erna Hennicot-Schoepges" AFFILIATION="PPE-DE">
(FR) Κυρία Πρόεδρε, κύριε Επίτροπε, είναι κρίμα που δεν συμμετείχαν στη συζήτηση εκπρόσωποι του γεωργικού τομέα, καθώς θα ήταν άκρως ενδιαφέρον, υπό το πρίσμα της πρόσφατης μεταρρύθμισης της ΚΓΠ, να ακούσουμε και τη φωνή των αγροτών.
<P>
Το καθήκον που έχουμε δεν είναι μόνο να διαφυλάξουμε το μέλλον της γεωργίας στην Ευρώπη και την ποιότητα και την ποσότητα της παραγωγής τροφίμων, αλλά και να προωθήσουμε την έρευνα και να διασφαλίσουμε ότι προστατεύονται τα στοιχεία. " μεγαλύτερη, βεβαίως, πρόκληση είναι να προστατεύσουμε την ανθρώπινη υγεία και να αποτρέψουμε τη συσσώρευση τοξικών προϊόντων στο νερό και στο περιβάλλον μας. Πρέπει, όμως, επίσης να μας απασχολεί η υγεία των αγροτών και των οικογενειών τους, που χρειάζονται καλύτερη προστασία, δεδομένου ότι αυτοί είναι εκείνοι που έρχονται σε άμεση επαφή με αυτά τα προϊόντα και οι συμβουλές που δέχονται συχνά είναι οι συμβουλές από τις εταιρείες που εμπορεύονται τα φυτοφάρμακα. Είναι εξαιρετικά απίθανο να τους πουν οι εταιρείες ότι ερευνητές έχουν αρχίσει να θέτουν ερωτήματα για τη σχέση μεταξύ της έκθεσης στα φυτοφάρμακα και των αυξανόμενων κρουσμάτων ορισμένων νοσημάτων, όπως είναι η ασθένεια του Πάρκινσον, το Αλτζχάιμερ, ο καρκίνος του προστάτη, οι όγκοι στον εγκέφαλο και γενετικές ανωμαλίες. Επομένως, είναι απολύτως απαραίτητο να θεσπιστούν αυστηροί κανόνες για τη διάθεση προϊόντων στην αγορά. Πρέπει, επίσης, να ενθαρρύνουμε την έρευνα μέσω της θέσπισης κατάλληλων διατάξεων για την προστασία των δεδομένων και μέσω της προώθησης ερευνητικών προγραμμάτων για τα βιολογικά μέσα ελέγχου των φυτοφαρμάκων - ένα χρήσιμο παράδειγμα καινοτομίας. Σε τελική ανάλυση, αυτά τα προϊόντα πρέπει να είναι διαθέσιμα σε προσιτές τιμές για τους αγρότες.
<P>
" τελευταία μου επισήμανση, κύριε Επίτροπε, αφορά την προστασία των μελισσών: δεν έχουν διεξαχθεί οι μακροπρόθεσμες αξιολογήσεις, όπως ορίζει η οδηγία 91/414. Δεν αρκεί να έχουμε απλώς κανόνες και ρυθμίσεις: πρέπει να εφαρμόζονται και απαιτούνται συστήματα, προκειμένου να διασφαλιστεί ότι εφαρμόζονται. Συμφωνώ ότι το πλέον σημαντικό πράγμα είναι η ρύθμιση της διάθεσης αυτών των προϊόντων στην αγορά, θέλω όμως επίσης να σχολιάσω, κυρία Πρόεδρε, ότι στην πορεία αυτής της παθιασμένης συζήτησης υπήρξε ατυχής η -έστω και σποραδική- παρείσφρηση του λόμπι της χημικής βιομηχανίας.
<SPEAKER ID="099" NAME="Anne Ferreira" AFFILIATION="PSE">
(FR) Κυρία Πρόεδρε, κύριοι Επίτροποι, κυρίες και κύριοι, όλα τα υγειονομικά και περιβαλλοντικά δεδομένα που έχουμε τώρα στη διάθεσή μας, που δεν προτίθεμαι να τα παραθέσω τώρα το απόγευμα, πρέπει κατ' ανάγκη να ωθήσουν αυτό το Σώμα να αναλάβει αποφασιστική δράση για τα φυτοφάρμακα και τους όρους χρήσης τους. Είναι βασικό αυτού του είδους η δράση να βασίζεται σε μετρήσιμους στόχους. Κατέστη σαφές στις συζητήσεις πριν από την ψηφοφορία στην Ολομέλεια, ότι υπάρχουν μείζονες διαφορές ανάμεσα στα κράτη μέλη τόσο σε ό,τι αφορά την πρακτική, όσο και την πολιτική που ακολουθούν, γι' αυτό και καταλήξαμε σε συμβιβασμό σε ορισμένα θέματα και βασιστήκαμε στην επικουρικότητα. Ελπίζω ότι δεν θα μας απογοητεύσει εν προκειμένω η επικουρικότητα, διότι θα συνεπάγεται ευελιξία, που κάλλιστα μπορεί να αποτελέσει πρόφαση για να μετριάσουμε τις πολιτικές μας σε έναν ελαχιστότατο βαθμό έκφρασης της πολιτικής και δημόσιας βούλησης, που διατρανώνεται εδώ σήμερα, ιδίως όσον αφορά τα θέματα της έκθεσης σε κινδύνους και την έκταση των ζωνών ανάσχεσης δίπλα σε υδατορρεύματα.
<P>
Αν όντως θέλουμε να έχει νόημα η επικουρικότητα σε σχέση με τα φυτοφάρμακα, πρέπει να ενθαρρύνει έναν περισσότερο περιεκτικό προβληματισμό αναφορικά με τα γεωργικά και περιβαλλοντικά ζητήματα σε κάθε ευρωπαϊκή περιοχή. Αυτό σημαίνει κλιμάκωση της έρευνας και της μεταφοράς τεχνολογιών· συμμετοχή όλων των ενδιαφερομένων μερών, μεταξύ άλλων, των γεωργών, των ερευνητών, των ΜΚΟ, των επαγγελματιών της υγείας και των εκπροσώπων της βιομηχανίας τροφίμων· διεξαγωγή διεξοδικών ερευνών σε κάθε γεωγραφική περιοχή, για τον εντοπισμό από κοινού βέλτιστων πρακτικών και μη χημικών εναλλακτικών λύσεων που ενδείκνυνται για το έδαφος, το κλίμα και τις καλλιέργειες. Υπάρχουν λίγες περιοχές, όπου αυτό το έργο επιτελείται ήδη.
<P>
Προτείνω, επομένως, να ενθαρρύνει η Επιτροπή τη θέσπιση μιας ανάλογης προσέγγισης και να διευκολύνει τις διαπεριφερειακές ανταλλαγές εμπειριών, παράλληλα με τη διασφάλιση της προσήκουσας εφαρμογής των ευρωπαϊκών νόμων.
<SPEAKER ID="100" NAME="Holger Krahmer" AFFILIATION="ALDE">
(DE) Κυρία Πρόεδρε, πολλοί από τους συναδέλφους βουλευτές του ΕΚ πιστεύουν ότι χρειαζόμαστε αυστηρούς κανόνες για την αντιμετώπιση των φυτοπροστατευτικών προϊόντων και έχουν δίκιο, την ίδια όμως στιγμή, δεν πρέπει να αγνοήσουμε τον αντίκτυπο της νομοθεσίας που εγκρίνουμε. Γεγονός είναι ότι τα φυτοπροστατευτικά προϊόντα αποτελούν σημαντικό στοιχείο της σύγχρονης γεωργίας.
<P>
Ας πάρουμε το παράδειγμα του κανονισμού για την αδειοδότηση. Ετοιμαζόμαστε να απαγορεύσουμε ολόκληρες δέσμες δραστικών ουσιών βάσει κριτηρίων εξαίρεσης με την επίκληση και μόνο μιας αφηρημένης έννοιας περί επικινδυνότητας. Αυτή η προσέγγιση αγνοεί τον υφιστάμενο κίνδυνο, που ενέχει η εφαρμογή αυτών των προϊόντων στη γεωργική εκμετάλλευση. Μας οδηγεί στην απαγόρευση των ενεργών ουσιών, που δεν θέτουν κανένα απολύτως πρόβλημα στην πράξη. Το αποτέλεσμα είναι ότι δεν θα είναι διαθέσιμες αρκετές δραστικές ουσίες στο μέλλον για την ενδεδειγμένη καταπολέμηση των επιβλαβών οργανισμών.
<P>
Αν χρησιμοποιούνται λίγες μόνο δραστικές ουσίες, η ανθεκτικότητα στα φυτοφάρμακα θα αναπτύσσεται πολύ ταχύτερα. Δεν θα υπάρχουν πλέον αξιόπιστα μέσα για να αντιμετωπίσουμε τα πολλά προβλήματα που συνδέονται με τους επιβλαβείς οργανισμούς. Αυτά είναι ενδεχομένως τα νέα όρια στα οποία μόλις αναφέρθηκε η κ. Breyer. Όταν φθάσουμε σε αυτό το στάδιο, η ασφάλεια του επισιτιστικού εφοδιασμού στην Ευρώπη θα καταβαραθρωθεί εκ νέου. Αντί να επιβάλλουμε καθολικές απαγορεύσεις, πρέπει να θεσπίσουμε μια αξιόπιστη διαδικασία αδειοδότησης, που θα εξετάζει τον πραγματικό κίνδυνο, που ενέχει η χρήση κάθε ουσίας.
<P>
Το επόμενο παράδειγμα αφορά τη στρατηγική προσέγγιση σε αυτό το ζήτημα, για το οποίο τασσόμαστε υπέρ ενός γενικού, σε πανευρωπαϊκή κλίμακα, στόχου μείωσης σε ό,τι αφορά τη χρήση φυτοπροστατευτικών προϊόντων. Αυτό, ωστόσο, δεν έχει καμία σχέση με τους κινδύνους που ενέχει η χρήση τους.
<P>
" Επιτροπή έθεσε στόχους για τη μείωση του πραγματικού κινδύνου. Αυτή είναι μια καλή ιδέα και πρέπει να την κρατήσουμε. Σε τελική ανάλυση, πρέπει να εστιάσουμε στο εφικτό, δηλαδή στον αποδοτικό έλεγχο των επιβλαβών οργανισμών, σε συνδυασμό με την προσήκουσα διαχείριση των κινδύνων. Εν τέλει, το ζητούμενο είναι να καθορίσουμε τον τρόπο με τον οποίο θα ικανοποιηθούν στο μέλλον οι αυξανόμενες ανάγκες σε φυτικές πρώτες ύλες.
<P>
Στο παρελθόν, τα φυτοπροστατευτικά προϊόντα συνέβαλαν στο να υπερκεράσει η παραγωγή τη ζήτηση αρόσιμων γαιών. Στόχος μας είναι στο μέλλον να μην ανατραπεί αυτή η κατάσταση.
<SPEAKER ID="101" NAME="Gintaras Didžiokas" AFFILIATION="UEN">
- (LT) Δεν νομίζω ότι μπορείτε να βρείτε έστω και έναν σε τούτο το Σώμα, εδώ στο Ευρωπαϊκό Κοινοβούλιο, που θα ισχυριστεί ότι η οικολογία, το υγιές περιβάλλον και η ανθρώπινη υγεία δεν είναι σημαντικά. Δεν πιστεύω ότι θα υπήρχε έστω και ένας ευρωπαίος πολίτης που θα το έλεγε ποτέ αυτό.
<P>
Ωστόσο, κυρίες και κύριοι, ενώ λαμβάνουμε αποφάσεις, ενώ συζητούμε για τη νομοθεσία και θεσπίζουμε και εφαρμόζουμε κανόνες, που θα πρέπει να τηρήσουν εκατοντάδες χιλιάδες άνθρωποι και που αναμφίβολα θα έχουν αντίκτυπο στις ζωές εκατομμυρίων ανθρώπων, δεν μπορούμε να βασίζουμε τις αποφάσεις μας σε αισθήματα και καλές προθέσεις. Πρέπει να επιτύχουμε αυτόν τον στόχο με έναν ισορροπημένο και λογικό τρόπο. Ένας από τους καίριους στόχους, που καθορίστηκαν για τον γεωργικό τομέα της ΕΕ είναι ο εφοδιασμός με τρόφιμα καλής ποιότητας σε προσιτές τιμές. " ΕΕ είναι γνωστή για τα υψηλά πρότυπα της παραγωγής τροφίμων και τους αυστηρούς γεωργικούς κανονισμούς που θεσπίζει για τα κράτη μέλη της. Από την άλλη πλευρά, ασκείται συνεχής πίεση στη γεωργία της ΕΕ ώστε να είναι ανταγωνιστική, καθώς και να παράγει τρόφιμα καλής ποιότητας.
<P>
Σε καμία περίπτωση δεν είμαστε σε θέση να αγνοήσουμε αυτούς τους παράγοντες, όταν συζητάμε για τους κανονισμούς φυτοπροστασίας. " γνωμοδότηση που εξέδωσε η Ευρωπαϊκή Επιτροπή και η Επιτροπή Γεωργίας και Ανάπτυξης της Υπαίθρου εκπλήρωσε τις προσδοκίες όλων των ενδιαφερόμενων μερών. Ωστόσο, οι τροπολογίες που προτείνονται ή αυτές που υποβλήθηκαν κατά τη συζήτηση στην Επιτροπή Περιβάλλοντος, Δημόσιας Υγείας και Ασφάλειας των Τροφίμων, εγείρουν σοβαρές ανησυχίες.
<P>
Αν γίνουν αποδεκτές αυτές οι τροπολογίες, οι συνέπειες θα είναι απρόβλεπτες. Δημιουργούν κινδύνους όχι μόνο για τη γεωργία και τη βιομηχανία τροφίμων, αλλά και για την ίδια τη φύση. Σημαίνει, άραγε, αυτό ότι οι γενετικώς μεταλλαγμένοι οργανισμοί θα εισέλθουν στην αγορά της ΕΕ; Ο αντίκτυπος στις παραδοσιακές καλλιέργειες θα είναι τεράστιος, αν αποκλειστεί από την αγορά το 90% των φυτοπροστατευτικών προϊόντων.
<P>
Κυρίες και κύριοι, σας παρωθώ για μια ακόμη φορά να στηρίξετε την απόφασή σας σε τεκμηριωμένες επιστημονικές αποδείξεις και σε καλές πρακτικές, όχι σε φήμες και αισθήματα. Ελπίζω ότι η ψήφος σας θα αντανακλά τη γνώμη όλων των ενδιαφερομένων μερών και ότι η έκβαση θα είναι ισόρροπη και ορθή, ούτως ώστε να μην καταστραφεί η γεωργία, οι πολίτες της ΕΕ να μη μείνουν χωρίς τρόφιμα και εκατομμύρια άνθρωποι να μην καταλήξουν άνεργοι εν ονόματι της προστασίας του περιβάλλοντος.
<SPEAKER ID="102" NAME="Jens-Peter Bonde" AFFILIATION="IND/DEM">
(DA) Κύριε Πρόεδρε, νωρίς αύριο το πρωί θα πάω στο μανάβικο να αγοράσω εμφιαλωμένο πόσιμο νερό. Σε πολλές χώρες οι άνθρωποι το κάνουν αυτό, διότι οι υπόγειες πηγές είναι μολυσμένες. Το νερό υφίσταται χημική επεξεργασία ωσάν να ήταν βρώμικο ρούχο. Κατόπιν χλωριώνεται και έχει τόσο κακή γεύση, όσο ακριβό είναι. Στη Δανία, έχουμε πλούσια κοιτάσματα χρυσού στο υπέδαφος: καθαρά υπόγεια ύδατα. Πίνουμε κατευθείαν το νερό, χωρίς να το στέλνουμε πρώτα σε εγκατάσταση επεξεργασίας υδάτων. Είναι υγιεινότερο σε σύγκριση με το εμφιαλωμένο νερό, έχει καλύτερη γεύση και είναι πολύ, πολύ φθηνότερο.
<P>
Ωστόσο, αυτό σημαίνει επίσης ότι πρέπει να το παρακολουθούμε και να απαγορεύουμε τους αεροψεκασμούς σε περιπτώσεις, όπου το φυτοφάρμακο μπορεί να εισχωρήσει στα υπόγεια ύδατα. Κατά συνέπεια, η Δανία απαγορεύει 13 τύπους φυτοφαρμάκων, οι 12 εκ των οποίων βρίσκονται στο πόσιμο νερό. Αυτό είναι κάτι που θα θέλαμε να συνεχιστεί και, επομένως, ζητώ από τους συναδέλφους μου βουλευτές του ΕΚ να ψηφίσουν υπέρ μιας τροπολογίας που θα επιτρέπει ζώνες προστασίας. Ήδη πετύχαμε την έγκριση της πρότασης σε προηγούμενους κανονισμούς· αυτοί τώρα πρέπει να επαναληφθούν, προκειμένου να εμποδίσουμε την ακύρωσή τους. Τέλος, λάβαμε υποστήριξη από τη μεγάλη πλειοψηφία του Κοινοβουλίου και, ακολούθως, από τον Πρόεδρο της Επιτροπής, José Manuel Barroso. Σας ευχαριστώ! Δεν λάβαμε καμία υποστήριξη από τη δανή Επίτροπο Γεωργίας, που, μαζί με τον δανό υπουργό Τροφίμων, Γεωργίας και Αλιείας (που επίσης προέρχεται από το Φιλελεύθερο Κόμμα της Δανίας, το Venstre), φαίνεται να υποστηρίζουν τη δυνατότητα των αγροτών να καταστρέψουν το πόσιμο νερό μας. Είναι λυπηρό που το Συμβούλιο Γεωργίας της Δανίας φαίνεται να υποστηρίζει το Venstre. Είναι πολύ κοντόφθαλμο να επιδιώκουμε ελαφρώς υψηλότερες στρεμματικές αποδόσεις και κατόπιν να πρέπει να καταβάλουμε δισεκατομμύρια κορώνες Δανίας, προκειμένου να καθαρίσουμε τα υπόγεια ύδατα. " Συνθήκη ορίζει ότι ο ρυπαίνων πληρώνει. Το πρότεινα αυτό σε μια τροπολογία και ζητώ από τους συναδέλφους βουλευτές του ΕΚ να υποστηρίξουν τις απαιτήσεις της Συνθήκης. Κανένας δεν έχει το δικαίωμα να δηλητηριάζει το απλό γήινο και πόσιμο νερό μας.
<SPEAKER ID="103" NAME="Pilar Ayuso" AFFILIATION="PPE-DE">
(ES) Κυρία Πρόεδρε, κύριοι Επίτροποι, η πρόταση κανονισμού που συνέταξε η Ευρωπαϊκή Επιτροπή προς αντικατάσταση της οδηγίας 91/414/ΕΚ επιτυγχάνει μεγαλύτερη εναρμόνιση των διαδικασιών αδειοδότησης, ταυτόχρονα δε, διασφαλίζει την προστασία των καταναλωτών. Ωστόσο, το αποτέλεσμα που επιτεύχθηκε στην Επιτροπή Περιβάλλοντος όχι μόνο αποτυγχάνει να υπηρετήσει τον στόχο της μεγαλύτερης εναρμόνισης, αλλά κατά αδικαιολόγητο τρόπο προσπερνάει μέτρα που στοχεύουν στην προστασία του καταναλωτή και του περιβάλλοντος.
<P>
" έκθεση βασίζεται στην παντελή έλλειψη πίστης στις υφιστάμενες μεθόδους γεωργικής παραγωγής στην Ευρωπαϊκή Ένωση. Οι αγρότες, πάντως, δεν είναι οι μόνοι που θα υποφέρουν: θα υποφέρουν πιθανότατα και οι καταναλωτές, διότι πολλές καλλιέργειες θα πάψουν να είναι βιώσιμες, καθιστώντας αναγκαίες τις εισαγωγές, με τις συνακόλουθες συνέπειες σε ό,τι αφορά την επισιτιστική ασφάλεια.
<P>
Δεν ελήφθη αρκούντως υπόψη το γεγονός ότι η έγκριση και η χρήση των φυτοπροστατευτικών προϊόντων υπόκειται ήδη σε αυστηρούς ελέγχους, τόσο της Ευρωπαϊκής Αρχής για την Ασφάλεια των Τροφίμων, όσο και των αρμοδίων αρχών των κρατών μελών.
<P>
Επιπλέον, αυτή η πρόταση αλλάζει τον αριθμό των δραστικών ουσιών από 1 100, που είχαν εγκριθεί το 1991, σε 148, που καταχωρούνται στο Παράρτημα I αυτής της πρότασης. Από αυτές τις 148 ουσίες, μόνο 34 είναι εντομοκτόνα, νηματιδοκτόνα και ακαρεοκτόνα, που είναι οι ουσίες που κατεξοχήν απαιτούνται για τις καλλιέργειες στη μεσογειακή Ευρώπη, όπου το επίπεδο προσβολής από έντομα είναι το υψηλότερο σε ολόκληρη την Ένωση. Τα έντομα δεν απειλούν μόνο τα φυτά, αλλά είναι και φορείς πολύ σοβαρών ανθρώπινων ασθενειών.
<P>
" πρόταση της Επιτροπής να διαιρέσει την Ευρωπαϊκή Ένωση σε τρεις ζώνες για την αμοιβαία αναγνώριση των φυτοπροστατευτικών προϊόντων πρέπει να επανατεθεί. Τα κριτήρια απόρριψης φυτοφαρμάκων πρέπει να βασίζονται σε ενδεδειγμένες αναλύσεις κινδύνου. Χωρίς ανάλυση κινδύνου είναι αδύνατος ο καθορισμός των συνεπειών αυτών των ουσιών στην υγεία και στο περιβάλλον.
<P>
Τέλος, θέλω να επισημάνω ότι η δόση κάνει το δηλητήριο.
<SPEAKER ID="104" NAME="Frédérique Ries" AFFILIATION="ALDE">
(FR) Κυρία Πρόεδρε, υπογραμμίζω τη σημασία της αποψινής συζήτησης, διότι αυτό που διακυβεύεται σήμερα δεν είναι άλλο από το όραμά μας για το μέλλον της ευρωπαϊκής γεωργίας και η ανάγκη να απομακρυνθούμε από την εντατική γεωργία, που σαφώς προκαλεί υπερβολική μόλυνση, για να πάμε σε μια βιώσιμη γεωργία, που θα σέβεται τη βιοποικιλότητα. Αυτή είναι μια πρόκληση, στην οποία πρέπει να αντεπεξέλθει η Ευρώπη για τρεις λόγους: πρώτον, καθώς αποκαλύπτονται περισσότερα σκάνδαλα και μεγαλύτεροι κίνδυνοι για την υγεία, η κοινή γνώμη τώρα τάσσεται κατά της χρήσης φυτοφαρμάκων· δεύτερον, στην πλειονότητά τους οι ίδιοι οι γεωργοί θέλουν από την Ευρωπαϊκή Ένωση να τους βοηθήσει να αλλάξουν τις πρακτικές τους, ούτως ώστε να μην πρέπει να επιλέξουν ανάμεσα στη διαφύλαξη της υγείας τους και στην προώθηση της κερδοφορίας τους· και τρίτον, οι μελισσουργοί σε ολόκληρη την Ευρώπη ζητούν αυστηρότερη νομοθεσία, προκειμένου να σταματήσει η πώληση φυτοφαρμάκων, για τα οποία δεν έχει πραγματοποιηθεί αξιολόγηση των επιπτώσεών τους στα μελίσσια.
<P>
Είναι, επομένως, ζωτικής σημασίας να επιβεβαιωθεί η φιλόδοξη στάση που υιοθέτησε η Επιτροπή Περιβάλλοντος κατά την αυριανή ψηφοφορία επί των τριών εκθέσεων των Hiltrud Breyer, Christa Klaß και Irena Belohorská. Πρέπει να επιβεβαιώσουμε ότι πρώτιστη σημασία έχουν η υγεία και το περιβάλλον· ότι χρειάζονται ειδικά μέτρα για την προστασία αυτών που είναι οι πλέον ευάλωτοι να πληγούν· ότι οι πλέον επικίνδυνες ουσίες θα διέπονται από την αρχή της προφύλαξης· ότι όντως θα ενθαρρυνθεί η χρήση μη χημικών εναλλακτικών λύσεων· και ότι ο αεροψεκασμός στο εξής θα είναι καταρχήν απαγορευμένος. Εν ολίγοις, πρέπει να μετουσιώσουμε σε πρακτική δράση τις ανησυχίες που εκφράζουν αυτοί οι ίδιοι οι πολλοί άνδρες και γυναίκες στην Ευρώπη που -όπως ανέφερε η κ. Isler-Béguin- μας έγραψαν για να μας τονίσουν ότι η γεωργία στο μέλλον δεν πρέπει να εξαρτάται από χημικές ουσίες.
<SPEAKER ID="105" NAME="Leopold Józef Rutowicz" AFFILIATION="UEN">
(PL) Κυρία Πρόεδρε, η χρήση φυτοπροστατευτικών προϊόντων -φυτοφαρμάκων- είναι βασική σε ορισμένες περιστάσεις. Στην Πολωνία υπερισχύουν οι μικρές γεωργικές εκμεταλλεύσεις, οι ιδιοκτήτες των οποίων, λόγω ανεπαρκούς χρηματοδότησης, εξοικονομούν χρήματα από ακριβά φυτοφάρμακα και αυτό ενίοτε συνεπάγεται απώλειες λόγω επιβλαβών οργανισμών.
<P>
Τάσσομαι υπέρ όλων των δράσεων για την ενθάρρυνση της ορθολογικής χρήσης των φυτοπροστατευτικών προϊόντων, μεταξύ άλλων, της παροχής συμβουλών, της κατάρτισης, της έρευνας, των επιδοτήσεων για σύγχρονο εξοπλισμό φυτοπροστασίας, της θέσπισης υποκατάστατων προϊόντων, που συμβάλλουν στην προστασία του περιβάλλοντος και της υγείας και που συνάδουν με τα συμφέροντα των γεωργών, αντί της χρήσης φυτοφαρμάκων.
<P>
Όπου υφίσταται κίνδυνος να χαθεί η σοδειά, η άγνοια και η έλλειψη κατάλληλης βοήθειας στους γεωργούς μπορεί να οδηγήσει σε ανεξέλεγκτη χρήση φυτοφαρμάκων. Ένα πρόβλημα το οποίο το αντιμετωπίζουμε πολύ καιρό τώρα, αλλά το οποίο δεν έχει επιλυθεί ακόμη πλήρως, είναι το θέμα της διάθεσης των μεγάλων ποσοτήτων φυτοφαρμάκων υψηλής τοξικότητας, που υπάρχουν ή υπήρχαν στις χώρες του πρώην σοβιετικού μπλοκ, καθώς και η επανακαλλιέργεια του εδάφους. Δηλητηριάζουν τόσο το νερό όσο και το έδαφος. Αυτό το φορτίο μπορεί να μειώσει την αποτελεσματικότητα των μέτρων, που εξετάζονται σε αυτά τα έγγραφα.
<SPEAKER ID="106" NAME="Urszula Krupa" AFFILIATION="IND/DEM">
(PL) Κυρία Πρόεδρε, οι παραγωγοί που αναγκάζονται να δημιουργήσουν τρόφιμα με τέλεια όψη κάνουν χρήση φυτοφαρμάκων, που είναι επιβλαβή όχι μόνο για το περιβάλλον και την οικονομία, αλλά και για την ανθρώπινη υγεία. Ελπίζω ότι τα υπό συζήτηση έγγραφα θα οδηγήσουν σε βελτίωση της τροφής που καταναλώνουμε και θα ενθαρρύνουν περισσότερες μεθόδους βιολογικής παραγωγής, με ευρύτερη χρήση των φυσικών λιπασμάτων για τον εμπλουτισμό του εδάφους. Επιπλέον, σε ό,τι αφορά την ανενδοίαστη και ανήθικη πρακτική της εξαγωγής ουσιών, που είναι γνωστό ότι είναι επιβλαβείς, σε χώρες του τρίτου κόσμου, θέλω να παραθέσω μια λαϊκή ρήση στην Πολωνία: "Κάνε ό,τι θα ήθελες να σου κάνουν". Αυτό καθίσταται ακόμη πιο σημαντικό, διότι τα επικίνδυνα φυτοφάρμακα μας επιστρέφονται υπό τη μορφή τροφίμων, που τα αγοράζουν φθηνά οι πλούσιες χώρες και καταστρέφουν την υγεία των ανθρώπων.
<P>
Πέραν των γενικών κατευθυντήριων γραμμών, πρέπει να αναπτυχθούν στρατηγικές για την αειφόρο χρήση των φυτοφαρμάκων σε εθνικό επίπεδο, όπου μπορεί να αναληφθεί κατάλληλη δράση. Πρέπει να υπάρξει μεγαλύτερη μείωση της ποσότητας των φυτοπροστατευτικών προϊόντων σε περιοχές, όπου χρησιμοποιούνται περισσότερα φυτοφάρμακα.
<SPEAKER ID="107" NAME="Peter Baco" AFFILIATION="NI">
(SK) Εκτιμώ ιδιαίτερα το γεγονός ότι και οι τρεις εκθέσεις απαιτούν να έχει υψηλή εξειδίκευση το προσωπικό που εμπλέκεται σε όλες τις φάσεις του χειρισμού των φυτοφαρμάκων. Σχέδια δράσης, ολοκληρωμένη διαχείριση και αυστηρά μέτρα για τις εισαγωγές: αυτά είναι επίσης παραδείγματα των θετικών όλων των εκθέσεων. Ωστόσο, τόσο η απαγόρευση των αεροψεκασμών όσο και, εναλλακτικά, οι καταστάσεις όπου οι αεροψεκασμοί θα επιτρέπονται πρέπει να καθορίζονται επακριβώς, με τη χρήση σαφούς διατύπωσης.
<P>
Ομοίως, η έννοια της ποσοτικής μείωσης της χρήσης δεν καθορίζεται επακριβώς και αφήνει ανοικτό το παράθυρο σε πολλούς κινδύνους λόγω της αδιάκριτης εφαρμογής της. Για παράδειγμα, η Σλοβακική Δημοκρατία κάνει χρήση κατά μέσο όρο ενός κιλού φυτοφαρμάκων ανά εκτάριο, ενώ άλλες χώρες κάνουν χρήση ακόμη και 8 κιλών. Αυτό σημαίνει ότι υπάρχουν χώρες, όπου η χρήση φυτοφαρμάκων πρέπει να μειωθεί πραγματικά και χώρες, όπου θα πρέπει ακόμα και να αυξηθεί. Αυτός είναι ο λόγος που προτείνω, όταν ψηφίσουμε, να λάβουμε υπόψη τις προτάσεις της Ευρωπαϊκής Ένωσης Προστασίας των Καλλιεργειών ή εναλλακτικά, σε πρώτη ανάγνωση, να μην εγκρίνουμε τις εκθέσεις και και να κρατήσουμε τις ισορροπημένες συστάσεις της Επιτροπής.
<SPEAKER ID="108" NAME="Marianne Thyssen" AFFILIATION="PPE-DE">
(NL) Κυρία Πρόεδρε, κύριοι Επίτροποι, κυρίες και κύριοι, είναι πλέον καιρός να διαμορφώσουμε τη θεματική στρατηγική για την αειφόρο χρήση των φυτοφαρμάκων και είναι, επίσης, καλή ιδέα να υλοποιήσουμε αμέσως ένα κομμάτι της. Ενόψει του σημαντικού αντίκτυπου στην ποιότητα των τροφίμων, στη δημόσια υγεία, στο περιβάλλον και στην αειφορία της γεωργίας μας -που όλα τους είναι θέματα που μας απασχολούν- ολόκληρη η ομάδα μας, καθώς και οι εισηγητές και οι σκιώδεις εισηγητές μας, αφιέρωσαν πολύ χρόνο σε αυτή τη νομοθετική δέσμη. Θέλω να κάνω ιδιαίτερη αναφορά σε τέσσερα σημεία.
<P>
Πρώτον, είναι λογικό να μειωθεί περαιτέρω η χρήση φυτοφαρμάκων. Αυτό, έπειτα, πρέπει πράγματι να έχει μικρότερες επιπτώσεις για το περιβάλλον και γι' αυτόν τον λόγο τασσόμαστε κατά της μείωσης της χρήσης από ποσοτικής και μόνο πλευράς. Θέλουμε μια μείωση με πραγματικό αντίκτυπο βάσει επιστημονικής αξιολόγησης κινδύνου.
<P>
Δεύτερον, υιοθετούμε παρόμοια άποψη σε ό,τι αφορά τις ζώνες απαγόρευσης αεροψεκασμού δίπλα σε υδατορρεύματα. Εν προκειμένω, τασσόμαστε επίσης υπέρ μιας προσέγγισης βάσει ανάλυσης κινδύνου και θεωρούμε ότι τα κράτη μέλη έχουν μεγαλύτερη δυνατότητα σε σύγκριση με μας να προβούν σε υπεύθυνες επιλογές, βασιζόμενα εν μέρει στα κριτήρια, που καθορίζονται στην οδηγία πλαίσιο για τα ύδατα.
<P>
Τρίτον, αναρωτιέμαι γιατί το Ευρωπαϊκό Κοινοβούλιο, που στο κάτω-κάτω της γραφής είναι θιασώτης μιας εσωτερικής αγοράς με υψηλό βαθμό προστασίας των καταναλωτών, της υγείας και του περιβάλλοντος, αντιτίθεται σε ένα πρώτο βήμα στην κατεύθυνση της εναρμόνισης σε αυτόν τον τομέα. Είμαστε υπέρ της ιδέας ζωνών με εσωτερική αμοιβαία αναγνώριση, όπως προτείνει η Επιτροπή, θέλουμε δε επίσης να υπάρξει προαιρετική αμοιβαία αναγνώριση μεταξύ ζωνών.
<P>
Τέλος, είμαστε αντίθετοι στη γενική διάταξη για την ενημέρωση των γειτόνων, όπως ζητεί η κ. Breyer στην έκθεσή της. Όχι μόνο είναι περιττή αυτή η ενημέρωση για μια αυστηρά ρυθμιζόμενη δραστηριότητα, αλλά προκαλεί επίσης περιττή αγωνία και απογοήτευση. Δεν μπορεί βεβαίως να είναι στόχος να πάμε σε ένα είδος ιδιωτικής επιβολής. Αυτή είναι μια κοινωνία που ούτε τη θέλουμε ούτε την υποστηρίζουμε.
<SPEAKER ID="109" NAME="Bogdan Golik" AFFILIATION="PSE">
(PL) Κυρία Πρόεδρε, η σημερινή συζήτηση έχει τεράστια σημασία για την ευρωπαϊκή γεωργία και για την προστασία του περιβάλλοντος.
<P>
Υπάρχουν πολλοί άνθρωποι που τάσσονται υπέρ της χρήσης φυτοφαρμάκων και πολλοί που αντιτίθενται. Ωστόσο, πιστεύω ότι η αρχή που καθοδηγεί τους αγρότες πρέπει να είναι: "όσο το δυνατόν λιγότερα φάρμακα και μόνο εκείνα που είναι απαραίτητα", η δε αρχή που καθοδηγεί τους παραγωγούς και τους διανομείς πρέπει να είναι η αρχή της προφύλαξης, που πρέπει να είναι η υπέρτατη αρχή όσον αφορά τις ζωές και την υγεία των καταναλωτών σε κάθε περίπτωση, όπου η διάθεση νέων φυτοφαρμάκων εγείρει ανησυχίες, είτε διότι τα αποτελέσματα των επιστημονικών ερευνών είναι αμφίσημα είτε αν το διάστημα των ερευνών είναι ανεπαρκές για να μπορούμε να πούμε με κατηγορηματικό τρόπο ότι ένα δεδομένο προϊόν ή ουσία είναι αβλαβές για τους ανθρώπους και τα ζώα.
<P>
Στο πλαίσιο της αειφόρου χρήσης των φυτοφαρμάκων, πιστεύω ότι πρέπει να γίνουν τα ακόλουθα βήματα: πρώτα απ' όλα, η Επιτροπή, καθώς και τα κράτη μέλη, πρέπει να παρέχουν περιοδική κατάρτιση και συμβουλευτικά και εκπαιδευτικά προγράμματα, που θα χρηματοδοτούνται τουλάχιστον εν μέρει από εταιρείες, που παρασκευάζουν φυτοφάρμακα. Πρέπει να υπάρχει συντονισμένη παρακολούθηση και συλλογή στοιχείων όσον αφορά τις επιβλαβείς συνέπειες των φυτοφαρμάκων για την ανθρώπινη υγεία και το περιβάλλον και αυτό πρέπει να περιλαμβάνει μακροπρόθεσμα ερευνητικά προγράμματα και την επιβολή κυρώσεων στους ρυπαίνοντες. Πρέπει να δημιουργηθεί ένα σύστημα συντονισμού για τη συλλογή στοιχείων σχετικά με την παραγωγή, εισαγωγή, εξαγωγή, πώληση, διανομή και χρήση φυτοφαρμάκων και αυτό να είναι προσπελάσιμο στο κοινό. Πρέπει να ενθαρρυνθούν οι γεωργικές πρακτικές, που προωθούν τη χρήση χαμηλών δόσεων φυτοφαρμάκων, οι οποίες θα συμβάλουν στην αλλαγή της συνολικής χρησιμοποίησης αυτών των παρασκευασμάτων. Πρέπει να θεσπιστούν κατάλληλοι έλεγχοι και πρέπει να απαγορευθεί η εισαγωγή στην ΕΕ εδώδιμων γεωργικών προϊόντων, που παράγονται με τη βοήθεια χημικών ουσιών.
<SPEAKER ID="110" NAME="Jan Mulder" AFFILIATION="ALDE">
(NL) Κυρία Πρόεδρε, τα φυτοπροστατευτικά προϊόντα εξακολουθούν να είναι βασικά για τη γεωργική παραγωγή και τον επισιτιστικό εφοδιασμό στην Ευρώπη. Το μεγάλο ερώτημα, όταν εμείς στην Ευρώπη λαμβάνουμε συγκεκριμένα μέτρα, είναι τι είδους επίδραση ασκεί αυτό στις σχέσεις ανταγωνισμού με τον υπόλοιπο κόσμο. Αν είμαστε υπερβολικά αυστηροί στην Ευρώπη και δεν μπορούμε να επιβάλουμε τους ίδιους κανόνες στον υπόλοιπο κόσμο, αυτό σημαίνει ότι εμείς στην Ευρώπη μπορούμε να καταναλώνουμε προϊόντα που αδυνατούμε να παραγάγουμε εδώ, πράγμα που το θεωρώ εσφαλμένο.
<P>
Βεβαίως, είναι πάντοτε βασικό για μας να συνεχίζουμε την αξιολόγηση των επιβλαβών συνεπειών, δεν μπορούμε όμως να το παρακάνουμε. Συμφωνώ με όλους όσοι λένε ότι πρέπει να επικεντρωθούμε στους κινδύνους και όχι στη μείωση της ποσότητας. Οι ζώνες ανάσχεσης 10 μέτρων θα είναι επίσης καταστροφικές για τις Κάτω Χώρες και άλλα κράτη και θα πρέπει να εξαιρεθούν από τον κανονισμό.
<P>
Τέλος, η ενημέρωση των γειτόνων. Αν εγκριθεί κάτι, γιατί θα πρέπει να ενημερωθούν και οι γείτονες; Αυτή είναι μια εντελώς περιττή ρύθμιση.
<SPEAKER ID="111" NAME="Michael Henry Nattrass" AFFILIATION="IND/DEM">
(ΕΝ) Κυρία Πρόεδρε, τα φυτοφάρμακα στο "νωμένο Βασίλειο ελέγχονταν στενά το 1985. Εταιρείες όπως η Syngenta λένε πως οι αγρότες δεν θα πρέπει να στερηθούν τα απαραίτητα για αυτούς εργαλεία.
<P>
Οι κανονισμοί αυτοί μας απομακρύνουν από την αρχή των σωστών, βασισμένων στην επιστήμη, κανονισμών. Για παράδειγμα, ο έλεγχος συσσώρευσης αγριόχορτων στο οδόστρωμα είναι 400 φορές πιο ακριβός χωρίς τη χρήση χημικών. " αθλητική βιομηχανία γκολφ και υπαίθριων αθλημάτων λέει πως χωρίς τα φυτοφάρμακα είναι αδύνατο να διατηρηθεί το γρασίδι. " Ένωση Προστασίας Καλλιεργειών λέει πως η απαγόρευση των φυτοφαρμάκων μεταφράζεται σε 65 έως 200% περισσότερη καλλιεργούμενη γη και μείωση της παραγωγικότητας. " Corbett Farms αναφέρει ότι αυτό το έτος αποδείχτηκε η αξία του ψεκασμού προκειμένου να μην πληγεί η πατάτα. Τα φυτοφάρμακα είναι ακριβά και η μικρότερη ποσότητα χρησιμοποιείται για την προστασία των καλλιεργειών μας. Αποφάσεις όσον αφορά το πώς και το πότε πρέπει να πραγματοποιείται ψεκασμός, πρέπει να λαμβάνεται ανά μεμονωμένη εκμετάλλευση. Μια αυθαίρετη μείωση στη χρήση δεν μπορεί να βασιστεί επιστημονικά.
<P>
Κυρία Πρόεδρε, παρακαλώ εξαλείψτε τους επιζήμιους κανονισμούς της ΕΕ. Το UKIP θα ψηφίσει κατά.
<SPEAKER ID="112" NAME="Richard Seeber" AFFILIATION="PPE-DE">
(DE) Κυρία Πρόεδρε, κύριε Επίτροπε, κυρίες και κύριοι, επιτρέψτε μου καταρχάς να εκφράσω τις ευχαριστίες μου προς τους εισηγητές και τους σκιώδεις εισηγητές. Είναι αυτονόητο ότι όλοι μας νοιαζόμαστε πολύ για την υγεία και την προστασία των καταναλωτών και η ισχυρή βούληση των διαφόρων μελών του Σώματος μπορεί να μετρηθεί από αυτή την έντονα φορτισμένη συζήτηση.
<P>
Είναι, ωστόσο, σημαντικό να αποφασίσουμε πραγματικά με βάση τα γεγονότα και όχι να είμαστε αιθεροβάμονες, δημιουργώντας αποδιοπομπαίους τράγους, όπως συμβαίνει. Θα ήταν πολύ εύκολο, ιδίως στην περίπτωση αυτής της νομοθετικής δέσμης, να διαλέξουμε μια συγκεκριμένη επαγγελματική ομάδα και να μην κοιτάξουμε τίποτε παραπάνω. Αυτό θα ήταν εντελώς εσφαλμένο. Πρέπει να ξεκαθαρίσουμε εξαρχής ότι όλοι μας στην Ευρώπη χρειαζόμαστε έναν λειτουργικό γεωργικό τομέα, κάτι που συνεπάγεται κατ' ανάγκη τη χρήση ορισμένης ποσότητας φυτοπροστατευτικών προϊόντων.
<P>
Σε ό,τι αφορά ειδικές πτυχές της έκθεσης Klaß, επιτρέψτε μου να πω ότι είναι πράγματι μια εδραία αρχή να επιδιώξουμε ορισμένους στόχους μείωσης, πιστεύω όμως ότι η ποσοτική προσέγγιση που υιοθετήθηκε εδώ είναι απλώς υπερβολικά ανελαστική. Κάθε κράτος μέλος πρέπει πραγματικά να εξετάσει τι μπορεί να πράξει το ίδιο, διότι το να μειώσουμε απλώς τον συνολικό όγκο και να πιστέψουμε ότι με αυτό θα καθαρίσει το περιβάλλον είναι εντελώς αντιεπιστημονικό. Σε ό,τι αφορά τις ζώνες ανάσχεσης, δεν υπάρχει κάτι λάθος στη στρατηγική που επέλεξε η Επιτροπή να θεωρήσει την επικουρικότητα ως το καίριο στοιχείο. Κάθε κράτος μέλος πρέπει να εξετάσει με ποιον τρόπο θέλει να ρυθμιστούν αυτές οι ζώνες ανάσχεσης. Θα ήταν λάθος να επιβάλουμε τυφλά ένα όριο δέκα μέτρων σε ολόκληρη την Κοινότητα. Το να επιχειρούμε να βρούμε μη χημικές εναλλακτικές λύσεις σε ευαίσθητες περιοχές, όπως είναι οι οικότοποι σπάνιων ειδών χλωρίδας και πανίδας, αποτελεί επίσης μια προσέγγιση, που πρέπει να την υποστηρίξουμε ανεπιφύλακτα.
<P>
Σε ό,τι αφορά την έκθεση Breyer, είναι σημαντικό ότι υποστηρίζουμε την έννοια του διαχωρισμού σε τρεις ζώνες. Ο περιορισμός του εύρους εφαρμογής των αδειών σε κάθε κράτος μέλος ξεχωριστά θα συνιστούσε μια υπερβολικά στενή θεώρηση. Απαιτείται ειδική μέριμνα όσον αφορά τα κριτήρια απόρριψης. Μια καθολική απαγόρευση των ουσιών της κατηγορίας ΚΜΤ 1 (χημικά που ταξινομούνται ως καρκινογόνα, μεταλλαξιογόνα ή τοξικά για την αναπαραγωγή) μπορεί να εκλαμβάνεται ως τέτοια, στην περίπτωση όμως των ουσιών της κατηγορίας ΚΜΤ 2, τάσσομαι και εγώ υπέρ του να θεωρήσουμε τα επιστημονικά δεδομένα ως βάση για τις αποφάσεις αδειοδότησης.
<SPEAKER ID="113" NAME="Ευαγγελία Τζαμπάζη" AFFILIATION="PSE">
Κυρία Πρόεδρε, κύριε Επίτροπε, κύριοι συνάδελφοι, η νομοθετική πρόταση την οποία θα κληθούμε να ψηφίσουμε, στοχεύει στην επίτευξη υψηλού επιπέδου προστασίας της ανθρώπινης υγείας και του περιβάλλοντος, μέσα από τη θέσπιση κοινοτικών προτύπων για την αειφόρο χρήση των φυτοφαρμάκων και κανόνων για τη διάθεσή τους στην ευρωπαϊκή αγορά.
<P>
Θεωρώ, ότι υποστηρίζοντας την πρόταση της Επιτροπής Περιβάλλοντος αναφορικά με το στόχο μείωσης της χρήσης των φυτοφαρμάκων κατά 20% σε ευρωπαϊκό επίπεδο, δίνουμε ένα ισχυρό μήνυμα ότι οφείλουμε να ενισχύσουμε τους ελέγχους για την ορθολογική χρήση των φυτοφαρμάκων αλλά, και κυρίως, να προωθήσουμε την έρευνα για πιο ασφαλείς εναλλακτικές μεθόδους φυτοπροστασίας.
<P>
Ταυτόχρονα, η πρόταση για κατάργηση του συστήματος των ζωνών και της υποχρεωτικής αμοιβαίας αδειοδότησης, αποτελεί μια ισορροπημένη θέση η οποία, λαμβάνοντας υπόψη τις ανησυχίες των αγροτών και της βιομηχανίας, επιδιώκει να δώσει τη δυνατότητα σε όσα κράτη μέλη το επιθυμούν, να εφαρμόσουν υψηλότερα επίπεδα περιβαλλοντικής προστασίας, ανάλογα με τις τοπικές τους συνθήκες.
<P>
Τέλος, θα ήθελα να αναφερθώ στις ιδιαίτερες ανάγκες προστασίας των δευτερευουσών χρήσεων και να σας καλέσω, αγαπητοί συνάδελφοι, να υποστηρίξουμε την πρόταση που αφορά τη δημιουργία ενός ευρωπαϊκού ταμείου, το οποίο θα προωθεί την έρευνα. Με αυτόν τον τρόπο θα διασφαλίσουμε την ευημερία των αγροτών, αλλά και τη διατήρηση των ιδιαίτερων εθνικών μας προϊόντων που αποτελούν κομμάτι της ευρωπαϊκής γεωργικής παράδοσης και ένα ισχυρό πλεονέκτημα της ευρωπαϊκής αγροτικής οικονομίας.
<SPEAKER ID="114" NAME="Marian Harkin" AFFILIATION="ALDE">
(ΕΝ) Κυρία Πρόεδρε, σας ευχαριστώ για την ευκαιρία που μου δίνετε να πω λίγα λόγια για αυτές τις τρεις εκθέσεις.
<P>
Πρώτον, πιστεύω πως εμείς στην Ευρώπη πρέπει να είμαστε σε θέση να μπορούμε να παράγουμε ευρωπαϊκές καλλιέργειες και ευρωπαϊκά φρούτα και λαχανικά που είναι ασφαλή για ανθρώπινη κατανάλωση. Ωστόσο, πρέπει να επιτύχουμε αυτόν τον στόχο με ισορροπημένο και λογικό τρόπο, ώστε να προστατέψουμε την ανθρώπινη υγεία χωρίς να ζημιωθεί η γεωργία.
<P>
Αυτό που δεν επιθυμούμε είναι να εφαρμόσουμε περιορισμούς οι οποίοι θα έχουν αρνητικές επιπτώσεις στην ευρωπαϊκή γεωργία και να καταλήξουμε να πρέπει να εισάγουμε τεράστιες ποσότητες τροφίμων με όλες τις επιπτώσεις, λόγω των αποστάσεων κατά τη μετακίνηση των τροφίμων και ασφαλώς, με ελάχιστο έλεγχο των ποσοτήτων των φυτοφαρμάκων που χρησιμοποιούνται για την παραγωγή αυτών των εισαγόμενων τροφίμων.
<P>
Δεύτερον, στηρίζω την πρόταση για μια εκτίμηση κινδύνων, η οποία είναι επιστημονική και θα αποδειχτεί λειτουργική για τα κράτη μέλη.
<P>
Τέλος, πιστεύω πως μια προστατευτική ζώνη 10 μέτρων είναι μια λύση "ένα μέγεθος για όλα" και πρέπει να τροποποιηθεί για να επιτρέψει στα κράτη μέλη να λάβουν υπόψη τους τις τοπικές συνθήκες. Όπως ανέφερα προηγουμένως, ούτε καν το Ευρωπαϊκό Κοινοβούλιο δεν μπορεί να νομοθετεί για τις κλιματικές συνθήκες και τις συνθήκες του εδάφους σε όλη την ήπειρο.
<SPEAKER ID="115" NAME="Eija-Riitta Korhola" AFFILIATION="PPE-DE">
(FI) Κυρία Πρόεδρε, η θεματική στρατηγική και η οδηγία πλαίσιο για τα φυτοπροστατευτικά προϊόντα θέτουν προκλήσεις ως νομοθετικά εγχειρήματα και αντανακλούν τη θεμελιώδη πρόκληση που αντιμετωπίζει η περιβαλλοντική πολιτική της ΕΕ, που συνίσταται στο πώς θα συνδυαστεί αποτελεσματικά η προστασία του περιβάλλοντος με την προστασία της υγείας σε μια πολιτική που θα λαμβάνει υπόψη τις κοινωνικές πραγματικότητες.
<P>
Πρέπει να αναγνωρίσουμε ότι η χρήση φυτοπροστατευτικών προϊόντων και φυτοφαρμάκων έχει μείζονα οικονομικά οφέλη. " εξειδικευμένη χρήση αυτών των ουσιών αποτελεί, για να είμαστε ειλικρινείς, κρίσιμη προϋπόθεση για την παραγωγή τροφίμων στη σύγχρονη εποχή. Την ίδια, όμως, στιγμή, οι δυσμενείς επιπτώσεις των φυτοπροστατευτικών προϊόντων στο περιβάλλον και ιδίως στα υδατορρεύματα είναι καθ' όλα πραγματικές. Πώς, λοιπόν, μπορούμε να χρησιμοποιήσουμε αυτές τις ουσίες κατά τρόπο που θα συνεχίσει να μας επιτρέπει να επωφελούμαστε από τα φυτοφάρμακα, ταυτόχρονα όμως, θα μειώνει τις δυσμενείς συνέπειες;
<P>
Κατάγομαι από μια χώρα, όπου η γεωργία αποτελεί σεβαστή ενασχόληση και όπου θεωρείται σημαντική η οικιακή γεωργία. Από την άλλη πλευρά, το περιβάλλον είναι ιδιαίτερα ευάλωτο. Για παράδειγμα, η Φινλανδία έχει σχεδόν 200 000 λίμνες, εκατοντάδες χιλιάδες άλλα υδατορρεύματα και μία από τις πλέον μολυσμένες θάλασσες του κόσμου. " διάχυτη μόλυνση του νερού συνιστά τεράστιο περιβαλλοντικό πρόβλημα και τα φυτοπροστατευτικά προϊόντα είναι μέρος αυτού του προβλήματος. Πρόκειται για μια εξίσωση που συνιστά πρόκληση και, επομένως, είναι ορθότατο ότι η οδηγία πρέπει να λάβει υπόψη τις διαφορές ανάμεσα στα κράτη μέλη. Προφανώς, χρειαζόμαστε ορισμένες προδιαγραφές σε επίπεδο ΕΕ, οι λύσεις όμως που εφαρμόζονται στη Φινλανδία δεν μπορούν να είναι οι ίδιες με αυτές του Λουξεμβούργου, για παράδειγμα.
<P>
Κατά συνέπεια, η λογική και οι περιβαλλοντικές ανησυχίες υπαγορεύουν ότι πρέπει να εστιάσουμε στους στόχους και να αφήσουμε τα μέσα στα ίδια τα κράτη. Ένα καλό παράδειγμα αυτού του πράγματος είναι οι "ζώνες ανάσχεσης", που αναμφίβολα μπορούν να διαδραματίσουν σημαντικό ρόλο στην προστασία των υδατορρευμάτων. Είμαι πεπεισμένη ότι οι ζώνες ανάσχεσης, που είναι προσαρμοσμένες στην κάθε κατάσταση και συνάδουν με τις προτάσεις της Επιτροπής, είναι ο ορθός τρόπος για να κινηθούμε εμπρός. Αν αποφασίσουμε τώρα για επακριβώς μετρήσιμα όρια, εφαρμόζοντας την αρχή "ένα μέγεθος για όλα", υφίσταται πραγματικός κίνδυνος σε πολλές χώρες τα πράγματα να πάνε από το κακό στο χειρότερο. Ίσως θα έπρεπε να πω, μάλλον, ότι δεν θα αντιμετωπίσουν το πρόβλημα με τρόπο ευέλικτο και ικανοποιητικό.
<SPEAKER ID="116" NAME="Dan Jørgensen" AFFILIATION="PSE">
(DA) Κυρία Πρόεδρε, υπάρχουν κάποιες παρανοήσεις σε κάποιες από τις δηλώσεις των συναδέλφων βουλευτών εδώ σήμερα. Επομένως, χαίρομαι που δύναμαι να δευτερολογήσω. Υπάρχουν τρεις παρανοήσεις. " πρώτη αφορά έναν στόχο μείωσης: ορισμένοι συνάδελφοι βουλευτές λένε ότι αυτό απλώς είναι αδύνατο. Υπάρχουν διαφορές μεταξύ των χωρών και δεν είναι δυνατή η δημιουργία ενός κοινού ευρωπαϊκού στόχου μείωσης. Όχι, αυτό δεν μπορεί να γίνει! Ούτε είναι αυτό που κάνουμε. Εκείνο που κάνουμε είναι ότι λέμε πως ο ευρωπαϊκός στόχος μείωσης πρέπει να είναι 20%. Ωστόσο, αυτό ενδεχομένως μπορεί να σημαίνει 30% σε κάποιες χώρες και 10% σε κάποιες άλλες. Ο εθνικός στόχος μείωσης θα θεσπιστεί με βάση τα εθνικά σχέδια δράσης. Επομένως, είναι παρανόηση να φοβόμαστε αυτό το σημείο. Ένα καίριο στοιχείο είναι πως λαμβάνουμε υπόψη το γεγονός ότι ένα γραμμάριο ενός φυτοφαρμάκου μπορεί να είναι ενίοτε πιο επικίνδυνο από ένα ολόκληρο κιλό ενός άλλου φυτοφαρμάκου. Κατά συνέπεια, θεσπίσαμε έναν δείκτη συχνότητας εφαρμογής ως σκέλος αυτής της υποχρέωσης μείωσης. Μπορώ να φανταστώ άνετα ότι η Επιτροπή θα έχει επίσης να πει κάτι επ' αυτού, όταν εσείς, κύριε Δήμα, θα μπορέσετε να μιλήσετε σε λίγο.
<P>
" δεύτερη παρανόηση αφορά τις ζώνες. Υπάρχει μια πεποίθηση ότι αν δεν έχουμε ζώνες, αυτό θα συνιστά σχεδόν προσβολή για την εσωτερική αγορά. Μα όχι, κάθε άλλο! Τερματίζοντας αυτή την ανόητη ιδέα περί ζωνών και λέγοντας ότι βαθμιαία θα θεσπίσουμε την αμοιβαία ανταλλαγή στοιχείων, λέμε ότι ολόκληρη η ΕΕ είναι μια ζώνη, εντός της οποίας ανταλλάσσουμε στοιχεία. Ωστόσο, είναι σαφές ότι δεν μπορούμε να μιλάμε για αμοιβαίως υποχρεωτική αναγνώριση των φυτοφαρμάκων απλώς διότι υπάρχουν διαφορετικές γεωγραφικές, κλιματικές και περιβαλλοντικές περιστάσεις σε κάθε χώρα ξεχωριστά. Νομίζω ότι όλοι σχεδόν όσοι μίλησαν σήμερα σε τούτο το Σώμα θα συμφωνούν σε αυτό το σημείο.
<P>
" τρίτη θεμελιώδης παρανόηση είναι ότι αυτό θα καταστρέψει την ανταγωνιστικότητα της γεωργίας. Μα όχι! Στη Δανία μειώσαμε τη χρήση φυτοφαρμάκων κατά 50% από τη δεκαετία του '80 χωρίς καμία συνέπεια για την ανταγωνιστικότητα της γεωργίας. " χρήση φυτοφαρμάκων είναι δαπανηρή υπόθεση και, επομένως, υπό τον όρο ότι χρησιμοποιούνται με σωστό τρόπο, όσο λιγότερο χρησιμοποιούνται, τόσο το καλύτερο για την ανταγωνιστικότητα.
<SPEAKER ID="117" NAME="Anders Wijkman" AFFILIATION="PPE-DE">
(SV) Κυρία Πρόεδρε, ο χρόνος πιέζει και μιλώ πρωτίστως για να εκφράσω την υποστήριξή μου στη συνεισηγήτρια της έκθεσης Breyer στην Ομάδα του Ευρωπαϊκού Λαϊκού Κόμματος (Χριστιανοδημοκράτες) και των Ευρωπαίων Δημοκρατών, την κ. Erna Hennicot-Schoepges. Νομίζω ότι είναι πολύ ατυχές το γεγονός ότι η πλειοψηφία της ομάδας μου επέλεξε να αγνοήσει τη συμβουλή της κ. Hennicot-Schoepges σε αρκετά σημαντικά σημεία και να μην υποστηρίξει σημαντικές προτάσεις, που περιέχονται στην έκθεση. Βεβαίως, συμφωνώ ότι η απαίτηση για παροχή ενημέρωσης 48 ώρες πριν από τον αεροψεκασμό είναι ανεφάρμοστη και δεν μπορεί να λειτουργήσει, δεν είναι όμως λογικό να καταλήξουμε στο συμπέρασμα ότι δεν χρειαζόμαστε καμία απολύτως απαίτηση ενημέρωσης. " πρόταση της κ. Hennicot-Schoepges είναι, εν προκειμένω, μια ισορροπημένη συμβιβαστική πρόταση.
<P>
Ένα άλλο σημαντικό ζήτημα είναι τα κριτήρια απόρριψης για ιδιαίτερα ευαίσθητες ουσίες. Πρωτίστως, στις αποφάσεις μας πρέπει βεβαίως να είμαστε συνεπείς με τις αποφάσεις που λαμβάνει το Κοινοβούλιο σε σχέση με τη νέα νομοθεσία REACH, που διέπει τις χημικές ουσίες. Μία από τις θεμελιώδεις αρχές επ' αυτού ήταν να εξαλείψουμε ουσίες εκεί όπου είναι δύσκολο να θεσπίσουμε ανώτατα επιτρεπτά όρια κινδύνου στην περίπτωση ουσιών για τις οποίες υπάρχει υψηλό επίπεδο ανησυχίας. Προφανώς, πρέπει να ακολουθήσουμε αυτή τη γραμμή και εδώ, ιδίως καθώς αντιμετωπίζουμε ουσίες που έρχονται σε επαφή ή είναι εξαιρετικά πιθανό να έλθουν σε επαφή με πράγματα που τρώμε.
<P>
Ένα άλλο ζήτημα στο οποίο υποστηρίζω την εισηγήτρια, την κ. Breyer, είναι η πρόταση για τη διαίρεση σε ζώνες. Όταν είδα την πρόταση της Επιτροπής, αμέσως θεώρησα ενδιαφέρον το ότι προσπαθούμε να διαιρέσουμε την Ευρώπη σε ζώνες, που έχουν σχετική ομοιότητα από πλευράς συνθηκών βλάστησης, κλίματος και ούτω καθεξής. Ωστόσο, οι προτεινόμενες ζώνες είναι δυστυχώς υπερβολικά αυθαίρετες. Δεν μπορώ να υποστηρίξω αυτή την προσέγγιση και πιστεύω ότι πρέπει να επιτραπεί στα κράτη μέλη να διατηρήσουν το δικαίωμα άρνησης διαφόρων παρασκευασμάτων, έστω και αν γειτονικές χώρες τους έχουν δώσει το πράσινο φως. Θα ήθελα να θίξω και άλλα ζητήματα, εξαντλήθηκε όμως ο χρόνος ομιλίας μου.
<SPEAKER ID="118" NAME="Esther De Lange" AFFILIATION="PPE-DE">
(NL) Κύριε Πρόεδρε, όταν βγαίνω από το χωριό μου, βρίσκομαι καταμεσής σε μια μοναδική γεωργική περιοχή, στον καταπράσινο πυρήνα ανάμεσα σε μεγάλες πόλεις, όπως είναι το Άμστερνταμ, το Ρότερνταμ και η Ουτρέχτη. Εξακολουθεί να είναι ένα καταπράσινο γεωργικό τοπίο για την ώρα, αλλά η ζώνη ανάσχεσης 10 μέτρων που προτείνει η Επιτροπή Περιβάλλοντος, Δημόσιας Υγείας και Ασφάλειας των Τροφίμων θα καταστήσει ουσιαστικά αδύνατη τη γεωργία στην περιοχή, όταν η γεωργία είναι αυτή ακριβώς που διατηρεί πράσινη την περιοχή.
<P>
Την περασμένη εβδομάδα έκανα μια δοκιμή, αλλά μόλις και μετά βίας μπόρεσα να βρω κάποια κομμάτια γης ανάμεσα στις πολλές αύλακες που έχουν πλάτος 20 μέτρα. Όποιος γνωρίζει έστω και λίγο τις Κάτω Χώρες, γνωρίζει ότι αυτό δεν ισχύει μόνο στον πράσινο πυρήνα. Είναι χαρακτηριστικό της γεωργίας στη Δανία ότι υπάρχουν πολλές αύλακες ανάμεσα στους βοσκοτόπους. Αυτό σημαίνει ότι με τις ζώνες ανάσχεσης των 10 μέτρων, οι Κάτω Χώρες θα απολέσουν 800 000 εκτάρια των καλλιεργήσιμων εκτάσεων, ήτοι το 35% της γεωργικής επιφάνειας.
<P>
Ζητώ, επομένως, από τους βουλευτές να μην υποστηρίξουν αυτή την πρόταση, λαμβάνοντας επίσης υπόψη τη γεωργική παραγωγή, που είναι αναγκαία στην Ευρώπη και στον κόσμο, όπως είπε ο πρόεδρος της Επιτροπής Γεωργίας και Ανάπτυξης της Υπαίθρου. Αυτό δεν σημαίνει βεβαίως ότι δεν συμφωνώ με τον στόχο της προστασίας της φύσης και της δημόσιας υγείας. Όλοι συμμεριζόμαστε αυτή την επιδίωξη. Απλώς νομίζω ότι αυτό θα επιτευχθεί καλύτερα με μια προσέγγιση βάσει της ανάλυσης κινδύνου και της μείωσης κινδύνου.
<P>
" εναλλακτική λύση, η μείωση της χρήσης, σαφώς και ακούγεται ωραία και απλή -μια συνολική μείωση 20%- αλλά δεν παρέχει την καλύτερη προστασία για τον καταναλωτή, διότι μπορεί να ιδωθεί μόνο από πλευράς ποσοτήτων και όχι ως το τελικό αποτέλεσμα, ο τελικός κίνδυνος. Σε αυτό το πλαίσιο, δυσκολεύομαι μάλιστα να κατανοήσω τους οδυνηρούς σπασμούς της Συμμαχίας Φιλελευθέρων και Δημοκρατών για την Ευρώπη, που τάσσεται υπέρ μιας συνολικής μείωσης 20% καθώς και μιας προσέγγισης βάσει του κινδύνου.
<P>
Έχω δύο τελευταία σημεία. Το μόνο που θα πω για το σύστημα αδειοδότησης είναι πως οι τρεις κλιματικές ζώνες είναι προτιμητέες σε σύγκριση με τα 27 κράτη μέλη, λαμβάνοντας προφανώς υπόψη τις εθνικές περιστάσεις. Τέλος, θέλω να ζητήσω από την Επιτροπή να μην παραβλέψει τις ελάσσονες καλλιέργειες σε όλα αυτά τα μείζονα πεδία διαμάχης.
<SPEAKER ID="119" NAME="Françoise Grossetête" AFFILIATION="PPE-DE">
(FR) Κυρία Πρόεδρε, τα κατάλοιπα φυτοφαρμάκων βρίσκονται τώρα παντού: στην τροφή, στο νερό, στον αέρα, στους σωματικούς ιστούς μας και στο μητρικό γάλα, καθώς και -το πιο τρομαχτικό απ' όλα- στα σώματα των αγέννητων παιδιών μας. Μόλις τώρα αρχίζουμε να ρίχνουμε μια ματιά στις μακροπρόθεσμες συνέπειες αυτής της πανταχού παρουσίας των καταλοίπων των φυτοφαρμάκων: περιλαμβάνουν διάφορες μορφές καρκίνου, ενδοκρινικές διαταραχές, μειωμένη ανδρική γονιμότητα, βλάβη στο ανοσοποιητικό μας σύστημα και εκφυλιστικές ασθένειες του νευρικού μας συστήματος.
<P>
Επομένως, ναι και πάλι ναι: ας μειώσουμε τη χρήση των φυτοφαρμάκων και ας τη μειώσουμε σύντομα. Υποστηρίζω πλήρως τις προτάσεις που έκανε η συνάδελφός μου κ. Hennicot επί της έκθεσης Breyer και, για να εξοικονομήσω χρόνο, θα επισημάνω ένα επιπλέον σημείο, το οποίο το θεωρώ ζωτικής σημασίας και το οποίο συζητήθηκε στην Ομάδα του Ευρωπαϊκού Λαϊκού Κόμματος (Χριστιανοδημοκράτες) και των Ευρωπαίων Δημοκρατών - συγκεκριμένα την προειδοποίηση των ατόμων που ζουν κοντά σε περιοχές, που πρόκειται να ψεκαστούν με φυτοφάρμακα. Πιστεύω ότι ένα τμήμα της ομάδας μας είναι παράλογο όταν προτείνει να μην απαιτείται ανάλογη ειδοποίηση με την πρόφαση ότι αν οι ουσίες που πρόκειται να χρησιμοποιηθούν έχουν προηγούμενη έγκριση, τότε σημαίνει ότι δεν είναι επιβλαβείς.
<P>
Οι αεροψεκασμοί είναι κοινός τόπος, ιδίως σε δάση και αμπελώνες. Ενέχουν τον κίνδυνο να μεταφέρουν ουσίες σε κατοικημένες ή ευαίσθητες περιοχές, επομένως πρέπει να υπόκεινται σε αυστηρό ρυθμιστικό πλαίσιο. Είναι βασικό οι καλλιεργητές να προειδοποιούν για τους αεροψεκασμούς τους ανθρώπους, που ζουν κοντά και, επομένως, είναι δυνητικά εκτεθειμένοι. Οι άνθρωποι που υποφέρουν από αναπνευστικά προβλήματα, όπως είναι το άσθμα, μπορεί να πληγούν σοβαρά, αν δεν έχουν προειδοποιηθεί για τον σχετικό αεροψεκασμό. " διαβίβαση και η παρουσίαση της πληροφορίας δεν συνεπάγεται κατ' ανάγκη πρόσθετο διοικητικό βάρος για τους γεωργούς, όπως πρότειναν ορισμένοι συνάδελφοι βουλευτές του ΕΚ. Ενδεχομένως το μόνο που θα χρειάζεται θα είναι απλά ειδοποιητήρια, όπου θα δηλώνονται οι προγραμματιζόμενες ημερομηνίες αεροψεκασμού και τα οποία θα τοποθετούνται κοντά σε ανθρώπινες κατοικίες στις περιοχές κινδύνου.
<P>
Θέλω να ολοκληρώσω επισημαίνοντας ότι είναι πλέον καιρός να περάσουμε σε μια νέα γενιά γεωργικών πρακτικών, που σέβονται το περιβάλλον και, συνακόλουθα, συμβάλλουν στον εκσυγχρονισμό του γεωργικού τομέα.
<SPEAKER ID="120" NAME="Czesław Adam Siekierski" AFFILIATION="PPE-DE">
(PL) Κυρία Πρόεδρε, το καίριο στοιχείο στην αειφόρο χρήση φυτοφαρμάκων είναι η ορθολογική μείωση του κινδύνου. Πρέπει να επιτύχουμε αυτόν τον στόχο μέσω της εφαρμογής των κατευθυντήριων γραμμών στην οδηγία για την αειφόρο χρήση φυτοφαρμάκων. Κάθε χώρα θα υποχρεούται να ετοιμάζει το δικό της σχέδιο σύμφωνα με τις κατευθυντήριες γραμμές που δίνονται στην οδηγία. Κάθε χώρα πρέπει να μπορεί να το πράξει αυτό, λαμβάνοντας υπόψη τις τοπικές συνθήκες και διαφορές.
<P>
Διαφέρουμε, πρωτίστως, σε επίπεδο γεωργικής ανάπτυξης, επαναλαμβάνω: στο επίπεδο γεωργικής ανάπτυξης. Εκείνες οι χώρες που είναι νέα μέλη της Ευρωπαϊκής Ένωσης συχνά πρέπει να επιτελέσουν τεράστιο έργο για να καλύψουν την απόσταση που τις χωρίζει όσον αφορά το επίπεδο ανάπτυξης. Μια μείωση στη χρήση φυτοφαρμάκων σε αυτές τις χώρες σε σύγκριση με τα τρέχοντα επίπεδα χρήσης τους, σε τελική ανάλυση, θα λειτουργήσει σε βάρος μας, ως καταναλωτών, εκτός εάν, στη μείωση της χρήσης τους, λάβουμε υπόψη το τρέχον επίπεδο χρήσης αυτών των προϊόντων, που είναι σχετικώς χαμηλό.
<P>
Το φυσικό μας τοπίο επίσης διαφέρει. Στην Πολωνία τεράστιες δασικές εκτάσεις δεν μπορούν να προστατευθούν παρά μόνο με αεροψεκασμό. Είναι καθήκον απέναντι στο φυσικό περιβάλλον να προστατεύσουμε αυτά τα δάση και αποτελεί ευθύνη του Κοινοβουλίου να θεσπίσουμε κατευθυντήριες γραμμές για την ασφαλή χρήση των προϊόντων που προστατεύουν το φυσικό περιβάλλον.
<P>
Αυτή η οδηγία κάνει εκτενή αναφορά στο γεγονός ότι το επίπεδο της γνώσης των αγροτών είναι ο πλέον σημαντικός παράγοντας στην εφαρμογή της αειφόρου χρήσης των φυτοφαρμάκων. Αποτελεί ευθύνη όλων μας να υποστηρίξουμε την εκπαίδευση και να δημιουργήσουμε τις συνθήκες, ούτως ώστε αυτή η ενημέρωση να φθάνει σε κάθε αγρότη. Υποβάλλοντας μια τροπολογία αναφορικά με τις εθνικές επιδοτήσεις για τα φυτοφάρμακα, συνηγορώ υπέρ του μηχανισμού της ανταλλαγής παλαιότερων παρασκευασμάτων με σύγχρονα και ασφαλή το συντομότερο δυνατόν. Ζητώ τη στήριξή σας.
<P>
Οι κατευθυντήριες γραμμές στην οδηγία πρέπει να ενθαρρύνουν ορθολογικά μέτρα και δεν πρέπει να αποθαρρύνουν τα κράτη μέλη και τους αγρότες.
<SPEAKER ID="121" NAME="Σταύρος Δήμας">
Μέλος της Επιτροπής. - Κυρία Πρόεδρε, ευχαριστώ για τις θετικές παρεμβάσεις των ομιλητών στην αποψινή συνεδρίαση, και επιτρέψτε μου να εκθέσω συνοπτικά τις απόψεις της Επιτροπής σχετικά με ορισμένα σημαντικά ζητήματα που ετέθησαν.
<P>
Θα αρχίσω από τη θεματική στρατηγική και ιδιαίτερα με τα σημεία που δεν καλύπτονται από την οδηγία.
<P>
Κατ' αρχάς εκφράζω την ικανοποίησή μου για την υποστήριξη που παρέχει η έκθεση στη θεματική στρατηγική για την αειφόρο χρήση των φυτοφαρμάκων και ειδικότερα την πρόταση θέσπισης νέας νομοθεσίας για την αντιμετώπιση των κινδύνων που συνεπάγεται το στάδιο της χρήσης των φυτοφαρμάκων
<P>
Συμφωνώ με την έμφαση που δίδεται στην ανάγκη για περισσότερη έρευνα σε ότι αφορά τις επιδράσεις της συνδυασμένης και σωρευτικής χρήσης φυτοφαρμάκων στην υγεία. Συμφωνώ επίσης με τη σημασία που αποδίδεται στην αρχή της υποκατάστασης που ως συνέπεια έχει, την απομάκρυνση των πιο επικίνδυνων ουσιών από την αγορά και την αντικατάστασή τους από ασφαλέστερες εναλλακτικές λύσεις στις οποίες περιλαμβάνονται και οι μη χημικές.
<P>
Τέλος, στην έκθεση Belohorská που εγκρίθηκε από την Επιτροπή Περιβάλλοντος, Δημόσιας Υγείας και Ασφάλειας Τροφίμων, προτείνονται ορισμένα πρόσθετα μέτρα τα οποία είναι ιδιαίτερα θετικά.
<P>
Ειδικότερα τώρα για την οδηγία πλαίσιο. Πολλές από τις τροπολογίες που ενέκρινε το Ευρωπαϊκό Κοινοβούλιο επιφέρουν χρήσιμες αποσαφηνίσεις και μπορούν να γίνουν δεκτές. Άλλες τροπολογίες, ωστόσο, ενδέχεται να παράγουν ανεπιθύμητα αποτελέσματα. Θα ήθελα να σχολιάσω πρώτα τις βασικές τροπολογίες που η Επιτροπή μπορεί να αποδεχθεί πλήρως επί της αρχής ή εν μέρει.
<P>
" Επιτροπή αποδέχεται εν μέρει την πρόταση να καθορίζουν τα κράτη μέλη σε εθνικά προγράμματα δράσης επί μέρους στόχους περιορισμού της χρήσης των πιο επικίνδυνων φυτοφαρμάκων. Όντως, ο καθορισμός τέτοιων στόχων είναι συμβατός με το γενικότερο σκοπό της οδηγίας, δηλαδή τον περιορισμό του κινδύνου από τη χρήση φυτοφαρμάκων. " θέσπιση όμως γενικού και αόριστου στόχου περιορισμού της χρήσης φυτοφαρμάκων σε επίπεδο Ευρωπαϊκής Ένωσης, επί πλέον των εθνικών στόχων, δεν είναι αναγκαία και συνεπώς δεν υποστηρίζεται από την Επιτροπή. Πράγματι, η γενική μείωση της ποσότητας των φυτοφαρμάκων δεν συνεπάγεται απαραίτητα και αντίστοιχη μείωση του κινδύνου, καθότι το επίπεδο επικινδυνότητας κυμαίνεται από τη μία ουσία στην άλλη. " δράση λοιπόν για τον περιορισμό του κινδύνου πρέπει να είναι στοχευμένη και να επικεντρώνεται, κατά κύριο λόγο, στις πιο επιβλαβείς ουσίες.
<P>
" Επιτροπή μπορεί να αποδεχθεί επί της αρχής τη θέσπιση ελάχιστου πλάτους για τις ζώνες ανάσχεσης που πρέπει να δημιουργηθούν στους αγρούς που βρίσκονται δίπλα σε υδατορρεύματα, διότι κάτι τέτοιο θα αποφέρει πρόσθετα περιβαλλοντικά οφέλη. Ωστόσο, η επιβολή των 10 μέτρων, αδιακρίτως και σε όλες τις περιπτώσεις, φαίνεται να μην είναι η κατάλληλη. " Επιτροπή θα προτιμούσε να διαθέτουν τα κράτη μέλη περιθώρια ευελιξίας και να καθορίσουν το κατάλληλο πλάτος ζωνών ανάσχεσης, ανάλογα με τις γεωγραφικές τους ιδιαιτερότητες.
<P>
" Επιτροπή μπορεί επίσης να αποδεχθεί ορισμένες χρήσιμες αποσαφηνίσεις σε άλλα ζητήματα, όπως η τεχνική κατάρτιση και η πιστοποίηση. Υπάρχουν ωστόσο τροπολογίες τις οποίες η Επιτροπή δεν μπορεί να υποστηρίξει.
<P>
Πρώτον, η Επιτροπή είναι πεπεισμένη ότι η υποχρεωτική τήρηση κοινών γενικών αρχών ολοκληρωμένης καταπολέμησης επιβλαβών οργανισμών από τους επαγγελματίες χρήστες φυτοφαρμάκων, αποτελεί βασικό μέτρο για τη μείωση της εξάρτησης από τα φυτοφάρμακα. Θα επιφέρει σημαντικό περιβαλλοντικό όφελος σε όλη την έκταση της Ευρωπαϊκής Ένωσης και θα συμβάλει στην ανάπτυξη ενός αειφόρου και ανταγωνιστικού γεωργικού κλάδου. Δεν μπορώ συνεπώς να αποδεχθώ τη διαγραφή, με την τροπολογία αριθ. 86, αυτού του εξαιρετικής σημασίας μέτρου που περιέχει η πρόταση της Ευρωπαϊκής Επιτροπής.
<P>
Δεύτερον, η Ευρωπαϊκή Επιτροπή συμφωνεί με τη λήψη μέτρων για την προστασία των πληθυσμών που ζουν κοντά σε αγρούς που διενεργούνται αεροψεκασμοί. Ωστόσο, θεωρεί δυσανάλογη την πλήρη απαγόρευση χρήσης φυτοφαρμάκων σε λεγόμενες ευπαθείς περιοχές. Πρέπει να αφήσουμε κάποιο περιθώριο στα κράτη μέλη και στις τοπικές αρχές, έτσι ώστε να μπορούν να αντιμετωπίσουν -αν ποτέ αυτό χρειαστεί και σε εξαιρετικές και σπάνιες περιπτώσεις- κινδύνους για τη δημόσια υγεία ή τη βιοποικιλότητα, που μόνο με τη χρήση φυτοφαρμάκων μπορούν να αντιμετωπιστούν.
<P>
Τρίτον, αν και η Επιτροπή έχει δεσμευθεί να εξετάσει την επέκταση του πεδίου εφαρμογής της οδηγίας στα βιοκτόνα, μια τέτοια απόφαση απαιτεί προσεκτική μελέτη, καθώς και την προσαρμογή ορισμένων πτυχών της οδηγίας για τα φυτοφάρμακα. Όταν θα έχουμε στη διάθεσή μας περισσότερα στοιχεία, μέσω του προγράμματος αναθεώρησης που προβλέπει η οδηγία, για τα βιοκτόνα, θα μπορούμε να αντιμετωπίσουμε καλύτερα το στάδιο της χρήσης των βιοκτόνων.
<P>
Τέταρτον, η Επιτροπή δεν μπορεί να υποστηρίξει την προσθήκη παραπομπής στο άρθρο 152, παράγραφος 4 της Συνθήκης, δεδομένου ότι η προτεινόμενη οδηγία επικεντρώνεται σαφώς στην προστασία του περιβάλλοντος, η οποία ήδη εμπεριέχει θέματα δημόσιας υγείας.
<P>
Πέμπτον, παρ' όλο που η επιβολή φόρων και εισφορών συνάδει με την αρχή "ο ρυπαίνων πληρώνει" δεν υπάρχει επί του παρόντος αποτελεσματικό σύστημα διαφοροποίησης των φορολογικών συντελεστών, ανάλογα με την επικινδυνότητα του κάθε φυτοφαρμάκου. Για το λόγο αυτό η Επιτροπή προτιμά να μην επιβληθούν φόροι και εισφορές σε κοινοτικό επίπεδο στην παρούσα φάση και μέχρις ότου ολοκληρωθεί η σχετική μελέτη επί του ζητήματος.
<P>
Κυρία Πρόεδρε, η Επιτροπή μπορεί να αποδεχθεί 121 τροπολογίες από τις 166 που έχουν υποβληθεί, από τις οποίες, 25 πλήρως και 96 επί της αρχής ή εν μέρει. Καταθέτω στη γραμματεία του Κοινοβουλίου πλήρη κατάλογο των θέσεων της Επιτροπής σχετικά με τις τροπολογίες.
<P>
Θα ήθελα και πάλι να ευχαριστήσω όλους όσοι συνέβαλαν στην αποψινή συζήτηση και ιδιαίτερα τους εισηγητές για το έργο τους. Ευχαριστώ για την προσοχή σας.
<SPEAKER ID="122" NAME="Μάρκος Κυπριανού">
Μέλος της Επιτροπής. - Κυρία Πρόεδρε, θα ήθελα να αρχίσω υπενθυμίζοντας τη βασική πολιτική σήμερα της Ευρωπαϊκής Ένωσης που προωθεί και υποστηρίζει την υγιεινή διατροφή. Και βεβαίως ένα πολύ σημαντικό μέρος της υγιεινής διατροφής είναι η κατανάλωση φρούτων και λαχανικών. Είναι ένας πολύ βασικός παράγοντας. Άρα, αυτό που ζητούμε σήμερα είναι, από τη μία πλευρά να εξασφαλίσουμε την παραγωγή φρούτων και λαχανικών και εδώ ακριβώς είναι η δυνατότητα παραγωγής και στήριξης της γεωργίας και βεβαίως από την άλλη πλευρά να εξασφαλίσουμε ότι τα φρούτα και τα λαχανικά είναι ασφαλή για κατανάλωση. Πιστεύουμε ότι η πρόταση της Επιτροπής καταφέρνει να αντιμετωπίσει αυτή τη διπλή πρόκληση με έναν ισορροπημένο τρόπο.
<P>
Έχω παρακολουθήσει με πολύ ενδιαφέρον τη συζήτηση από όλα τα έντιμα μέλη, τα επιχειρήματα που έχουν λεχθεί είναι σοβαρά και τα λαμβάνουμε ιδιαίτερα υπόψη. Δεν θα ήθελα, λόγω της πίεσης του χρόνου, να επεκταθώ σε όλα τα θέματα, απλώς επιγραμματικά μόνο σε δύο-τρία τα οποία θεωρώ πολύ σημαντικά και έχουν τεθεί σήμερα.
<P>
Κατ' αρχήν στο θέμα της προστασίας των ευάλωτων ομάδων, συμφωνώ με την ανάγκη προστασίας τους, έχει ληφθεί υπόψη στην πρόταση για τον κανονισμό και είμαστε έτοιμοι να δεχθούμε και την τροπολογία για συμπερίληψη του ορισμού των ευάλωτων ομάδων, ακριβώς για να εξασφαλίσουμε ακόμη περισσότερο την προστασία τους. Μια παρατήρηση θα ήθελα να κάνω, αν και δεν είναι άμεσα συνδεδεμένη με το θέμα που συζητάμε, όσον αφορά τα εισαγόμενα προϊόντα: θα ήθελα να τονίσω ότι και αυτά ελέγχονται για τα κατάλοιπα σε φυτοφάρμακα και μέσω άλλου κανονισμού που αφορά τα μέγιστα επιτρεπόμενα όρια καταλοίπων των φυτοφαρμάκων. Άρα και για τα εισαγόμενα έχουμε τους κανόνες ελέγχου που εξασφαλίζουν την προστασία των καταναλωτών.
<P>
Γενικότερα τα κριτήρια έγκρισης είναι ένα πολύ σημαντικό κομμάτι της νομοθεσίας. Ο κύριος στόχος της πρότασης είναι ακριβώς η προστασία της υγείας των πολιτών και του περιβάλλοντος, αυτό είναι βασικό και δεν πρέπει να το ξεχνάμε. Τα προτεινόμενα κριτήρια έγκρισης είναι απαραίτητα για την επίτευξη αυτού του σκοπού, γι' αυτό και η Επιτροπή δεν θα μπορέσει να δεχθεί οποιαδήποτε χαλάρωση αυτών των κριτηρίων. Είναι φανερό από τη συζήτηση και από μερικές από τις τροποποιήσεις ότι αυτούς τους στόχους μοιράζεται και το Ευρωπαϊκό Κοινοβούλιο. Ορισμένες τροποποιήσεις μάλιστα ενίσχυαν αυτά τα κριτήρια. " Επιτροπή είναι της άποψης, ότι τα προτεινόμενα κριτήρια πρέπει να εξασφαλίζουν ένα υψηλό επίπεδο προστασίας χωρίς να καθιστούν τη φυτοπροστασία ανεφάρμοστη και δυσλειτουργική. Επομένως η Επιτροπή δεν θα μπορέσει να δεχθεί τροποποιήσεις που θα αποδυνάμωναν αυτά τα κριτήρια.
<P>
Τέλος, όσον αφορά το επίμαχο θέμα της αμοιβαίας αναγνώρισης, της αναγνώρισης μέσω ζωνών της εναρμόνισης σ' αυτόν τον τομέα. Πιστεύω ότι έχει παρεξηγηθεί σε ένα βαθμό η πρότασή μας. Πρώτα απ' όλα να υπενθυμίσω ότι με τη νέα πρόταση θα εισαχθούν αυστηρότερα κριτήρια, τα οποία θα εφαρμόζονται μέσα στις ζώνες-ας μην το ξεχνάμε αυτό- άρα υψηλοτέρα επίπεδα προστασίας της υγείας και του περιβάλλοντος. Από την άλλη πλευρά όμως, πρέπει να κάνουμε και ένα βήμα προς την ενιαία αγορά, προς την ολοκλήρωση της εσωτερικής αγοράς και θα πρέπει να αποφευχθεί το παράδοξο, να υπάρχει μεν για τα γεωργικά προϊόντα ενιαία αγορά, αλλά η ενιαία αγορά να είναι διχασμένη για τα φυτοπροστατευτικά προϊόντα. Επίσης λαμβάνουμε υπόψη τις ιδιαιτερότητες, τις κλιματολογικές και τις εδαφικές, και γι' αυτό έχει γίνει ο διαχωρισμός σε συγκεκριμένες ζώνες. Το θέμα όμως δεν είναι τόσο απλό και απόλυτο, γι' αυτό και είπα ότι μπορεί να βασίζεται σε παρεξήγηση. Από τη μια πλευρά υπάρχει η δυνατότητα για τα κράτη μέλη να λαμβάνουν προστατευτικά μέτρα και από την άλλη κατά τη διαδικασία λήψης αποφάσεων για την έγκριση από το πρώτο κράτος μέλος της ζώνης, θα μπορούν οι εμπειρογνώμονες από τα άλλα κράτη μέλη να λάβουν ενεργά μέρος στη διαδικασία εξουσιοδότησης και έτσι θα μπορέσουν να αξιολογήσουν τις συνθήκες -μέσα από αυτόν τον τρόπο- για ολόκληρη τη ζώνη. Δηλαδή δεν θα αποφασίζεται μονομερώς από ένα μόνο κράτος μέλος που ανήκει στη ζώνη, αλλά μέσα στη διαδικασία αυτή θα συμμετέχουν και οι εκπρόσωποι από τα υπόλοιπα κράτη μέλη στη συγκεκριμένη ζώνη, οι οποίοι θα μπορούν να παρουσιάσουν τις απόψεις τους και να πείσουν για τις συγκεκριμένες συνθήκες που επικρατούν στο δικό τους κράτος.
<P>
Ειδικότερα όμως, θα ήθελα να αναφερθώ στο θέμα της προστασίας των υδάτων, διότι και αυτό είναι ευαίσθητο σημείο, τέθηκε δε από αρκετά έντιμα μέλη, και θέλω να πω ότι η πρόταση λαμβάνει υπόψη την ανάγκη προστασίας των υδάτινων πόρων και ειδικά την οδηγία πλαίσιο της πολιτικής των υδάτων. Εάν είναι σαφές από την αξιολόγηση του κινδύνου ότι, υπό τους προτεινόμενους όρους χρήσης, τα αποδεκτά όρια θα ξεπεραστούν στις ευάλωτες περιοχές, τότε το συγκεκριμένο κράτος μέλος πρέπει και μπορεί να απορρίψει τη χρήση των φυτοφαρμάκων γι' αυτή τη συγκεκριμένη περιοχή. Ακόμα, εάν το κράτος μέλος μπορεί να αποδείξει ότι ολόκληρο το έδαφός του αποτελεί ευάλωτη περιοχή, έχει τη δυνατότητα να μην εγκρίνει καθόλου το συγκεκριμένο προϊόν. Άρα, οι ιδιαιτερότητες και η ανάγκη προστασίας των υδατίνων πόρων, λαμβάνονται σαφώς υπόψη μέσα από τη διαδικασία που προτείνει ο νέος κανονισμός. Για το λόγο αυτό η Επιτροπή, εκτιμώντας τα προαναφερθέντα, δεν θα μπορούσε να δεχθεί τις τροποποιήσεις που σχετίζονται με το σύστημα έγκρισης ανά ζώνη.
<P>
Όπως έχω πει είναι πάνω από 250 τροπολογίες, δεν υπάρχει χρόνος να τις αναλύσουμε σε λεπτομέρειες, βλέπω ότι έχουμε ακόμη μια διάσταση απόψεων, αλλά προσβλέπω ότι μέσα από τη διαδικασία και από τη συζήτηση θα μπορέσουμε να βρούμε την κοινή θέση.
<P>
(EN)Παράρτημα - Θέση της Επιτροπής
<P>
Έκθεση Klass
<P>
" Επιτροπή μπορεί να κάνει δεκτές τις τροπολογίες 2, 3, 6, 17, 26, 49, 52, 53, 60, 61, 66, 68, 76, 94, 95, 97, 103, 105, 106, 107, 108, 109, 111, 115 και 117.
<P>
" Επιτροπή μπορεί να κάνει δεκτές καταρχήν ή εν μέρει τις τροπολογίες 4, 7, 8, 9, 10, 11, 12, 13, 14, 15, 18, 19, 20, 21, 24, 25, 27, 31, 33, 34, 35, 36, 38, 39, 42, 43, 44, 45, 47, 48, 50, 51, 54, 56, 59, 62, 63, 64, 65, 67, 70, 71, 74, 75, 78, 79, 80, 81, 82, 83, 85, 87, 90, 92, 93, 100, 101, 110, 112, 113, 114, 116, 118, 119, 122, 126, 128, 129, 130, 131, 133, 134, 135, 136, 137, 140, 141, 142, 143, 144, 145, 146, 147, 148, 149, 150, 151, 152, 153, 154, 155, 156, 160, 163, 164 και 165.
<P>
" Επιτροπή δεν μπορεί να κάνει δεκτές τις τροπολογίες 1, 5, 16, 22, 23, 28, 29, 30, 32, 37, 40, 41, 46, 55, 57, 58, 69, 72, 73, 77, 84, 86, 88, 89, 91, 96, 98, 99, 102, 104, 120, 121, 123, 124, 125, 127, 132, 138, 139, 157, 158, 159, 161 και 162.
<P>
" Επιτροπή επιφυλάσσεται για την τροπολογία 166.
<P>
Έκθεση Breyer
<P>
" Επιτροπή μπορεί να κάνει δεκτές ή να κάνει δεκτές κατόπιν αναδιατύπωσης τις τροπολογίες 9, 11, 20, 22, 26, 29, 31, 32, 33, 36, 41, 43, 45, 49, 51, 56, 57, 64, 67, 75, 78, 79, 82, 84, 92, 93, 96, 102,107, 112, 114, 119, 124, 130, 131, 140, 145, 153, 155, 156, 157, 159, 160, 167, 170, 181, 184, 190, 195, 196, 197, 201, 203, 206, 212, 213, 215, 217, 220, 254, 258, 274, 282, 283, 286 και 301.
<P>
" Επιτροπή μπορεί να κάνει δεκτές τις τροπολογίες 4, 5, 6, 7, 10, 14, 18, 19, 21, 24, 25, 27, 34, 39, 46, 50, 53, 54, 59, 61, 62, 63, 66, 76, 77, 80, 87, 89, 94, 95, 98, 99, 100, 108, 109, 115, 116, 121, 122, 123, 133, 134, 136, 149, 163, 169, 175, 176, 177, 180, 183, 188, 189, 193, 199, 209, 218, 225, 233, 243, 244, 248, 251, 252, 268, 279, 284, 290, 296, 297, 300, 302 και 305, κατ' αρχήν ή εν μέρει.
<P>
" Επιτροπή δεν μπορεί να κάνει δεκτές τις τροπολογίες 1, 2, 3, 8, 12, 13, 15, 16, 17, 23, 28, 30, 35, 37, 38, 40, 42, 44, 47, 48, 52, 55, 58, 60, 65, 68, 69, 70, 71, 72, 73, 74, 81, 83, 85, 86, 88, 90, 91, 97, 101, 103, 104, 105, 106, 110, 111, 113, 117, 118, 120, 125, 126, 127, 128, 129, 132, 135, 137, 138, 139, 141, 142, 143, 144, 146, 147, 148, 150, 151, 152, 154, 158, 161, 162, 164, 165, 166, 168, 171, 172, 173, 174, 178, 179, 182, 185, 186, 187, 191, 192, 194, 198, 200, 202, 204, 205, 207, 208, 210, 211, 214, 216, 219, 221, 222, 223, 224, 226, 227, 228, 229, 230, 231, 232, 234, 235, 236, 237, 238, 239, 240, 241, 242, 245, 246, 247, 249, 250, 253, 255, 256, 257, 259, 260, 261, 262, 263, 264, 265, 266, 267, 269, 270, 271, 272, 273, 275, 276, 277, 278, 280, 281, 285, 287, 288, 289, 291, 292, 293, 294, 295, 298, 299, 303, 304 και 306.
<SPEAKER ID="126" NAME="Gyula Hegyi  " AFFILIATION="PSE">
γραπτώς. - (ΕΝ) Τα φυτοφάρμακα βρίσκονται μεταξύ των πιο επικίνδυνων χημικών, καθώς έχουν σχεδιαστεί προκειμένου να σκοτώσουν και εκλύονται ελεύθερα στο περιβάλλον και στα τρόφιμα. Μόνο το 1% περίπου των φυτοφαρμάκων εξυπηρετεί σήμερα τον στόχο του. Επομένως, όταν προετοιμάζουμε νομοθεσία όσον αφορά τη χρήση και την κυκλοφορία φυτοφαρμάκων, πρέπει να σκεφτόμαστε ποιο είναι το συμφέρον των διάφορων φορέων. Συμφέρει τους αγρότες να έχουν μεγάλη σοδειά και καλή ποιότητα προϊόντων με χαμηλό κόστος. Αν μπορούν να επιτύχουν αυτόν τον στόχο με λιγότερα φυτοφάρμακα, μπορούν να κάνουν οικονομία στο κόστος και να παράσχουν πιο υγιεινά προϊόντα. Συμφέρει τους πολίτες να έχουν ασφαλή, φθηνά προϊόντα και πόσιμο νερό χωρίς φυτοφάρμακα. Επομένως, η χρήση λιγότερων και ασφαλέστερων φυτοφαρμάκων συμφέρει σχεδόν τους πάντες.
<P>
Αν θέλουμε να επιτύχουμε ουσιαστική μείωση της χρήσης φυτοφαρμάκων στην Ευρώπη, χρειαζόμαστε αποτελεσματικά εθνικά σχέδια για τη μείωση, επικεντρώνοντας το ενδιαφέρον μας στις τοπικές συνθήκες και στη χρήση των τοπικών ευκαιριών.
<SPEAKER ID="999" NAME="Mairead McGuinness  " AFFILIATION="PPE-DE">
γραπτώς. - (EN) Υποστηρίζω τη δυναμική αυτής της έκθεσης καθώς ενισχύει την υφιστάμενη νομοθεσία που διέπει τα φυτοπροστατευτικά προϊόντα κατά τρόπο ώστε να δημιουργήσει στους καταναλωτές μεγαλύτερη εμπιστοσύνη στα τρόφιμα που καταναλώνουν, παρέχει σε όσους έρχονται σε άμεση επαφή με αυτά τα προϊόντα όπως παραγωγούς, γεωργούς, προμηθευτές σαφέστερες οδηγίες σχετικά με τη χρήση φυτοφαρμάκων και γενικά, μεριμνά για την ασφαλή παραγωγή γεωργικών προϊόντων στην ΕΕ.
<P>
Ωστόσο, είναι σημαντικό να επισημανθεί ότι η αύξηση της νομοθεσίας στον τομέα αυτόν δεν θα είναι αποτελεσματική παρά μόνο αν υπάρχουν επαρκείς έλεγχοι και παρακολούθηση στα κράτη μέλη. Επί του παρόντος φαίνεται πως ενώ υπάρχει κάποια παρακολούθηση όσον αφορά τα κατάλοιπα σε προϊόντα διατροφής, ίσως δεν αρκεί για να παράσχει κατάλληλες διασφαλίσεις στους καταναλωτές για αυτά τα προϊόντα. Πρέπει να γίνουν ενέργειες για να διασφαλιστεί ότι τα μέτρα που προβλέπονται στο πλαίσιο αυτής της νομοθεσίας θα εφαρμοστούν μέσω αποτελεσματικής παρακολούθησης.
<SPEAKER ID="127" NAME="Péter Olajos  " AFFILIATION="PPE-DE">
γραπτώς. - (HU) Κυρία Πρόεδρε, κυρίες και κύριοι βουλευτές, συζητάμε για τις λεπτομέρειες αυτής της νομοθετικής δέσμης σχετικά με τα φυτοπροστατευτικά προϊόντα εδώ και πολλούς μήνες. Αυτή τη φορά εξετάσαμε τις πολυάριθμες απόψεις και τις ενσωματώσαμε στο κείμενο. Το αποτέλεσμα αυτής της διαδικασίας είναι, πιστεύω, το σχέδιο που συζητάμε τώρα, το οποίο βασίζεται σε συμβιβασμό από πολλές απόψεις και ικανοποιεί όσο το δυνατόν περισσότερες απαιτήσεις. Υπάρχουν, ωστόσο, ορισμένα ζητήματα, που δεν πρέπει να επιδέχονται συμβιβασμό. Όταν διακυβεύεται η υγεία των ανθρώπων, δεν πρέπει να επιτρέπουμε να προτάσσονται τα οικονομικά συμφέροντα. Αυτή η νομοθεσία δεν αφορά την ανταγωνιστικότητα του γεωργικού τομέα της Ευρώπης, αλλά την προστασία της υγείας των ευρωπαίων πολιτών. Είδαμε, επίσης, ότι οι υφιστάμενοι κανόνες σε κάθε κράτος μέλος διαφέρουν κατά πολύ. Στη χώρα μου, συγκαταλέγονται μεταξύ των πλέον αυστηρών. Ενώ εδώ στο Στρασβούργο συζητάμε για το αν πρέπει να θεσπιστεί μια ζώνη ανάσχεσης 5 ή 10 μέτρων, η Ουγγαρία έχει σε ισχύ εδώ και δεκαετίες ζώνες ανάσχεσης 50 μέτρων και σε ορισμένα μέρη ακόμη και 500 μέτρων. Επιπλέον, μολονότι η χρήση των φυτοπροστατευτικών προϊόντων από τους αγρότες μας είναι 15 φορές πιο χαμηλή σε σύγκριση με των Κάτω Χωρών, οι αποθήκες παρέμβασης της Ευρώπης, όταν υφίσταντο ακόμη, ξεχείλιζαν από ουγγρικό αραβόσιτο. Λαμβάνοντας υπόψη όλα τα παραπάνω, ζητώ από τους συναδέλφους βουλευτές να χρησιμοποιήσουν αύριο την ψήφο τους για να υποστηρίξουν τη θέσπιση αυστηρών κριτηρίων απόρριψης. Με βάση το συμβιβαστικό σχέδιο κειμένου, αυτό θα αφορά μόνο 29 ουσίες από τις περισσότερες από 600. Αυτό το τίμημα δεν είναι υπερβολικά υψηλό για να διασφαλίσουμε ότι οι αποδεδειγμένα καρκινογόνες και τοξικές ενώσεις θα αποκλειστούν από τον κατάλογο. Ακόμη και αν υπάρχουν διαφορές ως αποτέλεσμα ειδικών εθνικών καταστάσεων, όταν έλθει η στιγμή της ψηφοφορίας, συμφωνούμε ως προς αυτό. Ας χρησιμοποιήσουμε, επομένως, την ψήφο μας, για να διασφαλίσουμε τη δυνατότητα να καθόμαστε να τρώμε με ήσυχη τη συνείδησή μας.
<SPEAKER ID="128" NAME="Zita Pleštinská  " AFFILIATION="PPE-DE">
γραπτώς. - (SK) Όπως ακριβώς έχουμε φάρμακα για τους ανθρώπους, έχουμε φάρμακα για τα φυτά: τα φυτοφάρμακα μπορούν να ονομάζονται φάρμακα, αφού είναι φάρμακα για την καταπολέμηση ασθενειών, επιβλαβών οργανισμών και ζιζανίων. Πρέπει, βεβαίως, να χρησιμοποιούνται σύμφωνα με θεσπισμένους κανόνες. " μη ορθή εφαρμογή καταλήγει σε αστοχίες του οργανισμού, που εκδηλώνονται ως καρκίνος.
<P>
Κυρίες και κύριοι συνάδελφοι, η προσέγγισή μας σε αυτό το θέμα πρέπει να βασίζεται σε επιστημονική ανάλυση. Δεν πρέπει να υποκύψουμε στην υστερία για τα φυτοφάρμακα που έχει καταλάβει το Ευρωπαϊκό Κοινοβούλιο. " επισιτιστική αυτάρκεια στην Ευρώπη μειώνεται και αυτό αυξάνει την εξάρτηση της αγροτοβιομηχανίας από τον εφοδιασμό από την παγκόσμια αγορά. Πρέπει να θυμόμαστε ότι η έλλειψη τροφίμων θα οδηγήσει σε αύξηση των τιμών τους.
<P>
Μετά από διαβούλευση με εμπειρογνώμονες, θεωρώ ότι ορισμένες τροπολογίες της κοινοτικής οδηγίας 91/414/ΕΟΚ και της οδηγίας πλαίσιο για την αειφόρο χρήση φυτοφαρμάκων, που υπέβαλε η Επιτροπή Περιβάλλοντος, Δημόσιας Υγείας και Ασφάλειας των Τροφίμων, δεν είναι λειτουργικές. Αυτές οι νέες προσθήκες παρεκκλίνουν της αρχής της εστιασμένης και αναλογικής νομοθεσίας βάσει μιας επιστημονικής θεώρησης.
<P>
Αντιλαμβάνομαι ότι χρειαζόμαστε μια εναρμονισμένη ευρωπαϊκή νομοθεσία για τα φυτοφάρμακα, ώστε να διασφαλίσουμε ότι τα τρόφιμα είναι ασφαλή. Τούτου λεχθέντος, δεν πρέπει να αποτρέπουμε τους αγρότες από το να χρησιμοποιούν τα εργαλεία που χρειάζονται για να παράγουν τρόφιμα ασφαλή, θρεπτικά και σε προσιτές τιμές.
<P>
Δεν μπορώ να υποστηρίξω τις εκθέσεις της κ. Christa Klaß και της κ. Hiltrud Breyer, όπως εγκρίθηκαν από την Επιτροπή Περιβάλλοντος, Δημόσιας Υγείας και Ασφάλειας των Τροφίμων. Θα ψηφίσω υπέρ τους μόνο εφόσον εγκριθούν οι τροπολογίες της πολιτικής μου ομάδας, της Ομάδας του Ευρωπαϊκού Λαϊκού Κόμματος (Χριστιανοδημοκράτες) και των Ευρωπαίων Δημοκρατών.
