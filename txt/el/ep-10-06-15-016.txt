<CHAPTER ID="016">
Διάσταση του φύλου στο πλαίσιο της οικονομικής ύφεσης και της χρηματοπιστωτικής κρίσης - Αξιολόγηση των αποτελεσμάτων του Χάρτη πορείας για την ισότητα μεταξύ γυναικών και ανδρών 2006-2010 και συστάσεις για το μέλλον - Χάρτης για τα δικαιώματα των γυναικών - συνέχεια (συζήτηση)
<SPEAKER ID="586" NAME="Πρόεδρος">
" ημερήσια διάταξη προβλέπει την κοινή συζήτηση:
<P>
της έκθεσης του κ. Romeva i Rueda, εξ ονόματος της Επιτροπής Δικαιωμάτων των Γυναικών και Ισότητας των Φύλων, σχετικά με τη διάσταση του φύλου στο πλαίσιο της οικονομικής ύφεσης και της χρηματοπιστωτικής κρίσης,
<P>
της έκθεσης της κ. Figueiredo, εξ ονόματος της Επιτροπής Δικαιωμάτων των Γυναικών και Ισότητας των Φύλων, σχετικά με την αξιολόγηση του Χάρτη πορείας για την ισότητα μεταξύ γυναικών και ανδρών 2006-2010 και συστάσεις για το μέλλον [2009/2242 (INI)], και
<P>
της προφορικής ερώτησης της κ. Gurmai και της κ. Thomsen, εξ ονόματος της Ομάδας της Προοδευτικής Συμμαχίας των Σοσιαλιστών και Δημοκρατών στο Ευρωπαϊκό Κοινοβούλιο, της κ. Figueiredo και της κ. Svensson, εξ ονόματος της Συνομοσπονδιακής Ομάδας της Ευρωπαϊκής Ενωτικής Αριστεράς/Αριστεράς των Πρασίνων των Βορείων Χωρών, της κ. Parvanova, εξ ονόματος της Ομάδας της Συμμαχίας Φιλελευθέρων και Δημοκρατών για την Ευρώπη, και της κ. Cornelissen, εξ ονόματος της Ομάδας των Πρασίνων/Ευρωπαϊκής Ελεύθερης Συμμαχίας, προς την Επιτροπή σχετικά με τον Χάρτη για τα δικαιώματα των γυναικών - η συνέχεια (B7-0305/2010).
<SPEAKER ID="587" NAME="Raül Romeva i Rueda" LANGUAGE="ES">
Κύριε Πρόεδρε, θα ήθελα να σας ευχαριστήσω για την ευκαιρία να συζητήσουμε αυτό το θέμα. Επιτρέψτε μου να ξεκινήσω με μια ερώτηση, μια πολύ απλή ερώτηση, η οποία θεωρώ ότι αναδεικνύει πολύ καλά το πρόβλημα που συζητούμε: αν αντί για τη Lehman Brothers είχαμε τη Lehman Sisters, θα βρισκόμασταν σήμερα εδώ να μιλούμε γι' αυτό το θέμα; Δεν το ξέρουμε, επειδή δεν ισχύει κάτι τέτοιο, αλλά αυτό που είναι σαφές είναι ότι η κατάσταση θα ήταν πολύ διαφορετική απ' ό,τι σήμερα, στο πλαίσιο της μείωσης της προσφοράς πιστώσεων και της οικονομικής και χρηματοπιστωτικής κρίσης.
<P>
Υπάρχει μια εξαιρετικά σαφής συναίνεση μεταξύ των οικονομολόγων, τόσο των φεμινιστών όσο και των μη φεμινιστών, ότι οι τρέχουσες κρίσεις προκλήθηκαν από μια σειρά ιδρυμάτων τα οποία πρωταρχικά, και βασικά, διοικούνται από άνδρες. Έχουμε, συνεπώς, αντικειμενικά δεδομένα που δείχνουν ότι οι άνδρες είναι άμεσα υπαίτιοι για την κατάσταση αυτή.
<P>
Δεν μπορούμε να πούμε κατά πόσον η κατάσταση θα ήταν η ίδια αν η πλειονότητα ήταν γυναίκες αντί για άνδρες, αλλά πιστεύω ότι είναι προφανές πως θα υπήρχαν διαφορές τόσο στα αίτια όσο και στη διαχείριση της κρίσης και, φυσικά, και στην τρέχουσα ανάκαμψη.
<P>
Φρονώ ότι είναι σημαντικό να υπογραμμίσουμε άλλο ένα σημαντικό γεγονός: τα χρηματοπιστωτικά ιδρύματα, για παράδειγμα, που έχουν μεγαλύτερη αναλογία γυναικών στα διοικητικά όργανά τους υπέφεραν πολύ λιγότερο από αυτού του είδους την κατάσταση. Νομίζω ότι αυτό μας αναγκάζει να σταματήσουμε για λίγο και να στοχαστούμε, και αυτό κάνουμε στην υπό συζήτηση έκθεση.
<P>
Σε κάποιον βαθμό, αυτό που επιθυμούμε να κάνουμε είναι να υποδείξουμε ότι, πέραν του ότι αποτελεί ένα εξαιρετικά σοβαρό πρόβλημα, η κρίση αυτή είναι και πρέπει να είναι μια ευκαιρία για να διορθωθούν κάποια από τα ζητήματα που μας οδήγησαν σε αυτό το προφανέστατα λανθασμένο μονοπάτι. Οι κακές πολιτικές και η έλλειψη ισότητας σε πολλές από αυτές τις πολιτικές είναι ένα από τα προβλήματα αυτά.
<P>
Από αυτήν την άποψη, θα ήθελα να επισημάνω και να υπογραμμίσω με μεγάλη σαφήνεια κάποιες από τις ελλείψεις των πολιτικών απαντήσεων στην κρίση. Δεν αξιοποιούν αυτήν την ευκαιρία: για παράδειγμα, δεν χρησιμοποιήθηκε πουθενά η διάσταση του φύλου σε αυτό που είναι γνωστό ως "προοπτική μετά τη Λισαβόνα", δηλαδή η στρατηγική για το 2020. Μέχρι στιγμής, τουλάχιστον, δεν έχει υπάρξει ξεκάθαρη προσπάθεια για τη θέσπιση σαφών μακροοικονομικών πολιτικών και κατευθυντήριων γραμμών για την απασχόληση με σαφή και ολοφάνερη διάσταση του φύλου. Καλό είναι να υπάρχουν δηλώσεις, αλλά αυτό που μας ενδιαφέρει εδώ είναι οι χειροπιαστές δεσμεύσεις.
<P>
Στόχος της έκθεσης είναι να δώσει τουλάχιστον το έναυσμα για συζήτηση και να θέσει επί τάπητος κάποια θέματα που τα θεωρούμε σημαντικά. Γνωρίζουμε ότι υπάρχουν ορισμένα κράτη μέλη, ορισμένες κυβερνήσεις -περιλαμβανομένης της κυβέρνησης της Προεδρίας: της ισπανικής κυβέρνησης- που ηγούνται της συζήτησης για το θέμα αυτό και θέτουν κάποια ζητήματα επί τάπητος. Θα ήθελα να το αναγνωρίσω και να το υπογραμμίσω αυτό, καθώς και να υποστηρίξω τις επερχόμενες Προεδρίες, που πρόκειται ή που θα θέλουν να εγείρουν παρόμοια ζητήματα.
<P>
Φρονώ, ωστόσο, ότι είναι σημαντικό να επισημάνουμε κάτι άλλο. Αν θέλουμε πραγματικά να διορθώσουμε ορισμένα από αυτά τα λάθη, είναι πολύ σημαντικό να κατανοήσουμε ότι τα αίτια περιλαμβάνουν μια σειρά από βασικά στοιχεία, και το πρώτο από αυτά είναι η έλλειψη πολιτικής βούλησης για τη χάραξη σαφών πολιτικών για την ισότητα.
<P>
Αυτό που ζητούμε, ως εκ τούτου, στην παρούσα έκθεση είναι καταρχάς η πολιτική βούληση· δεύτερον, η φαντασία, που νομίζω ότι είναι σημαντικό να υπογραμμιστεί· και τρίτον, και αυτή είναι η καίρια πτυχή της έκθεσης, μέτρα που είναι χειροπιαστά, ξεκάθαρα και, αν θέλετε, δεσμευτικά και υποχρεωτικά. Αρκετές καλές προθέσεις είχαμε ως τώρα.
<P>
Αυτό που χρειαζόμαστε είναι σαφείς δεσμεύσεις, και θα το πω άλλη μία φορά: δεσμευτικές, υποχρεωτικές υποσχέσεις που πρέπει να εκπληρωθούν. Για παράδειγμα, η δημιουργία πλήρους απασχόλησης, όσον αφορά τόσο τους άνδρες όσο και τις γυναίκες, αλλά ιδίως όσον αφορά τις γυναίκες, θα πρέπει να αποτελεί αντικειμενικό σκοπό.
<P>
Εν ολίγοις, ένας χειροπιαστός στόχος είναι η επιδίωξη γυναικείας απασχόλησης σε ποσοστό 75% ως το 2020 ή η μείωση των μισθολογικών διαφορών στο μηδέν ή σε ποσοστό 5% το ανώτατο, κάτι το οποίο ζητούμε εδώ και πολύ καιρό. Πρόκειται για μέτρα τα οποία, τουλάχιστον, ήδη συζητούνται και τα οποία κάποιοι από εμάς θα θέλαμε να ήταν -το επαναλαμβάνω- υποχρεωτικά.
<P>
Γνωρίζουμε ότι τόσο η Επίτροπος Reding όσο και η ισπανική Προεδρία έχουν επανειλημμένα εγείρει αυτά τα ζητήματα, και θέλουμε να καλέσουμε όχι μόνο τις άλλες Ομάδες αλλά και τις άλλες χώρες να κατανοήσουν ότι δεν πρόκειται απλώς για ένα καπρίτσιο, είναι υποχρέωση και ανάγκη και -το επαναλαμβάνω- αποτελεί μια ευκαιρία σε σχέση με την κρίση που βιώνουμε. Σε κάθε περίπτωση, θα ήθελα να ολοκληρώσω αναγνωρίζοντας το έργο, την υποστήριξη και όλες τις συνεισφορές που έχουν γίνει από τις διάφορες Ομάδες, έτσι ώστε αυτό το κείμενο να αντιπροσωπεύει τη συναίνεση και τον συμβιβασμό, και θα μπορούσα σαφώς να υπογραμμίσω το πρόβλημα καθώς και το ποια είναι και ποια θα πρέπει να είναι η λύση.
<SPEAKER ID="588" NAME="Ilda Figueiredo" LANGUAGE="PT">
Κύριε Πρόεδρε, κυρία Επίτροπε, η έκθεση που παρουσιάζω εδώ είναι το αποτέλεσμα της συνεργασίας στο πλαίσιο της Επιτροπής Δικαιωμάτων των Γυναικών και Ισότητας των Φύλων, η οποία περιλάμβανε επίσης μια ακρόαση με οργανώσεις γυναικών και εμπειρογνώμονες με τη συμμετοχή της ίδιας της Ευρωπαϊκής Επιτροπής. Θέλω να ευχαριστήσω όλους όσοι συμμετείχαν.
<P>
Σύμφωνα με την ανάλυση του Χάρτη πορείας για την ισότητα μεταξύ γυναικών και ανδρών 2006-2010, πιστεύουμε ότι έχει σημειωθεί κάποια πρόοδος και έχουν έρθει στο προσκήνιο ορισμένες καίριες πτυχές της ισότητας μεταξύ γυναικών και ανδρών. Στην πραγματικότητα, ωστόσο, δεν έχουν υλοποιηθεί πλήρως επειδή δεν υπήρχε η απαιτούμενη πολιτική δύναμη.
<P>
Αξίζει ιδιαίτερα να τονίσουμε τις ανισότητες που εξακολουθούν να υπάρχουν στην πραγματική ζωή, όπως οι δυσκολίες στην πρόσβαση σε θέσεις εργασίας με δικαιώματα και αξιοπρεπείς μισθούς, η φτώχεια, οι συνεχιζόμενες διακρίσεις και τα στερεότυπα που συμβάλλουν στη διαιώνιση των ανισοτήτων, μεταξύ άλλων στην πρόσβαση σε κατάρτιση και επαγγελματική ανέλιξη σε ηγετικές θέσεις, και στην οικονομική και πολιτική ζωή. Οι υφιστάμενες αντιφάσεις στην πολιτική της ΕΕ συμβάλλουν επίσης προς αυτήν την κατεύθυνση, και οδήγησαν επίσης πάνω από 85 εκατομμύρια ανθρώπους σε κατάσταση φτώχειας, γυναίκες και παιδιά στην πλειοψηφία τους, ως αποτέλεσμα της ανεργίας, της επισφαλούς εργασίας, των χαμηλών μισθών και συντάξεων σε επίπεδα κάτω του ελαχίστου εισοδήματος επιβίωσης και των δυσκολιών πρόσβασης σε ποιοτικές κρατικές υπηρεσίες.
<P>
" παρούσα οικονομική και κοινωνική κρίση έχει ιδιαίτερα σοβαρές συνέπειες για τις γυναίκες, επιδεινώνοντας έτσι ανισότητες και διακρίσεις. Μια τέτοια περίπτωση είναι οι ανισότητες μεταξύ των μισθών ανδρών και γυναικών που υπερβαίνουν το 17% κατά μέσο όρο, και οι έμμεσες διακρίσεις που τείνουν να επιδεινώνονται όταν αυξάνεται η απασχόληση, επηρεάζοντας τις γυναίκες και τα νεαρά κορίτσια.
<P>
Οι θέσεις απασχόλησης που δημιουργήθηκαν κατά τα τελευταία έτη, κυρίως θέσεις νέων και γυναικών, ήταν στην πλειοψηφία τους προσωρινές και κακοπληρωμένες, δεν σεβόντουσαν τα θεμελιώδη δικαιώματα, κυρίως δε στον τομέα της μητρότητας. Αυτό οδήγησε επίσης σε χαμηλή γεννητικότητα. Ιδιαίτερα σοβαρές είναι οι πολλαπλές διακρίσεις με στόχο συγκεκριμένες κατηγορίες γυναικών. Οι ομάδες που πλήττονται σοβαρότερα είναι οι ηλικιωμένες, οι γυναίκες που έχουν αναλάβει τη φροντίδα εξαρτώμενων ατόμων, οι μετανάστριες ή οι γυναίκες που ανήκουν σε μειονοτικές ομάδες και οι γυναίκες με αναπηρία.
<P>
Πέρα από τα υψηλά επίπεδα φτώχειας και ανεργίας, η βία και οι διακρίσεις συνετέλεσαν επίσης στη διατήρηση έως και αύξηση της διακίνησης γυναικών και παιδιών καθώς και της πορνείας σε διάφορες χώρες της ΕΕ, προβλήματα που απαιτούν επείγουσα αντιμετώπιση. Δυστυχώς, στις προτάσεις που περιέχονται στη στρατηγική Ευρώπη 2020 που παρουσίασε η Επιτροπή δεν έχει συμπεριληφθεί με ικανοποιητικό τρόπο η διάσταση του φύλου. Ελπίζουμε, ως εκ τούτου, ότι η κατάσταση αυτή θα επανεξετασθεί και ότι, πάνω απ' όλα, κατά τη χάραξη της στρατηγικής για την ισότητα, η Επίτροπος θα επιδιώξει να απαντήσει σε αυτά τα ζητήματα. Ωστόσο, το θέμα αυτό καλύπτει περισσότερους από έναν τομείς της Ευρωπαϊκής Επιτροπής, και πρέπει να υπάρξει μεγαλύτερη συμμετοχή. Από τα πολυάριθμα μέτρα που περιγράφονται στην έκθεση, συνεπώς, θα ήθελα να τονίσω τέσσερις τομείς.
<P>
Σε θεσμικό επίπεδο, προτείνουμε η νέα στρατηγική για την ισότητα να αποτελέσει μία ατζέντα για δράση και μια πολιτική δέσμευση που θα βασίζεται στην πλατφόρμα δράσης του Πεκίνου και την πρόοδο που έχει σημειώσει, εκτιμώντας ότι τα ανθρώπινα δικαιώματα των γυναικών και των κοριτσιών, αποτελούν αναφαίρετο, αδιαίρετο και αναπόσπαστο μέρος των οικουμενικών ανθρώπινων δικαιωμάτων. Υποστηρίζουμε επίσης την έγκριση από το Συμβούλιο της νέας πρότασης της Επιτροπής για τη στρατηγική για την ισότητα, μετά από διαβούλευση με το Κοινοβούλιο. Με αυτόν τον τρόπο επιδιώκεται να δοθεί στην πολιτική ισότητας μεγαλύτερη πολιτική ισχύς και να της παρασχεθεί νέα ώθηση, καθώς και να διατεθούν κοινοτικά κονδύλια σε αυτήν, με σκοπό την αποτελεσματική εφαρμογή της. Πιστεύουμε ότι η ετήσια τριμερής συνάντηση μεταξύ Συμβουλίου, Επιτροπής και Ευρωπαϊκού Κοινοβουλίου είναι ζωτικής σημασίας, καθώς εξετάζει την πρόοδο της στρατηγικής για την ισότητα των φύλων στην Ευρωπαϊκή Ένωση, σε συνδυασμό με μια ετήσια διάσκεψη σχετικά με την ισότητα των φύλων στην οποία θα μετέχουν γυναικείες οργανώσεις και συνδικαλιστικές οργανώσεις των διαφόρων κρατών μελών, και φυσικά βουλευτές του Ευρωπαϊκού Κοινοβουλίου και των εθνικών κοινοβουλίων, η οποία θα εστιάζεται σε διαφορετικό κάθε έτος θέμα το οποίο θα έχει ορισθεί εκ των προτέρων.
<P>
Θα ήθελα επίσης να επιστήσω την προσοχή σας στην ανάγκη ενσωμάτωσης της διάστασης του φύλου κατά τη διάρκεια της προετοιμασίας όλων των προτάσεων. Τέλος -ολοκληρώνω, κύριε Πρόεδρε- θα ήθελα να αναφέρω την επιμονή μας στην εφαρμογή και την υλοποίηση των μέτρων που έχουν ήδη εξαγγελθεί, είτε πρόκειται για το Ίδρυμα για την Ισότητα, είτε για το Κέντρο για τη Βία ή την πλήρη εφαρμογή των υφιστάμενων οδηγιών, έτσι ώστε να μπορέσουμε να καταστήσουμε τη χειραφέτηση των γυναικών και την προσωπική και επαγγελματική ολοκλήρωσή τους τον κεντρικό στόχο της πρωτοβουλίας και της στρατηγικής μας. Σας ευχαριστώ πολύ και, παρακαλώ, μην παραλείψετε να λάβετε υπόψη τις συστάσεις που έχουμε διατυπώσει στην έκθεση.
<SPEAKER ID="590" NAME="Zita Gurmai" LANGUAGE="EN">
Κύριε Πρόεδρε, το γεγονός ότι η Επιτροπή έχει επιλέξει να επαναλάβει και να ενισχύσει τη δέσμευσή της να καταστήσει πραγματικότητα την ισότητα μεταξύ ανδρών και γυναικών αποτελεί ευπρόσδεκτη εξέλιξη. Ο τρόπος που επιλέχτηκε είναι ένα κείμενο με τίτλο "Χάρτης των Γυναικών" που παρουσιάστηκε με την ευκαιρία του εορτασμού της Παγκόσμιας "μέρας της Γυναίκας.
<P>
Το έγγραφο αυτό ακολουθεί τη δέσμευση του Προέδρου της Επιτροπής, κ. Barrοsο, έναντι του Ευρωπαϊκού Κοινοβουλίου, σχετικά με τη δημιουργία ενός χάρτη για τα δικαιώματα των γυναικών κατά τη διάρκεια των συζητήσεων πριν από την εκλογή του για δεύτερη θητεία. Το έγγραφο αυτό συντάχθηκε επίσης και προς τιμήν της 15ης επετείου της έγκρισης του Προγράμματος Δράσης της Παγκόσμιας Διάσκεψης των "νωμένων Εθνών για τις γυναίκες στο Πεκίνο και της 30ής επετείου της Σύμβασης των "νωμένων Εθνών για την εξάλειψη κάθε μορφής διακρίσεων κατά των γυναικών. Συνοπτικά, το κείμενο καλύπτει πολλούς ρόλους, που είναι όλοι τους σημαντικοί.
<P>
Με ποιον τρόπο προτίθεται η Επιτροπή να συμπεριλάβει τα άλλα θεσμικά όργανα της ΕΕ, την κοινωνία των πολιτών και άλλους ενδιαφερομένους στην πρωτοβουλία αυτή;
<P>
Πρόσφατη έρευνα του Ευρωβαρομέτρου για την ισότητα των φύλων φανερώνει ότι το 62% των Ευρωπαίων πιστεύουν ότι ακόμη υπάρχει ανισότητα μεταξύ των φύλων σε πολλούς τομείς της κοινωνίας. Τι θα κάνει ο Χάρτης των Γυναικών για να αντιμετωπίσει αυτήν την αντίληψη περί ανισότητας; Με ποιον τρόπο θα μπορούσε το περιεχόμενο του Χάρτη των Γυναικών να μεταφραστεί σε μετρήσιμους και σαφείς στόχους;
<P>
Όπως συνηθίζεται, η Επιτροπή θα συνεχίσει να εργάζεται βάσει μιας πενταετούς στρατηγικής για την ισότητα μεταξύ ανδρών και γυναικών. Ο υφιστάμενος χάρτης πορείας καλύπτει την περίοδο 2006-2010. Με ποιον τρόπο θα συνδεθεί η επερχόμενη πενταετής στρατηγική της Επιτροπής για την ισότητα των φύλων με τον Χάρτη των Γυναικών, και με ποιον τρόπο οι ενδιαφερόμενοι θα συμπεριληφθούν στη διαδικασία αυτή;
<P>
Όσον αφορά το μέλλον, η έκθεση δείχνει σαφώς ότι τα σημερινά προβλήματά μας περιλαμβάνουν την ανάγκη για περισσότερα δεδομένα και το γεγονός ότι τα επιτεύγματά μας στον τομέα της ισότητας των φύλων δεν αξιολογούνται δεόντως λόγω της έλλειψης σαφών στόχων. Αν είμαστε αποφασισμένοι να επιτύχουμε αποτελέσματα, πρέπει να αποτιμήσουμε τα αίτια της ανισότητας και να αξιολογήσουμε το αποτέλεσμα των δράσεων μας. " έκθεση αφορά την αξιολόγηση του Χάρτη πορείας για την ισότητα μεταξύ γυναικών και ανδρών την περίοδο 2006-2010 αλλά, φυσικά, πρέπει να είμαστε πιο φιλόδοξοι.
<P>
Τέλος, θα ήθελα απλώς να αναφέρω την ευρωπαϊκή εντολή προστασίας· δεν μπορούμε να περιμένουμε άλλο για να παράσχουμε σε όλες τις γυναίκες θύματα στην Ευρώπη τη βέλτιστη προστασία. Υπό την ηγεσία της ισπανικής Προεδρίας, προτρέπω την Επιτροπή και το Συμβούλιο να καταλήξουν σε μια προοδευτική και αποτελεσματική συμφωνία το συντομότερο δυνατόν.
<SPEAKER ID="591" NAME="Eva-Britt Svensson" LANGUAGE="SV">
Κύριε Πρόεδρε, σε έναν ιδανικό κόσμο, δεν θα χρειαζόταν να κάνουμε αυτήν τη συζήτηση απόψε. Θα ζούσαμε σε μια κοινωνία ισότητας. Βεβαίως δεν ζούμε σε έναν ιδανικό κόσμο και αυτός είναι ο λόγος για τον οποίο διεξάγουμε αυτήν τη συζήτηση. Ωστόσο, δεν πρέπει να μείνουμε σε μια συζήτηση. Απαιτούνται συγκεκριμένα μέτρα για να ενισχυθούν τα δικαιώματα των γυναικών και για να προαγάγει το έργο μας την ισότητα των φύλων.
<P>
Ένας Χάρτης για τα Δικαιώματα των Γυναικών, ένας χάρτης που ακολουθεί μια ολοκληρωμένη προσέγγιση σε όλους τους τομείς πολιτικής, είναι απολύτως αναγκαίος. Σκέφτομαι και πιστεύω ότι δεν αρκεί να κάνουμε δηλώσεις και να λέμε ωραία λόγια σχετικά με την ισότητα. Δεν είναι αρκετό να εφαρμόζουμε ξεχωριστά, μεμονωμένα μέτρα σε διάφορους τομείς. Όχι, το έργο για τα ζητήματα της ισότητας -η στρατηγική για την ισότητα, η έκθεση που υποβλήθηκε από την κ. Figueiredo- πρέπει να ακολουθεί μια ολοκληρωμένη προσέγγιση, αλλά χρειαζόμαστε επίσης έναν περιεκτικό Χάρτη για τα Δικαιώματα των Γυναικών.
<P>
Για να καταρτιστεί ένας τέτοιος χάρτης, πιστεύω ότι είναι απαραίτητο να χρησιμοποιήσουμε τη γνώση, τις δεξιότητες και την εμπειρία που βρίσκονται και εκτός του Κοινοβουλίου. Στις οργανώσεις των γυναικών, στις μη κυβερνητικές οργανώσεις (ΜΚΟ) και στην κοινωνία των πολιτών γενικά, υπάρχουν δεξιότητες, γνώση και εμπειρία που θα πρέπει να αξιοποιήσουμε κατά την κατάρτιση ενός ολοκληρωμένου χάρτη.
<P>
" Επιτροπή έχει την ευκαιρία να ξεκινήσει και να συντονίσει μια διαδικασία μεταξύ των θεσμικών οργάνων της ΕΕ, των εθνικών κοινοβουλίων, των ΜΚΟ και άλλων με σκοπό την κατάρτιση ενός τέτοιου χάρτη. Είμαι σίγουρη ότι, με τη δέσμευση που επιδεικνύει η κ. Reding στο έργο για την προώθηση της ισότητας, έχουμε την ευκαιρία να δημιουργήσουμε έναν τέτοιο χάρτη μαζί με την Επιτροπή.
<P>
Θα ήθελα επίσης να πω ότι συχνά -οπωσδήποτε πριν από κάθε εκλογική διαδικασία για την ανάδειξη του Ευρωπαϊκού Κοινοβουλίου- συζητούμε πώς μπορούμε να κάνουμε περισσότερες γυναίκες να συμμετάσχουν στις κοινοβουλευτικές εκλογές και πώς μπορούμε να κάνουμε περισσότερες γυναίκες να συμμετάσχουν στη διαδικασία λήψης πολιτικών αποφάσεων γενικά. Εν προκειμένω, πιστεύω ότι δεν είναι αρκετό να βγαίνουμε και να προτρέπουμε τις γυναίκες να συμμετάσχουν στις εκλογές. Όχι, οι γυναίκες, και οι πολίτες μας γενικά, είναι πιο έξυπνες από αυτό. Κοιτάνε, φυσικά, τι έχουμε κάνει για να αλλάξουμε την πραγματικότητα της ζωής τους και τι έχουμε κάνει στο Κοινοβούλιο για να βελτιώσουμε τις συνθήκες τους και ούτω καθεξής.
<P>
Για τον λόγο αυτόν θα πρέπει τώρα να χρησιμοποιήσουμε την τρέχουσα κοινοβουλευτική περίοδο για να δείξουμε στις γυναίκες στην ΕΕ και στον κόσμο ότι υπάρχει ένα μέρος όπου πραγματικά κάνουμε κάτι για να αλλάξουμε την πραγματικότητα της ζωής των περισσότερων γυναικών.
<SPEAKER ID="592" NAME="Antonyia Parvanova">
συντάκτρια. - (BG) Σήμερα, όταν αξιολογούμε τα αποτελέσματα που έχουν επιτευχθεί από τον Χάρτη πορείας για την ισότητα μεταξύ γυναικών και ανδρών, ενώ, την ίδια στιγμή, περιγράφουμε τις μελλοντικές κατευθυντήριες γραμμές σε αυτόν τον τομέα, πρέπει να δώσουμε ιδιαίτερη προσοχή στις πολιτικές που επιδρούν άμεσα ή έμμεσα στην ισότητα των φύλων.
<P>
Αναμένουμε από την Ευρωπαϊκή Επιτροπή να παρουσιάσει μια πολιτική για τις γυναίκες που έχουν πέσει θύματα αδικιών, διακρίσεων, πείνας, φτώχειας, σωματεμπορίας και βίας πάσης μορφής. Πρέπει να λάβουμε υπόψη ότι, παρόλο που η ισότητα των φύλων συνιστά απαραίτητη προϋπόθεση για την πλήρη άσκηση των βασικών ανθρωπίνων δικαιωμάτων μας και θεμελιώδη αρχή της Ευρωπαϊκής Ένωσης, εξακολουθούν να υπάρχουν ανισότητες στο πολιτικό πεδίο και στις ζωές των γυναικών.
<P>
Γι' αυτόν τον λόγο είναι ιδιαίτερα σημαντικό να εργαστούμε για την ενίσχυση των πολιτικών ισότητας των φύλων που προσφέρουν ένα μέσο για την οικονομική ανάπτυξη και την κοινωνική συνοχή. Πρέπει να λάβουμε υπόψη την ανάγκη για ένα νέο και κοινωνικά βιώσιμο μοντέλο, το οποίο να περιλαμβάνει όλες τις δεξιότητες των γυναικών στην οικονομία, να αποκαθιστά την ισορροπία στις αρμοδιότητες μεταξύ ανδρών και γυναικών στον δημόσιο και ιδιωτικό βίο και να εξασφαλίζει μια καλή ισορροπία μεταξύ ιδιωτικής και επαγγελματικής ζωής.
<P>
Ενώ εξετάζουμε την έκθεση σχετικά με τον Χάρτη πορείας για την ισότητα μεταξύ γυναικών και ανδρών, η συγκεκριμένη προφορική ερώτηση είναι ιδιαίτερα ενδεικτική της στάσης του Ευρωπαϊκού Κοινοβουλίου έναντι των πολιτικών για την προώθηση της ισότητας των φύλων. Πιστεύω ότι ο Χάρτης για τα Δικαιώματα των Γυναικών, ο οποίος θα συμπληρωθεί αργότερα, στη διάρκεια του έτους, από μια στρατηγική για την εφαρμογή του, καθιστά αναγκαίο να ενισχυθεί η πρόοδος που έχει σημειωθεί σε αυτόν τον τομέα τις τελευταίες δεκαετίες και να καταρτιστεί μια σταθερή ευρωπαϊκή πολιτική για τη δημιουργία μιας πιο ολοκληρωμένης κοινωνίας.
<P>
Αναμένουμε από την Επιτροπή να προτείνει μέτρα που θα συμπεριληφθούν στη στρατηγική για την ισότητα των φύλων τα οποία να εγγυώνται ειδικές νομοθετικές πρωτοβουλίες για την αντιμετώπιση της βίας κατά των γυναικών, καθώς και νομοθετικά και μη νομοθετικά μέσα για την εξάλειψη των διακρίσεων στην αγορά εργασίας, των μισθολογικών διαφορών και για την ώθηση των γυναικών σε μη εξειδικευμένη εργασία. Αποτελεσματικά μέτρα απαιτούνται επίσης για την αύξηση του ποσοστού απασχόλησης και των κοινωνικών κατακτήσεων για τις γυναίκες στο πλαίσιο της στρατηγικής Ευρώπη 2020, καθώς και προγράμματα για την ενθάρρυνση της συμμετοχής των γυναικών στην πράσινη οικονομία, πολιτικές προώθησης της μεγαλύτερης εκπροσώπησης των γυναικών στη διαδικασία λήψης διοικητικών αποφάσεων και, τέλος, κατάλληλες τροποποιήσεις του νομοθετικού πλαισίου ώστε να αυξηθεί ο αριθμός των γυναικών σε διοικητικές θέσεις.
<P>
Είναι κοινό καθήκον μας να αυξήσουμε την ευαισθητοποίηση για τα δικαιώματα των γυναικών στην Ευρώπη. Πιστεύω επίσης ότι οι συντονισμένες προσπάθειές μας θα έχουν ως αποτέλεσμα μια αποτελεσματική ευρωπαϊκή πολιτική με σκοπό την προώθηση της ισότητας των φύλων, η οποία θα υποστηρίζεται από κατάλληλες στρατηγικές, μέτρα επιβολής και ειδικά προγράμματα. Θέλω να επιστήσω ιδιαίτερα την προσοχή στο ότι, στο πλαίσιο μιας παγκόσμιας οικονομικής κρίσης, ο ρόλος των γυναικών στη γεωργία καθίσταται καίριας σημασίας.
<P>
Οι κοινές μας δράσεις στοχεύουν στην εξάλειψη των ανισοτήτων στην απασχόληση, και η αύξηση του αριθμού των γυναικών που συμμετέχουν στη διοίκηση εμπορικών εταιρειών και σε κάθε κοινωνικό πεδίο, γενικά, θα διασφαλίσει θετικά αποτελέσματα. " επίτευξη της ισότητας των φύλων θα έχει ευεργετικό αντίκτυπο στην παραγωγικότητα και την οικονομική ανάπτυξη, προσφέροντας στις κοινωνίες μας πολυάριθμα κοινωνικά και οικονομικά οφέλη.
<P>
Απλώς στερούμαστε φιλοδοξίας, κυρία Επίτροπε. Είμαστε απρόθυμοι να αποδείξουμε τη δύναμη του Ευρωπαϊκού Κοινοβουλίου. Είμαστε υπόλογοι στους ψηφοφόρους μας, οι οποίοι αναφέρουν την ανισότητα των φύλων ως το υπ' αριθμόν ένα άλυτο πρόβλημα στην Ευρωπαϊκή Ένωση και αναμένουμε τη στήριξή σας ώστε να μπορέσουμε να συνεργαστούμε για την επίλυση αυτού του προβλήματος.
<SPEAKER ID="593" NAME="Marije Cornelissen" LANGUAGE="EN">
Κύριε Πρόεδρε, έχει περάσει σχεδόν ένας χρόνος από την εκλογή του νέου Ευρωπαϊκού Κοινοβουλίου μας. Έχει περάσει σχεδόν ένα εξάμηνο από τον διορισμό της Επιτρόπου Reding. Επομένως, μας μένουν άλλα τέσσερα χρόνια για να κάνουμε πραγματικά τη διαφορά για τις γυναίκες και τους άνδρες. Το πώς εμείς ως Κοινοβούλιο και η κ. Reding ως Επίτροπος θα κριθούμε στο πέρας αυτών των τεσσάρων ετών θα εξαρτηθεί από τη δράση που θα αναλάβουμε και από την υποστήριξη που μπορούμε να επιστρατεύσουμε στην κοινωνία.
<P>
Κανείς δεν θα εντυπωσιαστεί μόνο από λόγια. Δεν θέλω να χρειαστεί να πω σε τέσσερα χρόνια από σήμερα "Κοιτάξτε, αυτό είναι ένα έγγραφο από την κ. Reding και εδώ μια τεράστια στοίβα με ψηφίσματα του Κοινοβουλίου". Θέλω να είμαι σε θέση να πω "Ναι, έχουμε εξασφαλίσει δύο εβδομάδες άδεια πατρότητας για όλους τους ευρωπαίους πατέρες. Ναι, έχουμε προσαρμόσει τους νόμους μας περί ισότητας για να συμπεριλάβουμε όλα τα πεδία, για να συμπεριλάβουμε τα διαφυλικά άτομα. Ναι, έχουμε θεσπίσει ένα σύστημα που διασφαλίζει την ισότητα των φύλων για την επόμενη Ευρωπαϊκή Επιτροπή". Θέλω να πω "Ναι, η διαφορά αμοιβών μεταξύ των δύο φύλων μειώνεται, ενώ περισσότερες γυναίκες έχουν αξιοπρεπείς θέσεις απασχόλησης και αξιοπρεπείς αμοιβές. Και ναι, η διαφορά στον τομέα της μέριμνας μεταξύ των δύο φύλων μειώνεται, καθώς περισσότεροι άνδρες έχουν ίση συμμετοχή στη μη αμειβόμενη μέριμνα".
<P>
Ελπίζω ότι όλες οι Ομάδες σε αυτό το Κοινοβούλιο θα ενώσουν τις δυνάμεις τους για να εγκρίνουν δύο ισχυρές εκθέσεις αύριο -τις εκθέσεις Figueiredo και Romeva i Rueda- και ελπίζω ότι η κ. Reding θα έχει το θάρρος να μετατρέψει αυτές τις εκθέσεις σε δράση, ακόμη και αν δεν υπάρχει εύκολη πλειοψηφία στο Συμβούλιο εκ των προτέρων.
<P>
Αυτό δεν μπορούμε να το κάνουμε μόνοι μας. Πρέπει να συμπεριλάβουμε εκείνους για τους οποίους το θέμα αυτό είναι σημαντικό. Δεν είμαι ιδιαίτερα ικανοποιημένη με τον τρόπο εκπόνησης του Χάρτη των Γυναικών μέχρι στιγμής, όπου δεν υπάρχει καμία συμμετοχή του Κοινοβουλίου ή της κοινωνίας των πολιτών, αλλά θα δεχτώ ότι αυτός είναι ο τρόπος με τον οποίο η Ευρωπαϊκή Επιτροπή έκανε μια εναρκτήρια δήλωση για να διακηρύξει την προσήλωσή της στην ισότητα των φύλων.
<P>
Αυτό που είναι πιο σημαντικό είναι το τι θα συμβεί στη συνέχεια. Θα ήθελα πάρα πολύ να ακούσω από την κ. Reding, ως απάντηση στις ερωτήσεις μας, πώς θα εκπονήσει μια φιλόδοξη στρατηγική για τα ερχόμενα τέσσερα χρόνια.
<SPEAKER ID="594" NAME="Isabel Martínez Lozano" LANGUAGE="ES">
Καλησπέρα, κύριε Πρόεδρε. Θα ήθελα να εκφράσω τις ευχαριστίες μου για την ευκαιρία που μου δίνεται να συμμετάσχω σε αυτήν τη συζήτηση με τους αξιότιμους βουλευτές απόψε. Εξ ονόματος της τρέχουσας Προεδρίας του Συμβουλίου, θέλω να σας συγχαρώ γι' αυτές τις εκθέσεις που μας παρουσιάσατε απόψε. Δεν υπάρχει αμφιβολία ότι εκθέτουν με σαφήνεια τα προβλήματα των ευρωπαίων γυναικών, τα προβλήματα που αντιμετωπίζουμε σε αυτούς τους δύσκολους καιρούς και τις προκλήσεις που πρέπει να διαχειριστούμε, ως πολιτικοί, τα επόμενα χρόνια.
<P>
Εργάζομαι επί αυτών των θεμάτων -τα προβλήματα που υπογραμμίσατε εδώ σήμερα το απόγευμα- τους τελευταίους έξι μήνες για λογαριασμό της ισπανικής Προεδρίας του Συμβουλίου, και εδώ και κάποια χρόνια για λογαριασμό της Επιτροπής.
<P>
Πράγματι, αφιέρωσα, όπως είπα, μέρος της εργασίας μου, μέρος της εργασίας της ισπανικής Προεδρίας του Συμβουλίου, για να εργαστώ σχετικά με τη διάσταση του φύλου στη νέα στρατηγική για την ανάπτυξη και την απασχόληση, τη στρατηγική της ΕΕ για το 2020, η οποία προβλέπεται ότι θα εγκριθεί αυτήν την Πέμπτη 17 Ιουλίου. Πρόκειται αναμφίβολα για ένα εργαλείο καίριας σημασίας που θα χαρακτηρίζει όλες τις πολιτικές μας στη διάρκεια της επόμενης δεκαετίας.
<P>
Πέρα από την ενσωμάτωση της διάστασης του φύλου σε αυτήν τη στρατηγική, επεδίωξα επίσης την τοποθέτηση της καταπολέμησης της βίας που συνδέεται με το φύλο στην κορυφή της ατζέντας. " αλήθεια είναι ότι το ζήτημα αυτό, που αναμφίβολα αντικατοπτρίζει την πιο ωμή πτυχή της ανισότητας, παραμένει ένα σοβαρό κοινωνικό πρόβλημα σε όλα τα κράτη μέλη μας, όπως αναγνωρίζεται επίσης στις εκθέσεις που παρουσιάστηκαν.
<P>
Συνεπώς, έχουμε εγκρίνει ορισμένα συμπεράσματα που προάγουν τους στόχους και τα μέσα της Επιτροπής και των κρατών μελών για την εξάλειψη της βίας κατά των γυναικών. Το κείμενο που εγκρίθηκε δεσμεύει τα 27 κράτη μέλη, όπως και την Επιτροπή, για την ανάπτυξη κοινών πρωτοβουλιών και μέσων, προκειμένου να αντιμετωπιστεί από κοινού η μάστιγα της βίας κατά των γυναικών.
<P>
Ένα από τα συμπεράσματα αυτά είναι η κατάρτιση μιας ευρωπαϊκής στρατηγικής για την πρόληψη και την καταπολέμηση της βίας που συνδέεται με το φύλο. Πράγματι, η Επιτροπή έχει ήδη ξεκινήσει να εργάζεται γι' αυτήν τη στρατηγική, πρωταρχικός στόχος της οποίας πρέπει να είναι η απόκτηση συγκρίσιμων πληροφοριών σε ευρωπαϊκή κλίμακα, η θέσπιση κοινών στόχων και οι πόροι για την επίτευξή τους, και η πραγματοποίηση των πρώτων βημάτων προς τη δημιουργία ενός Ευρωπαϊκού Παρατηρητηρίου για τη Βία Λόγω Φύλου.
<P>
Επίσης, όσον αφορά τη βία, γνωρίζετε ότι τα συμπεράσματα αυτά πρότειναν επίσης τη δημιουργία μιας δωρεάν τηλεφωνικής γραμμής άμεσης βοήθειας για τα θύματα της βίας που συνδέεται με το φύλο, σε συνδυασμό με μια σειρά μέτρων που θα ενισχύσουν την κοινωνική προστασία των γυναικών θυμάτων. Ζητήσαμε επίσης από την Επιτροπή να μελετήσει τη νομική βάση για πιθανά νέα νομοθετικά μέσα που θα μας επιτρέψουν να καταπολεμήσουμε πιο αποτελεσματικά αυτές τις αξιόποινες πράξεις σε όλα τα κράτη μέλη μας.
<P>
Από την άλλη πλευρά, στις 7 Ιουνίου, η ισότητα έγινε για μία ακόμη φορά θέμα ευρωπαϊκής συζήτησης στο Συμβούλιο Απασχόλησης, Κοινωνικής Πολιτικής, Υγείας και Καταναλωτών, λόγω της έγκρισης των κατευθυντήριων γραμμών για την πολιτική απασχόλησης για τα κράτη μέλη. Όπως προείπα, αυτές θα τεθούν υπό συζήτηση στο Ευρωπαϊκό Συμβούλιο στις 17 Ιουνίου. Αυτές οι κατευθυντήριες γραμμές περιλαμβάνουν την ισότητα μεταξύ ανδρών και γυναικών ως ουσιώδη παράγοντα, όχι μόνο για την αποκατάσταση της απασχόλησης στο τρέχον κλίμα της οικονομικής κρίσης, αλλά και για την εφαρμογή στην πράξη του νέου, ευφυούς, βιώσιμου και χωρίς αποκλεισμούς μοντέλου ανάπτυξης για την επόμενη δεκαετία. Αυτό συμβαίνει διότι αυτό που πρέπει να είναι επίσης βιώσιμο είναι ένα κοινωνικό μοντέλο το οποίο θα πρέπει να μεριμνά για έναν πληθυσμό που αναμένεται να γεράσει σημαντικά κατά τα επόμενα 20 έτη, και η φροντίδα αυτού του πληθυσμού δεν μπορεί να συνεχίσει να ανήκει αποκλειστικά στα πρόθυμα χέρια των γυναικών.
<P>
Αν κάτι έχει καταστεί σαφές από αυτούς τους αρχικούς προβληματισμούς σχετικά με τις εκθέσεις που παρουσιάσατε, και από όλες τις συζητήσεις που κάναμε κατά τη διάρκεια της Προεδρίας μας, είναι ότι, αν θέλουμε να δημιουργήσουμε εκ νέου ανάπτυξη σε γερές βάσεις, η Ευρώπη πρέπει να μπορεί να υπολογίζει στο δυναμικό, τις ικανότητες και τη γνώση όλων των πολιτών της, και φυσικά όλων των γυναικών της. Μολονότι είναι η πλειοψηφία μεταξύ των κατόχων πτυχίων τριτοβάθμιας εκπαίδευσης στην Ευρωπαϊκή Ένωση (60%), οι γυναίκες δεν καταφέρνουν να αναπτύξουν το πλήρες δυναμικό τους, εξαιτίας ορισμένων δομών στα παραγωγικά μας συστήματα, οι οποίες είναι τόσο άδικες όσο και αναποτελεσματικές.
<P>
Για να ξεπεράσουμε όλες αυτές τις ανισότητες στις αγορές εργασίας μας, οι οποίες αποτελούν πραγματικό εμπόδιο για τη συλλογική πρόοδο, ο στόχος του ποσοστού απασχόλησης 75% έως το 2020 θα πρέπει να λαμβάνει υπόψη τόσο τους άνδρες όσο και τις γυναίκες. Δεν είναι απλώς θέμα δικαιοσύνης. Αν συγκρίνουμε τα ποσοστά απασχόλησης για τους άνδρες και τις γυναίκες στην Ευρωπαϊκή Ένωση, μπορούμε να δούμε ότι το 76% των πρώτων έχουν μια θέση εργασίας, ενώ το ποσοστό των εργαζόμενων γυναικών ανέρχεται σε 63%. Συνεπώς, θα πρέπει να καταβληθεί ιδιαίτερη προσπάθεια για το θέμα αυτό κατά τα επόμενα χρόνια, προκειμένου μεγαλύτερος αριθμός γυναικών να ενταχθεί στην αγορά εργασίας. Όπως συμφωνήσαμε, αυτή η αύξηση των γυναικών στην αγορά εργασίας θα πρέπει επίσης να επιτευχθεί, όπως επεσήμανε ο κ. Romeva i Rueda, μέσω της ανάληψης δράσης για τις μισθολογικές διαφορές, οι οποίες τον περασμένο χρόνο έφτασαν σχεδόν στο 18% κατά μέσο όρο στην Ευρωπαϊκή Ένωση.
<P>
Άλλα ζητήματα όσον αφορά την ισότητα των φύλων, που θα αποτελέσει μέρος της στρατηγικής της ΕΕ για το 2020, πρέπει επίσης να υπογραμμιστούν, όπως η καταπολέμηση των στερεοτύπων που συνδέονται με το φύλο στην εκπαίδευση, καθώς και στον επαγγελματικό και ακαδημαϊκό προσανατολισμό. Γνωρίζουμε ότι τα στερεότυπα οδηγούν επί του παρόντος σε μια διαχωρισμένη με βάση το φύλο αγορά εργασίας, καθώς και ότι είναι αναγκαία η επιδίωξη ισορροπίας μεταξύ της επαγγελματικής και της ιδιωτικής ζωής.
<P>
Όσον αφορά την κοινωνική ένταξη και την καταπολέμηση της φτώχειας, ένα θέμα τεράστιας σημασίας, κυρία Figueiredo, έχουμε επίσης δώσει ιδιαίτερη προσοχή στην περίπτωση των γυναικών, δεδομένου ότι διατρέχουν μεγαλύτερο κίνδυνο φτώχειας απ' ό,τι οι άνδρες, καθώς λαμβάνουν μικρότερους μισθούς και συντάξεις και αναλαμβάνουν οι ίδιες την ευθύνη για μη αμειβόμενη εργασία στον τομέα της μέριμνας.
<P>
Είμαστε επίσης πολύ ευχαριστημένοι που καταλήξαμε σε συμφωνία με το Κοινοβούλιο όσον αφορά την πρόταση οδηγίας για την ίση μεταχείριση των αυτοαπασχολούμενων ανδρών και γυναικών. " συμφωνία αυτή θα καταστήσει δυνατή την υιοθέτηση αυτής της οδηγίας στην προσεχή συνεδρίαση του Συμβουλίου. Είναι μια οδηγία που θα αναγνωρίζει νέα δικαιώματα για τις αυτοαπασχολούμενες γυναίκες και τους συμβοηθούντες συζύγους ή συντρόφους τους.
<P>
Όπως είπα, πραγματοποιήσαμε αρκετές συνεδριάσεις στις οποίες συζητήσαμε επιλογές και προτάσεις σχετικά με τα προβλήματα που συζητούμε σήμερα εδώ. Τέλος, και αναμφίβολα η Επίτροπος Reding θα αναφερθεί σε αυτό, συζητήσαμε επίσης τη μελλοντική στρατηγική 2011-2015 για την ισότητα των φύλων, ένα θέμα το οποίο αναμφίβολα θα προκαλέσει έντονη συζήτηση σε αυτό το Σώμα τους ερχόμενους μήνες και για το οποίο η Επιτροπή θα παρουσιάσει έναν χάρτη πορείας τους ερχόμενους μήνες.
<P>
Είμαι πεπεισμένη, και με αυτό θα ολοκληρώσω, κύριε Πρόεδρε, ότι η συζήτηση για την κρίση και την οικονομική ανάκαμψη δεν πρέπει να μας κάνει να απομακρυνθούμε από την ενίσχυση του ευρωπαϊκού κοινωνικού μοντέλου μας. Αυτό θα ήταν λάθος. Θα ήταν μεγάλο λάθος την παρούσα χρονική στιγμή, και γι' αυτό πιστεύω ότι είναι σημαντικό να διατηρήσουμε ζωντανές αυτές τις συζητήσεις και τις πολιτικές για την ισότητα, οι οποίες, εδώ και τόσα χρόνια, μας επέτρεψαν όχι μόνο να αναπτυχθούμε, αλλά να αναπτύξουμε και να διατηρήσουμε ένα αξιοζήλευτο κα άψογο μοντέλο κοινωνικής συνοχής.
<SPEAKER ID="595" NAME="Viviane Reding" LANGUAGE="EN">
Κύριε Πρόεδρε, με εντυπωσίασε ιδιαίτερα το έργο που έγινε από τους εισηγητές σας. Με εντυπωσίασε πολύ επίσης ο τρόπος με τον οποίο οι διάφορες πολιτικές ομάδες συμπορεύονται προς την ίδια κατεύθυνση, με μικρές διαφορές. Αυτές δεν είναι σημαντικές, καθώς η διαδρομή και ο προορισμός είναι τα ίδια και αυτό είναι πολύ σημαντικό.
<P>
Σας ευχαριστώ επίσης που υπογραμμίσατε -όλοι όσοι μιλήσατε, οι εισηγητές καθώς και οι συντάκτες της προφορικής ερώτησης- ότι δεν χρειαζόμαστε άλλα έγγραφα, χρειαζόμαστε δράση. Συμφωνώ μαζί σας επειδή, ουσιαστικά, ξέρουμε τι θέλουμε και ξέρουμε γιατί το θέλουμε. Ξέρουμε ότι ο μόνος τρόπος για να προχωρήσει η κοινωνία μας είναι να έχουμε ισότητα των φύλων, όχι μόνο στα θέματα των γυναικών, αλλά σε όλους τους τομείς.
<P>
Αυτός ακριβώς ήταν ο λόγος που, για πρώτη φορά στην ιστορία της, η Επιτροπή ξεκίνησε την πενταετή θητεία της με μια εναρκτήρια δήλωση, όπως ονομάστηκε, με έναν Χάρτη που αποτελεί πολιτική δέσμευση εκ μέρους κάθε μέλους της Επιτροπής να προαγάγει την ισότητα μεταξύ ανδρών και γυναικών στο πλαίσιο του χαρτοφυλακίου του ή της και, συνεπώς, μια δέσμευση από το σύνολο της Επιτροπής ότι θα τοποθετήσει την ισότητα των φύλων σε κορυφαία θέση στο πρόγραμμα δράσης.
<P>
Αυτό είναι το ένα. Το δεύτερο είναι το εξής: πώς θα κάνουμε τα λόγια πράξη; Πώς θα δώσουμε σάρκα και οστά σε αυτόν τον Χάρτη των Γυναικών για τον οποίο δεσμεύτηκε η Επιτροπή τον Μάρτιο; Και εδώ περνάμε στην εφαρμογή. Πρώτον, ζήτησα από τους συναδέλφους μου στην Επιτροπή να συνεισφέρουν στη στρατηγική, έτσι ώστε να μην είναι αρμόδια για την ισότητα των φύλων μόνο η Επίτροπος που σας μιλάει αυτήν τη στιγμή, αλλά και οι υπόλοιποι 26 Επίτροποι που θα καταθέσουν τις συνεισφορές τους στα ειδικά τμήματα και στους τομείς αρμοδιότητάς τους. Αυτό είναι πολύ σημαντικό επειδή δεν έχει συμβεί ποτέ ξανά, και πιστεύω ότι κινείται στο πνεύμα των όσων μας παρουσίασαν σήμερα όλες οι πολιτικές ομάδες.
<P>
Πώς καταλήξαμε σε αυτές τις ιδέες; Οι πέντε προτεραιότητες του Χάρτη δεν εμφανίστηκαν από το πουθενά. Αντικατοπτρίζουν το αποτέλεσμα της ευρείας διαβούλευσης με τους ενδιαφερόμενους που πραγματοποιήσαμε το 2009 κατά την προετοιμασία της νέας στρατηγικής. Θα επανέλθω αργότερα στη στρατηγική.
<P>
Επιτρέψτε μου να μιλήσω, καταρχάς, για τις πολύ σημαντικές εκθέσεις που υποβλήθηκαν από το Ευρωπαϊκό Κοινοβούλιο. Πρώτα, η έκθεση του κ. Romeva i Rueda. Ευθυγραμμίζεται με τη θέση της Επιτροπής για τον τρόπο με τον οποίο η κρίση επηρεάζει τις γυναίκες και για τον τρόπο με τον οποίο οι απαντήσεις στην κρίση θα πρέπει να λαμβάνουν υπόψη τον αντίκτυπο στις γυναίκες. Έχω ήδη επιστήσει την προσοχή σε αυτό το ζήτημα στην τελευταία ετήσια έκθεση για την ισότητα μεταξύ γυναικών και ανδρών, υπογραμμίζοντας ότι η τρέχουσα κρίση επηρεάζει τις γυναίκες περισσότερο απ' ό,τι οι προηγούμενες υφέσεις, επειδή οι γυναίκες συμμετέχουν τώρα περισσότερο στην αμειβόμενη απασχόληση και αποτελούν συχνά τον αδύναμο κρίκο της αλυσίδας της απασχόλησης. Στην αρχή της κρίσης, είδαμε ότι η ανεργία στους άνδρες αυξανόταν με ταχείς ρυθμούς, κυρίως λόγω των προβλημάτων στις κατασκευές και στη βιομηχανία. Τώρα βλέπουμε ότι η ανεργία των ανδρών και των γυναικών αυξάνεται στο ίδιο επίπεδο, και ο κίνδυνος είναι ότι λόγω των δαπανών των δημόσιων προϋπολογισμών και επίσης -ελπίζουμε όχι σε πολύ μεγάλο βαθμό- λόγω των περικοπών στις δαπάνες για την ισότητα των φύλων, αυτό θα έχει σίγουρα αντίκτυπο στην απασχόληση των γυναικών. Επομένως, είναι πολύ σημαντικό να το γνωρίζουμε αυτό και πρέπει να προτείνουμε μέτρα. Γι' αυτό υποστηρίζω σθεναρά τις προσπάθειες ενσωμάτωσης των πτυχών της ισότητας των φύλων στα μέτρα ανάκαμψης. Πιστεύω ότι η κρίση είναι μια μοναδική ευκαιρία να εφαρμόσουμε τις πολιτικές που θα καθιερώσουν την ισότητα των φύλων στην αγορά εργασίας και την κοινωνία μας στο μέλλον. Έχει ήδη ειπωθεί πολύ ξεκάθαρα από την Προεδρία ότι το ποσοστό απασχόλησης του 75% που είναι ο στόχος μας δεν μπορεί να επιτευχθεί αν δεν έχουμε συμμετοχή των γυναικών.
<P>
Όσον αφορά τώρα τη διάσταση του φύλου της στρατηγικής Ευρώπη 2020, στα τρία κύρια στοιχεία της, τίποτα δεν μπορεί να επιτευχθεί χωρίς τις γυναίκες. Οι γυναίκες αποτελούν το 60% των αποφοίτων πανεπιστημίων και δεν τις αξιοποιούμε στην αγορά εργασίας αλλά, αν στοχεύουμε στην έξυπνη ανάπτυξη, στην πράσινη οικονομία στην οποία χρειαζόμαστε τα μυαλά και στην οποία δεν μπορούμε να αφήσουμε στην άκρη αυτές τις πολύ μορφωμένες και έξυπνες γυναίκες, δεν θα επιτύχουμε ποτέ τους στόχους μας χωρίς τις γυναίκες. Γι' αυτό πιστεύω ότι οι γυναίκες πρέπει να βοηθηθούν προκειμένου η στρατηγική για το 2020 να έχει θετική έκβαση. Οι στόχοι δεν μπορούν να επιτευχθούν αν δεν βελτιώσουμε σημαντικά την ένταξη των γυναικών στην αγορά εργασίας. Γι' αυτό πιστεύω ότι είναι πολύ θετικό το ότι το Ευρωπαϊκό Κοινοβούλιο υπογραμμίζει διαρκώς την ισχυρή διάσταση του φύλου της στρατηγικής - και ορθώς το πράττει, διότι πραγματικά πρέπει να διασφαλίσουμε ότι οι γυναίκες συμβάλλουν στη στρατηγική και επίσης αποκομίζουν τα οφέλη της στρατηγικής.
<P>
" στρατηγική μας για την ισότητα των φύλων, την οποία θα παρουσιάσω το φθινόπωρο του τρέχοντος έτους, θα περιέχει πολλά συγκεκριμένα στοιχεία, όχι για τους επόμενους μήνες αλλά για τα επόμενα χρόνια. Θα πρέπει να αποκτήσουμε έναν χάρτη πορείας όσον αφορά τον τρόπο με τον οποίο θέλουμε να εφαρμόσουμε τα πολύ συγκεκριμένα στοιχεία από το 2010 έως και το τέλος της θητείας μας - της δικής σας θητείας ως βουλευτών του Ευρωπαϊκού Κοινοβουλίου και της δικής μου θητείας ως Επιτρόπου. " στρατηγική θα στοχεύει, ως εκ τούτου, στη βελτίωση της διακυβέρνησης και του πολιτικού διαλόγου και θα εφαρμοστεί σε στενή συνεργασία με τους κύριους εταίρους σε ευρωπαϊκό επίπεδο. Κάτι που ειπώθηκε στην Αίθουσα αυτή και που είναι απολύτως σωστό είναι ότι θα μπορούσαμε να καταρτίσουμε μια στρατηγική για την ισότητα των φύλων τώρα, αλλά αυτή θα πρέπει να τεθεί σε εφαρμογή στα κράτη μέλη. Βλέπουμε πώς όλα τα μέσα των ενδιαφερομένων που έχουν δημιουργηθεί με την πάροδο των χρόνων -από την Πλατφόρμα Δράσης του Πεκίνου μέχρι σήμερα- λειτουργούν καλά. Σε περιόδους κρίσης, πρέπει να μεριμνούμε ότι θα συνεχίσουν να λειτουργούν καλά και ότι κανείς δεν θα επιχειρήσει να τα καταργήσει. Υπολογίζω στη βοήθεια του Κοινοβουλίου. Αν κάτι τέτοιο συνέβαινε σε μια κυβέρνηση, είμαι σίγουρη ότι αμέσως θα μιλούσαμε σχετικά σε αυτό το Σώμα.
<P>
Επομένως, αυτή η συνεργασία στην οποία έχουν οικοδομηθεί οι ιδέες του μέλλοντος -όπως είπα στην αρχή, οι ενδιαφερόμενοι ήταν αυτοί που συμμετείχαν στη δημόσια διαβούλευση γι' αυτό- πρέπει να οδηγήσει σε έναν εποικοδομητικό διάλογο και σε αυτό που ζητάτε - έναν τακτικό διάλογο. Υπογραμμίζω, ως εκ τούτου, την έκθεση για τη νέα στρατηγική που συνέταξε η κ. Figueiredo. Νομίζω ότι η ιδέα σας, κυρία εισηγήτρια, για μια ετήσια τριμερή συνάντηση μεταξύ Κοινοβουλίου, Συμβουλίου και Επιτροπής που θα εξετάζει την πρόοδο που έχει σημειωθεί στην πορεία είναι εξαιρετική. Φρονώ ότι θα είναι πολύ καλό να υιοθετηθεί επειδή θα δώσει σε όλους ένα κίνητρο -στην Επιτροπή, το Συμβούλιο και το Κοινοβούλιο- να κάνουν περισσότερα. Ένας τέτοιος διάλογος για την ισότητα των φύλων θα μπορούσε να βασιστεί στην ετήσια έκθεση για την ισότητα των φύλων που εκπονείται από την Ευρωπαϊκή Επιτροπή. Νομίζω ότι αυτός θα ήταν ένας πολύ ενεργός και συγκεκριμένος τρόπος να προχωρήσουμε.
<P>
Υπολογίζω επίσης στην υποστήριξη των κρατών μελών για τη δράση της Επιτροπής στον τομέα της ισότητας των φύλων, πρώτα επιδοκιμάζοντας τη νέα στρατηγική, φυσικά, αφού ακούσουν τι έχει να πει το Κοινοβούλιο σχετικά με τις προτάσεις που θα καταθέσω στο τέλος του Σεπτέμβρη και επίσης ανανεώνοντας το Ευρωπαϊκό Σύμφωνο για την Ισότητα των Φύλων.
<P>
Συνοπτικά, υπάρχουν τρεις τομείς στους οποίους επιθυμώ η δράση της ΕΕ να είναι αποτελεσματική και πολύ χειροπιαστή, αν και όταν μιλάω για τρεις τομείς δεν σημαίνει ότι αυτοί είναι οι μοναδικοί τρεις τομείς, αλλά πιστεύω ότι θα μπορούσαμε ίσως να αναγάγουμε αυτούς τους τρεις τομείς σε κύριους στόχους μας.
<P>
Πρώτον, θα πρέπει να λάβουμε αποφασιστικά μέτρα για να αντιμετωπίσουμε τη βία κατά των γυναικών και να διασφαλίσουμε την αποτελεσματική προστασία των θυμάτων. Ο κοινός δικαστικός μας χώρος πρέπει να είναι ένας χώρος όπου τα θύματα θα απολαύουν αξιοπρεπούς μεταχείρισης, σεβασμού και υψηλού επιπέδου προστασίας και υποστήριξης, όχι μόνο σε έναν, αλλά σε πολλούς τομείς. Έχω θέσει ως προτεραιότητα να διασφαλίσω ότι, το πρώτο εξάμηνο του 2011, η Επιτροπή θα παρουσιάσει μια ολοκληρωμένη δέσμη μέτρων για το θέμα αυτό. Ξέρω ότι η βελγική Προεδρία επιθυμεί να αποτιμήσει την πρόοδο που έχει ήδη σημειωθεί, τις δράσεις που είναι ήδη σε εξέλιξη και αυτά που πρέπει να γίνουν σε μια σημαντική διάσκεψη που θα λάβει χώρα κάποια στιγμή τον Νοέμβριο. Θα υπάρξει πρόοδος από το προπαρασκευαστικό έργο που σημειώθηκε υπό την ισπανική Προεδρία, την εκτίμηση της κατάστασης και την προετοιμασία συμπληρωματικών δράσεων το φθινόπωρο, και στη συνέχεια μια ολοκληρωμένη δέσμη μέτρων στις αρχές του 2011.
<P>
Θα ήθελα να επιβεβαιώσω εκ νέου όσα είπα κατά τη διάρκεια της ακρόασής μου και όσα ειπώθηκαν επίσης με σαφήνεια στον Χάρτη της Επιτροπής: η Επιτροπή θα χρησιμοποιήσει όλα τα πιθανά μέσα, περιλαμβανομένου του ποινικού δικαίου αν χρειαστεί, για να εξαλείψει τον ακρωτηριασμό των γυναικείων γεννητικών οργάνων. Πιστεύουμε ότι πρόκειται για μια βάρβαρη πρακτική, η οποία σε καμία περίπτωση και με καμία δικαιολογία δεν μπορεί να συνεχίσει να εφαρμόζεται στην Ευρώπη.
<P>
Θα προετοιμάσω επίσης ένα νομοθετικό μέσο για την ενίσχυση της συμμετοχής των γυναικών στη διαδικασία λήψης των αποφάσεων. Έχετε δίκιο: οι γυναίκες, εκτός από το πεδίο των πανεπιστημιακών σπουδών, υποεκπροσωπούνται σοβαρά σε θέσεις λήψης αποφάσεων σε όλα τα επίπεδα, τόσο σε δημόσιες όσο και σε ιδιωτικές εταιρείες. " Ευρώπη θα πρέπει να αναλάβει δράση για να καλύψει όσο το δυνατόν περισσότερο αυτό το κενό.
<P>
Ξέρω ότι δεν έχω μιλήσει για όλα τα άλλα στοιχεία, όπως τα διάφορα είδη άδειας που μπορεί να προσθέσουμε στην άδεια μητρότητας, τους στόχους όσον αφορά τις εγκαταστάσεις φροντίδας των παιδιών, τις μισθολογικές διαφορές και τις επιλογές που έχουμε προκειμένου να εισαγάγουμε περισσότερη διαφάνεια σε αυτά τα προβλήματα. Το σήμα επαγγελματικής ισότητας, οι χάρτες, το βραβείο για την ισότητα κ.λπ. θα περιληφθούν όλα στην ημερήσια διάταξη· όλα αυτά θα τεθούν επί τάπητος στο τέλος του Σεπτέμβρη.
<P>
Όσον αφορά αυτές τις συγκεκριμένες δράσεις, θα πρέπει πραγματικά να έρθετε τότε και να πείτε ότι αυτά είναι ανοησίες, ότι δεν είναι αρκετά δραστικά και να πείτε τι πιστεύετε ότι πρέπει να γίνει σε σχέση με αυτά. Εργαζόμαστε επ' αυτού με τους συνεργάτες μου. Ακούσαμε όσα είχαν να πουν οι ενδιαφερόμενοι φορείς. Είδαμε τη συνεισφορά των εκθέσεων σας, των ψηφισμάτων σας και γίναμε δέκτες της συνεισφοράς των υπουργών που συναντήθηκαν σε μια πολύ σημαντική διάσκεψη κατά τη διάρκεια της ισπανικής Προεδρίας. Γενικά, πιστεύω ότι θα τα καταφέρουμε, ώστε να μπορέσετε να πείτε, σε τέσσερα χρόνια από σήμερα "Ναι, τα καταφέραμε".
<SPEAKER ID="596" NAME="Lívia Járóka" LANGUAGE="EN">
Κύριε Πρόεδρε, παρά τα επιτεύγματα των πολιτικών της ΕΕ για την ισότητα των φύλων τα τελευταία πενήντα χρόνια, για τα οποία μιλήσαμε σήμερα, υπάρχουν πολλά ακόμη που πρέπει να γίνουν, όπως είπαν πολλοί ομιλητές. Οι φιλόδοξοι στόχοι του χάρτη πορείας της ΕΕ του 2006 και του 2010 -και πολλοί από τους βουλευτές του ΕΚ ήταν εδώ τότε που μιλούσαμε με την Επιτροπή για τον παλαιότερο χάρτη πορείας- όπου απευθύναμε έκκληση για οικονομική ανεξαρτησία, συνδυασμό της επαγγελματικής και της προσωπικής ζωής, ίση εκπροσώπηση, εξάλειψη της βίας, καταπολέμηση των στερεοτύπων και προώθηση της ισότητας των φύλων στις εξωτερικές πολιτικές, πρέπει να επιδιωχθούν περαιτέρω. Αυτό το αντιλαμβανόμαστε όλοι.
<P>
Κατά την εκπλήρωση των στόχων του παλαιού χάρτη πορείας και τον καθορισμό των στόχων του νέου χάρτη πορείας, στα οποία θα έπρεπε να έχει εστιαστεί η συζήτηση αυτή και όλες οι εκθέσεις, βλέπουμε ότι η Επιτροπή πρέπει να εισαγάγει ειδικά μέτρα, προκειμένου να εξασφαλιστεί η ισχύς του υπάρχοντος χάρτη πορείας, και επίσης πρέπει να διδαχθούμε από τις αδυναμίες του και να τις υπερβούμε.
<P>
" κύρια ανησυχία μου είναι η προβολή, η ορατή επιρροή που μπορούμε να έχουμε στα εθνικά και περιφερειακά μέσα που επιτυγχάνουν ισότητα των φύλων επί τόπου. Μολονότι, όπως είπε ο κ. Romeva i Rueda, παραμένει δύσκολο να αποτιμηθεί η χρηματοπιστωτική κρίση, είναι απολύτως σαφές σε όλους μας ότι αυτή η περίοδος είχε ιδιαίτερα σοβαρές συνέπειες για τις γυναίκες.
<P>
Αυτό που συμβαίνει, ως εκ τούτου, και θα πρέπει να υπογραμμίζεται διαρκώς, είναι ότι οι ανεπαρκείς επενδύσεις σε οικονομικές και κοινωνικές ευκαιρίες για τις γυναίκες περιορίζουν εντελώς την οικονομική ανάπτυξη και επιβραδύνουν τη μείωση της φτώχειας και τις κοινωνικές ανισότητες στην Ευρώπη μας. Άλλωστε, αυτό που έλειπε από τον παλαιό χάρτη πορείας -όντως έγινε πολλή συζήτηση περί αυτού αλλά ελάχιστα έργα- ήταν η καταπολέμηση των πολλαπλών διακρίσεων, καθώς οι σύνθετες διακρίσεις λόγω ηλικίας, αναπηρίας, εθνοτικής ή φυλετικής καταγωγής, θρησκείας, εθνικής καταγωγής και κοινωνικοοικονομικής κατάστασης, δημιουργούν πολλαπλούς φραγμούς στη χειραφέτηση και την κοινωνική ανέλιξη των γυναικών. Αυτό είναι κάτι για το οποίο δεν μιλάμε πολύ συχνά. Σχεδόν όσο σπάνια μιλάμε για τη σπουδαιότητα της συλλογής, της επεξεργασίας και της δημοσίευσης ξεχωριστών για κάθε φύλο δεδομένα. Τέλος, πρωτίστως τα εργαλεία...
<P>
(Ο Πρόεδρος διακόπτει την ομιλήτρια)
<SPEAKER ID="597" NAME="Edite Estrela" LANGUAGE="PT">
Κύριε Πρόεδρε, κυρία Επίτροπε, κυρία Martínez Lozano, σε ένα πρόσφατο άρθρο που δημοσιεύτηκε στο περιοδικό Time με τίτλο The New Sheriffs of Wall Street αναφέρεται ότι στις "νωμένες Πολιτείες οι γυναίκες δεν διοικούν τη Wall Street, ούτε και είναι υπεύθυνες γι' αυτήν τη χρηματοπιστωτική κρίση, αλλά ότι, ενώπιον της κατάστασης που δημιουργήθηκε από την έλλειψη ρύθμισης της χρηματοπιστωτικής αγοράς, οι γυναίκες είναι εκείνες που καλούνται σήμερα και τοποθετούνται σε ηγετικές θέσεις, προκειμένου να διορθώσουν το χάος που προκάλεσαν οι άνδρες διευθυντές τους.
<P>
Αυτό είναι ενδιαφέρον. Οι άνδρες προκάλεσαν την κρίση και οι γυναίκες θα πρέπει να την αντιμετωπίσουν. Χωρίς καμία διάθεση ειρωνείας, η παγκόσμια οικονομία αντιμετωπίζει τη χειρότερη ύφεση από την εποχή της Μεγάλης Ύφεσης. Είχε κοινωνικές επιπτώσεις σε ολόκληρη την Ευρωπαϊκή Ένωση, και οι γυναίκες ήταν εκείνες που βίωσαν τις χειρότερες επιπτώσεις, καθώς υπόκεινται σε μεγαλύτερη εργασιακή ανασφάλεια, είναι περισσότερο επιρρεπείς σε απολύσεις και συχνά δεν καλύπτονται από συστήματα κοινωνικής ασφάλισης. Σε αυτό το πλαίσιο, υπάρχουν βάσιμοι φόβοι ότι πολλά κράτη μέλη μπορεί να μειώσουν τη χρηματοδότηση για τον κοινωνικό τομέα, επηρεάζοντας για ακόμη μία φορά κατά κύριο λόγο τις γυναίκες. Δεν είναι δίκαιο οι πιο ευάλωτοι να είναι αυτοί που πρέπει να πληρώσουν για τα λάθη των κερδοσκόπων.
<P>
Θα ήθελα να ολοκληρώσω συγχαίροντας την ισπανική Προεδρία που έδωσε προτεραιότητα στην καταπολέμηση της βίας που συνδέεται με το φύλο.
<SPEAKER ID="598" NAME="Sophia in 't Veld" LANGUAGE="EN">
Κύριε Πρόεδρε, καταρχάς, εξ ονόματος της Ομάδας μου, θα ήθελα να ευχαριστήσω αμφότερους τους εισηγητές και να τους πω ότι η Ομάδα μου θα υποστηρίξει ολόψυχα και τις δύο εκθέσεις, επειδή πραγματεύονται ένα πολύ σημαντικό θέμα, την ισότητα των φύλων, η σπουδαιότητα του οποίου επιδεικνύεται επίσης από την ορθή επιλογή των θεμάτων που καλύπτονται από τις δύο εκθέσεις.
<P>
Όμως, κύριοι συνάδελφοι, πρέπει να πω ότι είμαι λίγο απογοητευμένη διότι, αν ισχυριζόμαστε ότι θέλουμε δράση, ότι θέλουμε να επιτύχουμε κάτι μέσα στα επόμενα τέσσερα χρόνια, ότι πρόκειται για ένα ζήτημα ύψιστης προτεραιότητας, ότι το ήμισυ του πληθυσμού υφίσταται διακρίσεις και το ήμισυ του δυναμικού παραμένει αναξιοποίητο, πώς είναι δυνατόν να πραγματοποιούμε αυτήν τη συζήτηση στο τέλος της ημέρας; Πού είναι οι επικεφαλής των Ομάδων; Γιατί δεχόμαστε ότι το θέμα αυτό δεν αποτελεί ύψιστη προτεραιότητα; Προτείνω, κύριοι συνάδελφοι, να επιμείνουμε , την επόμενη φορά, το ζήτημα αυτό να συμπεριληφθεί στην ημερήσια διάταξη ως η κύρια συζήτηση, και αν δεν ικανοποιήσουν το αίτημά μας, να αλυσοδεθούμε στην πόρτα. Νομίζω ότι δεν πρέπει να το δεχόμαστε αυτό πλέον.
<SPEAKER ID="599" NAME="Marina Yannakoudakis" LANGUAGE="EN">
Κύριε Πρόεδρε, η αποψινή συζήτηση αναζητά τρόπους για τη βελτίωση της τύχης των γυναικών, ενίοτε μέσω θετικών διακρίσεων όπως οι ποσοστώσεις, ενίοτε μέσω άμεσης νομοθεσίας για την ισότητα των φύλων. Υποστηρίζω τις αναφορές που ενισχύουν τη συνεργασία μεταξύ των κρατών μελών όσον αφορά την αντιμετώπιση των μισθολογικών διακρίσεων για ίση εργασία και τις δράσεις που προστατεύουν γυναίκες και άνδρες από όλες τις μορφές βίας, περιλαμβανομένης της σωματεμπορίας και του ακρωτηριασμού των γυναικείων γεννητικών οργάνων, αλλά επίσης είναι απαραίτητο να δούμε αποφασιστικά βήματα προς την κατεύθυνση της χειραφέτησης των γυναικών μέσω της ενίσχυσης της εμπιστοσύνης στις ικανότητές τους, μέσω της εκπαίδευσης και μέσω κινήσεων για τη δημιουργία ενός περιβάλλοντος που ενθαρρύνει την επιλογή.
<P>
Κάποιος που ζούσε κάποτε σε καθεστώς διακρίσεων είπε: έχω ένα όνειρο. Λοιπόν, κι εγώ έχω ένα όνειρο. Περιμένω την ημέρα που θα εργαζόμαστε όχι μόνο για την ενίσχυση της ισότητας στον χώρο εργασίας, αλλά για τη χειραφέτηση των γυναικών, ώστε να κάνουν ελεύθερες επιλογές και να νιώθουν αρκετά δυνατές για να επιτύχουν τους στόχους τους. Αυτός θα ήταν ο πραγματικός χάρτης πορείας για τις γυναίκες. Ωστόσο, πρέπει να κάνουμε μικρά βήματα. Συμφωνούμε όλοι ως προς την αρχή της ισότητας και θα έλεγα ότι αποτελεί βασικό μας δικαίωμα, αλλά γιατί να συμπεριλάβουμε ζητήματα που θολώνουν τα νερά; Οι φάκελοι είναι σύνθετοι και η συμπερίληψη ζητημάτων που αποτελούν αρμοδιότητα των κρατών μελών, όπως οι δημόσιες δαπάνες στον τομέα της υγείας, δεν βοηθάει τα πράγματα.
<P>
Υπάρχουν κόκκινες γραμμές στον δρόμο. Λυπάμαι που το λέω αλλά, αν θέλουμε να επιτύχουμε την ισότητα, πρέπει να διασφαλίσουμε ότι ο δρόμος είναι ελεύθερος από περισπασμούς, διότι μόνο σε έναν ελεύθερο δρόμο μπορούμε να βαδίσουμε προς τα εμπρός ενωμένοι.
<SPEAKER ID="600" NAME="Χαράλαμπος Αγγουράκης">
εξ ονόματος της ομάδας GUE/NGL. - Κύριε Πρόεδρε, θα ήθελα να σημειώσω ότι πολλά λόγια ακούστηκαν, αλλά ακούσαμε λίγα για το "δια ταύτα". Και, με αυτήν την έννοια, θεωρώ ότι οι δύο εκθέσεις στην καλύτερη περίπτωση εκφράζουν ευχολόγια· ειδικότερα εκείνη η έκθεση που αναφέρεται στις επιπτώσεις της κρίσης. Και το λέω αυτό διότι δυστυχώς δεν αντιμετωπίζουν τα προβλήματα που γεννούν αυτήν την απαράδεκτη κατάσταση για τις γυναίκες.
<P>
Κατά τη γνώμη μου, εάν σήμερα στην Ελλάδα τα όρια συνταξιοδότησης αυξάνονται από 5 μέχρι 17 χρόνια για τις γυναίκες, αυτό οφείλεται τόσο στο καπιταλιστικό σύστημα όσο και στη στρατηγική 2020, η οποία δεν αμφισβητείται. Και δεν ξέρω πώς μιλάει η κυρία Επίτροπος για διάφορα μέτρα ισότητας των γυναικών όταν δεν αμφισβητεί αυτήν τη στρατηγική.
<P>
Όποιο μέτρο και να πάρετε, κυρία Επίτροπε, τη στρατηγική 2020 δεν μπορείτε να την ανατρέψετε γιατί δεν την αμφισβητείτε καν. Για αυτόν τον λόγο, κύριε Πρόεδρε, θεωρούμε ότι η λύση στο πρόβλημα μπορεί να γίνει μόνο με τον αγώνα των γυναικών, μόνο με τον αγώνα όλων των εργαζομένων ενάντια στις συνέπειες της κρίσης, μόνο με τον αγώνα για το ξεπέρασμα του καπιταλισμού
<SPEAKER ID="601" NAME="Angelika Werthmann" AFFILIATION="NI">
(DE) Κύριε Πρόεδρε, κυρίες και κύριοι, θα επικεντρωθώ σε δύο ζητήματα που με ενδιαφέρουν πάρα πολύ: την οικονομική και χρηματοπιστωτική κρίση και την επακόλουθη ύφεση. Δεν θα πρέπει, σε καμία περίπτωση, να χρησιμοποιηθούν ως επιχειρήματα για την ακύρωση της προόδου που έχουμε σημειώσει μέχρι στιγμής όσον αφορά την ισότητα των φύλων. Μεσοπρόθεσμα, αυτό μπορεί να ζημιώσει περαιτέρω την οικονομική ανάπτυξη.
<P>
" διαφορά στις αμοιβές μεταξύ ανδρών και γυναικών παραμένει και αυτό ισχύει, φοβούμαι, σε ολόκληρη την Ευρώπη. Σύμφωνα με τον ευρωπαϊκό μέσο όρο, η απόκλιση στα εισοδήματα ανδρών και γυναικών ανέρχεται στο 17,8%. Εν προκειμένω, ωστόσο, υπάρχουν, δυστυχώς, και ορισμένες ανωμαλίες, όπως η χώρα μου, η Αυστρία. " πρόσφατη Έκθεση για τις Γυναίκες, της αυστριακής ομοσπονδιακής κυβέρνησης, δείχνει ότι οι γυναίκες κερδίζουν ένα ταπεινό 58,4% του ακαθάριστου μισθού των ανδρών. Μόνο σε δύο χώρες αυτή η διαφορά των εισοδημάτων είναι ακόμη μεγαλύτερη. Πρέπει να έχουμε ως γενικό στόχο να συνθλίψουμε αυτήν τη "γυάλινη οροφή", δηλαδή να υπερβούμε τα εμπόδια που εισάγουν διακρίσεις, τα οποία θα πρέπει τελικά να γίνουν παρελθόν.
<SPEAKER ID="602" NAME="Barbara Matera" AFFILIATION="PPE">
(IT) Κύριε Πρόεδρε, κυρίες και κύριοι, πιστεύω ότι είναι σημαντικό και σωστό να μιλήσουμε για την έκθεση της κ. Figueiredo. Είναι μια έκθεση που συζητήθηκε εκτενώς στο πλαίσιο της Επιτροπής Δικαιωμάτων των Γυναικών και Ισότητας των Φύλων, της οποίας είμαι αντιπρόεδρος, καθώς και όταν κατατέθηκαν οι συμβιβαστικές τροπολογίες και όταν δόθηκαν οι πολλές συστάσεις από την Ομάδα του Ευρωπαϊκού Λαϊκού Κόμματος (Χριστιανοδημοκράτες).
<P>
Κυρίες και κύριοι, η έκθεση παρουσιάζει ορισμένους τομείς μείζονος ανησυχίας, που δεν αντιμετωπίστηκαν με τον δέοντα τρόπο ούτε προτάθηκαν οι κατάλληλες λύσεις γι' αυτούς. Τα ηθικά και πολιτισμικά ζητήματα που έχουν θεμελιώδη σημασία για το μεγαλύτερο μέρος της κοινωνίας που εκπροσωπούμε δεν λαμβάνονται υπόψη. Πάνω απ' όλα, η έκθεση εξακολουθεί να μην επικεντρώνεται στην αξιολόγηση των αποτελεσμάτων του χάρτη πορείας 2006-2010, παρόλο που τώρα πλησιάζουμε στο τέλος του τετραετούς σχεδίου και είναι σημαντικό για το Ευρωπαϊκό Κοινοβούλιο να μπορεί να εκφράσει την άποψή του επί του θέματος. Ως εκ τούτου, δεν μπορώ να κρύψω τις αμφιβολίες μου σχετικά με την έκθεση.
<SPEAKER ID="603" NAME="Iratxe García Pérez" AFFILIATION="S&amp;D">
(ES) Κύριε Πρόεδρε, θα ήθελα να ευχαριστήσω τον κ. Romeva i Rueda και την κ. Figueiredo για το έργο που επιτέλεσαν στις εκθέσεις για τη διάσταση του φύλου στο πλαίσιο της οικονομικής ύφεσης και για τον χάρτη πορείας για την ισότητα.
<P>
Το Κοινοβούλιο αυτό είναι πολύ σαφές ως προς το ότι οι πολιτικές ισότητας των φύλων πρέπει να ενσωματωθούν στις υπόλοιπες πολιτικές, δεδομένου ότι μιλάμε για έναν σημαντικό πόρο που εκπροσωπεί το 52% του ευρωπαϊκού πληθυσμού.
<P>
" στρατηγική μας πρέπει να περιλαμβάνει πτυχές όπως ο συνδυασμός της επαγγελματικής με την προσωπική ζωή, η ίση εκπροσώπηση, η καταπολέμηση των στερεοτύπων και η εξάλειψη όλων των μορφών βίας που συνδέεται με το φύλο.
<P>
Θα ήθελα να εκμεταλλευτώ την ευκαιρία αυτής μου της παρέμβασης για να ζητήσω από την Επίτροπο Reding να τηρήσει τις υποσχέσεις της, ακούγοντας το επαναλαμβανόμενο αίτημα αυτού του Σώματος, ενός μεγάλου αριθμού κρατών μελών και του Ευρωπαϊκού Λόμπι Γυναικών, που εγκαινίασε σήμερα μια εκστρατεία για την υποστήριξη της εντολής προστασίας θυμάτων. Δεν είναι καιρός να εμπλακούμε σε διαδικαστικά ζητήματα που θα καθυστερήσουν αυτήν την πρωτοβουλία. Είναι καιρός για διάλογο και κατανόηση.
<P>
Έχουμε πάνω από χίλιους λόγους για να δράσουμε τώρα, χωρίς καθυστέρηση· το μόνο που χρειαζόμαστε είναι η πολιτική βούληση.
<SPEAKER ID="604" NAME="Siiri Oviir" AFFILIATION="ALDE">
(ET) Τα τελευταία πέντε χρόνια έχουμε πράγματι σημειώσει την επιτυχία που αναφέρεται στον τομέα της οικονομικής ανεξαρτησίας γυναικών και ανδρών, με το ποσοστό απασχόλησης των γυναικών να φθάνει σχεδόν το 60%. Την ίδια στιγμή, ωστόσο, δεν υπήρξε καμία βελτίωση όσον αφορά τη μείωση της διαφοράς μεταξύ των αμοιβών ανδρών και γυναικών. Σύμφωνα με δεδομένα του 2007, οι γυναίκες λαμβάνουν κατά μέσο όρο 17% μικρότερες αμοιβές από τους άνδρες. Στη χώρα μου, την Εσθονία, αυτή η διαφορά ήταν πάνω από 30%. Το 2007 ήταν ένα έτος οικονομικής ανάκαμψης. Τι είδους μεγέθη θα δούμε σύντομα, καθώς αναμένεται η επόμενη ανάλυση;
<P>
Σε κάθε χώρα καταρτίζονται πίνακες κατάταξης με τις επιτυχημένες εταιρείες. Οι πλουσιότεροι άνθρωποι της χώρας φανερώνονται και επιδοκιμάζονται. Κατά κανόνα, ωστόσο, το 99% αυτών είναι άνδρες. Όταν εξετάζουμε τώρα τη διαφορά στις αμοιβές ανδρών και γυναικών, καθίσταται σαφές ότι στα κέρδη και τα μερίσματα αυτών των ανθρώπων, οι γυναίκες...
<P>
(Ο Πρόεδρος διακόπτει την ομιλήτρια)
<SPEAKER ID="605" NAME="Krisztina Morvai" AFFILIATION="NI">
(HU) Με χαροποιεί ιδιαίτερα η σημερινή συζήτηση για τα δικαιώματα των γυναικών και επίσης επικροτώ αυτές τις εξαίσιες εκθέσεις. Ωστόσο, δεν είμαι ιδιαίτερα ενθουσιασμένη με το γεγονός ότι η πλειονότητα των γυναικών, τουλάχιστον στην πατρίδα μου, την Ουγγαρία, δεν γνωρίζουν τα δικαιώματά τους και δεν μπορούν να τα επιβάλουν. Αυτή είναι η κατάσταση που απαιτεί επείγοντα μέτρα. Ένας από τους λόγους για την ανικανότητά τους να επιβάλουν τα δικαιώματά τους είναι το γεγονός ότι δεν έχουν την οικονομική δυνατότητα να απευθυνθούν σε δικηγόρο. Τι είδους λύσεις σκέφτομαι; Χρειαζόμαστε ειδικά εκπαιδευμένους δικηγόρους, μια δωρεάν υπηρεσία νομικής βοήθειας και έναν ιστότοπο με απαντήσεις στα καθημερινά νομικά προβλήματα που αντιμετωπίζουν οι γυναίκες. Τι νομικά προβλήματα είναι αυτά; Για παράδειγμα, μια γυναίκα που δεν έχει λάβει επί μήνες τη διατροφή για το παιδί της, χρειάζεται πληροφορίες για το τι πρέπει να κάνει, πού να απευθυνθεί για βοήθεια. Μια γυναίκα που κακοποιείται από τον άντρα της, η οποία καλεί την αστυνομία και λαμβάνει την απάντηση ότι είναι οικογενειακή υπόθεση και δεν μπορούν να παρέμβουν, πρέπει να μάθει αν οι αστυνομικοί έχουν δίκιο ή αν μπορεί να αναζητήσει βοήθεια και από ποιον. Μια γυναίκα που έχει τρία παιδιά και απορρίπτεται για εικοστή φορά σε μια επαγγελματική συνέντευξη για πλασματικούς λόγους θα πρέπει να μπορεί να μάθει αν έχει τη δυνατότητα να προσφύγει στη δικαιοσύνη. Μια γυναίκα που απολύεται μόλις ο εργοδότης της ανακαλύπτει ότι είναι έγκυος πρέπει να μάθει αν μπορεί να στραφεί σε κάποιον. Σε αυτές και άλλες παρόμοιες περιπτώσεις, θα πρέπει να...
<P>
(Ο Πρόεδρος διακόπτει την ομιλήτρια)
<SPEAKER ID="606" NAME="Anna Záborská" AFFILIATION="PPE">
(FR) Κύριε Πρόεδρε, κυρία Επίτροπε, ο Χάρτης για τα Δικαιώματα των Γυναικών, που αποτελεί αντικείμενο της συζήτησης, αναφέρεται στις πράξεις των "νωμένων Εθνών. Τα θύματα αυτής της διαδικασίας είναι οι εθνικές κυβερνήσεις, που είναι οι μόνες υπεύθυνες για την εφαρμογή των αποφάσεών τους που λαμβάνονται βάσει των εθνικών αναγκών. Το να αναφέρεται κανείς στα "νωμένα Έθνη είναι ένα αποτελεσματικό μέσο αποδυνάμωσης της εξουσίας των εθνικών θεσμών.
<P>
Δεν χρειαζόμαστε έναν Χάρτη τη στιγμή που υφιστάμενα νομοθετικά μέσα δεν έχουν εφαρμοστεί. Ωστόσο, ως αποτέλεσμα της συλλογικής άγνοιας, εμείς οι γυναίκες προτιμούμε να μας παρουσιάσουν μια νέα διακήρυξη αντί να αγωνιστούμε για την εφαρμογή νομικά δεσμευτικών μέσων.
<P>
Ο Χάρτης αυτός θα συμβάλει σε μια παράδοξη εξέλιξη στην Ευρωπαϊκή Ένωση. Έχουμε ήδη συνηθίσει να ρυθμίζουμε την ηθική. Τώρα, η κοινωνική μηχανική δημιουργεί ένα ασυνήθιστο παράδοξο στην Ένωση. Ιδιωτικοποιούμε κρατικές οικονομίες με το πρόσχημα του ελεύθερου ανταγωνισμού, αλλά εθνικοποιούμε τις σχέσεις μεταξύ ανδρών και γυναικών. " Ένωση αντιγράφει τις κακές εμπειρίες που ζήσαμε στην Κεντρική και Ανατολική Ευρώπη. Είναι κρίμα που η κοινωνική μηχανική δεν λαμβάνει υπόψη τις ιστορικές εμπειρίες, προκειμένου να αποφευχθεί μια νέα ήττα, τα πρώτα θύματα της οποίας θα είναι γυναίκες.
<SPEAKER ID="607" NAME="Marc Tarabella" AFFILIATION="S&amp;D">
(FR) Κύριε Πρόεδρε, κυρία Επίτροπε, κυρίες και κύριοι, επικροτώ την έκθεση του κ. Romeva i Rueda, η οποία υπογραμμίζει μια πτυχή της κρίσης που λησμονείται πολύ συχνά, το θέμα των επιπτώσεων στις γυναίκες.
<P>
Από την αρχή ήδη της τρέχουσας κρίσης, εμείς στο Ευρωπαϊκό Κοινοβούλιο ήμασταν μεταξύ των πρώτων που σημάναμε τον κώδωνα του κινδύνου για τις καταστροφικές συνέπειες που ενδέχεται να έχει η κρίση στις γυναίκες αν δεν ληφθούν επαρκή μέτρα. Επισημάναμε επίσης ότι η κρίση αποτελούσε μια ευκαιρία να καταστεί η Ευρωπαϊκή Ένωση μια κοινωνία που λαμβάνει περισσότερο υπόψη την ισότητα μεταξύ ανδρών και γυναικών αν εγκριθούν επαρκείς πολιτικές και μέτρα.
<P>
Πρέπει να πιστέψουμε ότι η συμβουλή μας αγνοήθηκε, δεδομένου ότι τα διάφορα προγράμματα λιτότητας δεν παρέχουν μια διαφοροποιημένη απάντηση στην κρίση. Οι πρώτοι που επλήγησαν από την κρίση ήταν οι κατασκευαστές και ο οικοδομικός κλάδος, που είναι κατά κύριο λόγο κλάδοι ανδρικής δραστηριότητας. Έκτοτε, οι περισσότεροι τομείς επλήγησαν και τα πρώτα θύματα είναι στη βάση της κοινωνικοοικονομικής πυραμίδας, όπου οι γυναίκες είναι η πλειοψηφία.
<P>
Ως εκ τούτου, πρέπει επειγόντως να λάβουμε υπόψη το πρόβλημα αυτό και να προσαρμόσουμε με γνώμονα τις γυναίκες τα διάφορα προγράμματα λιτότητας που εγκρίθηκαν από την Ευρωπαϊκή Ένωση και τα κράτη μέλη της. Δεν επιθυμώ να γυρίσουμε τριάντα χρόνια πίσω. " ίδια η ανεξαρτησία των γυναικών τίθεται σε κίνδυνο.
<SPEAKER ID="608" NAME="Roberta Angelilli" AFFILIATION="PPE">
(IT) Κύριε Πρόεδρε, κυρίες και κύριοι, τις τελευταίες ημέρες, η Ευρωπαϊκή Ένωση, σε μια προσπάθεια εν μέρει να καταπολεμήσει την οικονομική κρίση, ανάγκασε τη χώρα μου, την Ιταλία, να συμμορφωθεί με την υποχρέωση συνταξιοδότησης των γυναικών που απασχολούνται στον δημόσιο τομέα στην ηλικία των 65 ετών, εξισώνοντας κατ' αυτόν τον τρόπο την ηλικία συνταξιοδότησής τους με εκείνη των ανδρών.
<P>
Πιστεύω ότι θα πρέπει να επικροτήσουμε αυτές τις διατάξεις, που αφορούν τις ίσες ευκαιρίες, αλλά πιστεύω επίσης ότι οι γυναίκες νιώθουν ότι έχουν άλλες προτεραιότητες: την καταπολέμηση της ανεργίας και της εργασιακής ανασφάλειας, και την εξάλειψη των απαράδεκτων μισθολογικών διαφορών.
<P>
Έπειτα υπάρχει το μείζον πρόβλημα των ανεπαρκών υπηρεσιών. Για παράδειγμα, είναι πολύ δύσκολο να μιλάμε για ισότητα όταν υπάρχουν τόσες λίγες εγκαταστάσεις φροντίδας παιδιών. Είναι δύσκολο ακόμη και να βρει ή να διατηρήσει κανείς μια θέση εργασίας. Είμαι βέβαιη ότι η Ευρωπαϊκή Επιτροπή θα επιδείξει...
<P>
(Ο Πρόεδρος διακόπτει την ομιλήτρια)
<SPEAKER ID="609" NAME="Olga Sehnalová" AFFILIATION="S&amp;D">
(CS) Κυρία Επίτροπε, κυρίες και κύριοι, υπάρχει αναμφίβολα μια διάσταση του φύλου στην οικονομική ύφεση και τη χρηματοπιστωτική κρίση. Υπάρχει ο κίνδυνος οι ανισότητες με τις οποίες παλεύουμε να γίνουν εντονότερες. Οι διαφορές στις αμοιβές, οι πιέσεις που υφίσταται το εργατικό δίκαιο, η κοινωνική προστασία που σχετίζεται με τη μητρότητα και οι συνθήκες στην αγορά εργασίας είναι μερικά μόνο παραδείγματα.
<P>
Οι περικοπές στον προϋπολογισμό που συνδέονται με την κρίση στα διάφορα κράτη είναι αναπόφευκτες. Επηρεάζουν κυρίως τις δημόσιες υπηρεσίες και τη διαθεσιμότητα αυτών των υπηρεσιών. Τα μέτρα μείωσης του κόστους δεν επηρεάζουν σε μεγάλο βαθμό τις περισσότερες από τις ισχυρές υπηρεσίες του κράτους. Οι εξοικονομήσεις πόρων, ως εκ τούτου, εστιάζονται σε εκείνους τους τομείς όπου αναμένεται η λιγότερη αντίδραση από τους παράγοντες που επηρεάζονται από τις περικοπές, με βάση το ότι οι άνθρωποι θα αντεπεξέλθουν απλώς και μόνο επειδή δεν υπάρχει άλλη επιλογή. " φροντίδα για τα παιδιά και τους ηλικιωμένους γονείς παραμένει, σε κάθε περίπτωση, υποχρέωση. Οι γυναίκες είναι σε συντριπτικό βαθμό εκείνες που υποχρεούνται να αναλάβουν αυτόν τον ρόλο.
<P>
Οι μειώσεις στη χρηματοδότηση των κοινωνικών υπηρεσιών, στις οποίες κατά κύριο λόγο απασχολούνται γυναίκες, βρίσκονται επίσης στην κορυφή της λίστας των μέτρων μείωσης του κόστους. Είναι ευθύνη των επιμέρους κυβερνήσεων να δουν το θέμα από αυτήν τη σκοπιά όταν σχεδιάζουν περιοριστικά δημοσιονομικά μέτρα και τον αντίκτυπό τους, και να επιλέξουν μια προσεκτικά ισορροπημένη προσέγγιση όταν αποφασίζουν για μέτρα που επιβαρύνουν τον πληθυσμό γενικά.
<SPEAKER ID="610" NAME="Regina Bastos" AFFILIATION="PPE">
(PT) Κύριε Πρόεδρε, κυρία Επίτροπε, κυρίες και κύριοι, θα ήθελα να ξεκινήσω λέγοντας ότι, κατά τη γνώμη μας, η έκθεση για την αξιολόγηση των αποτελεσμάτων του Χάρτη πορείας για την ισότητα μεταξύ γυναικών και ανδρών 2006-2010, η οποία στοχεύει στον επηρεασμό της στρατηγικής για το θέμα αυτό στο μέλλον, θα μπορούσε να ήταν πιο δυναμική και λιγότερο επικριτική. Πράγματι, ο τρόπος με τον οποίο προσεγγίζονται αρκετά ευαίσθητα από ηθικής απόψεως ζητήματα, ιδίως το ζήτημα της σεξουαλικής και αναπαραγωγικής υγείας των γυναικών, θα έπρεπε να είναι διαφορετικός αν ο στόχος ήταν πράγματι η επίτευξη της μεγαλύτερης δυνατής συναίνεσης.
<P>
Ωστόσο, θα ήθελα να τονίσω ότι, σε εποχές "κανονικής" οικονομικής ανάπτυξης, υπάρχει πολύ μεγάλη ανησυχία σχετικά με τα δικαιώματα των γυναικών, ιδίως όσον αφορά τη διαφορά μεταξύ των αντίστοιχων καταστάσεων των ανδρών και γυναικών στην εργασία, την κοινωνία και την οικονομική ζωή, αλλά τα προβλήματα αυτά επιδεινώνονται στο μέγιστο βαθμό από μια οικονομική και κοινωνική κρίση όπως αυτή που βιώνουμε επί του παρόντος. Για τον λόγο αυτόν χρειάζεται να υπάρξει ισχυρότερη στρατηγική δέσμευση από τα κράτη μέλη στο επίπεδο των τοπικών και περιφερειακών αρχών και των κοινοτικών θεσμικών οργάνων σε θέματα που αφορούν την προστασία...
<P>
(Ο Πρόεδρος διακόπτει την ομιλήτρια)
<SPEAKER ID="611" NAME="Rovana Plumb" AFFILIATION="S&amp;D">
(RO) Οι πτυχές του φύλου της οικονομικής κρίσης, ο χάρτης πορείας για την ισότητα των φύλων και ο Χάρτης για τα Δικαιώματα των Γυναικών είναι τρία θέματα με κοινό παρανομαστή: τη θέση των γυναικών στην κοινωνία. Αν θέλουμε πραγματικά να βελτιώσουμε τη θέση των γυναικών στην κοινωνία, χρειαζόμαστε συγκεκριμένες πολιτικές και μέτρα όπως αυτά που παρουσιάστηκαν επίσης μέσω του Χάρτη για τα Δικαιώματα των Γυναικών, ο οποίος προτάθηκε στη διακήρυξη της Ομάδας S&D.
<P>
Αν επιθυμούμε πραγματικά την καλύτερη εκπροσώπηση των γυναικών στις δομές λήψης των αποφάσεων τόσο στον δημόσιο όσο και στον ιδιωτικό τομέα, η εισαγωγή της ισότητας των φύλων στα θεσμικά όργανα της Ευρώπης είναι άκρως απαραίτητη. Πιστεύω ότι το Ευρωπαϊκό Κοινοβούλιο και η Ευρωπαϊκή Επιτροπή πρέπει να δώσουν το παράδειγμα εν προκειμένω το 2014, αναλαμβάνοντας μια δέσμευση και επιδεικνύοντας ισχυρή πολιτική βούληση.
<SPEAKER ID="612" NAME="Seán Kelly" AFFILIATION="PPE">
(EN) Κύριε Πρόεδρε, θεωρώ απογοητευτικό το γεγονός ότι, το έτος 2010, εξακολουθούμε να μιλάμε για τα δικαιώματα των γυναικών, παρά την αξιόλογη πρόοδο που έχει σημειωθεί από την Ευρωπαϊκή Ένωση, ιδίως στην προσπάθεια να εξασφαλίσουμε ίσες αμοιβές για ίση εργασία.
<P>
Θέλω επίσης να υπογραμμίσω την έλλειψη δικαιωμάτων των γυναικών ιδίως στον Τρίτο Κόσμο. Εργάστηκα ως εθελοντής στο Μαλάουι για λίγους μήνες και η μεταχείριση των γυναικών εκεί ήταν κάτι που με σόκαρε. Πρώτον, έκαναν το μεγαλύτερο μέρος της σκληρής δουλειάς στα χωράφια όταν οι άντρες τεμπέλιαζαν εδώ κι εκεί, και δεύτερον, οι σεξουαλικές απαιτήσεις ορισμένων από αυτούς τους άνδρες, ιδίως ενός τύπου που ήταν γνωστός ως "η Ύαινα" ήταν εντελώς αποτροπιαστικές.
<P>
Νομίζω ότι είναι καιρός η Ευρωπαϊκή Ένωση να εξαρτήσει την αναπτυξιακή βοήθεια προς αυτές τις χώρες από τον περιορισμό κάποιων από αυτές τις τρομερές πρακτικές. Οι ΜΚΟ θα μπορούσαν επίσης να το υπογραμμίσουν λίγο περισσότερο απ' ό,τι κάνουν τώρα. Προσβλέπω σε έναν Χάρτη για τα Δικαιώματα των Γυναικών εδώ στην Ευρώπη, που ευελπιστώ ότι θα μπορέσει να γίνει ένα μοντέλο για εφαρμογή σε ολόκληρο τον κόσμο.
<SPEAKER ID="613" NAME="Silvia Costa" AFFILIATION="S&amp;D">
(IT) Κύριε Πρόεδρε, κυρίες και κύριοι, οι εισηγητές -τους οποίους ευχαριστώ- έθεσαν ένα βασικό ζήτημα, το οποίο σχολίασε μερικώς και η Επίτροπος Reding. Πρέπει να διασφαλίσουμε ότι οι πολιτικές για τις γυναίκες και για τις ίσες ευκαιρίες θα ενταχθούν και θα ενσωματωθούν πιο αποτελεσματικά στις γενικές πολιτικές σε ευρωπαϊκό αλλά και σε εθνικό επίπεδο. Αναφέρομαι στην κρίση, τη φτώχεια, την ανάπτυξη, τη συνεργασία, την απασχόληση και την πρόνοια.
<P>
Πιστεύω, ωστόσο, ότι υπάρχουν τρία ζητήματα που θα πρέπει να τονιστούν από την Επιτροπή, από εμάς στο έργο μας και από τα κράτη μέλη. Πρώτον, θα ήθελα να τονίσει η Επίτροπος Reding τον ρόλο των γυναικών στην εξωτερική δράση της Ευρωπαϊκής Ένωσης. Μια νέα πολιτική, για την οποία οι γυναίκες πρέπει να ενημερωθούν περισσότερο, περιέχεται στην έκθεση της κ. Figueiredo. Το δεύτερο ζήτημα αφορά την υποστήριξη της Επιτροπής για το σχέδιο οδηγίας σχετικά με την ευρωπαϊκή εντολή προστασίας που αποτελεί ένα εργαλείο θεμελιώδους σημασίας για τη διασφάλιση...
<P>
(Ο Πρόεδρος διακόπτει την ομιλήτρια)
<SPEAKER ID="614" NAME="Elisabeth Köstinger" AFFILIATION="PPE">
(DE) Κύριε Πρόεδρε, τις τελευταίες δεκαετίες και ιδιαίτερα τα τελευταία χρόνια, η Ευρωπαϊκή Ένωση βρίσκεται στην πρώτη γραμμή της ίσης μεταχείρισης γυναικών και ανδρών. Πρέπει να επεκτείνουμε τον ηγετικό ρόλο της Ευρώπης. Με τον Χάρτη των Γυναικών που παρουσίασε η Επιτροπή βλέπω ότι επιτυγχάνεται μια απαραίτητη συνεισφορά προς την ισότητα μεταξύ ανδρών και γυναικών στην Ευρωπαϊκή Ένωση. Ωστόσο, οι προσπάθειες που καταβάλλονται για την ενίσχυση του ρόλου της γυναίκας στην οικονομία, για τις ίσες αμοιβές και την αύξηση της τοποθέτησης των γυναικών σε θέσεις λήψης αποφάσεων δεν πρέπει να παραμείνουν κενά λόγια. Πρέπει να συνοδευτούν με δράση. Πάνω απ' όλα, πρέπει να καταβάλουμε μεγαλύτερες προσπάθειες για να πείσουμε τους άνδρες που λαμβάνουν αποφάσεις σχετικά με τις ανησυχίες μας. Τα ζητήματα των γυναικών αποτελούν ζητήματα της κοινωνίας και μας αφορούν όλους. Ωστόσο, πρέπει να θέσουμε τέλος στις διακρίσεις εις βάρος των γυναικών, τόσο εντός όσο και εκτός της κοινωνίας μας, και πρέπει να αναλάβουμε αποφασιστική δράση προς αυτήν την κατεύθυνση.
<SPEAKER ID="615" NAME="Evelyn Regner" AFFILIATION="S&amp;D">
(DE) Κύριε Πρόεδρε, κυρία Επίτροπε, ο λόγος για τον οποίο ζήτησα να μιλήσω είναι ότι περιμένω από εσάς, κυρία Επίτροπε, να μπορέσετε να μας ετοιμάσετε μια καταγραφή των επιτευγμάτων στο τέλος της τρέχουσας κοινοβουλευτικής περιόδου.
<P>
" ανακοίνωσή σας σήμερα ότι σχεδιάζετε να εισαγάγετε ευρωπαϊκές απαιτήσεις για υποχρεωτικές ποσοστώσεις για τις γυναίκες στα διοικητικά συμβούλια των επιχειρήσεων είναι ήδη αρκετά ελπιδοφόρα. " ανακοίνωσή σας είναι βάσιμη, είναι δίκαιη και θα έπρεπε να είχε γίνει εδώ και καιρό, ενώ υπόσχεται, πάνω απ' όλα, οικονομική επιτυχία. Για τον λόγο αυτόν, ελπίζω ειλικρινά ότι θα δώσετε συνέχεια στα λόγια σας με πράξεις.
<P>
Προσωπικά, έχω προσπαθήσει επανειλημμένως να καταθέσω τροπολογίες όσον αφορά τη ρύθμιση της χρηματοπιστωτικής αγοράς, το ζήτημα της επιχειρηματικής δεοντολογίας και των κατευθυντήριων γραμμών για την απασχόληση. Εξετάζω ήδη...
<P>
(Ο Πρόεδρος διακόπτει την ομιλήτρια)
<SPEAKER ID="616" NAME="Mariya Nedelcheva" AFFILIATION="PPE">
(FR) Κύριε Πρόεδρε, κυρία Επίτροπε, κυρίες και κύριοι, η χρηματοπιστωτική κρίση, που εξελίχθηκε σε οικονομική και, τελικά, σε κοινωνική κρίση είχε καταστροφικές συνέπειες για τις θετικές εξελίξεις που έχουν σημειωθεί μέχρι σήμερα στο πεδίο της ισότητας μεταξύ ανδρών και γυναικών.
<P>
Είτε μιλάμε για ποσοστά ανεργίας είτε για μισθολογικές διαφορές, είναι σαφές ότι οι γυναίκες υποφέρουν περισσότερο από τις συνέπειες της κρίσης, διότι βρίσκονται συχνά σε πολύ πιο ευάλωτη θέση απ' ό,τι οι άνδρες. Για τον λόγο αυτόν είναι σημαντικό να καθορίσουμε βραχυπρόθεσμους, μεσοπρόθεσμους και μακροπρόθεσμους στόχους, να θεσπίσουμε ειδικά μέτρα για τα επείγοντα προβλήματα και να διαθέσουμε πραγματικούς πόρους για τις δράσεις και τις φιλοδοξίες μας.
<P>
Ασφαλώς, τα κράτη μέλη έχουν πάρα πολλά να κάνουν στο εσωτερικό τους όσον αφορά τη συλλογική ευαισθητοποίηση και τις ανταλλαγές των βέλτιστων πρακτικών. Ωστόσο, είναι εξίσου βέβαιο ότι είναι δική μας ευθύνη, εδώ στο Ευρωπαϊκό Κοινοβούλιο, να μην επιτρέψουμε την έγκριση κειμένων τα οποία στερούνται εντελώς ουσίας και τα οποία δεν περιέχουν απολύτως καμία καινοτομία. Αντιθέτως, πρέπει να διασφαλίσουμε ότι περιλαμβάνουν κατάλληλες και συγκεκριμένες λύσεις. Απλότητα, αποτελεσματικότητα, καινοτομία, αυτό είναι...
<P>
(Ο Πρόεδρος διακόπτει την ομιλήτρια)
<SPEAKER ID="617" NAME="Monika Flašíková Beňová" AFFILIATION="S&amp;D">
(SK) " υποβληθείσα έκθεση είναι εξαιρετικά λεπτομερής και πολύ υψηλής ποιότητας, πράγμα που επικροτούμε.
<P>
Θα ήθελα να επικεντρωθώ σε ορισμένα ειδικά σημεία που είναι χαρακτηριστικά των μετακομμουνιστικών χωρών συγκεκριμένα, επειδή η κρατική στήριξη παρεχόταν σε αυτές τις χώρες ιδιαίτερα σε τομείς ανδρικής φύσης, ή τομείς που είναι ανδροκρατούμενοι, ιδίως στην αυτοκινητοβιομηχανία που είναι προσανατολισμένη στις εξαγωγές και αποτελεί κατά κύριο λόγο ανδρικό τομέα. Αντιθέτως, τομείς όπου οι περισσότεροι εργαζόμενοι ήταν γυναίκες, για παράδειγμα, δεν υποστηρίζονταν αναλόγως από τις κυβερνήσεις.
<P>
Θα πρέπει επίσης να τονιστεί ότι οι μετακομμουνιστικές χώρες έχουν έναν διαρκή ημιβιομηχανικό χαρακτήρα, και ως εκ τούτου είναι πολύ δύσκολο να βρεθεί η δυνατότητα να στηριχθούν ακριβώς εκείνοι οι τομείς στους οποίους οι περισσότεροι εργαζόμενοι είναι γυναίκες. Περιμένουμε επίσης πολύ μεγάλες περικοπές για τον κοινωνικό τομέα ιδιαίτερα στις μετακομμουνιστικές χώρες, και οι γυναίκες είναι εκείνες που θα επηρεαστούν περισσότερο από αυτό. Συνεπώς, είναι επίσης αναγκαίο να επικεντρωθούμε σε αυτό το στοιχείο και να αναζητήσουμε μια λύση σε αυτόν τον τομέα.
<SPEAKER ID="618" NAME="Hella Ranner" AFFILIATION="PPE">
(DE) Κύριε Πρόεδρε, οι απόψεις όλων μας ταυτίζονται σε αυτό το ζήτημα και πιστεύω ότι αυτό δεν μπορεί να αμφισβητηθεί σε καμία περίπτωση. Ωστόσο, θα ήθελα να κάνω μια πρόταση σχετικά με το πώς μπορούμε ίσως να επιταχύνουμε λίγο τα πράγματα και να σημειώσουμε πρόοδο.
<P>
Πρέπει να διασφαλίσουμε ότι θα περιλαμβάνουμε και θα λαμβάνουμε πάντα υπόψη το ζήτημα της ισότητας σε όλες τις εκθέσεις που συζητούμε εδώ στο Κοινοβούλιο. Είμαι σίγουρη ότι υπάρχουν πολλοί φάκελοι, ίσως όχι όλοι αλλά σίγουρα αρκετοί, που έχουν το περιθώριο να συμπεριλάβουν τις ανησυχίες σχετικά με την ισότητα. Αυτό μπορεί να μας επιτρέψει να σημειώσουμε ταχύτερη πρόοδο εκ των έσω. Θα αποτελέσει επίσης υπόδειγμα συμπεριφοράς από την πλευρά του Ευρωπαϊκού Κοινοβουλίου.
<SPEAKER ID="619" NAME="Karin Kadenbach" AFFILIATION="S&amp;D">
(DE) Κύριε Πρόεδρε, κυρία Επίτροπε, θα μπορούσα να σχολιάσω πολλά από τα ζητήματα που έχουμε συζητήσει αλλά, σε σχέση με την κρίση, θα ήθελα να πω ότι πρέπει να επικεντρωθούμε στην προσπάθεια να διασφαλίσουμε ότι οι γυναίκες δεν είναι αυτές που θα επωμιστούν το βάρος της κρίσης.
<P>
Όταν μιλάμε για εξυγίανση σε όλα τα εθνικά κοινοβούλια, αλλά και στο δικό μας Κοινοβούλιο, εννοούμε ότι η εξυγίανση δεν θα πραγματοποιηθεί εις βάρος των κοινωνικά ευάλωτων ούτε εις βάρος των γυναικών γενικά. Αν αρχίσουμε τώρα να κάνουμε περικοπές εις βάρος των κοινωνικών υπηρεσιών, της εκπαίδευσης και της κατάρτισης και, πάνω απ' όλα, της φροντίδας των παιδιών, τότε θα έχουμε επιπτώσεις στο μέλλον και στα μέσα βιοπορισμού των γυναικών. Με άλλα λόγια, η ιδέα για την οποία προσπαθώ να σας πείσω είναι ότι, στη στρατηγική Ευρώπη 2020, θα πρέπει να επανεισάγουμε ρητά το ζήτημα της ενσωμάτωσης της διάστασης του φύλου και να εξασφαλίσουμε ότι η κατάρτιση των προϋπολογισμών με γνώμονα το φύλο θα καθιερωθεί στο μέλλον, διότι μόνο τότε θα είμαστε σε θέση να εξασφαλίσουμε ότι μπορούμε να υλοποιήσουμε στην Ευρώπη όλα όσα επιθυμούμε και ζητούμε σήμερα, αλλά και στο μέλλον.
<SPEAKER ID="620" NAME="Isabel Martínez Lozano" LANGUAGE="ES">
Κύριε Πρόεδρε, πολλά ενδιαφέροντα πράγματα ειπώθηκαν εδώ απόψε. Θα ήθελα να σας συγχαρώ για τις συνεισφορές σας και τις ιδέες αυτές, οι οποίες, αναμφίβολα, θα μπορούσαν να αποτελέσουν προτάσεις για την έξοδο από την κρίση.
<P>
" Επίτροπος Reding είπε ότι έχουμε ήδη πάρα πολλά έγγραφα και ότι έχει έρθει ο καιρός να αναλάβουμε δράση, κάτι που συμμερίζομαι απολύτως. Θεωρώ ότι αυτό είναι που ζητάει η κοινωνία των πολιτών από τις κυβερνήσεις ήδη από το 1995: να αρχίσουμε να λαμβάνουμε δραστικά μέτρα. " ανάληψη δράσης σημαίνει να συνεχίσουμε να εργαζόμαστε προς την κατεύθυνση της πραγματικής ισότητας, και να το κάνουμε με φαντασία και πολιτική βούληση, όπως είπε ο κ. Romeva i Rueda. " πραγματική ισότητα σημαίνει να βελτιώσουμε τη ζωή των γυναικών, να κάνουμε την καθημερινότητά τους καλύτερη, να κάνουμε τις ζωές των γυναικών και των ανδρών καλύτερες μέρα με τη μέρα.
<P>
Το να δούμε την κρίση ως ευκαιρία είναι κάτι που ακούστηκε πολλές φορές απόψε. Συμφωνώ με αυτήν τη δήλωση. Συμφωνώ ότι η κρίση μάς παρέχει επίσης ευκαιρίες. Για κάποιους, αποδεικνύεται ήδη ότι αποτελεί ευκαιρία, αλλά δεν πρέπει να παραβλέπουμε ότι υπάρχουν και κίνδυνοι και βήματα οπισθοδρόμησης.
<P>
Όσον αφορά το ζήτημα της ισότητας, υπήρχαν πάντα βήματα προόδου και βήματα οπισθοδρόμησης, κάτι που εμείς οι γυναίκες γνωρίζουμε πολύ καλά. Δεν υπήρξαν ποτέ βήματα προόδου που δεν συνοδεύτηκαν από οπισθοδρομήσεις. Γι' αυτόν ακριβώς τον λόγο, προκειμένου να αποτραπούν αυτού του είδους οι οπισθοδρομήσεις, πιστεύω ότι είναι σημαντικό να μην εγκαταλείψουμε την ευρωπαϊκή συναίνεση, να μην εγκαταλείψουμε τον χάρτη πορείας που μας επέτρεψε να σημειώσουμε τόσο μεγάλη πρόοδο από κοινού τα τελευταία χρόνια. Ούτε θα πρέπει εμείς, τα κράτη μέλη, να απομακρυνθούμε από τον χάρτη πορείας. Όπως είπε πολύ σωστά η Επίτροπος, είναι πολύ σημαντικό να παραμείνουμε συνεπείς στις συστάσεις της Επιτροπής.
<P>
Τελειώνω· δεν θα μακρηγορήσω. Πιστεύω ότι δεν μπορούμε να αφήσουμε πίσω το στίγμα της ταυτότητάς μας ή τη συνεκτικότητα των πολιτικών μας· αυτές οι ίδιες πολιτικές μάς επέτρεψαν να δείξουμε την καλύτερη πλευρά μας σε ολόκληρο τον κόσμο. Συμφωνώ με την κ. Figueiredo ότι στο μέλλον, προκειμένου να συνεχίσουμε να εργαζόμαστε στο ίδιο πνεύμα, πρέπει να ενισχύσουμε τον συντονισμό με το Συμβούλιο, τον συντονισμό με την Επιτροπή, και τον συντονισμό με το Ευρωπαϊκό Κοινοβούλιο και, φυσικά, πρέπει πάντα να αφουγκραζόμαστε τις απαιτήσεις της κοινωνίας των πολιτών.
<P>
Θα ήθελα να συγχαρώ το Κοινοβούλιο για τη συζήτηση και για τις εκθέσεις που παρουσιάστηκαν εδώ απόψε. " ισπανική Προεδρία έχει ακόμη 15 ημέρες προτού την διαδεχθεί η βελγική Προεδρία. Προσπαθήσαμε να μην αφήσουμε το ζήτημα της ισότητας να παραβλεφθεί σε μια τόσο κρίσιμη και περίπλοκη από πολιτικής απόψεως χρονική στιγμή όσο η σημερινή. Είναι αυτονόητο ότι εμείς, στην ισπανική κυβέρνηση, θα συνεχίσουμε να εργαζόμαστε για να τοποθετηθεί η ισότητα στην κορυφή του προγράμματος δράσης της Ευρωπαϊκής Ένωσης.
<SPEAKER ID="621" NAME="Viviane Reding" LANGUAGE="FR">
Κύριε Πρόεδρε, υπήρξατε τόσο ευγενικός και γενναιόδωρος όλο το βράδυ και δεν θα ήθελα να αναγκαστείτε να επιδείξετε αυστηρότητα αφαιρώντας μου τον λόγο στο τέλος της ομιλίας μου.
<P>
Για τον λόγο αυτόν δεν θα επαναλάβω όσα έχουν ήδη ειπωθεί. Θα ήθελα απλώς να πω σε όλους τους ομιλητές ότι σημείωσα με προσοχή τις προτάσεις και τις συστάσεις τους. Πρωτίστως, σημείωσα δύο ανησυχίες που θίχτηκαν από πολλούς: η πρώτη είναι οι επιπτώσεις της κρίσης στις γυναίκες και η δεύτερη η ανάγκη μας για συγκεκριμένη δράση.
<P>
Θα μοιραστώ αυτές τις ανησυχίες με το Σώμα των Επιτρόπων και θα σας παρουσιάσω ένα πρόγραμμα δράσης στο τέλος του Σεπτέμβρη. " στρατηγική μας θα είναι ένα πρόγραμμα δράσης που τα τρία θεσμικά όργανα, μαζί με τους κοινωνικούς εταίρους, με τους ενδιαφερόμενους -και εννοώ τις γυναικείες οργανώσεις και τους φορείς που εργάζονται για τις ίσες ευκαιρίες στα κράτη μέλη- θα εφαρμόσουν στην πράξη κατά τη διάρκεια των τεσσάρων ετών των αντίστοιχων εντολών τους.
<P>
Σας ευχαριστώ για τη συνεργασία σας, ευχαριστώ όλες τις γυναίκες για τον ενθουσιασμό τους, και ευχαριστώ ιδιαιτέρως τους λίγους άνδρες που κρατούν γερά μέσα σε όλες αυτές τις γυναίκες.
<SPEAKER ID="623" NAME="Raül Romeva i Rueda" LANGUAGE="ES">
Κύριε Πρόεδρε, θα ήθελα να ξεκινήσω αναφερόμενος σε αυτό το αίσθημα απογοήτευσης που ανέφερε η συνάδελφός μου κ. in 't Veld, το οποίο προφανώς έχουμε όλοι μας. Ωστόσο, είναι επίσης φανερό, όπως είδαμε, ότι πρόκειται, τουλάχιστον για εμάς, για ένα ουσιώδες, σημαντικό και κρίσιμο ζήτημα. Με αυτόν τον τρόπο το βιώνουμε, και θα συνεχίσουμε να μαχόμαστε γι' αυτό μέχρι κάποιοι επικεφαλής πολιτικών ομάδων, είτε άνδρες είτε γυναίκες, να κατανοήσουν ότι πρέπει να αντιμετωπιστεί ως ζήτημα προτεραιότητας, και όχι απλώς ως μια συζήτηση που κάνουμε αργά το βράδυ.
<P>
Το δεύτερο ζήτημα που θεωρώ σημαντικό να υπογραμμίσω έχει εκφραστεί με αρκετούς διαφορετικούς τρόπους από τους συναδέλφους μου, δηλαδή ότι η ισότητα δεν είναι ένα απλό καπρίτσιο ή μια περιττή δαπάνη, αλλά μάλλον επένδυση. Πέρα από απαραίτητη επένδυση, αποτελεί και δικαίωμα.
<P>
Είναι κάτι που θα πρέπει να έχουμε υπόψη μας όταν συζητάμε τέτοιου είδους θέματα. Πρέπει να κατανοήσουμε ότι, όταν ερχόμαστε αντιμέτωποι με μια κρίση όπως αυτή που βιώνουμε σήμερα, η επένδυση και η αφιέρωση προσπάθειας, χρόνου, πολιτικής βούλησης και χρημάτων στην ισότητα είναι κάτι που απαιτεί όχι μόνο όλη μας την επινοητικότητα, αλλά, σαφώς, όλη την πολιτική μας βούληση και την αμέριστη προσοχή μας.
<P>
Το τρίτο ζήτημα που θέλω να θίξω πολύ συνοπτικά επίσης είναι η πεποίθησή μου ότι είναι σημαντικό να υπογραμμίσουμε το γεγονός ότι, προκειμένου να επιτύχουμε τον στόχο του 75% στην απασχόληση έως το 2020, όχι μόνο για τους άνδρες, αλλά και για τις γυναίκες, είναι σημαντικό να κατανοήσουμε ότι αυτό σημαίνει την υιοθέτηση δραστικών μέτρων για την προώθηση και την ενθάρρυνση των γυναικών να διαδραματίσουν μεγαλύτερο ρόλο στη δημόσια ζωή, καθώς και μέτρων για να ενθαρρύνουμε και να εξαναγκάσουμε τους άνδρες να διαδραματίσουν μεγαλύτερο ρόλο στην ιδιωτική ζωή. " επίτευξη του ενός χωρίς το άλλο είναι αδύνατη. Είναι σημαντικό να κατανοήσουμε, στις πολιτικές μας, ότι είναι οι δύο πλευρές του ίδιου νομίσματος. Αν όχι, τότε ασφαλώς θα υποχρεώσουμε τις γυναίκες, για ακόμη μία φορά, να εργάζονται αυτές τις δύο επιπλέον ημέρες.
<P>
Το τέταρτο και τελευταίο ζήτημα που θεωρώ ότι είναι σημαντικό είναι να προσέξουμε ώστε να μην χρησιμοποιήσουμε την κρίση για να κάνουμε περικοπές εκεί όπου δεν είναι αναγκαίο να γίνουν. Γνωρίζουμε ότι τους χαμηλότερους προϋπολογισμούς τους έχει ακριβώς το ισπανικό Υπουργείο Ισότητας. " απειλή περικοπών εκεί θα σήμαινε ότι δεν είναι τομέας προτεραιότητας. Αυτό θα ήταν σοβαρό λάθος και πιστεύω ότι είναι σημαντικό τα υπόλοιπα κράτη μέλη της Ευρωπαϊκής Ένωσης όχι μόνο να κατανοήσουν τη σημασία ενός τέτοιου υπουργείου, αλλά και να το αντιγράψουν ως μοντέλο για τις δικές τους χώρες.
<SPEAKER ID="624" NAME="Ilda Figueiredo" LANGUAGE="PT">
Κύριε Πρόεδρε, θα ήθελα επίσης να τονίσω ότι, μολονότι η συζήτηση πραγματοποιείται τη νύχτα, το επίπεδο συμμετοχής των βουλευτών είναι σημαντικό, πράγμα ασύνηθες για συζήτηση που διεξάγεται τέτοια ώρα. Μια τέτοια συμμετοχή, παρά τις δυσμενείς συνθήκες στις οποίες λαμβάνει χώρα η συζήτηση, σηματοδοτεί μια νίκη στον αγώνα για τα δικαιώματα και την ισότητα των γυναικών.
<P>
Δεύτερον, θα ήθελα επίσης να πω ότι οι ομιλίες που ακούστηκαν σήμερα υπογραμμίζουν γενικά συγκεκριμένες δράσεις και ιδέες τις οποίες πρέπει τώρα να κάνουμε πράξη. Όλοι όσοι είναι εδώ μπορούν να αρθούν στο ύψος αυτής της πρόκλησης και να κάνουν πράξη τα λόγια τους. Τέλος, πιστεύω ότι αυτή η ενίσχυση της πολιτικής βούλησης να κάνουμε πράξη τις προτάσεις, τα λόγια και τις υποσχέσεις είναι κάτι που θα ήθελα να διατηρηθεί ως μια πολύ θετική πτυχή της αποψινής συζήτησης. Αυτή η αυξημένη πολιτική βούληση, είτε σε όλες τις πολιτικές της ΕΕ και των κρατών μελών είτε σε συγκεκριμένες δράσεις που θα συμβάλουν στη μεγαλύτερη προβολή των γυναικών, έτσι ώστε η ισότητα να επιτευχθεί σε συνδυασμό με κοινωνική πρόοδο, την καθιστά καίρια συνεισφορά, και ελπίζουμε ότι σε τέσσερα χρόνια από σήμερα -όπως είπε η Επίτροπος- θα έχουμε έναν θετικό απολογισμό του έργου που θα έχουμε επιτελέσει μαζί με το Κοινοβούλιο, την Επιτροπή και το Συμβούλιο.
<P>
Θα ήθελα, ως εκ τούτου, να κλείσω λέγοντας ότι με αυτήν την αυξημένη πολιτική βούληση και την προσοχή στα όνειρα και τις φιλοδοξίες των γυναικών, θα συμβάλουμε σημαντικά στη χειραφέτησή τους και στην πραγμάτωση των ονείρων τους. Αυτό πρέπει να πάρει τη μορφή της προσωπικής και επαγγελματικής καταξίωσης, λαμβάνοντας υπόψη τη ζωή της καθεμίας, με εργασία, θέσεις απασχόλησης με δικαιώματα, συμμετοχή στην κοινωνική ζωή και, ενδεχομένως, στην οικονομική και πολιτική ζωή, και με μεγαλύτερη ολοκλήρωση στο πλαίσιο των οικογενειών τους.
<SPEAKER ID="625" NAME="Πρόεδρος">
" συζήτηση έληξε. " ψηφοφορία θα διεξαχθεί αύριο στις 12.00.
<P>
Γραπτές δηλώσεις (άρθρο 149 του Κανονισμού)
<SPEAKER ID="626" NAME="Corina Creţu  " LANGUAGE="RO">
Οι υπουργοί Κοινωνικών Υποθέσεων της ΕΕ έχουν αναγνωρίσει ότι 120 εκατομμύρια ευρωπαίοι πολίτες ζουν κάτω από το όριο της φτώχειας. Σε σύγκριση με τα στατιστικά στοιχεία πριν από το ξέσπασμα της οικονομικής κρίσης, αντιμετωπίζουμε στην ΕΕ μια αύξηση του αριθμού των φτωχών ατόμων κατά 50% σε δύο μόλις χρόνια. " ύφεση έχει επιδεινώσει μια σταθερή τάση κατά τη διάρκεια της τελευταίας δεκαετίας: ο αριθμός των γυναικών που επηρεάζονται από τη φτώχεια είναι πολύ υψηλότερος από αυτόν των ανδρών. " ανεργία, η εργασία σε επισφαλείς συνθήκες, οι συντάξεις σε επίπεδα κατώτερα του ελάχιστου εισοδήματος διαβίωσης και οι δυσχέρειες πρόσβασης σε δημόσιες υπηρεσίες ποιότητας είναι μερικές από τις κύριες αιτίες της κατάστασης της φτώχειας, ο χαρακτήρας της οποίας δικαιολογεί τις αναφορές μας στη δυσανάλογη αύξηση του ποσοστού γυναικών μεταξύ των φτωχών στην Ευρώπη. Δυστυχώς, πολλές δεξιές κυβερνήσεις έχουν εγκαταλείψει τις πολιτικές τους για την καταπολέμηση των διαφορών μεταξύ των φύλων, υπό το πρόσχημα της ύφεσης. Οι προϋπολογισμοί για τις υπηρεσίες φροντίδας και την παροχή άδειας επλήγησαν πολύ σοβαρά, γεγονός που έχει κρίσιμες, δυσμενείς επιπτώσεις, μεταξύ άλλων και στα παιδιά. Καθώς πλησιάζουμε στο μέσο του Ευρωπαϊκού Έτους Καταπολέμησης της Φτώχειας και του Κοινωνικού Αποκλεισμού, η εκτίμηση είναι αρνητική. Στην πραγματικότητα, το μέλλον φαίνεται δυσοίωνο όταν αφιερώνεται λίγος χρόνος, τόσο σε κυβερνητικό επίπεδο σε πολλά κράτη μέλη όσο και σε ευρωπαϊκό θεσμικό επίπεδο, στην ανησυχία και την επιθυμία βελτίωσης της ζωής των συνανθρώπων μας που έχουν πληγεί σοβαρότερα από όλους.
<SPEAKER ID="627" NAME="Vasilica Viorica Dăncilă  " LANGUAGE="RO">
" εξάλειψη οποιασδήποτε μορφής διάκρισης σε κάθε πεδίο της κοινωνικής και οικονομικής ζωής αποτελεί ζωτικής σημασίας προϋπόθεση για την προστασία των ανθρωπίνων δικαιωμάτων και την ευημερία κάθε πολίτη. " προώθηση της αρχής των ίσων ευκαιριών για τους άνδρες και τις γυναίκες, σε συνδυασμό με τη διασφάλιση της μεγαλύτερης συμμετοχής των γυναικών στην οικονομική και κοινωνική ζωή, ως συμμετεχόντων που απολαύουν πλήρων δικαιωμάτων, είναι ζητήματα που πρέπει να μας απασχολούν πάντα. Πιστεύω ότι η προσέγγιση αυτή πρέπει να αντικατοπτρίζεται στην κοινή γεωργική πολιτική, προκειμένου να διασφαλιστεί ότι τα δύο φύλα θα εκπροσωπούνται δίκαια και ισότιμα. Από την άλλη πλευρά, η προσέγγιση αυτή μπορεί να διασφαλίσει την αποτελεσματικότητα της εφαρμογής διαφόρων πολιτικών σε ευρωπαϊκό επίπεδο. Πιστεύω ότι η ισότητα των φύλων στην οικονομία είναι εξαιρετικά σημαντική για την ανάπτυξη της υπαίθρου και ότι τα μέτρα που εφαρμόζονται στο πλαίσιο του άξονα 2 για το ζήτημα αυτό πρέπει επίσης να διατηρηθούν στη μελλοντική ΚΓΠ. Έχοντας κατά νου ότι η αρχή της ισότητας των φύλων προωθείται μέσω της ευρωπαϊκής νομοθεσίας και αποτελεί θεμελιώδη απαίτηση της στρατηγικής Ευρώπη 2020, θεωρούμε ενδεδειγμένο να συμπεριλάβουμε αυτό το ζήτημα στη μελλοντική ΚΓΠ, πράγμα που σημαίνει επίσης μέσω της χρήσης νέων μέσων που θα προάγουν αυτήν την αρχή.
<SPEAKER ID="628" NAME="Joanna Senyszyn  " LANGUAGE="PL">
" αρχή της ισότητας των φύλων δεν επιδιώκεται αποτελεσματικά. Σύμφωνα με την ισπανίδα βουλευτή, κ. Valenciano, οι αγελάδες προστατεύονται καλύτερα από τις γυναίκες στην ΕΕ. Υφιστάμεθα διακρίσεις σε κάθε πεδίο της ζωής. Κερδίζουμε 18% λιγότερα από τους άνδρες, είμαστε συχνότερα άνεργες και υποεκπροσωπούμαστε στην πολιτική, στη δημόσια ζωή και στις επιχειρήσεις. Το πιο θλιβερό από όλα είναι ότι οι γυναίκες δεν μπορούν να επωφεληθούν πλήρως ούτε από τα θεμελιώδη δικαιώματα. Αναφορικά με τις γυναίκες, το δικαίωμα στη ζωή και την ακεραιότητα του προσώπου, καθώς και τα αναπαραγωγικά τους δικαιώματα παραβιάζονται σημαντικά πιο συχνά. Για παράδειγμα, στην Πολωνία, ο περιορισμός των ανθρωπίνων δικαιωμάτων είναι ανεκτός σε σχέση με τις γυναίκες. Το 1997, ο Πρόεδρος του Συνταγματικού Δικαστηρίου, δικαιολογώντας την απόρριψη της ελευθέρωσης του δικαιώματος στην άμβλωση, θεώρησε προφανές ότι η έγκυος γυναίκα πρέπει να στερείται ορισμένα από τα ατομικά της δικαιώματα. Όχι μόνο αυτό δεν τερμάτισε τη σταδιοδρομία του, αλλά ενδυνάμωσε τη θέση του ως "ηθικής αυθεντίας".
<P>
Το ζήτημα της ισότητας των φύλων πρέπει να αντικατοπτρίζεται με ουσιαστικό τρόπο στον προϋπολογισμό της Ένωσης. " οικονομική κρίση δεν πρέπει να είναι η αιτία περιορισμών στα μέτρα για την ισότητα μεταξύ γυναικών και ανδρών. Μόνο μια συνεπής, μακροπρόθεσμη πολιτική στρατηγική μπορεί να αποφέρει αποτελέσματα. " προώθηση απλώς και μόνο της ίσης μεταχείρισης των φύλων και η έγκριση νόμων κατά των διακρίσεων δεν αρκούν. " νομοθεσία δεν παράγει αυτόματα ισότητα. Αυτό που απαιτείται είναι προσπάθεια από τη βάση προς την κορυφή, ενίσχυση της κοινωνικής ευαισθητοποίησης και της αλληλεγγύης των γυναικών. " βελτίωση της κατάστασης των γυναικών απαιτεί την καταπολέμηση των στερεοτύπων και των πρακτικών που εισάγουν διακρίσεις και την εξάλειψη των φαλλοκρατών από τη δημόσια ζωή.
<SPEAKER ID="884" NAME="Joanna Katarzyna Skrzydlewska  " LANGUAGE="PL">
Κύριε Πρόεδρε, κυρίες και κύριοι, η κατάσταση των γυναικών στην αγορά εργασίας πριν από την κρίση δεν ήταν ικανοποιητική. Ωστόσο, βελτιωνόταν παρά τα δύσκολα και αιώνια άλυτα προβλήματα όπως οι διαφορές στις αμοιβές για την ίδια εργασία και η υποεκπροσώπηση στις διευθυντικές θέσεις στις επιχειρήσεις. Δεν πρέπει να αφήσουμε αυτές τις θετικές εξελίξεις έξω από τη συζήτηση. Μια έκθεση της Επιτροπής δείχνει ότι από το 1995 μέχρι σήμερα η συμβολή των γυναικών στην οικονομική ανάπτυξη στην ΕΕ έχει αυξηθεί κατά 25% και ότι το ποσοστό απασχόλησης των γυναικών αυξήθηκε κατά 7,1% την τελευταία δεκαετία και έφθασε το 59,1%. Ως αποτέλεσμα της κρίσης, η ανεργία αυξάνεται ταχύτερα μεταξύ των γυναικών παρά μεταξύ των ανδρών. Οι γυναίκες απασχολούνται, κατά κύριο λόγο, στον δημόσιο τομέα, επομένως κινδυνεύουν άμεσα από απολύσεις που γίνονται λόγω πολιτικών μείωσης του κόστους. Οι μηχανισμοί για την αντιμετώπιση της κρίσης που εφαρμόζονται στοχεύουν σε μια γρήγορη επιστροφή στην απασχόληση κυρίως ανθρώπων που έχασαν τη θέση εργασίας τους ως άμεσο αποτέλεσμα της κρίσης, πράγμα που αγνοεί, προς το παρόν, άτομα που βρίσκονται μόνιμα εκτός εργασίας. Οι γυναίκες σήμερα δέχονται όλο και πιο συχνά να δουλέψουν σε θέσεις εργασίας μερικής απασχόλησης που προσφέρουν ελάχιστη εργασιακή ασφάλεια, καθώς αναγκάζονται για προσωπικούς λόγους να το κάνουν. Γνωρίζοντας όλους αυτούς τους κινδύνους, ας προσπαθήσουμε να εφαρμόσουμε οριζόντιες λύσεις, προκειμένου να διατηρήσουμε το επίπεδο της απασχόλησης που υπήρχε πριν από την κρίση και να μην επιτρέψουμε μια πτωτική τάση.
