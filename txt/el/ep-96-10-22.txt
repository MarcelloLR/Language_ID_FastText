<CHAPTER ID=1>
Έγκριση των συνοπτικών πρακτικών
<SPEAKER ID=1 NAME="Πρόεδρος">
Tα συνοπτικά πρακτικά της τελευταίας συνεδρίασης έχουν διανεμηθεί.
<P>
Yπάρχουν παρατηρήσεις;

<SPEAKER ID=2 LANGUAGE="EN" NAME="Howitt">
Κύριε Πρόεδρε, σχετικά με τον κατάλογο των αναφορών που είναι συνημμένος στα Συνοπτικά Πρακτικά, θα ήθελα να σχολιάσω την Αναφορά Αριθ. 727/95 που υπεβλήθει από τον κ. Τζαίημς Φήλντιγκ και άλλους αναφορικά με τη θέση 10.000 ηλικιωμένων ατόμων στο ΗΒ οι οποίοι έχασαν τα χρήματά τους και κινδυνεύουν να χάσουν και τα σπίτια τους λόγω αποτυχημένων προγραμμάτων απόκτησης στέγης. Οι άνθρωποι αυτοί υποθήκευσαν τα σπίτια τους ύστερα από ψευδείς υποσχέσεις.
<P>
Σχετικά με την αναφορά αυτή, η Επιτροπή υποσχέθηκε να παράσχει ενημέρωση αναφορικά με περαιτέρω ευρωπαϊκή νομοθεσία σχετικά με την προστασία των δικαιωμάτων των καταναλωτών σε σχέση με τις χρηματοοικονομικές υπηρεσίες. Η ενημέρωση αυτή δεν έχει ληφθεί ακόμη. Θα σας παρακαλούσα, κ. Πρόεδρε, να φροντίσετε για να μας αποσταλεί.
<P>
Θα ήθελα να ζητήσω από τους συναδέλφους μου της Οικονομικής και Νομισματικής Επιτροπής, της Επιτροπής Κοινωνικών Υποθέσεων και της Επιτροπής Προστασίας των Καταναλωτών να υποστηρίξουν τη θέση των συνταξιούχων αυτών κατά τη συζήτηση της νομοθεσίας. Τέλος, θα ήθελα να ευχαριστήσω τον κ. Newman και τους συναδέλφους της Επιτροπής Αναφορών για την υποστήριξη και τη συμπάθειά τους προς τους συνταξιούχους.

<SPEAKER ID=3 NAME="Πρόεδρος">
Kύριε συνάδελφε, θα πρέπει πραγματικά να με ευχαριστήσετε, που σας άφησα να μιλήσετε μέχρι το τέλος, αν και το θέμα σας δεν αναφερόταν επί της διαδικασίας.
<P>
(Xειροκροτήματα)
<P>
(Tο Σώμα εγκρίνει τα συνοπτικά πρακτικά)

<CHAPTER ID=2>
Aπόφαση κατεπείγοντος
<SPEAKER ID=4 NAME="Πρόεδρος">
Eπισημαίνω ότι η έκθεση του κ. Kittelmann σχετικά με την πρόταση αυτή, με την οποία θα ασχοληθεί σήμερα το βράδυ η Eπιτροπή Oικονομικών Eξωτερικών Σχέσεων, είναι ήδη εγγεγραμμένη στην ημερήσια διάταξη της Παρασκευής, με την ένδειξη «ενδεχομένως». Ωστόσο, χάριν της τάξης, θα κάνουμε τις ψηφοφορίες αυτές. Θα ήθελε η αρμόδια επί της ουσίας επιτροπή να εκφράσει άποψη επί του θέματος;

<SPEAKER ID=5 NAME="De Clercq">
Κύριε Πρόεδρε, η Επιτροπή Εξωτερικών Οικονομικών Σχέσεων προτείνει να γίνει αποδεκτός ο κατ'επείγον χαρακτήρας του θέματος. Πιστεύω ότι υπάρχει ευρεία συμφωνία απόψεων επί της ουσίας του θέματος. Θα ήθελα όμως να κάνω μία μικρή παρατήρηση. Όπως προκύπτει για άλλη μία φορά, οι διαβουλεύσεις του Συμβουλίου των Υπουργών με το Κοινοβούλιο παρουσιάζουν ελλείψεις. Η Επιτροπή διεβίβασε τις προτάσεις στο Συμβούλιο των Υπουργών κατά το τέλος του Ιουλίου. Το Συμβούλιο των Υπουργών περίμενε δύο μήνες πριν ζητήσει τη γνώμη του Κοινοβουλίου. Το αποτέλεσμα ήταν να μην μπορέσει η Επιτροπή Νομικών Θεμάτων του Κοινοβουλίου να εξετάσει με σοβαρότητα τη νομική βάση και τις νομικές επιπτώσεις του θέματος. Λυπούμαι γι'αυτό ιδιαίτερα μάλιστα όσον αφορά τους συναδέλφους μου στην επιτροπή αυτή. Είμαστε λοιπόν και πάλι υποχρεωμένοι να εξετάσουμε εν συντομία, μέσω της διαδικασίας του κατ'επείγοντος, μία σημαντική πρωτοβουλία. Κύριε Πρόεδρε, επιτρέψτε μου να σας παρακαλέσω να ζητήσετε από το Συμβούλιο των Υπουργών να δείχνει περισσότερο σεβασμό προς το Κοινοβούλιο.
<P>
(Tο Σώμα εγκρίνει το κατεπείγον)

<CHAPTER ID=3>
Eτήσιο πρόγραμμα της Eπιτροπής για το 1997
<SPEAKER ID=6 NAME="Πρόεδρος">
H ημερήσια διάταξη προβλέπει την κατάθεση του ετήσιου προγράμματος της Eπιτροπής για το 1997. Tο λόγο έχει ο Πρόεδρος της Eπιτροπής κ. Σαντέρ.

<SPEAKER ID=7 NAME="Santer">
Κύριε Πρόεδρε, κυρίες και κύριοι, πριν ένα μήνα, με την ευκαιρία της συζήτησης στο Κοινοβούλιο σχετικά με την κατάσταση της Ένωσης, σας ανέφερα την ανησυχία μου: οι πολίτες των χωρών μας έχουν όλο και λιγότερη εμπιστοσύνη στον πολιτικό κόσμο και στις δομές των κρατών δικαίου μας. Η Ένωση δεν ξεφεύγει από αυτή τη διαπίστωση. Αυτή η έλλειψη εμπιστοσύνης είναι στην πραγματικότητα μια πρόκληση. Μας επιβάλλει εις βάθος μεταρρύθμιση των θεσμών μας, ούτως ώστε να καταστούν περισσότερο δημοκρατικοί. Μας επιβάλλει επίσης, στην καθημερινή δουλειά μας, να επικεντρώνουμε την προσοχή μας στις αιτίες της αμηχανίας των ευρωπαίων πολιτών. Τις γνωρίζουμε άριστα: ανεργία, ανασφάλεια και αίσθηση, καμμιά φορά δικαιολογημένη, ότι ο κόσμος γίνεται όλο και πιο απάνθρωπος.
<P>
Θα συνοψίσω με δυο λόγια την ουσία του προγράμματος εργασίας της Επιτροπής για το 1997: μεταρρύθμιση όσων χωλαίνουν και συγκέντρωση στις πραγματικές προτεραιότητες.
<P>
Με ποιό πνεύμα θα αναπτυχθεί το πρόγραμμα αυτό; Πρώτον, με το πνεύμα της αγόρευσής μου κατά την ανάληψη των καθηκόντων μου. Σας το είχα παρουσιάσει υπό μορφή πενταετούς προγράμματος. Του προσφέρατε την υποστήριξή σας. Στη συνέχεια, το πρόγραμμα εργασίας μας για το 1997 θα βασιστεί, περισσότερο από ότι κατά το παρελθόν, στην πεποίθηση της Επιτροπής, την οποία συμμερίζεστε, ότι η Ευρώπη είναι απαραίτητη, βρίσκεται πραγματικά στην υπηρεσία όλων και είναι αποτελεσματική.
<P>
Ναι, η Ένωση είναι απαραίτητη κάθε φορά που είναι καλύτερο για τους ευρωπαίους πολίτες να ενεργούμε από κοινού, και όχι ξεχωριστά. Αυτό ισχύει για το εσωτερικό της Ένωσης, όπως και για τη διεθνή σκηνή. Η Επιτροπή είναι πεπεισμένη ότι πρέπει να ενεργούμε λιγότερο, για να ενεργούμε καλύτερα. Αλλά, από την αντίθετη πλευρά, δεν θα διστάσει και πάλι, το 1997, να αναλάβει πρωτοβουλίες κάθε φορά που θα είναι πεπεισμένη ότι η συμβολή της Ένωσης είναι απαραίτητη για την αποτελεσματική αντιμετώπιση ενός προβλήματος κοινού ενδιαφέροντος. Δεν θα επιτρέψω να χρησιμεύσει η επικουρικότητα ως πρόφαση για την αμφισβήτηση του κοινοτικού δικαίου και σαράντα ετών κοινού έργου!
<P>
(Χειροκροτήματα) Ας μην παίρνουμε αψήφιστα τα κεκτημένα μας. Ας μην τα θέτουμε σε κίνδυνο!
<P>
Κύριε Πρόεδρε, κατά τη σύνταξη του απολογισμού για το 1996, η Επιτροπή διαπίστωσε ότι επετεύχθησαν ήδη πολλά. Μπόρεσε να πραγματοποιηθεί σημαντική πρόοδος σε πολλούς ουσιώδεις τομείς της κοινοτικής δραστηριότητας. Θα αναφέρω τρία παραδείγματα. Κατ' αρχάς, το ευρωπαϊκό σύμφωνο εμπιστοσύνης για την απασχόληση, το οποίο σας παρουσίασα στις 31 Ιανουαρίου, επέτρεψε να συνειδητοποιηθούν ορισμένα πράγματα. Πρέπει τώρα να μετατραπεί το πείραμα. Δεύτερο παράδειγμα, η Οικονομική και Νομισματική Ένωση έχει μπει πλέον σε τροχιά. Τέλος, τρίτο παράδειγμα, η κοινωνία των πληροφοριών πραγματοποίησε ουσιαστικά ανοίγματα.
<P>
Είναι αλήθεια ότι δεν εγκαινιάσαμε ορισμένες από τις αναγγελθείσες πρωτοβουλίες. Αντιθέτως, υλοποιήθηκαν άλλες σημαντικές δράσεις, οι οποίες δεν μπορούσαν να προβλεφθούν κατά την παρουσίαση του προγράμματος εργασίας για το 1996. Επωφεληθήκαμε τα διδάγματα αυτής της κατάστασης.
<P>
Για το 1997, σας προτείνω λοιπόν να επικεντρωθούμε στις πραγματικές προτεραιότητες. Τις προτεραιότητες αυτές θα σας παρουσιάσω τώρα μέσα από τις γενικές γραμμές του προγράμματος εργασίας της Επιτροπής για το επόμενο έτος.
<P>
Η πρώτη σχετική εγγύηση αποτελεσματικότητας της Επιτροπής έγκειται στην εφαρμογή της λιτότητας στην εσωτερική της διαχείριση. Για το θέμα αυτό, δεσμεύομαι προσωπικά. Το 1997, η Επιτροπή θα εγκαινιάσει μεταρρύθμιση εις βάθος για τον εκσυγχρονισμό της λειτουργίας της και τη βελτίωση της δράσης της.
<P>
Η προσπάθεια λιτότητάς μας θα εφαρμοστεί επίσης και στα εκτελεστικά καθήκοντα τα οποία ανέθεσε στην Επιτροπή η Συνθήκη και των οποίων έχει αναλάβει την καθημερινή διαχείριση. Τέλος, οι κοινοτικές πολιτικές θα αποτελέσουν επίσης αντικείμενο όλο και προσεκτικότερης διαχείρισης. Το 1997, αρχίζει η τρίτη φάση του προγράμματος SEM 2000 για υγιή και αποτελεσματική διαχείριση. Το έτος αυτό, θα αυξηθεί η συνεργασία μεταξύ των ευρωπαϊκών θεσμικών οργάνων και των κρατών μελών. Είναι ουσιώδες να αναμειχθούν τα τελευταία αμέσως στην αυστηρή διαχείριση των χρημάτων του ευρωπαίου φορολογουμένου.
<P>
Κύριε Πρόεδρε, το 1997 θα σημαδευτεί βαθιά από αυτές που ονομάζω μεγάλες προθεσμίες της Διακυβερνητικής Διάσκεψης: την Οικονομική και Νομισματική Ένωση, το δημοσιονομικό πακέτο για μετά το 1999 και τη διεύρυνση. Το 1997 θα είναι από πολλές απόψεις έτος ορόσημο, στο μέτρο που οι εργασίες για τη μεταρρύθμιση των συνθηκών θα ολοκληρωθούν και θα δώσουν τη θέση τους στην Ημερήσια Διάταξη του 2000.
<P>
Θα επανέλθω στο ζήτημα αυτό, αλλά πρώτα, θα ήθελα να δώσω περισσότερες λεπτομέρειες για το πρόγραμμα εργασίας μας για το επόμενο έτος. Το πρόγραμμα αυτό εγγράφεται στο πλαίσιο μιας μελετημένης, συνεκτικής και διαρκούς δράσης, την οποία θα επιτρέψει η θεσμική οργάνωση της Ένωσης: η πενταετής θητεία της Επιτροπής αντιστοιχεί πλέον στη διάρκεια της θητείας του Ευρωπαϊκού Κοινοβουλίου.
<P>
Απέναντι στα προβλήματα που πρέπει να επιλύσει η Ευρώπη, δεν αρκεί πλέον να ικανοποιούμεθα με θορυβώδεις δηλώσεις. Οι Ευρωπαίοι δεν τις πιστεύουν πλέον και έχουν εξάλλου δίκιο. Η αίσθηση επείγοντος δεν πρέπει να οδηγεί σε βιασύνη και διασπορά των πρωτοβουλιών. Όχι, χρειαζόμαστε μάλλον ώριμα μελετημένη δράση, η οποία θα διεξάγεται με επιμονή και αποφασιστικότητα. Αυτό χρειάζεται!
<P>
Έτσι, για το 1997, η Επιτροπή καθόρισε τέσσερις πολιτικές προτεραιότητες, οι οποίες ευθυγραμμίζονται με τους μεγάλους άξονες που καθόρισε πριν δύο χρόνια για ολόκληρη τη διάρκεια της θητείας της: στήριξη της ανάπτυξης και της απασχόλησης και προετοιμασία μας για το ευρώ, απτή προώθηση του ευρωπαϊκού μοντέλου κοινωνίας, αύξηση της παρουσίας της Ευρώπης στη διεθνή σκηνή και προετοιμασία του μέλλοντος.
<P>
Η πρώτη προτεραιότητα του προγράμματος εργασίας της Επιτροπής είναι να θέσει σε εφαρμογή το σύμφωνο εμπιστοσύνης για την απασχόληση. Αυτό το σύμφωνο, το υποστηρίζω με όλες μου τις δυνάμεις! Μην νομίζετε ότι είμαι έτοιμος να εγκαταλείψω ένα σχέδιο το οποίο θεωρώ προϋπόθεση για την καλύτερη δυνατή αντιμετώπιση των προκλήσεων του 2000. Όχι, κυρίες και κύριοι βουλευτές, δεν επρόκειτο για μια τρύπα στο νερό! Σε όσους δεν έχουν πεισθεί, απαντώ: »Διαβάστε το»! Η ανεργία υποσκάπτει την εμπιστοσύνη των ευρωπαίων πολιτών. Η εμπιστοσύνη πρέπει να αποκατασταθεί. Αυτός είναι ο στόχος του συμφώνου. Μας χρειάζεται σφαιρική στρατηγική, συγκεκριμένη στρατηγική για την απασχόληση και όλοι πρέπει να δουλέψουμε γι' αυτό! Αυτή είναι η φιλοδοξία μου και εύχομαι να είναι και η δική σας.
<P>
Το 1997, η Επιτροπή θα αφιερώσει μεγάλο μέρος των εργασιών της στη συγκεκριμενοποίηση των δράσεων που προβλέπει το σύμφωνο εμπιστοσύνης. Προς το σκοπό αυτό, διαθέτουμε ένα πλεονέκτημα: την ανάπτυξη. Έχει ξαναρχίσει, αλλά για να αποκτήσει διάρκεια, πρέπει να στηρίζεται σε υγιείς μακροοικονομικές πολιτικές. Και αυτό το έτος - το τελευταίο πριν τη Νομισματική Ένωση - η Επιτροπή θα φροντίσει άγρυπνα να λάβουν τα κράτη μέλη τα μέτρα που επιβάλλονται για την επίτευξη της σύγκλισης στην οποία θα βασιστεί το ενιαίο νόμισμα. Αν κρίνω από τους προϋπολογισμούς που υιοθέτησαν οι κυβερνήσεις, επιβάλλεται ένα συμπέρασμα: τα κράτη μέλη ανέλαβαν τις ευθύνες τους για το επόμενο έτος. Χαίρω για την είσοδο του φινλανδικού μάρκου στο ευρωπαϊκό νομισματικό σύστημα, διότι αποδεικνύει την ορθότητα της πεποίθησής μου: το ενιαίο νόμισμα θα αρχίσει να ισχύει την 1η Ιανουαρίου 1999 σε σημαντικό αριθμό χωρών.
<P>
Η Επιτροπή είχε δίκιο να μην υποκύψει. Σας υπενθυμίζω ότι πριν από όχι και τόσο πολύ καιρό, υπερασπιστήκαμε τη θέση μας, για να το πω έτσι, απέναντι και αντίθετα σε όλους. Σύντομα, θα δούμε τα επωφελή αποτελέσματα της αποφασιστικότητάς μας σχετικά με την απασχόληση, διότι ο πραγματικός στόχος είναι η απασχόληση. Η Οικονομική και Νομισματική Ένωση δεν είναι παρά ένα μέσο! Όσον αφορά το σύμφωνο εμπιστοσύνης, πλαισιώνει αυτό το στόχο με διαρθρωτικές δράσεις που αποσκοπούν στη μεγιστοποίηση της κοινοτικής υπεραξίας και στην όσο το δυνατόν επωφελέστερη χρησιμοποίηση της ανάπτυξης.
<P>
Η πρώτη από αυτές τις δράσεις συνίσταται στην ολοκλήρωση της εσωτερικής αγοράς: στην ολοκλήρωσή της, διότι, όπως γνωρίζετε, ο στόχος δεν έχει πλήρως επιτευχθεί.
<P>
Θα αναφέρω απλώς μερικά σημεία στα οποία θα πρέπει να προχωρήσουμε κατά τη διάρκεια του ερχομένου έτους: η εσωτερική αγορά του αερίου, το νομικό πλαίσιο για τις βιοτεχνολογίες και το καθεστώς της ευρωπαϊκής εταιρείας. Επίσης, δεν πρέπει να ξεχνάμε το πολυετές πρόγραμμα για τις μικρομεσαίες επιχειρήσεις. Πρέπει να ολοκληρωθεί η εσωτερική αγορά, αλλά πρέπει επίσης και να απλοποιηθεί. Η Επιτροπή θα προσπαθήσει να το επιτύχει.
<P>
Ο τρίτος άξονας του συμφώνου εμπιστοσύνης είναι η μεταρρύθμιση των συστημάτων απασχόλησης. Χρειαζόμαστε εθνικές πολιτικές απασχόλησης ενεργητικές και προσαρμοσμένες στις ανάγκες. Η Επιτροπή θα καταβάλει προσπάθειες για την προώθηση, σε στενή συνεργασία με τα κράτη μέλη και τους κοινωνικούς εταίρους, τις σχετικές συστάσεις του συμφώνου. Θα προωθήσει επίσης το άνοιγμα των μεγάλων φακέλων σχετικά με την εργασία. Το 1997, η Επιτροπή θα υποβάλει συγκεκριμένες προτάσεις σχετικά με την πρόσβαση στη διαρκή κατάρτιση, την απόκτηση και την επικύρωση εξειδικεύσεων καθόλη τη διάρκεια της ζωής. Θα θέσει σε εφαρμογή το σχέδιο δράσης «Εκμάθηση στην κοινωνία των πληροφοριών». Θα εγκαινιάσει πρόγραμμα Erasmus στον τομέα της μαθητείας. Τι άλλο είναι όλα αυτά στην πραγματικότητα, αν όχι προσαρμογή στις μεταλλάξεις που επηρεάζουν την εργασία και τη θέση της στη ζωή του καθενός.
<P>
Αυτή η ίδια ανησυχία για την απασχόληση θα μας οδηγήσει το 1997, στην προσαρμογή των διαρθρωτικών πολιτικών της Ένωσης. Η ευκαιρία μας δίδεται από την ενδιάμεση εξέταση του στόχου 1, ο οποίος αφορά τις περιφέρειες όπου σημειώνεται αναπτυξιακή καθυστέρηση, και τον προγραμματισμό για την περίοδο 1997-1999 του στόχου 2, ο οποίος αφορά τις περιφέρειες σε αναδιάρθρωση. Η απασχόληση θα αποτελέσει κριτήριο των επανεξετάσεων αυτών. Η Επιτροπή έχει προτείνει εξάλλου εδαφικά σύμφωνα για την απασχόληση και η πρωτοβουλία αυτή σημειώνει ήδη μεγάλη επιτυχία. Το 1997 θα πρέπει να είναι το έτος της συγκεκριμενοποίησης.
<P>
Κύριε Πρόεδρε, κυρίες και κύριοι, δύο θέματα επιβλήθηκαν στην κοινή γνώμη το 1996: η παγκοσμιοποίηση και το ευρωπαϊκό μοντέλο κοινωνίας. Δεν είναι τυχαίο που ανέκυψαν συγχρόνως. Αισθάνθηκα μια δημόσια συνειδητοποίηση εκ μέρους των Ευρωπαίων: θεωρούν ότι το μοντέλο μας είναι η σωστή απάντηση στην παγκοσμιοποίηση. Δεν μπορούμε να απογοητεύσουμε αυτή την προσδοκία. Η Επιτροπή θα ενισχύσει όσες δράσεις της συμβάλλουν στη διαμόρφωση του ευρωπαϊκού μοντέλου κοινωνίας γύρω από την αλληλεγγύη και μια περισσότερο ποιοτική αντίληψη της ανάπτυξης. Κοινωνική πολιτική, εκπαίδευση και κατάρτιση, ισότητα ευκαιριών, οικονομική και κοινωνική συνοχή, πολιτική των καταναλωτών, περιβάλλον, είναι τα στοιχεία στα οποία στηρίζεται αυτό το μοντέλο.
<P>
Στο πλαίσιο αυτό, θα ήθελα να υπογραμμίσω ότι η βελτίωση της προστασίας του περιβάλλοντος και η διαρκής ανάπτυξη θα απασχολήσουν σε μεγάλο βαθμό την Επιτροπή το 1997. Θα πράξουμε το παν για να παίξει η Ένωση αποφασιστικό ρόλο στην προετοιμασία της ειδικής συνόδου της Γενικής Συνέλευσης των Ηνωμένων Εθνών για το περιβάλλον, πέντε χρόνια μετά τη σύνοδο κορυφής του Ρίο, καθώς και κατά τη διάσκεψη των συμβαλλομένων μερών της Σύμβασης για τις κλιματολογικές αλλαγές.
<P>
Υπάρχει ένας άλλος τομέας όπου η Επιτροπή έλαβε ένα ηχηρό μήνυμα από τους πολίτες της Ένωσης το 1996: είναι ο τομέας της ελεύθερης κυκλοφορίας στην Ένωση και της ασφάλειας απέναντι στην επιδείνωση φαινομένων όπως τα ναρκωτικά, το σεξουαλικό εμπόριο και εκμετάλλευση, η τρομοκρατία, η οργανωμένη βία και εγκληματικότητα. Τι διαπιστώνουμε; Η ελεύθερη κυκλοφορία των προσώπων είναι η λιγότερο εξασφαλισμένη από τις τέσσερις ελευθερίες της Συνθήκης. Ωστόσο, οι συμπολίτες μας δεν έχουν την αίσθηση ότι προστατεύονται καλύτερα. Στην πραγματικότητα, δεν καταλαβαίνουν πώς είναι δυνατόν να μην διαθέτουμε τα απαραίτητα μέσα για να αντιμετωπίσουμε τις επιθέσεις κατά της ασφάλειάς τους.
<P>
Αυτός είναι ο λόγος για τον οποίο η Επιτροπή θα επιθυμούσε να καταλήξει η Διακυβερνητική Διάσκεψη σε ευρεία κοινοτικοποίηση στον τομέα της δικαιοσύνης και των εσωτερικών υποθέσεων, κάθε φορά που αυτό θα έδινε καλύτερο έρεισμα στην προσπάθειά μας. Χωρίς να περιμένει, ωστόσο, θέτει σε εφαρμογή όλα τα μέσα που διαθέτει για την εκπλήρωση των εύλογων προσδοκιών των Ευρωπαίων.
<P>
Το ευρωπαϊκό μοντέλο διαμορφώνεται στο εσωτερικό, προστατεύεται και προωθείται στον υπόλοιπο κόσμο. Η ενίσχυση της παρουσίας της Επιτροπής στη διεθνή σκηνή αποτελεί τον τρίτο στόχο της Επιτροπής για το 1997.
<P>
Η Ευρωπαϊκή Ένωση έχει αναλάβει ήδη σημαντικές ευθύνες σε πολλές περιοχές του κόσμου, για παράδειγμα στη Μέση Ανατολή, στη Βοσνία, ή στις χώρες που προέκυψαν από την ΕΣΣΔ. Θα χρειαστεί να χειριστούμε πολλούς φακέλους και φοβούμαι πάντα, όταν αναφέρω παραδείγματα, μήπως ξεχάσω σημαντικά σημεία. Θα θέσουμε σε εφαρμογή όλες τις πρωτοβουλίες που έχουν αναληφθεί και γνωρίζετε ότι δεν υπάρχει καμμία γεωγραφική περιοχή την οποία να έχουμε αφήσει στη σκιά. Όσον αφορά τις νέες δράσεις, θα υπενθυμίσω ότι οι σχέσεις με τους εταίρους μας της Αφρικής, της Καραϊβικής και του Ειρηνικού θα αποτελέσουν αντικείμενο Πράσινου Βιβλίου που θα παρουσιάσει η Επιτροπή το φθινόπωρο και θα σημάνει την έναρξη συζήτησης σε βάθος, η οποία θα συνεχιστεί κατά τη διάρκεια του 1997.
<P>
Σε όλες αυτές τις δράσεις, η Επιτροπή θα καταβάλει επίσης προσπάθειες για να αναγνωριστεί στην Ευρωπαϊκή Ένωση πολιτική επιρροή ανάλογη με τις χρηματοδοτικές της δεσμεύσεις. Αυτή η επιρροή θα λάβει σάρκα και οστά μόνον αν δείξουμε, μεταξύ μας, πολύ ισχυρή συνοχή και συνεχή βούληση συνεργασίας. Η επιβεβαίωση του πολιτικού ρόλου της Ευρωπαϊκής Ένωσης προϋποθέτει να μπορούμε να αναπτύξουμε ή να βελτιώσουμε την ικανότητά μας για διεξαγωγή διαβουλεύσεων και λήψη αποφάσεων, τόσο στον τομέα των κλασικών εξωτερικών σχέσεων, για παράδειγμα των εμπορικών, όσο και στον πιο καινούργιο τομέα της εξωτερικής πολιτικής και της κοινής ασφάλειας. Η Επιτροπή δεν θα χαλαρώσει τις προσπάθειές της.
<P>
Να γιατί η Επιτροπή επιθυμεί μια φιλόδοξη Διακυβερνητική Διάσκεψη που να αποδώσει καρπούς. Έρχομαι έτσι στο μέλλον της Ένωσης, τέταρτο άξονα του προγράμματος εργασίας μας. Πρόκειται για την προετοιμασία της Ημερήσιας Διάταξης του 2000.
<P>
Το μέλλον της Ένωσης περνά πρώτα από τη Διακυβερνητική Διάσκεψη, αλλά από μια επιτυχημένη Διακυβερνητική Διάσκεψη. Επιθυμία της Επιτροπής είναι να δώσει η μεταρρύθμιση στην Ένωση τα πραγματικά μέσα να υπερασπισθεί τα συμφέροντά της στον κόσμο και να μπορέσουν οι πολίτες της να αισθανθούν, να αναγνωρίσουν, την προσφορά της Ένωσης. Αυτή είναι η θεσμική μεταρρύθμιση που χρειάζεται η Ένωση! Αυτή είναι η θεσμική μεταρρύθμιση που υπερασπίζεται η Επιτροπή! Έφθασε πια η στιγμή να το αντιληφθούμε και να αποκτήσουμε τη βούληση να το επιτύχουμε. Αυτή η θεσμική μεταρρύθμιση είναι σε κάθε περίπτωση αναγκαία. Για την Επιτροπή, αποτελεί προϋπόθεση. Πράγματι, θεωρώ αδιανόητη τη διατήρηση της ομοφωνίας σε μια Ένωση με 20 ή περισσότερα κράτη μέλη. Η διατήρηση της πολυπλοκότητας των ισχυουσών διαδικασιών θα παρέλυε έτσι σοβαρά το θεσμικό παιχνίδι.
<P>
Κατόπιν, η διεύρυνση. Το 1997, η Επιτροπή θα εκδώσει τις γνώμες της σχετικά με τις υποψήφιες χώρες. Θα τις εκδώσει μόνον μετά την ολοκλήρωση της Διακυβερνητικής Διάσκεψης. Θα τις εκδώσει με πλήρη ανεξαρτησία, δηλαδή χωρίς προκαταλήψεις, ούτε φιλοφροσύνη. Η προετοιμασία των δημοσιονομικών προοπτικών για μετά το 1999 θα αρχίσει από το επόμενο έτος. Συνδέεται στενά με τη διεύρυνση. Η Επιτροπή θα παρουσιάσει, το 1997, ανακοίνωση για το δημοσιονομικό πλαίσιο από το 2000 και εφεξής. Η διεύρυνση θα έχει σημαντικές συνέπειες για τις κοινοτικές πολιτικές και αναφέρομαι, ιδίως, στην κοινή γεωργική πολιτική και στις διαρθρωτικές πολιτικές. Η ανακοίνωση της Επιτροπής θα στηριχθεί σε αξιολόγηση εις βάθος των επιπτώσεων αυτών.
<P>
Κύριε Πρόεδρε, κυρίες και κύριοι, ο χρόνος που έρχεται θα σημαδευτεί βαθιά από τις μεγάλες προθεσμίες του 2000. Η Διακυβερνητική Διάσκεψη θα πρέπει να καταλήξει σε φιλόδοξο αποτέλεσμα. Η Ένωση θα μπει στην τελική φάση της προετοιμασίας για τη λήψη της απόφασης, την άνοιξη του 1998, σχετικά με την τρίτη φάση της Οικονομικής και Νομισματικής Ένωσης. Επίσης, θα πρέπει να ετοιμαστεί η ημερήσια διάταξη του 2000, δηλαδή η διεύρυνση και το δημοσιονομικό πακέτο για μετά το 1999. Αυτές τις προθεσμίες, κύριε Πρόεδρε, πρέπει να τις προσεγγίσουμε με λογική σειρά και με υπεύθυνο τρόπο. Η Επιτροπή αναλαμβάνει τις ευθύνες της. Γνωρίζω ότι το Κοινοβούλιο θα αναλάβει τις δικές του. Αναμένω από τα κράτη μέλη να αναλάβουν τις δικές τους.
<P>
(Χειροκροτήματα)
<SPEAKER ID=8 LANGUAGE="FR" NAME="Fayot">
Κύριε Πρόεδρε, σήμερα, όποιος θέλει να κερδίσει εκλογές καταφέρεται εναντίον της Ευρώπης και την κατηγορεί για όλα τα κακά. Όποιος θέλει να τις χάσει, υπερασπίζεται την Ευρώπη του Μάαστριχτ. Αυτή η κατάσταση επικρατεί σε ορισμένες χώρες μας, όπως είδαμε και πάλι, πολύ πρόσφατα, εδώ κι εκεί. Συνεπώς, είναι περισσότερο απαραίτητο παρά ποτέ να πούμε σαφώς ποιά Ευρώπη θέλουμε. Οι Ευρωπαίοι σοσιαλιστές θέλουν μια Ευρώπη ισχυρή, κατανοητή και αξιόπιστη.
<P>
Η Ευρώπη μας είναι η Ευρώπη του αγώνα κατά της ανεργίας και υπέρ της απασχόλησης, είναι η Ευρώπη των κοινωνικών προδιαγραφών όχι ελάχιστων, αλλά κατάλληλων για όλους, είναι η Ευρώπη που εισάγει το σεβασμό για το περιβάλλον σε όλες τις πολιτικές. Δεν θέλουμε μια Ευρώπη νεοφιλελεύθερη που συνθηκολογεί μπροστά στις δυνάμεις της αγοράς. Όποιος ακούει το μέσο πολίτη, γνωρίζει ότι η νεοφιλελεύθερη Ευρώπη, από το στόμα της οποίας ακούγονται μόνον οι λέξεις ανταγωνισμός και δημοσιονομική λογική, δεν γίνεται πλέον αποδεκτή από μεγάλο μέρος των πολιτών μας, ακόμα και μεταξώ των πλέον ένθερμων ευρωπαϊστών. Αν δεν γίνει κάτι πολύ σύντομα, θα δοθεί η καλύτερη ευκαιρία στους δημαγωγούς κάθε διαμετρήματος, στους ευρωσκεπτικιστές κάθε είδους, στους εθνικιστές να πιάσουν δουλειά και να τα καταφέρνουν όλο και καλύτερα.
<P>
Κύριε Πρόεδρε, αρχίζουμε σήμερα, με μια πρώτη συζήτηση, την ανάλυση του προγράμματος εργασίας που προτείνει η Επιτροπή για το 1997 και συνοδεύεται από απολογισμό του 1996. Είναι προφανές το ενδιαφέρον που μπορεί να έχει το πρόγραμμα εργασίας για τη διευκόλυνση της αναγνωσιμότητας της παρούσας και της μελλοντικής δράσης της Επιτροπής, για να καταστεί προβλέψιμη αυτή η δράση από το κοινό και όλους τους ενδιαφερόμενους κύκλους. Όπως μια κυβέρνηση αναλαμβάνει ευθύνη για ένα συμβόλαιο ή για ένα πρόγραμμα, το πρόγραμμα εργασίας της Επιτροπής, η οποία έλαβε τις εξουσίες της από το Σώμα, είναι περίπου το ίδιο πράγμα: ένα συμβόλαιο μεταξύ των θεσμικών οργάνων, στο οποίο θα έπρεπε να μπορεί να αναφέρεται ο καθένας.
<P>
Δυστυχώς, αυτό δεν συνέβη μέχρι σήμερα, όχι πάντα εξάλλου από υπαιτιότητα της Επιτροπής, αλλά κατ' αρχάς λόγω των διαδικασιών μας, οι οποίες είναι συχνά πολύπλοκες και γραφειοκρατικές. Γνωρίζουμε ότι σύμφωνα με τις ισχύουσες διαδικασίες, το πρόγραμμα εργασίας πρέπει να καταλήξει, μετά από διαπραγματεύσεις μεταξύ της Επιτροπής και του Κοινοβουλίου, σε νομοθετικό πρόγραμμα υπογεγραμμένο από τους δύο προέδρους. Το 1995, η διαδικασία αυτή ολοκληρώθηκε τον Αύγουστο. Το 1996, ολοκληρώθηκε το Μάιο. Όμως, υπάρχει τίποτε πιο περίεργο από το να δημοσιεύεται ένα πρόγραμμα εργασίας, ένα νομοθετικό πρόγραμμα, πέντε μήνες μετά την αρχή του έτους; Είναι προφανές ότι μια τέτοια καθυστέρηση καταδικάζει την εν λόγω εργασία να παραμείνει χωρίς πολιτικές συνέπειες απέναντι στην κοινή γνώμη, πολύ περισσότερο που το Συμβούλιο δεν συμμετέχει σε αυτό που θα έπρεπε να αποτελεί ευκαιρία διαλόγου εις βάθος μεταξύ των τριών οργάνων.
<P>
Αυτό δεν είναι ικανοποιητικό, και έτσι, ο πρόεδρος του Κοινοβουλίου ανέλαβε την πρωτοβουλία να απαιτήσει ελάφρυνση και απλοποίηση της διαδικασίας. Θα πρέπει, σε τελευταία ανάλυση, να καταλήξουμε σε πολιτική συζήτηση σχετικά με τους προηγούμενους και επόμενους μεγάλους άξονες που προτείνει η Επιτροπή. Προτείνουμε λοιπόν, ως Κοινοβούλιο, να εγκαταληφθεί η κοινή δήλωση, η οποία ήταν ένα μέσο αναποτελεσματικό και πολύ δυσκίνητο, αλλά η εγκατάλειψη αυτής της κοινής δήλωσης δεν σημαίνει ότι το Κοινοβούλιο θα εμπλέκεται λιγότερο στο μέλλον, θα επαγρυπνεί λιγότερο σχετικά με το νομοθετικό του προγραμματισμό. Θα συνεχίσει να εγκρίνει ένα ψήφισμα για το νομοθετικό πρόγραμμα, όπου θα δηλώνονται οι νομοθετικές μας προτεραιότητες. Αναμένουμε από την Επιτροπή να τις πάρει σοβαρά. Ο ρόλος μας είναι να επιβλέπουμε τη διαχείριση της Επιτροπής και θα την κρίνουμε επίσης σε συνάρτηση με το σεβασμό που δείχνει προς τις προτεραιότητες του Κοινοβουλίου από άποψη προγραμματισμού.
<P>
Αλλο διαδικαστικό ζήτημα: σε μια φάση κατά την οποία μειώνεται ο φόρτος νομοθετικής εργασίας, πρέπει να ενισχυθεί η πολιτική αποτελεσματικότητα του νομοθετικού προγράμματος με ενδείξεις σχετικά με τη νομική βάση των προτάσεων και την προβλεπόμενη ημερομηνία υποβολής τους. Το κυρίως νομοθετικό πρόγραμμα αποτελείται, για το 1997, από μια σειρά δεκαέξι νέων προτάσεων. Θα έπρεπε να είναι εύκολο να δοθούν οι ενδείξεις που ζητώ. Θα αποτελούσαν μια πολύ σαφέστερη δέσμευση εκ μέρους της Επιτροπής.
<P>
Εξάλλου, υπενθυμίζω ότι το 1995, στο πλαίσιο του προγράμματος εργασίας της, η Επιτροπή ανήγγειλε ότι επιθυμούσε - αναφέρομαι στο τότε κείμενό της - »να εστιάσει τη δράση της περισσότερο σε εργασίες ώθησης και εμψύχωσης, το μεγαλύτερο μέρος των οποίων θα πρέπει να εκτελέσουν τα κράτη μέλη». Θα ήταν ενδιαφέρον, κύριε Πρόεδρε της Επιτροπής, να γνωρίζαμε την αντίδρασή σας και να μαθαίναμε πώς κρίνει σήμερα η Επιτροπή το αποτέλεσμα αυτού του νέου διαβήματος, ιδίως στους τομείς που αναφέρατε, για παράδειγμα στον τομέα της εσωτερικής ασφάλειας των πολιτών.
<P>
Τέλος, θα επιθυμούσαμε να σέβεται περισσότερο η Επιτροπή το, πολύ περιορισμένο εξάλλου, δικαίωμα πρωτοβουλίας του Κοινοβουλίου, το οποίο αναγνώρισε το άρθρο 138 Β της συνθήκης. Το Κοινοβούλιο έχει εγκρίνει μέχρι σήμερα τέσσερις εκθέσεις ανάληψης πρωτοβουλίας με βάση το άρθρο 138 Β. Τις υπενθυμίζω εν συντομία: η έκθεση Jackson για την ασφάλεια των ξενοδοχείων έναντι των κινδύνων πυρκαϊάς, η έκθεση Alber για την πρόληψη και την αποκατάσταση των περιβαλλοντικών ζημιών, η έκθεση Leopardi για το υγειονομικό διαβατήριο και η έκθεση Rothley για την αποκατάσταση των ζημιών που προκαλούνται από τροχαία ατυχήματα. Καλέσαμε την Επιτροπή με πολλές ευκαιρίες να δώσει συνέχεια στις πρωτοβουλίες αυτές. Εξάλλου, δεν είμαι βέβαιος ότι το σημείο πέντε του καταλόγου νέων νομοθετικών πρωτοβουλιών σας αντιστοιχεί σε πρόταση του Κοινοβουλίου. Πώς και πότε, κύριε Πρόεδρε της Επιτροπής, προτίθεται η Επιτροπή σας να σεβαστεί πλήρως το δικαίωμα πρωτοβουλίας του Κοινοβουλίου;
<P>
Κύριε Πρόεδρε, θα ήθελα να αναφερθώ συνοπτικά στην έκθεση αξιολόγησης σχετικά με την εκτέλεση του προγράμματος του 1996. Εξάλλου, ειρήσθω εν παρόδω, η προσπάθεια διαφάνειας που κατεβλήθη για το 1995 δεν επανελήφθη και πάλι φέτος. Το περασμένο έτος, μας είχε δοθεί πλήρης πίνακας όλων των νομοθετικών και προνομοθετικών δράσεων, με σαφή ένδειξη, για κάθε δράση, του τι είχε πραγματοποιηθεί, ευρίσκετο στο στάδιο της υλοποίησης, ή είχε αναβληθεί. Για το 1996, δεν υπάρχει κάτι τέτοιο, πράγμα λυπηρό, πολύ περισσότερο που η Επιτροπή θεωρεί ως μονίμους στόχους, διαβάζω, »την αναγνωσιμότητα, τη διαφάνεια και την ακρίβεια».
<P>
Εξάλλου, τι ακριβώς αξιολογείται; Η Επιτροπή αναφέρει ότι αξιολογεί «τα κύρια επιτεύγματα, σύμφωνα με το σχήμα που ακολούθησε η Επιτροπή στο πρόγραμμα εργασίας της για το 1996». Όμως, είμαστε της γνώμης, κύριε Πρόεδρε, ότι το ετήσιο πρόγραμμα δεν περιορίζεται μόνον στις προτάσεις της Επιτροπής. Επισημάναμε μαζί τις προτεραιότητες, κατά τη διάρκεια διαλόγου που δεν υπήρξε πάντα εύκολος, αλλά συχνά μακρύς και επίπονος. Το Κοινοβούλιο είχε υπογραμμίσει σαφώς τις προτεραιότητές του για το 1996 και κάθε αξιολόγηση του προγράμματος να λάβει υπόψη και αυτές. Κανείς δεν έχει συμφέρον να διεξάγει διάλογο κωφών, να κάνει τέχνη για την τέχνη. Σε τι χρησιμεύει μια ανταλλαγή απόψεων μεταξύ της Επιτροπής και του Κοινοβουλίου, αν, μετά τη συζήτηση αυτή, η Επιτροπή γυρίσει πίσω και κάνει ότι δεν άκουσε ποτέ να γίνεται συζήτηση για πολιτικές προτεραιότητες του Κοινοβουλίου; Πόση αξία αποδίδει πράγματι η Επιτροπή στο ψήφισμα που εγκρίνει κάθε χρόνο το Κοινοβούλιο σχετικά με το νομοθετικό πρόγραμμα;
<P>
Για άλλη μια φορά - το θεωρώ θεμελιώδες - πέρα από τις διαδικασίες, αν δεν καταφέρουμε να δημιουργήσουμε εποικοδομητικό και γόνιμο διάλογο μεταξύ των τριών κύριων θεσμικών οργάνων της Ένωσης για τη σύναψη συμφωνίας διακυβέρνησης, πώς θα οικοδομηθεί αυτή η Ευρώπη; Με πιο βεβιασμένες αντιδράσεις, παραπαίοντας, ή με πραγματικό όραμα για το μέλλον;
<P>
Επιτρέψατέ μου άλλη μια παρατήρηση για τον τρόπο εργασίας της Επιτροπής. Σύμφωνα με τις υπηρεσίες του Κοινοβουλίου, περιμένουμε μέχρι σήμερα περίπου 120 νομοθετικά μέτρα που απορρέουν από το νομοθετικό πρόγραμμα του 1996, εκ των οποίων πενήντα περίπου μας αναγγέλλεται ότι θα υλοποιηθούν μέχρι το τέλος του έτους. Αναμένουμε επίσης περίπου εξήντα προνομοθετικά έγγραφα, από τα οποία περίπου είκοσι θα πρέπει να οριστικοποιηθούν μέχρι τα τέλη Δεκεμβρίου. Τελικά, προβλέπω δραματικό τέλος του χρόνου για την Επιτροπή, αν θέλει να τηρήσει τις δεσμεύσεις της. Αυτά για όσα πρόκειται να γίνουν.
<P>
Ενδιαφερόμαστε επίσης και για τη συμπεριφορά της Επιτροπής καθόλη τη διάρκεια της νομοθετικής διαδικασίας. Το Κοινοβούλιο απογοητεύτηκε αρκετές φορές κατά τη διάρκεια του έτους, από τη συμπεριφορά της Επιτροπής, ιδίως όσον αφορά ορισμένους φακέλους συναπόφασης. Υπενθυμίζουμε, για παράδειγμα, το φάκελο Τηλεόραση χωρίς σύνορα, όπου η πρώτη ανάγνωση του Κοινοβουλίου αγνοήθηκε εντελώς, διότι η Επιτροπή προτίμησε να πάρει το μέρος του Συμβουλίου. Ένα άλλο παράδειγμα αφορά το φάκελο novel food , δηλαδή το φάκελο των γενετικά τροποποιημένων τροφίμων. Για την καλύτερη προστασία των καταναλωτών, το Κοινοβούλιο πρότεινε τροπολογίες σχετικά με την επισήμανση, οι οποίες θα επέτρεπαν στους καταναλωτές να κάνουν την επιλογή τους γνωρίζοντας όλα τα απαραίτητα στοιχεία. Και εδώ, η Επιτροπή αρνήθηκε να υποστηρίξει τις τροπολογίες μας. Χρειάζεται, τέλος, να υπενθυμίσω πώς παραμέρισε η Επιτροπή με μια κίνηση όλες σχεδόν τις τροπολογίες του Κοινοβουλίου όσον αφορά την οδηγία για τις ταχυδρομικές υπηρεσίες; Ιδού τρεις φάκελοι με σπουδαίο πολιτικό περιεχόμενο, όπου οι επιλογές που γίνονται αποκαλύπτουν θεμελιώδεις πολιτικές στάσεις.
<P>
Κύριε Πρόεδρε, επιτρέψατέ μου να θαυμάσω και πάλι την αθωότητα της Επιτροπής σχετικά με ορισμένους φακέλους ζωτικής σημασίας.
<P>
Τι αναφέρει λοιπόν ο απολογισμός 1996 για το σύμφωνο εμπιστοσύνης που επεξεργάστηκε ο πρόεδρος Σαντέρ και υποβλήθηκε στη σύνοδο κορυφής της Φλωρεντίας, γι' αυτό το σύμφωνο εμπιστοσύνης που το Ευρωπαϊκό Κοινοβούλιο υποστήριξε ολόψυχα; Το Συμβούλιο της Φλωρεντίας, διαβάζω, επεφύλαξε ευνοϊκή υποδοχή στο σύμφωνο και η Επιτροπή αναμένει να εγκαινιαστεί η υλοποίησή του από το Συμβούλιο του Δουβλίνου. Ούτε λέξη, αντιθέτως, για τη βραδύτητα με την οποία αυτή η Ευρώπη αντιμετωπίζει το σοβαρό πρόβλημα της ανεργίας, ούτε λέξη για το χαμένο χρόνο, ούτε λέξη για την απορριπτική στάση του Συμβουλίου έναντι της Επιτροπής. Αν θέλουμε ωστόσο να προχωρήσουμε, θα πρέπει να επισημάνουμε σαφώς τις ευθύνες κάθε πλευράς σε αυτή την αποτυχία.
<P>
Αλλο παράδειγμα, το οποίο προκαλεί σήμερα μεγάλη διχογνωμία, η χρηματοδότηση των διευρωπαϊκών δικτύων. Τι λέγει ο απολογισμός; Ότι η χρηματοδότηση αυξήθηκε το 1996, ότι η Επιτροπή υπέβαλε στο Συμβούλιο της Φλωρεντίας προτάσεις για τη χρηματοδότηση κατά προτεραιότητα 14 έργων και ότι το προσχέδιο προϋπολογισμού 1997 προβλέπει αύξηση των πιστώσεων για τη γραμμή των διευρωπαϊκών δικτύων. Ούτε εδώ αναφέρεται τίποτα για τις δυσκολίες που αντιμετωπίστηκαν για την αύξηση της χρηματοδότησης αυτών των περίφημων 14 έργων, τίποτα τους δισταγμούς του Συμβουλίου κατά την επεξεργασία του προϋπολογισμού 1997, τίποτα για τη βραδύτητα με την οποία εξελίσσονται μερικά από τα μεγάλα έργα.
<P>
Κύριε Πρόεδρε, όσον αφορά το πρόγραμμα 1997, η πρώτη προτεραιότητα των σοσιαλιστών παραμένει η αντιμετώπιση της ανεργίας. Το κεφάλαιο «ανάπτυξη, απασχόληση και ευρώ» του προγράμματος εργασίας δεν αποτελεί έκπληξη από την άποψη αυτή. Το μέγα ερώτημα που τίθεται για το 1997 είναι ποιά πολιτική προτίθεται να εφαρμόσει η Επιτροπή για την απασχόληση και την ανάπτυξη. Σχετικά, υπενθυμίζω ότι το Κοινοβούλιο επέκρινε με πολύ μεγάλη πλειοψηφία τις γενικές κατευθύνσεις οικονομικής πολιτικής του 1996, αν και χωρίς σπουδαίο αποτέλεσμα, λόγω της εμπλοκής στο επίπεδο του Συμβουλίου ECOFIN και της νομισματικής επιτροπής.
<P>
Όμως, παρά τις διαβεβαιώσεις της Επιτροπής, η οικονομική κατάσταση δεν βελτιώνεται διόλου: εσωτερική κατανάλωση, επενδύσεις και απασχόληση συνεχίζουν να βρίσκονται σε ύφεση στο μεγαλύτερο μέρος της Ευρώπης. Την άνοιξη του 1997, οι υπηρεσίες της Επιτροπής πρόκειται να ασχοληθούν και πάλι με τον προσδιορισμό των γενικών κατευθύνσεων της οικονομικής πολιτικής για το 1997. Στην πιθανή περίπτωση που η οικονομική κατάσταση δεν θα έχει εξελιχθεί καθόλου μέχρι τότε, μπορεί η Επιτροπή να σκέπτεται σοβαρά το ενδεχόμενο να συστήσει τις ίδιες οικονομικές πολιτικές των προηγουμένων ετών, οι οποίες αποδείχθηκαν απογοητευτικές από άποψη ανάπτυξης και απασχόλησης;
<P>
Έτσι, η Επιτροπή δεν μπόρεσε, στις γενικές κατευθύνσεις οικονομικής πολιτικής του 1996, να επιτύχει την έγκριση από το Συμβούλιο σύστασης για νομισματική πολιτική λιγότερο περιοριστική και περισσότερο προσανατολισμένη προς την απασχόληση και την ανάπτυξη. Το ίδιο τεράστιο πρόβλημα θα τεθεί το 1997.
<P>
Στα τέλη του 1997, η Επιτροπή θα καταρτίσει την ετήσια έκθεσή της για το επίπεδο σύγκλισης το οποίο επέτυχαν τα κράτη μέλη. Για την έκθεση αυτή, ζητείται η γνώμη του Κοινοβουλίου. Φέτος, το Ευρωπαϊκό Κοινοβούλιο βρίσκεται σε πολύ δύσκολη θέση. Το Συμβούλιο ECOFIN κινδυνεύει να μην εγκρίνει τη σύστασή του πριν τις αρχές Δεκεμβρίου, πράγμα που αφήνει στο Ευρωπαϊκό Κοινοβούλιο μόνον δέκα περίπου ημέρες πριν τη διάσκεψη κορυφής του Δουβλίνου για να εκδώσει τη γνώμη του. Η έκθεση του 1997 θα έχει ιδιαίτερη σημασία, εφόσον θα δημοσιευθεί λίγους μήνες πριν την απόφαση του Συμβουλίου σχετικά με τη συμμετοχή στη Νομισματική Ένωση. Μπορεί η Επιτροπή να δεσμευθεί ότι θα αποφύγουμε το 1997 την κατάσταση του 1996;
<P>
Γενικότερα, κύριε Πρόεδρε, η σοσιαλιστική ομάδα ανησυχεί βαθιά για τη μείωση των δημοσίων επενδύσεων σε ορισμένες ευρωπαϊκές χώρες. Υπάρχει κίνδυνος να πληγεί η ίδια η βάση της ανάκαμψης και της ανάπτυξης. Πρέπει συνεπώς να διατηρηθεί κάποιο περιθώριο ερμηνείας στον τομέα των δημοσίων επενδύσεων και να καταβληθεί κάθε προσπάθεια για να πεισθούν τα κράτη μέλη να επενδύσουν, αντί να καταναλώνουν.
<P>
Όσον αφορά την εσωτερική αγορά, το πρόγραμμα μας αναγγέλλει τη συνέχιση της απελευθέρωσης. Προσθέτει, ασφαλώς, ότι η απελευθέρωση θα συνεχιστεί με απόλυτο σεβασμό των αποστολών γενικού συμφέροντος και προς οφελος του καταναλωτή. Ξεπερνά έτσι υπερβολικά γρήγορα τη μεγάλη συζήτηση σχετικά με τη δημόσια υπηρεσία, η οποία διεξάγεται σε ορισμένες από τις χώρες μας. Ασφαλώς, η ανακοίνωση της Επιτροπής για τις υπηρεσίες γενικού ενδιαφέροντος αποτελεί ένα πρώτο βήμα προς την ευρύτερη λήψη υπόψη των όσων προσφέρουν στις χώρες μας οι υπηρεσίες γενικού ενδιαφέροντος. Αυτό θα πρέπει, ωστόσο, να μεταφραστεί σε συγκεκριμένη πολιτική, εδώ και τώρα, αντί να περιμένουμε να διαλυθούν όλες οι δημόσιες υπηρεσίες για να κάνουμε νέα πολιτική.
<P>
Τέλος, ο Πρόεδρος της Επιτροπής αποδίδει μεγάλη σημασία σε αυτό που αποκαλεί ευρωπαϊκό μοντέλο κοινωνίας. Τι διαπιστώνουμε σχετικά; Διαπιστώνουμε ότι, σε αυτή την οικονομία της αγοράς, υπερισχύει όλο και περισσότερο η άρνηση του διαλόγου, ο εκβιασμός της απασχόλησης, η χρηματοοικονομική λογική που καταλήγει στη μείωση των θέσεων εργασίας και στην επανεγκατάσταση. Η μεγάλη εσωτερική αγορά αποτελεί σπουδαία ευκαιρία για ορισμένους, μεταξύ άλλων λόγω των ελάχιστων κοινωνικών κανόνων. Πρέπει να σταματήσει αυτός ο κατήφορος, διαφορετικά κινδυνεύουμε να δούμε μια ημέρα την Ευρώπη να εκρήγνυται στα χέρια μας.
<P>
Κύριε Πρόεδρε, για να ολοκληρώσω, θα σας πω το εξής, μετά από αυτές τις πρώτες αντιδράσεις σχετικά με το πρόγραμμά σας για το 1997. Σημειώνω, στο συμπέρασμα του προγράμματος εργασίας της Επιτροπής, ότι η τελευταία οριοθέτησε το πεδίο μέχρι το 2000 και εκείθεν. Αυτό ονομάζεται «Ημερήσια Διάταξη του 2000»: είναι η διεύρυνση, το δημοσιονομικό πακέτο «μετά το 1999». Αυτή η εξορκιστική επίκληση της προσεχούς χιλιετίας μου προξενεί ίλιγγο. Η Ευρώπη και οι ευρωκράτες είναι ασφαλώς πολύ ικανοί για να προβάλλουν μεγάλα σχέδια στο μέλλον, αλλά ξεχνούν πολύ συχνά τις καθημερινές ανησυχίες των σύγχρονων ανθρώπων: το λέτε σεις ο ίδιος, κύριε Σαντέρ, στο συμπέρασμά σας. Ας πούμε λοιπόν μαζί στα κράτη μέλη ότι κινδυνεύουν να σκοτώσουν την Ευρώπη, αν δεν βοηθήσει τους πολίτες μας να ζήσουν καλύτερα, εδώ, τώρα, αμέσως.
<P>
(Χειροκροτήματα)

<SPEAKER ID=9 LANGUAGE="NL" NAME="Oomen-Ruijten">
Πρόεδρε, αισθάνομαι ικανοποίηση που πολλά από τα σημεία που ανέφερα στην παρέμβασή μου αναφέρθηκαν λεπτομερώς και από τον κ. Fayot.
<P>
Πρόεδρε, κυρίες και κύριοι, το οριστικό σημείο της σχέσης εμπιστοσύνης μεταξύ Επιτροπής και Κοινοβουλίου είναι η σημερινή παρουσίαση του ετήσιου προγράμματος εργασίας της Επιτροπής. Εσείς, κ. Santer, θυμάστε ότι, όταν σας χορηγούσαμε ψήφο εμπιστοσύνης, συμφωνήσαμε ορισμένα πράγματα σχετικά με τη συνεργασία των δύο Οργάνων. Συμφωνήσαμε, για παράδειγμα, ότι θα είχαμε έναν ανοιχτό διάλογο, έναν διαφανή διάλογο, που θα μπορούσε να γίνει κατανοητός και από τους Ευρωπαίους πολίτες. Πρόκειται για μία συμφωνία η οποία, παρεμπιπτόντως, διευκρινίστηκε περαιτέρω στη δήλωση της 25ης Οκτωβρίου 1993.
<P>
Κύριε Santer, μέλη της Ευρωπαϊκής Επιτροπής, σήμερα αξιολογούμε τις εκατέρωθεν σχέσεις Συμβουλίου και Επιτροπής για τον περασμένο χρόνο, εξετάζουμε προσωρινά τις προτάσεις σας και υποβάλλουμε συστάσεις καθώς και προτάσεις για ενδεχόμενες διορθώσεις. Πρέπει να ομολογήσω ότι αισθανόμαστε ιδιαίτερη ικανοποίηση που η συζήτηση διεξάγεται σήμερα, κατά τη διάρκεια της εβδομάδας που εξετάζουμε και τον προϋπολογισμό για το προσεχές οικονομικό έτος. Με τον προϋπολογισμό αυτό έχουμε επωμισθεί την ιδιαίτερα δύσκολη αποστολή να βελτιώσουμε τη λειτουργία της Ευρώπης χωρίς να αυξήσουμε το επίπεδο των δαπανών. Πρόκειται για μία Ευρώπη στην οποία το Ευρωπαϊκό Συμβούλιο αναπτύσσει ολοένα και περισσότερες πρωτοβουλίες - οι οποίες έχουν την ευρεία υποστήριξη του Κοινοβουλίου - χωρίς όμως να λαμβάνονται υπόψη οι σχετικές χρηματοδοτικές επιπτώσεις. Στο θέμα αυτό θα επανέλθουμε το μεσημέρι.
<P>
Κύριε Santer, αξιότιμε Πρόεδρε της Επιτροπής των Ευρωπαϊκών Κοινοτήτων, επιτρέψτε μου να εξετάσω την περίοδο που ασκείτε τα καθήκοντά σας. Όπως ήταν αναπόφευκτο, ο πρώτος χρόνος αφορούσε μία περίοδο περισυλλογής. Το σύνθημα για το δεύτερο θέμα ήταν «να κάνουμε λιγότερα για να επιτύχουμε καλύτερα αποτελέσματα ». Τον περασμένο χρόνο βρεθήκαμε αντιμέτωποι με μία πληθώρα λευκών και πράσινων βιβλίων αλλά και συνεδρίων για μία σειρά θεμάτων. Όταν πρόκειται να συνεκτιμηθούν οι χρηματοδοτικές επιπτώσεις της νομοθεσίας χρειάζεται η έκδοση πράσινων και λευκών βιβλίων και η διεξαγωγή διασκέψεων. Ωστόσο, η πολιτική ομάδα του ΕΛΚ είναι της άποψης ότι, κατά τη διάρκεια μίας περιόδου πέντε ετών, στην οποία μόλις αναφερθήκατε, πρέπει να υπάρξει και μία στιγμή που η Επιτροπή θα αναλάβει δράση. Κατά την άποψη της πολιτικής ομάδας του ΕΛΚ, η κατάλληλη περίοδος για την ανάληψη δράσης είναι ο τρίτος χρόνος, πράγμα που σημαίνει ότι θα πρέπει να αναληφθούν συγκεκριμένες πρωτοβουλίες και να οργανωθούν και, ενδεχομένως, να αναδιοργανωθούν δράσεις.
<P>
Πρόεδρε, επιτρέψτε μου να κάνω μία αναδρομή στην περασμένη περίοδο λαμβάνοντας ως παράδειγμα την απασχόληση. Το σύνθημά μας ήταν: περισσότερη δουλειά για περισσότερους ανθρώπους, αναφερόμενοι σε ένα από τα περισσότερο σημαντικά θέματα που απασχολούν τους Ευρωπαίους πολίτες. Επακολούθησαν το Λευκό βιβλίο, το Σύμφωνο Εμπιστοσύνης, τα μέτρα για την απολύτως απαραίτητη βελτίωση των υλικών υποδομών, τα διευρωπαϊκά δίκτυα, έρευνα και ανάπτυξη, οι δράσεις για τις μικρομεσαίες επιχειρήσεις κλπ. Η πολιτική ομάδα του ΕΛΚ είναι υποχρεωμένη να διαπιστώσει ότι όλες οι καλές πρωτοβουλίες παραμένουν ανολοκλήρωτες, κατάσταση για την οποία ενδέχεται, όπως και εμείς, να μην μπορείτε και εσείς να κάνετε τίποτα. Η κατάσταση αυτή αντανακλάται στο Συμβούλιο, το οποίο δεν αναλαμβάνει τις αντίστοιχες ευθύνες του. Διερωτώμαι λοιπόν: μήπως είμαστε ιδιαίτερα ανεκτικοί στις εκατέρωθεν σχέσεις μας; Οι αποφάσεις της διακυβερνητικής διάσκεψης θα έχουν καθοριστική σημασία για τον τρόπο με τον οποίο θα εξελιχθεί πραγματικά η Ευρώπη ενώ, όταν αναφερόμαστε στον τόπο εγκατάστασης Ευρώπη, πιστεύω ότι πρέπει να αναμένουμε περισσότερα πράγματα και από την πλευρά σας κύριε Πρόεδρε της Επιτροπής.
<P>
Υπάρχουν επίσης δύο τομείς με αφορμή τους οποίους θα ήθελα να επανέλθω στο περυσινό πρόγραμμα. Είχα δηλώσει εξ ονόματος της πολιτικής μας ομάδας ότι θα πρέπει να κάνετε καλύτερη, ή μάλλον περισσότερο επιθετική χρήση του αποκλειστικού δικαιώματος πρωτοβουλίας που διαθέτετε όσον αφορά το δεύτερο πυλώνα. Ας πάρουμε για παράδειγμα τη Μέση Ανατολή: διαπιστώνουμε ότι η Ευρώπη διαθέτει κονδύλια για την οικονομική αναδιάρθρωση των αυτόνομων παλαιστινιακών περιοχών αλλά ότι δεν συμμετέχει στις πολιτικές διαπραγματεύσεις. Ένα άλλο πρόβλημα είναι η διεύρυνση, στην οποία αναφερθήκατε και ο ίδιος. Πιστεύω ότι το θέμα της διεύρυνσης και ο τρόπος με τον οποίο εξετάζεται ο φάκελος καθιστούν σαφές για ποιο λόγο τα πράγματα προχωρούν με τον ενδεδειγμένο τρόπο σε περίπτωση που το Συμβούλιο και η Επιτροπή έχουν τις ίδιες επιθυμίες. Θα ήθελα να σας καλέσω να ενεργοποιηθείτε πολύ περισσότερο στον τομέα αυτό και να καταβάλλετε προσπάθειες να προαγάγετε την κοινή αντιμετώπιση των πραγμάτων με τις πρωτοβουλίες που αναλαμβάνετε.
<P>
Πρόεδρε, όσον αφορά τον τρίτο πυλώνα, θυμάμαι ότι η πολιτική μου ομάδα αισθάνθηκε πέρυσι ικανοποίηση με την ανακοίνωσή σας σχετικά με την ανάληψη ορισμένων πρωτοβουλιών στο χώρο του δικαιώματος του ασύλου, της κοινής πολιτικής για τους πρόσφυγες και τις συμβάσεις για τους πολίτες τρίτων χωρών. Διαπιστώνω ότι όλες αυτές οι όμορφες πρωτοβουλίες δεν ξεπέρασαν το στάδιο των διασκέψεων. Διερωτώμαι αν πρόκειται ποτέ να συμβεί κάτι, πρόκειται όμως για ένα θέμα στο οποίο θα επανέλθει η κ. Palacio Vallelersundi.
<P>
Πρόεδρε, θα ήθελα να κάνω ακόμη ορισμένες παρατηρήσεις όσον αφορά το δικαίωμα πρωτοβουλίας. Όπως ανάφερε και ο κ. Fayot, στις πρωτοβουλίες του Κοινοβουλίου δεν δίνεται καμία απολύτως συνέχεια. Με την ανάληψη των καθηκόντων σας, συμφωνήσαμε ορισμένα πράγματα επί του σημείου αυτού. Θα ήθελα λοιπόν να ακούσω ποιες είναι σήμερα οι σχετικές προθέσεις σας. Όσον αφορά το δικό σας δικαίωμα πρωτοβουλίας, το Κοινοβούλιο σας υποστηρίζει πάντοτε ακόμη και στην περίπτωση της διακυβερνητικής διάσκεψης. Αποδεχόμαστε και υπερασπιζόμαστε το αποκλειστικό δικαίωμά σας, επιτρέψτε μου όμως τότε να πω ότι εμείς, ως μέλη του Κοινοβουλίου, έχουμε μερικές φορές την εντύπωση ότι θεωρείτε αυτό το αποκλειστικό δικαίωμα ως εντελώς αυτονόητο και, σε περίπτωση που τίθεται θέμα καθορισμού νομικής βάσης, αυτό που σκεφτόσαστε είναι ότι εφόσον εσείς τα κάνετε όλα, έχετε και το δικαίωμα να καθορίζετε να πάντα. Πρόεδρε, πιστεύω ότι η Επιτροπή θα πρέπει να αναλογιστεί ότι, σε περίπτωση που εξακολουθήσει να θεωρεί ως αυτονόητο αυτό το αποκλειστικό δικαίωμα, θα μπορούσαν να υπάρξουν ορισμένες επιπτώσεις όχι μόνο σε βάρος της, αλλά και σε βάρος του Κοινοβουλίου.
<P>
Πρόεδρε, όπως ανάφερε και ο κ. Fayot, έχουμε συμφωνήσει ορισμένα πράγματα σχετικά με τις τροπολογίες της πλειοψηφίας. Παρακολουθούμε ορισμένες διαμεσολαβητικές προσπάθειες και πρέπει να ομολογήσω ειλικρινά, αν και υπάρχουν διαφορές, ότι ο τρόπος με τον οποίο ορισμένα μέλη της Επιτροπής αντιμετωπίζουν σε ορισμένες περιπτώσεις τις τροπολογίες της πλειοψηφίας του Κοινοβουλίου, και αναφέρω για άλλη μία φορά ως παράδειγμα το φάκελλο Novel foods , μας προξενεί ιδιαίτερες ανησυχίες. Δεν πιστεύω ότι αυτός είναι ο ενδεδειγμένος τρόπος για την τήρηση των όσων έχουν συμφωνηθεί.
<P>
Πρόεδρε, το τελευταίο σημείο στο οποίο θα ήθελα να αναφερθώ αφορά ένα κλασσικό αλλά εξαιρετικά σημαντικό θέμα για τους Χριστιανοδημοκράτες, την αυτορρύθμιση των μικρομεσαίων επιχειρήσεων. Δεν βλέπουμε να αναλαμβάνονται ουσιαστικές πρωτοβουλίες στον τομέα αυτό. Ιδιαίτερα μάλιστα σε ευρωπαϊκό επίπεδο, όπου θα μπορούσαν να κατονομαστούν πολλοί τομείς στους οποίους θα μπορούσαν να επιτευχθούν με ταχύτερο και απλούστερο τρόπο στόχοι που έχουν τεθεί με τη σύναψη συμφωνιών, δεν βλέπω να αναλαμβάνονται σημαντικές δράσεις. Ελπίζω ότι πολλά από τα σημεία που περιλαμβάνονται στο ψήφισμα που έχει κατονομάσει από κοινού και θα εγκρίνει σύντομα το Κοινοβούλιο θα συμπεριληφθούν στο πρόγραμμα δράσης σας για το προσεχές έτος.
<P>
(Χειροκροτήματα)

<SPEAKER ID=10 LANGUAGE="IT" NAME="Garosci">
Πρόεδρε Santer, συμφωνούμε με την παρέμβασή σας που υπήρξε πλούσια σε ιδέες, προγράμματα και σημαντικές προτάσεις. Θα πρέπει όμως να λέμε τα πράγματα όπως είναι και όχι όπως θα θέλαμε να είναι. Στην παρέμβαση σας αναφερθήκατε πολύ σωστά στους καταναλωτές, στο περιβάλλον, στον πολιτισμό, στις μικρομεσαίες επιχειρήσεις. όλες αυτές οι ανφορές, από πολιτικής σκοπιάς είναι σημαντικές και θα έλεγα μάλιστα θεμελιώδεις, συχνά όμως δεν ακολουθούνται από τα κατάλληλα λειτουργικά και οικονομικά μέτρα που θα τις στήριζαν. Μιλάμε για τις μικρομεσαίες επιχειρήσεις, ως το απαραίτητο μέσο για την ανάπτυξη της αγοράς εργασίας, χωρίς όμως να τους δίνουμε τα ανάλογα οικονομικά μέσα που θα τους επέτρεπαν να είναι ανταγωνιστικές στην αγορά και όχι απλώς να επιβιώνουν. Μιλάμε λίγο και για την προστασία των πολιτών, κυρίως των παιδιών, των ηλικιωμένων, των εργαζομένων. Ναι στις νέες θέσεις εργασίας, αλλά και στην επαγγελματική ανάπτυξη των υπαρχουσών θέσεων εργασίας, ώστε οι εργαζόμενοι να παραμένουν ανταγωνιστικοί σε μία αγορά που συνεχώς αλλάζει και καθίσταται όλο και πιο διεθνής. Σε μία αγορά που διεθνοποιείται είναι αναγκαία η προώθηση της ελεύθερης διακίνησης στην Ένωση, που θα πρέπει να καταστεί κάτι περισσότερο από μία ενιαία αγορά, μία πραγματική εσωτερική αγορά, μία μεγάλη αγορά όπου μία συναλλαγή μεταξύ Λονδίνου και Παρισιού ή μεταξύ Ρώμης και Μαδρίτης, να μπορεί να είναι σαν μία εθνική συναλλαγή και όπου να μπορούν να διακινούνται πράγματι ελεύθερα τα εμπορεύματα, το χρήμα, τα άτομα, οι νέοι, τα πτυχία τους και τα επαγγελματικά τους διπλώματα.
<P>
Πρόεδρε Santer, δεν ζηλεύουμε τη θέση σας, αλλά σας υποστηρίζουμε. Η Επιτροπή όμως θα πρέπει να ακούει περισσότερο το Ευρωπαϊκό Κοινοβούλιο που, χρειάζεται να το υπογραμμίσουμε, είναι το μόσο εκλεγμένο Θεσμικό Όργανο, δηλαδή άμεσος εκπρόσωπος των πολιτών. Το 1997 θα είναι το πρώτο έτος της πενταετίας κατά την οποία πιθανότατα θα πραγματοποιηθεί η Ευρώπη ή δεν θα γίνει ποτέ πια. Σας ευχόμαστε, καλή δουλεια!
<P>
(Χειροκροτήματα)

<SPEAKER ID=11 LANGUAGE="NL" NAME="De Vries">
Πρόεδρε, όταν η Επιτροπή των Ευρωπαϊκών Κοινοτήτων ανέλαβε τα καθήκοντά της, τον Ιανουάριο του 1995, ο Πρόεδρός της τη χαρακτήρισε ως μία από τις περισσότερο πολιτικές επιτροπές στην ιστορία της Ένωσης. Πράγματι, στην Επιτροπή του κ. Santer συμμετείχαν πολλά διαπρεπή στελέχη, όπως δύο πρώην πρωθυπουργοί και έντεκα πρώην υπουργοί. Ποια είναι λοιπόν τα επιτεύγματα της Επιτροπής αυτής μετά την πάροδο δύο ετών;
<P>
Ορισμένα μέλη της Επιτροπής έχουν επιτελέσει τα περασμένα χρόνια εξαιρετικό έργο. Στην περίπτωση της εμπορικής διένεξης με την Αμερική, ο Sir Leon Brittan έδειξε και πάλι τις εντυπωσιακές ηγετικές ικανότητες που διαθέτει, οι οποίες του επέτρεψαν να λειτουργήσει με τόση επιτυχία στην τελική φάση του Γύρου της Ουρουγουάης. Το θάρρος, η αφοσίωση και η αίσθηση του χιούμορ της Emma Bonino τη μετέτρεψαν σε ένα από τα περισσότερο προσιτά μέλη της Επιτροπής, στοιχείο εξαιρετικής ποιότητας σε μία περίοδο που η ικανότητα επικοινωνίας δεν φαίνεται να είναι η σημαντικότερη και μεγαλύτερη ικανότητα της Ένωσης. Ο Karel Van Miert αντιμετώπισε με επιτυχία την επίθεση του Saksens στην πολιτική ανταγωνισμού. Υπερασπίστηκε δε με επιτυχία τον ανταγωνισμό στον τομέα των δημόσιων υπηρεσιών, παρά τις συντηρητικές αντιδράσεις ορισμένων φίλων του από τη σοσιαλοδημοκρατική παράταξη.
<P>
Η Επιτροπή σεβάστηκε με τον ενδεδειγμένο τρόπο την αρχή της επικουρικότητας. Ο αριθμός των πολιτικών πρωτοβουλιών και των νομοθετικών προτάσεων μειώθηκε δραστικά. Μετά την πυρετώδη δραστηριότητα της Επιτροπής υπό τον κύριο Delors, ήταν πράγματι καιρός να μειωθεί ο ρυθμός δραστηριότητας. Διερωτώμαι, όμως, εάν η κατάσταση αυτή δεν έχει προχωρήσει περισσότερο από όσο θα έπρεπε προς την αντίθετη κατεύθυνση. Και λέγοντας αυτό δεν θα αναφερθώ ακόμη στο γεγονός ότι, ορισμένα μέλη της Επιτροπής κατορθώνουν να αποκρύπτουν εντελώς από τη δημοσιότητα τις πολιτικές πολιτικές τους δραστηριότητες.
<P>
Αυτό που με ενδιαφέρει περισσότερο είναι ότι η Επιτροπή φαίνεται να διστάζει να ασκήσει τα ηγετικά καθήκοντα που της παραχωρούνται από τη Συνθήκη. Ίσως η ποιότητα που έχει περισσότερο από οτιδήποτε άλλο ανάγκη η Ευρώπη σήμερα να είναι η ηγεσία. Χωρίς ηγεσία, η διακυβερνητική διάσκεψη θα παραγάγει ένα δεύτερο Μάαστριχτ. Μία Συνθήκη τόσο περίπλοκη και τόσο απομακρυσμένη από τους πολίτες, που ενδέχεται ακόμη και να μην κυρωθεί σε όλα τα δεκαπέντε κράτη μέλη, πόσο μάλλον να προσελκύσει νέα κράτη μέλη στην Ένωση.
<P>
Βεβαίως, η τελική ευθύνη για τα αποτελέσματα της διακυβερνητικής διάσκεψης δεν βαρύνει την Επιτροπή αλλά τα κράτη μέλη. Ωστόσο, η Επιτροπή έχει ένα ουσιαστικό ρόλο να διαδραματίσει. Ο ρόλος της Επιτροπής είναι να εξηγήσει για ποιο λόγο είναι απαραίτητο να τροποποιηθεί η Συνθήκη, ιδιαίτερα μάλιστα στους τομείς των εσωτερικών υποθέσεων, της δικαιοσύνης και της εξωτερικής πολιτικής, και να μεριμνήσει έτσι ώστε αυτές οι απαραίτητες αλλαγές να τύχουν της υποστήριξης του πληθυσμού.
<P>
Η Συνθήκη του Μάαστριχτ παραχωρεί στην Επιτροπή δικαίωμα πρωτοβουλίας στους τομείς των εσωτερικών υποθέσεων, της δικαιοσύνης και της εξωτερικής πολιτικής. Δυστυχώς όμως, πέρυσι η Επιτροπή δεν άσκησε σχεδόν καθόλου τα δικαιώματα αυτά. Βεβαίως, η Επιτροπή πρέπει να σέβεται τα κυριαρχικά δικαιώματα των κρατών μελών στον τομέα της εξωτερικής πολιτικής. Ωστόσο, δεν πρέπει να ανέχεται να υποχρεώνεται στην ανάληψη του ρόλου της οικονομικής υπηρεσίας της γραμματείας του Συμβουλίου. Ας αναλογιστεί η Επιτροπή ότι ένα αναξιοποίητο δικαίωμα υπάρχει περίπτωση να καταργηθεί.
<P>
Στα μάτια των πολιτών μας, ο Πρόεδρος της Ευρωπαϊκής Επιτροπής είναι ο «Mister Europe ». Η προσωποποίηση της Ένωσης. Οι πολίτες βλέπουν σ'αυτόν τον εκφραστή των ανησυχιών και των συμφερόντων τους. Ο Πρόεδρος της Επιτροπής μπορεί να δρα με τον περισσότερο αποτελεσματικό τρόπο εφόσον αναλάβει το ρόλο του συνήγορου του πληθυσμού απέναντι στο Συμβούλιο. Ο σημερινός Πρόεδρος διαθέτει τα κατάλληλα εφόδια για να εκπληρώσει το ρόλο αυτό, ο κύριος Santer εμπνέει εμπιστοσύνη. Πρόκειται για ένα σημαντικό προσόν, το οποίο όμως έχει μείνει ανεκμετάλλευτο μέχρι σήμερα. Είναι καιρός λοιπόν να ακουστεί ηχηρή αυτή η φωνή του λαού.
<P>
Η Επιτροπή φαίνεται να αντιμετωπίζει ως θέμα ρουτίνας ακόμα και τη συζήτηση που διεξάγουμε. Αυτό που αισθάνομαι ότι λείπει από την Επιτροπή είναι μία αίσθηση αμεσότητας, όπως συμβαίνει με τους πολίτες μας. Καλώ τον κύριο Santer να ανασκουμπωθεί. Είναι καιρός να φερθεί σαν ηγέτης.
<P>
Στο σημείο αυτό θα ήθελα να κάνω μία συγκεκριμένη παράκληση, η οποία αφορά ένα από τα σημαντικότερα δικαιώματα των πολιτών μας, το δικαίωμα προστασίας του ιδιωτικού βίου. Καλώ την Επιτροπή να υποβάλει, πριν από το τέλος του χρόνου, μία πρόταση για τη θέσπιση ενός αποτελεσματικού συστήματος προστασίας δεδομένων προσωπικού χαρακτήρα για τα Όργανα της Ευρωπαϊκής Ένωσης. Οι σχετικοί κανόνες που ισχύουν στην Ευρώπη αφορούν αποκλειστικά τα κράτη μέλη αλλά όχι την Ένωση. Πρόκειται για ένα σημαντικό νομοθετικό κενό. Η σημερινή Συνθήκη δεν προβλέπει τη δημιουργία ανεξάρτητου οργανισμού για την προστασία δεδομένων στην περίπτωση των θεσμικών οργάνων της Ένωσης. Πιστεύω ότι μία υπηρεσία για την προστασία δεδομένων θα μπορούσε να συμβάλει σημαντικά στο άνοιγμα της Ευρωπαϊκής Ένωσης και στην καλύτερη επαφή με τους πολίτες. Για το λόγο αυτό καλώ την Επιτροπή να προτείνει εγκαίρως στη διακυβερνητική διάσκεψη τις απαραίτητες τροποποιήσεις της Συνθήκης.
<P>
Κύριε Πρόεδρε, το τελικό μου συμπέρασμα είναι ότι η σημερινή Επιτροπή έχει ιδιαίτερα πολιτικό χαρακτήρα. Τα χρόνια που πέρασαν κατόρθωσε να επιτύχει πολλά καλά πράγματα. Θα χαιρόμουν ιδιατέρως σε περίπτωση που η Επιτροπή θα λειτουργούσε τον προσεχή χρόνο ως συνήγορος του πληθυσμού έναντι του Συμβουλίου. Είναι απολύτως απαραίτητο να υποχρεωθεί επιτέλους το Συμβούλιο να ακούσει.

<SPEAKER ID=12 LANGUAGE="FR" NAME="Piquet">
Κύριε Πρόεδρε, κύριε Σαντέρ, θα ήθελα να πω κατ' αρχά ότι ένα μέρος των λόγων του κ. Fayot με ικανοποιεί απολύτως. Θα ήθελα να κάω ορισμένες παρατηρήσεις.
<P>
Πρώτη παρατήρηση: η Επιτροπή θέτει ως στόχο να επανακτήσει την εμπιστοσύνη των πολιτών. Νομίζω ότι κανείς εδώ δεν θα μπορούσε να έχει αντιρρήσεις γι' αυτή την ανησυχία, λαμβανομένου υπόψη του εύρους του χάσματος που υπάρχει μεταξύ της κοινής γνώμης και της ευρωπαϊκής μάχης μας. Όπως έλεγε ο πρόεδρος του Κοινοβουλίου μας κατά τη συζήτηση σχετικά με την κατάσταση στην Ένωση, »ο κόσμος δεν είναι κατά της ευρωπαϊκής ενοποίησης, αλλά δεν γνωρίζει γιατί πρέπει να είναι υπέρ της Ευρώπης». Και είναι αλήθεια ότι πρόκειται για κάτι το εξαιρετικά βαθύ και δύσκολο να τιθασευθεί. Πρόκειται εξάλλου, κατά τη γνώμη μου, για μείζον θέμα. Οι δημοσκοπήσεις, οι αναλύσεις αποδεικνύουν, κύριε Σαντέρ, ότι η απαισιοδοξία σχετικά με την Ευρωπαϊκή Ένωση, ή ακόμα και η απαισιοδοξία και η καταδίκη εκ μέρους της κοινής γνώμης για ό, τι προέρχεται από εμάς, τρέφεται από την ανικανότητα της Ένωσής μας να αντιμετωπίσει τις μεγάλες προκλήσεις του σήμερα: ανεργία, απορρύθμιση, μετεγκαταστάσεις, μείωση των κοινωνικών εγγυήσεων. Έτσι ζουν την Ευρώπη χιλιάδες άνθρωποι.
<P>
Δεύτερη παρατήρηση: δεν θα έπρεπε η Επιτροπή να αντιμετωπίζει με μεγαλύτερη ευαισθησία την κοινή γνώμη, τις προσοδκίες των πληθυσμών, τις απαιτήσεις που εκφράζουν; Ασφαλώς ναι, αλλά αυτό θα προϋπέθετε άλλες οικονομικές, κοινωνικές, δημοσιονομικές επιλογές και, μεταξύ μας, νομίζω ότι η Επιτροπή δεν είναι έτοιμη για κάτι τέτοιο. Για παράδειγμα, η υλοποίηση, ό, τι και να γίνει, του ενιαίου νομίσματος. Η μείωση του κόστους της εργασίας, η ασυγκράτητη απελευθέρωση ή η απορρύθμιση θεωρούνται απαράβατα δόγματα. Δεν συζητούνται πλέον! Ένας χωρικός, στην περιοχή μου, μου λέει πάντα, όταν μιλώ έτσι: πρόσεξε, »το πολύ το Κύριε ελέησον, το βαριέται κι ο παπάς»! Ε λοιπόν, όταν πιστεύει κανείς στην εξ αποκαλύψεως αλήθεια, δυσκολεύεται καμμιά φορά να προσαρμοστεί στη νέα πραγματικότητα.
<P>
Τρίτη παρατήρηση: η Επιτροπή επιβεβαιώνει επίσης, και εξηγεί, τη βούλησή της να δώσει προτεραιότητα στην απασχόληση. Αλλά ακριβώς εδώ πιστεύω ότι χρειάζονται άλλες εναλλακτικές λύσεις εκτός από την αποκλειστική ανησυχία για τη μείωση του κόστους της εργασίας, την ευελιξία ή την προσωρινότητα. Εμείς οι ίδιοι, εδώ, μιλήσαμε για τη μείωση του χρόνου εργασίας, την ελάττωση του χρόνου εργασίας, τα προβλήματα, τις προτάσεις σχετικά με την απασχόληση και την ανάπτυξη. Ίσως η Επιτροπή θα έπρεπε να είναι λίγο πιο προσεκτική, και έρχομαι έτσι στην τέταρτη παρατήρησή μου.
<P>
Για να ανακτήσουν οι πολίτες την εμπιστοσύνη τους, πρέπει, και πάλι, η Επιτροπή να δίδει λίγη περισσότερη σημασία στο Σώμα. Αναφερω δύο παραδείγματα που απετέλεσαν στη Γαλλία θέμα πολλών συζητήσεων και παρεμβάσεων πολλών, πολλών λαϊκών δυνάμεων. Από τη μια, η οδηγία «τηλεόραση χωρίς σύνορα» - η Επιτροπή δεν ακολουθεί τη θέση του Κοινοβουλίου σχετικά με τις ποσοστώσεις - και, από την άλλη, η οδηγία για τις ταχυδρομικές υπηρεσίες - η Επιτροπή παραμέρισε το σύνολο σχεδόν των τροπολογιών του Κοινοβουλίου! Αν θέλουμε να υπάρχει πολιτική εξουσία, να υπάρχει δυνατότητα παρέμβασης, να υπάρχει ακρόαση, το να βρίσκεται η Επιτροπή σε τετοια δυσκολία με το Ευρωπαϊκό Κοινοβούλιο για μείζονα θέματα, αποτελεί πολύ λεπτό ζήτημα.
<P>
Για να αποκατασταθεί η εμπιστοσύνη, χρειάζεται ασφαλώς να σκεφθούμε μια διαφορετική λογική τιθάσευσης της οικονομικής ανάπτυξης και της κοινωνικής ανάπτυξης. Παρόλο που δεν μπορώ να εκθέσω το θέμα αυτό σε τρία λεπτά, σημειώνω ωστόσο ότι η Επιτροπή σημείωσε πρόοδο, και χαίρομαι γι' αυτό, για παράδειγμα, στην αναγνώριση των αποστολών γενικού συμφέροντος και υπηρεσίας. Νομίζω ότι το σημείωσε ήδη ο κ. Fayot. Χαίρομαι, και αυτό με κάνει να πιστεύω ότι θα μπορούσαμε να προχωρήσουμε σε ορισμένα ζητήματα, όποιες κι αν είναι οι δυσκολίες.
<P>
Ολοκληρώνω, κύριε Πρόεδρε, λέγοντάς σας ότι όλα αυτά δεν είναι εύκολα. Σας εύχομαι λοιπόν καλό κουράγιο.

<SPEAKER ID=13 LANGUAGE="FR" NAME="Lannoye">
Θα συμφωνείτε, κύριε Σαντέρ, ότι η Ευρώπη δεν βρίσκεται ψηλά στις προτιμήσεις των ευρωπαίων πολιτών. Το αποδεικνύουν όλα τα σημάδια που μας φθάνουν από τα διάφορα κράτη μέλη, είτε εκδηλώνονται υπό μορφή κοινωνικών κινημάτων, είτε στις κάλπες: πρόκειται για αντίθεση προς την Ευρώπη, ή, εν πάση περιπτώσει, για πολύ σκληρή κριτική που αυξάνεται.
<P>
Το νομοθετικό σας πρόγραμμα δεν φαίνεται να περιλαμβάνει τίποτα που να μπορεί να αλλάξει αυτή την αρνητική εικόνα μιας Ευρώπης χωρίς σχέδια, ανίκανης να γεννήσει υποστήριξη. Ασφαλώς, το 1997 είναι έτος μεταβατικό. Το είπατε, και είναι αλήθεια, εφόσον κατά το έτος αυτό, η Διακυβερνητική Διάσκεψη θα πρέπει να αποφασίσει σημαντικές αλλαγές στη διεξαγωγή των εργασιών. Αλλά θα μπορούσαμε παρόλα ταύτα να αναμένουμε τουλάχιστον μια κίνηση, ένα σημάδι που να αποτελεί ένδειξη δημιουργικότητας, κάτι περισσότερο από μια πολύ γενική και εξορκιστική αγόρευση σχετικά με την ανάπτυξη, η οποία αποτελεί αγόρευση ευσεβών πόθων, με άλλα λόγια ένα ευχολόγιο, αλλά με μεγάλη δυσκολία βρίσκουμε κάτι το συγκεκριμένο.
<P>
Από την πλευρά μου, θα σας κάνω συγκεκριμένη κριτική. Αναφέρατε, όπως και στις περισσότερες παρεμβάσεις σας εξάλλου, την αναγκη διαφάνειας για την αποκατάσταση της εμπιστοσύνης. Τη στιγμή που παρουσιάζετε το πρόγραμμα για το επόμενο έτος, δεν θα έπρεπε να διαθέτουμε απολογισμό των προηγουμένων προγραμμάτων, και όχι απλώς ποσοτικό απολογισμό, αλλά για κάθε πρόταση που δεν ολοκληρώθηκε, μια παρουσίαση των τεχνικών ή πολιτικών λόγων που επέφεραν καθυστερήσεις ή εμπλοκές; Μπορεί να γίνει δεκτό ότι οι κοινοβουλευτικές πρωτοβουλίες που παρουσίασε το Κοινοβούλιο σύμφωνα με το άρθρο 138 Β της συνθήκης δεν είχαν μέχρι σήμερα καμμία συνέχεια; Είναι διαφανές και κατανοητό για τον πολίτη να βλέπει την Επιτροπή να αρνείται σημαντικές τροπολογίες που ψήφισε το Κοινοβούλιο με την πλειοψηφία των μελών του, σε μια ολόκληρη σειρά τομέων, όπως είπε προ ολίγου ο συνάδελφος κ. Piquet;
<P>
Σας αναφέρω ένα πολύ συγκεκριμένο τομέα, το περιβάλλον. Πρόσφατα, το Συμβούλιο Περιβάλλοντος ενέκρινε οδηγία σχετικά με την ενιαία πρόληψη και μείωση της ρύπανσης. Οι σημαντικές τροπολογίες του Κοινοβουλίου απορρίφθηκαν χωρίς πολιτική εξήγηση. Ανάμεσά τους, υπήρχε μία που ζητούσε να καταστούν οι βιομήχανοι υπεύθυνοι για τις περιβαλλοντικές συνέπειες των δραστηριοτήτων τους. Είναι το ίδιο αίτημα που είχε υποβάλει η έκθεση του συναδέλφου κ. Alber τον Απρίλιο 1994, εδώ και περισσότερα από δύο χρόνια, σε ένα ψήφισμα που εγκρίθηκε με συντριπτική πλειοψηφία. Ούτε κι εκεί υπήρξε συνέχεια.
<P>
Νομίζω ότι είναι απαραίτητο να σκεφθείτε τα ζητήματα αυτά, κύριε Πρόεδρε.

<SPEAKER ID=14 LANGUAGE="FR" NAME="Castagnιde">
Kύριε Πρόεδρε, αγαπητοί συνάδελφοι, στο πρόγραμμά της για το 1997, η Επιτροπή επαναλαμβάνει γενικούς στόχους φιλόδοξους και ορθούς, αλλά είμαστε υποχρεωμένοι να διαπιστώσουμε ότι τα μέτρα που προβλέπει για την επίτευξή τους δεν είναι στο ύψος των όσων διακυβεύονται. Έτσι, η Επιτροπή φέρνει και πάλι στο προσκήνιο, δικαίως, το γενικό στόχο «ανάπτυξη και απασχόληση». Αλλά ποιά είναι τα πρωταρχικά μέσα που προσδιορίζονται για την επίτευξη των στόχων αυτών; Μας μιλούν για υγιή μακροοικονομική πολιτική και για ολοκλήρωση της εσωτερικής αγοράς. Θα θέλαμε να σας πούμε ότι αυτές είναι οι προτεραιότητες του χθες, και όχι οι προτεραιότητες που αναμένουν οι Ευρωπαίοι σήμερα.
<P>
Ασφαλώς, είμαστε πεπεισμένοι ότι είναι απολύτως απαραίτητο να υλοποιηθεί σύντομα το ενιαίο νόμισμα και χαιρετίζουμε τις προσπάθειες που καταβάλλονται εδώ κι εκεί ενόψει της δημοσιονομικής εξυγίανσης, η οποία θα το επιτρέψει. Συμφωνούμε με την Επιτροπή όταν προσπαθεί να δημιουργήσει τα τεχνικά μέσα που θα επιτρέψουν την υλοποίηση αυτού του ενιαίου νομίσματος. Αλλά αυτό που είναι απαραίτητο σήμερα στην Ευρώπη είναι η αποκατάσταση της εμπιστοσύνης των αμήχανων Ευρωπαίων που δεν βλέπουν στν οικοδόμηση της Ένωσης παρά δημοσιονομική λιτότητα, στασιμότητα της αγοραστικής δύναμης και μείωση των κοινωνικών κεκτημένων.
<P>
Όσον αφορά τους ενδιάμεσους στόχους, πρέπει να επανακαθορίσουμε τις προτεραιότητες: δεν πρέπει πλέον να τίθεται ως προμετωπίδα η εσωτερική αγορά, η σύγκλιση ή η σταθερότητα, αλλά η ανάπτυξη, η απασχόληση και η συνοχή - προτιμούμε, εξάλλου, αυτό τον κάπως τεχνικό όρο από την αλληλεγγύη. Για μας, είναι το ίδιο. Προς το σκοπό αυτό, πρέπει να καθοριστούν μέτρα που να βρίσκονται σε ακριβή αντιστοιχία προς τις αληθινές προτεραιότητες. Η ανάπτυξη δεν πρέπει να νοείται ως επιθυμητή και αναμενόμενη, αλλ' ασφαλώς όχι εξασφαλισμένη, συνέπεια της σταθερότητας. Πρέπει να θεωρείται αυτοτελής οικονομικός στόχος. Προς το σκοπό αυτό, η Επιτροπή πρέπει να προτείνει σύμφωνο ανάπτυξης για την Ευρώπη, συμπληρωματικό των δεσμεύσεων σταθερότητας, και να βρει συγκεκριμένες εκφράσεις σε ταχύτερο επανακαθορισμό των δημοσιονομικών προοπτικών για το τέλος του αιώνα, ή ακόμα και στη μεταρρύθμιση των Διαρθρωτικών Ταμείων, τα οποία αποτελούν τα όργανα της ευρωπαϊκής δημοσιονομικής πολιτικής που πρέπει να συμπληρώνει οπωσδήποτε τη νομισματική πολιτική.
<P>
Επίσης η δράση της Ευρώπης στον τομέα της απασχόλησης πρέπει να είναι περισσότερο άμεση και ευκρινής. Πρέπει να συνδεθεί στενότερα η παρέμβαση των Διαρθρωτικών Ταμείων με τη δημιουργία θέσεων εργασίας. Γιατί να μην δημιουργηθεί μια ετικέτα «ευρωπαϊκή απασχόληση», ή τουλάχιστον μια ακριβής και σαφής απαρίθμηση των θέσεων εργασίας που δημιουργεί απευθείας η κοινοτική δράση; Επίσης, όσον αφορά την υπηρεσία γενικού συμφέροντος, για την οποία ανησυχεί η Επιτροπή, γιατί να μην φανταστεί κανείς υπηρεσίες σε ευρωπαϊκή κλίμακα που να ανταποκρίνονται στις νέες ανάγκες των πληθυσμών μας και να δημιουργούν απευθείας θέσεις εργασίας;
<P>
Καλούμε την Επιτροπή να φανεί περισσότερο τολμηρή και να δείξει μεγαλύτερη πρωτοβουλία. Θα την υποστηρίξουμε σε αυτή τη δράση, χωρίς την οποία θα έχουμε ίσως το ενιαίο νόμισμα, αλλά δεν θα έχουμε πλέον την Ευρώπη.

<SPEAKER ID=15 LANGUAGE="DA" NAME="Bonde">
Κύριε Πρόεδρε, ο Πρόεδρος της Επιτροπής κ. Jaques Santer, έχει δηλώσει επανειλημμένα ότι συμφωνεί με την Ευρώπη των Εθνών ως προς το ότι πρέπει να περιορισθεί ο αριθμός των νόμων. Ο κ. Santer θέλει να παρουσιάζεται ως ένθερμος υποστηρικτής της επικουρικότητας. Πρέπει να εναποτίθενται στα κράτη μέλη όσο το δυνατό περισσότερες αποφάσεις. Δεν αμφιβάλλω για την καλή πρόθεση του πρώην Πρωθυπουργού του Λουξεμβούργου, αλλά δυστυχώς διαπιστώνει κανείς ότι μετά από δύο χρόνια στο αξίωμα του Προέδρου ο κ. Santer έχει μεν καλές προθέσεις, όχι όμως και πυγμή. Όταν ο κ. Santer ανέλαβε τα καθήκοντά του υπήρχαν συνολικά 20.706 κανονισμοί, οδηγίες και άλλοι κανόνες της ΕΕ. Στις αρχές του 1996 ο αριθμός αυτός ήταν 21.392. Αυξήθηκε δηλαδή παρά την πρόθεση του κ. Santer. Στο νέο πρόγραμμα της Επιτροπής περιλαμβάνονται επίσης προτάσεις για περισσότερους νόμους από τις Βρυξέλλες. Δεν μπόρεσα να βρω παραδείγματα σημαντικών τομέων όπου η Επιτροπή προτείνει να μεταβιβασθούν νομοθετικές δραστηριότητες στα εθνικά κοινοβούλια. Επίσης, στα πλαίσια της διεξαγόμενης Διακυβερνητική Διάσκεψης, η Επιτροπή πρότεινε να καταστεί βασικός κανόνας η λήψη αποφάσεων με ειδική πλειοψηφία. Συνεπώς, οι νόμοι θα είναι δυνατό να εγκρίνονται με 62 από τους 87 ψήφους, ενώ θα είναι επίσης δυνατό να καταψηφίζονται ταυτόχρονα οι προτάσεις πολλών εθνικών κοινοβουλίων. Οι υποστηρικτές της τοπικής δημοκρατίας θα διαπιστώσουν ότι οι αποφάσεις λαμβάνονται στις Βρυξέλλες.
<P>
Αναπόφευκτη συνέπεια θα είναι να πραγματοποιηθεί ένα ακόμη βήμα προς την ολοκλήρωση, η δε Επιτροπή υποβάλλει την πρόταση χωρίς να αναφέρει σε ποιούς άλλους τομείς η λήψη αποφάσεων μπορεί να μεταβιβαστεί στα κράτη μέλη. Συνεπώς, φτάνουμε στο σημείο να διαπιστώνουμε ότι αυτό που πράττει ο κ. Santer είναι επίσης αυτό που θέλει. Όλες οι συγκεκριμένες δράσεις δείχνουν ότι βαίνουμε προς τη δημιουργία ενός νέου κράτους. Όλες οι δράσεις έρχονται σε πλήρη σύγκρουση με το όραμα για μια Ευρώπη όπου τα κράτη αποφασίζουν για τις εσωτερικές τους υποθέσεις και συντονίζουν τις ενέργειές τους σε περίπτωση που δεν είναι σε θέση να βρουν τα ίδια λύσεις.
<P>
Επιθυμούμε την ανάληψη κοινών δράσεων για την αντιμετώπιση των διασυνοριακών προβλημάτων και υποστηρίζουμε τους ελάχιστους κανόνες για την εκπομπή επικίνδυνων ουσιών στην ατμόσφαιρα και στις θάλασσες? αλλά για ποιό λόγο επιθυμεί ο κ. Santer να αποφασίζει επίσης ότι το πόσιμο νερό στο Όρχους θα επιτρέπεται να περιέχει περισσότερες τοξικές ουσίες; Γιατί επιθυμεί ο κ. Santer, που είναι οπαδός της αποκέντρωσης, να υπάρχουν οπωσδήποτε απόλυτα ομοιόμορφοι κανόνες για το πόσιμο νερό που υποβάλλεται σε καθαρισμό και για το πόσιμο νερό που προέρχεται απευθείας από υπόγεια ύδατα; Υποστηρίζουμε τους ελάχιστους κανόνες, αλλά θα καταπολεμήσουμε τις προσπάθειες ομοιομορφοποίησης που θέτουν τόσο τη δημοκρατία όσο και το περιβάλλον στο περιθώριο. Η ρύπανση δεν έχει σύνορα, όπως λέγεται, αλλά συνιστά αυτό άραγε επιχείρημα για να καταργηθεί το ανώτατο όριο όσον αφορά την περιεκτικότητα του πόσιμου ύδατος των Δανών σε διάφορες ουσίες;
<P>
Υποστηρίζουμε επίσης τα κοινά πρότυπα που οι επιχειρήσεις μπορούν να χρησιμοποιούν στο διασυνοριακό εμπόριο, αλλά γιατί να καταστήσει η μέθοδος εναρμόνισης της ΕΕ υποχρεωτικά και ομοιόμορφα τα πρότυπα σε όλα τα μέρη της Ένωσης; Τα κράτη μέλη χρειάζονται πολύ μεγαλύτερη ελευθερία και ελπίζω ότι η Επιτροπή θα το λάβει υπόψη.

<SPEAKER ID=16 LANGUAGE="DE" NAME="Lukas">
Κύριε Πρόεδρε, μιλήσατε για τις ανησυχίες σας σχετικά με την πολιτική για την απασχόληση. Συμμεριζόμαστε τις ανησυχίες αυτές. H Eυρωπαϊκή Ένωση αγωνίζεται μ' ένα πρόβλημα που παίρνει δραματικές μορφές, εκ των οποίων η αυξανόμενη ανεργία, και ειδικότερα η ανεργία των νέων και των μακροχρόνια ανέργων, αποτελούν τις πιο κρίσιμες μορφές της θλιβερής αυτής εξέλιξης. Aκόμη και ο πιο ένθερμος και άνευ όρων υποστηρικτής της Eυρωπαϊκής Nομισματικής Ένωσης, δεν μπορεί να αρνηθεί τη σχέση που υπάρχει μεταξύ των προσπαθειών για την εκπλήρωση των κριτηρίων σύγκλισης, από τη μια μεριά, και της αυξανόμενης ανεργίας, από την άλλη.
<P>
Tο 1997, με τα δημοσιονομικά του πακέτα λιτότητας, θα βρίσκεται έντονα στη σκιά της προετοιμασίας για την Eυρωπαϊκή Nομισματική Ένωση κι έτσι, το κύριο πρόβλημα της ανεργίας δεν πρόκειται να βελτιωθεί, αλλά μάλλον να οξυνθεί. Oικονομικοί και δημοσιονομικοί ειδικοί, διαφόρων εθνικοτήτων, εκφράζουν φόβους ότι η απαρέγκλιτη τήρηση του χρονοδιαγράμματος θα έχει σοβαρές συνέπειες για την Eυρώπη. H δημιουργία δύο ομάδων κρατών μελών - της ομάδας των χωρών που θα συμμετέχουν στην πρώτη φάση και των κρατών εκείνων που δεν θα καταφέρουν να συμμετέχουν στην πρώτη φάση - οδηγεί σε μια Eυρώπη δύο ταχυτήτων. Aυτή είναι μια εξέλιξη που δεν ανταποκρίνεται στο πνεύμα της Eυρώπης και η οποία θα έχει και οικονομικές συνέπειες.
<P>
Oι υπερβολικές και, κοινωνικά, όχι ισορροπημένες δημοσιονομικές περικοπές ορισμένων κρατών μελών, δημιουργούν, επαγωγικά, ανεργία, εξασθενούν την οικονομική έδρα «Eυρώπη» και προκαλούν ύφεση. Πρόσθετες χρηματοδοτικές παροχές από τις «Ins» στις «Outs» θα εξασθενίσουν ακόμη περισσότερο την οικονομική ισχύ των μεν, χωρίς να ενδυναμώσουν επαρκώς τις δε. Γι' αυτό και θα 'πρεπε η Eπιτροπή, στην πορεία προς την Eυρωπαϊκή Nομισματική Ένωση, να λάβει περισσότερο υπόψη την κοινωνικοπολιτική συνιστώσα και τη συνιστώσα της πολιτικής για την απασχόληση, και να απαλλαγεί από μια παράλογη χρονική πίεση.

<SPEAKER ID=17 LANGUAGE="IT" NAME="D'Andrea">
Κύριε Πρόεδρε, κύριοι βουλευτές, το μέλλον της Ευρωπαϊκής Ένωσης και η προώθηση της παρουσίας της στη διεθνή σκηνή καθίστανται μεταξύ των πολιτικών προτεραιοτήτων του προγράμματος εργασίας της Επιτροπής και λαμβάνουν ιδιαίτερη σημασία. Ο πρόεδρος Santer ορθά αναγνώρισε ότι η Ευρώπη δεν κατορθώνει να διαδραματίσει το ρόλο που της ανήκει στον κόσμο, τουλάχιστον αναλογικά με το οικονομικό και εμπορικό της βάρος και με το μέγεθος των οικονομικών υποχρεώσεων που έχει αναλάβει στον τομέα της βοήθειας στην ανάπτυξη.
<P>
Από την άλλη πλευρά όλοι διαπιστώνουμε ότι δεν πετυχαίνουμε να δώσουμε μία αποτελεσματική ευρωπαϊκή απάντηση ούτε και στις περιπτώσεις που θα ήταν αναγκαία ενώ ορισμένοι αναμένουν ή και μάλιστα ζητούν από την Ευρώπη να διαδραματίσει έναν πιο ενεργό ρόλο, όπως συμβαίνει στη Μέση Ανατολή. Δεν αρκεί πλέον ο ρόλος του αναπληρωτή, άξιος εκτίμησης εξάλλου, τον οποίο ασκούν οι Chirac, o Prodi και τόσοι άλλοι, ενώ από την άλλη μεριά χάνεται και μία ιστορική ευκαιρία στον ΟΗΕ, πενήντα χρόνια μετά το τέλος του πολέμου. Η Ευρώπη της ειρήνης, η Ευρώπη της ολοκλήρωσης, δεν είναι ικανή να λάβει τη θέση της Ευρώπης του πολέμου, της Ευρώπης των εθνικών αντιθέσεων και των δυσπιστιών της μεταπολεμικής περιόδου.
<P>
Δεν υπάρχει αμφιβολία ότι πρόκειται κυρίως για ένα πρόβλημα μέσων και διαδικασιών που θα πρέπει να επιλυθεί στη Διακυβερνητική Διάσκεψη προς την κατεύθυνση που εύχονται η Επιτροπή και το Κοινοβούλιο που έχουν εκφράσει πολύ παραπλήσιες θέσεις, ξεπερνώντας την υπερβολική σύνεση και τις αδικαιολόγητες αντιστάσεις που δείχνουν έλλειψη επίγνωσης της ποιότητας της πρόκλησης εκείνων που έχουν την ψευδαίσθηση ότι θα μπορέσουν να εξουδετερώσουν την αβεβαιότητα του μέλλοντος καταφεύγοντας στα πιο σίγουρα τείχη του σπιτιού.
<P>
Θα πρέπει όμως να αναρωτηθούμε εάν δεν είναι δυνατό να τολμήσουμε κάτι περισσότερο. Πρόεδρε, Santer, ακόμη και στο πλαίσιο των δυνατοτήτων που προσφέρει η ισχύουσα συνθήκη, να τολμήσουμε περισσότερο όλοι μας, εμείς οι βουλευτές ζητώντας περισσότερα, η Επιτροπή δίνοντας μία πιο αποφασιστική ώθηση στην πρωτοβουλία της και πιέζοντας, εάν είναι δυνατό, το Συμβούλιο και τις κυβερνήσεις. Σε αυτό ακριβώς το πεδίο προετοιμάζεται το μέλλον της Ευρώπης. Τι νόημα θα είχε η διεύρυνση χωρίς μία πραγματική εξωτερική ευρωπαϊκή πολιτική, χωρίς αυτή που ήδη στο πρόγραμμα ορίζεται ως η εξωτερική ταυτότητα της Ένωσης και χαρακτηρίζεται από συνέπεια, αποτελεσματικότητα και ορατότητα, χωρίς τη δυνατότητα μιας στενής σύνδεσης μεταξύ ασφάλειας, άμυνας, εμπορίου, οικονομικών σχέσεων ικανών να εκφράσουν μία ευρωπαϊκή πολιτική που να μπορεί να αντιμετωπίσει την πρόκληση του σύγχρονου κόσμου. Εάν στερείται αυτής της προς τα έξω προβολής, εξάλλου, και η σημερινή Ευρώπη, η Ευρώπη των Δεκαπέντε, θα κινδυνεύει να αναδιπλωθεί μελαγχολικά στον εαυτό της. Ο λόγος ανήκει τώρα στη Διακυβερνητική Διάσκεψη. Αυτή τη φορά δεν υπάρχει περιθώριο για μικρά βήματα, η μεγάλη μεταρρύθμιση που έχουμε υποσχεθεί και αναγγείλει είναι απαραίτητη περισσότερο από κάθε άλλη φορά.

<SPEAKER ID=18 LANGUAGE="EN" NAME="Collins, Gerard">
Κύριε Πρόεδρε, καλωσορίζω τις προσπάθειες του Προέδρου Santer να επικεντρώσει το πρόγραμμα εργασίας της Επιτροπής σε ένα μικρό αριθμό προτεραιοτήτων. Πολύ συχνά στο παρελθόν η Επιτροπή παρουσίαζε στο Κοινοβούλιο έναν τεράστιο κατάλογο προγραμματιζόμενων πρωτοβουλιών οι οποίες εκάλυπταν έναν ευρύτατο τομέα πολιτικών. Μολονότι οι περισσότερες από τις πρωτοβουλίες ήταν αξιόλογες αυτές καθ' εαυτές, ήταν πολυάριθμες για να υλοποιηθούν μέσα σε ένα και μόνον έτος. Επιπλέον, ήταν συχνά δύσκολο να καθοριστούν οι προτεραιότητες για το κάθε έτος ξεχωριστά.
<P>
Εν όψει του 1997, πιστεύω ότι η Επιτροπή θα αποδόσει μεγαλύτερη προσοχή στην ενημέρωση των νέων, κυρίως, ανθρώπων επί των δυνητικών πλεονεκτημάτων του ενιαίου νομίσματος. Τώρα διαφαίνεται ολοένα και περισσότερο ότι ένας σημαντικός αριθμός κρατών μελών θα επιλέξει την υιοθέτηση του ενιαίου νομίσματος σε τρία χρόνια. Σε χρονικό διάστημα μικρότερο των έξι ετών πολλά από τα εθνικά μας νομίσματα θα εξαφανιστούν από τις τσέπες μας για να αντικατασταθούν από το Euro. Μολονότι τα πλεονεκτήματα του ενιαίου νομίσματος έχουν συζητηθεί δια μακρόν από οικονομολόγους και δημοσίους υπαλλήλους και είναι πλέον πολύ γνωστά σ' εκείνους που ασχολούνται με την πολιτική, τη δημόσια διοίκηση και τις χρηματοπιστωτικές υπηρεσίες, η συντριπτική πλειοψηφία των ευρωπαίων πολιτών δεν είναι ακόμη ενήμερη για το εύρος των πλεονεκτημάτων που θα της προσφέρει το ενιαίο νόμισμα.
<P>
Θα είναι πολύ δύσκολο, σχεδόν αδύνατο, να δημιουργηθεί ένα ενιαίο νόμισμα χωρίς την υποστήριξη των πολιτών των χωρών που θα συμμετάσχουν. Οι αντιτιθέμενοι στην νομισματική ένωση το έχουν ήδη αντιληφθεί και εργάζονται δραστήρια παρουσιάζοντας τα επιχειρήματά τους στο εκλογικό σώμα πολλών κρατών μελών. Έχει έρθει πλέον η ώρα όπως τα ευρωπαϊκά θεσμικά όργανα γίνουν εξ ίσου ενεργητικά παρουσιάζοντας στο ευρωπαϊκό εκλογικό σώμα τα επιχειρήματα υπέρ του ενιαίου νομίσματος.
<P>
Η Ευρωπαϊκή Επιτροπή βρίσκεται στην καλύτερη θέση για να ηγηθεί της εκστρατείας υπέρ της νομισματικής ένωσης. Ο απλός πολίτης θα πρέπει να ενημερωθεί για το ευρύ φάσμα των δυνητικών πλεονεκτημάτων από την εφαρμογή του ενιαίου νομίσματος, όπως η προοπτική χαμηλότερων επιτοκίων υποθηκών, η απαλλαγή από τους κινδύνους των διακυμάνσεων των συναλλαγματικών ισοτιμιών, ιδιαίτερα για τις μικρές και μεσαίες επιχειρήσεις που εξάγουν προϊόντα τους από το ένα κράτος μέλος στο άλλο, οι μειωμένες δαπάνες του εμπορίου και οι μειωμένες δαπάνες των ταξιδιών. Επιπλέον, θα πρέπει να αναληφθούν από τώρα προσπάθειες για να αντιμετωπιστούν τα παραπλανητικά και ανακριβή επιχειρήματα που προωθούν ορισμένες φορές οι αντίπαλοι του ενιαίου νομίσματος. Θα ήθελα να υπενθυμίσω στην Επιτροπή ότι η Συνθήκη του Μάαστριχτ σχεδόν εκτροχιάστηκε, κυρίως επειδή το ευρύ κοινό σε πολλά από τα κράτη μέλη μας δεν πίστεψε ότι είχε επαρκή συμμετοχή στις συζητήσεις που οδήγησαν στο Μάαστριχτ. Θα πρέπει να διδαχθούμε από την εμπειρία αυτή και να βεβαιωθούμε ότι δεν θα επαναλάβουμε το ίδιο σφάλμα.

<SPEAKER ID=19 LANGUAGE="FR" NAME="Martinez">
Κύριε Πρόεδρε, κύριε Πρόεδρε της Ευρωπαϊκής Επιτροπής, την προηγούμενη εβδομάδα διεξήχθησαν εκλογές στο νότο της Γαλλίας, στο Gardanne. Οι δύο υποψήφιοι που βρέθηκαν αντιμέτωποι στο τέλος, ένας κομμουνιστής της ομάδας του κ. Piquet και ένας υποψήφιος του Εθνικού Μετώπου, ήσαν από εκείνους που δεν εδέχοντο τη νευρωτική λιτότητα του Μάαστριχτ. Με άλλα λόγια, η κοινή γνώμη δεν ακολουθεί πλέον.
<P>
Η Ευρώπη, κύριε Πρόεδρε, είναι μια θλιβερή ιδέα, όπως το φως ενός νεκρού άστρου. Μας προτείνετε να προχωρήσουμε στο μέλλον με το φως, για άλλη μια φορά, ενός νεκρού άστρου. Η έκθεση Ceccini είχε πει πολλά ψέμματα. Όχι, η Ευρώπη δεν έφερνε μέλισσες, δεν έφερνε μέλι, δεν έφερνε χειμάρρους γάλακτος, έφερνε χειμάρρους χολής. Και η ανεργία, κύριε Πρόεδρε, είναι εδώ. Είναι εδώ, είναι η έμμονη ιδέα σας, είναι το άγαλμα του διοικητή που σας δείχνει ότι η ευρωπαϊκή ιδέα σας είναι κακή.
<P>
Αλλά δεν υπάρχει παντού ανεργία. Στην Ιαπωνία, υπάρχει πολύ μικρή ανεργία. Στην Ασία, υπάρχει πολύ μικρή ανεργία. Αυτό δεν οφείλεται στο ότι οι πληθυσμοί αυτοί έχουν σχιστά μάτια! Διαφορετικά, θα αρκούσε μια εγχείρηση πλαστικής χειρουργικής για να λυθεί το πρόβλημα της ανεργίας. Οφείλεται στο ότι οι πληθυσμοί αυτοί δεν είναι νευρωτικοί. Δεν έχουν αυτό το είδος ψυχικής ακαμψίας που χαρακτηρίζει την Ευρωπαϊκή Επιτροπή, όπως οι ασθενικοί γηραιοί κύριοι που έρχονται στο μέλλον χωρίς να εγκαταλείπουν τις ιδέες της νεότητάς τους.
<P>
Έτσι, επιβάλλετε όλες τις θυσίες και τη δημοσιονομική λιτότητα - αλλά την τελευταία δεν την επιβάλλετε σε όλους, εφόσον για την πολυεθνική Chiquita, σχετικά με το φάκελο της μπανάνας, είστε ικανοί να χαρίσετε δασμούς 1, 9 δις ECU κάθε χρόνο. Συνεπώς, υπάρχει λιτότητα, αλλ' όχι για όλους.
<P>
Το σύμφωνο δημοσιονομικής σταθερότητας του Δουβλίνου, του κ. Hans-Tietmeyer, δεν ισχύει για όλους. Διατηρείτε μια παράλογη γεωργία, ακριβώς τη στιγμή που θα αρχίσει η Σιγκαπούρη, ακριβώς τη στιγμή που θα τεθεί το πρόβλημα των ΧΚΑΕ. Εμείς, στην εξεταστική επιτροπή, είδαμε τι είστε ικανοί να κάνετε, στην Ευρωπαϊκή Επιτροπή, πόσα ψεύδη και παρεμβάσεις, ακόμα και προς το Γερμανό Υπουργό Υγείας, για να καταδικαστεί ένας σοφός. Και θα μπορούσα να συνεχίσω έτσι σχετικά με το φάκελο της φορολογίας.
<P>
Κύριε Πρόεδρε - και εδώ ολοκληρώνω - σας το έχω ήδη πει: η Ευρώπη είναι κακή ιδέα, αλλά είναι καλύτερη από το τίποτα. Θα μπορούσατε, σχετικά με τη φορολογία, να επωφεληθείτε από τη διακυβερνητική διάσκεψη για να προτείνετε στα κράτη μέλη τη θέσπιση συνταγματικού ανωτάτου ορίου υποχρεωτικών εισφορών. Θα ακολουθούσαμε τις Ηνωμένες Πολιτείες, που είναι το υπόδειγμά σας, και την Ιαπωνία. Είμαστε δεκαπέντε εκατοστιαίες μονάδες χαμηλότερα από αυτές. Θα μπορούσατε να προσφέρετε υπηρεσία στους πάντες θεσπίζοντας ανώτατο όριο υποχρεωτικών εισφορών.

<SPEAKER ID=20 LANGUAGE="NL" NAME="van Velzen, W.G.">
Κύριε Πρόεδρε, κατ'αρχάς θα ήθελα να ευχαριστήσω τον κ. Santer για όλες τις προσπάθειες που κατέβαλε και να εκφράσω την επιδοκιμασία μου προς το πρόγραμμα της Επιτροπής. Κατά τη γνώμη μου, το θέμα δεν είναι μόνο η προβολή μίας φιλοδοξίας αλλά, βεβαίως, και η υλοποίησή της καθώς και ο ρυθμός αυτής. Στην περίπτωση αυτή, διαπιστώνω ότι στο χώρο της ενιαίας αγοράς παραμένει να γίνουν ακόμη πολλά πράγματα.
<P>
Η ελευθέρωση του τομέα του φυσικού αερίου αναμένεται εδώ και χρόνια και ελπίζω ότι η διαδικασία αυτή δεν θα ακολουθήσει τον ίδιο ρυθμό όπως συμβαίνει με την περίπτωση της ηλεκτρικής ενέργειας. Απόλυτη ακινησία παρατηρείται, επίσης, και στον τομέα των ταχυδρομείων και καλώ τον Πρόεδρο της Επιτροπής να καταβάλει μεγάλες προσπάθειες για την προώθηση του σημείου αυτού. Όσον αφορά τον τομέα των τηλεπικοινωνιών, πρέπει να κριθεί με θετικό τρόπο το ότι έγιναν κάποια πρώτα βήματα, ωστόσο στο χώρο της σύγκλισης των τεχνολογιών πληροφορικής, των σύγχρονων μέσων ενημέρωσης και των τηλεπικοινωνιών, οι εξελίξεις είναι ραγδαίες. Εάν η Ευρώπη δεν έχει την πρόθεση να χάσει το τραίνο στον τομέα αυτό, και όπως είναι φυσικό θέλουμε να διαδραματίσουμε ρόλο πρωτοστάτη στο χώρο της κοινωνίας της πληροφόρησης, πρέπει να ενεργοποιηθούν όλα τα μέσα που έχουμε στη διάθεσή μας.
<P>
Δραματική είναι η κατάσταση στον τομέα της φορολογίας. Εξακολουθούμε να μην έχουμε προχωρήσει περισσότερο από μία συζήτηση με αντικείμενο τον ΦΠΑ. Ελπίζω ότι η Επιτροπή θα δείξει επιτέλους το απαιτούμενο σθένος και θα προσπαθήσει, ενάντια στη θέληση των κρατών μελών, να προωθήσει περαιτέρω την κατάσταση.
<P>
Η ασφάλεια δεν είναι απλώς μία εσωτερική υπόθεση αλλά αφορά επίσης και τη σχέση Ανατολής και Δύσης. Έχω κυρίως υπόψη μου το θέμα της πυρηνικής ασφάλειας. Θα ήταν καλό εάν η Επιτροπή αναλάμβανε ακόμη περισσότερες συντονιστικές πρωτοβουλίες στο χώρο αυτό με στόχο την αύξηση της ασφάλειας.
<P>
Αυτό που μου προξενεί εντύπωση είναι ότι, ενώ διεξάγεται συζήτηση σχετικά με το πέμπτο πρόγραμμα πλαίσιο, το ποσό των 700 εκατομμυρίων Ecu που απαιτείται για την εκτέλεση του τετάρτου προγράμματος πλαίσιο δεν είναι ακόμα διαθέσιμο. Ελπίζω ότι το Κοινοβούλιο θα εγκρίνει αύριο ένα επιπλέον ποσό 100 εκατομμυρίων. Αναμένω, συνεπώς, ότι η Επιτροπή θα προβεί στις ενέργειες που απαιτούνται για να πείσει το Συμβούλιο να διασπάσει αυτό το αδιέξοδο.
<P>
Το θέμα δεν είναι λοιπόν μόνο τα λόγια, αλλά κυρίως τα έργα που είναι και ο μοναδικός τρόπος με τον οποίο μπορεί να υλοποιηθεί μία φιλοδοξία.

<SPEAKER ID=21 LANGUAGE="IT" NAME="Santini">
Κύριε Πρόεδρε, πολλά έχουν ειπωθεί από γενικής πλευράς. στη σύντομη παρέμβασή μου θα προσπαθήσω συνεπώς να θίξω ένα θέμα που δεν είναι δευτερεύον. Ξεκινώ από μία εισαγωγική παρατήρηση. Αναφερθήκατε στην ανάγκη να επανακερδιθεί, να αναζωογοννηθεί η εμπιστοσύνη των πολιτών και να μετατραπεί σε μία πρόκληση στα δύο μέτωπα όπου περισσότερο σήμερα κινδυνεύει. Στο μέτωπο της απασχόλησης, ή καλύτερα θα λέγαμε της ανεργίας, και στο μέτωπο της ασφάλειας. Εκθέτοντας το πρόγραμμά σας, πολύ σωστά μιλήσατε για τις τέσσερις προτεραιότητες και για τις προόδους που έχουν επιτελεσθεί, και ακολούθως αναφερθήκατε στο πρόβλημα της αλληλεγγύης και της ποιότητας της ανάπτυξης. Για να είμαι περισσότερο ακριβής, θίξατε το θέμα που περισσότερο με απασχολεί: την ασφάλεια. Αναφέρατε ορισμένους τομείς όπου η ασφάλεια θα πρέπει να προστατευθεί με κάθε μέσο: τα ναρκωτικά, την τρομοκρατία και το οργανωμένο έγκλημα.
<P>
Γιατί σταματήσατε στο σημείο αυτό, κύριε Πρόεδρε; Σήμερα υπάρχει ένας κίνδυνος πολύ μεγαλύτερος από όλους τους άλλους μαζί: ονομάζεται σπογγοειδής εγκεφαλοπάθεια των βοοειδών (ΣΕΒ), ή εάν θέλουμε να χρησιμοποιήσουμε μια πιο εκφραστική διατύπωση, ασθένεια της τρελής αγελάδας. Δεν πρόκειται για αστείο. Ο τρόπος αντιμετώπισης της ασθένειας της τρελής αγελάδας κινδυνεύει να καταστεί εκείνo το τρομερό πείραμα βάσει του οποίου θα κριθεί η αξιοπιστία του προγράμματος της Επιτροπής για ολόκληρο το προσεχές έτος. Ως μέλος της εξεταστικής επιτροπής, σας διαβεβαιώ, κύριε Πρόεδρε, πως όσα στοιχεία έχουν μέχρι στιγμής προκύψει, αν και δεν είναι πολλά, είναι εντούτοις πολύ ανησυχητικά κυρίως όσον αφορά τις επιπτώσεις που η επιδημία, η οποία μέχρι στιγμής έχει πλήξει το ζωϊκό βασίλειο, θα μπορούσε να έχει μελλοντικά και στον άνθρωπο. Η ΣΕΒ, κύριε Πρόεδρε, δεν είναι μία επιδημία γρίπης, δεν είναι ένα κρυολόγημα, αλλά ένα βιολογικό Τσέρνομπιλ που επικρέμεται στις κεφαλές μας και που μπορεί να μας πλήξει από τη μια στιγμή στην άλλη. Δεν αποτελεί ένα ασήμαντο κεφάλαιο της ιστορίας που δημιουργούμε, αλλά ένα πεδίον όπου θα δοκιμασθεί η ίδια η Ένωση, και εάν υποτιμηθεί, θα έχει σοβαρότατες επιπτώσεις. Ακούσαμε να λέγεται ότι η Ευρώπη είναι άρρωστη: η πρώτη ένεση που της χρειάζεται για να θεραπευθεί, είναι μια ένεση εμπιστοσύνης και η εμπιστοσύνη επιτυγχάνεται με τη διαφάνεια και την αξιοπιστία των θεσμικών οργάνων.

<SPEAKER ID=22 LANGUAGE="ES" NAME="Palacio Vallelersundi">
Κύριε Πρόεδρε, κύριε Πρόεδρε της Επιτροπής, εφόσον η συζήτηση πλησιάζει στη λήξη της -σε δύο μόλις λεπτά- πρόκειται να επικεντρώσω τον προβληματισμό μου σε μία έκφραση που χρησιμοποιήσατε: μιλήσατε για «dιsarroi des citoyens europιens » και αναφέρατε την έλλειψη ανθρωπιάς. Λοιπόν, η πραγματικότητα είναι ότι ο πολίτης των διαφόρων Κρατών μελών δεν αισθάνεται Ευρωπαίος πολίτης. Ο πολίτης, σήμερα, αισθάνεται σαν μια απλή μεταβλητή της αγοράς, και απέναντι σε αυτό, το Σώμα αντανακλά σαν ηχώ το κάλεσμά του για μεγαλύτερη ανάπτυξη όλων αυτών που ο πολίτης αντιλαμβάνεται πρωτίστως εφόσον τον επηρεάζουν στην καθημερινή του ζωή: ασφάλεια, ανάπτυξη της ελεύθερης κυκλοφορίας των προσώπων -που λιμνάζει, και το ξέρετε- συγκεκριμένες δράσεις -όπως έλεγε και ο Schuman- όσον αφορά τον ΦΠΑ, την ευρωπαϊκή κοινωνία, κλπ.
<P>
Εν περιλήψει, κύριε Πρόεδρε της Επιτροπής, ποιά είναι η μεγάλη πρόκληση; Η μεγάλη πρόκληση είναι, ούτε λίγο ούτε πολύ -και πρόκειται για μια πρόκληση τεράστια- να κάνουμε τον Ευρωπαίο πολίτη να αντιληφθεί ότι πάνω από τις δυνάμεις της αγοράς βρίσκονται οι κανόνες του Δικαίου, ότι πάνω από τους οικονομικούς στόχους βρίσκονται οι στόχοι της ολοκλήρωσης μέσω της πλήρους νομικής ανάπτυξης της έννοιας του πολίτη: δηλαδή του πολίτη ως υποκειμένου σε δικαιώματα και υποχρεώσεις, ως άξονα του Δικαίου και της Δικαιοσύνης.
<P>
Κύριε Πρόεδρε της Επιτροπής, κύριε Πρόεδρε, πιστεύω ότι δεν είναι περιττό να ολοκληρώσω υπογραμμίζοντας την ανάγκη να προχωρήσουμε στην ευρωπαϊκή οικοδόμηση με συγκεκριμένα επιτεύγματα. Διότι αυτά τα συγκεκριμένα επιτεύγματα είναι εκείνα που θα πρέπει να διαμορφώσουν τη νομική Ευρώπη, κοινό στόχο όλων όσων επιδιώκουμε μια Ευρώπη ολοκληρωμένη πέρα από την αγορά.
<P>
Κύριε Πρόεδρε της Ευρωπαϊκής Επιτροπής, τελειώνω τη σύντομη παρέμβασή μου λέγοντας ότι είμαστε σύμφωνοι και ότι πάντοτε θα έχετε την υποστήριξη αυτού του Σώματος: Η Ευρώπη θα υπάρχει εν Δικαίω ή δεν θα υπάρχει.

<SPEAKER ID=23 LANGUAGE="DE" NAME="Wolf">
Grazie, Signor Presidente! Eνόψει των προκλήσεων που αναφέρθηκαν εδώ, επανειλημμένα, αυτό το πρόγραμμα δράσης της Eπιτροπής είναι, δυστυχώς, μια μηδενική προσφορά. Θα πρέπει επιτέλους να αφήσουμε τον παραμερισμό των προβλημάτων, τις ολοένα και πιο αναξιόπιστες εξισώσεις που μεταφέρουν ολοένα και πιο τετριμμένη αισιοδοξία. Aν και κατά κόρον επαναλαμβάνεται το σύνθημα «ONE = Aνάπτυξη = Δημοσιονομική Σταθεροποίηση = Aπασχόληση», ποιος πιστεύει ακόμη σ' αυτό;
<P>
Θα πρέπει σ' αυτό να αντιτάξουμε σαφείς διακρίσεις, να αποκαλύψουμε τις αντιφάσεις που υπάρχουν στην πραγματικότητα, με τη βοήθεια των οποίων θα καταστεί δυνατόν να περιγράψουμε τα σαφή καθήκοντα τα οποία, στη συνέχεια, θα πρέπει να αντιμετωπίσουμε με θάρρος, δύναμη και ρεαλισμό. Aυτό θα ήταν πράγματι μια δυναμική αντίληψη του δικαιώματος πρωτοβουλίας της Eπιτροπής.
<P>
Xρειαζόμαστε τη μετάβαση σ' ένα καινούριο μοντέλο ανάπτυξης. Xρειαζόμαστε τη μείωση στο ήμισυ της ανεργίας, μέχρι το 2000. Xρειαζόμαστε το σταδιακό γκρέμισμα των ισχυροποιημένων δομών του κοινωνικού αποκλεισμού και της φτώχειας στην Eυρώπη μας. Xρειαζόμαστε επιτέλους ένα κεφάλαιο για την απασχόληση στη Συνθήκη, καθώς και μια Περιβαλλοντική και Kοινωνική Ένωση. Xρειαζόμαστε τον οικονομικό και δημοσιονομικό συντονισμό, καθώς και τη σταθεροποίηση της Kοινότητάς μας; θα πρέπει, επίσης, να εξαντλήσουμε επιτέλους τους ίδιους πόρους. Σ' αυτή τη βάση, στη συνέχεια, θα πρέπει να γίνει η υλοποίηση της εσωτερικής αγοράς και μια σταθερή εφαρμογή της Nομισματικής Ένωσης; όχι αντίστροφα.
<P>
Όπως πολύ σωστά λέει ο κ. Σαντέρ: »Le chomage mine la confiance des citoyens europιens» . Γι' αυτό και χρειαζόμαστε μια αλλαγή πολιτικής, μια αλλαγή για την αποκατάσταση της εμπιστοσύνης, η οποία να βασίζεται στη μετάβαση σε μια καινούρια μορφή πλήρους απασχόλησης.
<P>
Kυρίες και κύριοι, κι εμείς θέλουμε την ευρωπαϊκή ολοκλήρωση. O εξευρωπαϊσμός είναι η μεγάλη ευκαιρία, ενόψει της παγκοσμιοποίησης της οικονομίας, αλλά όχι σαν συνέπεια του νεοφιλελεύθερου μονεταριστικού και παραγοντίστικου ακόμη μοντέλου πολιτικής, όπως δεσπόζει στη Συνθήκη του Mάαστριχτ και αναγκάζει την Eπιτροπή να ξεχνάει όλο και περισσότερα στοιχεία από τη Λευκή Bίβλο του Nτελόρ, για την ανταγωνιστικότητα και την απασχόληση.
<P>
Θέλουμε μια άλλη Eυρώπη που να μην υποκύπτει άλλο στις πολυεθνικές εταιρίες, στην αντικειμενική ανάγκη της παγκόσμιας αγοράς και στις καθημερινές πιέσεις των κεφαλαιαγορών αντί των πιέσεων των πολιτών.

<SPEAKER ID=24 NAME="Santer">
Κύριε Πρόεδρε, στο τέλος της πρώτης αυτής συζήτησης σχετικά με την υλοποίηση του προγράμματος της Επιτροπής, θα ήθελα να ευχαριστήσω όλους τους αγορητές για τον τρόπο με τον οποίο παρενέβησαν. Οι μεν επέκριναν απερίφραστα την Επιτροπή - είναι δικαίωμά τους - οι δε συνέβαλαν πολύ εποικοδομητικά με την κριτική τους και αυτό για μας είναι ενθάρρυνση να επιμείνουμε στην ίδια κατεύθυνση. Αλλά σε όλες τις παρεμβάσεις αισθάνθηκα ωστόσο, από όλες τις πλευρές, ένα απροσδιόριστο αίσθημα «κατήφειας» στη λειτουργία της Ένωσης, όπως τη διαπίστωσαν.
<P>
Συμμερίζομαι αυτό το αίσθημα, διότι ο σκοπός για τον οποίο καθορίσαμε τις προτεραιότητες του προγράμματος δράσης μας για το 1997 είναι ακριβώς για να πολεμήσουμε αυτή την έλλειψη εμπιστοσύνης των πολιτών προς την Ευρωπαϊκή Ένωση. Σας το είπα ήδη το προηγούμενο έτος. Ως πολιτικός, όπως και σεις, συναναστρέφομαι τους πολίτες και βλέπω ότι, αυτή τη στιγμή, τρεις παράγοντες τους αποπροσανατολίζουν.
<P>
Ο τελευταίος αναφέρθηκε από τον κ. Wolf: πρόκειται για την ανεργία που υποσκάπτει την κοινωνία μας. Πρέπει να κάνουμε κάτι κατά της ανεργίας και η Ευρώπη πρέπει να είναι παρούσα σε αυτό τον αγώνα. Δεν μπορούμε να αφήσουμε αυτό το πρόβλημα στην αποκλειστική αρμοδιότητα των κρατών μελών μας. Η Ευρώπη δεν μπορεί να παραμείνει αδιάφορη στις κοινωνικές ανησυχίες των πολιτών μας! Αυτό είναι το ένα από τα προβλήματά μας.
<P>
Το δεύτερο είναι ότι οι πολίτες μας συμφωνούν σχετικά με όσα βλέπουν δίπλα τους. Μιλώ για την πρώην Γιουγκοσλαβία και την ανικανότητα της Ευρώπης να ρυθμίσει αυτή τη σύγκρουση δίπλα μας. Ενώ είμαστε η πρώτη εμπορική δύναμη του κόσμου, ουδέποτε μέχρι σήμερα έχουμε επωφεληθεί των πολιτικών συνεπειών αυτής της οικονομικής διάστασης.
<P>
Το τρίτο σκέλος αφορά το ότι, στην καθημερινή ζωή, ο πολίτης αισθάνεται ανασφαλής. Αναμένει από μας, από την Ευρώπη, από τα κοινοτικά θεσμικά οργανα, να αναλάβουν δράση κατά της ανασφάλειας, κατά της οργανωμένης εγκληματικότητας, για την καταπολέμηση των ναρκωτικών κλπ. Αυτά τα τρία σημεία αποτελούν την κύρια ανησυχία των πολιτών μας, οι οποίοι ζητούν περισσότερη Ευρώπη, και όχι λιγότερη Ευρώπη. Να τι πρέπει να υπογραμμιστεί αυτή τη στιγμή. Το ζητούμενο δεν είναι να βρεθεί εναλλακτική λύση και ερωτώ τους συναδέλφους μας που δεν πιστεύουν ίσως στο ευρωπαϊκό μοντέλο, τι θα ήταν αυτή η Ευρώπη, αν δεν υπήρχε το ευρωπαϊκό μοντέλο, όπως το συνιστούμε.
<P>
Αυτές είναι οι τρεις κατευθύνσεις προς τις οποίες πρέπει να δράσουμε και, συνεπώς, εστιάσαμε το πρόγραμμα δράσης μας στις τρεις αυτές προτεραιότητες. Θέλουμε να κάνουμε περισσότερα σχετικά με την ανεργία. Ασφαλώς, μου λένε πάντα ότι η Ευρώπη δεν διαθέτει ιδιαίτερη αρμοδιότητα στον τομέα της καταπολέμησης της ανεργίας, δεδομένου ότι η κοινωνική πολιτική εμπίπτει στην αποκλειστική αρμοδιότητα των κρατών μελών. Ασφαλώς, η οικονομική πολιτική, όπως και η κοινωνική πολιτική, εμπίπτουν στην αρμοδιότητα των κρατών μελών, αλλά επιμένω να πιστεύω και έχω μέσα μου την πεποίθηση ότι μια συγκλίνουσα κοινωνική και οικονομική πολιτική δεκαπέντε κρατών μελών σε μια μεγάλη ενιαία αγορά 370 εκατομμυρίων κατοίκων μπορεί να επιφέρει πολλαπλασιαστικό αποτέλεσμα στις προσπάθειες που θα καταβάλουν τα κράτη μέλη μας. Αυτή είναι η προστιθέμενη αξία που προσφέρει η Ευρώπη στον τομέα αυτό.
<P>
Το ίδιο ισχύει για την εξωτερική πολιτική και συμμερίζομαι απολύτως το αίσθημα που ανέφερε ο κ. de Vries ότι η Ευρώπη πρέπει να είναι περισσότερο παρούσα στη διεθνή σκηνή απ' ότι σήμερα. Αυτός είναι ο λόγος για τον οποίο χρειάζεται κοινή εξωτερική πολιτική και πολιτική ασφάλειας άξια αυτού του ονόματος και αυτό προσπαθώ να επιτύχω. Αυτό προσπαθεί να επιτύχει και η Επιτροπή, χάρη στις προτάσεις που υπέβαλε στη Διακυβερνητική Διάσκεψη. Θα έχουμε εξάλλου αύριο την ευκαιρία να συζητήσουμε και πάλι για το τελευταίο Ευρωπαϊκό Συμβούλιο του Δουβλίνου, το οποίο εστιάστηκε κυρίως στη Διακυβερνητική Διάσκεψη, για να αναπτύξουμε ακόμα περισσότερο αυτή την άποψη. Τρίτον, η Ευρώπη πρέπει να είναι περισσότερο παρούσα και ενεργή στον τομέα της ασφάλειας, για να εξασφαλίσει την ασφάλεια της ιδιωτικής ζωής των συμπολιτών μας.
<P>
Νομίζω ότι πρέπει, στο πλαίσιο της Διακυβερνητικής Διάσκεψης, να προωθήσουμε μεγαλύτερη κοινωνικοποίηση του τρίτου πυλώνα. Αυτή είναι η κατεύθυνση που ακολουθούμε και όλόκληρο το πρόγραμμα που ανέπτυξα ενώπιόν σας προ ολίγου επικεντρώνεται γύρω από αυτές τις βασικές ανησυχίες, οι οποίες νομίζω ότι μεταφράζουν την κατήφεια των πολιτών. Είμαι βέβαιος ότι αν αυξηθεί η βελτιωμένη ανάπτυξη και μειωθεί η ανεργία, οι πολίτες μας θα αποκτήσουν άλλη άποψη για την Ευρωπαϊκή Ένωση.
<P>
Σας παρακαλώ λοιπόν να πιστέψετε ότι αυτό το στόχο, τον οποίο συμμερίζονται, το γνωρίζω, όλοι όσοι παρενέβησαν σήμερα το πρωί, θα επιδιώξουμε με τη συνεργασία σας.
<P>
Επιτρέψατέ μου να μην αναφερθώ πλήρως σε ορισμένες από τις ανησυχίες που εξεφράσθησαν σήμερα το πρωί, αλλά είμαι απολύτως σύμφωνος με όσους παρενέβησαν, και ιδίως με τον κ. Fayot και την κ. OomenRuijten σχετικά με το ζήτημα της διαδικασίας των συζητήσεών μας. Οι διαδικασίες πρέπει να είναι διαφανείς, αυτό ελέχθη πολλές φορές, αλλά είναι απαραίτητο για να ενισχυθεί το δημοκρατικό πνεύμα της λειτουργίας των θεσμικών μας οργάνων. Ο πολίτης, ο κοινός άνθρωπος, δεν μπορεί να ταυτισθεί με τα θεσμικά του όργανα, παρά μόνον αν γνωρίζει ότι υπάρχει διαφάνεια, αν γνωρίζει ποιός λαμβάνει τις αποφάσεις, ποιά είναι η ευθύνη των διαφόρων παραγόντων της κοινοτικής σκηνής κλπ.
<P>
Αυτός είναι ο λόγος για τον οποίο υποστηρίζω την πρωτοβουλία του προέδρου του Κοινοβουλίου για αναθεώρηση της διαδικασίας μας με πνεύμα εποικοδομητικό, με το πνεύμα του διαρκούς διαλόγου που πρέπει να διατηρούμε με το Ευρωπαϊκό Κοινοβούλιο. Γνωρίζετε, το έχω πει πολλές φορές, ότι παρόλο που το Ευρωπαϊκό Κοινοβούλιο καλείται να εποπτεύει και να ελέγχει την Επιτροπή και την εκτελεστική εξουσία, είμαστε επίσης, σε πολλούς τομείς, αντικειμενικοί σύμμαχοι και νομίζω ότι πρέπει να διατηρήσουμε επίσης αυτή τη στάση στις συζητήσεις που πρέπει να διεξαγάγουμε. Πιστεύω ότι με τον τρόπο αυτό, και χάρη σε μια νέα, περισσότερο ικανοποιητική, διαδικασία, θα μπορέσουμε να επιτύχουμε μεγαλύτερη διαφάνεια, μεγαλύτερη ορατότητα, αλλά και μεγαλύτερη αναγνωσιμότητα στο πρόγραμμα δράσης μας προς τα έξω.
<P>
Ορισμένοι αγορητές υπογράμμισαν επίσης καθυστερήσεις που αφορούν ορισμένες προτάσεις του Κοινοβουλίου σχετικές με το δικαίωμα πρωτοβουλίας του. Το Κοινοβούλιο υπέβαλε τέσσερις εκθέσεις πρωτοβουλίας: την έκθεση Rothley για την αυτοκινητιστική κίνηση σχετικά με την ευθύνη λόγω ατυχήματος. Θα υποβάλουμε σχετική νομοθετική πρόταση, η οποία προβλέπεται ήδη στο πρόγραμμα 1997. Όσον αφορά την έκθεση Alber για τις ζημίες στον τομέα του περιβάλλοντος, η κ. Bjerregard ανέθεσε την εκπόνηση έκθεσης που θα επιτρέψει στην Επιτροπή να λάβει θέση για το θέμα αυτό μέσα σε λίγο πολύ μικρή προθεσμία.
<P>
Όσον αφορά την έκθεση Leopardi για το υγειονομικό διαβατήριο, πρέπει να λεχθεί ότι η θέσπιση του διαβατηρίου αυτού εμποδίζεται προς το παρόν από δυσχέρειες κάθε είδους: δημοσιονομικές, τεχνικές πολιτικές, αλλά διεξάγονται έρευνες στο πλαίσιο του προγράμματος TESS «Telematic social security». Δεν αποκλείεται να αναληφθεί μελλοντικά πρωτοβουλία στη βάση αυτή.
<P>
Όσον αφορά την τελευταία έκθεση, την έκθεση Jackson για την ασφάλεια στα ξενοδοχεία, η Επιτροπή ενημέρωσε ήδη το Κοινοβούλιο για τη στάση της σχετικά. Ωστόσο. παρόλο που πάντα μπορεί κανείς να δικαιολογηθεί για τη μια ή την άλλη ενέργεια, νομίζω ότι μπορούμε να βελτιώσουμε ακόμα τον τρόπο συνεργασίας μας και να κάνουμε μαζί την εργασία μας να προοδεύσει στο μέλλον.
<P>
Κατά τα λοιπά, κύριε Πρόεδρε, θα ήθελα να ευχαριστήσω για άλλη μια φορά το Κοινοβούλιο για την εμπιστοσύνη με την οποία περιέβαλλε ανέκαθεν, σε πραγματικά κρίσιμες στιγμές, την Επιτροπή και για τη συνεργασία την οποία της εξασφάλισε ανέκαθεν, ιδίως την εποχή των συζητήσεων για τον προϋπολογισμό, όπως η συζήτηση που θα αρχίσετε τώρα. Από την άποψη αυτή, μπορείτε να είστε βέβαιοι ότι από την πλευρά μας, θα τηρήσουμε την ίδια στάση που τηρεί το Ευρωπαϊκό Κοινοβούλιο έναντι της Επιτροπής. Με αυτό το τίμημα, μπορεί να αρχίσει η συνεργασία για το 1997, βάσει του προγράμματος δράσης που εκθέσαμε.
<P>
(Χειροκροτήματα)

<SPEAKER ID=25 LANGUAGE="NL" NAME="Oomen-Ruijten">
Πρόεδρε, όντως θα ήθελα να ευχαριστήσω και πιστεύω ότι λέγοντας αυτό εκφράζω και την άποψη των συναδέλφων μου, τον Πρόεδρο της Επιτροπής για τις απαντήσεις του. Αντιλαμβάνομαι, επίσης, ότι οι απαντήσεις αυτές πρέπει να είναι διεξοδικές, ωστόσο θέσαμε μερικές πολύ συγκεκριμένες ερωτήσεις σχετικά με τις διαδικασίες και θα ήθελα να καλέσω τον Πρόεδρο της Επιτροπής να μεριμνήσει ώστε να μην πέσουμε στην ίδια παγίδα που είχαμε πέσει πέρυσι και να δώσει εντολή στους υπαλλήλους του στην Επιτροπή να λάβουν πραγματικά υπόψη τις παρατηρήσεις που έγιναν. Θα ήθελα, επίσης, να γνωρίζω εάν ο Πρόεδρος της Επιτροπής μπορεί να φροντίσει να μας δοθούν σε κάποια άλλη στιγμή οι απαντήσεις που δεν μπόρεσαν να μας δοθούν τώρα, γεγονός για το οποίο μπορώ να δείξω κατανόηση.

<SPEAKER ID=26 NAME="Santer">
Είμαι απολύτως διατεθειμένος να διαβιβάσω συγκεκριμένη απάντηση στους βουλευτές που έθεσαν ορισμένες ερωτήσεις. Δεν θα μπορούσα να δώσω την απάντηση αυτή τώρα, για λόγους που κατανοείτε.

<SPEAKER ID=27 NAME="Πρόεδρος">
Η συζήτηση έληξε.

<CHAPTER ID=4>
Εκτέλεση του προϋπολογισμού 1996 - Σχέδιο
γενικού προϋπολογισμού 1997 - Σχέδιο
επιχειρησιακού προϋπολογισμού ΕΚΑΧ 1997
<SPEAKER ID=28 NAME="Πρόεδρος">
Η ημερήσια διάταξη προβλέπει την κοινή συζήτηση των ακολούθων εγγράφων:
<P>
(Β4-1097), σύμφωνα με το άρθρο 87 του Κανονισμού, του κ. Elles, εξ ονόματος της Επιτροπής Ελέγχου του Προϋπολογισμού και του κ. Brinkhorst, εξ ονόματος της Επιτροπής Προϋπολογισμών, σχετικά με την εκτέλεση του προϋπολογισμού των Κοινοτήτων για το έτος 1996.-(Α4-0310/96) του κ. Brinkhost, εξ ονόματος της Επιτροπής Προϋπολογισμών, σχετικά με το σχέδιο γενικού προϋπολογισμού των Ευρωπαϊκών Κοινοτήτων για το έτος 1997, Τμήμα ΙΙΙ - Επιτροπή (COM(96)0300 - C40350/96).-(Α4-0311/96) του κ. Fabra-Vallιs, εξ ονόματος της Επιτροπής Προϋπολογισμών, σχετικά με το σχέδιο γενικού προϋπολογισμού των Ευρωπαϊκών Κοινοτήτων για το έτος 1997 (COM(96)0300 - C4-0350/96)Τμήμα Ι - Κοινοβούλιο, παράρτημα Διαμεσολαβητής Τμήμα ΙΙ - Συμβούλιο Τμήμα ΙV - Δικαστήριο Τμήμα V - Ελεγκτικό Συνέδριο Τμήμα VI - Οικονομική και Κοινωνική Επιτροπή - Επιτροπή των Περιφερειών.
<P>
(Α4-0322/96) του κ. Giansily, εξ ονόματος της Επιτροπής Προϋπολογισμών, σχετικά με τον επιχειρησιακό προϋπολογισμό της ΕΚΑΧ για το έτος 1997 (SEC(96)0981 - C4-0359/96).
<SPEAKER ID=29 NAME="Brinkhorst">
Κύριε Πρόεδρε, βρισκόμαστε αυτή τη στιγμή σε μια πολύ σημαντική φάση της συζήτησης του προϋπολογισμού και το κλίμα που έχει διαμορφωθεί δεν είναι επί του παρόντος πολύ ευνοϊκό. Δεν αναφέρομαι κυρίως στην οικονομική πλευρά. Είναι πολύ σαφές - και το Κοινοβούλιο το έχει εκφράσει επανειλημμένα - ότι συμφωνούμε πως ο προϋπολογισμός του 1997 θα πρέπει να είναι περιοριστικός. Θα πρέπει επίσης να είναι ένας προϋπολογισμός ο οποίος θα λαμβάνει υπόψη του τις προτεραιότητες των κρατών μελών για την συμπλήρωση των κριτηρίων σύγκλισης του Μάαστριχτ. Μολονότι, ασφαλώς, ο ευρωπαϊκός προϋπολογισμός είναι πράγματι πολύ μικρός σε σύγκριση με τους εθνικούς προϋπολογισμούς, έχει τη συμβολική αξία να μην παρουσιάσει την Ευρώπη ως σπάταλη την ώρα που τα εθνικά κοινοβούλια και οι εθνικές κυβερνήσεις προσπαθούν να γίνουν τσιγγούνηδες.
<P>
Το σημείο αυτό θα πρέπει να αποτελέσει ένα κύριο στοιχείο της συζητήσεώς μας. Η Επιτροπή Προϋπολογισμών προτείνει στην ολομέλεια όπως ο προϋπολογισμός του 1997 είναι περιοριστικός. Έχουμε αφήσει αξιόλογα περιθώρια, όπως είχαμε συμφωνήσει με το ψήφισμά μας του Μαρτίου επί των γενικών οικονομικών προσανατολισμών.
<P>
Το σημείο ανησυχίας σχετικά με τον προϋπολογισμό είναι το πολιτικό πλαίσιο μέσα στο οποίο εργαζόμαστε κατά την παρούσα περίοδο. Ευθύς εξ αρχής το Κοινοβούλιο προσπάθησε να επιτύχει ένα πραγματικό διάλογο με το Συμβούλιο επί των εκκρεμμών θεμάτων, επί των σημείων που καλύπτονται από τη διοργανική συμφωνία, και επί των σημείων τα οποία, όπως το Συμβούλιο επί πολλά χρόνια υπόσχεται, αποτελούν θέματα που μπορούν να επιλυθούν με διάλογο.
<P>
Θα ήθελα να επαναλάβω ορισμένα από τα σημεία αυτά. Αυτή τη στιγμή έχουμε στον προϋπολογισμό 47 σημεία για τα οποία δεν υπάρχει επίσημη νομική βάση. Μια υπεύθυνη αρχή επί του προϋπολογισμού η οποία περιλαμβάνει τα δύο σκέλη δεν μπορεί να είναι ικανοποιημένη από αυτή την κατάσταση. Εξ ονόματος του Κοινοβουλίου, έχουμε υποβάλει σχετικές προτάσεις που θα διαπιστώσετε ότι αντικατοπτρίζονται στο σχέδιο ψηφίσματος. Πιστεύουμε ότι έχουμε καταβάλει όλες τις αναγκαίες προσπάθειες για να φτάσουμε σε συμφωνία αλλά, μέχρι τώρα, το Συμβούλιο δεν έχει υποχωρήσει ούτε κατά κεραία σχετικά μ' αυτό το συγκεκριμένο σημείο.
<P>
Κατά τη διάρκεια των ολίγων τελευταίων ετών - και το τρέχον έτος - προσπαθήσαμε να επανεξετάσουμε το αντικείμενο της ταξινόμησης των δαπανών. Και ασφαλώς, ιδιαίτερα όταν βλέπουμε ότι, στον αγροτικό τομέα για παράδειγμα, προτείνονται 1, 3 δισεκατομμύρια Ecu για την ΣΕΒ, υπερβαίνει τη νοημοσύνη του ευρέος κοινού, τόσο μέσα σ' αυτή την αίθουσα όσο και έξω, το γεγονός ότι δεν υπάρχει ούτε ίχνος δημοκρατικού ελέγχου είτε σε εθνικό είτε σε ευρωπαϊκό επίπεδο. Παρόλα αυτά, τα σημάδια δεν λένε ψέμματα. Στη Διακυβερνητική Διάσκεψη αυτό το ουσιαστικό θέμα του δημοκρατικού ελέγχου δεν έχει θιγεί καν, εκτός από την περίπτωση της βελγικής κυβερνήσεως η οποία μόλις την προηγούμενη εβδομάδα υπέβαλε πρόταση για την επανεξέταση του θέματος. Εκ μέρους του Συμβουλίου όμως δεν διαπιστώνουμε μέχρι σήμερα καμία πρόθεση για να αναλάβει κάποια συγκεκριμένη δέσμευση επί του θέματος.
<P>
Κατά τη διάρκεια του τρέχοντος έτους υπενθυμίζαμε συνεχώς στο Συμβούλιο το καθήκον και την υποχρέωσή του να προβεί σε αναθεώρηση των δημοσιονομικών προοπτικών, όχι για να χρηματοδοτήσει ό, τι θέλουν τα χαϊδεμένα του παιδιά, όπως συνέβαινε πάντοτε, αλλά για να χρηματοδοτήσει τις ίδιες τις δικές του προτεραιότητες: τα διευρωπαϊκά δίκτυα, την έρευνα και την ανάπτυξη, τη Βόρεια Ιρλανδία. Ένα ουσιαστικό πρόγραμμα το οποίο υπεσχέθη το Συμβούλιο για τη Βόρεια Ιρλανδία παρέμεινε ανεκτέλεστο και, στις 14 Οκτωβρίου, το Ecofin επιβεβαίωσε ότι δεν θα προχωρήσει στην αναθεώρηση των δημοσιονομικών προοπτικών. Αυτό είναι η σκληρή πραγματικότητα: το Συμβούλιο να μη θέλει - ή, θα έπρεπε να πω, να μην μπορεί να συμμετάσχει σε διάλογο και ένα Κοινοβούλιο το οποίο απλώνει το χέρι του, το οποίο θέλει την αναθεώρηση των ουσιαστικών σημείων για καλύτερο δημοκρατικό έλεγχο ενός καλύτερου προϋπολογισμού και επομένως για μια καλύτερη Ευρωπαϊκή Ένωση.
<P>
Αυτό, ατυχώς, είναι το κλίμα στο οποίο βρισκόμαστε. Καλώ τον προεδρεύοντα του Συμβουλίου ο οποίος παρίσταται - και ο οποίος επί προσωπικής βάσεως προσπάθησε πάντα να βοηθήσει - να διαβιβάσει το παρόν μήνυμα στο Συμβούλιο έτσι ώστε μεταξύ πρώτης και δεύτερης ανάγνωσης να μπορέσουμε να επιλύσουμε ορισμένα από τα εκκρεμή θέματα.
<P>
Αυτό που έχουμε, επομένως, ενώπιόν μας είναι η βούληση του Κοινοβουλίου να εξετάσει ουσιαστικά τις τρεις προτεραιότητες που καθόρισε το ίδιο το Συμβούλιο, δηλ. την έρευνα και ανάπτυξη, τα διευρωπαϊκά δίκτυα και τη Βόρεια Ιρλανδία όπως επίσης και να εργαστεί, ασφαλώς, αναφορικά με το πλαίσιο των κοινοτικών προγραμμάτων τα οποία το ίδιο θεωρεί ως ουσιώδη - RETEX και RECHAR - για να επιτύχει μια ολοκληρωμένη προσέγγιση που θα στοχεύει στη δημιουργία ενός σημαντικού αποθεματικού το οποίο να μπορέσει εν συνεχεία να εξεταστεί από κοινού από το Συμβούλιο και το Κοινοβούλιο. Αυτός είναι ο τρόπος με τον οποίο μπορούμε να υλοποιήσουμε τη διοργανική συμφωνία ούτως ώστε να προκύψει κάποιο θετικό αποτέλεσμα.
<P>
Θα ήθελα, μια και μνημόνευσα τη Βόρεια Ιρλανδία, να προσθέσω ένα συγκεκριμένο σημείο. Στο στάδιο αυτό είναι σαφές ότι προς τον σκοπό να μην υπάρξει η παραμικρή αμφισβήτηση - και είχαμε και μέσα στο Κοινοβούλιο μια σημαντική συζήτηση επ' αυτού - υπάρχει η επιθυμία - διατυπωμένη και σε πρόσφατη επιστολή του κ. Hδnsch προς τον προεδρεύοντα του Συμβουλίου - να υπάρξει συνολική αντιμετώπιση και των τριών αυτών προγραμμάτων. Ωστόσο το Κοινοβούλιο αποδίδει μια ιδιαίτερη προτεραιότητα στο πρόγραμμα για τη Βόρεια Ιρλανδία διότι το Συμβούλιο και όχι το Κοινοβούλιο ήταν εκείνο που αρνήθηκε την έγκριση της απαραίτητης χρηματοδότησης για το πρόγραμμα των 300 εκατομμυρίων Ecu. Οι ενέργειες του ιδίου του προέδρου της Επιτροπής Προϋπολογισμών υπήρξαν ουσιαστικές επ' αυτού του σημείου. Έτσι στο ψήφισμά μας θα αναφέρουμε σαφώς ότι, ο, τιδήποτε κι' αν συμβεί στη δεύτερη ανάγνωση του Δεκεμβρίου, εμείς θα χρηματοδοτήσουμε την υπόσχεσή μας για 100 εκατομμύρια Ecu. Είναι σημαντικό όπως το Συμβούλιο αναλάβει και εκείνο το μέρος των ευθυνών του και, σ' αυτή τη φάση, να εξετάσει το ζήτημα σε συνδιασμό με τα άλλα θέματα που προανέφερα.
<P>
Έρχομαι τώρα σε ορισμένα από τα συγκεκριμένα σημεία τα οποία το Κοινοβούλιο θεωρεί σημαντικά για τον προϋπολογισμό. Στην κατηγορία 1 κάναμε μικρότερη πρόοδο από εκείνη που ελπίζαμε. Η όποια πρόοδος έγινε οφείλεται στο γεγονός ότι, τουλάχιστον, έγινε δεκτή η ιδέα θεσμοθέτησης αποθεματικού στον προϋπολογισμό. Καλούμε την Επιτροπή και το Συμβούλιο - το οποίο δεν υπήρξε πολύ υποβοηθητικό στο σημείο αυτό - να αναπτύξουν περαιτέρω την ιδέα αυτή στον προϋπολογισμό του επομένου έτους έτσι ώστε να υπάρξει αξιόλογη προόδος από το στάδιο σύνταξης του προσχεδίου του προϋπολογισμού από την Επιτροπή. Θα πρέπει να τεθεί τέρμα στην κατάσταση όπου οι εκτιμήσεις της Επιτροπής είναι τόσο διογκωμένες ώστε ακόμη και οι απρόβλεπτες περιστάσεις να μπορούν να χρηματοδοτηθούν χωρίς καμία αναθεώρηση κατά τη διάρκεια του έτους - όπως αποδεικνύει αυτή τη στιγμή η περίπτωση της ΣΕΒ. Θα πρέπει να θέσουμε τέρμα στην κατάσταση έλλειψης δημοκρατικού ελέγχου ακόμη και στις υποχρεωτικές δαπάνες και όχι απλά και μόνο στις μη υποχρεωτικές.
<P>
Σχετικά με την κατηγορία 2: μιλώντας ειλικρινά, οι περικοπές εκ μέρους του Συμβουλίου φαίνεται ότι δεν έχουν καμία σχέση με την εις βάθος εξέταση του τι πρέπει να γίνει με τα διαρθρωτικά ταμεία αλλά αποτελούν απλά και μόνο ένα εγχείρημα περικοπής του προϋπολογισμού χωρίς κανένα ενδιαφέρον για τις επιπτώσεις στα διαρθρωτικά ταμεία. Αυτό μάλλον οφείλεται στο γεγονός ότι ορισμένα κράτη μέλη, όπως αναφέρεται στην πρόταση ψηφίσματος, δεν βρήκαν τις κατάλληλες μεθόδους και μέσα για να συγχρηματοδοτήσουν τα κοινοτικά εργαλεία που θέσπισαν από κοινού το Κοινοβούλιο και το Συμβούλιο σε προηγούμενο στάδιο. Το φαινόμενο αυτό είναι εξαιρετικά λυπηρό. Φαίνεται ότι τα κράτη μέλη διστάζουν να υλοποιήσουν την κοινοτική υποχρέωση για χρηματοδότηση της οικονομικής και κοινωνικής συνοχής. Μολονότι και εμείς στο Κοινοβούλιο ανησυχούμε για τον ρυθμό υλοποίησης, το γεγονός αυτό δεν μπορεί να αποτελέσει δικαιολογία για τέτοιες περικοπές στον προϋπολογισμό.
<P>
Στην κατηγορία 3 έχουμε αναπτύξει έναν αριθμό οριζοντίων προσεγγίσεων. Ο προϋπολογισμός του 1997 συνεχίζει τις προσπάθειες προς την κατεύθυνση «οικολογικοποίησής» του η οποία άρχισε το περασμένο έτος, αλλά με μια πιο ουσιαστική και οριζόντια προσέγγιση και ελπίζουμε ότι η Επιτροπή θα θεσμοθετήσει σύντομα την ομάδα εργασίας της επί των «πρασίνων» τεχνολογιών. Υιοθετήσαμε επίσης οριζόντια προσέγγιση στην ισότητα ανδρών και γυναικών στην κοινωνία. Αυτή ακριβώς η ώρα του περιορισμού των χρηματοδοτήσεων του προϋπολογισμού είναι η καταλληλότερη για να αποδόσουμε μεγαλύτερη σημασία στην ισότητα μεταξύ ανδρών και γυναικών.
<P>
Θα πρέπει να σημειώσουμε ότι σ' αυτό το στάδιο δεν μπορούμε να αποδεχθούμε το γεγονός ότι το Συμβούλιο παρεμποδίζει ουσιώδη προγράμματα όπως εκείνα για την απασχόληση και τη δημιουργία θέσεων εργασίας, προγράμματα τα οποία εθεωρούντο πάντα ως έχοντα προτεραιότητα. Έχουμε εγγράψει 25 εκατομμύρια Ecu στη γραμμή που το Συμβούλιο έχει μέχρι τώρα αρνηθεί να αποδεσμεύσει και η οποία αποτελεί σημαντική προτεραιότητα για το Κοινοβούλιο. Ελπίζουμε ότι θα μπορέσουμε να επιλύσουμε το πρόβλημα αυτό κατά τη διάρκεια της επερχόμενης διαδικασίας συνδιαλλαγής με το Συμβούλιο.
<P>
Έχουμε προσθέσει επίσης την πρόταση ότι θα πρέπει να κατανεμηθούν 10 εκατομμύρια Ecu για μια πρωτοβουλία ενθάρρυνσης του δυναμικού απασχόλησης στο «τρίτο σύστημα». Στο σημείο αυτό η συμβολή της Επιτροπής Κοινωνικών Υποθέσεων και Απασχόλησης υπήρξε ουσιαστική και θα δεχόμασταν με ικανοποίηση μια θετική ανταπόκριση εκ μέρους του Συμβουλίου, έστω και αυτή την ύστατη στιγμή.
<P>
Η συμπεριφορά του Συμβουλίου στον τομέα της ενέργειας ήταν, απλά, σκανδαλώδης. Το Συμβούλιο περιέκοψε το 80 % του προϋπολογισμού όταν ήδη η Επιτροπή είχε περικόψει το 40 % περίπου. Είναι ώρα για να ασχοληθεί το Συμβούλιο με τις μελλοντικές ενεργειακές πολιτικές και με το εάν θα πρέπει να γίνει κάτι τόσο σχετικά με τις ανανεώσιμες πηγές ενέργειας όσο και με την εξοικονόμησή της. Κατά συνέπεια εγγράφουμε 30 % στο αποθεματικό ούτως ώστε να ξεκινήσουμε πολιτικό διάλογο με την Επιτροπή και το Συμβούλιο σχετικά με το μέλλον της ενεργειακής πολιτικής.
<P>
Έρχομαι τώρα στην πολιτική της πληροφόρησης. Ως μέρος της συνολικής αναθεώρησης της διαχείρισής της, η οποία εξελίσσεται ήδη μέσα στα πλαίσια της Επιτροπής, πιστεύουμε ότι, την ώρα που η ευρωπαϊκή ολοκλήρωση υφίσταται ολοένα και μεγαλύτερες επιθέσεις, η Ευρωπαϊκή Ένωση θα πρέπει να κάνει ορατή την παρουσία της τουλάχιστον στην πολιτική εξωτερικής πληροφόρησης. Έχουμε εγγράψει ουσιαστικά ποσά στο αποθεματικό με την ελπίδα και την αναμονή - και δέχομαι με μεγάλη ικανοποίηση την παρουσία του Προέδρου Santer αυτή τη στιγμή - ότι η Επιτροπή θα καταβάλλει σοβαρές προσπάθειες προς την κατεύθυνση θεσμοθέτησης ενός κεντρικού γραφείου ενημέρωσης σε στενή συνεργασία με το Κοινοβούλιο ως στήριγμα των σημαντικών προγραμμάτων ενημέρωσης που αποφασίστηκαν το περασμένο έτος σχετικά με το Euro, την εκστρατεία «πρώτα ο πολίτης» και τη Διακυβερνητική Διάσκεψη.
<P>
Ελπίζουμε ότι όταν έρθει η ώρα της δεύτερης ανάγνωσης θα έχει σημειωθεί πρόοδος. Καλωσορίζουμε το γεγονός ότι, κάτω υπό την ηγεσία του Επιτρόπου Liikanen, η Επιτροπή διαπιστώνει ολοένα και περισσότερο ότι τα εργαλεία διαχείρισης μπορούν να παίξουν ένα σημαντικό ρόλο για τη δημιουργία μιας Επιτροπής που θα είναι αξιόπιστη στον έξω κόσμο.
<P>
Ωρισμένα σημεία για την εξωτερική πολιτική. Χθες είχαμε μια ενδιαφέρουσα συζήτηση με τον Επίτροπο van den Broek σχετικά με το θέμα της Τουρκίας. Μια άλλη συζήτηση για την Τουρκία έγινε στο Κοινοβούλιο στις 19 Σεπτεμβρίου. Πιστεύουμε ότι είναι πολύ σημαντικό να σταλεί ένα μήνυμα μέσω του προϋπολογισμού για να δείξει ότι, εκεί όπου τα ανθρώπινα δικαιώματα απειλούνται ολοένα και περισσότερο, όπως ο κ. van den Broek είπε χθες, η Κοινότητα δεν θα φανεί ότι χρηματοδοτεί προγράμματα διαφορετικά από εκείνα που προωθούν τη δημοκρατία, τα ανθρώπινα δικαιώματα και την κοινωνία του πολίτη. Ελπίζουμε ότι η συζήτηση που είχαμε χθες θα έχει γίνει αντιληπτή από την Επιτροπή. Αυτό δεν σημαίνει ότι δεν εμπιστευόμαστε την Επιτροπή, αλλά δεν παύει να αποτελεί σημαντικό στοιχείο ότι η πολιτική θα υλοποιείται επί τη βάσει του διαλόγου με το Κοινοβούλιο έτσι ώστε αυτό να έχει την ευκαιρία αναθεώρησης συγκεκριμένων προσανατολισμών ή αποφάσεων πριν να εκτελεστούν.
<P>
Στον τομέα των εξωτερικών υποθέσεων εμείς έχουμε εκπληρώσει το δικό μας μέρος των δεσμεύσεων για τη Μεσόγειο. Η Μεσόγειος απετέλεσε προτεραιότητα πέρσι. Έχουμε εγγράψει 200 δισεκατομμύρια Ecu στο αρνητικό αποθεματικό. Όσο είναι δυνατό θα προσπαθήσουμε να επιτύχουμε τη χρηματοδότηση των προγραμμάτων αυτών σε συνδιασμό με το Tacis και το Ρhare . Αυτό φυσικά όχι προς ζημίαν των σημαντικών προτεραιοτήτων σε περιοχές εκτός Ευρώπης. Η Ευρώπη ολοένα και περισσότερο - ο Πρόεδρος Santer το είπε προ ολίγων λεπτών - δημιουργεί εξωτερικές διεθνείς υποχρεώσεις: υποχρεώσεις προς την Αφρική, την Λατινική Αμερική και την Ασία. Η τάση του Συμβουλίου να αγνοεί τις προτεραιότητες των εξωτερικών εξελίξεων είναι ανησυχητική. Η Ευρώπη δεν μπορεί να αποτελέσει έναν εσωστρεφή οργανισμό. Θα πρέπει να επωμιστεί, στον βαθμό που μπορεί, τις εξωτερικές της ευθύνες.
<P>
Έρχομαι τώρα στο όλο θέμα της Γιουγκοσλαβίας. Η Ευρώπη έχει ευθύνη, μολονότι τη στιγμή αυτή δεν έχει ίσως την κεντρική ευθύνη. Μέσα στο πλαίσιο όμως των οικονομικών μας δυνατοτήτων θα πρέπει να λάβουμε σαφώς υπόψη μας στον προϋπολογισμό το γεγονός ότι η Ευρωπαϊκή Ένωση προσφέρει χρηματοδότηση, στο κάτω κάτω, πέντε με έξη φορές μεγαλύτερη από τις άλλες δυνάμεις συμπεριλαμβανομένων των Ηνωμένων Πολιτειών. Είναι απαραίτητο όπως ο προϋπολογισμός, με τον περιορισμένο τρόπο του, αντανακλά το σημείο αυτό.
<P>
Η αλιεία αποτελεί ένα άλλο σημείο ανταγωνισμού με το Συμβούλιο το οποίο ελπίζουμε να επιλύσουμε με τον προεδρεύοντα κατά τις ερχόμενες λίγες εβδομάδες. Είναι φανερό ότι στο αντικείμενο της αλιείας οι απόψεις σχετικά με το τι είναι υποχρεωτικό και τι είναι μη υποχρεωτικό δεν συμπίπτουν. Τουλάχιστον όμως μπορούμε να καταλήξουμε σε ένα κώδικα συμπεριφοράς έτσι ώστε να μην φτάνουμε στην αξιοθρήνητη θέση, αφού η Επιτροπή έχει προτείνει το προσχέδιο προϋπολογισμού, να αντιμετωπίζουμε αναπάντεχα κατά τη διάρκεια του έτους αιτήματα σχετικά με δεσμεύσεις εξωτερικού που ανελήφθησαν ύστερα από διαπραγματεύσεις για τις οποίες το Κοινοβούλιο δεν έχει ιδέα και καταστάσεις στις οποίες απλά και μόνο θα πρέπει να συνυπογράψουμε τον λογαριασμό. Αυτός είναι ο λόγος για τον οποίο καλούμε το Συμβούλιο και την Επιτροπή να συμφωνήσουν σε ένα κώδικα συμπεριφοράς έτσι ώστε, τουλάχιστον, όταν παραλαμβάνεται το οιοδήποτε νέο αίτημα χρηματοδότησης, η Επιτροπή Αλιείας να είναι εν γνώσει της καταστάσεως.
<P>
Εν τέλει, είπα προηγουμένως ότι οι καιροί είναι δύσκολοι όχι τόσο οικονομικά αλλά πολιτικά και θεσμικά. Το Κοινοβούλιο επιθυμεί να διαπραγματευθεί με καλή πίστη αλλά, σύμφωνα με την στρατηγική στην οποία έχουμε καταλήξει, υπάρχει η ομόφωνη άποψη του Κοινοβουλίου ότι δεν θα πρέπει να μας πιάσουν για κορόϊδα. Ελπίζω ότι ο προεδρεύων του Συμβουλίου θα κρατήσει καλή σημείωση όλων αυτών των μηνυμάτων. Ελπίζουμε ότι στους λίγους εναπομείναντες μήνες να επιλυθούν ορισμένα πιεστικά και εκκρεμούντα θέματα και με το τέλος του έτους να έχουμε επιτύχει έναν ικανοποιητικό προϋπολογισμό. Αλλά αυτό δεν αποτελεί μόνο θέμα ευθύνης του Κοινοβουλίου. Αποτελεί επίσης θέμα και για εκείνους που φέρουν την πολιτική ευθύνη στα κράτη μέλη. Αποτελεί, τέλος, ευθύνη και για το άλλο σκέλος της αρμόδιας επί του προϋπολογισμού αρχής.
<P>
(Χειροκροτήματα)

<SPEAKER ID=30 NAME="Fabra Vallιs">
Κύριε Πρόεδρε, κυρίες και κύριοι βουλευτές, το Συμβούλιο κατά την πρώτη του ανάγνωση παραχώρησε ένα συνολικό ποσόν 1.484, 17 εκατομμυρίων Ecu για τα άλλα θεσμικά όργανα. Λαμβανομένου υπόψη του ποσού των 2.760, 48 εκατομμυρίων Ecu που παραχωρήθηκε για το μέρος Α του προϋπολογισμού της Επιτροπής, παρέμεινε ένα διαθέσιμο περιθώριο, στο κεφάλαιο 5, 107, 35 εκατομμυρίων Ecu. Θα πρέπει να επισημάνουμε ότι το προσχέδιο προϋπολογισμού, στα πλαίσια των διοικητικών δαπανών για το σύνολο των θεσμικών οργάνων, υπερέβη το όριο του κεφαλαίου 5 «διοικητικές δαπάνες» κατά 14, 5 εκατομμύρια Ecu.
<P>
Στα πλαίσια των διαβουλεύσεων, η Επιτροπή Προϋπολογισμών εξεδήλωσε το ενδιαφέρον της όσον αφορά τη διπλή απαίτηση απέναντι στα θεσμικά όργανα να αξιολογούν συστηματικά τις δραστηριότητες που χρηματοδοτούνται από τον προϋπολογισμό της Ένωσης με σκοπό τη βελτίωση της σχέσης κόστουςαποτελεσματικότητας, καθώς και να περιορίσουν τη δημιουργία νέων θέσεων απασχόλησης στις δεσμεύσεις που συνεπάγεται η διεύρυνση. Κατ' αυτόν τον τρόπο το μήνυμα είναι σαφές και χωρίς διφορούμενα, απέναντι στη μεγάλη πρόκληση που αποτελεί η κοινοτικός προϋπολογισμός για το οικονομικό έτος 1997. Οι διοικητικές δαπάνες δε μπορεί να εξαιρούνται της προσπάθειας για λιτότητα που επιβάλλεται σε όλα τα Κράτη μέλη ενόψει της Νομισματικής Ένωσης. Ωστόσο, ο εισηγητής θεωρεί ότι αυτό το κλίμα δημοσιονομικής αυστηρότητας και λιτότητας δεν θα πρέπει να αποτελεί τροχοπέδη για τις απαραίτητες προϋποθέσεις σωστής λειτουργίας των θεσμικών οργάνων.
<P>
Γι' αυτό, αφού εξέτασε τις λειτουργικές ανάγκες των θεσμικών οργάνων, και βασιζόμενος σε σημερινές πληροφορίες, ο εισηγητής πρότεινε ορισμένες τροπολογίες που συνεπάγονται μια αύξηση κατά 1, 37 εκατομμύριο Ecu σε σχέση με το σχέδιο προϋπολογισμού που κατήρτισε το Συμβούλιο.
<P>
Η αύξηση αυτή κατανέμεται με τον εξής τρόπο: όσον αφορά το Δικαστήριο, 1.138.700 Ecu· σχετικά με την Οικονομική και Κοινωνική Επιτροπή, 90.158 Ecu, και σχετικά με την κοινή δομή της Οικονομικής και Κοινωνικής Επιτροπής και της Επιτροπής των Περιφερειών, 142.348 Ecu. Από το συνολικό αυτό ποσόν του 1, 37 εκατομμυρίου Ecu, 225.486 Ecu προορίζονται για μέτρα υπέρ του προσωπικού: 18 αναβαθμίσεις θέσεων για το Δικαστήριο, 3 αναβαθμίσεις για την Οικονομική και Κοινωνική Επιτροπή, 6 αναβαθμίσεις και μία προαγωγή ad personam για την κοινή δομή.
<P>
Επιπλέον, θα ήθελα να τονίσω τα εξής σημεία: Όσον αφορά το Κοινοβούλιο, τα μέτρα υπέρ του προσωπικού επιβεβαιώνονται ως είχαν στην κατάσταση προβλέψεων του Μαΐου και συμπληρώνονται κατά την πρώτη ανάγνωση του Ευρωπαϊκού Κοινοβουλίου με ορισμένες προσαρμογές που δεν θα επεκτείνουν το οργανόγραμμα.
<P>
Όσον αφορά το Ελεγκτικό Συνέδριο, οι συζητήσεις που διεξήχθησαν με αυτό το θεσμικό όργανο μετά την κατάρτιση του σχεδίου προϋπολογισμού από το Συμβούλιο απέδειξαν έλλειψη ελεγκτών που οφείλεται στο μεγαλύτερο πεδίο δράσης των ελέγχων που πραγματοποιεί αυτό το θεσμικό όργανο συνεπεία της διεύρυνσης της Ένωσης. Ωστόσο, απέναντι στην αδυναμία να ανταπεξέλθει σε αυτές τις ανάγκες, το Ελεγκτικό Συνέδριο θα πρέπει να παρουσιάσει μια πιο σαφή αίτηση και να λάβει μέρος σε ένα συνολικό σχέδιο, λαμβανομένων υπόψη μιας σειράς παραμέτρων. Σας παραπέμπω σχετικά στις παραγράφους του ψηφίσματος του αναφέρονται στο Ελεγκτικό Συνέδριο.
<P>
Όσον αφορά τον Διαμεσολαβητή, οι τροπολογίες σχετικά με το οργανόγραμμα αποσκοπούν στην εφαρμογή των κριτηρίων που προβλέπονται στα πλαίσια της διοργανικής συνεργασίας. Ως εισηγητής, θα ήθελα να τονίσω ότι οι προτάσεις τροπολογιών που παρουσιάζονται σέβονται τα συμπεράσματα του τριμερούς διαλόγου του περασμένου Απριλίου όσον αφορά το πάγωμα των οργανογραμμάτων.
<P>
Όσον αφορά την προικοδότηση των άλλων θέσεων του προϋπολογισμού, θα ήθελα να υπογραμμίσω το ζήτημα των επικουρικών υπαλλήλων. Για τον προϋπολογισμό του 1996, η κατάσταση έχει ως εξής: όσον αφορά την κοινή δομή, το κονδύλι για τους επικουρικούς υπαλλήλους αυξήθηκε δια της μεταφοράς πιστώσεων από άρθρο σε άρθρο στο 78, 94 %. Όσον αφορά το Ελεγκτικό Συνέδριο, στο 36, 5 % σε σχέση με τις αρχικά εγκεκριμένες πιστώσεις.
<P>
Η κατάσταση αυτή, κύριε Πρόεδρε, αλλοιώνει τις αποφάσεις της Αρχής του Προϋπολογισμού, εφόσον η αύξηση του κονδυλίου «επικουρικοί υπάλληλοι» γίνεται σε βάρος των πιστώσεων που προορίζονται για τις θέσεις εργασίας που έχουν εγκριθεί στο οργανόγραμμα. Αναπτύσσεται μια συγκυριακή πολιτική που επηρεάζει την πραγματική πολιτική διαχείρισης και προγραμματισμού των θέσεων εργασίας που έχουν εγκριθεί στα οργανογράμματα των θεσμικών οργάνων.
<P>
Κλείνοντας το κεφάλαιο περί προσωπικού, θα ήθελα να επισημάνω τη μεγάλη άνοδο που παρατηρήθηκε στο κονδύλι «ειδικοί σύμβουλοι» του προϋπολογισμού της Επιτροπής των Περιφερειών, χωρίς επαρκή δικαιολόγηση. Γι' αυτό, παρακαλώ την Επιτροπή των Περιφερειών να παράσχει πληροφορίες σχετικά με αυτό το κονδύλι και ιδιαίτερα σχετικά με τους τρόπους σύναψης των διαφόρων συμβάσεων με τους ειδικούς συμβούλους αναφορικά με τα όσα προβλέπει το Αρθρο 82 του Κανονισμού.
<P>
Ολοκληρώνοντας, θα ήθελα να επισημάνω ότι είναι ανάγκη τα θεσμικά όργανα να σέβονται τα όσα προβλέπει ο δημοσιονομικός Κανονισμός και για το σκοπό αυτόν υπογραμμίζω αφενός την υποχρέωση της κοινής δομής της Οικονομικής και Κοινωνικής Επιτροπής και της Επιτροπής των Περιφερειών να κρατούν αναλυτικά λογιστικά βιβλία, και αφετέρου την ανάγκη το Δικαστήριο να παρουσιάσει έναν προϋπολογισμό πραγματικά αναλυτικό, που να μην περιορίζεται στην παρουσίαση σημειώσεων στο τέλος της σελίδας χωρίς άλλες εξηγήσεις.

<SPEAKER ID=31 NAME="Giansily">
Κύριε Πρόεδρε, αγαπητοί συνάδελφοι, για δεύτερη συνεχή χρονιά, μου ανατέθηκε να υποβάλω στην έγκριση του Σώματος, εξ ονόματος της επιτροπής προϋπολογισμών, σχέδιο ψηφίσματος σχετικά με τον επιχειρησιακό προϋπολογισμό της Ευρωπαϊκής Κοινότητας Ανθρακα και Χάλυβα.
<P>
Πέραν της ιστορικής και παραδοσιακής πλευράς του, ο προϋπολογισμός ΕΚΑΧ προσφέρει κάθε χρόνο μια μοναδική ευκαιρία απολογισμού σχετικά με τους δύο τομείς που είναι υπεύθυνοι για τη βιομηχανική επιτυχία της Ευρώπης και ιδίως, σύγκρισης της κατάστασης των οικονομικών δραστηριοτήτων μας με τον υπόλοιπο κόσμο.
<P>
Πρέπει κατ' αρχάς να υπογραμμιστεί ότι οι αριθμοί που διαθέτουμε και οι οποίοι θεωρούνται οριστικοί, αποδεικνύουν ότι το 1995, για πρώτη φορά από τη δημιουργία της ΕΚΑΧ, οι εισαγωγές άνθρακα ήσαν μεγαλύτερες από την εσωτερική παραγωγή. Αυτό πρέπει να εκτιμηθεί στην ακριβή του αξία. Δεν εμποδίζει την Επιτροπή να στοιχηματίσει σε σημαντική αύξηση για το 1997 και, χωρίς να θέλω να σας κουράσω με πάρα πολλούς αριθμούς, θα ήθελα ωστόσο να σας δώσω τους βασικούς από αυτούς.
<P>
Το 1997, οι δραστηριότητες της ΕΚΑΧ θα εγγραφούν κατά τις εκτιμήσεις σε πλαίσιο πραγματικής αύξησης του κοινοτικού ΑΕγχΠ κατά 2, 4 %, έναντι 1, 5 % το 1996. Η παραγωγή χάλυβα, αφού σημείωσε αύξηση 2, 6 % το 1995 σε σχέση με το 1994, εκτιμάται ότι θα μειωθεί κατά 1, 7 % το 1996, σε σχέση με το 1995, και θα κυμανθεί το 1997 περίπου στα επίπεδα του 1995, με πιθανή απώλεια 9.000 θέσεων εργασίας στον τομέα αυτό.
<P>
Η παραγωγή άνθρακα θα πρέπει να συνεχίσει τη φθίνουσα τάση της και να σημειώσει, κατά τις εκτιμήσεις, μείωση 5 %, μεταξύ άλλων λόγω των εισαγωγών που ξεπέρασαν για πρώτη φορά το 1995, όπως σας έλεγα προηγουμένως, την εσωτερική παραγωγή: 139 εκατομμύρια τόνοι έναντι 137, 5 εκατομμυρίων τόνων. Εκτιμάται ότι θα μειωθεί από 128, 4 σε 122 εκατομμύρια τόνους, προκαλώντας την απώλεια περίπου 7.000 θέσεων εργασίας, πράγμα που θα απαιτήσει εκ νέου προσφυγή στα μέσα που προβλέπει η συνθήκη ΕΚΑΧ.
<P>
Η επιτροπή προϋπολογισμών σας ζητά λοιπόν, αφού το έκανε η ίδια, να εγκρίνετε τον πίνακα που επισυνάπτεται στην πρόταση ψηφίσματος, η οποία αποσκοπεί στην αποδοχή της πρότασης προοδευτικής μείωσης της Επιτροπής, καθώς και του ποσοστού εισφοράς, το οποίο η Επιτροπή όρισε σε 0, 17 %. Η επιτροπή προϋπολογισμών σας προτείνει επίσης μικρή τροποποίηση των προτάσεων της Επιτροπής για τον πίνακα πιστώσεων, αλλά δεν θα επεκταθώ σχετικά, διότι αυτό θα ήταν πολύ χρονοβόρο.
<P>
Θα επιθυμούσα, αντιθέτως, να επισύρω την προσοχή σας σε ένα νέο φαινόμενο στον προϋπολογισμό της ΕΚΑΧ. Τι νέο υπάρχει, πράγματι, στο σχέδιο που σας προτείνουμε φέτος; Είναι το ότι το 1997, θα χορηγηθεί στον προϋπολογισμό της ΕΚΑΧ ένα κεφάλαιο 5 εκατομμυρίων ECU για να μπορέσει, και σας διαβάζω το σχόλιο: »να τεθεί κατά μέρος το υπόλοιπο του αποθεματικού για να δημιουργηθεί ένα κεφάλαιο εκκινήσεως ενόψει της δημιουργίας ενός οργάνου που θα υπόκειται στον πολιτικό και δημοσιονομικό έλεγχο των κοινοτικών θεσμικών οργάνων και το οποίο, το 2002, θα κληρονομήσει όσα εναπομένουν από την ΕΚΑΧ».
<P>
Όπως γνωρίζετε, το πρόβλημα αυτό απετέλεσε αντικείμενο πολλών συζητήσεων και ιδίως μιας έκθεσης του συναδέλφου μας Colom i Naval, σχετικά με την οποία έχουμε διεξαγάγει ήδη πολλές συζητήσεις. Χορηγώντας αυτή την πίστωση των 5 εκατομμυρίων ECU, επιτρέπουμε στον κ. Colom i Naval να στηριχθεί σε αυτή για να οριστικοποιήσει την έκθεσή του σχετικά με το μέλλον της ΕΚΑΧ μετά το 2002. Πιστεύω πράγματι ότι παρόλο που δεν έχουμε λάβει ακόμα απόφαση για τη μορφή που θα λάβει η ΕΚΑΧ μετά το 2002, το σύνολο των μελών της επιτροπής προϋπολογισμών συμφωνεί να τη διαδεχθεί μια δραστηριότητα υπό μορφή που μένει να καθοριστεί. Εγγράφοντας αυτή την πίστωση των 5 εκατομμυρίων ECU, προβλέπουμε λοιπόν τη συνέχεια μετά το 2002 και δίνουμε στο συνάδελφό μας κ. Colom i Naval τα μέσα της πολιτικής που θα μας προτείνει.

<SPEAKER ID=32 NAME="McMillan-Scott">
Κύριε Πρόεδρε, η Επιτροπή Εξωτερικών Υποθέσεων ενδιαφέρεται ιδιαίτερα για την κατηγορία 4 του προϋπολογισμού και κυρίως με τις πολιτικά ευαίσθητες πτυχές των εξωτερικών δαπανών μας. Σκέφτομαι καταρχάς το πρόβλημα της Τουρκίας το οποίο συζητήθηκε πρόσφατα. Είναι προφανές ότι το Κοινοβούλιο θα ακούσει προσεκτικά την Επιτροπή και το Συμβούλιο αλλά επιπροσθέτως θα παρακολουθούμε πολύ προσεκτικά τα πραγματικά γεγονότα όχι μόνο στην ίδια την Τουρκία αλλά επίσης και στην Κύπρο. Θα τηρήσουμε το ψήφισμα που εγκρίναμε αλλά ελπίζω ότι οι συνάδελφοι, οποιεσδήποτε κι' αν είναι οι συνθήκες, θα διατηρήσουν ανοιχτό πνεύμα μη λησμονώντας την υπέρτατη σημασία της Τουρκίας από γεωστρατηγικής πλευράς και τη μακροχρόνια σχέση της με την Ευρωπαϊκή Ένωση.
<P>
Υποστηρίζω τις φιλοδοξίες των συναδέλφων που ενδιαφέρονται για τον αναπτυσσόμενο κόσμο. Θέλουμε να εξασφαλίσουμε κάποια παρουσία σε ολόκληρο τον κόσμο - στην Λατινική Αμερική, την Ασία καθώς και οπουδήποτε αλλού - και επομένως η Επιτροπή Εξωτερικών Υποθέσεων υποστηρίζει τη συγκέντρωση της προσοχής μας στις περιοχές αυτές. Δεν θα πρέπει όμως να αδιαφορήσουμε και για τις γειτονικές μας περιφέρειες: το πρόγραμμα PHARE, το πρόγραμμα TACIS και τώρα το πρόγραμμα MEDA. Θα καταθέσουμε σχετικά ορισμένες, λίγες, τροπολογίες ούτως ώστε να επαναφέρουμε τα ποσά του προσχεδίου προϋπολογισμού σχετικά με τα σχέδια ανθρωπίνων δικαιωμάτων και δημοκρατίας στα προγράμματα αυτά. Κατά τη συζήτηση της περασμένης εβδομάδας στην Επιτροπή Προϋπολογισμών διαπιστώσαμε ότι στο περιθώριο της κατηγορίας 4 υπήρχαν περί τα 120 εκατομμύρια Ecu. Πιστεύουμε ότι είναι ορθό να δαπανήσουμε ένα πολύ μικρό ποσοστό του κονδυλίου αυτού για τις πολιτικές προτεραιότητες του Κοινοβουλίου και της Επιτροπής Εξωτερικών Υποθέσεων. Κάνουμε επίσης μερικές παρατηρήσεις σχετικά με το Χογκ Κογκ, το Θιβέτ και το Μακάο, περιοχές που είναι σημαντικές πολιτικά. Ελπίζουμε επίσης ότι η Επιτροπή Προϋπολογισμών, τα μέλη της οποίας παρίστανται σήμερα, θα συνεχίσει να διαβουλεύεται με την Επιτροπή Εξωτερικών Υποθέσεων όπως και με τις άλλες επιτροπές διότι όλοι έχουμε τις προτεραιότητές μας. Αναγνωρίζουμε τη βαρύτητα που έχει η λήψη αποφάσεων αλλά ας βεβαιωθούμε ότι θα επιτευχθεί η ισορροπία των ενδιαφερόντων όλων των επιτροπών του Κοινοβουλίου.

<SPEAKER ID=33 NAME="Giansily">
Κύριε Πρόεδρε, παρεμβαίνω και πάλι, πράγματι, μερικά μόνον λεπτά αφ' ότου κάθησα, αλλά αυτή τη φορά υπό την ιδιότητα του εισηγητή γνωμοδότησης της επιτροπής οικονομικής, νομισματικής και βιομηχανικής πολιτικής. Διαθέτω πολύ λίγο χρόνο, και γι' αυτό θα ασχοληθώ μόνον με δύο θέματα.
<P>
Το πρώτο θέμα, τον οποίο απασχολεί ιδιαίτερα τον πρόεδρο της επιτροπής μας, κ. von Wogau, αφορά το πρόγραμμα επικοινωνίας σχετικά με το ενιαίο νόμισμα. Είναι προφανές ότι βρισκόμαστε σήμερα λίγο περισσότερο από δύο χρόνια πριν την εφαρμογή του ενιαίου νομίσματος και ότι η συνολική εκστρατεία προώθησης προς τους Ευρωπαίους φαίνεται εντελώς ανεπαρκής. Αυτός είναι ο λόγος για τον οποίο η οικονομική επιτροπή επέμεινε ιδιαίτερα να αποδεσμευθεί για το σκοπό αυτό σημαντική πίστωση και η επιτροπή προϋπολογισμών συμφώνησε μαζί της ως προς το σημείο αυτό.
<P>
Θα ήθελα επίσης να πω δυο λόγια για ένα άλλο θέμα που απασχολεί ιδιαίτερα τα μέλη της οικονομικής επιτροπής. Πρόκειται για την ενίσχυση προς τις μικρομεσαίες βιομηχανίες-επιχειρήσεις. Με την ευκαιρία της ψηφοφορίας στην επιτροπή προϋπολογισμών, τέθηκε κατά μέρος μια πίστωση 25 εκατομμυρίων ECU. Παρόλο που η επιτροπή οικονομικής, νομισματικής και βιομηχανικής πολιτικής είναι γενικά ικανοποιημένη από αυτή την αποθεματοποίηση πιστώσεων, ζητά επιμόνως να εκδοθεί το συντομότερο δυνατόν ο κανονισμός σχετικά με το πρόγραμμα ELISE και παρακαλεί το Συμβούλιο και την Επιτροπή να εφαρμοστεί ο κανονισμός το συντομότερο δυνατόν.

<SPEAKER ID=34 NAME="Moniz">
Κύριε Πρόεδρε, εξ ονόματος της Επιτροπής REX, επιτρέψτε μου να δηλώσω ότι οι προτάσεις που υπέβαλε αυτή εντάσσονται στο στόχο της υλοποίησης μίας αποτελεσματικής κοινής εμπορικής πολιτικής.
<P>
Για την ανάπτυξη μίας στρατηγικής για την πρόσβαση σε νέες αγορές, που θα πρέπει να στηρίζεται σε μία αυξημένη συμμετοχή του Ευρωπαϊκού Κοινοβουλίου, η οποία επανορθώνει το σημερινό δημοκρατικό έλλειμμα, θέμα στο οποίο η Διακυβερνητική Διάσκεψη θα πρέπει να αφιερώσει την απαραίτητη προσοχή.
<P>
Αναφέρομαι, ειδικά, σε έναν από τους κεντρικούς στόχους της προαναφερθείσας στρατηγικής στον οποίο θέλει να δώσει έμφαση η Επιτροπή Εξωτερικών Οικονομικών Σχέσεων. Στο στόχο της πρόσβασης στις αγορές τρίτων χωρών που προβλέπεται στη γραμμή του προϋπολογισμού Β7-852.
<P>
Επιδιώκεται έτσι να διευκολυνθεί η πρόσβαση σε νέες αγορές και να ενθαρρυνθούν οι εξαγωγές, κυρίως των μικρομεσαίων επιχειρήσεων, οι οποίες έχουν περισσότερη ανάγκη από βοήθεια και εξειδικευμένη κατάρτιση σε αυτή τη φάση διεθνοποίησης, με προγράμματα τα οποία βρίσκονται ήδη υπό εξέλιξη και δεν είναι δυνατό να ακρωτηριασθούν.
<P>
Πρέπει να υπογραμμίσω ότι, σχετικά με αυτά, το ποσοστό χρησιμοποίησης των πιστώσεων ανάληψης υποχρεώσεων ήταν 57 % στις 30 Σεπτεμβρίου του τρέχοντος έτους, με προοπτική χρησιμοποίησης του 100 % μέχρι το τέλος του έτους, δεδομένα τα οποία επιβεβαίωσε πρόσφατα η Εκτελεστική Επιτροπή. Γι'αυτό, η Επιτροπή REX παρουσίασε στην ολομέλεια την τροπολογία της, η οποία έχει σκοπό να επανεγγραφούν οι προβλεπόμενες στο προσχέδιο της Επιτροπής πιστώσεις, πιστώσεις των οποίων το ύψος είναι ίδιο με του 1996, με την πεποίθηση ότι οι συνάδελφοι, και ειδικά ο συνάδελφος εισηγητής, θα επιδείξουν ευαισθησία για την ορθότητα του θέματος.
<P>
Για την υποστήριξη ενός από τα βασικά μέσα της αμυντικής στρατηγικής της Ευρωπαϊκής 'Ενωσης υπέρ των μικρομεσαίων επιχειρήσεων.

<SPEAKER ID=35 NAME="Ghilardotti">
Κύριε Πρόεδρε, έχοντας ελάχιστο χρόνο στη διάθεσή μου θα αναφερθώ σε δύο ζητήματα. Το πρώτο: οι περικοπές του Συμβουλίου στην κοινωνική πολιτική είναι απαράδεκτες και η Επιτροπή Κοινωνικών Υποθέσεων όπως και η Επιτροπή Προϋπολογισμών τις απορρίπτουν. Οι περικοπές έχουν αρνητικές επιπτώσεις στον κοινωνικό διάλογο, θέτουν σοβαρά σε αμφισβήτηση, ενίοτε εκμηδενίζουν, τις παρεμβάσεις για την καταπολέμηση του κοινωνικού αποκλεισμού. Εορτάσαμε πρόσφατα την παγκόσμια ημέρα κατά της φτώχειας. Οι περικοπές πλήττουν τις παρεμβάσεις υπέρ των ηλικιωμένων, των ατόμων με ειδικές ανάγκες, τις παρεμβάσεις κατά του ρατσισμού. Είναι όντως σκόπιμο να μη λησμονούμε ότι όλες αυτές οι παρεμβάσεις, αυτά τα προγράμματα που η Ευρωπαϊκή Ένωση υλοποίησε κατά τα τελευταία χρόνια, όχι μόνο φέρνουν τη δράση της Ένωσης πιο κοντά στους συμπολίτες μας, αλλά συμβάλλουν πραγματικά στην κινητοποίηση ολόκληρης της κοινωνίας των πολιτών, μέσω της εργασίας των συλλόγων και των μη κυβερνητικών οργανώσεων. Ο κίνδυνος, συνεπώς, για την Ευρωπαϊκή Ένωση, εμπρός σε αυτές τις περικοπές, και σχετικά με αυτό το θέμα, νομίζω ότι οι πρόσφατες εκλογές στην Αυστρία και τη Φινλανδία θα πρέπει να μας κάνουν να αναλογισθούμε και εμείς και το Συμβούλιο τις επιπτώσεις, ο κίνδυνος, έλεγα, είναι να μειωθεί η έλλειψη εμπιστοσύνης προς την Ευρώπη, αίσθημα που δυστυχώς διαδίδεται όλο και περισσότερο μεταξύ των συμπολιτών μας.
<P>
Γι αυτούς τους λόγους το Κοινοβούλιο δεν δέχεται τις περικοπές και προτείνει, όπως έλεγε μεταξύ άλλων ο εισηγητής, τη δρομολόγηση προγραμμάτων που να προωθούν στην Ένωση παρεμβάσεων με στόχο την ανάπτυξη του τομέα του non-profit , τομέα που θα στοχεύει, από τη μία πλευρά, την ανάπτυξη της απασχόλησης σε τοπικό επίπεδο, και από την άλλη, την ανταπόκριση στις νέες ανάγκες όσον αφορά τις αρωγές, το περιβάλλον, τον πολιτισμό, ανάγκες που σήμερα ούτε η δημόσια ούτε η ιδιωτική παρέμβαση είναι σε θέση να ικανοποιήσουν.
<P>
Το δεύτερο ζήτημα αφορά τα Διαρθρωτικά Ταμεία και το Κοινωνικό Ταμείο. Από την πλευρά μας, ως Επιτροπή Κοινωνικών Υποθέσεων και Απασχόλησης, θα επαναπροτείνουμε την αποκατάσταση των πιστώσεων πληρωμών. Δεν είναι δυνατό να δεχθούμε μία συζήτηση κυρίως πολιτικού χαρακτήρα σχετικά με το μέλλον των Διαρθρωτικών Ταμείων να περιορισθεί σε μία λογιστική επιχείρηση. Δεν μπορούμε να δεχθούμε αυτές τις περικοπές με τις οποίες θα διακυβευόταν η εκτέλεση που σε ορισμένες χώρες είναι ήδη δύσκολη. Σχετικά με αυτό το θέμα θα παρέμβουν και άλλοι βουλευτές και πιστεύω ότι τα δύο προαναφερθέντα ζητήματα θα πρέπει να ληφθούν υπόψη.

<SPEAKER ID=36 NAME="McCarthy">
Κύριε Πρόεδρε, θα ήθελα κι' εγώ επίσης να ασχοληθώ με το θέμα της αποφάσεως του Συμβουλίου να προβεί σε περικοπές ύψους ενός δισεκατομμυρίου Ecu στις δαπάνες των διαθρωτικών ταμείων στον προϋπολογισμό του 1997. Τόσο το Συμβούλιο όσο και ο Φιλελεύθερος εισηγητής μας είπαν ότι την ώρα που τα κράτη μέλη περικόπτουν τους προϋπολογισμούς τους για να εκπληρώσουν τα κριτήρια σύγκλισης της ΟΝΕ, η ΕΕ θα πρέπει να κάνει μια συμβολική χειρονομία περικοπής των ποσών των διαθρωτικών ταμείων για το 1997. Όπως όμως δέχθηκε ο ίδιος ο εισηγητής, ο προϋπολογισμός της ΕΕ είναι πάρα πολύ μικρός για να έχει κάποια επίπτωση και γνωρίζουμε ότι δεν πρόκειται να έχει καμία επίπτωση σχετικά με την εκπλήρωση των κριτηρίων. Επομένως το γεγονός αυτό δεν έχει καμία σημασία παραπάνω από μια πολιτική χειρονομία. Θα ήθελα επίσης να υπενθυμίσω στο Συμβούλιο ότι τα διαρθρωτικά ταμεία δεν περιλαμβάνουν στον κανονισμό τους μακροοικονομικά κριτήρια.
<P>
Κύριε Πρόεδρε, έχουμε δει πολλές χειρονομίες - στο Έσσεν, στη Μαδρίτη και στη Φλωρεντία - υπέρ της αντιμετώπισης της ανεργίας και της χρήσης των διαρθρωτικών ταμείων για νέες πρωτοβουλίες στα περιφερειακά σύμφωνα για την ανεργία. Γνωρίζουμε ότι τα διαρθρωτικά ταμεία αποτελούν το κύριο εργαλείο της ΕΕ για την αντιμετώπιση της ανεργίας και τη δημιουργία θέσεων εργασίας και, παρόλα ταύτα, ορισμένα κράτη μέλη και μάλιστα από τα πλουσιότερα ενδιαφέρονται να απαγκιστρωθούν από τις δεσμεύσεις που ανέλαβαν στο Εδιμβούργο για τη χρηματοδότηση των διαρθρωτικών ταμείων μέσα στο προβλεπόμενο χρονοδιάγραμμα, επιβραδύνοντας και παγώνοντας τις συνεισφορές τους για το 1997.
<P>
Σήμερα το πρωί ο Jacques Santer είπε ότι υπάρχει κρίση εμπιστοσύνης του κοινού στην ΕΕ. Το Σύμφωνο Εμπιστοσύνης για την Ανεργία μπορεί να επαναφέρει την εμπιστοσύνη αλλά εάν πούμε στα κράτη μέλη ότι μπορούν να επιβραδύνουν τις δαπάνες τους για τα προγράμματα που προορίζονται να αντιμετωπίσουν την ανεργία, υποβαθμίζουμε τον ζωτικό ρόλο των διαρθρωτικών ταμείων στη δημιουργία θέσεων εργασίας. Επομένως, η απόφαση του Συμβουλίου να περικόψει τις πληρωμές - υποστηρίζω και εγώ και η επιτροπή μου - είναι πολιτικά κατακριτέα: δεν υπάρχει κανένας τρόπος για να κάνουμε την ΟΝΕ αποδεκτή από τον κόσμο στις εκλογικές μας περιφέρειες εάν εγκαταλείψουμε τις πλευρικές πολιτικές μας για τα διαθρωτικά ταμεία που είναι ουσιαστικές για τη χρηματοδότηση της ΟΝΕ.
<P>
Με την απόφασή του αυτή το Συμβούλιο απαρνείται τις δεσμεύσεις που είχε αναλάβει στο Εδιμβούργο για να καλύψει τους στόχους των δαπανών και, ως αποτέλεσμα, πιστεύω ότι δημιουργείται ο πραγματικός κίνδυνος ότι μακροχρόνια τα προγράμματα των διαρθρωτικών ταμείων θα έχουν ολοένα και μικρότερες πληρωμές, οι πιστώσεις θα επιστρέφουν αναλογικά στα κράτη μέλη και ως αποτέλεσμα θα χάνονται από τις περιφέρειες. Το γεγονός ότι ορισμένα κράτη μέλη και το Συμβούλιο δεν εκπληρώνουν τις υποχρεώσεις τους για συγχρηματοδότηση των διαρθρωτικών ταμείων, όχι μόνο για το 1997 αλλά και για το 1998 και το 1999, ίσως να αποτελεί ένα μυστικό πρόγραμμα.
<P>
Ζητώ επομένως από το Συμβούλιο να επανεξετάσει αυτήν την κακής εμπνεύσεως στρατηγική. Αποστέλλει ένα πολύ αρνητικό μήνυμα την ώρα που υπάρχει κρίση εμπιστοσύνης του κοινού. Η ΟΝΕ δεν μπορεί να μεταφράζεται σε μηδενικά προγράμματα απασχόλησης στις περιφέρειές μας. Η απόφαση είναι και τεχνικά μετέωρη διότι ορισμένα κράτη μέλη έχουν απογοητευτικό ιστορικό στην υλοποίηση των διαρθρωτικών ταμείων και οι περικοπές αυτές τους επιτρέπουν να συνεχίζουν αυτό το ιστορικό των μη απορροφήσεων. Η Επιτροπή των Περιφερειών και η Σοσιαλιστική Ομάδα δεν πρόκειται να συμμετάσχουν σε μια άθλια πολιτική η οποία προβλέπει τη στέρηση των περιφερειών μας από τα ποσά που είναι εντελώς απαραίτητα αυτή τη στιγμή. Απαιτούμε να σταματήσει η υποκρισία και θέλουμε να δούμε τον σεβασμό των δεσμεύσεων που έγιναν για τα προγράμματα των διαρθρωτικών ταμείων και της Βόρειας Ιρλανδίας.

<SPEAKER ID=37 NAME="Perry">
Κύριε Πρόεδρε, θα συμφωνήσω με όλα εκείνα τα Μέλη τα οποία ήδη είπαν σήμερα ότι το έτος αυτό είναι έτος περιορισμού του προϋπολογισμού. Οι κυβερνήσεις όλων των ευρωπαϊκών χωρών θα πρέπει να αναγνωρίσουν το γεγονός αυτό και το ίδιο θα πρέπει να κάνει η Ευρωπαϊκή Κοινότητα και ιδιαίτερα το Κοινοβούλιο τούτο. Ωστόσο, μια περίοδος περιορισμού μπορεί να αποβεί χρήσιμη κατά το ότι συγκεντρώνει τη σκέψη στο ποιες θα πρέπει να είναι οι πραγματικές μας προτεραιότητες και πως οι πιστώσεις που δαπανούμε θα έχουν πραγματικό οικονομικό όφελος. Καθορίζοντας το πρόγραμμα δράσης της Ένωσης για το επόμενο έτος ο Πρόεδρος της Επιτροπής έθεσε σήμερα, και ορθώς, για μια ακόμη φορά στην προμετωπίδα των προτεραιοτήτων μας την ανάπτυξη και την απασχόληση. Μέσα σ' αυτό το πλαίσιο θα έλεγα ότι οι δαπάνες για τον πολιτισμό και την εκπαίδευση δεν θα πρέπει να αντιμετωπίζονται ως περιττή πολυτέλεια ή ως πλεόνασμα προαιρετικής χρήσης. Η ζωτικότητα της ευρωπαϊκής κουλτούρας θα πρέπει να αντιμετωπιστεί ως μία σημαντική ατμομηχανή οικονομικής ζωτικότητας. Σκεφθείτε τη βιομηχανία τηλεοπτικών και κινηματογραφικών παραγωγών, σκεφθείτε τον τουρισμό. Αυτοί θα είναι οι κύριοι αναπτυξιακοί παράγοντες απασχόλησης για τον 21ο αιώνα, που θα δημιουργήσουν πολύ περισσότερες θέσεις εργασίας από την παλαιού τύπου βαρειά βιομηχανία. Τα ευρωπαϊκά μέσα ενημέρωσης και ο ευρωπαϊκός τουρισμός στηρίζονται επάνω σε μια ζωντανή και δημιουργική πολιτιστική ζωή. Είναι σημαντικό, κατ' ακολουθίαν, να μην θεωρούμε τις γραμμές του προϋπολογισμού για τον πολιτισμό ως εύκολους στόχους περικοπών αλλά ως ουσιώδη στοιχεία οικονομικής ευημερίας.
<P>
Ομοίως, οι δαπάνες για την εκπαίδευση, και ιδιαίτερα το πρόγραμμα ΣΩΚΡΑΤΗΣ, μόνο ως ουσιώδεις μπορούν να θεωρηθούν για την υποβοήθηση των νέων ευρωπαίων να εξελιχθούν σε αποδοτικούς εργαζόμενους μέσα στα πλαίσια της εσωτερικής αγοράς του επόμενου αιώνα και να καταστούν ικανοί να την αξιοποιήσουν και να την εκμεταλλευτούν στον μέγιστο δυνατό βαθμό. Αυτός είναι ο λόγος για τον οποίο η Επιτροπή Πολιτισμού έχει καταθέσει εκ νέου τις τροπολογίες της με τις οποίες προτείνει όπως οι πιστώσεις που δαπανήθηκαν αυτόν τον χρόνο για το Έτος της Δια Βίου Εκπαίδευσης προστεθούν στον προϋπολογισμό του προγράμματος ΣΩΚΡΑΤΗΣ για το 1997. Ο Πρόεδρος Santer λέει ότι θέλει η Ευρώπη να κάνει λιγότερα αλλά καλύτερα. Συμφωνώ απολύτως. Ας αξιοποιήσουμε, συνεπώς, αυτά που έχουν ήδη ξεκινήσει επιτυχώς αντί να καταποντιστούμε, όπως συχνά συμβαίνει, σε πάρα πολλές προτεραιότητες. Εάν θέλουμε η νεότητα και ο πολιτισμός να μας πάρουν στα σοβαρά, θα πρέπει να τους πάρουμε κι' εμείς στα σοβαρά.

<SPEAKER ID=38 NAME="Gόnther">
Κύριε Πρόεδρε, ως συντάκτης της γνωμοδότησης της Eπιτροπής Aνάπτυξης και Συνεργασίας, χρειάζεται κανείς να έχει πολλή αισιοδοξία, λόγω των πολλών περικοπών που έγιναν κατά καιρούς, ανάλογα με το σε ποιο στάδιο βρισκόταν η δημοσιονομική διαδικασία. Tονίζουμε με ευχαρίστηση πως η Eυρώπη είναι μια Kοινότητα αξιών; σε όποιον μάχεται για τα μελήματα του Tρίτου Kόσμου, γεννάται, στη συνέχεια, μεταξύ άλλων, και το ερώτημα κατά πόσον η αλληλεγγύη έχει γενικώς θέση σ' αυτή την Eυρώπη των αξιών.
<P>
Mε κανέναν τρόπο δεν αληθεύει, ότι - όπως ισχυρίζονται μερικές φορές - η πολιτική ανάπτυξης είναι ένα βαρέλι δίχως πάτο. Σημειώσαμε επιτυχίες στην πολιτική για τον πληθυσμό, έχουμε επιτυχίες στον αναλφαβητισμό, και δεν θα θέλαμε αυτά να τίθενται υπό αμφισβήτηση.
<P>
Aσφαλώς και θα θέλαμε περισσότερο εποικοδομητικές προτάσεις, παρά την κριτική ότι η σχέση κόστουςοφέλους δεν είναι ικανοποιητική στην πολιτική ανάπτυξης. Δεν έχουμε, επίσης, και καμιά αντίρρηση να τεθούν ορισμένες προτεραιότητες. Mόνον που, αν διαβάσει κανείς, στη συνέχεια, στον τομέα του προγράμματος MEDA, στον τομέα του PHARE και του TACIS, τα ποσοστά αύξησης, τα οποία, ως πολιτικός αρμόδιος για θέματα αναπτυξιακής πολιτικής, ούτε καν να τα φανταστεί δεν τολμά, τίθεται το ερώτημα πώς άραγε είμαστε τόσο ευτυχείς που η προώθηση της αναπτυξιακής συνεργασίας ανήκει στις αρμοδιότητες της Eυρωπαϊκής Ένωσης, όταν την υποστηρίζουμε με μισή καρδιά.
<P>
Eίμαι ευγνώμων για τις συμβιβαστικές λύσεις που επιτεύχθηκαν, την τελευταία στιγμή, και θα ήθελα να παρακαλέσω να αγωνισθούμε και να σκεφθούμε λίγο τις υποσχέσεις που δώσαμε στις πιο φτωχές χώρες. Eλπίζω να μπορέσουμε να τις τηρήσουμε.

<SPEAKER ID=39 NAME="Haarder">
Κύριε Πρόεδρε, η Επιτροπή Δικαιωμάτων των Πολιτών επιθυμεί την ανάληψη αποκλειστικών δράσεων και τη λήψη πλειοψηφικών αποφάσεων στο νομικό τομέα. Τα κράτη μέλη σπαταλούν τεράστια ποσά για ατελέσφορους ελέγχους στα εσωτερικά σύνορα, τη στιγμή κατά την οποία παρατηρείται ανεπάρκεια πόρων για την καταπολέμηση της διεθνούς εγκληματικότητας. Επιθυμούμε να υπάρχει μια αποτελεσματική και ισχυρή Europol για την ουσιαστική καταπολέμηση της διεθνούς εγκληματικότητας στον τομέα των ναρκωτικών. Επιθυμούμε να υπάρχουν κοινοί κανόνες για το άσυλο και να αναλαμβάνονται κοινές δράσεις για τα σημαντικά διεθνή ρεύματα μεταναστών. Επιθυμούμε να συμβάλλουμε στην καταπολέμηση της ξενοφοβίας και στην προώθηση της ένταξης των μεταναστών στην κοινωνία μας.
<P>
Η Επιτροπή Δικαιωμάτων των Πολιτών επιθυμεί να ληφθούν αυτά υπόψη στον προϋπολογισμό της ΕΕ. Καλούμε την Επιτροπή να αναλάβει δραστήριες και δυναμικές ενέργειες, και να επωφεληθεί της ευκαιρίας που της δίδεται. Το κοινό παρακολουθεί με ιδιαίτερο ενδιαφέρον τις εξελίξεις στον τομέα αυτό. Επίσης, όλες σχεδόν οι κυβερνήσεις των κρατών υποστηρίζουν τις σχετικές τροποποιήσεις της Συνθήκης. Αισθάνομαι ντροπή που όχι μόνο η Μεγάλη Βρετανία, αλλά και η χώρα μου, η Δανία, εξέφρασαν επιφυλάξεις, αλλά αυτό δεν πρέπει να μας αναγκάσει να εγκαταλείψουμε τις προσπάθειες. Πρέπει αντίθετα να μας ωθήσει σε δράση. Θα ήθελα να ευχαριστήσω τον κ. Brinkhorst για το έργο που επιτέλεσε και στον τομέα αυτό, και για τον θαυμάσιο τρόπο με τον οποίο παρουσίασε πριν από λίγο τις απόψεις του Κοινοβουλίου.

<SPEAKER ID=40 NAME="Dell'Alba">
Κύριε Πρόεδρε, εάν τα λεπτά μετρούνται σε σχέση με τις τροπολογίες που έχουν κατατεθεί, πράγματι θα αρκούσε ένα λεπτό. Οι τροπολογίες της Επιτροπής Θεσμικών Θεμάτων είναι λίγες, αλλά πολύ ακριβείς και θα ήθελα να τις υπενθυμίσω στο Σώμα και στον εισηγητή για μία τελευταία φορά.
<P>
Η πρώτη αφορά τη βούληση της Επιτροπής Θεσμικών θεμάτων να ενισχύσει και να ενδυναμώσει το πρόγραμμα PRINCE που είναι σημαντικότατο, εάν θέλουμε να πετύχει η οικονομική και νομισματική Ένωση, να αντιμετωπισθούν επιτυχώς οι προκλήσεις της Διακυβερνητικής Διάσκεψης και να φτάσει το μήνυμα στον ευρωπαίο πολίτη.
<P>
Η επιτροπή είχε σκεφθεί να συνδιάσει με το πρόγραμμα και μία εκστρατεία για τους καταναλωτές με την προϋπόθεση βεβαίως ότι δεν θα διεξαχθεί σε βάρος των άλλων ευρύτερων δραστηριοτήτων υπέρ των καταναλωτών που πραγματοποιούνται αυτή τη στιγμή.
<P>
Η επιτροπή είχε επίσης ζητήσει -και σε σχέση με την τεσσαρακοστή επέτειο της υπογραφής της Συνθήκης της Ρώμης- να αυξηθούν όλες οι χορηγήσεις μας με όλες βεβαίως τις προφυλάξεις που απαιτεί η περίπτωση. Ελπίζω αυτό το μήνυμα να γίνει αποδεκτό την Πέμπτη και όσον αφορά εκείνα τα σημαντικότατα ιδρύματα, όπως το πανεπιστημιακό ινστιτούτο της Φλωρεντίας, που διαφορετικά δεν θα είχαν από τον εφετεινό προϋπολογισμό τα αναγκαία για τη λειτουργία τους κονδύλια.

<SPEAKER ID=41 NAME="Varela Suanzes-Carpegna">
Κύριε Πρόεδρε, αξιότιμοι κύριοι, η Επιτροπή Αλιείας ζητά να γίνουν αποδεκτές οι εξής τρεις τροπολογίες:
<P>
Πρώτον, στο κονδύλι του προϋπολογισμού Β2-901, που είναι αφιερωμένο στη χρηματοδοτική συμμετοχή της Κοινότητας στις ενέργειες ελέγχου και επιτήρησης των θαλασσίων υδάτων των Κρατών μελών, να επανέλθει το ποσόν που προβλέπεται στο προσχέδιο προϋπολογισμού που εγκρίθηκε από την Επιτροπή: 39, 5 εκατομμύρια Ecu, αντί των 33 εκατομμυρίων Ecu που προβλέπονται τώρα. Η εν λόγω τροπολογία έχει ήδη γίνει αποδεκτή από την Επιτροπή Προϋπολογισμών.
<P>
Δεύτερον, να δημιουργηθεί ένα νέο κονδύλι του προϋπολογισμού για τη βιοτεχνική παράκτια αλιεία (Β2522Ν, με προικοδότηση 10 εκατομμυρίων Ecu). Η εν λόγω τροπολογία έχει επίσης γίνει αποδεκτή από την Επιτροπή Προϋπολογισμών, με προικοδότηση 4 εκατομμυρίων Ecu.
<P>
Και τρίτον -last, but not least - να αυξηθεί η προικοδότηση του κονδυλίου του προϋπολογισμού Β7-800 (Διεθνείς συμφωνίες) κατά 36 εκατομμύρια Ecu, περνώντας έτσι από 276, 4 σε 312, 3 εκατομμύρια Ecu. Η πρωτοβουλία αυτή δεν έγινε αποδεκτή από την Επιτροπή Προϋπολογισμών. Η επίσημη θέση της Ευρωπαϊκής Επιτροπής σχετικά με αυτό υποστηρίζει ότι το προβλεπόμενο ποσόν για αυτήν τη θέση του προϋπολογισμού θα πρέπει να επαρκεί για να καλύψει όλες τις υποχρεώσεις της Κοινότητας σε αυτόν τον τομέα, και ότι, αν κατ' εξαίρεση δεν επαρκεί κατά τα τέλη του οικονομικού έτους, θα πρέπει να είναι δυνατό να μεταφερθούν πόροι ώστε να αντιμετωπιστούν οι εν λόγω ανάγκες μέσω της προσφυγής στη διαδικασία «Noteboon ». Ωστόσο, σύμφωνα με τους αριθμούς που μας παρέσχε η ΓΔ XIV, οι διαθέσιμες προικοδοτήσεις είναι σαφώς ανεπαρκείς για την αντιμετώπιση των αναγκών στον τομέα των διεθνών συμφωνιών.
<P>
Η θέση μας, κύριε Πρόεδρε, αξιότιμοι κύριοι, είναι ότι δεν πρέπει να ξεκινήσει ένα οικονομικό έτος με τη βεβαιότητα ότι τα κονδύλια που προβλέπονται για αυτήν τη θέση του προϋπολογισμού δεν επαρκούν για την αντιμετώπιση των δεσμεύσεων που απορρέουν από τις διεθνείς συμφωνίες σε θέματα κοινοτικής αλιείας -συμφωνίες οι οποίες αντιπροσωπεύουν μία από τις κυριότερες βάσεις της κοινής αλιευτικής πολιτικής- και αυτός είναι ο λόγος για τον οποίο η εν λόγω τροπολογία, η οποία επανεισήχθη από την Επιτροπή Αλιείας, θα πρέπει να εγκριθεί.

<SPEAKER ID=42 NAME="Grφner">
H Eπιτροπή για τα Δικαιώματα της Γυναίκας περιορίσθηκε, στη δημοσιονομική διαδικασία, σε λίγες προτεραιότητες. Kατ' αρχήν θα πρέπει να χρηματοδοτηθεί με 12 εκατ. Ecu το τέταρτο πρόγραμμα δράσης για την ισότητα των ευκαιριών ανάμεσα στους άνδρες και τις γυναίκες, που σημαίνει με τα διπλά απ' αυτά που προέβλεψε το Συμβούλιο. H Eπιτροπή Προϋπολογισμών έδωσε τη συγκατάθεσή της για 10 εκατομμύρια.
<P>
Δεύτερον, σαν follow up της Διάσκεψης του Πεκίνου, θα πρέπει να καταστεί δυνατή η καταπολέμηση του εμπορίου των γυναικών, και της βίας κατά των γυναικών, καθώς και μια υποστήριξη των δραστηριοποιούμενων για το σκοπό αυτό MKO. Tρίτον, με μια οριζόντια προσέγγιση, θα πρέπει να κατοχυρωθεί η ισότητα των ευκαιριών σ' όλους τους τομείς της πολιτικής, το αποκαλούμενο mainstreaming . Γι' αυτό και έχουμε καταθέσει ένα πακέτο τροπολογιών στις παρατηρήσεις, που βρήκαν απήχηση στην Eπιτροπή Προϋπολογισμών. Ωστόσο, τρεις δημοσιονομικές θέσεις δεν ευοδώθηκαν εκεί. Tις καταθέτουμε εδώ και πάλι.
<P>
Περιμένουμε τώρα από την Eπιτροπή ότι θα δημιουργήσει μια υπηρεσία, στη Γενική Γραμματεία, που θα παρακολουθεί το mainstreaming , θα κάνει αποτιμήσεις, κι εκεί που η υλοποίηση θα παρουσιάζει προβλήματα, θα αναλαμβάνει πρωτοβουλίες.

<SPEAKER ID=43 NAME="McNally">
Κύριε Πρόεδρε, ο παρών προϋπολογισμός έχει δημιουργήσει προβλήματα. Ένα πρόβλημα είναι η έλλειψη νομικής βάσης σχετικά με τις ανανεώσιμες πηγές ενέργειας και την ενεργειακή απόδοση. Τα προγράμματα αυτά είναι απαραίτητα για την επίτευξη των περιβαλλοντικών μας στόχων. Τονίζουμε ιδιαίτερα το πρόγραμμα SAVE II το οποίο θέλουμε να βελτιωθεί. Έχει εξαιρετική σημασία η βελτίωση του προγράμματος για την ανταγωνιστικότητα και το περιβάλλον.
<P>
Σχετικά με την πυρηνική ασφάλεια πιστεύουμε ότι είναι ουσιαστικό όπως οι χώρες της πρώην Σοβιετικής Ένωσης και της Ανατολικής Ευρώπης έχουν την αναγκαία βοήθεια που χρειάζονται για την εκπαίδευση των επιθεωρητών τους από τη ΓΔ XVII και όχι μέσω των πολύπλοκων διαδικασιών των προγραμμάτων PHARE και TACIS. Έχει ζωτική σημασία η επαρκής χρηματοδότηση της έρευνας και της ανάπτυξης γενικώς - υπόψη του ρόλου τους στη δημιουργία θέσεων εργασίας και στην προστασία του περιβάλλοντος. Είναι εντελώς εκπληκτικό το γεγονός ότι το Συμβούλιο των Υπουργών δεν έχει ακόμη επιτύχει συμφωνία επ' αυτού ούτε και πρόβλεψη για τη συνέχιση του προγράμματος έρευνας και ανάπτυξης.

<SPEAKER ID=44 NAME="Rothley">
Oι τροπολογίες της Eπιτροπής Nομικών Θεμάτων και Δικαιωμάτων των Πολιτών, εγκρίθηκαν σε μεγάλο βαθμό. Γι' αυτό και εκφράζω την ευγνωμοσύνη μου στην Eπιτροπή Προϋπολογισμών. Aπομένει ένα πρόβλημα που θα μας απασχολήσει ακόμη για πολύ καιρό, και συγκεκριμένα η διάρκεια εκδίκασης των υποθέσεων στο Eυρωπαϊκό Δικαστήριο και στο Πρωτοδικείο.
<P>
Στο μεταξύ η εκδίκαση των υποθέσεων διαρκεί πάρα πολύ, πράγμα που παρακωλύει την αποδοχή της ευρωπαϊκής νομοθεσίας. Aυτό οφείλεται κυρίως στο ότι το γαλλικό μεταφραστικό τμήμα, και στα δύο δικαστήρια, δεν είναι επαρκώς στελεχωμένο. Θα ήθελα να παρακαλέσω όλα τα μέλη της Eπιτροπής Προϋπολογισμών και όλες τις κυρίες και τους κυρίους συναδέλφους, του χρόνου, να μην είναι τόσο αυστηροί, όσον αφορά το θέμα των νέων θέσεων, και να μην ξεχάσουν τα δύο δικαστήρια, προκειμένου να ενισχυθεί η αποδοχή της ευρωπαϊκής νομοθεσίας από τους κατοίκους.

<SPEAKER ID=45 NAME="Elles">
Κύριε Πρόεδρε, μελλοντικά θα ήταν περισσότερο εποικοδομητικό εάν τηρούσαμε την ημερήσια διάταξη όπως είχε αρχικά σχεδιαστεί καθόσο θα μπορούσαμε να εξετάζαμε την εξέλιξη του τρέχοντος προϋπολογισμού πριν έρθουμε στις νέες δαπάνες που σχεδιάζουμε για το 1997. Εξετάζοντας λοιπόν αυτό που θα μπορούσε να αποτελεί μια καινοτόμα διαδικασία θα ήθελα να θέσω τρία συγκεκριμένα σημεία όσον αφορά την υλοποίηση του τρέχοντος προϋπολογισμού.
<P>
Δεν θα πρέπει να σκεφτόμαστε σε όρους απογοήτευσης και καταστροφής αλλά να είμαστε συγκρατημένα αισιόδοξοι ότι σ' αυτή τη συγκεκριμένη πτυχή των δραστηριοτήτων της Ευρωπαϊκής Ένωσης έχουμε τις δυνατότητες να δημιουργήσουμε περισσότερη διαφάνεια και μεγαλύτερη βεβαιότητα στους ευρωπαίους φορολογουμένους ότι τώρα υπάρχει πολύ αυστηρότερος έλεγχος του τρόπου με τον οποίο δαπανώνται τα χρήματά τους. Κατά τα αρχικά στάδια κατάρτισης του προϋπολογισμού του 1996 καθορίσαμε τρεις προτεραιότητες. Η πρώτη αφορούσε την εκλογίκευση όσον αφορά την πολιτική ενημέρωσης, τους εξειδικευμένους οργανισμούς και την ονοματολογία. Είχαμε μια δεύτερη προτεραιότητα η οποία ήταν η αναμόρφωση των διαδικασιών: η προσπάθεια αυτή αφορούσε λεπτομερέστερη εξέταση των διαχειριστικών επιτροπών, τη διοργανική λειτουργία της Ένωσης, το πρόβλημα της χρήσης του αποθεματικού ούτως ώστε να δώσει τη δυνατότητα στο Κοινοβούλιο να διασφαλίσει την υλοποίηση των προτεραιοτήτων του από την Επιτροπή και, τέλος, την επινόηση όσον αφορά ένα αριθμό νέων προγραμμάτων που είχαμε περιλάβει στον προϋπολογισμό του 1996, συμπεριλαμβανομένων ορισμένων στοιχείων της εκστρατείας ενημέρωσης για την Ευρώπη, το Σαράγεβο και τις μικρές και μεσαίες επιχειρήσεις.
<P>
Το ερώτημα που προκύπτει συνεπώς είναι: πως εκτελείται ο προϋπολογισμός αυτός κατά τη διάρκεια του τρέχοντος έτους; Το γεγονός είναι ότι η καθ' όλου υλοποίηση είναι καλύτερη στην κατηγορία 1. Εκεί όπου οι προβλέψεις ήταν ίσως πολύ υψηλές, τις έχουμε προσαρμόσει στον προϋπολογισμό του 1997. Όπου παρουσιάστηκε χαμηλότερη υλοποίηση των διαρθρωτικών ταμείων στην κατηγορία 2 υποπτεύομαι ότι επίσης θα τις αναπροσαρμόσουμε όταν φτάσουμε στην ψηφοφορία για τον προϋπολογισμό του 1997. Ορισμένες συγκεκριμένες γραμμές είχαν πρόβλημα υλοποίησης, αλλά γενικά η εκτέλεση ήταν αποτελεσματική.
<P>
Γιατί συνέβη αυτό; Κατά ένα μέρος οφείλεται στην Επιτροπή και, χάρη στον Επίτροπο Liikanen, είχαμε έγκαιρη ενημέρωση στα αρχικά στάδια της διαδικασίας μέσω εκείνου που θα αποκαλέσω μάλλον διαδικασία Bourlanges παρά διαδικασία Notemboom, η οποία μας έδωσε τη δυνατότητα να αξιοποιήσουμε την πληροφόρηση αυτή επί της διαχείρισης του τρέχοντος προϋπολογισμού πιο σωστά στις αποφάσεις που θα πέρναμε για τον προϋπολογισμό του 1997. Αυτό όμως που παραμένει είναι το λεπτό πρόβλημα της νομικής βάσης, το οποίο θα είναι κοινό και στους δύο προϋπολογισμούς, του 1996 και του 1997, ο μόνος δε τρόπος με τον οποίο μπορούμε να επιλύσουμε αυτό το πρόβλημα είναι μέσω διοργανικής συμφωνίας, κ. Πρόεδρε, κατά τη δεύτερη ανάγνωση το αργότερο, αλλιώς θα βρεθούμε μπροστά σε διαχειριστικά προβλήματα τα οποία θα αυξάνουν και δεν θα μειώνονται με την πάροδο του χρόνου.
<P>
Επιτρέψτε μου να κάνω μερικά σχόλια για τον προϋπολογισμό του 1997 από την πλευρά ελέγχου του προϋπολογισμού. Είναι σαφές ότι έχουμε ήδη θεσπίσει τις γενικές κατευθύνσεις για τον καθορισμό της οικονομικής αξίας στη λειτουργία της διαχείρισης του προϋπολογισμού και ότι θα συνεχίσουμε σύμφωνα με αυτές και κατά τη διάρκεια της διαδικασίας για το 1997. Πράγματι, στις γενικές κατευθύνσεις που διαμόρφωσε ο γενικός μας εισηγητής έχουμε διασφαλίσει ότι η παρακολούθηση του τρέχοντος προϋπολογισμού θα γίνεται παράλληλα με τη δημιουργία νέων γραμμών στον προϋπολογισμό του 1997. Προφανώς αυτό πρόκειται να είναι πολύ πιο δύσκολο εκεί όπου το Συμβούλιο έχει προβεί σε σημαντικές περικοπές πολλών εσωτερικών σχεδίων, ακόμη και εάν η υλοποίηση των γραμμών αυτών είναι πράγματι αποτελεσματική.
<P>
Καταλήγοντας στο ίδιο το Κοινοβούλιο, εκεί όπου έχει επιτευχθεί πρόοδος και εκεί όπου ακόμη κάνουμε πρόοδο είναι η διασφάλιση ότι οι ειδικές επιτροπές συνεργαζόμενες με την Επιτροπή Προϋπολογισμών και την Επιτροπή Ελέγχου του Προϋπολογισμού μπορούν να εξασφαλίσουν ότι οι πιστώσεις δαπανώνται ορθά και στο σημείο αυτό επανέρχομαι στην εισαγωγική μου παρατήρηση. Όλα αυτά θα σημαίνουν μεγαλύτερη διαφάνεια και μεγαλύτερη αποτελεσματικότητα στον τρόπο με τον οποίο συντάσσεται ο προϋπολογισμός και, κατ' ακολουθίαν, μεγαλύτερη εμπιστοσύνη από μέρους του ευρωπαίου πολίτη.

<SPEAKER ID=46 NAME="Coveney">
Κύριε Πρόεδρε, είμαι πολύ ευτυχής που έχω ξανά την ευκαιρία να σας μιλήσω σήμερα. Στις 18 Σεπτεμβρίου είχα την τιμή να παρουσιάσω στην παρούσα ολομέλεια το σχέδιο προϋπολογισμού για το 1997 το οποίο εκπονήθηκε από το Συμβούλιο στις 25 Ιουλίου. Με την ευκαιρία εκείνη σας περιέγραψα τις κύριες πολιτικές σκέψεις που οδήγησαν το Συμβούλιο στις αποφάσεις του επί του προϋπολογισμού. Είναι σημαντικό να θυμηθούμε τις σκέψεις αυτές καθώς το Κοινοβούλιο προετοιμάζεται να αποφασίσει επί της πρώτης ανάγνωσης του προϋπολογισμού. Θα ήθελα να υπενθυμήσω επίσης ότι της πρώτης ανάγνωσης του Συμβουλίου είχε προηγηθεί συνδιαλλαγή με το Κοινοβούλιο κατά τη διάρκεια της οποίας επετεύχθη μια ευρεία συμφωνία επί των κυρίων στοιχείων της διαδικασίας για την κατάρτιση του προϋπολογισμού για το 1997. Το Συμβούλιο έχει την άποψη ότι ο σεβασμός στη δημοσιονομική πειθαρχία αποτελεί έναν αναπόφευκτο περιορισμό του κοινοτικού προϋπολογισμού δεδομένου ότι τα κράτη μέλη αντιμετωπίζουν σε εθνικό επίπεδο ορισμένες πολύ δύσκολες και σκληρές αποφάσεις για τους δικούς τους προϋπολογισμούς.
<P>
Για να επιτευχθεί αυτή η δημοσιονομική πειθαρχία, το Συμβούλιο απεφάσισε να μειώσει το προσχέδιο προϋπολογισμού κατά 1 δισεκατομμύριο Ecu στις αγροτικές δαπάνες καθώς επίσης και κατά 1 δισεκατομμύριο Ecu στις πιστώσεις πληρωμών για τα διαρθρωτικά μέτρα. Επιπλέον, προτάθηκαν επίσης σημαντικές οικονομίες στα κεφάλαια 3 και 4 των Δημοσιονομικών Προοπτικών οι οποίες συμβαδίζουν με τις προαναφερόμενες περικοπές.
<P>
Θα ήθελα να μνημονεύσω ότι, αναφορικά με τις διατάξεις για τις γεωργικές δαπάνες, το αποτέλεσμα της διαδικασίας συνδιαλλαγής ήταν επιτυχές και ότι το Συμβούλιο προσπάθησε να λάβει υπόψη του τα ενδιαφέροντα του Κοινοβουλίου σ' αυτόν τον τομέα.
<P>
Καθώς τόνισα στις 18 Σεπτεμβρίου, το Συμβούλιο θεωρεί ουσιώδες όπως το Ευρωπαϊκό Κοινοβούλιο συμφωνήσει με αυτή τη συνολική περιοριστική στρατηγική για τις δαπάνες στους τομείς γεωργίας και διαρθρωτικών δράσεων. Επιπλέον, η αυστηρότητα που επιβάλλουν οι οικονομικοί και δημοσιονομικοί περιορισμοί σε όλα τα κράτη μέλη για το 1997 δεν μπορούν να αφήσουν αλώβητα τα κεφάλαια 3 και 4 των Δημοσιονομικών Προοπτικών.
<P>
Παρά την αυστηρότητα της προσέγγισης εκ μέρους του Συμβουλίου, κατενεμήθηκαν αξιόλογα κονδύλια σε έναν αριθμό δράσεων οι οποίες, κατά την άποψή του, αποτελούν ιδιαίτερες προτεραιότητες. Έρευνα, εκπαίδευση και νεότητα, περιβάλλον, εσωτερική αγορά και τα διευρωπαϊκά δίκτυα έχουν όλα συμπεριληφθεί. Στον τομέα των «εξωτερικών μέτρων», οι προτεραιότητες του Συμβουλίου, μεταξύ άλλων, υπήρξαν: συνεργασία με τη Λατινική Αμερική και την Ασία, οι τρίτες χώρες της Μεσογείου, το PHARE, το TACIS και η πρώην Γιουγκοσλαβία. Σε όλους αυτούς τους τομείς το Συμβούλιο έχει αποδεχθεί κατανομές δεσμεύσεων στο ίδιο - ή σε ελαφρώς χαμηλότερο - επίπεδο του προσχεδίου προϋπολογισμού της Επιτροπής.
<P>
Αναφορικά με τις κατανομές πληρωμών, το Συμβούλιο έλαβε υπόψη του τους ρυθμούς υλοποίησης αυτών των γραμμών του προϋπολογισμού κατά τα πρόσφατα οικονομικά έτη, σε εκτέλεση της συμπεφωνημένης ανάγκης όπως οι εγγραφές στον προϋπολογισμό είναι όσο το δυνατόν πιο ρεαλιστικές. Ωστόσο, για ένα αριθμό γραμμών στα κεφάλαια 3 και 4, το Συμβούλιο έχει την άποψη ότι οι ειδικοί περιορισμοί του επομένου έτους - που συνδέονται κυρίως με την υπέρτατη ανάγκη επίτευξης της ΟΝΕ - απαιτούν όπως γίνουν επίσης και οικονομίες.
<P>
Υπάρχουν, ασφαλώς, τομείς όπου η Ένωση και τα θεσμικά της όργανα κάνουν σημαντικές πολιτικές προσπάθειες, συχνά σε συνεργασία με άλλες παγκόσμιες δυνάμεις. Στις προσπάθειες αυτές συμπεριλαμβάνονται οι ενέργειές μας για την προώθηση της ειρήνης και της ανοικοδόμησης σε διάφορες περιοχές, συμπεριλαμβανομένης της Βόρειας Ιρλανδίας. Μέσω της συμμετοχής μας στις δράσεις αυτές επιδεικνύουμε την πολιτική ισχύ και τη συνοχή της Ευρωπαϊκής Ένωσης καθώς και την ταυτοποίησή της με τους λαούς που αντιμετωπίζουν δυσκολίες, όπως επίσης και το ενδιαφέρον της για την παροχή βοήθειας. Το Ευρωπαϊκό Κοινοβούλιο έχει υπάρξει ένθερμος υποστηρικτής του ειρηνευτικού προγράμματος για τη Βόρεια Ιρλανδία. Ως κάποιος που έχει συμμετάσχει προσωπικά στις διαπραγματεύσεις της ειρηνευτικής διαδικασίας, καλωσορίζω τις προσπάθειες που έχουν γίνει και γίνονται από το Κοινοβούλιο για να διασφαλιστεί η συνέχιση της κινητικής ενέργειας για το πρόγραμμα αυτό. Ιδιαίτερα, καλωσορίζω τη σημερινή διαβεβαίωση του κ. Brinkhorst για τη χρηματοδόση του ειρηνευτικού προγράμματος για τη Βόρεια Ιρλανδία και τον ευχαριστώ γι' αυτήν.
<P>
Θα ήθελα να στραφώ τώρα στο ερώτημα της αναθεώρησης των δημοσιονομικών προοπτικών το οποίο γνωρίζω ότι αποτελεί στοιχείο ιδιαίτερου ενδιαφέροντος για το Κοινοβούλιο, όπως μου έχει τεθεί σε πολλές περιστάσεις. Ασφαλώς η θέση σας είναι απόλυτα κατανοητή. Στο κάτω κάτω η Επιτροπή και ο Πρόεδρος Santer ήταν εκείνοι που υπέβαλαν προτάσεις στο Συμβούλιο Κορυφής της Φλωρεντίας για αυξημένη χρηματοδότηση των διευρωπαϊκών δικτύων και, σε κάποιο μικρότερο βαθμό, για την έρευνα και τις μικρομεσαίες επιχειρήσεις.
<P>
Κατά το Συμβούλιο Ecofin του Ιουλίου, ο συνάδελφός μου Ruairi Quinn με την ιδιότητα του προεδρεύοντος του Συμβουλίου σχημάτισε μία ομάδα υψηλού επιπέδου από προσωπικούς εκπροσώπους των Υπουργών Οικονομικών για να εξετάσουν περαιτέρω αυτές τις προτάσεις. Η έκθεση της ομάδας δείχνει ότι οι δημοσιονομικές δυσχέρειες πολλών κρατών μελών κάνουν πράγματι πολύ δύσκολη γι' αυτά την κάθε σκέψη αύξησης των δαπανών του πρϋπολογισμού είτε εσωτερικά είτε σε κοινοτικό επίπεδο.
<P>
Μολονότι μέχρι τώρα δεν κατέστη δυνατό, παρά τις εντατικές προσπάθειες της προεδρίας, να επιτευχθεί συμφωνία στο Συμβούλιου σχετικά με αναθεώρηση των δημοσιονομικών προοπτικών για το 1998 και το 1999, οι Υπουργοί έχουν λάβει υπόψη τους τις πιστώσεις που είναι διαθέσιμες από την ΕΤΕπ και τους υφιστάμενους πόρους του προϋπολογισμού.
<P>
Κάτω από τις συνθήκες αυτές, κάνω έκκληση στο Κοινοβούλιο να μην λησμονήσει τις δυσχέρειες της διαδικασίας κατάρτισης του παρόντος προϋπολογισμού.
<P>
Θα ήθελα επίσης να τονίσω τον θετικό ρόλο που έχουν παίξει οι τρέχουσες δημοσιονομικές προοπτικές στη διασφάλιση της αναγκαίας χρηματοδότησης των κοινοτικών πολιτικών, όπως επίσης και τον ρόλο τους στην αποφυγή άσκοπων προστριβών μεταξύ των δύο σκελών της αρμόδιας επί του προϋπολογισμού αρχής.
<P>
Μέσα σ' αυτό το πλαίσιο θα ήθελα να επωφεληθώ της ευκαιρίας να αποτίσω φόρο τιμής στον κ. Samland, τον κ. Brinkhorst και τον κ. Fabra Vallιs καθώς και τα άλλα μέλη της Επιτροπής Προϋπολογισμών. Έχοντας συναντήσει τους ανωτέρω σε έξι περίπου διαφορετικές ευκαιρίες, γεγονός που πιστεύω ότι υπερβαίνει το σύνηθες, διαπίστωσα την προθυμία τους να συμμετάσχουν πάντοτε σε εποικοδομητικό και ουσιαστικό διάλογο σχετικά με τα θέματα του προϋπολογισμού και ελπίζω ότι το ίδιο θα διαπίστωσαν και από εμένα.
<P>
Δράττομαι της ευκαιρίας να ευχαριστήσω τον Επίτροπο επί του Προϋπολογισμού, τον κ. Liikanen, για τη συνεργασία του, την βοήθειά του και τις συμβουλές του.
<P>
Θέλω να στραφώ τώρα στο πρόβλημα των νομικών βάσεων το οποίο είχε συζητηθεί κατά την προηγουμένη σύσκεψή μας για τη διαδικασία συνδιαλλαγής της 25ης Ιουλίου. Σύμφωνα με το πρόσφατο αίτημα του κ. Samland επεχείρησα να φέρω το θέμα αυτό στο υψηλότερο δυνατό επίπεδο και κατά συνέπεια οι ανησυχίες του Κοινοβουλίου μεταφέρθηκαν στη συνεδρίαση του Συμβουλίου Ecofin του Οκτωβρίου.
<P>
Όπως ίσως θα γνωρίζετε, υπήρξαν ορισμένες τεχνικές συσκέψεις μεταξύ των τριών θεσμικών οργάνων σχετικά με τις νομικές βάσεις. Θα ήθελα να σας διαβεβαιώσω ότι η προεδρία θα καταβάλλει κάθε δυνατή προσπάθεια για να επιτευχθεί πρόοδος στο θέμα αυτό έχοντας ενόψει την επίτευξη - εάν καταστεί δυνατόν - συμφωνίας μεταξύ των τριών θεσμικών οργάνων όταν θα συναντηθούμε στις 19 Νοεμβρίου, ημέρα του Συμβουλίου του Προϋπολογισμού.
<P>
Κατά τη διάρκεια της ad hoc συνδιαλλαγής του περασμένου Ιουλίου, το Συμβούλιο συμφώνησε επίσης να εξετάσει, από κοινού με την Ευρωπαϊκή Επιτροπή και το Ευρωπαϊκό Κοινοβούλιο, μια λεπτομερή διαδικασία αμοιβαίας ενημέρωσης η οποία να εφαρμόζεται αναφορικά με τις διεθνείς αλιευτικές συμφωνίες. Σε συνέχεια των τεχνικών συζητήσεων των τριών οργάνων, η προεδρία πιέζει τώρα για πολιτική πρόοδο προς την κατεύθυνση επίτευξης μιας αποδεκτής συμφωνίας και επ' αυτού του θέματος.
<P>
Αυτά είναι τα κύρια σημεία που θα ήθελα να παρουσιάσω πριν από την ψηφοφορία επί της ανάγνωσης του Κοινοβουλίου για το σχέδιο προϋπολογισμού του οικονομικού έτους 1997.
<P>
Μπορώ να σας διαβεβαιώσω ότι το Συμβούλιο θα εξετάσει σε βάθος και με ενδιαφέρον τα αποτελέσματα της πρώτης σας ανάγνωσης. Εξ ονόματος της προεδρίας μπορώ να σας διαβεβαιώσω ότι δεν θα φεισθώ προσπαθειών να συνεργαστώ με το Κοινοβούλιο και την Επιτροπή ούτως ώστε στο τέλος του έτους να καταστεί δυνατό να εγκριθεί ο καταλληλότερος, σε κάθε περίπτωση, προϋπολογισμός για την Ένωσή μας.

<SPEAKER ID=47 NAME="Πρόεδρος">
Σας ευχαριστώ, κύριε Προεδρεύοντα του Συμβουλίου. Θα πρέπει να διακόψουμε τώρα τη συνεδρίαση για να προχωρήσουμε στις ψηφοφορίες. Η συζήτηση θα επαναληφθεί το απόγευμα στις 15.00.

<CHAPTER ID=5>
Ψηφοφορίες
<SPEAKER ID=48 NAME="Metten">
Πρόεδρε, αναφέρομαι στην πρόταση της Επιτροπής που απορρίφθηκε στην Οικονομική Επιτροπή σχετικά με την οποία θα έπρεπε στην ουσία να έχουμε ψηφίσει στη σύνοδο ολομέλειας του Ιουλίου. Όντως, έχουν αρχίσει διαπραγματεύσεις με την Επιτροπή η οποία όμως προτιμά να μην προχωρήσει στις οριστικές διαπραγματεύσεις, με την αποστολή ενός νέου εγγράφου στο Κοινοβούλιο, έως ότου το Σώμα απορρίψει οριστικά την πρόταση στη σύνοδο της ολομέλειάς του. Το μόνο πράγμα που πρέπει να κάνουμε, και με το οποίο συμφωνούν όλα τα μέλη του Σώματος, είναι να απορρίψουμε την πρόταση της Επιτροπής με επίσημο τρόπο, ώστε να επιτρέψουμε στην Επιτροπή να υποβάλει νέο έγγραφο το οποίο θα σημάνει και τη συνέχεια των διαπραγματεύσεων.
<P>
(Το Σώμα εγκρίνει το σχέδιο ψηφίσματος νομοθετικού περιεχομένου)

<SPEAKER ID=49 NAME="Lindqvist">
Τα ζητήματα του πολιτισμού είναι πρωτίστως μία εθνική και διακρατική υπόθεση. Είναι αδύνατον να ορισθεί μιά κατευθυντήρια γραμμή που να ισχύει για όλα τα πολιτιστικά προγράμματα. Πρέπει να εξεταστούν ανά περίπτωση. Αν αφορά την ενίσχυση των παρεμβάσεων των χωρών μελών χωρίς υπερεθνικές αποφάσεις τότε τα προγράμματα πρέπει να αξιολογηθούν στη βάση του συγκεκριμένου τομέα. Εάν αφορά την δημιουργία κοινοτικών θεσμικών οργάνων που πρώτα εισπράττουν χρήματα από τα κράτη μέλη και κατόπιν διανέμουν αυτούς τους πόρους, τότε είναι αμφισβητήσιμο εάν η ΕΕ θα ασχολείται με αυτό. Εάν χρειάζεται συντονισμός σε ευρωπαϊκό επίπεδο τότε αυτό πρέπει να γίνει μέσω του Ευρωπαϊκού Συμβουλίου.
<P>
Επί της σύστασης Σανθ Φερνάντεθ
<SPEAKER ID=50 NAME="Bonde, Lis Jensen, Krarup και Sandbζk">
Προτιμήσαμε σήμερα να ψηφίσουμε κατά της σύστασης για τη δεύτερη ανάγνωση σχετικά με το πρόγραμμα κοινοτικής δράσης στον τομέα της πολιτιστικής κληρονομιάς, RAPHAEL, πράγμα που είχαμε επίσης πράξει και κατά την πρώτη φορά που εξετάστηκε το εν λόγω πρόγραμμα.
<P>
Το πρόγραμμα RAPHAEL έχει, μεταξύ άλλων, ως στόχο την υποστήριξη σχεδίων που ενδιαφέρουν ολόκληρη την Κοινότητα, συμβάλλουν στην καλύτερη προβολή της πολιτιστικής κληρονομιάς, και έχουν ευρωπαϊκή διάσταση.
<P>
Καταρχάς, κρίνουμε ότι δεν αποτελεί καθήκον της ΕΕ να ασχολείται με τον πολιτιστικό τομέα, που αποτελεί υπόθεση των κρατών μελών. Δεύτερον, είμαστε της γνώμης ότι ακόμη και ο στόχος του προγράμματος είναι υπερβολικά περιορισμένος. Όταν γίνεται λόγος για ευρωπαϊκή διάσταση, δεν νοείται στην ουσία ολόκληρη η Ευρώπη, αλλά μόνο η ΕΕ. Η ευρωπαϊκή πολιτική κληρονομιά δεν περιορίζεται μόνο στα κράτη μέλη της ΕΕ, αλλά αφορά ολόκληρη την Ευρώπη.
<P>
Επί της έκθεσης Γκυνμπερτιέρ
<SPEAKER ID=51 NAME="Dillen">
Η ίδρυση ενός ευρωπαϊκού ταμείου εγγυήσεων για την προαγωγή των ευρωπαϊκών κινηματογραφικών και τηλεοπτικών παραγωγών πρέπει να επιδοκιμαστεί, υπό τον όρο ότι θα ληφθούν μέτρα για τον περιορισμό της απάτης. Η πράξη αυτή πρέπει να επιδοκιμαστεί για περισσότερους από έναν λόγους.
<P>
Κατά πρώτον, για να επιτραπεί στους λαούς της Ευρώπης να προβάλουν συλλογικά την απαραίτητη αντίσταση στην υπερβολική παρείσφρηση του αμερικανικού οπτικοακουστικού ιμπεριαλισμού. Παράλληλα υπάρχουν και κοινωνικοοικονομικοί λόγοι. Η ενθάρρυνση των ιδίων παραγωγών πρέπει να επιτρέψει τη δημιουργία νέων θέσεων απασχόλησης.
<P>
Μετά χαράς θα πρόσθετα στα προαναφερθέντα και λόγους πολιτισμικού χαρακτήρα, επειδή αυτό θα ήταν κατά κάποιο τρόπο αυτονόητο. Ωστόσο, στην περίπτωση ορισμένων κινηματογραφικών και τηλεοπτικών παραγωγών, θα πρέπει να παρατηρηθεί ότι το αποτέλεσμα που επιτυγχάνεται είναι περισσότερο η καταστροφή παρά η προαγωγή του πολιτισμού.
<P>
Τέλος, θα ήθελα να εκφράσω τη λύπη μου για το γεγονός ότι, κυρίως όσον αφορά την τηλεόραση, δεν γίνεται καμία ή σχεδόν καμία αναφορά στην απαραίτητη επαναξιολόγηση των ηθών και των αξιών.
<P>
Οι διάφορες ενισχύσεις που χορηγούνται δεν πρέπει να βοηθήσουν τους τηλεοπτικούς απατεώνες να συνεχίσουν να παραπληροφορούν τους θεατές. Δεν επιτρέπεται η τυραννία της τηλεοπτικής οθόνης που οδηγεί σε μία κατάσταση που ο Vladimir Volkoff περιγράφει τόσο χαρακτηριστικά με τη λέξη «abκtissement » στο τελευταίο του έργο «La Crevasse».

<SPEAKER ID=52 NAME="Lindqvist">
Ψήφισα όχι σ'αυτή την έκθεση. Δεν υπάρχει κανένας απολύτως λόγος να καταβάλει η ΕΕ σ'ένα «εκ των άνωθεν πρόγραμμα» 750 εκατομμύρια κορώνες (90 εκατ. ECU) για την ενίσχυση ευρωπαϊκών τηλεοπτικών και κινηματογραφικών παραγωγών, ιδίως εφόσον ολόκληρο το πρόγραμμα φαίνεται να προσανατολίζεται κατά των δραστηριοτήτων άλλων χωρών, βλέπε ΗΠΑ. Τέτοιου είδους ενίσχυση θα πρέπει να γίνεται σε εθνικό επίπεδο.

<SPEAKER ID=53 NAME="Montesano">
Κύριε Πρόεδρε, κυρίες και κύριοι συνάδελφοι, φαίνεται σχεδόν περιττό να πρέπει να τονισθεί, σε μία έδρα όπως η δική μας, η ανάγκη ενός ειδικού Ταμείου Εγγυήσεων για την ενίσχυση της ευρωπαϊκής κινηματογραφικής και τηλεοπτικής παραγωγής. Η κ. Guinebertiθre, με την αξιέπαινη έκθεσή της και η Επιτροπή Πολιτισμού, με μία επίσημη πράξη, έχουν ήδη εκθέσει τις απόψεις τους, με τις οποίες είμαι απολύτως σύμφωνος. Το πρόβλημα, συνεπώς, δεν είναι να πεισθούν όσοι έχουν ήδη πεισθεί για την ανάγκη δημιουργίας του Ταμείου. Το πρόβλημα που τίθεται είναι να πεισθούν οι κυβερνήσεις για την ανάγκη και κυρίως για τον κατεπείγοντα χαρακτήρα της χορήγησης κεφαλαίων στην παραγωγή. Σχετικά με το περιεχόμενο της πρότασης που έχει παρουσιάσει η Επιτροπή, μπορούμε να συζητήσουμε τα πάντα, τις μεθόδους, τις προθεσμίες, τα στάδια ελέγχου του προϋπολογισμού των σχεδίων. Από την άλλη πλευρά, το Ευρωπαϊκό Κοινοβούλιο έδειξε μεγάλη ωριμότητα και επίγνωση όταν, με την έκθεση Guinebartiθre, τις γνωμοδοτήσεις και τις τροπολογίες, προσπάθησε να προωθήσει διορθωτικές προτάσεις στην πρόταση της Επιτροπής.
<P>
Αυτό όμως που δεν μπορούμε να ανεχθούμε είναι η συνεχής κωλυσιεργία της υλοποίησης της πρότασης για το Ταμείο, που εφαρμόζουν ορισμένες κυβερνήσεις. Βεβαίως, η πρόταση που έχει παρουσιάσει η Επιτροπή δεν είναι τέλεια. Αλλά, όπως υπογραμμίζεται σήμερα με τη συζήτησή μας, μπορεί να τελειοποιηθεί. Δεν μπορεί να υπερισχύει πάντοτε το κριτήριο, που υιοθέτησαν οι κυβερνήσεις τον περασμένο Ιούνιο, σύμφωνα με το οποίο όταν δεν επιτυγχάνεται συμφωνία για ορισμένες πλευρές, έστω και σημαντικές, πετιέται στο καλάθι των αχρήστων η πρόταση και δεν της αναγνωρίζεται η αξία, τα προσόντα και ο κατεπείγων χαρακτήρας. Και κυρίως της αρνούνται τα αναγκαία κεφάλαια. Αυτή η συμπεριφορά του Συμβουλίου είναι εντελώς εσφαλμένη και θα πρέπει να στιγματισθεί, με τον εντονότερο δυνατό τρόπο. Πριν από όλα θα πρέπει να λάβει σαφή θέση το Ευρωπαϊκό Κοινοβούλιο και ο Πρόεδρός του. Πράγματι θα ήταν προσβλητικό για το Ευρωπαϊκό Κοινοβούλιο, εάν, μετά από μία επίσημη πράξη, όπως η ψηφοφορία, αναμφισβήτητα θετική, της έκθεσης Guinebartiθre, θα έπρεπε να αρχίσουμε μια αντιπαράθεση με το Συμβούλιο. Και αυτή τη φορά, κύριε Πρόεδρε, όχι σχετικά με ειδικές πλευρές, αλλά όσον αφορά τις ίδιες τις αρχές που εμπνέουν την πρόταση της Επιτροπής, την προσπάθεια δηλαδή να βοηθήσουμε την κινηματογραφική παιδεία να ξεπεράσει μία σοβαρότατη οικονομική κρίση. Στην Ευρώπη, σεναριογράφοι, σκηνοθέτες, ηθοποιοί, για να πραγματοποιήσουν ένα κινηματογραφικό έργο πρέπει κυριολεκτικά να επαιτήσουν χρήματα από τους παραγωγούς, τις τράπεζες, τα πιστωτικά ιδρύματα. Και επειδή οι τράπεζες και τα πιστωτικά ιδρύματα ζητούν δαπανηρότατες νόμιμες εγγυήσεις, δεν μένουν παρά οι παραγωγοί, που βεβαίως ενδιαφέρονται περισσότερο για τις εμπορικές παρά για τις καλλιτεχνικές πλευρές ενός σχεδίου. Οι παραγωγοί, πλέον, επενδύουν ελάχιστα, και μόνο όταν ο λεγόμενος «επιχειρησιακός κίνδυνος» είναι σχεδόν μηδενικός. Αυτό είναι το επάγγελμά τους, δεν τρέφω ψευδαισθήσεις. Με αυτόν όμως το φαύλο κύκλο δεκάδες χιλιάδες άτομα κάθε χρόνο δεν έχουν εργασία. Αλλά η σοβαρότερη επίπτωση είναι ότι η Ευρώπη του κινηματογράφου καθίσταται μία αμερικανική dιpendance, τόσο ποσοτικώς όσο και ποιοτικώς.
<P>
Κύριε Πρόεδρε, όχι μόνο ως βουλευτής, αλλά κυρίως ως άνθρωπος του κινηματογράφου θα ήθελα να σας εκφράσω τις εντονότατες ανησυχίες που αισθάνεται όλος ο κινηματογραφικός τομέας. Δεν είναι, πράγματι, τυχαίο το ότι ο κόσμος του κινηματογράφου δέχθηκε την πρόταση για τη δημιουργία ενός Ταμείου Εγγυήσεων σαν μία σανίδα σωτηρίας.
<P>
Σας απευθύνω, συνεπώς, την έκκλησή μου να παρέμβετε επισήμως στο Συμβούλιο -χωρίς να θιγεί βεβαίως η αυτονομία του- και να του ζητήσετε να πει με σαφήνεια τι σκοπεύει να κάνει για το Ταμείο. Θέλει να περισωθεί η αρχή; Πολύ καλά, ας προχωρήσουν λοιπόν οι αναγκαίες τροποποιήσεις του κειμένου. Θέλει να επανεξετάσει το οικονομικό εύρος του; Πολύ καλά, ας το συζητήσουμε. Αλλά το ταχύτερο δυνατό. Θέλει να το πετάξει στο καλάθι των αχρήστων; Ας το κάνει. Γνωρίζοντας όμως ότι οι κυβερνήσεις -συντηρητικές και προοδευτικές- θα πρέπει να αναλάβουν όλες τις ευθύνες τους ενώπιον της κοινής γνώμης, διότι δεν προτιθέμεθα να υποχωρήσουμε ούτε εμπρός στους εκβιασμούς, ούτε εμπρός στις κωλυσιεργίες.
<P>
Τέλος, θα ήθελα να απευθύνω μία ανάλογη έκκληση προς τους συναδέλφους βουλευτές. Έχουμε, κατά κάποιο τρόπο, το ιστορικό και θεσμικό καθήκον να παρέμβουμε στις κυβερνήσεις των χωρών μας και να τις καλέσουμε να υποστηρίξουν το Ταμείο και να αποφασίσουν γρήγορα και θετικά. Ζητώ από όλους εκείνους -ελπίζω πολλούς- που εξεδήλωσαν τη συμφωνία τους και την εκτίμησή τους για τη θέσπιση του Ταμείου, να ασκήσουν με συγκεκριμένο τρόπο πίεση στην εθνική κυβέρνηση της χώρας τους. Με λίγα λόγια, ας καταβάλουμε κάθε προσπάθεια για να μην καταστεί η υπόθεση του Ταμείου η πολλοστή απόδειξη της πολιτικής και θεσμικής αδυναμίας του Κοινοβουλίου, που μειώνεται και περιφρονείται από τις συζητήσιμες αποφάσεις των κυβερνήσεων.

<SPEAKER ID=54 NAME="Sanz Fernαndez">
Η δημιουργία του Ευρωπαϊκού Ταμείου Εγγυήσεων για τον οπτικοακουστικό τομέα εγγράφεται στα πλαίσια των ενεργειών της Κοινότητας για τη μεταρρύθμιση του ευρωπαϊκού οπτικοακουστικού χώρου που κατευθύνονται από δύο βασικούς άξονες δράσεων: αφενός τη νομοθετική ρύθμιση, δηλαδή τη μεταρρύθμιση της Οδηγίας «τηλεόραση χωρίς σύνορα», η οποία αποσκοπεί στην καθιέρωση ενός σαφέστερου και αποτελεσματικότερου νομικού πλαισίου, ώστε να ευνοηθεί η ανάπτυξη δραστηριοτήτων τηλεοπτικής μετάδοσης στην ενιαία αγορά, και αφετέρου την τόνωση και σταθεροποίηση της ευρωπαϊκής βιομηχανίας προγραμμάτων μέσω του Προγράμματος MEDIA II και της δημιουργίας συμπληρωματικών μηχανισμών, κοντινών στην αγορά και προορισμένων να συγκεντρώνουν πόρους, όπως το Ευρωπαϊκό Ταμείο Εγγυήσεων για τον οπτικοακουστικό τομέα.
<P>
Είμαι εντελώς υπέρ της δημιουργίας αυτού του Ταμείου, διότι είμαι πεπεισμένος ότι η φιλοσοφία στην οποία βασίζεται -κατανομή των κινδύνων, συμμόρφωση με τα κριτήρια της αγοράς, δραστηριοποίηση των ιδιωτικών επενδύσεων, τόνωση και ανταμοιβή της επαγγελματικής προσπάθειας- σημαίνει ευρωπαϊκή οπτικοακουστική παραγωγή. Το σύστημα αυτό απέδωσε πολύ καλά αποτελέσματα τα τελευταία χρόνια στην Ισπανία, με την πολιτική προστασίας και προώθησης της ισπανικής κινηματογραφικής παραγωγής. Πρόκειται, εν προκειμένω, για την εφαρμογή ενός παρόμοιου συστήματος σε ευρωπαϊκή κλίμακα ώστε να αντιμετωπιστεί η βορειοαμερικανική υπεροχή.
<P>
Επί της έκθεσης Ανιοβέρος Τρίας Ντε Μπες
<SPEAKER ID=55 NAME="Lindqvist">
Ψήφισα όχι στην έκθεση. Στη Σουηδία δεν υπάρχει νομοθεσία περί της προστασίας με υπόδειγμα χρησιμότητας. Το θέμα εξετάστηκε σε μία κρατική έρευνα, η οποία θεώρησε ότι η νομοθεσία ήταν περιττή. Δεν υπάρχει επομένως κανένας απολύτως λόγος να εισαχθεί νομοθεσία, η οποία εκ των άνωθεν θα επέβαλλε στη Σουηδία κανόνες τους οποίους εμείς στη χώρα μας θεωρήσαμε περιττούς.
<P>
Μία κοινοτική νομοθεσία (οδηγία ή κανονισμός) θα σήμαινε επίσης αυξημένο κόστος, το οποίο θα κατέβαλαν επιχειρήσεις, επιχειρηματίες και καινοτόμοι.
<P>
Αντ'αυτού η ΕΕ και τα κράτη μέλη πρέπει να δώσουν με όλους τους τρόπους κίνητρα για νέες ευρεσιτεχνίες και εφευρέσεις. Αυτό μπορεί να γίνει μέσω αυξημένης ενημέρωσης και μειωμένου κόστους για την υποβολή αιτήσεων ευρεσιτεχνίας.

<SPEAKER ID=56 NAME="Sjφstedt και Svensson">
Ψηφίσαμε κατά της έκθεσης Julio Anoveros Trias de Bes
<P>
Στη Σουηδία δεν υφίσταται νομοθεσία περί προστασίας με υπόδειγμα χρησιμότητας. Μία σουηδική κρατική έρευνα περί προστασίας με υπόδειγμα χρησιμότητας σταμάτησε λόγω έλλειψης ενδιαφέροντος. Σε σχέση με το νομικό καθεστώς των ευρεσιτεχνιών η προστασία με υπόδειγμα χρησιμότητας σημαίνει μια λιγότερο ισχυρή νομική θέση.
<P>
Μία νομοθεσία σε επίπεδο ΕΕ θα προκαλούσε μεγάλο κόστος γι'αυτούς που υποβάλλουν αίτηση για προστασία με υπόδειγμα χρησιμότητας, κυρίως κόστος μετάφρασης στις επίσημες γλώσσες της ΕΕ, το οποίο θα αναγκάζονται να καταβάλουν οι καινοτόμοι.
<P>
Αυτό που αντίθετα θα χρειαζόταν είναι να συστήσει η ΕΕ στις χώρες μέλη να μειώσουν το κόστος για την υποβολή αίτησης ευρεσιτεχνίας. Η Ιαπωνία και οι ΗΠΑ έχουν σήμερα σημαντικά χαμηλότερο κόστος απ'ότι οι χώρες της δνωσης.
<P>
Ως συνέπεια αυτού η ΕΕ πρέπει να επανεξετάσει την ισχύουσα πολιτική σύγκλισης, η οποία επιβάλλει στις χώρες δραστικές περικοπές και ως εκ τούτου μειώνει τις δυνατότητες οικονομικής κρατικής ενίσχυσης όσον αφορά τις ευρεσιτεχνίες για μικρούς και μεσαίους καινοτόμους.

<SPEAKER ID=57 NAME="Πρόεδρος">
Η ώρα των ψηφοφοριών έληξε.
<P>
(Η συνεδρίαση, διακοπείσα στις 12.30 μ.μ., επαναλαμβάνεται στις 15.00 μ.μ.)

<CHAPTER ID=6>
Εκτέλεση του προϋπολογισμού 1996 - Σχέδιο
γενικού προϋπολογισμού 1997 - Σχέδιο
επιχειρησιακού προϋπολογισμού ΕΚΑΧ 1997 
(συνέχεια)
<SPEAKER ID=58 NAME="Πρόεδρος">
Η ημερήσια διάταξη προβλέπει τη συνέχεια της συζήτησης, σύμφωνα με το άρθρο 87 του Κανονισμού, της πρότασης ψηφίσματος και των τριών εκθέσεων της Επιτροπής Προϋπολογισμών.

<SPEAKER ID=59 NAME="Liikanen">
Κύριε Πρόεδρε, ο προϋπολογισμός του 1997 έχει να παίξει ένα πολύ σημαντικό ρόλο στις στρατηγικές της Ένωσης, να ανταποκριθεί στις προκλήσεις και να ξανακερδίσει την εμπιστοσύνη των πολιτών της Ευρώπης.
<P>
Ο προϋπολογισμός του 1997 θα πρέπει να είναι ένας αυστηρός προϋπολογισμός. Ο κοινοτικός προϋπολογισμός θα πρέπει να συμβάλλει - με τις περιορισμένες δυνατότητές του - στην προσπάθεια όλων των κρατών μελών για την επανάκτηση της δημοσιονομικής τους υγείας. Οι προσπάθειες αυτές δεν μπορούν να αποφευχθούν. Θα επιτρέψουν στην οικονομική και νομισματική ένωση, η οποία χωρίς αμφιβολία αποτελεί το πιο σημαντικό πρόγραμμα της Ένωσης μέχρι το τέλος του αιώνα αλλά και πέραν αυτού, να κάνει μια επιτυχημένη έναρξη. Όλα τα θεσμικά όργανα έχουν αναγνωρίσει την ανάγκη για αυστηρότητα ως τον ακρογωνιαίο λίθο της διαδικασίας κατάρτισης του προϋπολογισμού του 1997. Το γεγονός αυτό αποδεικνύει την υπευθυνότητά τους.
<P>
Η Επιτροπή παρουσίασε τον Απρίλιο ένα προσχέδιο προϋπολογισμού με ένα ρυθμό ανάπτυξης, »χωρίς ΣΕΒ», κάτω από τον ρυθμό του πληθωρισμού, με αξιόλογα περιθώρια στις κατηγορίες 3, 4 και 5 και με μηδενική αύξηση προσωπικού εκτός της διεύρυνσης.
<P>
Η πλειοψηφία του Συμβουλίου προχώρησε ένα ακόμη βήμα και συνέταξε ένα σχέδιο προϋπολογισμού «μηδενικής ανάπτυξης». Αυτό επετεύχθη κυρίως αναγράφοντας 1 δισεκατομμύριο Ecu λιγότερα στις πιστώσεις πληρωμών για τον αγροτικό τομέα και τα διαρθρωτικά ταμεία. Δοθέντων των ουσιαστικών μειωμένων απορροφήσεων αυτών των κατηγοριών κατά τα πρόσφατα χρόνια, η υπόθεση αυτή δεν είναι εκτός πραγματικότητας. Αλλά - και αυτό είναι κάτι που δεν θα πρέπει να ξεχνάμε - οι θεμελιώδεις κανονισμοί παραμένουν αναλλοίωτοι και θα πρέπει να χρηματοδοτηθούν πλήρως από τον προϋπολογισμό του 1997.
<P>
Εάν το Ευρωπαϊκό Κοινοβούλιο αποδεχθεί τις περικοπές στις κατηγορίες 1 και 2 τότε θα αποδείξει ότι και το ίδιο επίσης είναι έτοιμο να αποδεχθεί μια στρατηγική περιορισμού. Οι τροπολογίες όμως της Επιτροπής Προϋπολογισμών δείχνουν σθεναρή υποστήριξη των διευρωπαϊκών δικτύων μεταφορών, της έρευνας και ανάπτυξης καθώς και της ειρηνευτικής διαδικασίας για τη Βόρεια Ιρλανδία. Το γεγονός αυτό διατηρεί εν ενεργεία τις κοινές προσπάθειες της Επιτροπής και του Κοινοβουλίου γι' αυτές τις προτεραιότητες της Ένωσης.
<P>
Στην πραγματικότητα, από τις αρχές του έτους, όταν ο Πρόεδρος Santer πρότεινε το «σύμφωνο εμπιστοσύνης» για την Ένωση, η Επιτροπή τονίζει συνεχώς ότι η Ένωση χρειάζεται μια μακρόπνοη στρατηγική για την ανάπτυξη και την απασχόληση. Παράλληλα με την αυστηρότητα του προϋπολογισμού είναι αναγκαίο να γίνουν και επενδύσεις για το μέλλον.
<P>
Ως ένα απτό στοιχείο μιας παρόμοιας στρατηγικής η Επιτροπή προέτεινε την αναθεώρηση των δημοσιονομικών προοπτικών για το 1998 και το 1999 παράλληλα με μια δέσμευση εξαιρετικής αυστηρότητας για το 1997. Η Επιτροπή είχε την πεποίθηση ότι η πρόταση αυτή ανταποκρινόταν στα αιτήματα πολλών Συμβουλίων Κορυφής αλλά, ιδιαίτερα, όλων των Συμβουλίων από το Έσσεν και εντεύθεν.
<P>
Τα συμπεράσματα της συνεδριάσεως του Ecofin υπήρξαν απογοητευτικά. Παρά την υποστήριξη εκ μέρους πολλών κρατών μελών, το μόνο που κατάφερε να δηλώσει το Ecofin της 14ης Οκτωβρίου 1996 ήταν ότι υπό τις παρούσες συνθήκες δεν υπήρξε συμφωνία για την αναθεώρηση των δημοσιονομικών προοπτικών που προέτεινε η Επιτροπή.
<P>
Εξ αιτίας της αρνητικής στάσεως του Συμβουλίου έχετε τώρα ενώπιόν σας μια εναλλακτική λύση για το 1997: να ενισχύσετε τη χρηματοδότηση των προτεραιοτήτων της αναθεώρησης χρησιμοποιώντας όλα τα περιθώρια των κατηγοριών 3, 4 και 5. Η προσέγγιση αυτή έχει το πλεονέκτημα του σεβασμού της συνολικής οροφής των δημοσιονομικών προοπτικών. Τα θεσμικά όργανα θα πρέπει να μπορέσουν να συμφωνήσουν για κάτι τέτοιο χωρίς καμιά δυσκολία.
<P>
Οι συζητήσεις μεταξύ των θεσμικών οργάνων πρέπει να συμπεριλάβουν και το πρόβλημα για τις νομικές βάσεις. Η Επιτροπή συνεργάζεται με την ιρλανδική προεδρία για να καταλήξει σε ένα συμπέρασμα πριν από τη λήξη της παρούσας διαδικασίας του προϋπολογισμού. Μια τυχόν συμφωνία θα διευκόλυνε τα μέγιστα τις οικονομικές πολιτικές της Κοινότητας.
<P>
Αναφορικά με τις διοικητικές δαπάνες, οι τροπολογίες του Κοινοβουλίου επαναφέρουν σε γενικές γραμμές την λειτουργικότητα του διοικητικού προϋπολογισμού της Επιτροπής χωρίς να χαλαρώνουν την αυστηρότητά του, γεγονός για το οποίο είμαι ευγνώμων. Συνεχίζω όμως να ελπίζω ότι η Επιτροπή και το Κοινοβούλιο μπορούν να συνεχίσουν την επεξεργασία ορισμένων σημείων τα οποία δεν θα δημιουργήσουν καμία αμφισβήτηση για τους αντικειμενικούς σκοπούς του Κοινοβουλίου χωρίς όμως να αποδυναμώνουν τη θεσμική ανεξαρτησία της Επιτροπής να αποφασίζει για τον καλύτερο τρόπο επίτευξής τους.
<P>
Επιτρέψτε μου να κλείσω το θέμα αυτό ευχαριστώντας τον πρόεδρο της Επιτροπής Προϋπολογισμών, κ. Samland, και τον εισηγητή, κ. Brinkhorst, όπως και τον εισηγητή για τα άλλα όργανα, κ. Fabra Vallιs καθώς και όλα τα μέλη της Επιτροπής Προϋπολογισμών για την εργασία τους επί του προϋπολογισμού του 1997.
<P>
Καθώς η παρούσα είναι κοινή συζήτηση και αφορά επίσης τη γνώμη του Κοινοβουλίου σχετικά με τον προϋπολογισμό της Ευρωπαϊκής Ένωσης Ανθρακα και Χάλυβα για το 1997, θα ήθελα να ανταποκριθώ εν συντομία στην έκθεση του κ. Giansily.
<P>
Η Επιτροπή θα εξετάσει προσεκτικά τη γνώμη του Κοινοβουλίου. Παρατηρώ συμφωνία επί των πόρων και, ιδιαιτέρως, επί του δασμού του 17 %.
<P>
Στην πλευρά των δαπανών, εάν ληφθούν υπόψη οι επιλογές υλοποίησης, φαίνεται πράγματι δυνατή η αύξηση των ενισχύσεων για την αναπροσαρμογή όπως και για την έρευνα σχετικά με τον άνθρακα και τον χάλυβα, δεδομένου ότι πιστώσεις για την κοινωνική έρευνα έχουν ήδη διατεθεί στα πλαίσια του προγράμματος έρευνας για τον άνθρακα και τον χάλυβα και του 4ου προγράμματος πλαισίου έρευνας.
<P>
Σημειώνω τις προτάσεις σας για τη χρηματοδότηση προπαρασκευαστικών δράσεων για τον τομέα του άνθρακα και του χάλυβα μετά το έτος 2002. Αυτό αποτελεί μέρος των γενικότερων συζητήσεων για τις δραστηριότητες της ΕΚΑΧ μετά την λήξη της Συνθήκης της. Η Επιτροπή δεν έχει ακόμη καταλήξει σχετικά με το πρόβλημα αυτό. Η έκθεση του κ. Colom i Naval θα είναι επίκαιρη για τη δημιουργία σχετικού προβληματισμού και αναμένω τη συζήτηση η οποία - όπως έχω καταλάβει - προγραμματίζεται για τη συνεδρίαση της ολομέλειας του Νοεμβρίου.
<P>
Επιτρέψτε μου να σας ευχαριστήσω κ. Giansily όπως και, ξανά, τον πρόεδρο της Επιτροπής Προϋπολογισμών, κ. Samland, και τους συναδέλφους του για την εργασία σας επί του θέματος αυτού.

<SPEAKER ID=60 LANGUAGE="EN" NAME="Wynn">
Κύριε Πρόεδρε, σε συνέχεια της πρωινής συζήτησης και ύστερα από την έκθεση των απόψεων των επιτροπών μπαίνουμε τώρα στις πολιτικές απόψεις.
<P>
Μιλώντας εξ ονόματος της Σοσιαλιστικής Ομάδας, οι εξ αρχής προτεραιότητές μας υπήρξαν να συγκεντρώσουμε την προσοχή μας στα αντικείμενα εκείνα τα οποία θα συνέβαλαν στη δημιουργία θέσεων εργασίας. Προσπαθήσαμε να αποδείξουμε ότι είμαστε πράγματι σοβαροί σχετικά μ' αυτό το αντικείμενο σε αντίθεση με τα λόγια που λέει διαρκώς το Συμβούλιο από τον καιρό του Έσσεν σχετικά με προγράμματα για την ανεργία ενώ ποτέ δεν συμφωνεί για τις αναγκαίες χρηματοδοτήσεις ούτως ώστε να τα κάνει πραγματικότητα. Το ίδιο συνέβη και με την Επιτροπή. Δεν το αναφέρω αυτό ως προσβολή απέναντί σας κ. Επίτροπε Liikanen - εσείς και η Επιτροπή Προϋπολογισμών είχατε πάντα μια πολύ καλή συνεννόηση - αλλά αποτελεί ειρωνία να βλέπουμε ένα προσχέδιο προϋπολογισμού με περικοπές στις δαπάνες και κατόπιν οι αρμόδιοι της Επιτροπής να ζητούν από το Κοινοβούλιο να επανεγγράψει τα ποσά αυτά. Αυτό μυρίζει υποκρισία. Στη Σοσιαλιστική Ομάδα προσπαθήσαμε να είμαστε ευέλικτοι στην προσέγγισή μας της δημιουργίας θέσεων εργασίας.
<P>
Αποδεχόμαστε ανοικτά ότι για να επιτευχθεί ο στόχος αυτός υπάρχει ανάγκη αναθεώρησης των δημοσιονομικών προοπτικών, ειδικότερα για τους τρεις τομείς που το Κοινοβούλιο θεωρεί ως προτεραιότητες: την ειρηνευτική διαδικασία για την Ιρλανδία, την έρευνα και ανάπτυξη και τα διευρωπαϊκά δίκτυα. Όπως και στο παρελθόν, η θέση μας είναι ότι πρέπει να ακολουθήσουμε τη στρατηγική του άρθρου 203 όπως αναλύθηκε στην Επιτροπή Προϋπολογισμών την περασμένη εβδομάδα. Αυτό που είπαμε είναι ότι εάν πράγματι θέλουμε να δημιουργήσουμε απασχόληση, εάν πράγματι θέλουμε να εγγράψουμε ποσά για τα διευρωπαϊκά δίκτυα τότε θα πρέπει να γίνει κάτι παραπάνω από τις αμοιβές των μελετών, θα πρέπει τα ποσά αυτά να υπάρχουν πράγματι εκεί ώστε να υλοποιηθούν τα προγράμματα και οι θέσεις εργασίας. Αυτός είναι ο λόγος για τον οποίο είμαστε προετοιμασμένοι να συμβαδίσουμε με το άρθρο 203 ούτως ώστε να διασφαλίσουμε ότι τα κονδύλια δεσμεύονται πράγματι για τα διευρωπαϊκά δίκτυα, δεσμεύονται για την έρευνα και την ανάπτυξη και ότι, ταυτόχρονα, η ειρηνευτική διαδικασία για την Ιρλανδία δεν μένει έξω από τις προτεραιότητες αυτές.
<P>
Παρόλα ταύτα δεν παραγνωρίζουμε ότι το Συμβούλιο του Ecofin της 14ης Οκτωβρίου απέκλεισε στην πραγματικότητα κάθε περίπτωση αναθεώρησης των δημοσιονομικών προοπτικών. Ο ρόλος μας ως ομάδα δεν είναι στην αρχή να διαμαρτυρηθούμε και ύστερα, σαν να μη συνέβη τίποτα, να υποχωρήσουμε. Εάν δεν μπορέσουμε να επιτύχουμε την υποστήριξη του Σώματος, εάν δεν μπορέσουμε να έχουμε τις 314 ψήφους, η ομάδα μας δεν έχει καταλήξει ακόμη σε μια συγκεκριμένη απόφαση αλλά υποθέτω ότι θα ακολουθήσουμε τη στρατηγική που περιέγραψε ο κ. Brinkhorst κατά τη χθεσινοβραδυνή συνεδρίαση της Επιτροπής Προϋπολογισμών. Αυτό σημαίνει τη δημιουργία του αποθεματικού των 300 εκατομμυρίων Ecu, ξεχωρίζοντας από αυτά τα 100 εκατομμύρια Ecu για την ειρηνευτική διαδικασία της Ιρλανδίας, και αποφασίζοντας εν συνεχεία που θα πάνε τα υπόλοιπα. Θα μπορούσε να υποθέσει κανείς ότι θα πάνε στην έρευνα και ανάπτυξη και στα διευρωπαϊκά δίκτυα.
<P>
Δεν βοηθάει καθόλου τις προσπάθειές μας όταν αρχίζει να μας πολιορκεί ο καθένας. Όταν λάβαμε την απόφαση αυτή κατά την πρώτη ανάγνωση του προϋπολογισμού στην επιτροπή και τονίσαμε τη στρατηγική να ακολουθήσουμε τη διαδικασία του άρθρου 203, είπα ότι τα τηλέφωνα της Ευρώπης θα αρχίσουν να χτυπούν και να μη σταματούν. Και ασφαλώς άρχισαν να χτυπούν, από Πρωθυπουργούς, από Υπουργούς Εξωτερικών και από τον καθένα με αντικειμενικό σκοπό να μην ακολουθήσουμε την πορεία αυτή. Έχω καταλήξει στο συμπέρασμα ότι το τηλέφωνο είναι ισχυρότερο από το ξίφος καθόσο φαίνεται ότι επιτυγχάνει πολύ περισσότερα από εκείνα που μπορούμε να επιτύχουμε αγωνιζόμενοι στα χαρακώματα!
<P>
Σήμερα ακριβώς έλαβα ένα σημείωμα από τη Μόνιμη Αντιπροσωπεία του Ηνωμένου Βασιλείου που ουσιαστικά μας ζητούσε να καταψηφίσουμε την τροπολογία που υπερψηφίσαμε στην Επιτροπή Προϋπολογισμών. Το σημείωμα ξεκινούσε λέγοντας: »Η πρόταση για ένα ειδικό πρόγραμμα υποστήριξης της ειρήνης και συνδιαλλαγής έγινε από τον Πρόεδρο της Ευρωπαϊκής Επιτροπής Jacques Delors στις 7 Δεκεμβρίου 1994». Λάθος. Δεν έγινε τότε, είχε γίνει αρκετούς μήνες νωρίτερα από το Ευρωπαϊκό Κοινοβούλιο. Το μόνο που έκανε ο κ. Delors ήταν να κάνει λάθος στα ποσά. Είπε 300 εκατομμύρια Ecu αντί 200 εκατομμύρια Ecu με αποτέλεσμα να έχουμε από τότε συνεχώς πρόβλημα! Αλλά το σημείωμα συνεχίζει - και πολύ μ' αρέσει αυτό το σημείο: »Η δικαιολογία του Κοινοβουλίου για την προτεινόμενη μείωση, (δηλ. ότι το Συμβούλιο δεν συνεφώνησε για την αύξηση της οροφής των διαρθρωτικών ταμείων κατά 100 εκατομμύρια Ecu ούτως ώστε να αναπληρώσει τους πόρους του αποθεματικού), δεν πρόκειται να γίνει κατανοητή στις ενδιαφερόμενες περιφέρειες, ιδιαίτερα σ' αυτή τη λεπτή φάση».
<P>
Αυτό είναι πιθανώς αλήθεια, αλλά αποτελεί επίσης αποδοχή από ένα μέλος του Συμβουλίου ότι αυτό που λέγαμε από καιρό, δηλ. ότι έχουμε πρόβλημα εξ αιτίας του ότι το Συμβούλιο δεν ενέκρινε τα 100 εκατομμύρια Ecu, είναι πραγματικότητα. Δεν βοηθάει καθόλου να κυκλοφορούν έγγραφα όπως αυτό, κ. Πρόεδρε, ιδιαίτερα την ώρα λεπτών διαπραγματεύσεων.
<P>
Θα ήθελα να μνημονεύσω ένα σημείο σχετικά με ορισμένες από τις τροπολογίες που θα καταθέσει η Σοσιαλιστική Ομάδα. Στην κατηγορία 2 θα επανακαταθέσουμε τις τροπολογίες της Επιτροπής Περιφερειακής Πολιτικής. Αυτό σημαίνει ότι θα ζητούμε την επανεγγραφή στον προϋπολογισμό 16 εκατομμυρίων Ecu σε πιστώσεις πληρωμών. Αυτό εκπροσωπεύει σαφώς τη θέση της ομάδας μας. Θα υποστηρίξουμε την τροπολογία της Επιτροπής Περιφερειακής Πολιτικής και της Επιτροπής Προϋπολογισμών σχετικά με την επανεγγραφή των πιστώσεων για το RECHAR και το RETEX. Με το ίδιο σκεπτικό θα υποστηρίξουμε τις προτάσεις της Επιτροπής Προϋπολογισμών για να διασφαλίσουμε ότι τα 100 εκατομμύρια Ecu για την ειρηνευτική διαδικασία θα υπάρξουν, όχι όμως εις βάρος εκείνων των κοινοτικών πρωτοβουλιών που το Κοινοβούλιο θεωρεί προτεραιότητες.
<P>
Στρέφομαι τώρα στην πρόταση ψηφίσματος του κ. Brinkhorst, η οποία είναι μακροσκελέστατη. Στις παραγράφους 71, 72 και 73 αναφέρεται στην επιτροπολογία. Με αυτά που αναφέρει εκεί θέλει να πει, και το μήνυμα για το Συμβούλιο είναι ξεκάθαρο: εάν δεν συνεργαστείτε σ' αυτόν τον τομέα τότε ίσως να μην υπάρξουν προβλήματα για το 1997, αλλά για το 1998 οπωσδήποτε θα υπάρξουν.

<SPEAKER ID=61 LANGUAGE="EN" NAME="Elles">
Κύριε Πρόεδρε, αυτό που θα πρέπει καταρχάς να σκεφθούμε εξετάζοντας τον προϋπολογισμό του 1997 είναι οι τεράστιες δυσκολίες στις οποίες αναφέρθηκε ο προεδρεύων του Συμβουλίου πριν από την ψηφοφορία, αμέσως πριν από το μεσημεριανό διάλειμμα. Έχουμε κράτη μέλη τα οποία περικόπτουν ή παγώνουν τους εθνικούς προϋπολογισμούς τους καθώς τα ελλείμματα του δημόσιου τομέα μειώνονται, όχι μόνο για λόγους ανταγωνισμού στην παγκόσμια οικονομία αλλά και με τη λογική του ενιαίου νομίσματος του τέλους της δεκαετίας.
<P>
Ομιλώντας εξ ονόματος της ομάδας μου επομένως, πιστεύω ότι είναι ορθό να εξασφαλίσουμε ότι θα ενεργήσουμε υπεύθυνα σ' αυτή τη διαδικασία κατάρτισης του προϋπολογισμού και θα συμβάλλουμε κι' εμείς στην επίτευξη του σκοπού αυτού και, πράγματι, η θέση του Ευρωπαϊκού Λαϊκού Κόμματος ευθύς εξ αρχής της διαδικασίας, ύστερα από τη ψηφοφορία στην Επιτροπή Προϋπολογισμών, ήταν να υπογραμμίσουμε δύο συγκεκριμένες αρχές.
<P>
Η πρώτη είναι ότι υποστηρίζουμε έναν προϋπολογισμό μηδενικής ανάπτυξης διότι βρίσκεται σε συμφωνία με τη δέσμευση του Κοινοβουλίου για επίδειξη υπευθυνότητας στη διαδικασία κατάρτισης του προϋπολογισμού και επομένως εμείς, σε αντίθεση με τους Σοσιαλιστές, δεν θα ψηφίσουμε υπέρ της τροπολογίας της Επιτροπής Περιφερειακής Πολιτικής για την επανεγγραφή των ποσών αλλά θα ψηφίσουμε για υπευθυνότητα τόσο στον τομέα των διαρθρωτικών ταμείων όπως και για άλλα τμήματα του προϋπολογισμού.
<P>
Δεύτερον, εξ ίσου αν όχι περισσότερο σημαντικό, είναι να ψηφίσουμε υπέρ των δεσμεύσεων που έχει αναλάβει το Κοινοβούλιο και ειδικότερα υπέρ της διοργανικής συμφωνίας. Δεν συμφωνούμε ότι θα πρέπει να ακολουθήσουμε τη διαδικασία του άρθρου 203 η οποία ουσιαστικά - και ο κ. Wynn θα πρέπει να το παραδεχθεί - θα εξουδετερώσει τη διοργανική συμφωνία. Πιστεύουμε ότι θα πρέπει πράγματι να αξιοποιήσουμε τις συμφωνίες που έχουμε κάνει, να προσπαθήσουμε να διασφαλίσουμε, όπως τώρα, ότι η στρατηγική του Κοινοβουλίου αναπτύσσεται μεταξύ πρώτης και δεύτερης ανάγνωσης και να ενθαρρύνουμε το Συμβούλιο να ακολουθήσει το άρθρο 12(2) και να διεξάγει συζήτηση μαζί μας έτσι ώστε να μπορέσουμε να αναθεωρήσουμε τις προοπτικές, αλλά μέσα στο πλαίσιο της διοργανικής συμφωνίας, παρά να την απορρίψουμε και να πούμε απλά «δεν τη χρησιμοποιούμε». Κατά την άποψή μου, και πιστεύω και της ομάδας μου ως συνόλου, αυτό θα αποτελούσε ένα καθ' ολοκληρία λανθασμένο βήμα για το Κοινοβούλιο την ώρα που βρισκόμαστε στη διαδικασία διαπραγματεύσεων με τη Διακυβερνητική Διάσκεψη, διότι θα μας κάνει να φανούμε ως ανεύθυνοι εταίροι της διαδικασίας κατάρτισης του προϋπολογισμού. Υποστηρίζουμε ότι αυτή τη συγκεκριμένη στιγμή δεν θα πρέπει να αγνοήσουμε τις δυσκολίες στις οποίες βρίσκεται η Ευρωπαϊκή Ένωση, τόσο σε όρους περιορισμών στους προϋπολογισμούς όσο και σε όρους διαπραγματεύσεων μέσα στα πλαίσια που έχουμε ήδη συζητήσει.
<P>
Ωστόσο υπάρχει το ερώτημα του τρόπου με τον οποίο μπορούμε πράγματι να επιτύχουμε τα παραπάνω μέσα στα ήδη καθορισμένα πλαίσια. Πιστεύουμε ότι η πρόταση του γενικού εισηγητή για την εγγραφή 300 εκατομμυρίων Ecu σε γενικό αποθεματικό, με 100 εκατομμύρια εγγεγραμμένα για την Ιρλανδία έτσι ώστε να είναι απόλυτα διασφαλισμένα, παρέχει την εγγύηση ότι η Ιρλανδία θα έχει τα 100 εκατομμύρια στο τέλος της διαδικασίας κατάρτισης του προϋπολογισμού, σε οποιαδήποτε κατηγορία κι' αν τα κατατάξουμε τελικά. Αυτό θα πρέπει να αποτελέσει μια πράγματι θεμελιώδη αρχή.
<P>
Ωστόσο, σχετικά με την κατανομή του υπολοίπου των 300 εκατομμυρίων, αυτό θα αποτελέσει τελικά αντικείμενο απόφασης της αρμόδιας επί του προϋπολογισμού αρχής στο τέλος της δεύτερης ανάγνωσης. Σχετικά όμως με τη δημιουργία θέσεων εργασίας, εάν νομίζετε ότι εγγράφοντας απλά και μόνο άλλα 100 εκατομμύρια υπέρ των διευρωπαϊκών δικτύων πρόκειται να λύσουμε το πρόβλημα της απασχόλησης στην Ευρωπαϊκή Ένωση τότε φοβούμαι ότι εμείς από αυτή την πλευρά του ημικυκλίου δεν έχουμε την ίδια άποψη. Αυτό που πρέπει να σκεφτούμε σ' αυτές τις διαπραγματεύσεις - και απευθύνω τις τελικές μου παρατηρήσεις σε εσάς κ. προεδρεύοντα του Συμβουλίου - είναι ότι θα πρέπει να έχουμε κατανόηση και ευελιξία από το θεσμικό σας όργανο ως τμήματος της διπλής αρχής για τον προϋπολογισμό, ούτως ώστε να διασφαλίσουμε ότι εκείνα που έχετε υπογράψει και εκείνα που έχουμε υπογράψει είναι αντικείμενα τα οποία μπορούν να υλοποιηθούν. Οι συνθήκες έχουν αλλάξει από τότε που συνυπογράψαμε το 1993. Θα πρέπει να εξασφαλίσουμε ότι οι συμφωνίες αυτές θα μπορέσουν να επιβιώσουν. Σε κάθε άλλη περίπτωση υπάρχει ο κίνδυνος ότι, όταν φτάσουμε στην αναθεώρηση των δημοσιονομικών προοπτικών του επομένου έτους, να διαπιστώσετε ότι από αυτή την πλευρά της αρχής που έχει εξουσία επί του προϋπολογισμού θα υπάρχει ένας παρά πολύ διστακτικός εταίρος όταν το θέμα φτάσει στη συνέχιση μιας διαδικασίας η οποία είναι άκαμπτη και μακροπρόθεσμα σαφώς αντιλειτουργική.

<SPEAKER ID=62 LANGUAGE="FR" NAME="Giansily">
Κύριε Πρόεδρε, η προετοιμασία της ψήφισης αυτού του προϋπολογισμού ανάγκασε την επιτροπή προϋπολογισμών να καταβάλει μια διπλή προσπάθεια, για την οποία νομίζω ότι αξίζουν συγχαρητήρια στον πρόεδρο Samland και στον εισηγητή Laurens Brinkhorst.
<P>
Πράγματι, το προσχέδιο προϋπολογισμού, το οποίο ξεκίνησε από προβλέψεις για αύξηση περίπου 4 % σε σχέση με τον προϋπολογισμό του 1996, έφθασε στις 25 Ιουλίου σε μηδενική αύξηση. Οι αιτιολογίες ήσαν αξιέπαινες και η ομάδα μου τις υποστήριξε. Πράγματι, πώς θα μπορούσαν οι Δεκαπέντε να μειώσουν τις δαπάνες στους εθνικούς προϋπολογισμούς τους, στην προοπτική των κριτηρίων σύγκλισης της συνθήκης του Μάαστριχτ, ενώ την ίδια στιγμή θα απεδέχοντο αύξηση του κοινοτικού προϋπολογισμού;
<P>
Ενισχυμένη από τη διαπίστωση αυτή, η αρχική στρατηγική του Laurens Brinkhorst παρεμποδίστηκε έκτοτε σοβαρά, πράγμα που θα οδηγούσε αναγκαστικά την επιτροπή προϋπολογισμών να μεταβληθεί σε επιτροπή του πέλεκυ. Θα ήθελα, εκφράζοντας τη γενική ικανοποίηση της ομάδας μας, να κάνω μερικές παρατηρήσεις ουσίας σχετικά με τις αποφάσεις που ελήφθησαν με την ευκαιρία αυτού του προϋπολογισμού και να επαναλάβω μερικές αρχές οι οποίες θεωρούμε ότι απορρέουν από το στοιχειωδέστερο κοινό νου, με κίνδυνο να δώσω την αίσθηση ότι επαναλαμβάνουμε εαυτούς.
<P>
Κατ' αρχάς, οι γεωργικές δαπάνες, για τις οποίες επιθυμώ για άλλη μια φορά να τονίσω τη διάκριση μεταξύ υποχρεωτικών και μη υποχρεωτικών δαπανών. Θα ήθελα να με ακούσουν, εκτός από τον Laurens Brinkhorst, οι συνάδελφοί μας Elisabeth Guigou και Elmer Brok, οι οποίοι εκπροσωπούν το Σώμα στη συζήτηση για τη ΔΔ: η κοινή γεωργική πολιτική δεν είναι δημοσιονομικό μέσο, είναι οικονομικό εργαλείο ρύθμισης των αγορών, το οποίο, για προφανείς λόγους, εγγράφεται στον προϋπολογισμό κατ' εκτίμηση. Τι θα κάναμε, όταν αντιμετωπίσαμε την κρίση των τρελών αγελάδων, χωρίς την ευελιξία του μηχανισμού και την υποχρεωτική εγγραφή των πιστώσεων; Οι πιστώσεις του κεφαλαίου 1 πρέπει να διατηρήσουν τον υποχρεωτικό τους χαρακτήρα.
<P>
Επιθυμώ στη συνέχεια, να πω μερικά λόγια σχετικά με την αναθεώρηση των δημοσιονομικών προοπτικών. Είναι προφανές ότι η επιτροπή προϋπολογισμών, στην οποία η διοργανική συμφωνία απονέμει πολύ συγκεκριμένες αρμοδιότητες στο δημοσιονομικό τομέα, επιθυμεί να ασκήσει τις αρμοδιότητες αυτές σε καθορισμένο πλαίσιο, σε πολύ αρχικό στάδιο. Θεωρώ φυσικό οι διαβουλεύσεις να παίζουν μεγάλο ρόλο στο θέμα αυτό, αλλά αυτός είναι και ο λόγος για τον οποίο η ομάδα μου δεν θα εδέχετο επιστροφή στο άρθρο 203 της συνθήκης, διότι θεωρούμε τη διοργανική συμφωνία σημαντική πρόοδο στον καταμερισμό των αρμοδιοτήτων που παραχωρήθηκαν στο Σώμα.
<P>
Όσον αφορά την έλλειψη νομικών βάσεων, νομίζω ότι ο εισηγητής μας έχει γενικά δίκιο. Είναι πολύ σημαντικό να δοθούν σύντομα τα κανονιστικά μέτρα για απεριόριστη χρήση των εγγεγραμμένων πιστώσεων.
<P>
Δυο λόγια τώρα σχετικά με τους αριθμούς. Αν παραμείνουμε στα πλαίσια της μηδενικής αύξησης, είναι σαφές ότι λίγα πράγματα μπορούν να διανεμηθούν. Η ομάδα μας, και ιδίως η ιρλανδική συνιστώσα μας, είναι πολύ δυσαρεστημένη από την αποθεματοποίηση 100 εκατομμυρίων ECU από τις πιστώσεις που προορίζονται για την ενίσχυση της ειρηνευτικής διαδικασίας στη Βόρειο Ιρλανδία. Περισσότερο από την πραγματικότητα της δημοσιονομικής κατάστασης, αυτό που οδήγησε την ομάδα Ένωση για την Ευρώπη να αρνηθεί την αποθεματοποίηση αυτών των 100 εκατομμυρίων ECU είναι ο φόβος να ερμηνευθεί λάθος η ψήφος του Σώματος από την κοινή γνώμη. Ελπίζουμε ειλικρινά να βρεθεί ικανοποιητική λύση πριν τη δεύτερη ανάγνωση.
<P>
Έχουμε επίσης ορισμένες επιφυλάξεις σχετικά με την τύχη που επιφυλάσσεται στο Euronews . Παρόλο που είναι αλήθεια ότι αυτός ο ευρωπαϊκός τηλεοπτικός σταθμός δυσκολεύεται να βρει το δρόμο του και την οικονομική του ισορροπία, πρέπει να προσέξουμε να μην θέσουμε το εργαλείο αυτό σε κίνδυνο με πολύ μεγάλους χρηματοδοτικούς περιορισμούς.
<P>
Όσον αφορά τα ερευνητικά προγράμματα, η αποθεματοποίηση 100 εκατομμυρίων ECU ανοίγει προοπτικές για τη δεύτερη ανάγνωση και η ομάδα μας εγκρίνει αυτή την πρόταση.
<P>
Τέλος, το πρόγραμμα MEDA, το οποίο απετέλεσε την αιχμή του δόρατος της ομάδας μας το περασμένο έτος. Ας σταματήσουμε να συγκεντρώνουμε τα πυρά μας εναντίον της Τουρκίας και να προσποιούμεθα ότι η Μεσόγειος συνοψίζεται στην Ανατολία και στη Νοτιοανατολική Τουρκία. Ας μην ξεχνάμε ότι, από όλες τις χώρες που μπορούν να αξιώσουν συμμετοχή στο πρόγραμμα MEDA, η Τουρκία είναι η πλουσιότερη, και συνεπώς, αυτή που επηρεάζεται λιγότερο από περιοριστικά μέτρα. Αυτός είναι ο λόγος για τον οποίο δεν μπορούμε να δεχθούμε άλλη μια φορά ενδεχόμενη αποθεματοποίηση πιστώσεων που προορίζονται για το πρόγραμμα MEDA.

<SPEAKER ID=63 LANGUAGE="PT" NAME="Porto">
Κύριε Πρόεδρε, θέλω καταρχή να συγχαρώ το συνάδελφό μου κ. Laurens Brinkhorst για την εργασία που πραγματοποίησε ως εισηγητής του προϋπολογισμού για το 1997, με ορθή φροντίδα για αυστηρότητα και διαφάνεια, οι οποίες είναι απαραίτητες στη διαδικασία ανάπτυξής μας.
<P>
Επιπλέον, εκφράζω την ικανοποίησή μου για την έκβαση των εργασιών στην Επιτροπή Προϋπολογισμών, εφόσον διασφαλίσθηκε ότι θα γίνει σαφές ενώπιον της κοινής γνώμης πως δεν απομακρυνθήκαμε από τη δέσμευση της οικοδόμησης μίας Ευρωπαϊκής 'Ενωσης η οποία δεν θα αποτελεί απλώς ένα χώρο ελεύθερων συναλλαγών που θα είναι κλεισμένος στον εαυτό του. 'Ετσι, έπρεπε να καταστεί σαφές ότι η Ευρωπαϊκή 'Ενωση είναι, ταυτόχρονα, ένας χώρος καλύτερης οικονομικής και νομισματικής ολοκλήρωσης και μεγαλύτερης συνοχής. 'Ηταν επομένως σημαντικό, στην προοπτική μας, να μην εγκριθεί μία πρόταση που οδηγούσε σε περικοπή, έστω και χωρίς πρακτικές και άμεσες επιπτώσεις, των αναλήψεων υποχρεώσεων σχετικά με το σύνολο των διαρθρωτικών ταμείων, συμπεριλαμβανομένων των πόρων που προορίζονται για το Στόχο 1 που, εξάλλου, έχει ένα πολύ σημαντικό βαθμό καλής εκτέλεσης.
<P>
Αντιθέτως, λυπούμαι για το γεγονός ότι δεν εγκρίθηκε από την Επιτροπή Προϋπολογισμών - ελπίζω όμως ότι θα εγκριθεί στην ολομέλεια - μία τροπολογία με σκοπό να μην υπάρξει επίσης μείωση στις αναλήψεις υποχρεώσεων σχετικά με τους υπόλοιπους στόχους, όπως προκύπτει από την πρόταση του Συμβουλίου.
<P>
Κάποια άλλη σκέψη ότι πρέπει να θυσιασθούν αυτά τα ποσά, έχοντας υπόψη τη διαδικασία ονομαστικής σύγκλισης του Μάαστριχτ, δεν έχει λόγο ύπαρξης, διότι αποτελούν, αντιθέτως - και, κατά συνέπεια, διαφωνώ στο σημείο αυτό με τον προηγούμενο συναδέλφό μου - συνεισφορές ώστε χώρες με μεγαλύτερες δυσκολίες να έχουν κάποια ανακούφιση για το δημοσιονομικό τους έλλειμμα. Εξάλλου, στην προοπτική αυτή δημιουργήθηκε, εν μέρει, το Ταμείο Συνοχής με μία πολύ μικρή απαίτηση προσθετικότητας.
<P>
Πρέπει επίσης να εκφράσουμε την ικανοποίησή μας για την επαναφορά, στη χθεσινή συνεδρίαση, των κονδυλίων της συνεργασίας με το εξωτερικό, κυρίως με την Λατινική Αμερική και τη Νότιο Αφρική, ελπίζοντας ότι θα εγκρίνουμε εδώ, την Πέμπτη, μία τροπολογία η οποία θα επαναφέρει ένα άλλο σημαντικό ποσό με προορισμό την προώθηση των εξαγωγών προς τρίτες χώρες.
<P>
Πρόκειται για μικρά ποσά σε έναν προϋπολογισμό ο οποίος δεν ξεπερνά το ποσοστό του 1.24 % του AEγχΠ το οποίο επιτρέπουν οι δημοσιονομικές προοπτικές. Δεν μπορεί να υπάρξει, λοιπόν, οποιαδήποτε κατηγορία για υπερβολικές δαπάνες καθώς διακυβεύεται, κατά κάποιον τρόπο, η εξασφάλιση σημαντικών δράσεων και αρχών στην Ευρώπη που θέλουμε να οικοδομήσουμε, μία Ευρώπη ανοικτή και ανταγωνιστική, η οποία θα είναι στο ύψος της παράδοσης και του μέλλοντός μας.
<P>
Μία τελευταία λέξη για τις δράσεις που στις οποίες επιδιώκεται να δοθεί προτεραιότητα, με δική μας πρωτοβουλία, για τη στήριξη στη Βόρειο Ιρλανδία, στην έρευνα και στα διευρωπαικά δίκτυα. Είναι όλες σημαντικότατες για λόγους πολιτικούς και αναπτυξιακούς. Αλλά, για να μη δημιουργούμε ψευδαισθήσεις χωρίς βάση - όπως επίσης είπε ήδη κάποιος - πρέπει να βγάλουμε από το μυαλό μας την ιδέα ότι τα διευρωπαϊκά δίκτυα αποτελούν σημαντική συνεισφορά στην επίλυση του προβλήματος της ανεργίας. Επειδή αυτό είναι επίσης ένα βασικό πρόβλημα των ημερών μας που απασχολεί τους πάντες και που πρέπει να αντιμετωπίσουμε με το μεγαλύτερο ρεαλισμό, πρέπει να δώσουμε επίσης προτεραιότητα στη στήριξη των μικρομεσαίων επιχειρήσεων, μοναδικός αποτελεσματικός τρόπος για να το επιλύσουμε, δεδομένης της διάστασης του και της εξάπλωσής του σε όλες τις περιοχές της 'Ενωσης, ακόμη και σε περιοχές όπου δεν θα γίνουν αισθητά τα αποτελέσματα ενός μικρού αριθμού δράσεων μείζονος εμβέλειας, από τις οποίες ορισμένες, άλλωστε, έχουν ελάχιστη ανάγκη εργατικού δυναμικού.

<SPEAKER ID=64 LANGUAGE="PT" NAME="Miranda">
Κύριε Πρόεδρε, το κεντρικό ζήτημα της παρούσας διαδικασίας του προϋπολογισμού βρίσκεται, κατά τη γνώμη μας, στην έντονα περιοριστική τάση της, η οποία καθορίζει την ομαλή ανάπτυξη κοινοτικών πολιτικών σε σημαντικούς τομείς.
<P>
Πραγματικά, στις παραμονές της τρίτης φάσης της νομισματικής ένωσης, και ήδη με τα μάτια στραμένα στη διεύρυνση, το Συμβούλιο έδειξε ότι θέλει να μετατρέψει αυτό τον προϋπολογισμό όχι σε αναγκαία απάντηση για τα σημαντικά προβλήματα που αντιμετωπίζει η 'Ενωση, κυρίως στο κοινωνικό πεδίο, αλλά σε μία υποδειγματική άσκηση για τις κυβερνήσεις των κρατών μελών, τη στιγμή ακριβώς που, και στο επίπεδο αυτό, υπάρχει η βούληση να προχωρήσουν σε προϋπολογισμούς λιτότητας.
<P>
Γι'αυτό και οι περικοπές άνευ κριτηρίων και οι ασυνέπειες είναι τα κυρίαρχα χαρακτηριστικά της σημερινής διαδικασίας του προϋπολογισμού. Δεν λαμβάνεται υπόψη η περιορισμένη εμβέλεια του κοινοτικού προϋπολογισμού. Αναιρείται αντικειμενικά η απόφαση του Ευρωπαϊκού Συμβουλίου του Εδιμβούργου όσον αφορά την εξέλιξη των κοινοτικών δαπανών. Περικόπτονται οι γεωργικές δαπάνες κατά ένα δισεκατομμύριο Ecu την ώρα που καθίσταται προφανές, ακόμη και με τις προτάσεις που έχουν ήδη διατυπωθεί, ότι χρειάζονται μεγαλύτερα ποσά. Περιορίζονται οι πληρωμές των διαρθρωτικών ταμείων κατά το ίδιο ποσό, όταν είναι γνωστό ότι η ενίσχυσή τους αποφασίστηκε ακριβώς για να αντιμετωπιστούν οι προβλεπόμενες συνέπειες από την εφαρμογή των κριτηρίων ονομαστικής σύγκλισης.
<P>
Γίνεται προσπάθεια επιβολής σημαντικών περιορισμών στις εσωτερικές δαπάνες καθώς και στις δαπάνες για τη συνεργασία όταν, για παράδειγμα, το βασικό πρόβλημα της εποχής, η ανεργία, απαιτεί υποδειγματική προσπάθεια.
<P>
Δεν δεχόμαστε, επομένως, ούτε τους αριθμούς ούτε τη λογική αυτού του σχεδίου του Συμβουλίου. Και θέλω να υπογραμμίσω το εξής: όχι μόνο πιστεύουμε ότι οι αριθμοί του προσχεδίου της Επιτροπής πρέπει να επανεγγραφούν σε ευαίσθητους τομείς, αλλά θεωρούμε, όπως δήλωνε πάντα το Ευρωπαϊκό Κοινοβούλιο, ότι πρέπει κάποια σημαντικά θέματα - όπως η Βόρεια Ιρλανδία, τα διευρωπαϊκά δίκτυα και η έρευνα - να εξεταστούν στο πλαίσιο μίας αναθεώρησης των χρηματοδοτικών προοπτικών, έτσι ώστε να μην τίθενται σε κίνδυνο άλλοι στόχοι.
<P>
Αυτό που πρέπει να γίνει γνωστό, τη στιγμή αυτή, είναι η θέση του Κοινοβουλίου σχετικά με τη λογική αυτή, αντιτίθεται ή όχι το Κοινοβούλιο σε αυτή. Θα έπρεπε να το κάνει. Αλλά, όπως προκύπτει από τις ψηφοφορίες που πραγματοποιήθηκαν στην Επιτροπή Προϋπολογισμών, δεν διαπιστώνεται κάτι τέτοιο.
<P>
Με κάποιες μικρές αποχρώσεις, διατηρείται, στην ουσία, η λογική του Συμβουλίου. Οι αντιδράσεις που διατυπώθηκαν σήμερα από τις διάφορες ειδικές επιτροπές του Κοινοβουλίου αποτελούν συμπτωματική μαρτυρία του γεγονότος αυτού και δεν είναι δυνατό να τις αγνοήσουμε.
<P>
Δεν υπήρξε καμία σημαντική αντίδραση στις περικοπές των γεωργικών δαπανών, παρά το γεγονός ότι το Συμβούλιο προχωρά πέρα από όσα είχε προτείνει το Κοινοβούλιο στο πλαίσιο της διαδικασίας ad hoc. Παραμένει η περικοπή του ενός δισεκατομμυρίου στις πιστώσεις πληρωμών των Διαρθρωτικών Ταμείων. Ως προς το θέμα αυτό, και για όσους παρουσιάζουν τη μη ύπαρξη επιπτώσεων αυτής της περικοπής στο στόχο 1 ως θετικό στοιχείο, που είναι πράγματι, και πρέπει να ληφθεί υπόψη, τουλάχιστον για τις χώρες που καλύπτονται περισσότερο από το στόχο αυτό, θέλω να αναφέρω δύο πτυχές:
<P>
αφενός, αυτό που βασικά τίθεται σε αμφισβήτηση είναι ένα ζήτημα αρχής και όχι τόσο, ή ειδικά, ένα ποσοτικό ζήτημα· πρόκειται για την τήρηση ή όχι των αποφάσεων του Εδιμβούργου.-αφετέρου, και από τεχνική άποψη, πρέπει να έχουμε πλήρη επίγνωση ότι μία τέτοια περικοπή στις πληρωμές θα μεταφραστεί επίσης αναπόφευκτα, στα επόμενα οικονομικά έτη, σε μειώσεις στις αναλήψεις υποχρεώσεων. Και είμαι βέβαιος ότι θα καλύπτονται τότε όλοι οι στόχοι. Αυτοί είναι άλλωστε οι λόγοι για τους οποίους επιμένουμε στην εκ νέου υποβολή των τροπολογιών οι οποίες έχουν στόχο να αποκατασταθεί το προσχέδιο στον τομέα αυτό, κάτι που επιπλέον συμφωνεί με τις ανησυχίες πολλών άλλων συναδέλφων και με όσα πρότειναν οι Επιτροπές Περιφερειακής Πολιτικής και Κοινωνικών Υποθέσεων.Τέλος, είναι επίσης λυπηρό αυτό που συμβαίνει με τις δαπάνες των κατηγοριών 3 και 4. Οι μειώσεις σε σημαντικούς τομείς, όπως ο πολιτισμός ή η συνεργασία, είναι παραδειγματικές. Επικρατεί πάντα η ανησυχία για την πραγματοποίηση οικονομιών.
<P>
Τέλος, θα ήθελα να υπογραμμίσω ότι εμείς παρακολουθήσαμε τη στρατηγική η οποία καθορίστηκε χθες από την Επιτροπή Προϋπολογισμών. Αλλά θα ήθελα επίσης να υπογραμμίσω ότι το κάνουμε με σοβαρές επιφυλάξεις, όπως προκύπτει, άλλωστε, από όσα προαναφέραμε. Θα προτιμούσαμε, ασφαλώς, οι στόχοι, οι καθορισμένες προτεραιότητας να συνεχιστούν με σταθερότητα, όχι σε βάρος άλλων στόχων, αλλά με αναθεώρηση των χρηματοδοτικών προοπτικών. Ελπίζω τώρα ότι η ολομέλεια θα αποκαταστήσει όλα τα αρνητικά στοιχεία αυτού του προϋπολογισμού, όπως επίσης και τις θετικές πτυχές που επιτεύχθηκαν κατά την ψηφοφορία που πραγματοποιήθηκε χθες στην Επιτροπή Προϋπολογισμών.

<SPEAKER ID=65 LANGUAGE="DE" NAME="Mόller">
Κύριε Πρόεδρε, κυρίες και κύριοι, δεν μπορώ να φανταστώ ότι μεταξύ των μελών του Συμβουλίου υπάρχουν οπαδοί της pοp μουσικής. Eυχαρίστως θα ήθελα να διαψευστώ, αλλά κατά κάποιο μυστικό τρόπο θα πρέπει μια επιτυχία του David Bowie να έγινε κατευθυντήρια μελωδία. O τίτλος είναι: »We will be heroes, but just for one day» .
<P>
Nαι, κυρίες και κύριοι, ήρωες συναντήθηκαν στο Έσσεν, στις Kάννες, και στη Mαδρίτη, όταν το θέμα ήταν να εξαγγελθεί φωναχτά πως σαφώς και ο αγώνας κατά της ανεργίας θα πρέπει να βρίσκεται στο επίκεντρο όλων των ευρωπαϊκών προσπαθειών. Για το σκοπό αυτό καταβλήθηκαν προσπάθειες, επανειλημμένα, να παρουσιαστούν τα διευρωπαϊκά δίκτυα ως κινητήρας της γενικής οικονομικής κατάστασης. Eκεί εξαγγέλθηκε φωναχτά ότι θα ενισχυθεί με 100 εκατομμύρια Ecu επιπλέον η ειρηνευτική διαδικασία στην Iρλανδία. Aυτά ήταν τα κατανυκτικά λόγια του Συμβουλίου που προκάλεσαν οκτάστηλα στον τύπο. Aλλά αυτά τα κατανυκτικά λόγια - πικρή εμπειρία, όσον αφορά την αξιοπιστία των ευρωπαϊκών υποσχέσεων - ήταν αρκετό υλικό για οκτάστηλο, που κράτησε μόνο μια μέρα. Στη συνέχεια επανήλθε η γκρίζα καθημερινότητα και η καθημερινή μελωδία συλλαβίζεται ως εξής: Λιτότητα; τέσσερις συλλαβές με πήλινο ήχο.
<P>
Tώρα, ενόψει της επίκαιρης κατάστασης των εθνικών προϋπολογισμών και ενόψει της ανάγκης να μειωθεί το δημόσιο χρέος, λόγω της Eυρωπαϊκής Nομισματικής Ένωσης, κανείς δεν μπορεί να ξεφύγει από τη λιτότητα. Aλλά γίνεται πράγματι οικονομία στο σχέδιο του Συμβουλίου; Περικοπές ενός δισεκατομμυρίου στις γεωργικές δαπάνες: Λόγω των σημαντικών πλεονασμάτων της περασμένης χρονιάς, το ποσό αυτό όχι μόνο δεν είναι πειστικό, αλλά είναι επιπλέον και ανέντιμο, κατά τη γνώμη μου. Διότι αυτό που περικόπτουμε εδώ σήμερα, θα καταβροχθιστεί αύριο κιόλας από την κρίση της ΣEB, της οποίας η εξάλειψη θα βαρύνει ακόμη περισσότερο τις τσέπες μας, τα επόμενα χρόνια.
<P>
Ένα δισεκατομμύριο Ecu περικοπές στις πληρωμές των διαρθρωτικών ταμείων: Aυτό - μετά συγχωρήσεως - δεν είναι λιτότητα, αλλά απλώς λογιστικό τέχνασμα, μια και οι υποχρεώσεις εξακολουθούν να υπάρχουν, όπως όλοι γνωρίζουμε. Aντ' αυτού, το Συμβούλιο θα έπρεπε να αφοσιωθεί πιο σοβαρά στο πρόβλημα της απορρόφησης των κονδυλίων στα διαρθρωτικά ταμεία. Aλλά όχι, τόση προσοχή δεν τη θέλουμε. Διότι, τελικά οι καθαρά πληρωτές χαίρονται ήδη από τώρα για τις επανεισροές μη δαπανηθέντων πόρων, που θα γίνουν το 1998 και το 1999.
<P>
Eδώ το σύνθημα φαίνεται να είναι ότι πολιτική κάνει κανείς καλύτερα, με το να μην κάνει πολιτική. Ωστόσο αναρωτιέται κανείς, τι σχέση έχει αυτό με αλληλεγγύη. Aυτά ήταν όλο κι όλο. Όλες οι άλλες εξαγγελίες είναι λόγια του αέρα, και το Kοινοβούλιο ας κοιτάξει να δει πώς θα ξεμπερδέψει.
<P>
Όχι μόνον κοιτάζαμε, αλλά δώσαμε και χέρι βοηθείας. Nαι, έγιναν οικονομίες; αλλά κι εδώ αναρωτιέμαι: Για ποιο σκοπό άραγε; Για την ειρηνευτική διαδικασία στην Iρλανδία; Kαλά θα ήταν. 100 εκατ. Ecu για την ακάλυπτη επιταγή που εξέδωσε το Συμβούλιο, συγκεντρώθηκαν με κόπο από άλλες πολιτικές. Για τα διευρωπαϊκά δίκτυα; Aλλά, μετά συγχωρήσεως: Ποιος εδώ στο Σώμα πιστεύει ακόμη ότι τα 352 εκατ. Ecu - και άλλα 100 επιπλέον - θα είναι μήνυμα για την απασχόληση, αφού ούτε η συγχρηματοδότηση στα κράτη μέλη δεν είναι πια εξασφαλισμένη; Θα πρέπει να σταματήσουμε επιτέλους το βιολί των διευρωπαϊκών δικτύων.
<P>
Στη συνέχεια, κάναμε οικονομία και για την έρευνα. Nαι, αλλά το θέμα είναι, τι ωφελεί, αν δεν μπορούν να υλοποιηθούν βασικά ερευνητικά προγράμματα, όπως οι ανανεώσιμες μορφές ενέργειας, επειδή εσείς, κύριοι εκπρόσωποι του Συμβουλίου, αρνείστε τη νομική βάση; Aλλά αυτό δεν ανησυχεί τους ήρωες, που στο Pίο εξαγγέλλουν φωναχτά πόσο σημαντική είναι η προστασία του περιβάλλοντος, just for one day , και πίσω στην Eυρώπη παύουν να βλέπουν και να σκέπτονται το πρόβλημα του CO2 . Eιλικρινά, αυτό δεν μπορεί να το ονομάσει κανείς επένδυση στο μέλλον. Kαι σε βάρος τίνος έγινε η οικονομία; Σε βάρος των πιο αδύνατων, σε βάρος κυρίως των αναπτυσσομένων χωρών.
<P>
Στον προϋπολογισμό αυτό δεν ηχεί καμιά μελωδία για τους πολίτες, ούτε καν μια μελωδία για το μέλλον. Έτσι δεν διαμορφώνεται η Eυρώπη; έτσι διαχειρίζεται μόνον.
<P>
Έναντι αυτών, τα μικρά highlights είναι πολύ λίγα. Eπιτέλους 3 εκατομμύρια, για το Διεθνές Δικαστήριο για την πρώην Γιουγκοσλαβία, του οποίου η υποστήριξη είναι περισσότερο μάλλον συμβολικό καθήκον. H πρωτοβουλία μας να προστατεύσουμε τον προϋπολογισμό από τις δραματικά αυξανόμενες συνταξιοδοτικές επιβαρύνσεις, ολοκληρώθηκε, δυστυχώς, μόνον κατά το ήμισυ. Eνώ επικρατεί η άποψη πως δεν πρέπει το μέλλον των συντάξεων των υπαλλήλων να κληροδοτηθεί, στις επόμενες γενιές, ως «μαύρη» τρύπα στον προϋπολογισμό, δεν μπόρεσαν τα μέλη του Σώματός μας, δυστυχώς, να πετύχουν μια συνεπή ρύθμιση στις δικές μας υποθέσεις.
<P>
H έλλειψη αξιοπιστίας μάς χαρακτηρίζει και με την απόρριψη της οικολογίας μέσα στο ίδιο μας το Σώμα, όταν βάζουμε εμπόδια και στον οικολογικό έλεγχο. Mπορούμε να λέμε πάρα πολλά για greening της EE, αν δεν αρχίσουμε να το κάνουμε από τα γυάλινα μέγαρά μας.
<P>
H πολιτική λιτότητας απαιτεί θάρρος, απαιτεί διορατικότητα και προθυμία να εγκαταλείψουμε τα ευχάριστα προνόμια και τα έργα χωρίς προοπτική, και να κάνουμε πολιτική για το μέλλον. Heroes for just one day δεν μπορούν να μας το εγγυηθούν αυτό, αλλά ίσως η Tina Turner να μας δείξει το δρόμο με το τραγούδι της »We don't need another heroe» !
<P>
Ίσως να χρειαζόμασταν λίγο περισσότερο θάρρος μόνο.

<SPEAKER ID=66 NAME="Πρόεδρος">
Κυρία Mόller, να ακούσουμε με ποια μουσική θα απαντήσει το Συμβούλιο στην παρέμβασή σας!

<SPEAKER ID=67 LANGUAGE="IT" NAME="Dell'Alba">
Κύριε Πρόεδρε, κύριοι συνάδελφοι, θα ήθελα πριν από όλα να εκφράσω, εξ ονόματος της ομάδας μου, την εκτίμηση και τις ειλικρινείς και όχι ρητορικές ευχαριστίες μας στον κύριο εισηγητή, κ. Brinkhorst, και τον εισηγητή των άλλων θεσμικών οργάνων, κ. Fabra Vallιs, διότι επετέλεσαν άναμφισβήτητα μία από τις δυσκολότερες εργασίες που έπρεπε να αντιμετωπισθούν κατά τη διάρκεια του κοινοβουλευτικού έτους. Τους ευχαριστούμε διότι περάτωσαν, τουλάχιστον γι αυτή την πρώτη φάση, έναν προϋπολογισμό που γεννήθηκε άσχημα και μετά μεγάλωσε ακόμη χειρότερα, από εκείνο το Συμβούλιο των Υπουργών που κάποιος προηγουμένως το περιέγραψε χρησιμοποιώντας ένα μουσικό κομάτι, ενώ εγώ καταφεύγοντας στην ποίηση θα έλεγα ότι θυμίζει αντίθετα το »Bateau ivre» του Rimbaud, διότι, κατά τη γνώμη μου, ενώ είναι ανίκανο να ακολουθήσει μία ακριβή πορεία και ζητώντας πολύ σωστά την εφαρμογή μιας πολιτικής λιτότητας στο εσωτερικό των χωρών μελών, θέλει να την εφαρμόσει με τυχωδιωκτικό, θα λέγαμε στην Ιταλία, τρόπο στον προϋπολογισμό της Ένωσης, στο μοναδικό δηλαδή μέσο που διαθέτει για να συνοδεύσει και να καταστήσει πιο κατανοητά στον πολίτη της Ένωσης τα oφέλη της οικονομικής και νομισματικής και ενδεχομένως και πολιτικής, αύριο, ένωσης της Ευρώπης.
<P>
Παρακολουθήσαμε σε διάστημα δέκα ημερών, και δεν θα πρέπει να μας εκπλήσσει, δύο εθνικές εκλογές οι οποίες ευνόησαν πολιτικά κόμματα και τάσεις που έχουν υιοθετήσει θέσεις κατά του Μάαστριχτ. Θα έχουμε όλο και χειρότερα σημάδια, εάν το Συμβούλιο συνεχίσει, με μυωπικό τρόπο, να κάνει οικονομίες στα ψίχουλα, όταν αντίθετα ο προϋπολογισμός θα έπρεπε να είναι το εργαλείο ανάπτυξης της Ευρωπαϊκής μας Ένωσης. Δύσκολα λοιπόν μπόρεσε το Κοινοβούλιο να αντιδράσει σε έναν προϋπολογισμό φαινομενικής λιτότητας, τυχοδιωκτικού τύπου, από τη στιγμή που εφαρμόζεται λιτότητα στην αγροτική πολιτική, ενώ συγχρόνως είμαστε έτοιμοι να διπλασιάσουμε τις δαπάνες που αφορούν έναν ειδικό τομέα του βοείου κρέατος σε βάρος πολιτικών που όχι τυχαία προδίκασαν για πρώτη φορά, με τόσο ίσως φανερό τρόπο, την αντίθετη ψήφο ορισμένων χωρών. Εφαρμόζεται «λογιστική» λιτότητα στα Διαρθρωτικά Ταμεία και συγχρόνως υπονομεύεται, ή τουλάχιστον δίνεται η εντύπωση ότι υπονομεύεται, η ιδέα της οικονομικής συνοχής, της βούλησης να προχωρήσουμε μπροστά στο δρόμο της ένωσης στην οποία βασίζονται τα Διαρθρωτικά Ταμεία. Κατόπιν όμως εφαρμόζεται μία δειλή, μικροπρεπής πολιτική, με οικονομίες λίγων δεκάδων εκατομμυρίων στους μεγάλους τομείς, σημαντικούς τομείς για την επιβίωση της εσωτερικής δομής μας, στην ενίσχυση της ανάπτυξης, στην ανθρωπιστική βοήθεια. Εύχομαι την Πέμπτη να θελήσουμε να διορθώσουμε αυτή την τάση για να μπορέσουμε πάλι να ελπίζουμε ότι στον διορθωτικό προϋπολογισμό θα εντάξουμε του χρόνου ορισμένες πιστώσεις που έμειναν έξω από τον προϋπολογισμό της ανθρωπιστικής βοήθειας. Η εικόνα που προσφέρουμε στους πολίτες είναι συνεπώς εκείνη μιας Ευρώπης σε παρακμή, μιας Ευρώπης που βρίσκεται ένα βήμα πίσω από εκεί που θα έπρεπε να είναι.
<P>
Ακολουθήθηκε τέλος η επιλογή της εγκατάλειψης της πολιτικής των μεγάλων διαρθρωτικών έργων εκείνου του περίφημου σχεδίου «Ντελόρ», του οποίου δεν έχουμε παρά μία αόριστη ανάμνηση ενώ όσο περνάει ο καιρός δυστυχώς αποδεικνύεται πόσο σωστή ήταν εκείνη η προσέγγιση και πόσο εσφαλμένη είναι η σημερινή συμπεριφορά των πολιτικών ηγετών, όχι μόνο του Συμβουλίου, αλλά και άλλων τομέων.
<P>
Λυπούμεθα που δεν μπορέσαμε να παρουσιάσουμε μία κοινή πρόταση μαζί με άλλες πιο έγκυρες ομάδες που ήθελαν μαζί μας να προκαλέσουν σε αντιπαράθεση το Συμβούλιο, και να προχωρήσουμε ακόμη περισσότερο βάσει της ίδιας της Συνθήκης, ενώ εκφράζουμε το φόβο ότι η στρατηγική που υιοθετήθηκε βάσει του άρθρου 203, λίγο πιο μετροπαθής, θα αποδειχθεί στο τέλος ανεπαρκής.
<P>
Είμαστε φυσικά ικανοποιημένοι διότι εγκρίθηκαν ορισμένα κονδύλια του προϋπολογισμού, αναφέρομαι ειδικότερα σε εκείνα που αποκαθιστούν πιστώσεις εντός των κονδυλίων που προορίζονται για το λαό του Θιβέτ που τόσο υποφέρει, και ευχόμαστε η Επιτροπή να θελήσει και εφέτος να τα διατηρήσει. Θα υπερψηφίσουμε στο σύνολό της την έκθεση Brinkhorst, επαναλαμβάνω, αν και αμφιβάλουμε ότι θα αποτελέσει ένα αποτελεσματικό όπλο έναντι του Συμβουλίου.

<SPEAKER ID=68 LANGUAGE="FR" NAME="Fabre-Aubrespy">
Κύριε Πρόεδρε, το σχέδιο προϋπολογισμού του Συμβουλίου, το οποίο επηρεάστηκε ιδιαίτερα από ορισμένα κράτη μέλη, εγγράφεται σε μια προσπάθεια λιτότητας, η οποία αξίζει να υπογραμμιστεί. Πράγματι, εγκρίνουμε αυτή τη διαφορά σε σχέση με το πρόσφατο παρελθόν. Το προσχέδιο προϋπολογισμού 1996 προέβλεπε αύξηση άνω του 8 % σε πιστώσεις υποχρεώσεων και σε πιστώσεις πληρωμών. Το προσχέδιο προϋπολογισμού της Επιτροπής προβλέπει επίσης αύξηση κατά 4 % σε πιστώσεις υποχρεώσεων και 3, 1 % σε πιστώσεις πληρωμών. Αυτή η αύξηση είναι και πάλι υπερβολική και η προσπάθεια είναι ανεπαρκής, λαμβανομένου υπόψη του τι γίνεται σε πολλά κράτη μέλη σήμερα.
<P>
Το σχέδιο προϋπολογισμού του Συμβουλίου προβλέπει, με τη σειρά του, μείωση κατά 0, 3 % σε σχέση με τον προϋπολογισμό του 1996, ήτοι μείωση κατά 900 εκατομμύρια ECU, με ισόρροπη προσπάθεια στις γεωργικές δαπάνες και τις διαρθρωτικές δαπάνες. Το Συμβούλιο λαμβάνει υπόψη επίσης αυτό που υπογραμμίσαμε συχνά, δηλαδή την ύπαρξη πιστώσεων πληρωμών που δεν εκτελούνται, ύψους 9 δις ECU για τα έτη 19941995.
<P>
Δυστυχώς, η επιτροπή προϋπολογισμών μας δεν ευθυγραμμίζεται με αυτή την τάση. Σύμφωνα με τη συνήθειά της, συζητά για τις ίδιες αρμοδιότητες του Κοινοβουλίου, για τους συσχετισμούς δυνάμεων, για πολιτικάντικη πολιτική. Δεν διαστάζει να διατηρήσει γραμμές του προϋπολογισμού χωρίς νομική βάση, όχι άμεσης προτεραιότητας. Δεν διστάζει να μιλά για «αποθεματικά αντίθετα προς τις αρχές της δημοσιονομικής ορθοδοξίας». Δεν διστάζει επίσης να εξετάσει υπέρβαση του ανωτάτου ορίου των δημοσιονομικών προοπτικών. Το εξετάζει για φέτος και, ασφαλώς, για τα επόμενα έτη. Έτσι, δεν προχωρούμε προς την κατεύθυνση της Οικονομικής και Νομισματικής Ένωσης που διακηρύσσεται από όλες τις πλευρές και στην οποία αφιερώνονται πολύ σημαντικές πιστώσεις, δεν βελτιώνεται η εικόνα της Ευρώπης στους πολίτες των διαφόρων εθνών που αποτελούν την Ευρωπαϊκή Ένωση.
<P>
Πρόκειται για χαμένη ευκαιρία και δεν θα μπορέσουμε να δεχθούμε τον προϋπολογισμό, αν γίνουν αποδεκτές οι τροπολογίες της επιτροπής προϋπολογισμών. Είμαστε υπέρ των οικονομιών, οικονομιών που θα άλλαζαν τη δημοσιονομική νοοτροπία που έχουμε διαμορφώσει εδώ και πολλά χρόνια.

<SPEAKER ID=69 LANGUAGE="FR" NAME="Le Gallou">
Κύριε Πρόεδρε, παρακολούθησα με ενδιαφέρον τη συζήτηση στην επιτροπή προϋπολογισμών, αλλά οι Γάλλοι και Φλαμανδοί μη εγγεγραμμένοι βουλευτές δεν θα μπορέσουν να υπερψηφίσουν τον παρόντα προϋπολογισμό, διότι τον αμφισβητούμε εκ θεμελίων.
<P>
Κατ' αρχήν, για λόγους τους οποίους εξέθεσε εξαιρετικά ο συνάδελφός μας, κ. Fabre-Aubrespy. Κατόπιν, διότι ο παρόν προϋπολογισμός είναι σε τελευταία ανάλυση απών ή αστείος στους μεγάλους τομείς, όπου θα μπορούσε να αναληφθεί αποτελεσματικά δράση σε ευρωπαϊκή κλίμακα: απών στους τομείς του διαστήματος, της αεροναυπηγικής, ακόμα και των μεγάλων έργων υποδομής. Το να προσθέτει κανείς 100 εκατομμύρια ECU σε αποθεματικά για τα διευρωπαϊκά δίκτυα δεν έχει πολύ νόημα, όταν πρόκειται για μια ολόκληρη ήπειρο.
<P>
Στη συνέχεια, και κυρίως, διότι η βασική λειτουργία του προϋπολογισμού αυτού είναι να εξαγοράσει συμπάθεια προς το ομοσπονδιακό σχέδιο, δημιουργώντας πελατείες υποχρέων, σε εθνικό και τοπικό επίπεδο, με τα διαρθρωτικά ταμεία και το Ταμείο συνοχής. Είναι ίσως συμπαθητικό να χρηματοδοτεί κανείς λιμένες αναψυχής ή ξενώνες χαμένους στην εξοχή, αλλά δεν είναι στην κλίμακα της Ευρωπαϊκής Ένωσης.
<P>
Δεν υπάρχουν μόνον οι τοπικές και εθνικές πελατείες. Υπάρχουν επίσης οι αμέτρητες πελατείες των ενώσεων: ενώσεις καταναλωτών, αντιρατσιστικές, φεμινιστικές, φεντεραλιστικές, οικολογικές ενώσεις, για να αναφέρω μόνον μερικές. Στον τομέα αυτό, όλα γίνονται με απόλυτη έλλειψη διαφάνειας.
<P>
Ο εισηγητής, κ. Brinkhorst, προσπάθησε να βάλει λίγη τάξη στις επιδοτήσεις, λίγω δημοσιότητα, λίγη διαφάνεια, αλλά δεν υποστηρίχθηκε από την αριστερή πλειοψηφία της επιτροπής, η οποία επιθυμεί να συνεχίσει να βασιλεύει σκοτάδι στον τομέα αυτόν.
<P>
Υπάρχουν επίσης οι συνδικαλιστικές πελατείες, και αυτό είναι ιδιαίτερα ενδιαφέρον και σημαντικό. Μέσω καμμιάς δεκαριάς γραμμών του προϋπολογισμού - και τα ποσά αυξάνονται σημαντικά από χρόνο σε χρόνο - τα μεγάλα συνδικάτα θα λάβουν περισσότερα από 50 εκατομμύρια ECU. Η εξήγηση είναι απλή. Τη στιγμή που το ενιαίο νόμισμα και η γενικευμένη ελευθερία των συναλλαγών καθιστούν κάθε ημέρα άνεργους δεκάδες χιλιάδες ευρωπαίους εργαζομένους, πρέπει να περάσει το ευρωπαϊκό μήνυμα και ο καλύτερος τρόπος για να γίνει αυτό είναι εξαγοράζοντας με χρήματα τη συνενοχή των μεγάλων συνδικάτων. Αυτή είναι η έννοια αυτών των γραμμών του προϋπολογισμού.
<P>
Δεν έχουν λησμονηθεί ούτε οι πανεπιστημιακές πελατείες, με τη δράση Jean Monnet, στόχος της οποίας είναι να δημιουργήσει συμπάθειες στο εσωτερικό των πανεπιστημίων.
<P>
Προσθέτω ένα τελευταίο σημείο. Ο προϋπολογισμός αυτός είναι προϋπολογισμός προπαγάνδας. Πράγματι, κάθε χρόνο, περισσότερα από 100 εκατομμύρια ECU χρησιμεύουν για προπαγάνδα, ακόμα και με μεθόδους χειραγώγησης της κοινής γνώμης. Ο επίτροπος Oreja εξήγησε ότι με τα χρήματα της Ευρωπαϊκής Ένωσης, παρεμβάλλονται στις τηλεοπτικές σειρές πλάνα ευνοϊκά γι' αυτή. Όλα αυτά, κατά τρόπο μυστικό, εφόσον δεν εμφανίζονται πουθενά. Δεν μπορούμε να δεχθούμε έναν προϋπολογισμό που εμφανίζεται ως προϋπολογισμός χειραγώγησης της κοινής γνώμης.

<SPEAKER ID=70 NAME="Samland">
Kύριε Πρόεδρε, ο προϋπολογισμός του 1997 συνοδεύεται από μια εξέλιξη που μπορεί να κλονίσει τη δημοσιονομική τάξη στα θεμέλιά της. Tόσο το άρθρο 203 της Συνθήκης, όσο και η διοργανική συμφωνία του 1993, προβλέπουν ουσιαστικές διαπραγματεύσεις μεταξύ των δύο τμημάτων της δημοσιονομικής αρχής - του Kοινοβουλίου και του Συμβουλίου.
<P>
Ωστόσο, το 1996 χαρακτηρίζεται από το ότι δεν έγιναν τέτοιες ουσιαστικές διαπραγματεύσεις, λόγω της αρνητικής στάσης του Συμβουλίου. Σε επτά επίσημους και ανεπίσημους τριμερείς διαλόγους, με την Iταλική, και αργότερα με την Iρλανδική προεδρία, επιτεύχθηκε ένα μόνο πράγμα: τίποτε. Tις διαβεβαιώσεις που δόθηκαν προφορικά και γραπτά κατά τις συνομιλίες, δεν μπόρεσε να τις επιβάλει η εκάστοτε προεδρία στο Σώμα της. Aφού το Συμβούλιο των Yπουργών Oικονομικών απέρριψε μια αναθεώρηση των δημοσιονομικών προοπτικών για τα έτη 1998 και 1999, και αφού μέχρι και σήμερα δεν συμφωνήθηκαν νομικές βάσεις, ούτε κι επιτεύχθηκε μια συμφωνία για την αλιευτική πολιτική, μπορούμε να πούμε το εξής: H πλειοψηφία των μελών του Συμβουλίου δεν εκπληρώνει το κατοχυρωμένο στη Συνθήκη καθήκον, και αρνείται ουσιαστικές διαπραγματεύσεις. Aπό το γεγονός αυτό θα πρέπει το Kοινοβούλιο να βγάλει τα συμπεράσματά του για τη δημοσιονομική διαδικασία.
<P>
Tο Eυρωπαϊκό Kοινοβούλιο, πάλι, τήρησε όλες τις υποσχέσεις που έδωσε στις »Guidelines» του κ. Brinkhorst. Aν την Πέμπτη, το Σώμα αποφασίσει ό, τι αποφάσισε και η Eπιτροπή Προϋπολογισμών, τότε το Eυρωπαϊκό Kοινοβούλιο θα έχει δημιουργήσει σοβαρά περιθώρια στις κατηγορίες 3, 4 και 5. Kατ' αυτόν τον τρόπο, θα έχει δημιουργήσει τις προϋποθέσεις για να υλοποιηθούν τα αναγκαία βασικά σημεία που διακηρύτταμε μόνιμα, όχι εμείς, αλλά οι σύνοδοι κορυφής μετά το 1994, στο Έσσεν. Mε την απόφασή μας, για πρώτη φορά μετά το 1979, υπολειπόμεθα του προσχεδίου της Eπιτροπής. Ωστόσο, αυτό συνδέθηκε με όρους, τους οποίους το Συμβούλιο δεν τήρησε; και συγκεκριμένα, δεν ενέκρινε την αναθεώρηση των δημοσιονομικών προοπτικών. Δεν ήμασταν εμείς εκείνοι που αναδείξαμε τα διευρωπαϊκά δίκτυα σε στρατηγική για την πολιτική απασχόλησης; ήταν το Συμβούλιο, υπό την γερμανική προεδρία.
<P>
Δεν θέλαμε εμείς να διαθέσουμε 300 εκατομμύρια, αντί των 200, για την ειρηνευτική διαδικασία στη Bόρεια Iρλανδία. H σύνοδος κορυφής του Έσσεν ήταν εκείνη που εξέδωσε την επιταγή, αλλά στη συνέχεια δεν ήθελε να την εξαργυρώσει. Tώρα, θα πρέπει να αφαιρέσουμε τα χρήματα από τις φτωχές περιοχές, για να τα δώσουμε στους άλλους. Eπειδή, λοιπόν, το Kοινοβούλιο παραπέμπει σ' όλα αυτά, αρχίζουν οι φωνές στο Συμβούλιο.
<P>
Kύριε Πρόεδρε του Συμβουλίου, πού ήσασταν όταν χθες, πριν από 14 ημέρες, το Συμβούλιο ECOFIN απέρριψε την αναθεώρηση των δημοσιονομικών προοπτικών, και συνεπώς πάρθηκε η απόφαση να μην διατεθούν αυτά τα πρόσθετα 100 εκατομμύρια Ecu για την ειρηνευτική διαδικασία στη Bόρεια Iρλανδία; Tότε θα ήταν η πιο κατάλληλη στιγμή για να δείξουμε με το δάκτυλο εκείνους που σήμερα - όπως η κυβέρνηση της Mεγάλης Bρετανίας -, με πονηρές επιστολές, θέλουν να μας παρακινήσουν να βρούμε, παρακαλώ, αυτά τα 100 εκατομμύρια.
<P>
Aπό κοινού, όμως, αποφασίσαμε και μια αναθεώρηση του τέταρτου προγράμματος πλαίσιο για την έρευνα. Tο Συμβούλιο, τώρα, συμπεριφέρεται με το σύνθημα: Tι με νοιάζουν εμένα τα χαζά λόγια που έλεγα χθες; Tο Kοινοβούλιο, όμως, δεν μπορεί να μην το ενδιαφέρει αν, με τα 18 εκατομμύρια ανέργους στην Eυρωπαϊκή Ένωση, θα υπάρξουν μηνύματα από την EE για μια πολιτική για την απασχόληση ή όχι; Γι' αυτό και θα κάνουμε το παν, για να χρηματοδοτήσουμε τις τρεις προτεραιότητες: τα ΔEΔ, την έρευνα και την ειρηνευτική διαδικασία στη Bόρεια Iρλανδία. Aκόμη και παρά τη θέληση του Συμβουλίου, αν παραστεί ανάγκη. Kι εδώ δεν θα αφήσουμε να μας εμποδίσουν τυπικά συστήματα για να χρησιμοποιήσουμε τα περιθώρια που έχουμε στη διάθεσή μας από τις διάφορες κατηγορίες, και πέρα από κατηγορίες, για τη χρηματοδότηση των προτεραιοτήτων.
<P>
Πώς κάποιος μέσα σ' αυτό το Σώμα θα εξηγήσει σ' έναν ψηφοφόρο ότι τα χρήματα, στις διάφορες κατηγορίες, υπάρχουν, αλλά δεν επιτρέπεται να χρησιμοποιηθούν; Γι' αυτό είναι εδώ η διοργανική συμφωνία; για να κάνει πιο απλή τη δημοσιονομική διαδικασία; όχι όμως και για να βάζει εμπόδια στην πολιτική. Σ' αυτό προσανατολιζόμαστε εμείς. Γι' αυτό και σας καλούμε, για τελευταία φορά, να προχωρήσετε σε ουσιαστικές διαπραγματεύσεις, μεταξύ της πρώτης και της δεύτερη ανάγνωσης.
<P>
(Xειροκροτήματα)

<SPEAKER ID=71 LANGUAGE="DE" NAME="Tillich">
Kύριε Πρόεδρε, ο προϋπολογισμός του 1997 χαρακτηρίζεται από την πρόταση του Συμβουλίου, να περικοπεί το προσχέδιο προϋπολογισμού της Eπιτροπής κατά ένα δισεκατομμύριο Ecu στον αγροτικό τομέα και κατά ένα δισεκατομμύριο στον τομέα της περιφερειακής πολιτικής. Mε την πρόταση αυτή συμφωνεί η ομάδα μας. Yποστηρίζουμε τον προϋπολογισμό λιτότητας και συνηγορούμε υπέρ μιας μηδενικής αύξησης του προϋπολογισμού. Ωστόσο, δεν συμφωνούμε με τις προτάσεις του Συμβουλίου για τις περικοπές, στον τομέα της εσωτερικής αγοράς. Aρνούμαστε, όμως, και μια καταγγελία της διοργανικής συμφωνίας, αφού υποχρεωθήκαμε να ακολουθήσουμε τον προϋπολογισμό λιτότητας, και σ' αυτό διαφέρει η θέση μας από τη θέση της Oμάδας του Eυρωπαϊκού Σοσιαλιστικού Kόμματος.
<P>
Θα ήθελα παράλληλα όμως, να καλέσω την Oμάδα του Eυρωπαϊκού Σοσιαλιστικού Kόμματος και την Oμάδα των Πρασίνων - στην οποία η κ. Muller λ.χ., σχετικά με τις περικοπές στα περιφερειακά ταμεία, έκανε λόγο για λογιστικό τέχνασμα - να δώσουν τη συγκατάθεσή τους στην πρόταση αυτή του Συμβουλίου, επειδή πράγματι οι υποχρεώσεις γίνονται πληρωμές, μόλις χρειαστούν τα χρήματα. Συνεπώς, η αριστερή πτέρυγα του Σώματος θα μπορούσε, κατά βάσιν, να υπερψηφίσει αυτή την πρόταση του Συμβουλίου. κι έτσι θα ανταποκρινόμασταν στην υποχρέωσή μας να εγκρίνουμε έναν προϋπολογισμό λιτότητας.
<P>
Γι' αυτό και η ομάδα μας ζητάει, όπως και παλιά, περικοπές στις κατηγορίες 1 και 2. Zητάμε ακόμη και την υποστήριξη της ειρηνευτικής διαδικασίας στη Bόρεια Iρλανδία, ενώ συνηγορούμε και υπέρ της υποστήριξης μιας ευρωπαϊκής ερευνητικής και αναπτυξιακής πολιτικής. Nομίζω ακόμη πως είναι νόμιμο να ζητάμε την υποστήριξη των μικρομεσαίων επιχειρήσεων, διότι ασφαλώς αυτές θα είναι εκείνες που, αν ενισχυθούν, θα δημιουργήσουν θέσεις εργασίας, και όχι τα διευρωπαϊκά δίκτυα. Σ' αυτό συμφωνώ απόλυτα με τους δύο προλαλήσαντες.
<P>
Θα ήθελα ακόμη να πω ένα πράγμα: Δεν συμφωνώ απόλυτα με τις προτάσεις που συζητήθηκαν χθες στην Eπιτροπή Προϋπολογισμών, όσον αφορά το πρόγραμμα MEDA και την Tουρκία, σύμφωνα με τις οποίες οι πιστώσεις θα πρέπει να εγγραφούν στο αποθεματικό, αφού σημειώνονται παραβιάσεις των ανθρωπίνων δικαιωμάτων στην Tουρκία. Aν θέλουμε να είμαστε συνεπείς σαν Kοινοβούλιο, το ίδιο θα έπρεπε να κάνουμε και στα προγράμματα PHARE και TACIS. Γι' αυτό και προειδοποιώ ακόμη μια φορά το Σώμα, να δείξει συνέπεια και να ακολουθήσει μια πολιτική που να είναι αξιόπιστη. Aν θέλουμε μια a priori αξιολόγηση, τότε αυτό θα πρέπει να το κάνουμε και στ' άλλα προγράμματα.

<SPEAKER ID=72 LANGUAGE="EN" NAME="Gallagher">
Κύριε Πρόεδρε, θα περιορίσω τη συμβολή μου στο θέμα που είναι ζωτικής σημασίας για τη νήσο της Ιρλανδίας, δηλ. το Ταμείο Ειρήνης και Συνδιαλλαγής. Αποτελεί γεγονός ότι πριν από δύο εβδομάδες η Επιτροπή Προϋπολογισμών ψήφισε την περικοπή των πιστώσεων για την ειρήνη και τη συνδιαλλαγή κατά 78 εκατομμύρια λίρες. Η απόφαση αυτή ήταν οφθαλμοφανώς λανθασμένη. Απέδειξε τη διάβρωση της πρακτικής δέσμευσης του Κοινοβουλίου στην ειρηνευτική διαδικασία και, όπως εδήλωσε η Επίτροπος Wulf-Mathies, απεκάλυψε έλλειψη αλληλεγγύης. Παρόμοια αισθήματα με αυτά διατυπώθηκαν επίσης από τον Taoiseach και τον Tαnaiste της χώρας μου. Έκτοτε έχω συνεργαστεί με τους συναδέλφους μου για να διασφαλίσω ότι αυτή η σημαντική χρηματοδότηση είναι εξασφαλισμένη και χάρη στις προσπάθειές μας έχει γίνει πρόοδος ενώ η παρούσα συμβιβαστική πρόταση εκπροσωπεύει ένα βήμα προς τα εμπρός.
<P>
Θα ήθελα να αναφερθώ σε ένα μύθο που κυκλοφορεί στο Σώμα σχετικά με τη χρηματοδότηση της ειρηνευτικής διαδικασίας. Η αρχική δικαιολογία για την περικοπή ήταν ότι η απορρόφηση είναι πολύ βραδεία. Αυτή ήταν η μόνη δικαιολογία. Οι πιστώσεις μεταφέρθηκαν στο RECHAR και το RETEX και δεν υπήρχε περίπτωση να βρεθούν από κάπου αλλού τα χρήματα. Υπάρχουν πολλά εξελισσόμενα προγράμματα για να διασφαλιστεί η πλήρης απορρόφηση των κονδυλίων. Υπάρχει μια διαρκής ένταση μεταξύ των θεσμικών οργάνων της Ευρωπαϊκής Ένωσης, της Επιτροπής Προϋπολογισμών και του Συμβουλίου, αλλά ας πούμε «κάτω τα χέρια από το Ταμείο Ειρήνης και Συνδιαλλαγής! Μην ανακατεύεσθε μ' αυτό έστω κι' αν υπάρχουν προβλήματα μεταξύ του Κοινοβουλίου, της Επιτροπής Προϋπολογισμών και του Συμβουλίου των Υπουργών». Δεδομένου ότι εγώ οργάνωσα την αντίδραση κατά της αρχικής περικοπής κατηγορήθηκα ότι δημιουργούσα προβλήματα. Αυτό υπήρξε μια πολύ ταπεινή αντίδραση σε ένα θέμα υψίστης σημασίας. Ενθαρρύνθηκα πάρα πολύ από την ευρύτατη υποστήριξη της θέσεώς μου και θα ήθελα να ευχαριστήσω την ιρλανδική κυβέρνηση, περιλαμβανομένων του Taoiseach και του Tαnaiste , την Επίτροπο Wulf-Mathies, τους εκπροσώπους της βρετανικής και της ιρλανδικής βιομηχανίας, τον ηγέτη του κόμματός μου και των κομμάτων του Dαil Eireann και ασφαλώς τη βρετανική κυβέρνηση η οποία επίσης εξέφρασε την υποστήριξή της. Θα ήθελα να ρωτήσω εκείνους που με κατηγορούν από τα παρασκήνια, είναι άραγε όλοι οι παραπάνω δημιουργοί προβλημάτων; Ασφαλώς δεν είναι. Θα ήθελα επίσης να επωφεληθώ της ευκαιρίας για να ευχαριστήσω τον προεδρεύοντα του Συμβουλίου, Hugh Coveney, για την υποστήριξή του και τις πολυάριθμες διαβουλεύσεις στις οποίες συμμετείχε.
<P>
Δεν έχω καμία πρόθεση να ανταποκριθώ στις μη δημοκρατικές επιθέσεις που εξαπέλυσε εναντίον μου και εναντίον του κ. Samland η ηγέτης της Σοσιαλιστικής Ομάδας, η αγγλίδα ΜΕΚ Pauline Green. Καλωσορίζω την αλλαγή σκεπτικού και θα είμαι ευτυχής όταν οι πιστώσεις αυτές επανέλθουν στην αρμόζουσα γραμμή του προϋπολογισμού. Ασχολούμαι με τα γεγονότα και όχι με τα πρόσωπα.

<SPEAKER ID=73 LANGUAGE="EN" NAME="Cox">
Κύριε Πρόεδρε, αυτή η πρώτη ανάγνωση του προϋπολογισμού είναι κάποια σημαντική στιγμή αλλά, καθώς γνωρίζουμε, δεν είναι και η τελική στιγμή για τον προσδιορισμό και τον καθορισμό των προτεραιοτήτων μας για το 1997.
<P>
Η προσωπική μου προτεραιότητα σήμερα, όπως και του τελευταίου ομιλητή, είναι το θέμα της χρηματοδότησης της διαδικασίας ειρήνης και συνδιαλλαγής στη Βόρεια Ιρλανδία. Ως σημείο εκκίνησης θα ήθελα να υπενθυμίσω ότι το Ευρωπαϊκό Κοινοβούλιο ήταν εκείνο, πρώτο απ' όλα τα ευρωπαϊκά θεσμικά όργανα, που επέμεινε ότι η Ένωση θα πρέπει να δείξει την αλληλεγγύη της και να υποστηρίξει την ειρηνευτική διαδικασία. Συμφωνήσαμε να κατανείμουμε 200 εκατομμύρια Ecu σ' αυτό το αντικείμενο και ακολούθως το Συμβούλιο αύξησε την οροφή σε 300 εκατομμύρια Ecu, αρνούμενο όμως να αναθεωρήσει τις δημοσιονομικές προοπτικές έτσι ώστε να παράσχει την απαραίτητη χρηματοδότηση για τα επιπλέον 100 εκατομμύρια.
<P>
Το άνοιγμα στον προϋπολογισμό αποτελεί ευθύνη του Συμβουλίου των Υπουργών και το Συμβούλιο έχει επίμονα αρνηθεί να διορθώσει αυτή την ανωμαλία. Το Συμβούλιο δεν ετίμησε τις λογικές των ιδίων των διακηρύξεών του.
<P>
Είναι προς τιμήν του Κοινοβουλίου ότι τώρα προτείνει να απονείμει και πάλι την πρώτη προτεραιότητα στη Βόρεια Ιρλανδία από το δικό του αποθεματικό και το περιθώριο ελιγμών που έχει για να καλύψει το έλλειμμα των 100 εκατομμυρίων που δημιούργησε το Συμβούλιο. Ας μην υπάρξει καμία παρανόηση και καμία παρεξήγηση, όπως η σημερινή κακοπληροφορημένη επιστολή της μόνιμης βρετανικής αντιπροσωπείας, ας εκπεμφθεί σήμερα από εδώ ένα σαφές και καθαρό μήνυμα ότι, πρώτο και τελευταίο, το Κοινοβούλιο είναι εκείνο το οποίο έχει ενεργήσει και εξακολουθεί να ενεργεί ως ο κύριος εγγυητής της χρηματοδότησης υπέρ της ειρηνευτικής διαδικασίας στη Βόρεια Ιρλανδία.
<P>
Την Πέμπτη πρόκειται να ψηφίσουμε για το πακέτο προτεραιοτήτων του αποθεματικού του Κοινοβουλίου στο οποίο η Βόρεια Ιρλανδία θα έχει την προτεραιότητα της πρώτης μεταξύ ίσων. Το αποθεματικό αυτό συγκεντρώνει πόρους από έναν αριθμό κατηγοριών του προϋπολογισμού. Για να εγγυηθεί την κατανομή υπέρ της ειρηνευτικής διαδικασίας της Βορείου Ιρλανδίας, το Συμβούλιο θα πρέπει τώρα να διευκολύνει αυτή τη συγκέντρωση αποθεματικού μεταξύ πρώτης και δεύτερης ανάγνωσης. Εάν το Συμβούλιο δεν προβεί σε κάτι τέτοιο, θα προσθέσει το τραύμα της αδιαφορίας στην προσβολή της εξ αρχής άρνησής του να παράσχει την αναγκαία χρηματοδότηση. Η ψήφος μας θα δώσει τη δυνατότητα στο Σώμα να θέσει το εξαιρετικά λεπτό θέμα της ειρηνευτικής διαδικασίας στη Βόρεια Ιρλανδία πάνω από τα καθημερινά πολιτικά μας συμφέροντα.
<P>
Θα ήθελα να κάνω έκκληση σε όλες τις ομάδες του Σώματος να παράσχουν την υποστήριξή τους στο πακέτο των τροπολογιών που έχουν κατατεθεί ούτως ώστε από την Πέμπτη και πέρα να διασφαλίσουμε ότι έχουμε υπερβεί τους μικροκομματισμούς, εάν μερικοί πιστεύουν ότι υπήρξαν.
<P>
Αναφορικά με το θέμα της απορρόφησης ο κ. Gallagher έχει απόλυτο δίκιο: η απορρόφηση δεν αποτελεί δικαιολογία για την προσπάθεια επιβράδυνσης των διαδικασιών. Αυτό όμως δεν υπήρξε αναγκαστικά η κύρια πρόθεση εκείνων στο Κοινοβούλιο που επεσήμαναν το γεγονός ότι σε μια διηρημένη χώρα οι διακοινοτικές εξελίξεις στο επίπεδο του λαού παίρνουν χρόνο και ότι αυτός είναι ο λόγος για τον αργό ρυθμό της απορρόφησης. Υπάρχει όμως και ένα μήνυμα για τη Βόρεια Ιρλανδία: επιταχύνετε τους ρυθμούς απορρόφησης και βοηθήστε εκείνους από εμάς που πολεμούμε για σας σ' αυτό το Σώμα να έχουμε δικαιολογία για να ζητήσουμε από τον Υπουργό τον ερχόμενο Δεκέμβριο - γνωρίζω ότι η καλή θέληση και η δική του και της κυβερνήσεώς του υπάρχουν - να υποστηρίξει το ρεαλιστικό και δίκαιο πακέτο για τη Βόρειο Ιρλανδία, για το οποίο θα ψηφίσουμε την Πέμπτη.

<SPEAKER ID=74 LANGUAGE="ES" NAME="Sierra Gonzαlez">
Κύριε Πρόεδρε, η χρηματοοικονομική Ευρώπη υπάρχει, εκείνη όμως η Ευρώπη που μας απασχολεί περισσότερο όλους, η κοινωνική Ευρώπη, με συνοχή και οικονομική ομοιογένεια, αποτελεί ακόμη ένα όνειρο. Οι διαφορές μεταξύ των Κρατών της οξύνονται, οι ανισότητες βαθαίνουν, και οι δημοσιονομικές περικοπές που προτείνονται, μεταξύ άλλων, για τα διαρθρωτικά Ταμεία, δεν βοηθούν ακριβώς στη μείωση των διαφορών. Αναμφισβήτητα, η κοινωνική αυτή Ευρώπη είναι πολύ δύσκολο να επιτευχθεί, διότι συνεπάγεται τη λήψη πολιτικών αποφάσεων που δεν εμπνέονται από τη βολική αρχή «καθένας για τον εαυτό του», την οποία η κατάσταση κρατικής και κοινοτικής δημοσιονομικής λιτότητας φαίνεται να έχει μεταβάλει σε καθολικό αξίωμα.
<P>
Μπροστά στο σχέδιο προϋπολογισμών του Συμβουλίου είναι αναπόφευκτο να σκεφτούμε ότι αν τίθεται ζήτημα περιορισμού των διαρθρωτικών Ταμείων, ακριβώς τη στιγμή αυτή που οι περιφέρειες χρειάζονται περισσότερο μια συμπληρωματική ενίσχυση στη διαδικασία εφαρμογής των κριτηρίων σύγκλισης, αυτό οφείλεται στο ότι παραιτούμεθα σιωπηρά από την οικονομική και κοινωνική συνοχή, για να τη μεταβάλουμε σε ένα απλό μέσον δανειοδότησης προς τα Κράτη, και η Ομάδα μου αντιτίθεται σε μια τόσο κοντόφθαλμη πολιτική.

<SPEAKER ID=75 LANGUAGE="NL" NAME="Van der Waal">
Κύριε Πρόεδρε, κατ'αρχάς φάνηκε ότι η Επιτροπή Προϋπολογισμών επιθυμούσε σε πρώτη ανάγνωση να εγκρίνει έναν προϋπολογισμό ο οποίος θα υπερέβαινε σημαντικά τις δημοσιονομικές προοπτικές με αποτέλεσμα μία αναπόφευκτη σύγκρουση με το Συμβούλιο. Εν τω μεταξύ επιτεύχθηκε ένας συμβιβασμός με ένα κατά πολύ περισσότερο μετριοπαθές αποτέλεσμα ωστόσο, με τα 300 εκατομμύρια Ecu που περιλαμβάνονται στον προϋπολογισμό αυτό ως γενικό αποθεματικό εξακολουθεί πάντοτε να υπάρχει υπέρβαση των διαθέσιμων περιθωρίων από την άποψη των δημοσιονομικών προοπτικών. Πιστεύουμε ότι η κατάσταση αυτή είναι τόσο άσκοπη όσο και ανεπιθύμητη.
<P>
Θα μπορούσαν να δημιουργηθούν πρόσθετα περιθώρια με διάφορες ανακατατάξεις και μειώσεις στην κατηγορία 3. Το κεφάλαιο αυτό περιλαμβάνει συγκεκριμένα πολλά προγράμματα αρμόδια για τα οποία είναι κυρίως τα κράτη μέλη. Οι θέσεις που περιλαμβάνονται στα κεφάλαια αυτά θεωρούνται σημαντικές από την άποψη της προαγωγής της απασχόλησης, στόχος στον οποίο αποδίδουμε και εμείς προτεραιότητα. Όμως, είναι γενικώς αναγνωρισμένο ότι η Ένωση δεν μπορεί παρά να έχει μία περιορισμένη συμβολή στην προσπάθεια αυτή.
<P>
Επίσης, το ποσό των 100 εκατομμυρίων Ecu που έχει συμπεριληφθεί στο αποθεματικό των 300 εκατομμυρίων Ecu για την Ιρλανδία θα μπορούσε να έχει διατεθεί άμεσα για τον προορισμό αυτό, ενώ το αποθεματικό των 100 εκατομμυρίων Ecu για τα διευρωπαϊκά δίκτυα θα μπορούσε ενδεχομένως να μειωθεί. Είναι αναμφισβήτητο ότι τα διευρωπαϊκά δίκτυα αποτελούν στόχο υψηλής προτεραιότητας. Ωστόσο, με το ποσό που έχει αναγραφεί στον προϋπολογισμό και με τις δανειοληπτικές δυνατότητες μέσω της Ευρωπαϊκής Τράπεζας Επενδύσεων και του Ευρωπαϊκού Ταμείου Επενδύσεων δεν προβλέπεται να προκύψουν χρηματοδοτικά προβλήματα για την εκτέλεση των προγραμμάτων το 1997. Η παράταξή μας δεν συμφωνεί με τη διάθεση ενός γενικού αποθεματικού 300 εκατομμυρίων Ecu, το οποίο σε δεύτερη ανάγνωση ενδέχεται να οδηγήσει σε προβλήματα μεταξύ των θεσμικών οργάνων.
<P>
Τέλος, πρέπει να αναθεωρηθεί η διαδικασία που τηρήθηκε στην περίπτωση της γεωργίας. Η Επιτροπή Γεωργίας θα πρέπει στο μέλλον να συμμετέχει με περισσότερο άμεσο τρόπο στον καθορισμό των γεωργικών δαπανών. Το ποσό που διατίθεται σήμερα δεν μπορεί παρά να έχει προσωρινό χαρακτήρα. Μεγάλη αβεβαιότητα εξακολουθεί να υπάρχει ιδιαιτέρως όσον αφορά τη χρηματοδότηση του βόειου κρέατος. Όπως και να έχουν τα πράγματα, η επίλυση του προβλήματος αυτού δεν θα πρέπει σε καμία περίπτωση να επιβαρύνει τους γεωργούς.

<SPEAKER ID=76 LANGUAGE="IT" NAME="Cellai">
Κύριε Πρόεδρε, τον τελευταίο καιρό, επισήμως τουλάχιστον, αποδίδεται μεγάλη προσοχή στην οικονομική και κοινωνική συνοχή. Όλοι συμφωνούν ότι ο προϋπολογισμός του 1997 θα πρέπει να παρέχει κίνητρα στην απασχόληση, στοχεύοντας την ενίσχυση των μέτρων που ευνοούν τη δημιουργία θέσεων εργασίας, μέσω των επενδύσεων στην υποδομή και την έρευνα, τη βοήθεια στις μικρομεσαίες επιχειρήσεις και την ανάπτυξη των ανθρώπινων πόρων. Δυστυχώς όμως τα λόγια δεν ακολουθούνται από συγκεκριμένα έργα, αντίθετα μάλιστα το Συμβούλιο των Υπουργών της Ένωσης επέβαλε περικοπές στον κοινοτικό προϋπολογισμό για το 1997 ύψους περίπου 3 000 Mecu. Αυτές οι περικοπές αφορούν τον αγροτικό τομέα, 1 000 Mecu. τα Διαρθρωτικά Ταμεία, 1 000 Mecu. την εσωτερική πολιτική, την έρευνα, τα κοινωνικά ζητήματα, 750 Mecu.
<P>
Οι περικοπές των πιστώσεων πληρωμών των Διαρθρωτικών Ταμείων δεν αφορούν εξάλλου ούτε το στόχο 1, ούτε το στόχο 6, ούτε το Ταμείο Συνοχής. Πρόκειται για ένα έξυπνο ελιγμό που επέτρεψε στο Συμβούλιο να εξασφαλίσει την πλειοψηφία κατά την ψηφοφορία, χάρη στην υπερψήφιση, που εύκολα μπορούσε κανείς να υποθέσει, εκ μέρους της Ιρλανδίας, της Πορτογαλίας, της Ισπανίας και της Ελλάδας. Το πραγματικό πρόβλημα που δημιουργείται είναι ότι οι περικοπές αφορούν περισσότερο το στόχο 2, το στόχο δηλαδή που ενδιαφέρει τις ζώνες που έχουν πληγεί από τη βιομηχανική ύφεση, την ενίσχυση των μικρομεσαίων επιχειρήσεων, την πραγματοποίηση των διευρωπαϊκών δικτύων. Όλες αυτές οι επιλογές δικαιολογούνται από την ανάγκη υιοθέτησης προϋπολογισμών λιτότητας. Αντίθετα όμως με αυτό τον τρόπο δράσης καθίστανται προφανείς τρεις τεράστιες αντιφάσεις.
<P>
Η πρώτη είναι η απόλυτη διαφορά μεταξύ των ιδεών και της πολιτικής δράσης. Για άλλη μία φορά διαπιστώνεται ότι όντως η πολιτική των Διαρθρωτικών Ταμείων προσφέρει μία σταθερή βάση για να προχωρήσουμε προς την ολοκλήρωση της ΕΕ, αλλά ότι η επιτυχία αυτής της στρατηγικής εξαρτάται από την πολιτική βούληση.
<P>
Η δεύτερη έχει να κάνει με την πονηριά με την οποία έγιναν οι περικοπές, για να επιτευχθεί η έγκριση του σχεδίου του προϋπολογισμού. Αλλά εάν κοιτάξουμε σε βάθος τήν ίδια τη φύση των περικοπών, θα διαπιστώσουμε ότι αφορούν όλες τις αναπτυξιακές πολιτικές. Πέρα όμως από αυτή τη διαπίστωση, όπως όλοι γνωρίζουμε, ο στόχος 2 ενδιαφέρει τις βιομηχανικές ζώνες που πλήττονται από την ύφεση, ζώνες όπου τα επίπεδα ανεργίας στον βιομηχανικό τομέα είναι ανώτερα από τον κοινοτικό μέσο όρο, λόγω της διαρθρωτικής ύφεσης αυτής της κατηγορίας της απασχόλησης.
<P>
Τι κάνει λοιπόν σε αυτή την περίπτωση το Συμβούλιο; Περικόπτει τη βοήθεια σε αυτόν τον τομέα, ακριβώς τη στιγμή που η ΕΕ, δηλαδή τα κράτη μέλη, θα έπρεπε να καταβάλλουν κάθε δυνατή προσπάθεια αναλαμβάνοντας έναν χωρίς προηγούμενο αγώνα για να θεραπεύσουν τη θανάσιμη πληγή της ανεργίας. Οι φλυαρίες λοιπόν για την ανεργία και οι διακηρυσσόμενες προσπάθειες ειλικρινά μας φαίνονται όλο και λιγότερο αξιόπιστες. Αυτή κατάσταση συνεπάγεται την τρίτη αντίφαση που προστίθεται στις δύο προηγούμενες, για να αποδείξει με σαφήνεια ότι οι περικοπές στην πραγματικότητα αποδυναμώνουν την ευρωπαϊκή αλληλεγγύη, την αρχή δηλαδή που έχει εμπνεύσει την οικονομική και κοινωνική συνοχή.
<P>
Κατά την άποψή μας λοιπόν, η απόφαση του Συμβουλίου να μειώσει τις πληρωμές είναι ιδιαίτερα άτυχη διότι ακριβώς αυτή τη στιγμή είναι αναγκαία η παροχή ενισχύσεων προς τις περιφέρειες για να μπορέσουν να προχωρήσουν στην κοινοτική ενσωμάτωση, ενώ αντίθετα διαπιστώνεται ότι ναρκοθετούνται τα θεμέλια της συνοχής με την αμφισβήτηση της ίδιας της υπόστασης των Διαρθρωτικών Ταμείων.
<P>
Δεν θα ήθελα, κύριε Πρόεδρε, πίσω από όλα αυτά να κρύβεται η πρόθεση αλλαγής του ίδιου του χαρακτήρα των Διαρθρωτικών Ταμείων, με το να τίθενται ορισμένες προϋποθέσεις για τη λειτουργία τους η οποία θα πρέπει πλέον να εξαρτάται από τα κριτήρια σύγκλισης του Μάαστριχτ. Θα πρέπει να υπενθυμίσω ότι τα Διαρθρωτικά Ταμεία υφίστανται ως αυτόνομοι μηχανισμοί για να επιτυγχάνεται ο στόχος της οικονομικής και κοινωνικής συνοχής και όχι για να επιτευχθεί η οικονομική και νομισματική ένωση.

<SPEAKER ID=77 LANGUAGE="ES" NAME="Colom i Naval">
Κύριε Πρόεδρε, κατ' αρχήν, τρεις προκαταρκτικές παρατηρήσεις:
<P>
Πρώτον, ως εισηγητής για την αναθεώρηση των δημοσιονομικών προοπτικών, εκφράζω τη βαθιά μου λύπη αλλά και την οργή μου για την πολεμική, δημαγωγικού χαρακτήρα, γύρω από το Πρόγραμμα για τη Βόρειο Ιρλανδία. Από προσωπική άποψη, αισθάνομαι να με αφορά άμεσα ο αγώνας του οποίου ηγείται ο John Hume, και θα ήθελα να πω ότι είναι ήδη πολλά χρόνια -περισσότερα από 10- που ο Hume με είχε καλέσει σε μια πρώτη συνάντηση, και από τότε, επέστρεψα πολλές φορές στη Βόρειο Ιρλανδία, προσπαθώντας να προσφέρω την πολύ ταπεινή συμβολή μου σε μια ειρηνική λύση. Εδώ όμως, αυτό που ενδιαφέρει είναι η θέση των θεσμικών οργάνων, και ως εισηγητής, ζητώ την υποστήριξη που πάντοτε παρείχε το Κοινοβούλιο στο ειρηνευτικό πρόγραμμα, και καταγγέλλω ότι όταν το Συμβούλιο αποφάσισε μονομερώς να το αυξήσει από τα 200 Mecu που είχαν εγκριθεί σε 300, ήταν το ίδιο το Συμβούλιο που αρνήθηκε να βρει τη χρηματοδότηση των 100 επιπλέον Mecu (τα οποία εξάλλου ποτέ δεν ελέχθη ότι θα ήταν για το έτος 97, αλλά για την περίοδο 97-99). Είναι πάνω από ένας χρόνος που το Συμβούλιο γνωρίζει αυτό το έλλειμμα και αρνείται να αναθεωρήσει τις δημοσιονομικές προοπτικές -και αυτό υπενθυμίστηκε κατά την πρώτη σύνοδο με την ιρλανδική Προεδρία τον περασμένο Ιούλιο. Εκτός λάθους ή παραλείψεως, εκπροσωπείτο από το ίδιο πρόσωπο που εκπροσωπεί το Συμβούλιο και αυτήν τη στιγμή.
<P>
Δεύτερον, οι τροπολογίες δεν θα πρέπει να αλλοιώνουν ούτε να παγώνουν το Πρόγραμμα MEDA.
<P>
Τρίτον, καλώς ή κακώς, μιλώ εξ' ονόματος της μειοψηφίας της Σοσιαλιστικής Ομάδας που αντιτάχθηκε στην καταγγελία της διοργανικής Συμφωνίας.
<P>
Περνώντας τώρα στο ζήτημα στο οποίο θα ήθελα να επικεντρωθώ, το Συμβούλιο είπε ότι ενέκρινε ένα σχέδιο αυστηρότητας και λιτότητας. Λόγια πολύ ωραία, και πολύ πομπώδη. Επιτρέψτε μου όμως να σας εξηγήσω σε τι συνίσταται αυτή η αυστηρότητα και η λιτότητα: κατ' αρχήν, περικοπή 1.000 Mecu από το ΕΓΤΠΕ-Εγγυήσεων (με την αυστηρότατη εξαίρεση των ΚΟΑ του βοείου κρέατος και των «τρελών αγελάδων»). Αποτελούν υποχρεωτικές δαπάνες, και συνεπώς, μεγαλώνουν σαν λάστιχο. Ο αριθμός είναι αυθαίρετος, αλλά όχι και οι εξαιρέσεις. Από τα διαρθρωτικά Ταμεία περικόπτονται άλλα 1.000 εκατομμύρια Ecu στις πληρωμές -εκτός από τις ζώνες του στόχου 1 και του στόχου 6. Γιατί; Μα για να κερδηθεί η ψήφος των φτωχότερων χωρών, καθώς και εκείνη των νέων μας εταίρων των Σκανδιναβών: αυτή είναι η αυστηρότητα. «Παραδειγματική αυστηρότητα», αξιότιμοι κύριοι. Και τέλος, μερικές περικοπές στα τυφλά στις εσωτερικές πολιτικές -κατηγορία 3- και στις εξωτερικές δράσεις -κατηγορία 4- για κάτι 500 Mecu (εις γνώση ότι το Κοινοβούλιο θα αναπλήρωνε τουλάχιστον τις πιστώσεις του προσχεδίου).
<P>
Εν περιλήψει, στην πραγματικότητα αυτό που έγινε είναι μια περικοπή ενός δισεκατομμυρίου Ecu από τα διαρθρωτικά Ταμεία, που αντιπροσωπεύουν το 0, 01 % του κοινοτικού ΑΕγχΠ. Οποιοσδήποτε επιθυμεί να μπει στη Νομισματική Ένωση δεν θα εξαιρεθεί γι' αυτό, ούτε καν για τη σύναψη χρεών που θα μπορούσε να απαιτεί η προχρηματοδότησή τους. Το ότι ορισμένες Κυβερνήσεις δεν θέλουν να χρηματοδοτούν την καταπολέμηση της ανεργίας ή τις δράσεις επαγγελματικού αναπροσανατολισμού δε μπορεί να συνεπάγεται a priori περιορισμό των Ταμείων. Αν το φθινόπωρο δεν έχουν εκτελεστεί, υπάρχουν φόρμουλες -όπως ένα διορθωτικό στον προϋπολογισμό- που επιτρέπουν να επιστραφούν εγκαίρως, και αυτό θα έκανε το Κοινοβούλιο να αποφύγει να εγκρίνει έναν προϋπολογισμό που το μοναδικό του μήνυμα θα ήταν ο περιορισμός της καταπολέμησης της ανεργίας.

<SPEAKER ID=78 NAME="Σαρλής">
Κύριε Πρόεδρε, εν σχέσει με τον τουρισμό, πάνω από 40 ευρωβουλευτές καταθέσαμε δύο τροπολογίες με τις οποίες ζητούμε να περιληφθούν ξανά στον προϋπολογισμό ισάριθμες και όμοιες τροπολογίες της Επιτροπής Μεταφορών, τις οποίες περιέργως απέρριψε η Επιτροπή Προϋπολογισμών. Για τις τροπολογίες αυτές, δηλαδή τη θέση Β5-325 που αφορά τη χρηματοδότηση του Προγράμματος ΦΙΛΟΞΕΝΙΑ και τη θέση Β7-830, η Επιτροπή Προϋπολογισμών δεν αρκέσθηκε να διαγράψει τα κονδύλια, αλλά προχώρησε και διέγραψε και τις θέσεις αυτές καθαυτές. Με άλλα λόγια, εξαφάνισε τον τουρισμό από τον προϋπολογισμό και ανέτρεψε πάγια θέση του Κοινοβουλίου ότι ο ευρωπαϊκός τουρισμός πρέπει να αποτελέσει αντικείμενο κοινοτικής ρύθμισης και στήριξης. Σας υπενθυμίζω ότι, στο ψήφισμα του Κοινοβουλίου που αφορά τη Διακυβερνητική Διάσκεψη, ρητά ζητούμε να περιληφθεί διάταξη για τον τουρισμό. Τέλος, εάν δεν γίνουν δεκτές την προσεχή Πέμπτη οι τροπολογίες της Επιτροπής Μεταφορών που επανακατέθεσαν οι 40 βουλευτές, θα δημιουργηθεί σύγχυση, σωστός τραγέλαφος αφού, εάν η έκθεση για το Πρόγραμμα ΦΙΛΟΞΕΝΙΑ ψηφισθεί την προσεχή Παρασκευή από το Κοινοβούλιο, δεν θα υπάρχουν χρήματα για τη χρηματοδότησή του.
<P>
Και λίγα λόγια για τα διευρωπαϊκά δίκτυα. Καλώς έπραξε η Επιτροπή Προϋπολογισμών στη χθεσινή συνεδρίασή της και δεν ανέτρεψε, όσον αφορά τα διευρωπαϊκά δίκτυα, τη διοργανική συμφωνία για τις δημοσιονομικές προοπτικές. Η δέσμευση του Συμβουλίου για τα διευρωπαϊκά δίκτυα μέσω της διαθεσμικής συμφωνίας είναι μεγάλης πολιτικής σημασίας και δεν πρέπει να υπονομευθεί και να ανατραπεί από το ίδιο το Ευρωπαϊκό Κοινοβούλιο με τη μέθοδο της αφαίρεσης κονδυλίων για να καλυφθούν τρύπες του προϋπολογισμού ή για τον σχηματισμό αποθεματικών. Δεν πρέπει κάτι το οποίο με πολλούς κόπους και ιδρώτα το Κοινοβούλιο κατέκτησε χάριν των λαών της Ευρώπης κατά τη συμφιλιωτική διαδικασία να ανατραπεί για την κάλυψη συγκυριακών ταμιακών δυσχερειών σε άλλα κεφάλαια του προϋπολογισμού.

<SPEAKER ID=79 LANGUAGE="IT" NAME="Florio">
Κύριε Πρόεδρε, έχουμε έναν προϋπολογισμό που φέρει τη σφραγίδα της λιτότητας και πράγματι εν μέρει έτσι είναι, αν και πρόκειται για έναν προϋπολογισμό «μηδενικής» ανάπτυξης, που μειώνει κατά δυόμισι δισεκατ. Ecu τις πιστώσεις για τη γεωργία, τα Διαρθρωτικά Ταμεία, τις εσωτερικές πολιτικές και τις εξωτερικές δράσεις. Εντούτοις είναι διάχυτη η αίσθηση, όταν ξεφυλλίζει κανείς τις εκατοντάδες σελίδες του προϋπολογισμού, ότι η λιτότητα πλήττει ορισμένους τομείς, συγκεκριμένα τους πιο παραγωγικούς και σταματά αδικαιολόγητα σε ορισμένους άλλους όπου θα έπρεπε να παρέμβει.
<P>
Μερικά παραδείγματα: η πολιτική όσον αφορά το προσωπικό. Το προσωπικό των κοινοτικών υπηρεσιών έχει αυξηθεί τα τελευταία δέκα έτη άνω του 50 % και συνεχίζει να αυξάνεται, αν και η αποτελεσματικότητά του μειώνεται ανησυχητικά. Το πρόβλημα της ανακοπής της συνεχούς αύξησης του προσωπικού και των σχετικών δαπανών ούτε καν αντιμετωπίζεται στον παρόντα προϋπολογισμό, παρά μόνο από μία τροπολογία που έχει προταθεί από την ομάδα μας.
<P>
Οι εξωτερικές έδρες της Επιτροπής. Πρόσφατα ορισμένοι βουλευτές της ομάδας μου ανακάλυψαν -πράγμα που αγνοούσαν οι περισσότεροι- ότι η Επιτροπή διατηρεί 230 έδρες σε τρίτες χώρες. Περισσότερες μάλιστα από όσα είναι τα έθνη στον κόσμο. Το συνεπαγόμενο κόστος είναι τεράστιο, περίπου 35 εκατ. Ecu το 1997, μόνο για τη συντήρηση, ενώ είναι αμφισβητήσιμη η χρησιμότητά τους, που σε ορισμένες απομακρυσμένες περιοχές του πλανήτη είναι οπωσδήποτε ανύπαρκτη. Ένας πραγματικός προϋπολογισμός λιτότητας δεν θα έπρεπε να αγνοεί αυτές τις παράλογες και αντιπαραγωγικές δαπάνες.
<P>
Η πολιτική των ακινήτων. Στον τομέα αυτό το Κοινοβούλιο αποτελεί την πέτρα του σκανδάλου. Στις Βρυξέλες και στο Στρασβούργο πραγματοποιούνται κολοσσιαίες επιχειρήσεις ακινήτων, που και στις δύο περιπτώσεις παραβιάζουν συστηματικά τους κανόνες τους οποίους εμείς οι ίδιοι έχουμε ορίσει. Τα πλέον των 2, 5 δισεκατ. Ecu που αποτελούν τη συνολική δαπάνη των δύο επιχειρήσεων, αναγκάζουν το Κοινοβούλιο να περιορίζει τα έξοδα που απαιτούνται για την τρέχουσα λειτουργία των υπηρεσιών μας.
<P>
Σταματώ εδώ, κύριε Πρόεδρε, αλλά δεν τελειώνουν εδώ τα πράγματα που δεν μας πείθουν στον εξεταζόμενο προϋπολογισμό και που, προσωπικά, θα με αναγκάσουν να τον καταψηφίσω.

<SPEAKER ID=80 LANGUAGE="NL" NAME="Mulder">
Κύριε Πρόεδρε, επί σειρά ετών υπήρξε μία διαμάχη μεταξύ Κοινοβουλίου και Συμβουλίου σχετικά με το ερώτημα ποιες είναι οι υποχρεωτικές και ποιες είναι οι μη υποχρεωτικές δαπάνες. Πέρυσι το Δεκέμβριο, το Ευρωπαϊκό Δικαστήριο αποφάσισε ότι το συμπέρασμα αυτό θα πρέπει να εξαχθεί από κοινού από το Κοινοβούλιο, το Συμβούλιο και την Επιτροπή. Με αυτό το δεδομένο υπόψη άρχισε φέτος η διαδικασία ad hoc με αντικείμενο τις γεωργικές δαπάνες. Τον περασμένο Ιούλιο, μία μεγάλη πλειοψηφία του Σώματος αποφάσισε να συμπεριλάβει στο αποθεματικό ποσό 556 εκατομμυρίων Ecu. Αυτό σημαίνει ότι οι αποφάσεις σχετικά με τη διάθεση του ποσού αυτού θα ληφθούν, εκτός άλλων, και από το Κοινοβούλιο. Εξακολουθώ να ακούω τις κραυγές ικανοποίησης συναδέλφων από όλες τις πλευρές του Σώματος γι'αυτό που πετύχαμε, ενώ στην ουσία δεν πρόκειται παρά μόνο για ένα ποσοστό 1, 2 % των συνολικών δαπανών της κατηγορίας Β1. Η διαδικασία ad hoc ολοκληρώθηκε και το αποτέλεσμά της ήταν η δημιουργία ενός αποθεματικού 62 εκατομμυρίων και περικοπές ύψους 1 δισεκατομμυρίου. Βεβαίως και υποστηρίζω και εγώ τις περικοπές των δαπανών οπουδήποτε αυτό είναι δυνατό, δεδομένου ότι τα κονδύλια που έχουμε στη διάθεσή μας δεν πρέπει να σπαταλώνται, ωστόσο, το αποθεματικό των 62 εκατομμυρίων σε σύγκριση με το ποσό των 556 εκατομμυρίων που είχε προταθεί είναι ιδιαίτερα απογοητευτικό. Στην περίπτωση αυτή μιλάμε για ποσοστό 0, 15 % του προϋπολογισμού του ΕΓΤΠΑ τη διάθεση του οποίου μπορεί να επηρεάσει και το Κοινοβούλιο. Πιστεύω ότι στο μέλλον θα μπορούμε να πετύχουμε σαφώς καλύτερα αποτελέσματα.
<P>
Ένα άλλο θέμα στο οποίο πρέπει να σημειωθεί βελτίωση στο μέλλον αφορά τη δημοκρατική λειτουργία του Σώματος. Λόγω της ολοκλήρωσης της διαδικαδίας ad hoc δεν ήταν δυνατό να εξετασθεί καμία τροπολογία της Επιτροπής Γεωργίας και Ανάπτυξης της Υπαίθρου από την Επιτροπή Προϋπολογισμών. Για ποιο λόγο έγινε λοιπόν όλη αυτή η δουλειά; Πιστεύω ότι στο μέλλον πρέπει να βελτιωθούν οι διαδικασίες που εφαρμόζονται στο Σώμα, όχι μόνο για τη βελτίωση της δημοκρατικής λειτουργίας του, αλλά και για την αύξηση της επιρροής που θα μπορεί να ασκήσει στο μέλλον το Σώμα επί του γεωργικού προϋπολογισμού.

<SPEAKER ID=81 NAME="Θεωνάς">
Κύριε Πρόεδρε, άλλος ένας προϋπολογισμός λιτότητας και ουσιαστικής στασιμότητας. 'Ενας προϋπολογισμός που συμβαδίζει με τις δραστικές περικοπές που επιβάλλονται στα κράτη μέλη ενόψει της κρίσιμης απόφασης για την ένταξη στην τρίτη φάση της ΟΝΕ.
<P>
'Αμεσα θύματα αυτής της πολιτικής είναι τα πιο πλατιά λαϊκά στρώματα των εργαζομένων, των αγροτών, των επαγγελματοβιοτεχνών, αφού τα μεσογειακά αγροτικά προϊόντα πλήττονται καίρια από τη νέα μείωση των κονδυλίων του προϋπολογισμού και το γενικότερο αντιαγροτικό πλαίσιο της μεταρρύθμισης της κοινής αγροτικής πολιτικής.
<P>
Οι δράσεις για άμβλυνση των κοινωνικών και περιφερειακών ανισοτήτων περιορίζονται από την απαράδεκτη μείωση των πόρων των Διαρθρωτικών Ταμείων. Οι ειδικές δράσεις για την αντιμετώπιση της ανεργίας παραμένουν αγαθές προθέσεις, αποδεικνύοντας την υποκρισία των σχετικών διακηρύξεων.
<P>
Θέλω ακόμη, κύριε Πρόεδρε, να σημειώσω ότι αποτελεί θετικό στοιχείο η μεταφορά στο αποθεματικό των χρηματοδοτήσεων για την Τουρκία στα πλαίσια της Τελωνειακής 'Ενωσης. Δεν μπορώ, όμως, να πω το ίδιο για τα κονδύλια του προγράμματος ΜΕDA που αφορούν την Τουρκία, τα οποία έπρεπε να βρεθεί τρόπος να δεσμευθούν μέχρις ότου η χώρα αυτή σεβασθεί έμπρακτα το διεθνές δίκαιο, τα ανθρώπινα και δημοκρατικά δικαιώματα, που προκλητικά και ασύστολα παραβιάζει.

<SPEAKER ID=82 NAME="Tappin">
Κύριε Πρόεδρε, θα ήθελα ως εισηγητής του Κοινοβουλίου για τους εξειδικευμένους οργανισμούς, να σχολιάσω τις παραγράφους 45 και 46 της εκθέσεως του κ. Brinkhorst.
<P>
Το 1996 μου ανετέθει η υπευθυνότητα για την διενέργεια μιας εις βάθος έρευνας για τους περιφερειακούς οργανισμούς της Ένωσης ως μέρος της διαδικασίας κατάρτισης του προϋπολογισμού για το 1997. Υπήρχαν πολλές ερωτήσεις που θα θέλαμε να θέσουμε: που πάνε οι οργανισμοί αυτοί, τι κάνουν και πως τους χρηματοδοτούμε; Επί του αντικειμένου έχουν εκπονηθεί δύο έγγραφα εργασίας. Κατά το 1996 εγκρίναμε μια ενδιάμεση στρατηγική δημιουργίας ενός συνολικού αποθεματικού για τους οργανισμούς αυτούς ούτως ώστε να διασφαλίσουμε ότι η Επιτροπή θα προχωρούσε στην εναρμόνιση των κανονισμών τους και για να διασφαλίσουμε επίσης ότι και οι ίδιοι οι οργανισμοί θα επέβαλαν δημοσιονομική αυστηρότητα. Θα ήθελα να ευχαριστήσω την Επιτροπή για την εργασία την οποία εξετέλεσε συναντώντάς μας στο μέσον του δρόμου με την έκθεση την οποία εκπόνησε επί της εναρμόνισης.
<P>
Σε συνέχεια των επισκέψεών μας, η στρατηγική μας για το 1997 είναι διαφορετική. Θέλουμε να συγκεντρώσουμε την προσοχή μας στις εξειδικευμένες ανάγκες των οργανισμών και αυτό το έτος δεν θα υπάρξει γενικό αποθεματικό για όλα τα εξειδικευμένα αποθεματικά των οργανισμών επάνω σε μια ad hoc βάση, αλλά μόνο αποθεματικά για κάθε οργανισμό και για συγκεκριμένους λόγους. Θα ήθελα να επιστήσω την προσοχή της Επιτροπής και του κ. Liikanen στις συστάσεις που θέλω να κάνω.
<P>
Η πρώτη αφορά το πρόβλημα των ιδίων πόρων. Όλοι οι οργανισμοί έχουν ίδιους πόρους, ιδιαίτερα το Λονδίνο και το Αλικάντε, και είναι πολύ σημαντικό όπως εμείς, ως το ένας σκέλος της αρμοδίας επί του προϋπολογισμού αρχής, να αναπτύξουμε μια και μοναδική μεθοδολογία για το πως να τους αξιολογήσουμε ποσοτικά και πως να τους αντιμετωπίσουμε. Η επανάχρησιμοποίηση των ιδίων πόρων έχει την έννοια εισοδήματος για την Ευρωπαϊκή Ένωση και μόνον η ίδια, η Επιτροπή Προϋπολογισμών και οι εταίροι του προϋπολογισμού μπορούν να εντάξουν ίδιους πόρους στον προϋπολογισμό της. Επί τη βάσει της εκθέσεως Haug για τον οργανισμό του Λονδίνου και τις εν συνεχεία δηλώσεις Bangemann, θα ήθελα από την Επιτροπή μια έκθεση για τη διαδικασία κατάρτισης του προϋπολογισμού του 1998 την οποία θα χρησιμοποήσουμε σχετικά με το πρόβλημα της ένταξης στον προϋπολογισμό.
<P>
Το δεύτερο πρόβλημα αφορά την παρουσίαση των προϋπολογισμών των οργανισμών. Θα πρέπει να προχωρήσουμε τώρα σε τρόπο διαχείρισης σύμφωνα με συγκεκριμένους στόχους, με τον οποίο μπορούμε να κάνουμε τους οργανισμούς να λειτουργούν κατά αντικειμενικό σκοπό, συγκεντρώνοντας μαζί όλες τις δαπάνες προσωπικού, εξοπλισμού και πόρων. Το γεγονός αυτό θα βοηθούσε τη διαλεύκανση των διαδικασιών και θα μας έδινε τη δυνατότητα να εξετάσουμε τυχόν τομείς επικαλύψεων.
<P>
Τρίτον, σχετικά με το πρόβλημα της στέγασης, συνιστούμε όπως εγγραφούν σε αποθεματικό οι πιστώσεις για το νέο κτίριο του CEDEFOP στη Θεσσαλονίκη διότι η κατασκευή του κτιρίου δεν έχει αρχίσει ακόμη. Προτείνουμε επομένως την εγγραφή στο αποθεματικό ποσού 1, 7 εκατομμυρίων Ecu.
<P>
Τέταρτον, επί του ζητήματος της τιμολογιακής πολιτικής προτείνω να αναθεωρήσουμε την αντίστοιχη πολιτική του οργανισμού του Λονδίνου διότι η υφιστάμενη δεν επαρκεί για την κάλυψη των αναγκών του.
<P>
Πέμπτο, σχετικά με το θέμα του Μπιλμπάο, εγγράφω 1 εκατομμύριο Ecu στο αποθεματικό των προϋπολογιζόμενων 3 εκατομμυρίων με την πρόταση όπως ο οργανισμός αυτός μας υποβάλει έκθεση και επιχειρηματικό σχέδιο. Εξακολουθούμε να θέλουμε χωριστές διαδικασίες απαλλαγής για κάθε οργανισμό και αναμένουμε από την Επιτροπή να τις υλοποιήσει.
<P>
Τέλος, θα ήθελα να ευχαριστήσω την Επιτροπή και την αρχή επί του προϋπολογισμού για την υποστήριξη που προσέφεραν στην εργασία μου και, τελειώνοντας, ελπίζω ότι οι οργανισμοί θα τύχουν καλύτερης υποστήριξης τόσο από τα κράτη μέλη όσο και από το Κοινοβούλιο.

<SPEAKER ID=83 LANGUAGE="NL" NAME="Sonneveld">
Κύριε Πρόεδρε, για πρώτη φορά συνεργάστηκαν η Επιτροπή Γεωργίας, η Επιτροπή Προϋπολογισμών και η Ευρωπαϊκή Επιτροπή προκειμένου να καθορίσουν από κοινού και με καλύτερο τρόπο τις υποχρεωτικές δαπάνες. Στην υλοποίηση του επιτεύγματος αυτού βοήθησε σημαντικά ο εισηγητής τον οποίο και θα ήθελα να ευχαριστήσω. Για πρώτη φορά αποφάσισε το Συμβούλιο να μειώσει πολλές υποχρεωτικές γεωργικές δαπάνες, με εξαίρεση αυτές για το βόειο κρέας, επειδή είναι προτιμότερο να αντιμετωπίσουν αργότερα τα κράτη μέλη ένα συμπληρωματικό γεωργικό προϋπολογισμό παρά να υποχρεωθούν ήδη το 1997 να καταβάλουν υψηλές γεωργικές δαπάνες ένα μέρος των οποίων θα τους επιστραφεί αργότερα.
<P>
Τη χρηματοδότηση των υποχρεωτικών γεωργικών δαπανών εγγυήθηκε ρητώς το Συμβούλιο επισημαίνοντας τη δυνατότητα της κατάρτισης ενός συμπληρωματικού προϋπολογισμού. Είναι η πρώτη φορά που το Συμβούλιο αποδέχθηκε, αν και δισταχτικά, τη δημιουργία αποθεματικού για τις γεωργικές δαπάνες με αφορμή ενδεχόμενες περικοπές σε ορισμένες θέσεις του προϋπολογισμού. Πρόκειται για ένα νέο φαινόμενο το οποίο από διαδικαστική άποψη θα πρέπει να αντιμετωπιστεί με ιδιαίτερη προσοχή από το Κοινοβούλιο.
<P>
Είναι η πρώτη φορά που το Συμβούλιο και η Επιτροπή Προϋπολογισμών κατέληξαν στο συμπέρασμα ότι η διαδικασία ad hoc για τις υποχρεωτικές γεωργικές δαπάνες μπορούσε να ολοκληρωθεί πριν από τη διεξαγωγή ψηφοφορίας σε πρώτη ανάγνωση στο Κοινοβούλιο με αντικείμενο το σχέδιο προϋπολογισμού. Αυτό σημαίνει ότι είναι η πρώτη φορά που το Ευρωπαϊκό Κοινοβούλιο δεν πρόκειται να δεχθεί να ψηφίσει τροπολογίες που αφορούν τις θέσεις του γεωργικού προϋπολογισμού στο κεφάλαιο 1.
<P>
Τα σημεία που προαναφέρθηκαν θα μπορούσαν να μας προξενήσουν ικανοποίηση. Ωστόσο, το τελευταίο γεγονός που αναφέρθηκε είχε ως αποτέλεσμα να μην εξετασθεί φέτος με ολοκληρωμένο τρόπο ο γεωργικός προϋπολογισμός. Για το λόγο αυτό, τα περισσότερα μέλη της Επιτροπής Γεωργίας αισθάνονται ότι υποτιμάται το έργο τους. Αυτό μπορεί να έχει ως αποτέλεσμα τη χαλάρωση της συνεργασίας της Επιτροπής Γεωργίας και της Επιτροπής Προϋπολογισμών. Προκειμένου να αποφευχθεί αυτό το ενδεχόμενο, κατά την επόμενη συζήτηση για τον προϋπολογισμό, πρέπει να εξετασθεί λεπτομερώς ο συνολικός γεωργικός προϋπολογισμός και μάλιστα ήδη τον μήνα Ιούνιο, πριν ολοκληρωθεί η διαδικασία ad hoc.
<P>
Ολοκληρώνοντας θα ήθελα να αναφερθώ στον τρόπο αντιμετώπισης των υποχρεωτικών και ορισμένων μη υποχρεωτικών δαπανών στον τομέα του βόειου κρέατος. Οι δαπάνες αυτές δεν συμπεριλήφθηκαν στη γραμμική μείωση, ωστόσο το ύψος τους σε σχέση με τον προϋπολογισμό πρέπει να θεωρηθεί ως εξωπραγματικό. Στην ουσία, η διαδικασία ad hoc πρέπει να αρχίσει εκ νέου τη στιγμή που το Συμβούλιο θα αποφασίσει να τροποποιήσει τα ποσά αυτά. Αυτό θα πρέπει να επιτευχθεί με την κατάρτιση ενός συμπληρωματικού προϋπολογισμού και όχι με την επιβάρυνση του εισοδήματος των γεωργοκτηνοτρόφων. Η κρίση των «τρελλών αγελάδων» επιβάλλει τη λήψη έκτακτων μέτρων, τα οποία ωστόσο δεν θα πρέπει να ληφθούν μόνο από το Συμβούλιο, δεδομένου ότι και το Ευρωπαϊκό Κοινοβούλιο είναι κάλλιστα σε θέση να συμμετάσχει στην προσπάθεια για την ανεύρεση κατάλληλων λύσεων για την αντιμετώπιση αυτής της έκτακτης κατάστασης.

<SPEAKER ID=84 LANGUAGE="NL" NAME="Willockx">
Πρόεδρε, αξιότιμοι συνάδελφοι, αναφέρθηκε επανειλημμένα ότι ο προϋπολογισμός της Ευρωπαϊκής Ένωσης για το 1997 δεν μπορεί να εξετασθεί ανεξάρτητα από τους προϋπολογισμούς των κρατών μελών. Είναι όντως αλήθεια ότι το 1997 είναι ένα ιδιαίτερα σημαντικό έτος για τα κράτη μέλη λόγω της προσπάθειας που καταβάλλουν προκειμένου να πληρώσουν τα κριτήρια σύγκλισης που περιλαμβάνονται στη Συνθήκη του Μάαστριχτ. Ωστόσο, δεν πρέπει να καταλήξουμε σε υπερβολές. Σύμφωνα με μερικούς πρόχειρους υπολογισμούς που έκανα, καταλήγω στο συμπέρασμα ότι τα δημοσιονομικά ποσά στα οποία αναφερόμαστε στα πλαίσια του προϋπολογισμού της Ευρωπαϊκής Ένωσης δεν υπερβαίνουν το ποσοστό 0, 1 % έως και 0, 25 % του ακαθάριστου εθνικού προϊόντος των κρατών μελών. Υπάρχει μία άλλη σχέση μεταξύ των κριτηρίων του Μάαστριχτ και της συζήτησης που διεξάγεται. Με στόχο την αντιστάθμιση των αρνητικών επιπτώσεων που θα είχε για την απασχόληση η προσπάθεια της κάλυψης των κριτηρίων σύγκλισης, η Επιτροπή και το Ευρωπαϊκό Συμβούλιο είχαν αποφασίσει ήδη το 1993 την έκδοση ενός Λευκού βιβλίου, του Λευκού βιβλίου Delors. Παρότι το περιεχόμενο του εγγράφου αυτού επικυρώθηκε επανειλημμένα σε διάφορες συνόδους κορυφής, η εφαρμογή του αμφισβητείται διαρκώς από τους Υπουργούς Οικονομικών. Τελικά, στην αρχή του τρέχοντος έτους, ο νέος Πρόεδρος της Επιτροπής, κ. Santer, παρουσίασε ένα είδος αποδυναμωμένης έκδοσης του Λευκού βιβλίου με τη μορφή ενός Συμφώνου Εμπιστοσύνης, το οποίο ανακοινώθηκε με πολλές τυμπανοκρουσίες στο Κοινοβούλιο και στην κοινή γνώμη. Το Σύμφωνο Εμπιστοσύνης απαιτεί την επανεξέταση των δημοσιονομικών προοπτικών. Όμως, με την απόφαση που έλαβε το ECOFIN την περασμένη εβδομάδα καταποντίστηκε και το Σύμφωνο Εμπιστοσύνης. Την κύρια ευθύνη για την κατάσταση αυτή φέρει το Συμβούλιο, πρέπει, όμως, να ομολογήσω ότι η Επιτροπή αντέδρασε με χαλαρό, με πολύ χαλαρό, τρόπο στην ταπείνωση του Προέδρου της που ήταν αποτέλεσμα των διαδοχικών αποφάσεων του Συμβουλίου.
<P>
Το Ευρωπαϊκό Κοινοβούλιο πρέπει, βεβαίως, να διαδραματίσει σημαντικό ρόλο στην κατάσταση αυτή, ιδιαιτέρως με την αξιοποίηση των καθόλου ασήμαντων αρμοδιοτήτων που διαθέτει όσον αφορά τον προϋπολογισμό. Τις περασμένες εβδομάδες παρουσιάστηκαν διάφορες στρατηγικές με εθελούσιο χαρακτήρα. Ο εισηγητής υπέβαλε ορισμένες προτάσεις, τις οποίες υποστηρίξαμε. Δυστυχώς, είμαστε υποχρεωμένοι να διαπιστώσουμε ότι ένα σημαντικό μέρος του Σώματος, και ιδιαιτέρως το ΕΛΚ - αναφέρομαι λιγότερο στην Ευρώπη των Εθνών λόγω των διακυβερνητικών τους προσπαθειών - είναι υπεύθυνο για το γεγονός ότι ο συμβιβασμός που επετεύχθη δεν αποτελεί πλέον σαφές πολιτικό μήνυμα. Έτσι λοιπόν, θεωρώ ότι η πρώτη ανάγνωση του προϋπολογισμού του 1997 εκ μέρους του Ευρωπαϊκού Κοινοβουλίου υπήρξε αποτυχημένη.

<SPEAKER ID=85 LANGUAGE="FR" NAME="Bourlanges">
Κύριε Πρόεδρε, ζούμε μια παράδοξη κατάσταση. Το Κοινοβούλιο ακούει το Συμβούλιο, το Συμβούλιο δεν ακούει το Κοινοβούλιο και, για να πούμε την αλήθεια, το Συμβούλιο δεν ακούει τον ίδιο του τον εαυτό.
<P>
Το Κοινοβούλιο ακούει το Συμβούλιο. Δεν είναι εύκολο για μας να κάνουμε ό, τι κάνουμε και, αντιθέτως προς ό, τι λέγατε, αγαπητέ συνάδελφε, το πολιτικό μήνυμα που στέλνουμε είναι πολύ σαφές. Παίρνουμε μερίδιο της λιτότητας, παίρνουμε μερίδιο της ευθύνης. Δεχόμεθα έναν προϋπολογισμό με μηδενική αύξηση, εκτός από τα διαρθρωτικά ταμεία, διότι προφανώς, αυτά είναι καταδικασμένα να αυξηθούν. Δεχόμεθα γενική εισφορά κατώτερη κατά περισσότερες από τέσσερις μονάδες της επιτρεπομένης. Δεχόμεθα να κάνουμε σημαντικές προσπάθειες για την ΚΓΠ και τα διαρθρωτικά ταμεία.
<P>
Απέναντι σε αυτά, το Συμβούλιο δεν ακούει το Κοινοβούλιο. Ο κ. Samland υπενθύμισε ότι σε όλους τους φακέλους που αναφέραμε, με τους οποίους ασχολούμεθα μαζί και συζητούμε, είτε πρόκειται για τον κώδικα δεοντολογίας για τα αλιεύματα, είτε πρόκειται για τις νομικές βάσεις, ή την αναθεώρηση των δημοσιονομικών προοπτικών, έχουμε απέναντί μας ένα τοίχο.
<P>
Ακόμα χειρότερα, το Συμβούλιο δεν ακούει τον ίδιο τον εαυτό του. Σημείωσα τι είπε ο πρόεδρος του Συμβουλίου σήμερα το πρωι. Μας είπε: αυτές είναι οι προτεραιότητές μας: εκπαίδευση, νεότητα - είναι στη σελίδα 3 της αγόρευσης -, περιβάλλον, εσωτερική αγορά, εξωτερικά δίκτυα. Εκπαίδευση, νεότητα: μείον 12 % σε σχέση με το προηγούμενο έτος. Περιβάλλον: μείον 9, 3 % σε σχέση με το προηγούμενο έτος. Εσωτερική αγορά: μείον 35 % σε σχέση με το προηγούμενο έτος. Διαβάζοντας αυτά, σκέπτεται κανείς ότι προφανώς, είναι καλύτερα να μην βρίσκεται στις προτεραιότητες του Συμβουλίου, αν θέλει να έχει χρήματα.
<P>
Έτσι, παρόλα ταύτα, ξεκινάμε πολύ μετριοπαθώς. Πράγματι, αρνηθήκαμε να ανατρέψουμε τη διοργανική συμφωνία. Στέλνουμε μήνυμα διαλόγου, ανοίγματος και μετριοπάθειας. Δεχθείτε το. Διακυβεύεται η διοργανική συμφωνία. Δεν μπορεί να λειτουργήσει αν δεν επιθυμούμε και οι δύο να κάνουμε συμβιβασμούς. Κανονικά, το Κοινοβούλιο συνηθίζει να μιλά πολύ δυνατά στην αρχή και να χαμηλώνει τους τόνους στη συνέχεια. Σήμερα, αρχίζουμε με μετριοπάθεια. Μην συμπεραίνετε ότι θα ακολουθήσει κατάρρευση.

<SPEAKER ID=86 LANGUAGE="NL" NAME="Dankert">
Πρόεδρε, την περασμένη εβδομάδα, ο Πρόεδρος της Επιτροπής δέχθηκε ένα ισχυρότατο πλήγμα από το ECOFIN. Έχω την εντύπωση ότι η μοναδική αντίδρασή του ήταν να στρέψει και το άλλο του μάγουλο.
<P>
Κοιτάζοντας τις ενέργειες του Κοινοβουλίου έχω την εντύπωση ότι και εμείς αντιδρούμε με τον ίδιο τρόπο. Εφόσον το Κοινοβούλιο υποστήριξε πλήρως το Σύμφωνο Εμπιστοσύνης, πράγμα που έγινε και από τις πολιτικές παρατάξεις που σήμερα μοιάζουν να αποστασιοποιούνται κάπως από αυτό - και προσυπέγραψε συνεπώς τη θέση ότι η Ευρωπαϊκή Ένωση πρέπει να ασκήσει μία πολιτική για την απασχόληση - πρέπει να αναμένεται ότι ο προϋπολογισμός περιλαμβάνει και ορισμένα ουσιαστικά στοιχεία δημοσιονομικής πολιτικής για την υλοποίηση του στόχου αυτού. Τα στοιχεία αυτά αφαιρούνται με τις αποφάσεις του ECOFIN και δεν επανέρχονται με τον τρόπο με τον οποίο προσεγγίζουμε τον προϋπολογισμό τη στιγμή που διαθέτουμε τυπικά τη δυνατότητα να διατηρήσουμε ανέπαφο το ουσιαστικότερο τμήμα του Συμφώνου Εμπιστοσύνης και να αποκαταστήσουμε κατά κάποιο τρόπο το κύρος της Επιτροπής, που κατά την άποψή μου έχει δεχθεί σοβαρό πλήγμα. Όμως δεν τολμούμε και προσπαθούμε να επιτύχουμε έναν περιορισμένο συμβιβασμό ο οποίος μάλιστα, όπως δήλωσε και ο αρμόδιος Επίτροπος, εξυπηρετεί το Συμβούλιο με αποτέλεσμα να αποδυναμώνονται τυχόν απειλές σχετικά με τη δεύτερη ανάγνωση. Συνεπώς, έχω την εντύπωση ότι το Κοινοβούλιο επανέλαβε για άλλη μία φορά αυτό που έκανε πάντα όσον αφορά τη δημοσιονομική διαδικασία προσθέτοντας κάτι σε αυτά που αφαίρεσε το Συμβούλιο. Πρόκειται για ένα παιχνίδι το οποίο δεν πιστεύω ότι πείθει πλέον τους Ευρωπαίους πολίτες.
<P>
Πρόεδρε, όσον αφορά τα διαρθρωτικά ταμεία θα ήθελα να εκφράσω την απογοήτευσή μου για το γεγονός ότι η πολιτική μου ομάδα έχει τη γνώμη ότι πρέπει να επανεγγραφεί το ποσό του 1 δισεκατομμυρίου που περιέκοψε το Συμβούλιο, επειδή έχω τη γνώμη ότι δεν πρέπει να εγγράφονται κονδύλια στον προϋπολογισμό χωρίς να υπάρχει ανάγκη.
<P>
Πρόεδρε, όπως αναφέρθηκε ήδη, νομίζω από το συνάδελφο Giansily, τα τελευταία χρόνια περίσεψαν 9 δισεκατομμύρια από τις πιστώσεις αναλήψεως υποχρεώσεων που προβλέπονταν για τα διαρθρωτικά ταμεία. Όσον αφορά τις πιστώσεις αυτές υπάρχει μία καθυστέρηση 23 δισεκατομμυρίων Ecu. Εν ολίγοις, αντιμετωπίζουμε ένα τεράστιο πρόβλημα με τα διαρθρωτικά ταμεία το οποίο δεν πρόκειται να επιλύσουμε με τη χρησιμοποίηση τεχνασμάτων και την άσκοπη εγγραφή κονδυλίων στον προϋπολογισμό. Τέλος, Πρόεδρε, θα ήθελα να κάνω μία ακόμη παρατήρηση σχετικά με την Τουρκία. Λυπούμαι που δεν μπορέσαμε να σχηματίσουμε ένα αποθεματικό για το πρόγραμμα MEDA και το λέω αυτό επειδή δεν πιστεύω ότι η προσθήκη ενός σχολίου στον προϋπολογισμό επαρκεί για να αντικρουσθεί η νομοθεσία. Ολοκληρώνοντας, Πρόεδρε, θα ήθελα να πω στους Ιρλανδούς συναδέλφους μου ότι χρειαζόμαστε την ειρήνη στην Ιρλανδία και ιδιατέρως τη βόρειο Ιρλανδία και ότι δεν υπάρχει λόγος να διεξάγεται πόλεμος στους κόλπους του Ευρωπαϊκού Κοινοβουλίου, όπως συμβαίνει τη στιγμή αυτή με τη συμμετοχή πολλών Ιρλανδών Ευρωβουλευτών.

<SPEAKER ID=87 LANGUAGE="EN" NAME="McCartin">
Κύριε Πρόεδρε, θα ήθελα να υποδεχθώ τον προεδρεύοντα του Συμβουλίου, παλαιό μου συνάδελφο από το ιρλανδικό κοινοβούλιο, και να τον ευχαριστήσω για την μέχρι τούδε συνεργασία του στη διαδικασία κατάρτισης του προϋπολογισμού και για την κατανόησή του για τις δυσκολίες, ιδιαίτερα την κατανόησή του για τη θέση του Κοινοβουλίου.
<P>
Ίσως να έχουμε τις διαφορές μας σε ορισμένα σημεία αλλά πιστεύω ότι οι στόχοι που έχουμε σ' αυτό εδώ το Σώμα είναι και στόχοι του προεδρεύοντος σε πολλά σημεία. Θα πρέπει να παραδεχθούμε ότι οι καιροί είναι δύσκολοι για τη σύνταξη ενός προϋπολογισμού. Στα περισσότερα κράτη μέλη υπάρχουν τεράστιες πιέσεις επί των δημοσίων οικονομικών προερχόμενες από την ανάγκη ελέγχου του πληθωρισμού κατά την προετοιμασία για την οικονομική και νομισματική ένωση. Το γεγονός αυτό έχει δυστυχώς δημιουργήσει ένα κλίμα στο οποίο είναι πολύ δύσκολο να εξευρεθούν οι αναγκαίοι πόροι για να χρηματοδοτηθούν όλες οι πολιτικές που θα ήθελε το Κοινοβούλιο, ιδιαίτερα σε σχέση με την ανεργία και την ανάπτυξη του τρίτου κόσμου.
<P>
Με μεγάλη ικανοποίηση θα πρέπει να σημειώσω ότι σ' αυτή τη δύσκολη κατάσταση τα θεσμικά όργανα της Ένωσης έχουν τηρήσει τις δεσμεύσεις τους να συνεχίσουν την αύξηση των διαρθρωτικών ταμείων - των ποσών δηλ. που δαπανώνται για τις περιφερειακές πολιτικές της Ευρωπαϊκής Ένωσης. Βρισκόμαστε ήδη κοντά στον στόχο εκπλήρωσης της δέσμευσής μας για τον διπλασιασμό των διαρθρωτικών ταμείων με το τέλος του τρέχοντος προγράμματος. Πιστεύω ότι οι φτωχώτερες περιφέρειες της Κοινότητας θα πρέπει να εκτιμήσουν το τι κάνει γι' αυτές το Κοινοβούλιο αλλά και τα άλλα θεσμικά όργανα.
<P>
Λυπούμαι για τη διαφωνία που δημιουργήθηκε σε σχέση με τη Βόρεια Ιρλανδία. Το θέμα αυτό έχει συζητηθεί τόσο πολύ σήμερα στη διαδικασία του προϋπολογισμού που περιττεύει να αναφερθώ κι' εγώ. Το μόνο που θα ήθελα να πω είναι ότι αναγνωρίζω την καλή θέληση του Κοινοβουλίου απ' αρχής μέχρι τέλους. Θυμούμαι την πρώτη φορά που προτάθηκε στην Επιτροπή Προϋπολογισμών αυτή η γραμμή του προϋπολογισμού. Θυμούμαι ότι εισηγητής ήταν ο κ. Wynn και ότι η πρότασή του έγινε δεκτή και υποστηρίχθηκε από όλους. Το Κοινοβούλιο ποτέ δεν υπανεχώρησε από τη δέσμευσή του να υπερασπίσει πλήρως αυτή τη γραμμή. Υπάρχει μια δυσκολία για την εξεύρεση των κονδυλίων αλλά υποστηρίζω το Κοινοβούλιο στην πεποίθησή του ότι τα κονδύλια αυτά δεν θα πρέπει να αφαιρεθούν από τα διαρθρωτικά ταμεία.
<P>
Θα ήθελα να ευχαριστήσω όλους για την κατανόησή τους επί του θέματος και να διατυπώσω την ελπίδα μου ότι η αντιδικία αυτή δεν θα συνεχιστεί.

<SPEAKER ID=88 LANGUAGE="DE" NAME="Krehl">
Kύριε Πρόεδρε, από τις φετινές διαπραγματεύσεις για τον προϋπολογισμό, θα ήθελα να ξεχωρίσω ένα σημείο, και συγκεκριμένα τα διαρθρωτικά ταμεία. Tο Eυρωπαϊκό Kοινοβούλιο, καθώς και η ομάδα μας, έχει μια πρώτη προτεραιότητα και συγκεκριμένα τον αγώνα κατά της ανεργίας. Στον αγώνα αυτό, τα διαρθρωτικά ταμεία αποτελούν βασικό εργαλείο. Στην Eπιτροπή Προϋπολογισμών, υπήρξαν πολλές σχετικές προτάσεις, αλλά καμιά δεν έτυχε της πλειοψηφίας.
<P>
Ποια κατάσταση επικρατεί τώρα; H Oμάδα του Eυρωπαϊκού Σοσιαλιστικού Kόμματος θέλει να επιβάλει την επανεγγραφή του 1 δισεκατομμυρίου Ecu στα διαρθρωτικά ταμεία, για να μη δημιουργηθεί η εντύπωση πως το Eυρωπαϊκό Kοινοβούλιο στρέφεται κατά της διαρθρωτικής πολιτικής. Eναλλακτική λύση σ' αυτό είναι η περικοπή του 1 δισεκατομμυρίου Ecu που προτείνει το Συμβούλιο. Tελικά, όμως, είναι τελείως αδιάφορο το ποια θα είναι η απόφαση εδώ στο Σώμα. Tα επόμενα χρόνια θα επιστραφούν πολλά δισεκατομμύρια στα κράτη μέλη, επειδή δεν θα χρησιμοποιηθούν, στα πλαίσια των διαρθρωτικών ταμείων. Δεν θα εξαντληθούν τελείως, ούτε και στα καινούρια ομόσπονδα κρατίδια.
<P>
Tο Eυρωπαϊκό Kοινοβούλιο δεν μπορεί πλέον να αποφασίσει αν, με τα χρήματα αυτά, μπορεί να γίνει κάτι. Eίναι δυνατόν ακόμη να δούμε να επιστρέφουν στα κράτη μέλη, φόροι που καταβλήθηκαν για την Eυρώπη, για να βουλώσουν εκεί τις τρύπες των προϋπολογισμών, και όχι για να δημιουργήσουν θέσεις εργασίας.
<P>
Kατά τη γνώμη μου, το Eυρωπαϊκό Kοινοβούλιο θα πρέπει να δείξει, μελλοντικά, πως δεν επιτρέπει να κατασπαταλώνται πόροι στον τομέα των διαρθρωτικών ταμείων και να μην ανταποκρίνονται στις υποχρεώσεις τους τα κράτη μέλη. Θα πρέπει να σκεφθούμε ποια θα είναι η συμπεριφορά μας έναντι των κρατών μελών, που, στις αποφάσεις για τα διαρθρωτικά ταμεία, δίνουν μάχες υπέρ των λιγότερο αναπτυγμένων περιφερειών τους για κάθε Ecu, αλλά στη συνέχεια δεν ανταποκρίνονται στις υποχρεώσεις τους. Σ' αυτό, βεβαίως, χρειαζόμαστε μια κοινή στρατηγική, η οποία θα πρέπει να τύχει της πλειοψηφίας του Σώματος και την οποία δεν επιτρέπεται να αφήσουμε στο Συμβούλιο. Δυνατότητες υπάρχουν. Θα πρέπει, βεβαίως, και να τις αξιοποιήσουμε.

<SPEAKER ID=89 LANGUAGE="NL" NAME="Pronk">
Πρόεδρε, το πιο εντυπωσιακό στοιχείο της δημοσιονομικής διαδικασίας αφορά την αρνητική στάση του Συμβουλίου απέναντι στα στοιχεία κοινωνικής πολιτικής στον προϋπολογισμό. Θεωρώ σκανδαλώδες το ότι το Συμβούλιο εξακολουθεί να μην έχει αντιληφθεί ότι μία Ευρώπη χωρίς κοινωνική πολιτική είναι μία ανάπηρη Ευρώπη. Η κοινωνική πολιτική ανταποκρίνεται στις ανάγκες των Ευρωπαίων πολιτών και, σε πολλές περιπτώσεις, τους αφορά άμεσα. Δεν επιτρέπεται, συνεπώς, να θάβεται στο χώμα, όπως συμβαίνει σήμερα.
<P>
Οι σοσιαλιστές, που τη στιγμή αυτή συμμετέχουν σε έντεκα από τις δεκαπέντε κυβερνήσεις της Ευρωπαϊκής Ένωσης, θα πρέπει να δείξουν την κοινωνική τους συνείδηση όχι μόνο εδώ, αλλά και μέσω των κυβερνητικών τους εκπροσώπων.
<P>
Το δεύτερο σημείο το οποίο μου προξενεί ανησυχίες αφορά τον προϋπολογισμό των διαρθρωτικών ταμείων στην κατηγορία 2. Μαζί με το Ευρωπαϊκό Λαϊκό Κόμμα συμφωνώ με την περικοπή 1 δισεκατομμυρίου από τις πιστώσεις αναλήψεως υποχρεώσεων. Αυτό μπορεί και είναι απαραίτητο να γίνει επειδή όλα τα κράτη της Ευρώπης είναι υποχρεωμένα να προβούν σε περικοπές με στόχο την ίδρυση της ΟΝΕ, πράγμα που σημαίνει ότι τα κονδύλια αυτά δεν μπορούν να διατεθούν. Θεωρώ όμως απαράδεκτο το γεγονός ότι οι περικοπές αφορούν μόνο τους στόχους 2, 3, 4 και 5. Πρόκειται για τους σημαντικότερους στόχους των κοινωνικών ταμείων, οι οποίοι αντιστοιχούν μόλις στο 15 % του συνολικού όγκου των συνολικών δαπανών.
<P>
Το Συμβούλιο έλαβε μία κακή απόφαση και πρέπει να θεωρηθεί υπεύθυνο εισαγωγής διακρίσεων. Η απόφαση αυτή ζημιώνει και τις Κάτω Χώρες. Πρόκειται για μία κατάσταση στην οποία συνέβαλε και η ανόητη στάση της ολλανδικής κυβέρνησης η οποία απομονώθηκε στο Συμβούλιο. Ο Υπουργός Zalm, που ηγήθηκε της ολλανδικής αντιπροσωπείας, ανταποκρίνεται στα κλασσικά αποφθέγματα σύμφωνα με τα οποία «σε θέματα που αφορούν το εμπόριο, το λάθος των Ολλανδών είναι ότι δίνουν πάρα πολύ λίγα και ζητούν πάρα πολλά ». Φοβάμαι ότι στο μέλλον η Ολλανδία θα αντιμετωπίσει ακόμα μεγαλύτερα προβλήματα λόγω της εξωπραγματικής στάσης που τηρεί η σημερινή κυβέρνηση της χώρας η οποία θα μπορούσε να συγκριθεί με κάποιον που επιθυμεί να αγοράσει μία Rolls Royce καταβάλλοντος ένα Ecu με την προσδοκία ότι θα αγοράσει ένα καλό αυτοκίνητο.
<P>
Ολοκληρώνοντας, θα ήθελα να παρατηρήσω ότι, λόγω της κακής στάσης του Συμβουλίου, δημιουργήθηκαν σοβαρά προβλήματα και στην κατηγορία 3. Το Κοινοβούλιο κατόρθωσε να επιλύσει τα προβλήματα αυτά κατανέμοντας με ευρηματικό τρόπο τους διαθέσιμους πόρους και αξιοποιώντας το γεγονός ότι, όσον αφορά την κατηγορία αυτή, είναι αυτό που έχει τον τελευταίο λόγο και όχι οι τεχνοκράτες των Βρυξελλών.

<SPEAKER ID=90 LANGUAGE="DE" NAME="Bφsch">
Kύριε Πρόεδρε, επισημάνθηκε ήδη ποια θλιβερή εικόνα παρουσίασε το Συμβούλιο σ' αυτή τη δημοσιονομική διαδικασία. Παρά τις ειλημμένες αποφάσεις, να προχωρήσουμε σε μια πολιτική για την απασχόληση, έγινε ακριβώς το αντίθετο στη δημοσιονομική διαδικασία. Aς αναλογιστούμε τις περικοπές στον κοινωνικό τομέα, στον τομέα της εσωτερικής πολιτικής, στον ενεργειακό τομέα κ.λπ. Eδώ συγκαταλέγεται και η διαρθρωτική πολιτική, αν κι εδώ δεν θα 'πρεπε να διεξαχθεί καμιά εικονική μάχη. Σε τελευταία ανάλυση, είναι τελείως αδιάφορο το να έχουμε ένα δισεκατομμύριο Ecu περισσότερο ή ένα λιγότερο. Tο ουσιαστικό σκάνδαλο είναι ότι μέχρι σήμερα δεν εξαντλήθηκαν 23 δισεκατομμύρια, κι αυτό, ενώ υπάρχουν 18 εκατομμύρια άνεργοι στην Ένωση.
<P>
H ασυμφωνία αυτή, μεταξύ της ευρωπαϊκής πράξης και εικόνας, λαμβάνει βέβαια χώρα κεκλεισμένων των θυρών, αλλά δεν θα 'πρεπε κανείς να πιστεύει πως ο ευρωπαϊκός πληθυσμός δεν βλέπει την ασυμφωνία αυτή. Kαι ίσως τα πρόσφατα αποτελέσματα των εκλογών να τα έβλεπε κανείς και υπό το πρίσμα ότι, προφανώς, μόνον αντιπολιτευόμενα κόμματα πλέον μπορούν να σημειώνουν επιτυχίες στις ευρωεκλογές.
<P>
H Σοσιαλιστική Oμάδα προσπάθησε, παρά τη στάση του Συμβουλίου, να υποστηρίξει πλήρως την πολιτική για την απασχόληση. Λυπούμαστε που οι Δεξιοί του Σώματός μας δεν μπόρεσαν να ακολουθήσουν πλήρως την πολιτική αυτή.

<SPEAKER ID=91 NAME="Κρανιδιώτης">
Κύριε Πρόεδρε, ο κοινοτικός προϋπολογισμός του 1997 καταρτίσθηκε μέσα στο πνεύμα του Μάαστριχτ. 'Εχουμε όμως χρέος να συμβάλουμε με κάθε τρόπο στην αντιμετώπιση των μεγάλων κοινωνικών προβλημάτων των ευρωπαίων πολιτών. Οι περικοπές του προϋπολογισμού του 1997 από το Συμβούλιο είναι μεγάλες και αθετούνται σοβαρές δεσμεύσεις. Επιθυμώ να κάνω κάποιες παρατηρήσεις σχετικά με τα Διαρθρωτικά Ταμεία, την Τουρκία και τις εσωτερικές πολιτικές.
<P>
Το Συμβούλιο, για καθαρά δημοσιονομικούς λόγους, μείωσε τα κονδύλια των Διαρθρωτικών Ταμείων κατά ένα δισεκατομμύριο ECU. Ο τομέας των διαρθρωτικών δράσεων συμβάλλει στον εκσυγχνονισμό, τη μείωση των ανισοτήτων και τη δημιουργία θέσεων απασχόλησης. Το Ευρωπαϊκό Κοινοβούλιο πρέπει να επαναφέρει τα ποσά του προσχεδίου προϋπολογισμού. Στην κατηγορία 3 υπάρχουν πολλές δράσεις που συμβάλλουν στη δημιουργία θέσεων εργασίας. Τέτοιες είναι τα διευρωπαϊκά δίκτυα, οι δράσεις για τις μικρομεσαίες επιχειρήσεις, οι δράσεις για τον τουρισμό. Η προώθηση αυτών των δράσεων αποτελεί προτεραιότητα. Τέλος, υποστηρίζουμε το πάγωμα όλων των πιστώσεων που αφορούν την Τουρκία από τον χρηματοδοτικό κανονισμό και από το MEDA εξ αιτίας της συμπεριφοράς της χώρας αυτής στον τομέα των ανθρωπίνων δικαιωμάτων και της επιθετικότητάς της απέναντι στην Ελλάδα και την Κύπρο.

<SPEAKER ID=92 LANGUAGE="SV" NAME="Waidelich">
Κύριε Πρόεδρε, σήμερα στην Ευρώπη και στην ΕΕ εκφράζεται δυσαρέσκεια απέναντι στην πολιτική γενικότερα και την ΕΕ ειδικότερα. Αυτό το είδαμε, πέραν των άλλων, στις πρόσφατες εκλογές για το Ευρωκοινοβούλιο. Μία εξήγηση γι'αυτό είναι ότι πολλοί πολίτες της ΕΕ αισθάνονται ανησυχία για την αυξημένη ανεργία και την επιδείνωση της ευημερίας. Νομίζω ότι είναι σημαντικό να λάβουμε σοβαρά υπόψη μας αυτή την ανησυχία και τα μηνύματα που προέρχονται από τους πολίτες της Ευρώπης. Τότε είναι σημαντικό να δείξουμε ότι η ΕΕ έχει ένα ανθρώπινο πρόσωπο και ότι είμαστε έτοιμοι να ανταποκριθούμε στις υπερήφανες διακυρήξεις τις οποίες εκφράσαμε πρωτύτερα, πέραν των άλλων, κατά την Διάσκεψη Κορυφής στις Κάννες για τα διευρωπαϊκά δίκτυα και άλλες σημαντικές παρεμβάσεις κατά της ανεργίας. Νομίζω ότι ένας καλός τρόπος και ένα πρώτο σημαντικό βήμα να δώσουμε αυτό το μήνυμα είναι να εγκρίνουμε την πρόταση προϋπολογισμού που υποβάλλει τώρα το Ευρωκοινοβούλιο.

<SPEAKER ID=93 NAME="Coveney">
Κύριε Πρόεδρε, θα επιθυμούσα να αρχίσω δηλώνοντας ότι έχω παρακολουθήσει με ενδιαφέρον ολόκληρη την ημέρα όλα εκείνα που ελέχθησαν και προτίθεμαι να τα μεταφέρω στο Συμβούλιο.
<P>
Για εκείνους που ήταν απόντες κατά τη διάρκεια της εισήγησής μου θα ήθελα να αναφερθώ σε πέντε σημεία της τα οποία στην πραγματικότητα μνημονεύθηκαν επανειλημμένα σε πολλές από τις συνεισφορές στη συζήτηση. Πρώτον, η ανάγκη αυστηρότητας του προϋπολογισμού του 1997 στο πλαίσιο της ΟΝΕ: δεν χρειάζεται να επεκταθώ σχετικά με το σημείο αυτό, είναι καλά κατανοητό εδώ και θέλω να ευχαριστήσω το Κοινοβούλιο για την αποδοχή αυτής της κάπως δυσκολοχώνευτης πραγματικότητας που όλοι μας πρέπει να αντιμετωπίσουμε.
<P>
Μνημόνευσα επίσης την εξαιρετική δυσκολία, με το παρόν κλίμα προϋπολογισμών στην Ευρώπη, σχετικά με την αναθεώρηση των δημοσιονομικών προοπτικών για το 1998 και το 1999. Έχοντας αναλύσει δια μακρόν τους λόγους για τους οποίους το αντικείμενο αυτό προκαλεί δυσκολίες, θα πρέπει να πω ότι δεν θα καταστεί δυνατό να πεισθούν τα μέλη του Συμβουλίου για να προχωρήσουν, υπό τις κρατούσες συνθήκες, στην αναθεώρηση των δημοσιονομικών προοπτικών.
<P>
Ωστόσο, διατηρώ πολύ περισσότερες ελπίδες ότι μπορούμε να κάνουμε σοβαρή πρόοδο σε τουλάχιστον δύο από τα προβλήματα που παρουσιάστηκαν εδώ. Για το ερώτημα των νομικών βάσεων ελπίζω ότι στη συνεδρίαση της 19ης Νοεμβρίου θα μπορέσουμε να σημειώσουμε σοβαρή πρόοδο και ότι θα είμαστε σε θέση να επιτύχουμε ένα συμβιβασμό και μια κατανόηση με το Κοινοβούλιο. Ελπίζω επίσης ότι θα κάνουμε την ίδια πρόοδο σχετικά με τις αλιευτικές συμφωνίες.
<P>
Σε σχέση με το αντικείμενο το οποίο έχει προκαλέσει εντονότατες συζητήσεις στη χώρα μου - δηλ. την απειλή κατά του προγράμματος ειρήνευσης στη Βόρειο Ιρλανδία - το μόνο που θα ήθελα να πω σχετικά είναι ότι είναι η πρώτη φορά που διαπιστώνω τέτοια ομοφωνία σκοπού, τόσο στο Κοινοβούλιο αυτό όσο επίσης και στην κάθε χώρα που εκπροσωπώ ως προεδρεύων, για κάποιο θέμα όσο γι' αυτό. Επομένως, ανεξάρτητα από τις δυσκολίες, τεχνικές ή άλλες - την ύπαρξη των οποίων αποδέχομαι - που υφίστανται μεταξύ των δύο σκελών της αρχής που έχει εξουσία επί του προϋπολογισμού, εξαρτάται από εμάς να λύσουμε αυτό το πρόβλημα και θα το λύσουμε.
<P>
Επί του αντικειμένου των διαρθρωτικών ταμείων: θα ήθελα να μνημονεύσω ότι η κατά 1 δισεκατομμύριο Ecu μείωση των πιστώσεων υπόκειται στη συνθήκη της πλήρους διασφάλισης των περιφερειών των Στόχων 1 και 6. Είναι επίσης σαφές ότι η περικοπή αυτή είναι πολύ απίθανο, κάτω από οιεσδήποτε συνθήκες, να επηρεάσει τις δεσμεύσεις των διαρθρωτικών ταμείων για το 1997.
<P>
Τέλος, θα ήθελα να πω ότι δεν είναι αληθής η δήλωση ότι το Συμβούλιο δεν δίνει σημασία ή δεν διαπραγματεύεται ουσιαστικά με το Κοινοβούλιο. Ωστόσο το κλίμα στα καθ' έκαστα κράτη μέλη υπό τη σκιά των περιορισμών και των απαιτήσεων της ΟΝΕ για το 1997 είναι εξαιρετικά δύσκολο. Το γεγονός αυτό έχει περιορίσει σοβαρά τη δυνατότητα του Συμβουλίου - και τη δική μου - να έρθει σε συμβιβασμό με το Κοινοβούλιο. Θα ζητούσα επομένως κάποια κατανόηση εξ αιτίας αυτών των ιδιαίτερων δυσχερειών που όλοι αντιμετωπίζουμε.
<P>
Από τη γωνία του προϋπολογισμού, το 1997 είναι κατά κάποιον τρόπο ένα ξεχωριστό έτος τόσο εξ αιτίας των προβλημάτων που δημιουργεί στο κάθε ένα κράτος μέλος όσο και, ως αποτέλεσμα τούτου, για το πρόβλημα που αναπόφευκτα αντιμετωπίζει επίσης και το σεβαστό αυτό ίδρυμα. Κατόπιν όλων των προαναφερομένων, και παρά τις εκφρασθείσες απόψεις του κ. Samland, δεσμεύομαι προσωπικά για μια ακόμη φορά να καταβάλω τις καλύτερες των προσπαθειών μου, μαζί με τους συναδέλφους μου του Συμβουλίου και με τους δικούς σας διακεκριμένους εκπροσώπους, για να καταλήξω σε ένα δίκαιο συμβιβασμό και να ολοκληρώσω στο τέλος του έτους τον προϋπολογισμό του επομένου.

<SPEAKER ID=94 NAME="Liikanen">
Κύριε Πρόεδρε, θα ήθελα να επανέλθω σε τέσσερα θέματα. Πρώτον, σχετικά με τις δημοσιονομικές προοπτικές. Πολύ συχνά στις ευρωπαϊκές συζητήσεις ακούγεται το επιχείρημα: οικονομική και νομισματική ένωση ή απασχόληση; Η απάντηση της Επιτροπής είναι: οικονομική και νομισματική ένωση και απασχόληση. Αυτή υπήρξε η αιτία για την πρόταση του Προέδρου Santer και η λογική που την στηρίζει. Έχουμε επιλέξει τα διευρωπαϊκά δίκτυα και την έρευνα λόγω του ότι ήταν προτεραιότητες του Συμβουλίου αλλά και διότι είχαν προταθεί από τον πρώην Πρόεδρο Delors στη Λευκή του Βίβλο.
<P>
Λυπούμεθα για το γεγονός ότι το Συμβούλιο δεν βρέθηκε σε θέση να αποδεχθεί την πρότασή μας και για τον λόγο αυτό εκτιμούμε βαθύτατα την εκ μέρους του Κοινοβουλίου υποστήριξη. Σ' αυτήν την πολύ δύσκολη διαδικασία κατάρτισης του προϋπολογισμού το Κοινοβούλιο βρήκε τρόπους να κρατήσει τις ιδέες και τους στόχους αυτούς ζωντανούς και το γεγονός αυτό έχει εξαιρετική σημασία. Με το ίδιο πνεύμα η Επιτροπή θα κάνει ό, τι είναι δυνατόν για να διασφαλίσει την υλοποίησή τους.
<P>
Δεύτερον, σχετικά με τα διαρθρωτικά ταμεία το Συμβούλιο περιέκοψε τις πιστώσεις πληρωμών κατά 1 δισεκατομμύριο Ecu. Θέλω να κάνω απολύτα σαφές ότι δεν υπάρχει καμία μεταβολή στους κανονισμούς λειτουργίας. Παραμένουν οι ίδιοι. Αυτό που περιέκοψε το Συμβούλιο είναι οι υπολογιζόμενες δαπάνες. Η Επιτροπή οφείλει να υλοποιήσει τον προϋπολογισμό σύμφωνα με τους κανονισμούς έτσι ώστε εάν οι πιστώσεις για τις πληρωμές δεν επαρκούν για να καλύψουν τις δεσμεύσεις θα πρέπει να υποβάλουμε στην αρχή που έχει εξουσία επί του προϋπολογισμού, τροποποιητικό προϋπολογισμό. Δεν μπορώ να προβώ σε σχόλια σχετικά με τις συζητήσεις εδώ στο Κοινοβούλιο αλλά μπορώ να σας διαβεβαιώσω ότι η Επιτροπή θα εγγυηθεί πως όλες οι δεσμεύσεις θα καλυφθούν από πληρωμές με την προϋπόθεση ότι η αρμόδια επί του προϋπολογισμού αρχή θα είναι έτοιμη να αποδεχθεί, εάν καταστεί αναγκαίο, πρόταση με την μορφή τροποποιητικού προϋπολογισμού.
<P>
Τρίτον, εκτιμώ βαθύτατα τους λόγους του προεδρεύοντος του Συμβουλίου σχετικά με τις νομικές βάσεις. Είναι εξαιρετικά σημαντικό τώρα όπως και τα τρία θεσμικά όργανα δείξουν τη βούλησή τους για την επίλυση του προβλήματος αυτού. Ο οιοσδήποτε έχει εργαστεί περισσότερο επάνω στον προϋπολογισμό και λιγότερο επάνω στα νομικά θέματα θα εκπλαγεί για το γεγονός ότι καθόμαστε και συζητούμε ώρες, μέρες, μήνες και χρόνια για νομικά θέματα όταν τα ποσά που περιλαμβάνονται είναι ελάχιστα. Τα παραπάνω έρχονται σε αντίθεση με μία σαφή και συνεκτική πολιτική επί του προϋπολογισμού. Ελπίζω ειλικρινά ότι θα μπορέσει να βρεθεί κάποια λύση σ' αυτά τα δύσκολα θεσμικά προβλήματα ούτως ώστε η δημοσιονομική διαχείριση του Σώματος να είναι αξιόπιστη σε όλους τους τομείς.
<P>
Τέλος, ο κ. Wynn αναφέρθηκε σε ένα θέμα που μερικές φορές με εκπλήσσει. Παραπονέθηκε ότι διάφοροι υπηρεσιακοί παράγοντες της Επιτροπής προσέρχονται στην Επιτροπή Προϋπολογισμών και σε άλλες επιτροπές του Κοινοβουλίου και ζητούν αυξήσεις στις προτάσεις της Επιτροπής για τον προϋπολογισμό. Ο κ. Wynn δεν θα έπρεπε να τους δίνει σημασία. Υπάρχει μία και μόνο θέση της Επιτροπής. Η Επιτροπή είναι το θεσμικό όργανο που έχει την εμπιστοσύνη του Κοινοβουλίου και κάνει μια συλλογική πρόταση η οποία για το Κοινοβούλιο αποτελεί πολιτική πρόταση. Εάν ορισμένοι παράγοντες δεν το καταλαβαίνουν, αυτό αποτελεί σημείο κακής κρίσεώς τους και μόνον και ο κ. Wynn δεν θα πρέπει να τους δίνει καμία σημασία. Εάν υπερασπίζονται τις προτάσεις μας τότε κάνουν αυτό που αναμένεται από αυτούς. Ελπίζω ότι η πρόταση της Επιτροπής θα γίνει αποδεκτή. Εάν το Κοινοβούλιο θέλει να την αλλάξει - ελπίζω πως όχι αλλά έχει κάθε δικαίωμα να το κάνει - ελπίζω ότι θα το κάνει εξ ιδίας πρωτοβουλίας του και όχι κατόπιν πρωτοβουλίας ορισμένων παραγόντων της Επιτροπής.

<SPEAKER ID=95 NAME="Πρόεδρος">
Ευχαριστώ πολύ, κύριε Επίτροπε.
<P>
Η συζήτηση έληξε.
<P>
Η ψηφοφορία θα διεξαχθεί την Πέμπτη, στις 10.00.
<P>
(Η συνεδρίαση, διακοπείσα στις 17.00, εν αναμονή της «'Ωρας των Ερωτήσεων», επαναλαμβάνεται στις 17.30)

<CHAPTER ID=7>
Ώρα των Ερωτήσεων (Επιτροπή)
<SPEAKER ID=96 NAME="Πρόεδρος">
Η ημερήσια διάταξη προβλέπει την Ώρα των Ερωτήσεων προς την Επιτροπή (Β4-0971/96)

<SPEAKER ID=97 NAME="Πρόεδρος">
Ερώτηση αριθ. 41 του κ. Gianfranco Dell' Alba (H-0734/96)
<P>
Θέμα: Διεθνές Ποινικό Δικαστήριο και δικαιώματα του ανθρώπου
<P>
Έχοντας υπόψη το σπουδαίο έργο που έχει επιτελέσει το ad hoc Δικαστήριο για την πρώην Γιουγκοσλαβία και την πρόοδο που έχει σημειώσει η Προπαρασκευαστική Επιτροπή των Ηνωμένων Εθνών η οποία έχει αναλάβει να συντάξει σχέδιο οργανισμού του Διεθνούς Ποινικού Δικαστηρίου,
<P>
Μετά δε από το ψήφισμα για το θέμα αυτό το οποίο ενέκρινε το Κοινοβούλιο στις 19 παρελθόντος Σεπτεμβρίου, δεν νομίζει η Επιτροπή ότι η ίδρυση ενός διεθνούς ποινικού δικαστηρίου αποτελεί σημαντικό στοιχείο για την εξασφάλιση του σεβασμού και της προώθησης των δικαιωμάτων του ανθρώπου ανά τον κόσμο;

<SPEAKER ID=98 NAME="Van den Broek">
Χαίρομαι ιδιαιτέρως για την ερώτηση που υποβλήθηκε εκ μέρους των μελών του Σώματος γιατί κατ'αυτόν τον τρόπο εφιστάται η προσοχή σε ένα σημαντικό θέμα.
<P>
Κύριε Πρόεδρε, γνωρίζετε ότι η Ευρωπαϊκή Επιτροπή υποστήριξε με συγκεκριμένο τρόπο τη δημιουργία ενός ad hoc δικαστηρίου στην περίπτωση της πρώην Γιουγκοσλαβίας και της Ρουάντα με τη χορήγηση οικονομικής ενίσχυσης σε διάφορα προγράμματα που αποσκοπούσαν στην υλοποίηση του στόχου αυτού. Για παράδειγμα, όσον αφορά το δικαστήριο για την πρώην Γιουγκοσλαβία χορηγήθηκε συνολικά ποσό μεγαλύτερο των 2 εκατομμυρίων Ecu. Μετά τη σύσταση των δικαστηρίων αυτών, η Επιτροπή αλλά και το Συμβούλιο θεωρούν ότι έχει ουσιαστική σημασία να συσταθεί ένα μόνιμο ποινικό δικαστήριο, an International Criminal Court , που θα αναλάβει τη δίωξη των υπευθύνων σε διεθνές επίπεδο. Ένα παρόμοιο δικαστήριο θα πρέπει να ασχολείται εκτός άλλων και με υποθέσεις όπως: σοβαρές παραβιάσεις του ανθρωπιστικού δικαίου, σοβαρές και συστηματικές παραβιάσεις των ανθρωπίνων δικαιωμάτων και εγκλήματα κατά της ανθρωπότητας σε οποιαδήποτε περιοχή του κόσμου.
<P>
Η προώθηση και η ίδρυση ενός διεθνούς ποινικού δικαστηρίου θα εξαρτηθεί από τις διαπραγματεύσεις που διεξάγονται στην έκτη Επιτροπή της Γενικής Συνέλευσης των Ηνωμένων Εθνών, η οποία ασχολείται με την κατάρτιση ενός σχεδίου καταστατικού. Τα κράτη μέλη της Ευρωπαϊκής Ένωσης συμμετέχουν ενεργώς στις διαπραγματεύσεις αυτές.
<P>
Αξιοποιώντας το ποσό των 300.000 Ecu που ενεγράφη από το Ευρωπαϊκό Κοινοβούλιο στη θέση Α 3030 του προϋπολογισμού, η Επιτροπή υποστήριξε ήδη προγράμματα μη κυβερνητικών οργανισμών τα οποία έχουν ως στόχο την προώθηση της δημιουργίας του διεθνούς δικαστηρίου. Αφού επιτευχθεί ο στόχος αυτός, η Επιτροπή είναι οπωσδήποτε διατεθειμένη να μελετήσει την περαιτέρω οικονομική ενίσχυση άλλων δραστηριοτήτων του δικαστηρίου αυτού.
<P>
Συνεπώς, δεν μπορώ παρά να υπογραμμίσω για ακόμα μία φορά τη σπουδαιότητα των διαπραγματεύσεων που διεξάγονται και μεταξύ κρατών και οι οποίες υπολογίζεται ότι θα συμπεριλάβουν το θέμα αυτό γύρω στο 1998. Πρόκειται για μία μακροπρόθεσμη προσπάθεια. Ας ελπίσουμε όμως ότι ο επιμένων θα νικήσει.

<SPEAKER ID=99 LANGUAGE="IT" NAME="Dell'Alba">
Κύριε Πρόεδρε, θα ήθελα να ευχαριστήσω τον επίτροπο van den Broek που ήρθε ο ίδιος να απαντήσει προσωπικά στην ερώτηση. Επιθυμώ να τον ευχαριστήσω για τη δήλωσή του και να του πω ότι, με κάθε πιθανότητα, την Πέμπτη το Ευρωπαϊκό Κοινοβούλιο, στη συνεδρίαση για τον προϋπολογισμό, θα υπερψηφίσει ένα ειδικό κονδύλιο ύψους 3 εκατ. Ecu, για τη χρηματοδότηση δύο δικαστηρίων ad hoc , με την προοπτική της δημιουργίας ενός Μονίμου Δικαστηρίου. μου φαίνεται συνεπώς ότι και στο θέμα αυτό υπάρχει η συναίνεση της Επιτροπής, στην οποία θα ήθελα να απευθύνω την ακόλουθη συμπληρωματική ερώτηση.
<P>
Το Ευρωπαϊκό Κοινοβούλιο είχε υιοθετήσει ομόφωνα, κατά την προηγούμενη σύνοδο, ένα σχέδιο ψηφίσματος που ζητούσε από την Επιτροπή, διότι ανήκει στις αρμοδιότητές της, και από το Συμβούλιο, μία συγκεκριμένη δέσμευση, να κινηθούν δηλαδή σύμφωνα με τις συστάσεις της Προπαρασκευαστικής Επιτροπής στα πλαίσια της έκτης επιτροπής του ΟΗΕ, για να ορισθεί εντός του 1998 η ημερομηνία έναρξης των εργασιών της διάσκεψης με στόχο τη θέσπιση του Δικαστηρίου.
<P>
Μπορεί να με διαβεβαιώσει ο επίτροπος ότι η Επιτροπή, όσον αφορά τις αρμοδιότητές της, θα καταβάλει προσπάθειες ώστε το Συμβούλιο να μπορέσει να υποστηρίξει στην έκτη επιτροπή την προαναφερθείσα ημερομηνία;

<SPEAKER ID=100 LANGUAGE="NL" NAME="Van den Broek">
Η Επιτροπή δεν διαθέτει άμεση αρμοδιότητα στον τομέα αυτό, ωστόσο μπορεί από κοινού με την Προεδρία και τα κράτη μέλη να επισπεύσει περαιτέρω την πορεία της διαδικασίας. Το αξιότιμο μέλος του Κοινοβουλίου γνωρίζει ότι οι προετοιμασίες για τη σύσταση ενός παρομοίου διεθνούς δικαστηρίου διεξάγονται ήδη επί σειρά ετών και ότι ελπίζουμε ότι η σύσταση των δύο ad hoc δικαστηρίων για τη Ρουάντα και την πρώην Γιουγκοσλαβία θα δώσει την ώθηση που είναι απαραίτητη για τη σύσταση ενός παρομοίου μονίμου διεθνούς δικαστηρίου.
<P>
Οι σοβαρότερες δυσκολίες που αντιμετωπίζονται στο σημείο αυτό πηγάζουν από τη διεθνή νομοθεσία. Ανάφερα προηγουμένως το έτος 1998, επειδή υπάρχει πρόθεση να πραγματοποιηθεί τότε συνάντηση με τη συμμετοχή των ενδιαφερομένων κρατών με στόχο την έγκριση του καταστατικού του εν λόγω διεθνούς δικαστηρίου.
<P>
Όπως αναμένουμε, η τρέχουσα Γενική Συνέλευση των Ηνωμένων Εθνών θα προβεί σε περαιτέρω συστάσεις όσον αφορά τη διοργάνωση της συνάντησης των ενδιαφερομένων κρατών, οπότε και εμείς θα είμαστε καλύτερα σε θέση να προσδιορίσουμε κατά πόσον η ημερομηνία ή η χρονική περίοδος 1998 μπορεί πραγματικά να θεωρηθεί ως ρεαλιστική. Θα ήθελα όμως να πω για άλλη μία φορά στον αξιότιμο κύριο βουλευτή ότι θα προσπαθήσουμε να αξιοποιήσουμε κάθε ευκαιρία που μας προσφέρεται σε διεθνή φόρα για να επισπεύσουμε τα πράγματα.

<SPEAKER ID=101 NAME="Πρόεδρος">
Ερώτηση αριθ. 42 του κ. Pat Gallagher (H-0802/96)
<P>
Θέμα: Το Ενιαίο Νόμισμα
<P>
Η μετάβαση προς το ενιαίο νόμισμα θα έχει πρακτικές συνέπειες για τα συστήματα πληροφορικής που χρησιμοποιούνται για την καταγραφή των οικονομικών συναλλαγών των επιχειρήσεων καθώς και του εμπορικού και του τραπεζικού τομέα. Η αδυναμία πολλών λογισμικών προγραμμάτων πληροφορικής που χρησιμοποιούνται τη στιγμή αυτή από τις επιχειρήσεις και τον εμπορικό και τραπεζικό τομέα να αντιμετωπίσουν τη μετάβαση από το 1999 στο 2000 θα δημιουργήσει επιπρόσθετες δυσκολίες τη στιγμή της εισαγωγής του νέου νομίσματος. Τί προτάσεις μπορεί να διατυπώσει η Επιτροπή για να ελαχιστοποιήσει τα προβλήματα αυτά, κυρίως για τις μικρές και μεσαίες επιχειρήσεις και τους εμπορικούς τομείς;

<SPEAKER ID=102 NAME="de Silguy">
Η ερώτηση του αξιότιμου βουλευτή θέτει ένα πολύ συγκεκριμένο πρόβλημα. Ναι, η θέση σε κυκλοφορία του ευρώ θα καταστήσει απαραίτητη την τροποποίηση πολλών λογισμικών πληροφορικής. Η αλλαγή που υπαγορεύεται έτσι από την εισαγωγή του ευρώ την 1η Ιανουαρίου 1999 θα συμπέσει κατά μέγα μέρος με την εργασία που διεξάγεται για την αντιμετώπιση του λεγόμενου προβλήματος του 2000, το οποίο είναι πολύ γνωστό στους ειδικούς των ηλεκτρονικών υπολογιστών και λόγω του οποίου πρέπει να αλλάξουμε τα λογισμικά, διαφορετικά, το 2001, πολλοί υπολογιστές θα συνεχίσουν να δείχνουν 1901. Το πρόβλημα αυτό θα επηρεάσει λοιπόν, όπως γνωρίζετε, τη μεγάλη πλειοψηφία των ηλεκτρονικών υπολογιστών στην Ευρώπη.
<P>
Σήμερα, η Επιτροπή εργάζεται ενεργά με τα κράτη μέλη και τις αντιπροσωπευτικές οργανώσεις, τόσο για την αξιολόγηση των αναγκών, όσο και για τους τρόπους προσαρμογής που μπορούν να επιλεγούν. Όσον αφορά την αξιολόγηση των αναγκών, οι συνέπειες της οικονομικής και νομισματικής ένωσης στα λογισμικά που χρησιμοποιούν οι επιχειρήσεις μας ποικίλλουν ανάλογα με τις μελετώμενες τροποποιήσεις. Φαίνεται ότι, στις περισσότερες περιπτώσεις, μια τυποποιημένη τροποποίηση των συστημάτων πληροφορικής, το αποκαλούμενο Standard Software Package , θα λειτουργήσει ευκολότερα από μια κατά περίπτωση προσαρμογή των λογισμικών που έχουν δημιουργηθεί ειδικά για την μια ή την άλλη επιχείρηση. Θα μπορούσε κανείς να προτιμήσει αυτή την εναλλακτική λύση, και μάλιστα με προσφυγή σε λογισμικά ικανά να λειτουργούν σε πολλαπλά νομίσματα, πράγμα που θα επέτρεπε τη διενέργεια μετατροπών και συναλλαγών τόσο σε ευρώ, όσο και σε εθνικό νόμισμα.
<P>
Για να δώσω πλήρη κατάλογο των δράσεων που πρέπει να αναληφθούν στο πλαίσιο της προετοιμασίας για το ευρώ, η Επιτροπή σήμερα, διεξάγει ενεργές διαβουλεύσεις με όλες τις ενδιαφερόμενες ομάδες και οργανισμούς για τις επιπτώσεις του ευρώ στην τεχνολογία της πληροφορικής. Όσον αφορά τις λεπτομέρειες της προσαρμογής, η Επιτροπή ευνοεί στις διαβουλεύσεις που διεξάγει σήμερα τη συμφωνία με τους ενδιαφερόμενους τομείς και την ενημέρωσή τους. Ενθαρρύνει επίσης την κινητοποίηση υπηρεσιών και προϊόντων πληροφορικής. Ακόμα, ενθαρρύνει τη διεξαγωγή σεμιναρίων για την κατάρτιση του προσωπικού που ασχολείται με θέματα πληροφορικής στις επιχειρήσεις χρήστες. Ήδη, η Επιτροπή εισηγείται στις επιχειρήσεις να προβλέψουν την ενσωμάτωση των ιδαίτερων χαρακτηριστικών του ευρώ στο πλαίσιο του κανονικού χρονοδιαγράμματος συντήρησης των λογισμικών τους και να προβούν στη συνάρτηση αυτή στις τροποποιήσεις που συνδέονται με το ευρώ, συγχρόνως με τις τροποιήσεις που συνδέονται με τη μετάβαση προς το έτος 2000.
<P>
Τέλος, στο πλαίσιο της ενημερωτικής δράσης για το ευρώ, την οποία αναπτύσσει η Επιτροπή μαζί με το Ευρωπαϊκό Κοινοβούλιο, σε συνεργασία με τις ενώσεις που εκπροσωπούν τις μικρομεσαίες επιχειρήσεις, η Επιτροπή εκπονεί πρακτικούς οδηγούς που αναφέρονται στις ανάγκες και τις ειδικές ανησυχίες αυτού του τομέα των ΜΜΕ, ιδίως στον τομέα της πληροφορικής.
<P>
Βλέπετε, αξιότιμε κύριε βουλευτά, ότι η Επιτροπή συνειδητοποιεί πλήρως τις προσπάθειες που απαιτεί αυτή η μετάβαση για τις μικρομεσαίες επιχειρήσεις και για τον εμπορικό τομέα. Μπορώ να σας διαβεβαιώσω ότι θα φροντίσει, σε στενό συντονισμό με τις εθνικές διοικήσεις και τις αντιπροσωπευτικές οργανώσεις, να διευκολύνει την προσαρμογή του δημόσιου και του ιδωτικού τομέα κάθε κράτους μέλους μας.

<SPEAKER ID=103 LANGUAGE="EN" NAME="Gallagher">
Θέλω απλώς να ευχαριστήσω τον Επίτροπο για την ολοκληρωμένη του απάντηση. Είμαι ευτυχής που καταβάλλεται κάθε προσπάθεια για την αξιολόγηση των αναγκών και των αλλαγών. Δεν νομίζω ότι είναι αναγκαίο να ζητήσω από τον Επίτροπο de Silguy να διασφαλίσει ότι, εάν καταστεί αναγκαία κάποια επιλεκτική μεταχείριση, να μην λησμονήσει τις μικρές και μεσαίες επιχειρήσεις. Θα ήθελα να επαινέσω τη στάση που έχει κρατήσει έναντι αυτών των επιχειρήσεων από τη στιγμή που έγινε Επίτροπος.

<SPEAKER ID=104 NAME="Πρόεδρος">
Ερώτηση αριθ. 43 του κ. Per Stenmarck (H-0748/96)
<P>
Θέμα: Συμμαχίες των αεροπορικών εταιριών
<P>
Τα τελευταία έτη, είναι πολύ σύνηθες, οι αεροπορικές εταιρίες να συνάπτουν συμμαχίες, εντός και εκτός Ευρώπης. Οι συμμετέχουσες στη συμμαχία εταιρίες συνεργάζονται συνήθως, στην κωδικοποίηση των αριθμών, στις αναχωρήσεις, στις τιμές και στην εξυπηρέτηση πελατών.
<P>
Η Επιτροπή έδωσε τη συγκατάθεσή της και με αυτό τον τρόπο ενέκρινε τη σύναψη συμμαχιών μεταξύ των αεροπορικών εταιριών, εντός της Ένωσης. Προσφάτως, η Επιτροπή άρχισε να εξετάζει εάν οι αεροπορικές συμμαχίες μεταξύ των εταιριών της Ένωσης και των ΗΠΑ, λειτουργούν σύμφωνα με τη νομοθεσία της ΕΕ.
<P>
Θεωρεί ο Επίτροπος ότι το είδος των εν λόγω συμμαχιών προάγει τον ανταγωνισμό και είναι προς όφελος των καταναλωτών; Εάν όντως είναι αυτή η άποψη του Επιτρόπου, τότε με ποιό τρόπο ωφελούνται οι καταναλωτές και οι επιβάτες;

<SPEAKER ID=105 NAME="Van Miert">
Θα ήθελα να αρχίσω κάνοντας μία διάκριση μεταξύ συνασπισμών και συγχωνεύσεων που πραγματοποιούνται στην Ευρωπαϊκή Ένωση, για τις οποίες η Επιτροπή έχει θεσπίσει εδώ και πολύ καιρό σαφείς κανόνες, όπως αποδεικνύεται από ορισμένα πρόσφατα περιστατικά και συμμαχίες οι οποίες συνάπτονται με την άλλη πλευρά του Ατλαντικού, δηλαδή μεταξύ αμερικανικών και ευρωπαϊκών αερομεταφορέων. Όσον αφορά την κατάσταση που επικρατεί στην Ένωση υποχρεωθήκαμε πρόσφατα να αξιολογήσουμε δύο περιπτώσεις που αφορούσαν συγκεκριμένα τη συγχώνευση της Swissair με τη Sabena, στα πλαίσια της οποίας η Επιτροπή απαίτησε να εκπληρωθούν ορισμένες υποχρεώσεις, όχι μόνο εκ μέρους της Sabena και των βελγικών αρχών όσον αφορά το Βέλγιο, αλλά και εκ μέρους της Ελβετίας που δεν αποτελεί κράτος μέλος της Ευρωπαϊκής Ένωσης. Διεξήχθησαν διαπραγματεύσεις με την Ελβετία, για παράδειγμα, για την παροχή των απαραίτητων χρόνων στάθμευσης, και για τη συγκατάθεση των ελβετικών αρχών προκειμένου να διατηρηθούν οι ανταγωνιστικές σχέσεις στις διαδρομές μεταξύ Βελγίου και Ελβετίας. Σε περίπτωση που είναι απαραίτητο, παρόμοια εγχειρήματα συνοδεύονται πάντοτε από ρητούς όρους.
<P>
Κατά δεύτερον, παρουσιάστηκε η υπόθεση της Lufthansa με την SAS. Δεν πρόκειται για συγχώνευση αλλά για νέες συμφωνίες συνεργασίας. Ωστόσο, και στην περίπτωση αυτή, η Επιτροπή ενήργησε με διαφάνεια υποχρεώνοντας τους ενδιαφερόμενους να αναλάβουν ορισμένες υποχρεώσεις ενώ η συμφωνία δημοσιεύθηκε στην Επίσημη Εφημερίδα προς όλους τους ανταγωνιστές οι οποίοι ήταν ελεύθεροι να υποβάλουν τις παρατηρήσεις τους. Η Επιτροπή κατέβαλε κάθε δυνατή προσπάθεια ώστε να διατηρηθεί ο ανταγωνισμός στις διαδρομές μεταξύ Σκανδιναβίας και Γερμανίας, πράγμα που σημαίνει ότι σε περίπτωση που υπάρχουν άλλοι αερομεταφορείς που επιθυμούν να διεισδύσουν στην αγορά αυτή και να καλύψουν τις αντίστοιχες διαδρομές, πρέπει, για παράδειγμα, να απελευθερωθούν χρόνοι στάθμευσης στη Φραγκφούρτη, πράγμα που σημαίνει ότι και η Lufthansa πρέπει να παραχωρήσει χρόνους στάθμευσης σε άλλους αερομεταφορείς που ενδιαφέρονται για τις γραμμές αυτές. Αυτή είναι η μέθοδος που ακολουθήσαμε στην Ευρωπαϊκή Ένωση.
<P>
Όσον αφορά το συνασπισμό αερομεταφορέων από την Ευρωπαϊκή Ένωση με αμερικανικές εταιρείες, η υπόθεση διαφέρει κάπως, επειδή κατά περίεργο τρόπο το Συμβούλιο των Υπουργών δεν έδωσε την εποχή εκείνη στην Επιτροπή τη δυνατότητα να αξιολογήσει αυτό το είδος συνασπισμών με βάση ένα συγκεκριμένο κανονισμό. Αυτός είναι και ο λόγος για τον οποίο υποχρεωθήκαμε να βασιστούμε σε ένα άρθρο που χρησιμοποιείται σε ελάχιστες περιπτώσεις, το άρθρο 89, για να επιτύχουμε το στόχο μας. Αυτό συμβαίνει λοιπόν σήμερα, γνωρίζετε ότι υπάρχουν διάφοροι παρόμοιοι συνασπισμοί, όπως ο πρόσφατος συνασπισμός μεταξύ British Airways και American Airlines, αλλά και προηγουμένως μεταξύ Lufthansa-United, SAS-United, Swissair-Sabena, Austrian-Delta καθώς και μία συμφωνία μεταξύ KLM-Noord-West-Airlines, British Airways και USAir. Όλες αυτές οι συμφωνίες εξετάζονται σήμερα λεπτομερώς, όχι μόνο επειδή είναι τόσες πολλές, αλλά επειδή παρατηρούμε ότι οι δυσμενείς επιπτώσεις για τον ανταγωνισμό δεν εμφανίζονται μόνο στις διατλαντικές διαδρομές, γιατί σε περίπτωση που η British Airways συνεργαστεί με την American Airlines ελέγχοντας το 70 % των αερομεταφορών μεταξύ Heathrow και Νέας Υόρκης, το θέμα πρέπει να εξετασθεί περαιτέρω από την άποψη του ανταγωνισμού και, συνεπώς, της προστασίας των καταναλωτών. Από την άλλη πλευρά, τέτοιου είδους συνασπισμοί έχουν σαφείς επιπτώσεις για τον ανταγωνισμό στην αγορά της Ευρωπαϊκής Ένωσης, οι οποίες ενισχύονται από το γεγονός ότι οι Αμερικανοί αερομεταφορείς που δρουν στην επικράτειά μας διαθέτουν την αποκαλούμενη πέμπτη ελευθερία, την οποία δεν διαθέτουν οι δικές μας εταιρείες που δρουν στην αμερικανική αγορά. Πιστεύω ότι υπάρχουν πολλοί λόγοι για τους οποίους η Επιτροπή εξετάζει με μεγαλύτερη προσοχή αυτούς τους συνασπισμούς και αντιμετωπίζει το ενδεχόμενο να υποχρεωθεί να επιβάλει όρους ή να προτείνει τη λήψη άλλων μέτρων.
<P>
Τέλος, θα ήθελα να υπενθυμίσω στο Σώμα ότι σε ορισμένα κράτη μέλη οι αρμόδιες αρχές για θέματα ανταγωνισμού εξετάζουν επίσης αυτού του είδους τις περιπτώσεις, πράγμα που συμβαίνει στη Μεγάλη Βρετανία και στη Γερμανία. Ελπίζω ότι οι προσπάθειες αυτές θα διεξαχθούν με συνεκτικό τρόπο ώστε να μην υπάρξουν αντιφατικά συμπεράσματα, ότι δηλαδή θα υπάρξει επαρκής συνεργασία των εθνικών αρχών και της Ευρωπαϊκής Επιτροπής ώστε οι προσπάθειες να καταλήξουν σε κοινές θέσεις και σε παρεμφερή συμπεράσματα.

<SPEAKER ID=106 LANGUAGE="SV" NAME="Stenmarck">
Ας μου επιτραπεί να αρχίσω ευχαριστώντας για την εκτενή και την, κατά την αποψή μου, σε γενικές γραμμές πολύ θετική απάντηση εκ μέρους της Επιτροπής. Σε μερικούς τομείς στον κλάδο των μεταφορών δεν υπάρχει σήμερα ο επιθυμητός ανταγωνισμός. Κατά την άποψή μου η αεροπλοϊα είναι ένας τέτοιος τομέας - παρά την ελευθέρωση που έχει πραγματοποιηθεί. Η έλλειψη εκτάκτων δρομολογίων είναι ένα εμπόδιο για την μη ικανοποιητική λειτουργία του ανταγωνισμού. δνα περαιτέρω παράδειγμα είναι η διαρκής δημιουργία συνδικάτων μεταξύ διαφόρων εθνικών επιχειρηματιών. Αυτοί που χάνουν είναι πολύ συχνά οι καταναλωτές, δηλ. οι ταξιδιώτες και οι αγοραστές υπηρεσιών μεταφορών που αναγκάζονται να πληρώσουν υψηλότερες τιμές και να δεχθούν χειρότερες υπηρεσίες απ'ό, τι διαφορετικά θα ήταν απαραίτητο.
<P>
Βλέπω την απάντηση του Επιτρόπου στην ερώτησή μου ως ένα βήμα προς την σωστή κατεύθυνση, αλλά θα ήθελα εντούτοις να του θέσω μιά συνακόλουθη ερώτηση, συγκεκριμένα: με ποιά συγκεκριμένα μέτρα σκέφτεται η Επιτροπή να επανέλθει για να ενισχύσει τον ανταγωνισμό στις διεθνείς αεροπορικές συγκοινωνίες κατά έναν τέτοιο τρόπο ο οποίος εγώ νομίζω θα μπορούσε να ευνοήσει σε μεγαλύτερο βαθμό τους ταξιδιώτες;

<SPEAKER ID=107 LANGUAGE="EN" NAME="van Miert">
Το γεγονός και μόνον ότι διερευνήσαμε τις υποθέσεις αυτές σύμφωνα με το άρθρο 89 - και ο Neil Kinnock και εγώ ενεργήσαμε με πλήρη κατανόηση - δείχνει ότι μας ενδιαφέρει ο ανταγωνισμός αλλά μας ενδιαφέρει και η προστασία των καταναλωτών και των χρηστών. Θα πρέπει να κάνουμε αυτή την κίνηση παρά το γεγονός ότι το 1987 το Συμβούλιο των Υπουργών δεν έδωσε στην Επιτροπή τις αναγκαίες εξουσίες, καθόσο μας περιόρισε σ' εκείνα που συμβαίνουν μέσα στα όρια της αγοράς της Ευρωπαϊκής Ένωσης.
<P>
Κατόπιν αυτών, θα πρέπει αφενός να δεχθούμε ότι μέσα στην Ένωση και από την άλλη μεριά του ωκεανού αλλά και πέραν αυτού, υπάρχει ανάγκη για συνεργασία μεταξύ των αεροπορικών εταιρειών. Δεν θα αποτελούσε καλή ιδέα να αντιταχθούμε σ' αυτή την αρχή. Αφετέρου όμως θα πρέπει να είμαστε πολύ προσεκτικοί σχετικά με τις επιπτώσεις στον ανταγωνισμό, τους καταναλωτές και τους χρήστες - κι' αυτό είναι που προσπαθούμε να έχουμε υπόψη μας.

<SPEAKER ID=108 LANGUAGE="NL" NAME="Wijsenbeek">
Κύριε Επίτροπε, η ερώτησή μου είναι διττή. Κατ'αρχάς θα ήθελα να αναφερθώ στις συγχωνεύσεις στο εσωτερικό της Ευρωπαϊκής Ένωσης: δεν κρίνετε ότι οι συγχωνεύσεις που έχουν ως αποτέλεσμα την κυριαρχία της αγοράς σε ένα ορισμένο κράτος μέλος δεν πρέπει να χαρακτηρίζονται ως σχηματισμοί καρτέλ ή μονοπωλίων, αφ'ης στιγμής η αεροπλο?α έχει εξ ορισμού διασυνοριακό χαρακτήρα με αποτέλεσμα η ολλανδική αγορά να μην υπάρχει αφ'εαυτή αλλά μόνο σε ανταγωνισμό με τη βελγική, τη γερμανική, κλπ.;
<P>
Κατά δεύτερον, βλέπω δε ότι ο κ. Kinnock κάθεται δίπλα σας, θα ήθελα να αναφερθώ στη διατλαντική συνεργασία και τις αντίστοιχες συγχωνεύσεις: δε νομίζετε ότι το πρόβλημα είναι ότι τα κράτη μέλη αργούν πολύ να χορηγήσουν στην Επιτροπή διαπραγματευτική εντολή, δεδομένου ότι οι Ηνωμένες Πολιτείες έχουν τη δυνατότητα να πραγματοποιούν μεταφορές στο εσωτερικό της Ευρώπης, τη στιγμή που οι ευρωπαϊκές εταιρείες δεν έχουν την ίδια δυνατότητα στις Ηνωμένες Πολιτείες, με αποτέλεσμα να υποχρεούνται να συνάπτουν συμμαχίες;

<SPEAKER ID=109 LANGUAGE="NL" NAME="Van Miert">
Είναι αλήθεια ότι στο εξής πρέπει να θεωρούμε την αγορά της Ευρωπαϊκής Ένωσης ως ένα σύνολο, ιδιαίτερα μάλιστα αφ'ης στιγμής πρόκειται σύντομα να καθιερωθεί το καμποτάζ. Γνωρίζετε ότι δεν απέχουμε πολύ από τη γενική ελευθέρωση και των εθνικών αγορών. Γνωρίζω ότι από ορισμένες πλευρές προβάλλονται αντιστάσεις. Παρεμπιπτόντως, ο κ. Kinnock κατέθεσε σήμερα στην Επιτροπή την έκθεση για τις επιπτώσεις της τρίτης δέσμης, με θετικά αλλά και αρνητικά συμπεράσματα, τα οποία πιστεύω ότι θα είναι πρόθυμος να διευκρινίσει. Όσον αφορά τους συνασπισμούς και τις συμφωνίες που έχουν συναφθεί από διάφορα κράτη μέλη με τις Ηνωμένες Πολιτείες, γνωρίζετε τη θέση που είχαμε ευθύς εξ αρχής; ήδη από τη στιγμή που ανέλαβα την ευθύνη του τομέα των μεταφορών δήλωσα ότι: αφ'ης στιγμής είμαστε απασχολημένοι με την ιδία ενιαία αγορά, είναι λογικό να αναλάβουμε και ορισμένες ευθύνες έναντι τρίτων χωρών. Δυστυχώς, τη στιγμή εκείνη η θέση αυτή δεν υποστηρίχθηκε από κανέναν, από καμία κυβέρνηση, συμπεριλαμβανομένης αυτής της χώρας σας. Αντιμετωπίσαμε μία αρνητική για μας ομοφωνία απόψεων. Τι συνέβη όμως από τότε; Οι Ηνωμένες Πολιτείες αφέθηκαν ελεύθερες να ενεργήσουν κατά βούληση, δεδομένου ότι είχαν τη δυνατότητα να συνάψουν με ορισμένα κράτη μέλη τις ονομαζόμενες συμφωνίες ανοικτών αιθέρων , προκειμένου να διεισδύσουν περισσότερο στην αγορά μας, αν μου επιτραπεί η έκφραση, γεγονός το οποίο προστίθεται στα μονόπλευρα πλεονεκτήματα που διέθεταν στις αγορές μας. Ποιοι είναι όμως οι υπεύθυνοι γι'αυτή την κατάσταση ; Οι εθνικές κυβερνήσεις και όχι η Επιτροπή η οποία προειδοποιεί εδώ και χρόνια ότι δεν πρέπει να επιτρέψουμε αυτή την κατάσταση αλλά να προσπαθήσουμε να ενώσουμε τις προσπάθειές μας ώστε να πράγματα να εξελιχθούν με ισορροπημένο τρόπο. Ευτυχώς, εδώ και λίγο καιρό χορηγήθηκε επιτέλους ένα είδος εντολής στον Neil Kinnock το οποίο θα ήθελα να ελπίζω ότι θα οδηγήσει στο λογικό συμπέρασμα ότι, δεδομένου ότι η Ευρωπαϊκή Ένωση ασκεί μία πολιτική, θα πρέπει να ασκεί και μια κοινή πολιτική στον τομέα της αεροπλο?ας.

<SPEAKER ID=110 LANGUAGE="EN" NAME="Evans">
Θα ήθελα να ρωτήσω εάν η Επιτροπή σκοπεύει να λάβει μέτρα εντός της Ευρώπης για να αναπτύξει περαιτέρω τη συνεργασία μεταξύ των αερομεταφορέων προς ενθάρρυνση της συνένωσης των επικαλυπτόμενων αερογραμμών μεταξύ των κυριοτέρων πόλεων. Εκπροσωπεύω το αεροδρόμιο Χήθροου, ένα από τα μεγαλύτερα αεροδρόμια της Ευρώπης.Υπάρχει για παράδειγμα, κάθε μέρα από το Λονδίνο για τις Βρυξέλλες μια πτήση της British Midland στις 6.55 το πρωί. Υπάρχει μια της Sabena στις 7 π.μ. και μια της British Airways στις 7.15, που όλες πηγαίνουν κατευθείαν στις Βρυξέλλες, που όλες καίνε καύσιμα, που όλες δημιουργούν συμφόρηση στον αέρα. Το ίδιο σημβαίνει όλη την ημέρα και για πάρα πολλά δρομολόγια στις κυριότερες πόλεις της Ευρώπης. Πολύ σπάνια οι πτήσεις αυτές είναι γεμάτες. Ακόμη και να ήταν όμως, πιστεύω ότι θα ήταν πιο λογικό να υπήρχε κάποιο μεγαλύτερο αεροπλάνο. Λαμβανομένων υπόψη των απόψεων ασφαλείας για τους καταναλωτές πιστεύω ότι η συνένωση των δρομολογίων θα ήταν περισσότερο αποδεκτή περιβαλλοντικά, θα ήταν ασφαλέστερη, θα υπήρχαν λιγότερες πτήσεις, λιγότεροι ελιγμοί, λιγότερη εναέρια συμφόρηση. Κάτι τέτοιο θα απελευθέρωνε χώρο στους διαδρόμους και στις πύλες των αεροδρομίων, θα έκανε ευκολότερες τις προσγειώσεις και θα απέτρεπε την ανάγκη της επικίνδυνης διαδικασίας αναμονής για τη λήψη αδείας προσγείωσης.
<P>
Έχει η Επιτροπή σχέδια για την ενθάρρυνση αυτής της αξιόλογης μορφής συνεργασίας; Εάν όχι, γιατί;

<SPEAKER ID=111 LANGUAGE="EN" NAME="Van Miert">
Στο σημείο αυτό διαφωνούμε σαφώς. Πέρασε πάρα πολύς χρόνος για να αναπτυχθεί κάποιος ανταγωνισμός σε ορισμένα δρομολόγια προς όφελος του καταναλωτή. Κανείς δεν μπορεί να υπερασπιστεί τις τιμές όπως ήταν πολλά χρόνια πριν. Πολύ συχνά, και πολύ ορθά, το Κοινοβούλιο αυτό ασκούσε επικρίσεις. Χρειαζόμαστε επομένως μια κοινή πολιτική ούτως ώστε να διασφαλίσουμε ότι ο ανταγωνισμός στον τομέα θα είναι πραγματικός.
<P>
Ο ανταγωνισμός αυτός είναι πραγματικός σήμερα μόνο σε ορισμένα δρομολόγια. Ο Επίτροπος Kinnock βρίσκεται σε καλύτερη θέση από εμένα να σχολιάσει το αντικείμενο διότι παρακολουθεί το θέμα πολύ στενά. Υπάρχει κάποιος ανταγωνισμός. Τώρα υπάρχουν, για παράδειγμα, φθηνότερα εισητήρια μεταξύ Βρυξελλών και Ρώμης και μεταξύ Λονδίνου και Βρυξελλών. Επί τη ευκαιρία, όταν πετάω από και προς το Λονδίνο το αεροπλάνο είναι συνήθως γεμάτο. Βεβαίως δεν μπορώ να ισχυριστώ ότι αυτό συμβαίνει πάντα αλλά πιστεύουμε ότι ο ανταγωνισμός είναι επωφελής και θα θέλαμε να ισχύει και σε άλλες διαδρομές.
<P>
Αφού εδήλωσα αυτά, θα πρέπει να πω ότι προφανώς υπάρχει ανάγκη στην Ευρωπαϊκή Ένωση για περαιτέρω συνεργασία και, προοδευτικά, για συγχωνεύσεις. Πιθανώς υπάρχουν πάρα πολλές εταιρείες στην Ευρώπη. Ας αφήσουμε στην αγορά να αποφασίσει μέχρι ποιο βαθμό θα πρέπει να γίνουν συγχωνεύσεις και συνεργασία, διότι ως αρχή δεν είμαστε αντίθετοι - το αντίθετο μάλιστα. Εάν όμως γίνει θα πρέπει να διασφαλίσουμε ότι με οποιονδήποτε τρόπο κι' αν υλοποιηθεί, συγχώνευση, εξαγορά ή συνεργασία, θα υλοποιηθεί με πλήρη σεβασμό στον ανταγωνισμό και στα δικαιώματα του καταναλωτή.

<SPEAKER ID=112 LANGUAGE="NL" NAME="Wijsenbeek">
Θα ήθελα να ευχαριστήσω τον Επίτροπο και να τον συγχαρώ επί τη ευκαιρία για την ευτυχή έκβαση της αποστολής του, παρά την κριτική που αντιμετώπισε από διάφορες πλευρές.

<SPEAKER ID=113 NAME="Πρόεδρος">
Ερώτηση αριθ. 46 του κ. Florus Wijsenbeek (H-0673/96)
<P>
Θέμα: Απαγόρευση οδικής κυκλοφορίας και συνοριακές διατυπώσεις στην Κεντρική και Ανατολική Ευρώπη
<P>
Γνωρίζει η Επιτροπή ότι όλο και περισσότερες χώρες της Κεντρικής και Ανατολικής Ευρώπης, ειδικότερα δε χώρες όπως η Ουγγαρία και η Πολωνία που είναι μείζονος σημασίας για τις διαμετακομιστικές μεταφορές, επιβάλλουν περιορισμούς στις μεταφορές, λόγου χάριν απαγόρευση της οδικής κυκλοφορίας το σαββατοκύριακο, τούτο δε χωρίς περαιτέρω διαβούλευση;
<P>
Μπορεί να ανακοινώσει η Επιτροπή με ποιόν τρόπο προτίθεται να διατηρήσει τις οδικές διασυνδέσεις, κυρίως με τη Σκανδιναβία και την ΚΑΚ;

<SPEAKER ID=114 NAME="Kinnock">
Οι επιπτώσεις των πρόσφατων απαγορεύσεων εκ μέρους της Ουγγαρίας και της Πολωνίας συζητήθηκαν στο πλαίσιο των επιτροπών σύνδεσης με τις χώρες αυτές. Και οι δύο χώρες ανέλαβαν την υποχρέωση να διασφαλίσουν ότι οι απαγορεύσεις δεν θα έχουν διακριτικές επιπτώσεις επί της διεθνούς κυκλοφορίας. Μας έχουν διαβεβαιώσει, ειδικότερα, ότι η παροχή εξουσιοδοτήσεων στις διαβάσεις των συνόρων δεν θα διακόπτεται κατά την χρονική περίοδο των απαγορεύσεων και ότι τα οχήματα θα μπορούν να σταθμεύουν και να συνεχίζουν το ταξίδι τους με την λήξη της απαγόρευσης. Λαμβάνονται επίσης και άλλα μέτρα όπως βελτιωμένη ενημέρωση των μεταφορέων και λογικές τιμές για συμπληρωματικές υπηρεσίες συνδιασμένων μεταφορών σε ολόκληρη την έκταση της χώρας. Είναι φυσικό ότι θα συνεχίσουμε τις επαφές μας με τις ουγγρικές και τις πολωνικές αρχές ούτως ώστε να διασφαλίσουμε την ελαχίστη δυνατή παρενόχληση των διεθνών εμπορευματικών μεταφορών.
<P>
Η αυξανόμενη προσφυγή σε απαγορεύσεις κατά το Σαββατοκύριακο υπογραμμίζει την ανάγκη προώθησης εναλλακτικών λύσεων για τις οδικές εμπορευματικές μεταφορές σε ορισμένες έντονα χρησιμοποιούμενες διαδρομές της Κεντρικής Ευρώπης. Τονίζει ειδικότερα τα πλεονεκτήματα των βραχέων θαλασσίων μεταφορών στη Βαλτική ως μέσου πρόσβασης στη Σκανδιναβία και την ΚΑΚ. Θα συνεχίσουμε να συνεργαζόμαστε τόσο εντός της Ένωσης όσο και με τους εταίρους μας της περιοχής για να βελτιώσουμε την αποτελεσματικότητα των υπηρεσιών.

<SPEAKER ID=115 LANGUAGE="NL" NAME="Wijsenbeek">
Επιτρέψτε μου να επισημάνω στον Επίτροπο ότι η απάντηση που δίνει αυτή τη στιγμή είναι αντίθετη προς την απάντηση που είχα λάβει από τον κ. Van den Broek σε γραπτή ερώτηση που είχα υποβάλει στις 17 Σεπτεμβρίου του τρέχοντος έτους σχετικά με τις δυνατότητες απαγόρευσης των μεταφορών το Σαββατοκύριακο μόνο στην Ουγγαρία. Εν τω μεταξύ, η κατάσταση όχι μόνο εξαπλώνεται, παρατηρείται ήδη στην Πολωνία και στην Ουγγαρία, αλλά στην απάντησή του ο κ. Van den Broek αναφέρει ότι θα έρθει κατ'αρχάς σε επαφή με τους Ούγγρους, ότι η Επιτροπή θα επιχειρήσει να λάβει μέτρα και ότι το πρόβλημα που πρέπει κατά κύριο λόγο να αντιμετωπιστεί είναι οι αρνητικές επιπτώσεις των μακροχρόνιων αναμονών στα σύνορα. Έχω την εντύπωση ότι αυτό που λέει ο Επίτροπος τώρα είναι ότι θα πρέπει να φύγουν τα φορτηγά από το δρόμο και να χρησιμοποιούνται τα τραίνα. Γνωρίζετε, κύριε Επίτροπε, ότι στις χώρες της Κεντρικής και της Ανατολικής Ευρώπης οι σιδηροδρομικές διασυνδέσεις παρουσιάζουν πολλές ελλείψεις και δεν προσφέρονται ως εναλλακτική λύση για τις οδικές μεταφορές. Θα ήθελα λοιπόν να σας ρωτήσω ποια είναι τα συγκεκριμένα μέτρα που ανακοινώσατε μαζί με τον κύριο Van den Broek;

<SPEAKER ID=116 LANGUAGE="EN" NAME="Kinnock, Neil">
Γίνονται ορισμένα συγκεκριμένα βήματα και θα ήθελα να πω σε απάντηση του αξιότιμου βουλευτή ότι η ερώτησή του προσδιόριζε την Ουγγαρία και την Πολωνία και ότι η απάντηση, όπως θα περίμενε κι' ο ίδιος, προετοιμάστηκε σε συνεργασία με τον κ. van den Broek και επομένως δεν υπάρχει ασυνέπεια μεταξύ της απαντήσεως που έλαβε προηγουμένως και εκείνης που μόλις έδωσα.
<P>
Οι εξειδικευμένες και συγκεκριμένες ενέργειές μας για να αμβλύνουμε τις συμφορημένες και δύσκολες οδικές συνθήκες στην Ανατολική και Κεντρική Ευρώπη συμπεριλαμβάνουν τη χρήση χρηματοδότησης από το πρόγραμμα PHARE για τη βελτίωση των συνθηκών στις διαβάσεις των συνόρων, για τη βελτίωση της εκπαίδευσης και εξέλιξης του προσωπικού των τελωνείων καθώς και για την ενθάρρυνση των μεταφορέων για τη χρησιμοποίηση, όπου είναι δυνατόν, των εξυπηρετήσεων που προβλέπουν διάφορες κυβερνήσεις για τη μεταφορά των φορτίων δια μέσου της χώρας - ακόμη και τα Σαββατοκύριακα - με φορτηγά τραίνα. Δυστυχώς δεν υπάρχει προθυμία για την αξιοποίηση αυτής της προσφοράς. Τώρα που εμείς και οι κυβερνήσεις των χωρών της Κεντρικής και Ανατολικής Ευρώπης προσπαθούμε, με τους περιορισμένους πόρους που έχουμε στη διάθεσή μας, να αμβλύνουμε τα προβλήματα της οδικής κυκλοφορίας επ' ωφελεία των δυτικών μεταφορέων ελπίζω ότι θα υπάρξει καλύτερη ανταπόκριση γι' αυτό που στο παρελθόν είχε αποδειχθεί ότι ήταν δυνατό. Βλέπω με συμπάθεια και κατανοώ πολύ καλά την απογοήτευση και το επιπλέον κόστος που συνεπάγεται ο τομέας αυτός. Αλλά πλήρη και επιτυχή απάντηση θα μπορέσουμε να δώσουμε μόνον όταν επιτύχουμε τη συνεργασία όλων των ενδιαφερομένων μερών μέσα στην Ένωση, έξω από την Ένωση και ασφαλώς των εμπορικών υπηρεσιών.

<SPEAKER ID=117 LANGUAGE="SV" NAME="Lindqvist">
Αυτό είναι ένα δύσκολο πρόβλημα για μας που ζούμε στην Σκανδιναβία - προσωπικά εγώ είμαι από την Σουηδία. Συχνά το ακούμε αυτό από άτομα και επιχειρήσεις με τους οποίους ερχόμαστε σε επαφή. Φαίνεται ότι θα απαιτηθεί πάρα πολύς χρόνος πριν αυτό το πρόβλημα λυθεί. Δεν άκουσα τίποτα στην απάντηση για το πότε αυτά τα μέτρα και οι επαφές με την Ουγγαρία και την Πολωνία θα οδηγήσουν σε κάποια μορφή παύσης της απαγόρευσης της οδήγησης και πότε μπορούν να λυθούν τα προβλήματα. Επιθυμώ να συμπληρωθεί η απάντηση. Πόσο καιρό θα περιμένουμε εμείς που κατοικούμε σ'αυτό το τμήμα της Ευρώπης για να επιλυθούν τα προβλήματα;

<SPEAKER ID=118 LANGUAGE="EN" NAME="Kinnock, Neil">
Αυτό είναι μάλλον δύσκολο διότι, όπως είμαι βέβαιος ότι θα κατανοούν τα αξιότιμα Μέλη που έθεσαν την ερώτηση, όταν έχουμε κράτη μέλη που επιβάλλουν περιορισμούς κατά τα Σαββατοκύριακα για να ανακουφίσουν το πρόβλημα της κυκλοφορίας - απολύτως κατανοητή ενέργεια - είναι μάλλον δύσκολο να παριστάνουμε τους προσβεβλημένους σχετικά με την επιβολή παρόμοιων περιορισμών από τις χώρες της Κεντρικής και Ανατολικής Ευρώπης οι πληθυσμοί των οποίων ενοχλούνται εξ ίσου με τη συμφόρηση που προκαλούν στους δρόμους τους τα βαριά φορτηγά, δρόμους που είναι πολύ λιγότερο επαρκείς ακόμη και από αυτούς που έχουμε στην Ευρωπαϊκή Ένωση.
<P>
Η ουσία του γεγονότος είναι ασφαλώς ότι τα προβλήματα αυτά δεν πρόκειται να επιλυθούν πλήρως μέχρις ότου αποκτήσουμε αποτελεσματικό συνδιασμένο τρόπο μεταφοράς φορτίων. Μέχρις ότου να συντηρήσουμε και να βελτιώσουμε όχι μόνο τις δικές μας οδικές αρτηρίες μεταφοράς φορτίων αλλά και εκείνες των γειτονικών μας χωρών και, τέλος, μέχρις ότου υπάρξει πιο αποτελεσματική χρήση όχι μόνο άλλων μορφών χερσαίων μεταφορών αλλά και θαλασσίων μεταφορών βραχέων αποστάσεων - για τις οποίες γνωρίζω ότι κανείς από τους δύο αξιότιμους βουλευτές δεν χρειάζεται προσπάθεια για να πειστεί.

<SPEAKER ID=119 NAME="Πρόεδρος">
Ερώτηση αριθ. 47 του κ. Hans Lindqvist (H-0717/96)
<P>
Θέμα: Σιδηροδρομικές γραμμές Botnia και Altlant
<P>
Το διευρωπαϊκό δίκτυο ΤΕΝ περιλαμβάνει ολοκληρωμένο σχέδιο για σιδηρόδρομους, αυτοκινητόδρομους, λιμένες, αεροδρόμια κ.ο.κ., εντός της Ε.Ε. Στο πλαίσιο του ΤΕΝ συμπεριλαμβάνεται και η σιδηροδρομική γραμμή Atlant, χαρακτηρισθείσα ως εθνικό έργο. Δεν συμπεριλαμβάνεται η σιδηροδρομική γραμμή Botnia διότι δεν υπάρχει στο εθνικό σχέδιο για τους σιδηρόδρομους.
<P>
Προτίθεται ο Επίτροπος να επανεξετάσει τη σειρά προτεραιότητος των έργων και να δώσει προτεραιότητα στον εκσυγχρονισμό της σιδηροδρομικής γραμμής Atlant;
<P>
Προτίθεται ο Επίτροπος να εξετάσει το ενδεχόμενο της επιδότησης χρηματοδότησης του σημαντικού από άποψη περιφερειακής πολιτικής έργου κατασκευής της σιδηροδρομικής γραμμής Botnia; Προτίθεται, επίσης, να δώσει προτεραιότητα, στο φιλικό προς το περιβάλλον, σιδηρόδρομο αντί των αυτοκινητοδρόμων που επιφέρουν αύξηση της κυκλοφορίας;

<SPEAKER ID=120 NAME="Kinnock">
Όπως ίσως θα γνωρίζει ο αξιότιμος βουλευτής, μόνο το νότιο τμήμα της γραμμής του Ατλαντικού περιλαμβάνεται στο σκανδιναβικό τρίγωνο το οποίο, ως καλώς γνωρίζει, αποτελεί ένα από τα δεκατέσσερα σχέδια προτεραιότητος που ενέκρινε το Ευρωπαϊκό Συμβούλιο του Έσσεν και ακολούθως το Κοινοβούλιο και το Συμβούλιο με την απόφαση επί των γενικών προσανατολισμών των διευρωπαϊκών δικτύων μεταφορών. Η κατάσταση δεν θα αλλάξει έως την αναθεώρηση των προσανατολισμών η οποία προγραμματίζεται για το 1999.
<P>
Θα ήθελα να αναφέρω στον αξιότιμο βουλευτή που έθεσε την ερώτηση ότι μέχρι σήμερα οι ενδιαφερόμενες εθνικές αρχές δεν έχουν ζητήσει οποιαδήποτε οικονομική υποστήριξη για το τμήμα αυτό κάτω από τον προϋπολογισμό των διευρωπαϊκών δικτύων. Η γραμμή του Βοθνιακού, όπως σωστά ανέφερε στην ερώτησή του ο αξιότιμος βουλευτής, δεν συμπεριλαμβάνεται αυτή τη στιγμή στους γενικούς προσανατολισμούς. Κατ' ακολουθίαν δεν μπορεί να επωφεληθεί από την χρηματοδότηση του προϋπολογισμού των διευρωπαϊκών δικτύων. Η συμπερίληψη οιουδήποτε σχεδίου βεβαίως προϋποθέτει τη συγκεκριμένη συμφωνία του ενδιαφερόμενου κράτους μέλους σύμφωνα με τους όρους του άρθρου 129 της Συνθήκης.
<P>
Τέλος, μπορώ να διαβεβαιώσω το αξιότιμο Μέλος ότι η κοινοτική χρηματοδοτική υποστήριξη των διευρωπαϊκών δικτύων μεταφορών προσανατολίζεται κυρίως προς περιβαλλοντικά φιλικές μορφές μεταφορών. Για να τονίσω το σημείο αυτό σας λέω ότι πάνω από το 66 % του προϋπολογισμού των διευρωπαϊκών δικτύων μεταφορών για το 1996 αφορά σιδηροδρομικές και συνδιασμένες μορφές μεταφορών και μόνο το 15 % οδικές μεταφορές.

<SPEAKER ID=121 LANGUAGE="SV" NAME="Lindqvist">
Θα ήταν καλό να έχω μια απάντηση όσον αφορά και την Ατλαντική γραμμή και την γραμμή Bothnia, ευχαριστώ γι'αυτό. Γνωρίζω ότι το ένα πρόγραμμα συμπεριλαμβάνεται και το άλλο όχι. Είναι ορθό επίσης ότι εμείς στη Σουηδία πρέπει οι ίδιοι να αποφασίσουμε σε ποιά προγράμματα θα ρίξουμε το βάρος για να μπορέσουμε να παρέμβουμε και ενδεχομένως να λάβουμε βοήθεια μέσω των προγραμμάτων ΤΕΝ και της ΕΕ. Ολα αυτά είναι σωστά.
<P>
Είναι περαιτέρω θετικό να ακούσω ότι ένα τόσο μεγάλο μέρος των προγραμμάτων που αφορούν το ΤΕΝ θα συμπεριλάβουν συγκοινωνίες φιλικές προς το περιβάλλον και σιδηροδρόμους. Μπορούν όμως να γίνουν περισσότερα απ'αυτό. Εγώ ο ίδιος ευχαρίστως θα έβγαζα ένα συμπέρασμα από την απάντηση που έλαβα από τον Επίτροπο: είναι δυνατόν να λάβουμε βοήθεια από την ΕΕ αν εμείς στην Σουηδία αποφασίσουμε να ρίξουμε το βάρος στην γραμμή Bothnia και υποβάλλουμε ένα αίτημα εκ μέρους των σουηδικών αρχών ότι θέλουμε αυτό να συμπεριληφθεί στο πρόγραμμα ΤΕΝ; Μπορεί να εξαχθεί αυτό το συμπέρασμα από την απάντηση που έλαβα;

<SPEAKER ID=122 LANGUAGE="EN" NAME="Kinnock, Neil">
Η κατάσταση όσον αφορά την ενίσχυση των διευρωπαϊκών δικτύων από τον προϋπολογισμό είναι πολύ σαφής. Το ενδιαφερόμενο κράτος μέλος θα πρέπει να δηλώσει ότι ένα σχέδιο βρισκόταν σε μια συγκεκριμένη κατάσταση εγκεκριμένη από το κράτος μέλος και ότι το σχέδιο αυτό εκπληρώνει τις απαιτήσεις του άρθρου 129 της Συνθήκης. Εάν το κράτος μέλος κάνει ακολούθως αίτηση είναι φυσικό ότι η Επιτροπή θα την εξετάσει με την μεγαλύτερη δυνατή προσοχή.
<P>
Βρισκόμαστε σε θέση να έχουμε εγκρίνει πρόσφατα τη σχετική νομοθεσία τόσο αναφορικά με τον δημοσιονομικό κανονισμό όσο και με τους γενικούς προσανατολισμούς. Είναι γενικά ορθό, επομένως, να πω ότι τα περισσότερα κράτη μέλη θα είναι διστακτικά να μεταβάλλουν βραχυπρόθεσμα τις μεταφορικές τους προτεραιότητες. Μακροπρόθεσμα ασφαλώς και οι ίδιοι οι προσανατολισμοί θα γίνουν αντικείμενο αναθεώρησης και επανεξέτασης, όπως και πρέπει να γίνει.

<SPEAKER ID=123 LANGUAGE="EN" NAME="Wijsenbeek">
Είναι πολύ ευγενικό εκ μέρους του Επιτρόπου να δίνει υποσχέσεις και να λέει ότι εάν θα συμφωνήσουν όλοι θα υπάρξει υποστήριξη και κάποιο ποσοστό κονδυλίων για τις περιβαλλοντικά φιλικές μορφές μεταφορών. Η Επιτροπή ωστόσο γνωρίζει πολύ καλά ότι τα διαθέσιμα κονδύλια είναι ανεπαρκή και ότι οι Υπουργοί των Οικονομικών αρνήθηκαν να τα αυξήσουν. Ένα ποσοστό από ουσιαστικά τίποτα είναι ακόμη λιγότερο. Είναι εντελώς άσκοπο να δίνει κανείς υποσχέσεις οικονομικής υποστήριξης εάν δεν έχει χρήματα.
<P>
Γνωρίζει άραγε ο Επίτροπος ότι αυτή τη στιγμή χρειαζόμαστε επειγόντως καλύτερη χρηματοδότηση του προγράμματος υποδομών των διευρωπαϊκών δικτύων και, ακόμη πιο επειγόντως, για τις περιβαλλοντικά φιλικές μορφές μεταφορών;

<SPEAKER ID=124 LANGUAGE="EN" NAME="Kinnock, Neil">
Είμαι ευγνώμων προς τον αξιότιμο βουλευτή του οποίου η ερμηνεία των όσων είπα υπήρξε λιγότερο οξύνους και πράγματι λιγότερο σωστή απ' ότι συνήθως. Εγώ δεν υποσχέθηκα τίποτα άλλο εκτός από το να εκπληρώσουμε το νομικό μας καθήκον και να εξετάσουμε με τη δέουσα προσοχή τα αιτήματα των κρατών μελών. Αυτό το υποσχέθηκα. Ασφαλώς οι υποσχέσεις και η αλήθεια είναι ορισμένες φορές το ίδιο πράγμα και η παρούσα περίπτωση ήταν μία απ' αυτές τις φορές.
<P>
Συμφωνώ απόλυτα με τον αξιότιμο βουλευτή ότι πρόσθετα κονδύλια θα ήταν πολύ χρήσιμα και θα μπορούσαν να αξιοποιηθούν υπέρ της Ένωσης ως συνόλου εάν μπορούσαν να χρησιμοποιηθούν στον προϋπολογισμό των διευρωπαϊκών δικτύων μεταφορών. Λυπούμαι επομένως, όπως έχω δηλώσει δημόσια και σε άλλες περιπτώσεις, για την απόφαση του Ecofin να μην εγκρίνει τη συμπλήρωση των ποσών αυτών όπως είχε ζητηθεί εδώ και τόσον καιρό, από τον Δεκέμβριο του 1994, από το Ευρωπαϊκό Συμβούλιο του Έσσεν. Ωστόσο θα πρέπει να ειπωθεί ότι η απόφαση του Ecofin ενωρίτερα αυτόν τον μήνα δεν συνιστά χαριστική βολή στα ΔΕΔ. Τα διευρωπαϊκά δίκτυα είναι όρθια και προχωρούν. Βρισκόμαστε στη διαδικασία υλοποίησης ενός προϋπολογισμού ύψους 1, 8 δισεκατομμυρίων Ecu. Ο προϋπολογισμός αυτός υλοποιείται ικανοποιητικά. Είναι φυσικό ότι υποστηρίζεται από την Ευρωπαϊκή Τράπεζα Επενδύσεων με μέχρι τώρα δαπάνες που αντιστοιχούν σε επενδύσεις ύψους 6 δισεκατομμυρίων Ecu και βεβαίως υπάρχουν διάφορα σχέδια τα οποία σημειώνουν ικανοποιητική πρόοδο.
<P>
Ακουσα ότι την επαύριο της συσκέψεως του Ecofin, ή τουλάχιστον την επαύριο της ανεπαρκούς ειδησεογραφικής κάλυψης της συσκέψεως του Ecofin, ελέγχθη ότι τα ΔΕΔ είναι νεκρά. Ίσως θα μπορούσα να αντιγράψω τον Μαρκ Τουαίν ο οποίος, όταν κυκλοφόρησε η φήμη ότι είχε πεθάνει, είπε: »Οι ειδήσεις για τον θάνατό μου διογκώθηκαν υπερβολικά». Το ίδιο μπορεί να λεχθεί και για τα διευρωπαϊκά δίκτυα.

<SPEAKER ID=125 NAME="Πρόεδρος">
Ερώτηση αριθ. 48 του κ. Felipe Camisσn Asensio (H-0722/96)
<P>
Θέμα: Αναγνώριση των διπλωμάτων πιλότων πολιτικής αεροπορίας
<P>
Πώς αντιμετωπίζει η Επιτροπή την πρακτική ορισμένων κρατών μελών της Ευρωπαϊκής Ένωσης τα οποία δεν αναγνωρίζουν τα διπλώματα πιλότων πολιτικής αεροπορίας τα οποία απαιτούνται σε άλλο κράτος μέλος της Κοινότητας;

<SPEAKER ID=126 NAME="Kinnock, Neil">
Η Οδηγία του Συμβουλίου 670/91 επί της αμοιβαίας αναγνώρισης των ιδιωτικών αδειών προς άσκηση καθηκόντων στην πολιτική αεροπορία ρυθμίζει το θέμα στο οποίο αναφέρθηκε με την ερώτησή του το αξιότιμο Μέλος. Μέχρι σήμερα η Επιτροπή έχει λάβει διαμαρτυρίες κατά τριών κρατών μελών - Γαλλίας, Ισπανίας και Βελγίου - για κακή εφαρμογή της οδηγίας. Η Επιτροπή έχει ξεκινήσει νομικές διαδικασίες εναντίον των κρατών μελών αυτών σύμφωνα με τις διατάξεις του άρθρου 169 της Συνθήκης.

<SPEAKER ID=127 LANGUAGE="ES" NAME="Camisσn Asensio">
Ευχαριστώ τον κ. Επίτροπο για το ότι διαφωτίζει αυτό το ζήτημα που τόσο απασχολεί ορισμένους πιλότους της Ένωσης, οι οποίοι σπούδασαν σε χώρες άλλες από εκείνες όπου επιθυμούν να εξασκήσουν το επάγγελμά τους. Μια ανησυχητική περίπτωση, όπως και ο ίδιος επεσήμανε, είναι εκείνη των Ισπανών πιλότων που σπούδασαν στην Πορτογαλία, και οι οποίοι είναι μεταξύ 300 και 400.
<P>
Φαίνεται συνεπώς σαφές, αφού ακούσαμε τον κ. Επίτροπο, ότι πρέπει να τηρούνται οι ανειλημμένες υποχρεώσεις σχετικά με την αμοιβαία αναγνώριση πτυχίων προς την κατεύθυνση της αυτόματης επικύρωσης διπλωμάτων πιλότων, στο εσωτερικό των Κρατών μελών που τα εκδίδουν.
<P>
Είναι όμως αλήθεια, κύριε Επίτροπε, ότι θα προτιμούσαμε μιαν απάντηση πιο συγκεκριμένη, ιδίως σχετικά με το τι προτίθεται να πράξει η Επιτροπή όσον αφορά την αποκατάσταση της νομιμότητας στις περιπτώσεις που έχουν ήδη σημειωθεί, καθώς και με το αν η ισχύουσες ρυθμίσεις είναι επαρκείς ή προβλέπεται κάποια συμπληρωματική ρύθμιση όσον αφορά αυτήν την πτυχή, διότι δεν πρέπει να ξεχνάμε ότι αντιμετωπίζουμε ένα ζήτημα υψίστης σημασίας λόγω της σπουδαιότητάς του για τη διασφάλιση της ανταγωνιστικότητας στον τομέα των αερομεταφορών.

<SPEAKER ID=128 LANGUAGE="EN" NAME="Kinnock, Neil">
Είμαι ευγνώμων στον αξιότιμο βουλευτή για την ερώτησή του καθόσο, όπως λέει ο ίδιος, αποτελεί ένα θέμα σημαντικής και δικαιολογημένης ανησυχίας. Θα βοηθούσε ίσως εάν σας ανέφερα το ιστορικό των συγκεκριμένων διατάξεων που προβλέπει η νομοθεσία.
<P>
Η αμοιβαία αναγνώριση των πτυχίων χειριστών αεροσκαφών ρυθμίζεται από την Οδηγία του Συμβουλίου 670/91 επί της αμοιβαίας αναγνώρισης αδειών προσωπικού για την άσκηση καθηκόντων στην πολιτική αεροπορία. Σύμφωνα με τις διατάξεις της οδηγίας αυτής, τα κράτη μέλη είναι υποχρεωμένα να αποδέχονται, χωρίς αδικαιολόγητη καθυστέρηση και χωρίς πρόσθετες εξετάσεις, οποιαδήποτε άδεια έχει χορηγηθεί σε χειριστή αεροσκαφών από ένα άλλο κράτος μέλος μαζί με τα προνόμια και τις βεβαιώσεις που σχετίζονται με τη συγκεκριμένη άδεια (πτυχίο ιπταμένου προσωπικού). Η οδηγία προβλέπει επίσης ότι, εάν ένα κράτος μέλος έχει βάσιμες αμφιβολίες - κατόπιν της δέουσας εξέτασης του πτυχίου που υποβλήθηκε - σχετικά με την ισοδυναμία του, μπορεί να αποφασίσει πρόσθετες εξετάσεις ή απαιτήσεις αναγκαίες για την αποδοχή του πτυχίου. Ακόμη και σ' αυτή την περίπτωση, οι εξετάσεις και οι απαιτήσεις αυτές θα πρέπει να σέβονται τις αρχές των κεκτημένων δικαιωμάτων και της αναλογικότητας.
<P>
Μπορώ να ενημερώσω τον αξιότιμο βουλευτή για την παρούσα κατάσταση της νομικής διαδικασίας στην οποία αναφέρθηκα προηγουμένως. Στην περίπτωση της Γαλλίας και της Ισπανίας, η Επιτροπή απεφάσισε τον περασμένο Ιούλιο να ξεκινήσει διαδικασίες ενώπιον του Ευρωπαϊκού Δικαστηρίου εάν στο άμεσο μέλλον δεν προέκυπτε ικανοποιητική λύση. Έχουν περάσει αρκετοί μήνες και λύση δεν εμφανίστηκε. Έτσι, αυτή τη στιγμή εξετάζουμε εάν τα περαιτέρω μέτρα που προτείνουν οι δύο αυτές χώρες θα επιλύσουν τα προβλήματα που έχουν δημιουργηθεί.
<P>
Στην περίπτωση του Βελγίου, η επίσημη ειδοποίηση, δηλ. το πρώτο στάδιο της διαδικασίας παραβάσεως της νομοθεσίας, όπως γνωρίζει ο αξιότιμος βουλευτής, διαβιβάστηκε στη βελγική κυβέρνηση στις 15 Σεπτεμβρίου και αναμένουμε την απάντησή της εντός της προθεσμίας των δύο μηνών.

<SPEAKER ID=129 NAME="Πρόεδρος">
Ερώτηση αριθ. 49 του κ. Jan Andersson (H-0765/96)
<P>
Θέμα: Μεταφορές εμπορευμάτων σιδηροδρομικώς
<P>
Η μεταφορά εμπορευμάτων σιδηροδρομικώς είναι πολύ πιο φιλική προς το περιβάλλον παρά οδικώς. Για να επιτύχουμε ώστε το μεγαλύτερο μέρος των εμπορευμάτων να μεταφέρεται σιδηροδρομικώς, κυρίως εκείνων που προορίζονται για μεγάλες αποστάσεις είναι απαραίτητο να γίνουν οι σιδηροδρομικές μεταφορές φθηνότερες και ταχύτερες.
<P>
Σήμερα, οι σιδηροδρομικές μεταφορές καθυστερούν, επειδή, μεταξύ άλλων το σιδηροδρομικό δίκτυο σε πολλά μέρη είναι στενό. Εκτός τούτου, οι σιδηροδρομικές μεταφορές κοστίζουν ακριβά, επειδή τα εμπορεύματα δεν μπορούν πάντοτε να μεταφερθούν και προς τις δύο κατευθύνσεις.
<P>
Τι προτίθεται να πράξει η Επιτροπή ούτως ώστε το μεγαλύτερο μέρος των εμπορευμάτων να μεταφέρεται σιδηροδρομικώς;

<SPEAKER ID=130 NAME="Kinnock, Neil">
Το αξιότιμο Μέλος θα είναι εν γνώσει ότι τον περασμένο Ιούλιο η Επιτροπή ενέκρινε Λευκή Βίβλο σχετικά με την αναζωογόνηση των σιδηροδρόμων της Ευρωπαϊκής Ένωσης. Η Λευκή Βίβλος προτείνει μια σειρά μέτρων, συμπεριλαμβανομένων της εισαγωγής των δυνάμεων της αγοράς, της τακτοποίησης των χρηματοδοτήσεων των σιδηροδρόμων, της συνένωσης των διαφορετικών εθνικών συστημάτων και της βελτίωσης της υποδομής. Όλες αυτές οι προτάσεις έγιναν με τον συγκεκριμένο στόχο να διασφαλίσουν ότι οι σιδηρόδρομοι θα εργάζονται περισσότερο ως επιχειρήσεις στον καθορισμό των αγορών, επιζητώντας ενεργά και ικανοποιώντας τους πελάτες τους με την εκπλήρωση των αναγκών τους για αποτελεσματικές, αξιόπιστες και συμφέρουσες υπηρεσίες ούτως ώστε να δώσουν τη δυνατότητα στους σιδηροδρόμους να επανακτήσουν ένα μεγάλο μέρος της αγοράς επιβατών και φορτίου.
<P>
Υπάρχει όμως μια ειδικά επείγουσα ανάγκη αύξησης της σιδηροδρομικής μεταφοράς φορτίων. Η Λευκή Βίβλος, κατά συνέπεια, περιελάμβανε πρόταση για τη δημιουργία διεθνών «λεωφορειοδρόμων» φορτηγών τραίνων ειδικά σχεδιασμένων για την επίτευξη ταχείας βελτίωσης της ανταγωνιστικότητας των σιδηροδρομικών εμπορευματικών μεταφορών.
<P>
Στους λεωφορειοδρόμους αυτούς η υποδομή θα είναι ανοικτή σε όλες τις σιδηροδρομικές επιχειρήσεις ενώ οι συνθήκες πρόσβασης θα έχουν σχεδιαστεί ούτως ώστε να προκαλούν το ενδιαφέρον των νέων χρηστών με απλά και ελκυστικά συστήματα χρέωσης και κατανομής χώρων. Στη συνέχεια της ευνοϊκής υποδοχής των προτάσεων αυτών νωρίτερα τον τρέχοντα μήνα από το Συμβούλιο των Υπουργών, η Επιτροπή δίδει συνέχεια στην πρόταση ως θέμα επείγοντος ενώ έχουν αρχίσει ουσιαστικές διαβουλεύσεις με όλα τα ενδιαφερόμενα μέρη, με τις κυβερνήσεις των κρατών μελών και με όλους τους ενδιαφερομένους για τις σιδηροδρομικές μεταφορές.

<SPEAKER ID=131 LANGUAGE="SV" NAME="Andersson">
Ευχαριστώ για την απάντηση. Ναι, είναι αλήθεια, έχω διαβάσει τη Λευκή Βίβλο. Ο λόγος που θέτω την ερώτηση είναι ότι παραβρέθηκα σε μία Διάσκεψη στη Σουηδία όπου συμμετείχε και ένας αριθμός επιχειρήσεων και ο κλάδος των μεταφορών. Εκεί μου περιέγραψαν τότε ότι μία επιχείρηση όπως η Avesta Sheffield είχε πράγματι προσπαθήσει να κάνει χρήση των σιδηροδρόμων για τις μακρινών αποστάσεων μεταφορές της. Αυτό ήταν σχεδόν αδύνατον λόγω του συνωστισμού στο σιδηροδρομικό δίκτυο, ενώ ταυτόχρονα ήταν πολύ δαπανηρό. Ως εκ τούτου, η επιχείρηση δεν μπορούσε υπό τις σημερινές συνθήκες να διεκπεραιώσει τις μεταφορές της μεσω των σιδηροδρόμων, παρότι στην παραγματικότητα το ήθελε. Ο κος Επίτροπος είπε ότι αυτό είναι επείγον. Αυτό είναι απόλυτα σωστό, διότι οι μεγάλες επιχειρήσεις σχεδιάζουν τα συστήματα μεταφορών τους σε μακρόχρονη βάση. Αν οι σιδηρόδρομοι δεν αρχίσουν σύντομα να ανταγωνίζονται τότε δεν θα αντέξουν. Οι σιδηρόδρομοι πρέπει να εξακολουθήσουν να υπάρχουν γιατί αυτοί είναι οι πιο φιλικοί προς το περιβάλλον.

<SPEAKER ID=132 LANGUAGE="EN" NAME="Kinnock">
Θα ήθελα να ανταποκριθώ εν συντομία στον αξιότιμο βουλευτή λέγοντας ότι επαινώ θερμά αυτές τις επιχειρήσεις, κατά κύριον λόγο σουηδικές επιχειρήσεις, οι οποίες έχουν καταβάλει κατά το παρελθόν προσπάθειες να αναπτύξουν τις δικές τους απευθείας συνδέσεις ούτως ώστε να μετατοπίσουν τις εμπορευματικές μεταφορές από τις οδικές αρτηρίες στις σιδηροδρομικές. Κάτι τέτοιο είναι ιδιαίτερα δυσχερές, ασφαλώς, για την περίπτωση της Σουηδίας και θα συνεχίσει να είναι έτσι μέχρι την ολοκλήρωση του συνδέσμου του Όρεσουντ.
<P>
Ελπίζω ότι οι επιχειρήσεις αυτές θα πιστέψουν ότι οι προτάσεις που έχω υποβάλει και η ενεργός συμφωνία πολλών κρατών μελών, συμπεριλαμβανομένης ασφαλώς της Σουηδίας, θα φέρουν το είδος του αποτελέσματος που θέλουν, ένα αποκλειστικό δηλ. σύστημα «λεωφορειοδρόμων» τραίνων με ένα λογικό σύστημα διαχείρισης και ένα ικανοποιητικό σύστημα τιμολόγησης που πράγματι θα μπορέσουν να αποδειχθούν εμπορικώς ελκυστικά στις επιχειρήσεις εκείνες που θέλουν να μεταφέρουν μεγάλες ποσότητες φορτίων αξιόπιστα και με ανταγωνιστικό κόστος. Εάν τα πράγματα εξελιχθούν με αυτόν τον τρόπο, και είμαι βέβαιος πως θα εξελιχθούν, το όλο διαμετακομιστικό σύστημα αλλά και η οικονομία και η κοινωνία της Ευρωπαϊκής Ένωσης έχουν να οφεληθούν τα μέγιστα.

<SPEAKER ID=133 LANGUAGE="SV" NAME="Svensson">
Μιά πολύ σύντομη ερώτηση για μιά μακροπρόθεσμη προοπτική: Δεν ήρθε η ώρα όσον αφορά τα ζητήματα υποδομής να απομακρυνθούμε από μιά πολύ στενή οπτική αποδοτικότητας που απορρέει από την οικονομία επιχειρήσεων και να δούμε μια συνολική εικόνα και όλες τις εξωγενείς επιπτώσεις μιας επένδυσης;

<SPEAKER ID=134 LANGUAGE="EN" NAME="Kinnock">
Αυτό, ασφαλώς, είναι απόλυτα αληθές ειδικότερα δεδομένου ότι οι μελέτες που έγιναν σε εκτέλεση του γενικού πλαισίου ενδιαφέροντος της Επιτροπής για τα διευρωπαϊκά δίκτυα έχουν αποδείξει ότι όταν λαμβάνεται υπόψη το διεθνές οικονομικοκοινωνικό προϊόν, οι αποδόσεις της υποδομής είναι ουσιαστικά μεγαλύτερες απ' όσο όταν λαμβάνονται υπόψη μόνο οι εθνικές οικονομικοκοινωνικές επιπτώσεις. Κατ' ακολουθίαν, η ανάπτυξη αποτελεσματικής και περιβαλλοντικά ευαίσθητης υποδομής αποτελεί, όταν είναι πράγματι διεθνής και διευρωπαϊκή, όχι μόνο μια ανάπτυξη αυτή καθ' εαυτή αλλά έχει και πρόσθετα οφέλη για τις οικονομίες και τις κοινωνίες και για την Ένωση ως σύνολο.

<SPEAKER ID=135 NAME="Πρόεδρος">
Δεδομένου ότι αναφέρονται στο ίδιο θέμα, οι ακόλουθες ερωτήσεις θα εξεταστούν από κοινού:
<P>
Ερώτηση αριθ. 52 του κ. Miguel Ariaw Caρete (H-0725/96) τον οποίον αντικαθιστά ο κ. Varela SuanzesCarpegna
<P>
Θέμα: Σχέδια της ιταλικής κυβερνήσεως για την αλιεία με παρασυρόμενα δίχτυα (απλάδια)
<P>
Κατά τον μήνα Ιούλιο του 1996 η Ιταλική Κυβέρνηση ενέκρινε προγράμματα που έθετε τέρμα στην παράνομη αλιεία με παρασυρόμενα δίχτυα με στόχο να αποφύγει τις κυρώσεις εμπορικού χαρακτήρος εκ μέρους της Βορειοαμερικανικής Κυβερνήσεως.
<P>
Όπως φαίνεται το σχέδιο καταργήσεως των παρασυρόμενων διχτυών προϋποθέτει μερική χρηματοδότηση με κοινοτικούς πόρους.
<P>
Υπό τας συνθήκας αυτάς ερωτάται η Επιτροπή στο πλαίσιο ποιάς θέσης του προϋπολογισμού θα πραγματοποιηθεί η κοινοτική συγχρηματοδότηση και ποιό θα είναι το ύψος της συγχρηματοδότησης αυτής; Ερώτηση αριθ. 53 του κ. Josu Imaz San Miguel (H-0773/96)
<P>
Θέμα: Κατάργηση των παρασυρόμενων απλαδιών στη Μεσόγειο
<P>
Η απειλή επιβολής εμπορικών κυρώσεων εκ μέρους των Ηνωμένων Πολιτειών οδήγησε την ιταλική κυβέρνηση να υποβάλει στην Επιτροπή, τον περασμένο Ιούλιο, σχέδιο για την κατάργηση των παράνομων παρασυρόμενων απλαδιών.
<P>
Το σχέδιο προβλέπει κοινοτική χρηματοδότηση των αποζημιώσεων για τα αποσυρόμενα δίκτυα. Η απόσυρση των δικτύων είναι εθελοντική, γεγονός που σημαίνει ότι οι αλιείς έχουν τη δυνατότητα να επιλέξουν τη συνέχιση της αλιευτικής δραστηριότητας με δίκτυα νομίμου μήκους. Εντούτοις, μέχρι σήμερα, όπως επιβεβαιώνει και η έκθεση της Επιτροπής για την αλιευτική περίοδο 1995, οι πραγματοποιηθέντες έλεγχοι δεν είχαν ουσιαστικά αποτελέσματα, όσον αφορά τη χρήση παράνομων δικτύων.
<P>
Πιστεύει η Επιτροπή ότι το ιταλικό σχέδιο θα επιτρέψει την πραγματική κατάργηση των παράνομων παρασυρόμενων απλαδιών; Εξετάζει η Επιτροπή τη χορήγηση παρόμοιας χρηματοδότησης για την απόσυρση των παρασυρόμενων απλαδιών και στον Ατλαντικό; Θεωρεί η Επιτροπή αποτελεσματική τη δαπάνη μεγάλων ποσών του κοινοτικού προϋπολογισμού για το πρόβλημα αυτό, χωρίς να εξασφαλίζεται η λύση του, δηλαδή η οριστική κατάργηση των δικτύων αυτών;
<SPEAKER ID=136 NAME="Bonino">
Κύριε Πρόεδρε, κύριοι βουλευτές, κύριοι βουλευτές που έχετε υποβάλει την ερώτηση, όπως γνωρίζετε, στην αρχή του χρόνου η Επιτροπή κάλεσε επίμονα την ιταλική κυβέρνηση να εφαρμόσει στο στόλο της που αλιεύει στη Μεσόγειο με παρασυρόμενα απλάδια, τα κατάλληλα μέτρα ελέγχου τόσο στη στεριά όσο και στη θάλασσα, όπως επίσης να αναλάβει πρωτοβουλίες για τη μετατροπή του εν λόγω στόλου με στόχο την κατάργηση της χρησιμοποίησης αυτού του είδους των εργαλείων.
<P>
Μετά και από μία εκστρατεία ελέγχων που οργάνωσε η ίδια η Επιτροπή για δεύτερη κατά συνέχεια χρονιά, τα επιτευχθέντα αποτελέσματα έπεισαν τις ιταλικές αρχές ότι αυτό το είδος αλιείας είναι πλέον ανεφάρμοστο. Από τις επιχειρήσεις ελέγχου προέκυψε ότι η αλιεία με παρασυρόμενα απλάδια στη Μεσόγειο είναι οικονομικά επικερδής μόνο όταν είναι παράνομη, δηλαδή μόνο όταν τα απλάδια υπερβαίνουν σε μεγάλο βαθμό το μήκος των 2, 5 χλμ, που προβλέπουν οι σημερινές ρυθμίσεις.
<P>
Μετά από τα επιτευχθέντα αποτελέσματα αυτής της εκστρατείας ελέγχων, η ιταλική κυβέρνηση παρουσίασε στις 25 του περασμένου Ιουλίου ένα σχέδιο μετατροπής και εκλογικοποίησης των αλιευτικών δραστηριοτήτων με παρασυρόμενα απλάδια. Οι κύριοι βουλευτές μου ζητούν στοιχεία του σχεδίου μετατροπής. Γενικά το σχέδιο προβλέπει μία σειρά μέτρων που αποσκοπούν στην κατάργηση αλλά και στην καταστροφή των παρασυρόμενων απλαδιών καθώς και στην αφαίρεση της άδειας για αυτού του είδους την αλιεία, με αντάλλαγμα την κοινοτική και εθνική ενίσχυση που θα άμβλυνε τις κοινωνικές και οικονομικές επιπτώσεις της απαγόρευσης σε ορισμένες περιοχές της Μεσογείου οι οποίες αποτελούν τμήμα του στόχου 1 και χαρακτηρίζονται από υψηλό ποσοστό ανεργίας και ελάχιστες δυνατότητες εξεύρεσης εναλλακτικής εργασίας.
<P>
Φυσικά η ιταλική κυβέρνηση είναι πεπεισμένη ότι η επίτευξη των προβλεπομένων στόχων που προβλέπεται από το σχέδιο, εξαρτάται σε μεγάλο βαθμό από την ελκυστικότητας των μέτρων. Η Επιτροπή πιστεύει ότι το ύψος των οικονομικών παρεμβάσεων θα μπορούσε να αποτελέσει ένα επαρκές κίνητρο ώστε το μέτρο να είναι αποτελεσματικό, με την προϋπόθεση όμως ότι οι ιταλικέςε αρχές θα υιοθετήσουν όλα τα άλλα αναγκαία μέτρα που προβλέπει το ίδιο το σχέδιο, ειδικότερα το τμήμα που αφορά τις κυρώσεις.
<P>
Γι αυτό το λόγο Επιτροπή ζήτησε από την ιταλική κυβέρνηση να ετοιμάσει ένα ακόμη πιο αυστηρό σύστημα επιθεωρήσεων των συνθηκών αλιείας και να προβλέψει στην περίπτωση παραβίασης αυστηρές διοικητικές και ποινικές κυρώσεις.
<P>
Τέλος, οι αναγκαίες οικονομικές παρεμβάσεις για την πραγματοποίηση του σχεδίου θα χρηματοδοτηθούν από τη σημερινή χορήγηση των Διαρθρωτικών Ταμείων που προβλέπεται για την Ιταλία, χωρίς να υπάρξει καμία επιπρόσθετη δαπάνη σε σχέση με τις πιστώσεις που έχουν προβλεφθεί για την περίοδο προγραμματισμού 1994-1997. Σύμφωνα με τους κανόνες θα συγχρηματοδοτηθούν από ιταλικής πλευράς, αλλά όσον αφορά την ευρωπαϊκή χρηματοδότηση, δεν έχει επιτραπεί καμία επιπρόσθετη χορήγηση.
<P>
Στον Ατλαντικό η αλιεία με δίκτυα 2.5 χλμ συνεχίζεται σύμφωνα με τις ισχύουσες ρυθμίσεις, όπως προκύπτει και από τους τελευταίους ελέγχους και μέχρις ότου οι ρυθμίσεις θα επιτρέπουν τη χρησιμοποίηση αυτού του είδους των δικτύων η Επιτροπή δεν προτίθεται να παρουσιάσει οικονομικά μέτρα για την ενθάρρυνση της οριστικής εγκατάλειψης αυτής της αλιευτικής δραστηριότητας που επιτρέπεται στον Ατλαντικό.
<P>
Εύχομαι οι κύριοι βουλευτές να έχουν υπόψη τους και τη στενότητα του προϋπολογισμού, που προβλέπεται για το 1997, ειδικότερα στον τομέα της αλιείας.

<SPEAKER ID=137 LANGUAGE="ES" NAME="Varela Suanzes-Carpegna">
Αφού ακούσαμε την απάντησή σας, θα ήθελα να επισημάνω ότι οφείλουμε να αναζητήσουμε μια οριστική λύση για αυτό το ζήτημα.
<P>
Η ερώτησή μου είναι: Λαμβανομένων υπόψη των ιταλικών προτάσεων -οι οποίες φαίνεται να συμφωνούν με τα Κράτη που αντιτίθενται στα εν λόγω δίχτυα- και δεδομένου ότι η Βαλτική θα μπορούσε να εξαιρεθεί, δεν πιστεύετε ότι είναι καιρός η Επιτροπή να διατυπώσει μια νέα πρόταση ώστε να μπορέσει να συγκεντρωθεί η πλειοψηφία στο Συμβούλιο και να εξαλειφθούν οριστικά τα εν λόγω δίχτυα;

<SPEAKER ID=138 LANGUAGE="IT" NAME="Bonino">
Η Επιτροπή επιθυμεί να επαναβεβαιώσει ότι οποιοδήποτε κράτος μέλος, στα πλαίσια του Συμβουλίου, μπορεί να αναλάβει την πρωτοβουλία τροποποίησης της πρότασης της Επιτροπής που βρίσκεται στο τραπέζι του Συμβουλίου από το 1994. Οποιοδήποτε κράτος μέλος μπορεί να αναλάβει την πρωτοβουλία κατάτμησης του φακέλου μεταξύ παρασυρόμενων απλαδιών στη Βαλτική και σε άλλες ζώνες. οποιοδήποτε κράτος μέλος έχει στο Συμβούλιο το δικαίωμα ανάληψης πρωτοβουλίας, τροποποίησης ή κατάτμησης της πρότασης της Επιτροπής που βρίσκεται στο τραπέζι του Συμβουλίου.
<P>
Όσον αφορά την Επιτροπή, με τα τελευταία στοιχεία που έφθασαν στα χέρια της, και από ιταλικής πλευράς, έχει ανάλάβει να φέρει σε πέρας μία σειρά άτυπων διαβουλεύσεων με τα κράτη μέλη. ο κ. βουλευτής γνωρίζει πολύ καλά το μέγεθος της εργασίας της Επιτροπής αυτή την τελευταία περίοδο του χρόνου: από τον κανονισμό «δορυφόροι», έως το POP IV, τον κανονισμό «καθορισμού συνολικών επιτρεπομένων αλιευμάτων και ποσοστώσεων». Στο μεταξύ εξετάζουμε με τα κράτη μέλη τη δυνατότητα δημιουργίας μιας νέας πλειοψηφίας που θα επιτρέψει την απεμπλοκή του εν λόγω φακέλου.
<P>
Νομίζω ότι στις αρχές του 1997 θα είμαστε σε θέση να έχουμε μία πιο σαφή άποψη των ενδεχομένων δυνατοτήτων, αλλά θέλω να επαναλάβω ότι και τα κράτη μέλη έχουν τη δυνατότητα να προτείνουν λύσεις και να τροποποιήσουν την πρόταση της Επιτροπής.

<SPEAKER ID=139 LANGUAGE="ES" NAME="Imaz San Miguel">
Κυρία Επίτροπε, θα ήθελα να σας θέσω μερικές συμπληρωματικές ερωτήσεις. Βεβαίως, το σχέδιο είναι ενδιαφέρον, και μια από τις πτυχές του που σχολιάσατε είναι το ότι βασίζεται στον εθελοντικό χαρακτήρα, με ισχυρά οικονομικά κίνητρα. Όμως, τι θα συμβεί αν αυτό το οικονομικό κίνητρο δεν είναι αρκετά ισχυρό ώστε να υλοποιηθεί το σχέδιο πλήρους εξάλειψης, και συνεπώς παραμείνουν δίχτυα σε χρήση; Θεωρεί η Επιτροπή ότι αυτό μπορεί να εγγυηθεί για την επιτυχία του σχεδίου, λαμβανομένου υπόψη ότι, ακόμη και αν παραμείνουν λίγα δίχτυα, ο έλεγχός τους -όπως δήλωσε η ίδια η Επιτροπή- θα είναι πραγματικά δύσκολος; Επομένως, η Επιτροπή πρόκειται να εξαρτήσει το σχέδιο ενισχύσεων από το ότι η εξάλειψη θα είναι πλήρης;
<P>
Εφόσον παρουσιάστηκε στο Συμβούλιο η πλήρης απαγόρευση των παρασυρόμενων απλαδιών και η πρόταση του 94, το μπαλάκι το έχει το Συμβούλιο, για να το πω παραστατικά· θα ήθελα όμως να προσθέσω και μια τελευταία ερώτηση προς την Επιτροπή: Πρόκειται η Επιτροπή να παρουσιάσει στο Συμβούλιο κάποιου είδους έκθεση όπου να γίνεται μια αξιολόγηση του συνόλου του οικονομικού κόστους που συνεπάγονται για την Ευρωπαϊκή Ένωση τόσο τα σχέδια εξάλειψης, όσο και ο έλεγχος των παρασυρόμενων απλαδιών, ώστε αυτό να μπορέσει να οδηγήσει το Συμβούλιο -άπαξ δια παντός- να δημιουργήσει κίνητρα για την πλήρη εξάλειψη αυτών των διχτυών και σε άλλες περιοχές της Ένωσης;

<SPEAKER ID=140 LANGUAGE="IT" NAME="Bonino">
Σχετικά με τη χρηματοδότηση για την εφαρμογή του σχεδίου, το τελευταίο έχει υποβληθεί σε εξέταση σύμφωνα με τους ισχύοντες κανονισμούς των Διαρθρωτικών Ταμείων και την παροχή των χορηγήσεών τους. Η Επιτροπή προτίθεται να παρακολουθήσει εκ του σύνεγγυς την πρόοδο και την εφαρμογή των διαφόρων φάσεων του σχεδίου. Όπως είναι γνωστό, το σχέδιο είναι πολυσύνθετο και αφορά διάφορες πλευρές και η Επιτροπή από την πλευρά της συμμετέχει μαζί με το κράτος μέλος σε έναν επισταμένο ηλεκτρονικό έλεγχο των διαφόρων φάσεων της εφαρμογής του. Σχετικά με το δεύτερο τμήμα, είμαι πεπεισμένη ότι οποιαδήποτε νέα πρωτοβουλία της Επιτροπής θα συνοδεύεται από αιτιολογικές εκθέσεις και εκθέσεις περί του κόστους της διεξαγωγής του ελέγχου, εκθέσεις που θα αιτιολογούν μία ενδεχόμενη νέα πρόταση της Επιτροπής που διαφορετικά δεν θα είχε λόγο ύπαρξης.
<P>
Η εκτίμηση του κόστους αλλά και του ελέγχου αποτελεί τμήμα των στοιχείων που θα χρησίμευαν για την αιτιολόγηση μιας νέας πρότασης, στην περίπτωση βεβαίως που θα επαληθεύονταν οι πολιτικές προϋποθέσεις.

<SPEAKER ID=141 NAME="Πρόεδρος">
Ερώτηση αριθ. 54 του κ. Mair Morgan (H-0732/96)
<P>
Θέμα: Ασφάλεια των παιδιών στα κέντρα εξωσχολικών δραστηριοτήτων
<P>
Καθώς αυξάνουν οι εξωσχολικές δραστηριότητες και οι επισκέψεις των μαθητών σε ολόκληρη την Ευρώπη, είναι επιτακτική η ανάγκη να ληφθούν μέτρα που να εγγυώνται την ασφάλεια των παιδιών.
<P>
Έχει ζωτική σημασία τα κέντρα που παρέχουν δυνατότητες δραστηριοτήτων όπως η εξερεύνηση σπηλαίων, η ορειβασία και τα θαλάσσια αθλήματα να διευθύνονται από ικανούς και ειδικευμένους εκπαιδευτές.
<P>
Τί μέτρα σκοπεύει να λάβει η Επιτροπή για να εξασφαλίσει ότι όλα τα κράτη μέλη θα διαθέτουν ανεξάρτητες διαδικασίες αξιολόγησης των ικανοτήτων και ικανοποιητικές ρυθμίσεις για τις δραστηριότητες αυτές, και πώς σκοπεύει να διευκολύνει την αμοιβαία αναγνώριση των επαγγελματικών προσόντων στον τομέα αυτό;

<SPEAKER ID=142 NAME="Bonino">
Κύριε Πρόεδρε, κύριοι βουλευτές, απαντώντας στην ερώτηση του κ. Morgan, η Επιτροπή επιθυμεί να σας πληροφορήσει ότι δεν έχει εξετάσει την τυπολογία των προβλημάτων που θίγονται στην ερώτηση, εκτός από εκείνα που αφορούν τα ταξείδια «όλα πληρωμένα» στα οποία αναφέρεται η οδηγία 90/314 που έχει ως αντικείμενο τα ταξείδια «ολα πληρωμένα», ταξείδια, διακοπές και γύρους και που προβλέπει ότι ο διοργανωτής του πακέτου φέρει την ευθύνη της σωστής παροχής των προβλεπομένων υπηρεσιών. Η Επιτροπή νομίζει ότι η εν λόγω οδηγία θα έπρεπε να καλύπτει και ορισμένες πλευρές που θίγει με την ερώτησή του ο κ. βουλευτής. Θα ήθελα όμως να προσθέσω ότι το 1990 η Επιτροπή παρουσίασε μία πρόταση οδηγίας για την ασφάλεια κατά την παροχή υπηρεσιών, πρόταση που απεσύρθη το 1994 εξαιτίας των τεραστίων αντιστάσεων που συνάντησε από όλους, συμπεριλαμβανομένης και της Νομικής Υπηρεσίας του Ευρωπαϊκού Κοινοβουλίου.
<P>
Το πρόβλημα συνεπώς της ασφάλειας κατά την παροχή υπηρεσιών στην αποία αναφέρθηκε ακολούθως μία ερώτηση του κ. Teverson, θέτει κατά κάποιο τρόπο ένα λεπτό θέμα στην Επιτροπή που θα πρέπει να επανεκτιμήσει εάν συντρέχουν οι λόγοι γιά να παρουσιάσει εκ νέου μία οδηγία για την ασφάλεια των υπηρεσιών, δεδομένου η προηγούμενη οδηγία απεσύρθη ακριβώς διότι υπήρξε διαφωνία, μεταξύ άλλων, και της Νομικής Υπηρεσίας του Ευρωπαϊκού Κoινοβουλίου.

<SPEAKER ID=143 LANGUAGE="EN" NAME="Morgan">
Είμαι ευτυχής που το θέμα αυτό είχε έρθει στο Σώμα και παλαιότερα αλλά, ατυχώς, τότε ήταν μια άλλη κοινοβουλευτική περίοδος. Ελπίζω ότι, όπως λέτε, θα έρθει ξανά διότι πιστεύω ότι η ασφάλεια των παιδιών σε ολόκληρη την Ευρώπη θα πρέπει να αποτελέσει προτεραιότητα για το Σώμα.
<P>
Είναι επίσης σημαντικό να συνειδητοποιήσουμε ότι εάν δεν υιοθετήσουμε αυτές τις διασφαλίσεις, αντί να ενθαρρύνουμε τα παιδιά να ταξιδεύουν θα δούμε τους γονείς να τα παρεμποδίζουν από τα ταξίδια στο εξωτερικό διότι θα φοβούνται για την ασφάλειά τους. Αυτό δεν ισχύει μόνο για τις δραστηριότητες υπαίθρου οι οποίες, πιστεύω, είναι πολύ καλές για τα παιδιά διαπλάθοντας τους χαρακτήρες τους και ενθαρρύνοντας τη συμμετοχική ζωή. Ελπίζω επομένως ότι η οδηγία αυτή θα εγκριθεί.
<P>
Η οδηγία δεν σχετίζεται μόνο με τα πακέτα των διακοπών: είναι σημαντική για οποιονδήποτε επιθυμεί να κάνει το είδος αυτό του ταξιδιού στο εξωτερικό, ειδικότερα με κανώ σε ποτάμια και τα παρόμοια. Θα πρέπει να υπάρχουν επαρκή πρότυπα ασφαλείας και ποιοτικά κριτήρια που θα αναγνωρίζονται αμοιβαία. Αυτό γίνεται για τα πτυχία και τα διπλώματα, γιατί άραγε να μην μπορεί να γίνει και για τις αθλητικές εγκαταστάσεις; Είναι σημαντικό να εγκρίνουμε το είδος των προτύπων που έχουν υιοθετήσει οργανισμοί όπως εκείνος που έχουμε στη Δυτική Ουαλλία.

<SPEAKER ID=144 LANGUAGE="EN" NAME="Bonino">
Ως αρχή συμμερίζομαι τις ανησυχίες σας και αναγνωρίζω τη σημασία του θέματος αλλά, επί του παρόντος, το αντικείμενο αυτό είναι ευθύνη των κρατών μελών.
<P>
Αυτό που προσπαθούμε να διαπιστώσουμε είναι εάν υπάρχουν περιθώρια ελιγμών που θα μας επιτρέψουν να υποβάλλουμε νέες, αιτιολογημένες, προτάσεις και να ξαναρχίσουμε τις σχετικές διαδικασίες. Επί του παρόντος όμως βρισκόμαστε σ' αυτή τη φάση: να διαπιστώσουμε εάν υπάρχουν αρκετές πληροφορίες και επαρκής δικαιολόγηση για νέες προτάσεις οι οποίες πιθανώς θα συναντήσουν λιγότερες δυσκολίες και μικρότερη αντίσταση.

<SPEAKER ID=145 LANGUAGE="EN" NAME="Evans">
Παρακολούθησα με ενδιαφέρον την απάντηση της Επιτρόπου. Δεν νομίζω ότι μια διεθνική κατάσταση αποτελεί απλά και μόνο υπευθυνότητα των κρατών μελών. Ούτε πιστεύω ότι θα πρέπει να αναμένουμε ότι όλοι οι ταξιδιωτικοί πράκτορες συμμορφώνονται με υψηλά επίπεδα προδιαγραφών. Μολονότι υποστηρίζω όλα εκείνα που είπε η συνάδελφός μου κ. Morgan, πιστεύω ότι το θέμα είναι πολύ ευρύτερο. Δεν αφορά μόνον την ασφάλεια και τα αθλητικά κέντρα όπου λαμβάνουν χώρα πιθανώς επικίνδυνες δραστηριότητες. Η πρόσφατη τραγωδία, την οποία όλοι θα γνωρίζετε, στους ξενώνες νεότητας της βόρειας Γαλλίας απέδειξε την ύπαρξη ενός πραγματικού προβλήματος σε μια δυνητικά ασφαλή κατάσταση. Παρόμοια επεισόδια έχουν συμβεί σε ξενοδοχεία, κάμπινγκ, κολυμβητικές πισίνες, χώρους αγορών κλπ. σε ολόκληρη την Ευρώπη.
<P>
Διερωτώμαι εάν η Επιτροπή θα μπορούσε να εξετάσει έναν εθελοντικό ή, ακόμα καλύτερα, υποχρεωτικό κώδικα συμπεριφοράς ή εγγραφής σε ξενώνες νεότητος, ξενοδοχεία και παρόμοιες εγκαταστάσεις στις οποίες πηγαίνουν ομάδες νεαρών ατόμων και ιδιαίτερα σχολικές ομάδες σε ταξίδια εξωτερικού όπου δεν γνωρίζουν τις τοπικές συνθήκες και δεν είναι ίσως ενήμεροι των τοπικών κινδύνων. Αυτό που ζητούν το φθηνότερο και βολικότερο τουριστικό πακέτο. Το θέμα είναι κάτι που πρέπει να εξεταστεί σε ευρωπαϊκό επίπεδο. Δεν είναι κάτι που συμβαίνει μόνο τοπικά. Θα πρέπει να ενθαρρύνουμε τους νέους ανθρώπους να ταξιδεύουν στα διάφορα κράτη μέλη.

<SPEAKER ID=146 LANGUAGE="EN" NAME="Bonino">
Θα πρέπει να επαναλάβω αυτά που έλεγα νωρίτερα. Συμμερίζομαι τις ανησυχίες σας και το πρόγραμμά μας είναι να διαπιστώσουμε εάν υπάρχει χώρος ελιγμών. Αυτό είναι αναγκαίο επίσης καθόσο αυτή η μορφή ταξιδιών μέσα στην Ένωση έχει αυξηθεί πάρα πολύ. Είναι πολύ σημαντικό να διασφαλίσουμε την ύπαρξη των μέτρων ασφαλείας ούτως ώστε να μην αναχαιτιστεί αυτή η διαδικασία αλλά αντίθετα να αυξηθεί. Είναι πολύ σημαντικό να αισθάνονται οι γονείς ότι υπάρχει ασφάλεια για τα παιδιά τους όταν ταξιδεύουν στα κράτη μέλη.
<P>
Προσπαθήσαμε επίσης να διαμορφώσουμε ένα κώδικα συμπεριφοράς με φτωχά, έως τώρα, αποτελέσματα. Αυτός είναι ο λόγος για τον οποίο εξετάζουμε ξανά τη δυνατότητα μιας οδηγίας. Ξεκινήσαμε να επεξεργαζόμαστε ένα κώδικα συμπεριφοράς, ιδιαίτερα μεταξύ των ξενώνων νεότητος αλλά, ειλικρινά, τα αποτελέσματα δεν ήταν ενθαρρυντικά. Η διαδικασίατηςα προσπάθειας να τους πείσουμε κλπ ήταν πολύ χρονοβόρα και στο τέλος τα αποτελέσματα δεν ήταν ιδιαιτέρως ενθαρρυντικά και έτσι εξετάζουμε πάλι την άλλη πιθανότητα.

<SPEAKER ID=147 LANGUAGE="EN" NAME="Teverson">
Η δική μου ερώτηση για αργότερα συνδέεται με έναν παρόμοιο τομέα. Νωρίτερα αυτόν τον μήνα επισκέφθηκα το υπόψη ξενοδοχείο στη Βρετάνη μαζί με τον πατέρα της Καρολάϊν Ντίκινσον και διαπίστωσα ένα πολύ χαμηλό επίπεδο ασφαλείας τότε, το οποίο έκτοτε έχει βελτιωθεί, αλλά προφανώς ήταν πλέον πολύ αργά.
<P>
Μπορώ να ρωτήσω την Επίτροπο εάν σκοπεύει να συναντηθεί με την κ. Morgan και εμένα ειδικά για να προσπαθήσουμε να βρούμε τρόπους προόδου; Όλοι γνωρίζουμε ότι η νομοθετική διαδικασία είναι μακρά και πολύπλοκη και ότι ίσως να καταστεί αναγκαίο στο μέλλον. Ίσως όμως να μπορούσαμε να μιλήσουμε μαζί σας κυρία Επίτροπε και να προσπαθήσουμε να προτείνουμε τρόπους προόδου μαζί με τους συνδέσμους που λειτουργούν διεθνώς ξενώνες νεότητος και παρόμοιες εγκαταστάσεις και να βρούμε έναν πρακτικό τρόπο προόδου ούτως ώστε οι γονείς να είναι βέβαιοι για την ασφάλεια των παιδιών τους όταν τα στέλνουν στο εξωτερικό, καταλήγοντας έτσι σε μια πρακτική και γρήγορη λύση του προβλήματος αντί για μια θεωρητική και χρονοβόρα.

<SPEAKER ID=148 LANGUAGE="EN" NAME="Bonino">
Η Επιτροπή αποδέχεται την πρόταση και οι υπηρεσίες της είναι πάντα διαθέσιμες για οποιεσδήποτε νέες επαφές επιθυμείτε. Κάτι άλλο που θα μπορούσε να γίνει είναι να συμμετάσχουν οι οργανώσεις των καταναλωτών οι οποίες ίσως να διαθέτουν κάποια ευρύτερα αποδεικτικά στοιχεία τα οποία θα μπορούσαν να ήταν χρήσιμα για τη συζήτησή μας προς εξεύρεση μέτρων που θα ήταν δυνατό να πάρουμε για να αντιμετωπίσουμε το πρόβλημα.
<P>
Η συμμετοχή των κοινοβουλευτικών εκπροσώπων, των υπηρεσιών της Επιτροπής αλλά και των συνδέσμων των καταναλωτών θα αποτελέσει σημαντικό στοιχείο για μια κοινή συζήτηση.

<SPEAKER ID=149 NAME="Πρόεδρος">
Ερώτηση αριθ. 55 του κ. Josι Apolinαrio (H-0747/96)
<P>
Θέμα: Οι θέσεις που υποστήριξε η Ευρωπαϊκή Επιτροπή κατά την πρόσφατη συνεδρίαση του ΝΑFΟ στην Αγία Πετρούπολη
<P>
Στο πλαίσιο της συνεδρίασης του NAFO, που πραγματοποιήθηκε το Σεπτέμβριο στην Αγία Πετρούπολη, η Επιτροπή των Ευρωπαϊκών Κοινοτήτων, παρά τους προβληματισμούς και τα συμπεράσματα σχετικά με την κατανομή των ποσοστώσεων, απεδέχθη μία κλίμακα κατανομής για τη ζώνη 2J3KL η οποία, στην πράξη, πρόκειται να ορισθεί αυτομάτως από τον Καναδά και, τελικά, ανοίγει το δρόμο για το δικαίωμα αντίρρησης των συμβαλλομένων μερών του NAFO, μέσω του νέου πλαισίου για την επίλυση των διαφορών. Μήπως, τελικά, η Επιτροπή υποχωρεί σε θέματα αρχής, παραβλέποντας και εγκαταλείποντας την προστασία των κοινοτικών συμφερόντων στο πλαίσιο της ζώνης NAFO;

<SPEAKER ID=150 NAME="Bonino">
Ο ερωτών βουλευτής επισύρει την προσοχή μας σε δύο αποφάσεις που θεωρεί ότι βλάπτουν τα κοινοτικά συμφέροντα. Η πρώτη αφορά τη μελλοντική διαχείριση των αποθεμάτων βακαλάου στη ζώνη κατανομής NAFO 2J3KL και η δεύτερη τη διαδικασία αντίρρησης ή την υπόθεση κατάργησής της, εάν επιδιωχθεί ένα νέο πλαίσιο για την επίλυση των διαφορών.
<P>
Σχετικά με αυτό το θέμα θα ήθελα να τονίσω ότι και στις δύο περιπτώσεις η Επιτροπή νομίζει ότι ο κ. βουλευτής αναφέρει γνωμοδοτήσεις και ερμηνείες με τις οποίες η ίδια διαφωνεί. Ειδικότερα, όσον αφορά το μέτρο σχετικά με τα αποθέματα βακαλάου, έχει αποφασισθεί ότι στο μέλλον η διαχείριση θα γίνεται από κοινού με τον Καναδά, ο οποίος κατέχει στα ύδατά του το 95 % των αποθεμάτων και του ΝΑFO που κατέχει το 5 %, και ότι και οι δύο πλευρές -ο Καναδάς και το NAFO- θα ορίσουν το σύνολο των επιτρεπομένων αλιευμάτων σε στενή συνεργασία και βάσει επιστημονικών γνωμοδοτήσεων.
<P>
Το μέτρο ερμηνεύεται με τρόπο που αποδεικνύει σαφώς, τουλάχιστον έτσι νομίζει η Επιτροπή, ότι το NAFO θα καθορίσει αυτόνομα το σύνολο των επιτρεπομένων αλιευμάτων όσον αφορά το 5 % στη ζώνη της αρμοδιότητάς του, με τρόπο που να μη δεσμεύεται από το σύνολο των επιτρεπομένων αλιευμάτων που θα εφαρμόσει ο Καναδάς για το 95 % των αποθεμάτων που βρίσκεται στα ύδατα της επικράτειάς του.
<P>
Γι αυτό το λόγο η Επιτροπή θεωρεί ότι το εν λόγω μέτρο δεν μπορεί να ερμηνευθεί ως παραχώρηση στον Καναδά του δικαιώματος άσκησης νομικής εξουσίας στα αποθέματα που βρίσκονται εκτός της ζώνης της αποκλειστικής του οικονομικής δικαιοδοσίας. Συνεπώς ο Καναδάς ασκεί αυτά τα δικαιώματά του εντός της ζώνης της αποκλειστικής οικονομικής δικαιοδοσίας του, το NAFO τα ασκεί στα διεθνή ύδατα, εφόσον έχει ορισθεί ότι το 95 % των αποθεμάτων βακαλάου βρίσκεται στα καναδικά ύδατα και το 5 % στα διεθνή ύδατα που διαχειρίζεται το NAFO.
<P>
Όσον αφορά την κατάργηση ή τη φημολογούμενη κατάργηση της διαδικασίας αντίρρησης, θα πρέπει να ομολογήσω ότι η Επιτροπή δυσκολεύεται να κατανοήσει την ανησυχία του κ. βουλευτή. Πριν από όλα η Επιτροπή δεν θεώρησε ποτέ ότι η αντίρρηση ή η διαδικασία εφαρμογής της θα έπρεπε να εφαρμοσθεί σε περίπτωση διαφωνίας. Βεβαίως η Επιτροπή θεωρεί ότι, χωρίς να αμφισβητείται η διαδικασία αντίρρησης, συζητήσεις και διάλογοι μπορούν να δρομολογηθούν για να εξευρεθεί μία λύση στις διαφωνίες, χωρίς γι αυτό το λόγο να καταργείται η διαδικασία αντίρρησης που σήμερα προβλέπεται και από νομικής πλευράς εφόσον το NAFO δεν είναι μία υπερεθνική οργάνωση. Κατά τη γνώμη μας, ακόμη και από νομικής σκοπιάς, η διαδικασία αντίρρησης εξακολουθεί να είναι μία αναγκαία διαδικασία, καθ' όλα νόμιμη, και γι αυτό το λόγο θα πρέπει να εξακολουθήσει να είναι απαραίτητο στοιχείο κατά τις συζητήσεις και στις σχέσεις των χωρών μελών εντός του NAFO.

<SPEAKER ID=151 LANGUAGE="PT" NAME="Apolinario">
Επίτροπε κυρία Bonino, ευχαριστώ για την ακρίβεια των δύο απαντήσεών σας, διότι έρχονται να διασαφηνίσουν δύο πτυχές, κατά τη γνώμη μου, ουσιώδεις οι οποίες ήταν ζητήματα αρχής, σχετικά με το περιεχόμενο των διαπραγματεύσεων στο πλαίσιο της συνεδρίασης της Αγίας Πετρούπολης.
<P>
Ομολογώ ότι δεν είμαι καθησυχασμένος όσον αφορά τη δεύτερη πτυχή, το μηχανισμό της επίλυσης συγκρούσεων. Εν πάση περιπτώσει, ελπίζω ότι η δήλωση που έκανε τώρα η κυρία Επίτροπος αποτελεί στην ουσία έναν προσανατολισμό για όσα θα υποστηρίξει η Επιτροπή στο πλαίσιο της ομάδας εργασίας, η οποία συστάθηκε εν τω μεταξύ, για την τροποποίηση του κανονισμού της Σύμβασης NAFO.
<P>
Θα ήθελα ακόμη, τη στιγμή αυτή, να μάθω ποια είναι τα μέτρα που θα υποστηρίξει η Επιτροπή, στο πλαίσιο της NAFO, με στόχο να ενισχύσει τον έλεγχο όσον αφορά τις χώρες που δεν έχουν υπογράψει τη σύμβαση, δηλαδή όσον αφορά τα πλοία με σημαίες ευκαιρίας, και αν βεβαίως η Επιτροπή υποστηρίζει την πραγματοποίηση στην Πορτογαλία, το 1998, της συνεδρίασης με την ευκαιρία της εικοστής επετείου της Σύμβασης της NAFO.

<SPEAKER ID=152 LANGUAGE="IT" NAME="Bonino">
Όσον αφορά τον έλεγχο ή την ενίσχυση του ελέγχου κυρίως για τα σκάφη χψρών που δεν ανήκουν στο NAFO, η Επιτροπή προσπαθεί να ασκήσει κάθε δυνατό μέσο πίεσης, ώστε τα κράτη μέλη στα οποία ανήκει το δικαίωμα άσκησης ελέγχου, να ασκούν το δικαίωμά τους και στα πλαίσια του NAFO. Είναι σαφές ότι όσον αφορά τον έλεγχο, έχουμε να αντιμετωπίσουμε ένα πολύ δύσκολο πρόβλημα και για τα κράτη μέλη, το πρόβλημα δηλαδή των δαπανών. Προφανώς είναι αδιανόητο να έχει στο μέλλον κάθε κοινοτικό σκάφος έναν επιθεωρητή, όπως είναι αδιανόητο επίσης να σκέφτεται κανείς ότι ο έλεγχος μπορεί να είναι άμεσος. Γι αυτό το λόγο η Επιτροπή επεξεργάζεται μία πρόταση δορυφορικού ελέγχου. Πρόκειται για έναν έλεγχο που εξασφαλίζει διαφάνεια και κατά την άσκησή του δεν υφίστανται περιθώρια σφάλματος ενώ συγχρόνως αποτελεί ένα σύστημα λιγότερο δαπανηρό από έναν επί τόπου συνεχή έλεγχο, ειδικά μάλιστα σε μία εκτεταμένη ζώνη όπως είναι αυτή του NAFO.
<P>
Αυτά τα μέτρα παίρνει η Επιτροπή, καλώντας τα κράτη μέλη να ασκούν τους απαραίτητους ελέγχους, έχοντας όμως και την επίγνωση ότι ο επί τόπου έλεγχος σε μία τόσο εκτεταμένη ζώνη συνεπάγεται φυσικά τεράστιο κόστος.
<P>
Το δεύτερο πρόβλημα που συζητά η Επιτροπή είναι ο καθορισμός της τυπολογίας συμμετοχής και της τυπολογίας κοινής συμμετοχής για το 1997. θεωρούμε εξάλλου ότι επειδή το NAFO από τη μία πλευρά και η NEAF από την άλλη, αποτελούν τις μοναδικές περιφερειακές διασκέψεις που εγγυώνται σχετικά τα διεθνή ύδατα, και ελπίζοντας ότι θα κατορθώσουμε να διαχειρισθούμε και τα ύδατα των άλλων ωκεανών, η προθεσμία του 1999 είναι ιδιαίτερα σημαντική και για την προώθηση της συζήτησης για την οργάνωση ενός ηλεκτρονικού ελέγχου των διεθνών υδάτων, παραδείγματος χάρη στο νότιο Ατλαντικό ή σε άλλους ωκεανούς όπου δεν εφαρμόζεται κανένα μέτρο διαχείρισης.

<SPEAKER ID=153 LANGUAGE="EN" NAME="Crampton">
Κυρία Επίτροπε, δεν έχω απολύτως κανένα πρόβλημα με τη συμφωνία για τη διαχείριση της περιοχής 2J3KL. Πιστεύω ότι οι καναδοί είναν μια πολύ κακή εμπειρία με τη διαχείριση της αλιευτικής περιοχής και έμαθαν το μάθημα. Αυτός με τον οποίο έχω ένα πρόβλημα είναι ο ίδιος ο ΟΑΒΑ. Το πρόβλημα αυτό το έφερε υπόψη μου ο πρεσβευτής της Λεττονίας ο οποίος με επισκέφθηκε την προηγούμενη εβδομάδα και μου είπε ότι εξαρτώνται ακόμη από την παλαιά Σοβιετική Ένωση - Ρωσία τώρα - για την ψήφο τους. Δεν έχουν ανεξάρτητη ψήφο ως ανεξάρτητη χώρα. Πιθανώς το ίδιο συμβαίνει με την Εσθονία και τη Λιθουανία. Ελπίζω ότι ήρθε πλέον η ώρα να υποστηρίξει η Επιτροπή τις χώρες αυτές για να αποκτήσουν τη δική τους ανεξάρτητη ψήφο στον ΟΑΒΑ.
<P>
Τέλος, θα ήθελα να σας συγχαρώ κυρία Επίτροπε για την πρόσφατη επίσκεψή σας στη Μ. Βρετανία. Ενοχλήσατε, προφανώς, τη βρετανική βιομηχανία ιχθυηρών αλλά αυτό ήταν κάτι το αναμενόμενο. Σας συγχαίρω ακόμη και για ένα σχόλιο που μου έκανε σήμερα το πρωί ένας παλαιός ψαράς του Χουλ, που ακόμη ανοίγεται στο πέλαγος, ότι έχουμε επιτέλους μία Επίτροπο η οποία τουλάχιστον λέει εκείνα που σκέπτεται. Μπράβο!

<SPEAKER ID=154 LANGUAGE="EN" NAME="Bonino">
Πράγματι, αυτή τη στιγμή συζητούμε το θέμα αυτό που δεν αφορά μόνο τη Λεττονία αλλά και την Εσθονία και άλλες χώρες. Το ζήτημα των συμβαλλομένων μερών είναι υπό συζήτηση. Καθώς γνωρίζετε, σύμφωνα με τους κανονισμούς του ΟΑΒΑ, πρέπει να υπάρξει ομοφωνία. Όπως μπορείτε να φανταστείτε - δεν χρειάζεται να σας πω εγώ τις λεπτομέρειες - η επίτευξη ομοφωνίας είναι εξαιρετικά δύσκολη. Για όλους τους λόγους που μνημονεύσατε, και για άλλους ακόμη, είμαστε υπέρ του αιτήματος αυτού έστω κι' αν απαιτείται ομοφωνία και έστω κι' αν ορισμένα συμβαλλόμενα μέρη δεν είναι τόσο ευχαριστημένα.

<SPEAKER ID=155 NAME="Πρόεδρος">
Ερώτηση αριθ.63 της κ. Ειρήνης Λαμπράκη (Η-0772/96)
<P>
Θέμα: Αντιμετώπιση του σεξουαλικού τουρισμού
<P>
Τα δραματικά γεγονότα που αποκαλύφθηκαν στο Βέλγιο τον Ιούλιο αποτελούν την κορυφή του παγόβουνου που αφορά την παιδοφιλία και τον σεξουαλικό τουρισμό.
<P>
Τί μέτρα προτίθεται να λάβει η Επιτροπή στον τομέα του τουρισμού για να μειωθούν τα κρούσματα και να περιοριστεί το φαινόμενο του σεξουαλικού τουρισμού που προσβάλλει και καταρρακώνει βασικές ανθρώπινες αξίες;

<SPEAKER ID=156 NAME="Παπουτσής">
Κύριε Πρόεδρε, κυρίες και κύριοι βουλευτές, η σεξουαλική εκμετάλλευση των παιδιών είναι μία εκδήλωση βίας κατά των παιδιών, που προκαλεί φρίκη. Η καταπολέμηση της σεξουαλικής εκμετάλλευσης των παιδιών αποτελεί προτεραιότητα για την Ευρωπαϊκή Επιτροπή.
<P>
Η Επιτροπή, αναλαμβάνοντας ορισμένες δεσμεύσεις της Συνδιάσκεψης της Στοκχόλμης, υπέβαλε σχετικό υπόμνημα κατά την διάρκεια της ανεπίσημης συνάντησης των Υπουργών Δικαιοσύνης και Εσωτερικών Υποθέσεων στις 26 και 27 Σεπτεμβρίου του 1996. Μετά το υπόμνημα αυτό θα ακολουθήσει μία ανακοίνωση.
<P>
Σε σχέση με την διάσταση του προβλήματος όσον αφορά τον τουρισμό, θα ήθελα να υπενθυμίσω ότι η Επιτροπή, στην πρότασή της τον Απρίλιο του 1996 για μία απόφαση του Συμβουλίου για την θέσπιση ενός πρώτου πολυεθνούς προγράμματος υπέρ του ευρωπαϊκού τουρισμού, επεσήμανε την ανάγκη να αντιμετωπισθεί ο επονομαζόμενος «σεξουαλικός τουρισμός». Επίσης, η Επιτροπή έκανε έκκληση για την ανάπτυξη και την ενίσχυση του κώδικα συμπεριφοράς και των αυτορρυθμιζόμενων μηχανισμών της τουριστικής βιομηχανίας κατά των πρακτικών αυτών, καθώς επίσης και για την υποστήριξη των πρωτοβουλιών για την πρόληψή τους.
<P>
Τα πρόσφατα τραγικά γεγονότα στο Βέλγιο δίνουν μία νέα πρόσθετη ώθηση στα συμπεράσματα του Παγκοσμίου Συνεδρίου εναντίον της σεξουαλικής εκμετάλλευσης των παιδιών, το οποίο πραγματοποιήθηκε στην Στοκχόλμη στο τέλος του Αυγούστου, και ιδιαίτερα στο πρόγραμμα δράσης του.
<P>
Η Επιτροπή προετοιμάζει τώρα μία ειδική ανακοίνωση με θέμα την καταπολέμηση του σεξουαλικού τουρισμού με θύματα τα παιδιά, στην οποία θα επισυνάπτεται ένα σχέδιο σύστασης στα κράτη μέλη, που θα επισημαίνει ορισμένα μέτρα για την αντιμετώπιση του προβλήματος. Μέτρα σχετικά με την δικαστική συνεργασία μεταξύ των κρατών μελών, όπως το σημαντικό πρόβλημα της εξωεδαφικής εφαρμογής των ποινικών διατάξεων που αφορούν σεξουαλικές επιθετικές πράξεις εναντίον παιδιών τις οποίες διαπράττουν πολίτες τρίτων χωρών, εξετάζονται από το Συμβούλιο των Υπουργών Δικαιοσύνης και Εσωτερικών Υποθέσεων.
<P>
Η πρωτοβουλία της Επιτροπής θα λάβει υπ'όψη της τόσο την θέση που έχει λάβει σχετικά το Ευρωπαϊκό Κοινοβούλιο, όσο και τις συστάσεις του προγράμματος δράσης της Συνδιάσκεψης της Στοκχόλμης σχετικά με τον τουρισμό. Η συνολική μας στρατηγική θα έχει δύο πτυχές: κατ'αρχάς θα επικεντρωθεί στις χώρες προορισμού με την χρησιμοποίηση κάθε ρεαλιστικού μέσου, συμπεριλαμβανομένης, όπου κρίνεται σκόπιμο, της επιρροής της 'Ενωσης στον διεθνή χώρο; κατά δεύτερον λόγο, θα έχει ως στόχο την μείωση της ζήτησης, ιδίως με την ενίσχυση της συνεργασίας και με την υποστήριξη της βιομηχανίας και των σχετικών μη κυβερνητικών οργανώσεων, με την ενίσχυση των βιομηχανικών κωδίκων συμπεριφοράς και των αυτορρυθμιζόμενων μηχανισμών, όπως επίσης και με την ενίσχυση του συντονισμού των εκστρατειών ενημέρωσης.
<P>
'Οσον αφορά το σχέδιο σύστασης στα κράτη μέλη, διάφορα στοιχεία πρέπει να ληφθούν υπ'όψη, ιδίως σε σχέση με την ανάγκη να κινητοποιηθούν οι εθνικές τουριστικές διοικήσεις να θεσπίσουν προληπτικά μέτρα εναντίον του σεξουαλικού τουρισμού με θύματα παιδιά, να καταρτισθούν επίσης κατευθυντήριες γραμμές προς τον τουριστικό κλάδο, έτσι ώστε να εξασφαλισθεί ότι δεν θα διευκολύνονται τα ταξίδια του σεξουαλικού τουρισμού, να ενθαρρυνθεί η ανάπτυξη και η ενίσχυση του κώδικα συμπεριφοράς για την τουριστική βιομηχανία και επίσης να υποστηριχθούν οι προσπάθειες των διακυβερνητικών καθώς επίσης και των μη κυβερνητικών οργανισμών για την καταπολέμηση του σεξουαλικού τουρισμού με θύματα τα παιδιά. Και επίσης, οι προσπάθειές μας θα στοχεύσουν στο να υποστηριχθεί η ανταλλαγή τεχνογνωσίας μεταξύ των χωρών, με αντικείμενο την καλύτερη πρακτική για την πρόληψη, για την καταστολή και για την αποκατάσταση των συνεπειών του σεξουαλικού τουρισμού με θύματα τα παιδιά. Να υποστηριχθεί επίσης η ανάπτυξη εναλλακτικών μορφών τουρισμού στις σχετικές χώρες, έτσι ώστε να προτείνεται ένα ευρύ φάσμα ενδιαφερόντων στους τουρίστες.
<P>
Η Επιτροπή ελπίζει ότι θα είναι σε θέση να παρουσιάσει την σχετική ειδική ανακοίνωση στις αρχές Νοεμβρίου.

<SPEAKER ID=157 NAME="Λαμπράκη">
Θα ήθελα να ευχαριστήσω τον Επίτροπο κ. Χρήστο Παπουτσή για την ευαισθησία που επιδεικνύει στο θέμα και τη θέλησή του να συμβάλει με σοβαρές προτάσεις στην επίλυση του κοινωνικού αυτού προβλήματος, που δίκαια έχει συγκλονίσει και εξοργίσει την ευρωπαϊκή κοινή γνώμη.
<P>
Η μεγαλειώδης συγκέντρωση στις Βρυξέλλες, την περασμένη Κυριακή, αποτελεί απόδειξη της αγωνίας, του ενδιαφέροντος, αλλά και της αποφασιστικότητας των ευρωπαίων πολιτών να πιέσουν κυβερνήσεις και πολιτικούς ώστε να προχωρήσουν στη λήψη μέτρων κατά του κυκλώματος αυτού, του οποίου η λειτουργία ντροπιάζει τις δημοκρατικές και πολιτιστικές αξίες της σημερινής Ευρώπης.
<P>
Θέλω, όμως, να επισημάνω ότι η όποια προσπάθεια δεν μπορεί να αρχίζει και να τελειώνει στα πλαίσια των χωρών μελών της Ευρωπαϊκής 'Ενωσης. Τα τραγικά γεγονότα του Ιουλίου στο Βέλγιο έφεραν στο φως της δημοσιότητας την τραγική μοίρα περίπου 2 εκ. παιδιών στην Νοτιοανατολική Ασία και Νότιο Αμερική, που είναι τα θύματα σεξουαλικής θηριωδίας και φρικτών βασανιστηρίων προς τέρψη κυρίως ευρωπαίων και αμερικανών τουριστών, ενώ είναι γνωστό ότι παράνομα εισέρχονται και διακινούνται πολλά ανήλικα αγόρια και κορίτσια από την Ταϋλάνδη και τις Φιλιππίνες.
<P>
Με τα δεδομένα αυτά και σε συνδυασμό με το γεγονός ότι αυτά τα κυκλώματα έχουν έντονη δραστηριότητα, χρειάζεται ίσως, κύριε Επίτροπε, συλλογικότερη αντιμετώπιση, όχι μόνο από τη θέση που κατέχετε εσείς. 'Εχετε κάποιες τέτοιες συλλογικότερες προτάσεις;

<SPEAKER ID=158 NAME="Παπουτσής">
Κύριε Πρόεδρε, θέλω να ευχαριστήσω την αξιότιμο κυρία βουλευτή για την ερώτησή της και να διαβεβαιώσω το Σώμα ότι έχουμε πράγματι σκοπό να ενισχύσουμε την συνεργασία μας τόσο με την βιομηχανία, όσο και με τα κράτη μέλη για την ανάπτυξη μιας ευρύτερης στρατηγικής για την καταπολέμηση του προβλήματος.
<P>
Οι Μη Κυβερνητικές Οργανώσεις, στην Συνδιάσκεψη της Στοκχόλμης, αναφέρθηκαν με έμφαση στο πρόβλημα της εκμετάλλευσης των παιδιών και πιστεύουμε ότι αυτή η πρότασή μας έχει πλέον την υποστήριξη των περισσότερων κρατών μελών. Βεβαίως, υπολογίζουμε στην σοβαρή υποστήριξη και του Ευρωπαϊκού Κοινοβουλίου.
<P>
Τώρα, όσον αφορά την τουριστική βιομηχανία, είναι φανερό ότι έχει επίγνωση της ζημίας που θα μπορούσε να προκαλέσει στην φήμη της η συνέχιση αυτού του φαινομένου του σεξουαλικού τουρισμού που προέρχεται από την Ευρώπη και έχει θύματα παιδιά. Η πλήρης συνεργασία του τομέα είναι ζωτική για να διασφαλισθεί ότι τα προβλήματα αυτά αντιμετωπίζονται με λεπτομερή τρόπο. 'Εχουμε όμως παρατηρήσει, και πρέπει να το τονίσουμε, αξιόλογες πρωτοβουλίες που έχουν ληφθεί, που έχουν αναλάβει τα γραφεία οργάνωσης ταξιδίων για την καταπολέμηση του σεξουαλικού τουρισμού με θύματα τα παιδιά.
<P>
Στην πρόσφατη ανεπίσημη συνάντηση των Υπουργών Δικαιοσύνης και Εσωτερικών Υποθέσεων που έγινε στο Δουβλίνο στις 26 Σεπτεμβρίου, η Επιτροπή υπέβαλε για συζήτηση ένα έγγραφο το οποίο διευκρινίζει τις ενέργειες που πραγματοποιήθηκαν στα πλαίσια των διαφόρων οργάνων της Ευρωπαϊκής 'Ενωσης. Στο έγγραφο αυτό επισημαίνονται επίσης τέσσερις πρωτοβουλίες οι οποίες προετοιμάζονται τώρα και αφορούν την διακίνηση γυναικών και κοριτσιών με σκοπό την σεξουαλική εκμετάλλευσή τους, τον σεξουαλικό τουρισμό με θύματα παιδιά μέσω της παροχής οπτικοακουστικών υπηρεσιών, και ιδιαίτερα μέσω του Internet. Πρέπει να σας πω ότι, παρόλο που η Επιτροπή δεν έχει δικαίωμα πρωτοβουλίας σε αυτόν τον τομέα, μπορούμε να απευθύνουμε συστάσεις, και αυτό θα πράξουμε, στα κράτη μέλη για την ανάληψη πρωτοβουλιών στα πλαίσια του Τρίτου Πυλώνα.
<P>
Θέλω επίσης να σας διαβεβαιώσω για την πλήρη ευαισθητοποίηση ολόκληρης της Ευρωπαϊκής Επιτροπής στο θέμα αυτό και για τις προσπάθειες που πρόκειται να καταβάλουμε τους επόμενους μήνες, ελπίζοντας πάντοτε, όπως το ανέφερα πριν, και στην υποστήριξη του Ευρωπαϊκού Κοινοβουλίου.

<SPEAKER ID=159 NAME="Πρόεδρος">
Δεδομένου ότι αναφέρονται στο ίδιο θέμα οι ακόλουθες ερωτήσεις θα εξεταστούν από κοινού:
<P>
Ερώτηση αριθ. 64 του κ. Paul Lannoye (H-0789/96)
<P>
Θέμα: Απόφαση της Α.Ι.Ε.Α. σχετικά με τα εμπορευματοκιβώτια που χρησιμοποιούνται για την εναέρια μεταφορά πυρηνικών υλικών
<P>
Το Διοικητικό Συμβούλιο της Διεθνούς Υπηρεσίας Ατομικής Ενέργειας δέχθηκε με πρόσφατη απόφαση την εναέρια μεταφορά πλουτωνίου υπό ακατέργαστη μορφή ή σε μίγμα, μεικτό οξείδιο πλουτωνίου-ουρανίου (MOX) εντός εμπορευματοκιβωτίων-δεμάτων που χρησιμοποιούνται επί του παρόντος για τις οδικές μεταφορές (τύπος R). Τα κιβώτια αυτά έχουν κατασκευασθεί για να αντέχουν σε συντριβή με ταχύτητα 48 χιλιόμετρα την ώρα και όχι σε πτώση αεροπλάνου.
<P>
Εγκρίνει η Επιτροπή την απόφαση αυτή που αντιβαίνει στην αξίωση σύμφωνα με την οποία η ασφάλεια πρέπει να είναι κατοχυρωμένη σε όλες τις συνθήκες που μπορεί να ανακύψουν κατά τη μεταφορά; Ερώτηση αριθ. 65 της κ. Nuala Ahern (Η-0791/96)
<P>
Θέμα: Απαγόρευση των πτήσεων που μεταφέρουν πλουτώνιο πάνω από τις επικράτειες των κρατών της ΕΕ που έχουν απορρίψει την πυρηνική ενέργεια
<P>
Η εναέρια μεταφορά πλουτωνίου ή ακατέργαστων καυσίμων που περιέχουν πλουτώνιο μεταξύ μονάδων επανεπεξεργασίας και μονάδων παραγωγής καυσίμων μεικτών οξειδίων (MOX) καθώς και πυρηνικών σταθμών που χρησιμοποιούν MOX, δίνει αφορμή για πτήσεις που μεταφέρουν πυρηνικό υλικό στον εναέριο χώρο αρκετών κρατών μελών της ΕΕ μερικά από τα οποία έχουν αποκλείσει την επιλογή πυρηνικής ενέργειας.
<P>
Πιστεύει η Επιτροπή ότι κάθε κράτος μέλος έχει το δικαίωμα να απαγορεύει τις πτήσεις αυτές πάνω από την επικράτειά του; Ερώτηση αριθ. 66 της κ. Undine-Uta Bloch von Blottnitz (H-0814/96)
<P>
Θέμα: Αερομεταφορά ραδιενεργών υλικών
<P>
Στις ΗΠΑ η αερομεταφορά ραδιενεργών φορτίων υπόκειται σε πιο αυστηρούς κανόνες ασφαλείας απ' ότι στην Ευρωπαϊκή Ένωση. Οι απαιτήσεις που πληρούν τα δοχεία μεταφοράς στις ΗΠΑ είναι πιο υψηλές, εφόσον τα δοχεία αυτά πρέπει να παρουσιάζουν μια συγκεκριμένη ανθεκτικότητα λόγου χάρη σε υψηλές ταχύτητες κρούσης.
<P>
Πως συγκεκριμένα δικαιολογεί η Επιτροπή τις διαφορές που υπάρχουν ανάμεσα στις αμερικάνικες και τις ευρωπαϊκές προδιαγραφές ασφαλείας και ποιά είναι η θέση της Επιτροπής σχετικά με την άποψη ότι οι ευρωπαϊκές προδιαγραφές ασφαλείας δεν επαρκούν για την εξασφάλιση της προστασίας της υγείας των πολιτών όταν χώρες σαν τις ΗΠΑ απαιτούν την τήρηση πιο αυστηρών κανόνων ασφαλείας κατά την μεταφορά τέτοιων φορτίων;
<SPEAKER ID=160 NAME="Παπουτσής">
Κυρίες και κύριοι βουλευτές, η ασφάλεια κατά τη μεταφορά ραδιενεργών υλικών είναι ένα πολύ σοβαρό θέμα και υπόκειται σε διεθνείς κανονισμούς που έχουν ορισθεί από τον Διεθνή Οργανισμό Ατομικής Ενέργειας σε συνεργασία με τα κράτη μέλη του. Αυτοί οι κανονισμοί υποβάλλονται σε συνεχή αναθεώρηση.
<P>
'Οπως αναφέρεται στις ερωτήσεις, το Διοικητικό Συμβούλιο του Διεθνούς Οργανισμού Ατομικής Ενέργειας ενέκρινε πρόσφατα αναθεωρημένους κανονισμούς μεταφοράς, συμπεριλαμβανομένων των προδιαγραφών εναέριας μεταφοράς για όλα τα ραδιενεργά υλικά. Οι προδιαγραφές των απαιτήσεων ασφαλείας για τις εναέριες μεταφορές που πρότεινε ο Διεθνής Οργανισμός Ατομικής Ενέργειας βασίζονται σε εκτεταμένη κλίμακα δεδομένων συγκεκριμένων στοιχείων σχετικά με τα ατυχήματα εναερίων μεταφορών και στοχεύουν στη διασφάλιση ενός ικανοποιητικού επιπέδου ασφαλείας κατά την μεταφορά κάθε είδους ραδιενεργού υλικού.
<P>
Στους αναθεωρημένους κανονισμούς ο Διεθνής Οργανισμός Ατομικής Ενέργειας προτείνει δύο τύπους συσκευασίας για τις εναέριες μεταφορές.
<P>
Πρώτον, έναν τύπο Β συσκευασίας, για τον οποίον το ραδιενεργό περιεχόμενο του υλικού που μεταφέρεται εναερίως είναι περιορισμένο. Μ'αυτή τη συσκευασία δεν ισχύει ο ίδιος ποσοτικός περιορισμός για τα υλικά που πιστοποιούνται ως υλικά χαμηλής προστασίας. Σε περιπτώσεις αποστολής ραδιενεργών υλικών χαμηλής διασποράς ο αποστολέας πρέπει να αποδείξει στις αρμόδιες αρχές κάθε χώρας που αναμειγνύεται στην εναέρια μεταφορά ότι τα αυστηρότατα κριτήρια για τα υλικά χαμηλής διασποράς έχουν τηρηθεί, όπως ορίζονται στους αναθεωρημένους κανονισμούς. Σύμφωνα με όσα γνωρίζουμε, δεν υπάρχει μέχρις στιγμής κανένα υλικό που να έχει χαρακτηρισθεί ως υλικό χαμηλής διασποράς.-Δεύτερον, ο Διεθνής Οργανισμός Ατομικής Ενέργειας προτείνει έναν τύπο C συσκευασίας, ο οποίος επιτρέπει την εναέρια μεταφορά μεγαλύτερης ποσότητας ραδιενεργού υλικού. Γι'αυτές τις περιπτώσεις, ο εν λόγω τύπος συσκευασίας C πρέπει να πληροί πολύ πιο αυστηρές προϋποθέσεις από τον τύπο συσκευασίας που χαρακτηρίσαμε προηγουμένως ως τύπο B.Θα πρέπει να τονίσω ότι οι αναθεωρημένοι κανονισμοί του Διεθνούς Οργανισμού Ατομικής Ενέργειας λαμβάνουν πλήρως υπ'όψη τις πιο πρόσφατες βασικές προδιαγραφές ασφαλείας του Διεθνούς Οργανισμού Ατομικής Ενέργειας. Επίσης, συμφωνούν πλήρως με την οδηγία του Συμβουλίου 96/29 της 13ης Μαΐου 1996, που ορίζει τους βασικούς όρους ασφαλείας για την προστασία της υγείας των εργαζομένων και του πληθυσμού από τους κινδύνους που προέρχονται από την ιονίζουσα ακτινοβολία.
<P>
'Οσον αφορά τη δυνατότητα παρέμβασης των κρατών μελών, η ασφαλής μεταφορά ραδιενεργού υλικού, συμπεριλαμβανομένων των καυσίμων MOΧ, των καυσίμων μεικτού οξειδίου πλουτωνίου και ουρανίου, υπόκειται σε καθεστώς πολυμερούς έγκρισης σύμφωνα με τους κανονισμούς μεταφοράς του Διεθνούς Οργανισμού Ατομικής Ενέργειας. Αυτό σημαίνει ότι απαιτείται έγκριση από τις σχετικές αρμόδιες αρχές τόσο της χώρας από όπου προέρχεται ο σχεδιασμός ή η αποστολή του πακέτου, όσο και κάθε χώρας μέσω της οποίας ή προς την οποία θα πραγματοποιηθεί η αποστολή. Εν τούτοις, οι όροι «μέσω της χώρας» ή «προς την χώρα» αποκλείουν ρητά τον όρο «επάνω από την χώρα», πράγμα που σημαίνει ότι οι απαιτήσεις για την έγκριση και την κοινοποίηση της μεταφοράς δεν ισχύουν για μία χώρα επάνω από την οποία μεταφέρεται ραδιενεργό υλικό σε αεροπλάνο, εφόσον δεν προβλέπεται στάση σ'αυτή την χώρα.
<P>
Οι αναθεωρημένοι κανονισμοί μεταφοράς του Διεθνούς Οργανισμού Ατομικής Ενέργειας θα παρουσιασθούν τους ερχόμενους μήνες στον Διεθνή Οργανισμό Πολιτικής Αεροπορίας. Εφόσον ενσωματωθούν στις τεχνικές οδηγίες του Διεθνούς Οργανισμού Πολιτικής Αεροπορίας, οι κανονισμοί θα είναι δεσμευτικοί για τα συμβαλλόμενα κράτη. 'Ομως, υπάρχει δυνατότητα για τα συμβαλλόμενα κράτη του Διεθνούς Οργανισμού Πολιτικής Αεροπορίας να υιοθετήσουν παραλλαγές των όρων των τεχνικών οδηγιών. Παραδείγματα τέτοιων παραλλαγών αποτελούν οι ειδικοί διοικητικοί ή τεχνικοί όροι που αφορούν την πτήση πάνω από κάποια χώρα ή την λήψη αυστηρότερων προστατευτικών μέτρων. Αυτή η δυνατότητα χρησιμοποιήθηκε από τις Ηνωμένες Πολιτείες της Αμερικής για την εναέρια μεταφορά πλουτωνίου και κάθε συμβαλλόμενο κράτος μπορεί να πάρει όποιες παρόμοιες πρωτοβουλίες επιθυμεί. Η μόνη προϋπόθεση είναι ότι αυτές οι αποκλίσεις από τους όρους πρέπει να κοινοποιηθούν αμέσως στον Διεθνή Οργανισμό Πολιτικής Αεροπορίας ώστε να δημοσιευθούν στις τεχνικές οδηγίες.
<P>
Η Επιτροπή αντιμετωπίζει με μεγάλη σοβαρότητα το θέμα της ασφάλειας της εναέριας μεταφοράς ραδιενεργού υλικού και συμμετέχει επίσης ενεργά στην τεχνική εργασία του Διεθνούς Οργανισμού Ατομικής Ενέργειας. Η διασυνοριακή φύση των εναέριων μεταφορών σημαίνει ότι πρέπει να ενεργούμε στα διεθνή πλαίσια που ορίσθηκαν από τον Διεθνή Οργανισμό Ατομικής Ενέργειας και τον Διεθνή Οργανισμό Πολιτικής Αεροπορίας, των οποίων οι θέσεις καθορίζονται από τα κράτη μέλη τους.

<SPEAKER ID=161 LANGUAGE="FR" NAME="Lannoye">
Δεδομένου ότι ορισμένες εναέριες μεταφορές πραγματοποιούνται από ένα κράτος μέλος της Ευρωπαϊκής Ένωσης σε άλλο και ότι η συχνότητα πτήσεων επάνω από ορισμένα κράτη μέλη είναι μεγάλη - αναφέρομαι στο Βέλγιο και στο Λουξεμβούργο (κυττάζοντας το χάρτη των τακτικών πτήσεων) -, θεωρώ ίσως χρήσιμο να μελετηθεί ευρωπαϊκή νομοθεσία, και όχι απλώς νομοθεσία που να εμπνέεται από τη νομοθεσία της διεθνούς αεροπορίας και του Διεθνούς Οργανισμού Ατομικής Ενέργειας.
<P>
Δεύτερη παρατήρηση: μπορεί ο Επίτροπος να μου απαντήσει όσον αφορά τους ενδεχόμενους ειδικούς κινδύνους του μικτού καυσίμου ουρανίου/πλουτωνίου, για το οποίο ισχύουν διαφορετικοί κανόνες από ότι για το καθαρό πλουτώνιο;

<SPEAKER ID=162 NAME="Παπουτσής">
Eυχαριστώ τον κ. Λανουά για τις παρατηρήσεις του, θέλω όμως να παρατηρήσω ότι, όπως αναφέρεται στην πρόσφατη ανακοίνωση της Επιτροπής προς το Συμβούλιο αλλά και προς το Ευρωπαϊκό Κοινοβούλιο σχετικά με την ασφαλή μεταφορά ραδιενεργών υλικών στην Ευρωπαϊκή 'Ενωση, από την ανάλυση των ατυχημάτων και των επισοδίων στον τομέα των μεταφορών προκύπτει ότι ελάχιστα ατυχήματα συνεπάγονται αξιοσημείωτη έκθεση σε ακτινοβολίες. Βεβαίως, συμφωνώ ότι θα μπορούσε να μελετηθεί μια περισσότερο συνεκτική παρέμβαση της Ευρωπαϊκής 'Ενωσης, αλλά αυτό προς το παρόν, απ'ό, τι φαίνεται, δεν φαίνεται εφικτό στα πλαίσια του Συμβουλίου. Πάντως όμως, όπως σας είπα, η Ευρωπαϊκή Επιτροπή αντιμετωπίζει με ιδιαίτερη σοβαρότητα το θέμα της ασφάλειας της εναέριας μεταφοράς ραδιενεργού υλικού και συμμετέχει, όπως επίσης σας είπα, ενεργά στην τεχνική εργασία του Διεθνούς Οργανισμού Ατομικής Ενέργειας. Τώρα επίσης, όπως γνωρίζετε, συμβάλλουμε στην ανάπτυξη της νομοθεσίας του Διεθνούς Οργανισμού Ατομικής Ενέργειας.
<P>
Θέλω επίσης να θυμίσω ότι η γραμμή B4-1020 του προϋπολογισμού για τη μεταφορά του ραδιενεργού υλικού επιτρέπει στην Επιτροπή να χρηματοδοτεί μελέτες, να χρηματοδοτεί έρευνες, να χρηματοδοτεί μετρήσεις ή πειραματικά προγράμματα, με στόχο τη συμβολή στην αξιολόγηση και την παραπέρα βελτίωση των υπαρχόντων διεθνών κανονισμών. Μέσα στο πλαίσιο των δυνατοτήτων μας και στο πλαίσιο που παρέχεται από το θεσμικό πλαίσιο της Ευρωπαϊκής 'Ενωσης, η Ευρωπαϊκή Επιτροπή εξαντλεί στο μάξιμουμ τις δυνατότητες που έχει προκειμένου να βοηθήσει σ'αυτή την κατεύθυνση.

<SPEAKER ID=163 LANGUAGE="EN" NAME="Ahern">
Κύριε Επίτροπε, δεν χρειάζεται παρά ένα μόνο ατύχημα σε μια πυκνοκατοικημένη περιοχή όπως το Βέλγιο ή το Λουξεμβούργο για να υπάρξουν θανατηφόρα αποτελέσματα από την διακίνηση πυρηνικών υλικών - και δεν είμαι εγώ εκείνη που θα πρέπει να σας τα υπενθυμίζω αυτά. Θα αναλάβετε άραγε τώρα προσπάθεια για την απαγόρευση όλων των δι' αέρος μεταφορών ραδιενεργών υλικών μέχρι να γίνει η επείγουσα αναθεώρηση όλων των προδιαγραφών της ΔΟΑΕ ούτως ώστε να ενσωματώσουν τους κανονισμούς του ΔΟΠΑ, καθόσο μέχρι τώρα δεν τους έχουν λάβει υπόψη τους; Οι νέες προδιαγραφές φαίνεται ότι έχουν σχεδιαστεί ειδικά για τη διευκόλυνση της αερομεταφοράς καυσίμου ΜΟΧ. Καθώς είπε και ο ίδιος ο Επίτροπος, το υλικό αυτό δεν θεωρείται ως υλικό χαμηλής διαρροής ή χαμηλής διασποράς. Οι νέες προδιαγραφές το συγχέουν με υλικό χαμηλής διασποράς. Μέχρις ότου διαλευκανθεί αυτή η σύγχιση, θα μπορούσατε σας παρακαλώ να απαγορεύσετε την εναέρια μεταφορά του επάνω από τα εδάφη των κρατών μελών και να ζητήσετε από οργανισμούς όπως η British Nuclear Fuels Ltd να αποφεύγουν την έκδοση παραπλανητικών βεβαιώσεων ότι τάχα το υλικό αυτό έχει χαρακτηριστεί επισήμως ως υλικό χαμηλής διασποράς, καθόσο κάτι τέτοιο δεν είναι καθόλου διευκολυντικό και εξαιρετικά, πράγματι, παραπλανητικό;

<SPEAKER ID=164 NAME="Παπουτσής">
Ευχαριστώ την κ. 'Αχερν για την ερώτησή της, που μου δίνει την δυνατότητα να επαναλάβω ότι, από τα ελάχιστα ατυχήματα που έχουν διαπιστωθεί μέχρι στιγμής, προκύπτει ότι δεν υπήρξε αξιοσημείωτη έκθεση σε ακτινοβολίες. Τα αποτελέσματα όμως αυτά πιθανώς να οφείλονται στους αυστηρούς και ενιαίους κανονισμούς που επιβάλλονται αυστηρά επί πολλές δεκαετίες και των οποίων η επάρκεια και η εφαρμογή επανεξετάζεται και, όπως σας είπα προηγουμένως, προσαρμόζεται στα σύγχρονα δεδομένα από ειδικές ομάδες εμπειρογνωμόνων. Παρ'όλα αυτά όμως, είναι φανερό -και εδώ συμμερίζομαι την ανησυχία της αξιοτίμου κυρίας βουλευτού- ότι ένα θετικό παρελθόν σε ζητήματα ασφάλειας δεν αποτελεί μόνο του λόγο να επαναπαυόμαστε και να εφησυχάζουμε. Αναμφίβολα, είναι ένδειξη ότι μπορεί να διατηρηθεί η ακεραιότητα των συσκευασιών υπό ποικίλες συνθήκες ατυχήματος.
<P>
Τώρα, όσον αφορά το πρόβλημα της πτήσης πάνω από το έδαφος μιας χώρας, εδώ παρέχεται η δυνατότητα άρνησης πτήσεων πάνω από το έδαφος μιας χώρας, εφόσον όμως κοινοποιηθούν στο Διεθνή Οργανισμό Πολιτικής Αεροπορίας οι περιπτώσεις για τις οποίες το συμβαλλόμενο κράτος έχει θεσπίσει διατάξεις διαφορετικές από εκείνες που περιέχονται στις τεχνικές οδηγίες του ICAO. Οι διατάξεις αυτές οφείλουν όμως να μην εισάγουν διακρίσεις. Θα αναφέρω το παράδειγμα της Δανίας, η οποία δεν επιτρέπει τη μεταφορά σχάσιμων ραδιενεργών υλικών πέραν συγκεκριμένων ποσοτήτων από αεροσκάφη που υπερίπτανται του εδάφους της, ούτε και τη μεταφορά τέτοιων υλικών σε ορισμένους τύπους συσκευασιών εάν προηγουμένως δεν έχει ζητηθεί σχετική άδεια από την Εθνική της Υπηρεσία Πολιτικής Αεροπορίας. Αυτό είναι ένα παράδειγμα που αποδεικνύει ότι τα κράτη μέλη είναι εκείνα τα οποία επιβάλλουν τους δικούς τους όρους, και με βάση αυτούς τους όρους και την δική τους νομοθεσία ενημερώνουν και βρίσκονται σε συνεχή συνεργασία με το Διεθνή Οργανισμό Πολιτικής Αεροπορίας.

<SPEAKER ID=165 LANGUAGE="DE" NAME="Bloch von Blottnitz">
Έχω τη γνώμη, κύριε Eπίτροπε, πως έχουν συμβεί πολύ λίγα. Φυσικά αυτό δεν μπορεί να αποτελέσει επιχείρημα. Διότι αν συμβεί κάτι, τότε θα μολυνθούν πολύ μεγάλες εκτάσεις. Φυσικά, μόλις τώρα αρχίζουμε να μεταφέρουμε, αεροπορικώς και σε μεγάλη κλίμακα, καύσιμα στοιχεία MOX, επειδή στις συνήθεις θαλάσσιες και οδικές αρτηρίες, εμφανίζονται πολύ σοβαροί αποκλεισμοί, μια και οι άνθρωποι απλώς δεν θέλουν τα στοιχεία αυτά.
<P>
Aλλά δεν θα 'πρεπε να δεχθείτε πως έχω δίκιο; Mέχρι τώρα η μεταφορά γινόταν στα δοχεία τύπου B. O τύπος B μπορεί να αντέξει σε μια κρούση με ταχύτητα 48 km/h. O τύπος Γ αντέχει σε ταχύτητα 324 km/h. H Aμερική, όμως, ζητάει 464 km/h. Tο αεροπλάνο που έπεσε σε κατοικημένη περιοχή στο Αμστερνταμ, είχε ταχύτητα 520 km/h. M' αυτές τις διαφορές, δεν θα 'πρεπε να δεχθείτε πως έχω δίκιο όταν λέω ότι, για λόγους ασφαλείας, θα 'πρεπε τουλάχιστον να απαγορευθούν οι μεταφορές πυρηνικού υλικού σε δοχεία τύπου B;
<P>
Όπως είπα ήδη, στον τύπο B έχουμε ταχύτητα κρούσης 48 km/h; ο τύπος Γ, που δεν έχει ελεγχθεί ακόμη, θα πρέπει να αντέχει σε 324 km/h, ενώ οι Aμερικανοί λένε αμέσως 464. Tότε, θα έπρεπε να καταλήξουμε πρώτα σε μια συνηθισμένη ρύθμιση, πριν προχωρήσουμε γενικώς στην χορήγηση άδειας για κάτι τέτοιο.

<SPEAKER ID=166 NAME="Παπουτσής">
Ευχαριστώ την κ. Μπλοχ φον Μπλότνιτς για τις παρατηρήσεις της. 'Εχει δίκιο ότι πράγματι υπάρχουν οι συσκευασίες τύπου Β. Είναι λογικό ότι πρέπει να υποβάλλονται σε μια δοκιμή πτώσης αντικειμένων ορθογωνικής διατομής από ύψος 9 μέτρων. Και το ύψος των 9 μέτρων αντιστοιχεί, όπως είπατε, σε μια ταχύτητα πρόσκρουσης 48 χιλιομέτρων την ώρα. Είναι αλήθεια ότι αυτές οι δοκιμές γίνονται, και γίνονται πάνω σε μια ανυποχώρητη, όπως ονομάζεται, επιφάνεια. Ο όρος «ανυποχώρητη» σημαίνει ότι η επιφάνεια στόχος δεν απορροφά μέρος της ενέργειας που έχει αποκτήσει η συσκευασία την στιγμή της πρόσκρουσης και κατ'αυτόν τον τρόπο ολόκληρη η ποσότητα της κινητικής ενέργειας μετατρέπεται σε ενέργεια παραμόρφωσης της συσκευασίας. Από δοκιμές πτώσης τώρα που έχουν πραγματοποιηθεί πάνω σε πράγματι υπάρχουσες επιφάνειες, επιβεβαιώθηκε ότι η ποσότητα ενέργειας παραμόρφωσης είναι ίση προς εκείνη που απορροφά η συσκευασία κατά τη δοκιμή αναφοράς όταν τα ύψη πτώσης είναι πολύ μεγαλύτερα από 9 μέτρα ή οι ταχύτητες πρόσκρουσης είναι μεγαλύτερες. Αυτές είναι οι προδιαγραφές τις οποίες ακολουθούν ορισμένα κράτη. Αυτό δεν σημαίνει όμως ότι όλα τα κράτη θα πρέπει να ακολουθήσουν τις προδιαγραφές τις οποίες ακολουθούν οι Ηνωμένες Πολιτείες της Αμερικής. 'Οπως είπα και προηγουμένως, η διασυνοριακή φύση των εναερίων μεταφορών σημαίνει ότι πρέπει να ενεργούμε στα διεθνή πλαίσια που ορίσθηκαν από τον Διεθνή Οργανισμό Ατομικής Ενέργειας και από τον Διεθνή Οργανισμό Πολιτικής Αεροπορίας, των οποίων οι θέσεις καθορίζονται από τα κράτη μέλη τους. Μέχρι στιγμής δεν έχει δοθεί η δυνατότητα στην Ευρωπαϊκή 'Ενωση να έχει τη δική της ενιαία ευρωπαϊκή πολιτική.

<SPEAKER ID=167 LANGUAGE="EN" NAME="Newman">
Οι εκλογείς μου κατοικούν πλησίον ενός μεγάλου διεθνούς αεροδρομίου. Ακόμη και εκείνοι που μένουν ακριβώς κάτω από τους άξονες πτήσεως δεν έχουν παράπονο εξ αιτίας των οικονομικών απολαβών που προκύπτουν από τη γειτνίαση του αεροδρομίου.
<P>
Ωστόσο, υπάρχει μια κατανοητή ανησυχία σχετικά με τις πτήσεις που μεταφέρουν πυρηνικά υλικά. Ένα, και μόνον ένα, ατύχημα είναι αρκετό. Εάν στις διαφορετικές χώρες, συμπεριλαμβανομένων των ΗΠΑ που είναι η πρωτεύουσα του πυρηνικού κόσμου υπάρχουν διαφορετικές προδιαγραφές, τότε ασφαλώς το καλύτερο απ' όλα δεν θα ήταν η εναρμόνιση με τις υψηλοτέρου επιπέδου προδιαγραφές, πρότυπα και συνθήκες μεταφοράς αυτών των υλικών, παρά να το αφήνουμε σε αποφάσεις τοπικών αρχών;

<SPEAKER ID=168 NAME="Παπουτσής">
Κύριε Πρόεδρε, δεν θα κουραστώ καθόλου να επαναλαμβάνω ότι η Επιτροπή συμμερίζεται τις ανησυχίες που υπάρχουν σε όλους τους τομείς και σε όλες τις περιφέρειες της Ευρωπαϊκής 'Ενωσης. Είναι σαφές ότι, όταν υπάρχουν τέτοιοι κίνδυνοι, δεν μπορούμε να κλείνουμε τα μάτια και, όπως είπα προηγουμένως, δεν μπορούμε να βασιζόμαστε και να εφησυχάζουμε επειδή είχαμε ασφάλεια στο παρελθόν και μέχρι τώρα δεν είχαμε αντίστοιχα ατυχήματα. Πρέπει να λαμβάνουμε όσο το δυνατόν περισσότερα μέτρα, πρέπει να προωθούμε την τεχνολογία μας, πρέπει να προσέχουμε, πρέπει να μελετούμε. Και είναι το μόνο που μπορεί να κάνει η Ευρωπαϊκή Επιτροπή.
<P>
'Οπως σας είπα προηγουμένως, η Ευρωπαϊκή Επιτροπή το μόνο που μπορεί να κάνει αυτήν την στιγμή είναι, πρώτον, να συνεργάζεται με τους διεθνείς οργανισμούς για την ανάλυση των στοιχείων, για την ανάλυση των δεδομένων, για την επεξεργασία νέων προτάσεων. 'Οσον αφορά την ίδια την Ευρωπαϊκή 'Ενωση, αξιοποιώντας την γραμμή Β4-1020 του προϋπολογισμού, μπορούμε να χρηματοδοτούμε μελέτες, έρευνες, μετρήσεις και άλλα πειραματικά προγράμματα. Πέραν αυτού όμως, η Ευρωπαϊκή Επιτροπή δεν μπορεί να ξεπεράσει σε πολιτικό επίπεδο τα κράτη μέλη, γιατί τα κράτη μέλη είναι αυτά τα οποία συμμετέχουν στους διεθνείς οργανισμούς και τα κράτη μέλη είναι εκείνα τα οποία λαμβάνουν και τα δικά τους μέτρα όσον αφορά την δική τους επικράτεια, και επίσης είναι εκείνα τα οποία συναποφασίζουν στα πλαίσια των διεθνών οργανισμών. Εν πάση περιπτώσει, επαναλαμβάνω για μία ακόμη φορά ότι, ακριβώς επειδή έχουμε την ίδια ευαισθησία με εσάς και αναγνωρίζουμε πιθανούς τέτοιους κινδύνους οι οποίοι -ελπίζουμε να μην συμβεί ποτέ αυτό- θα μπορούσαν να υπάρξουν, δεν μπορούμε να εφησυχάζουμε. Για αυτόν τον λόγο συνεχίζουμε τις προσπάθειές μας μέσα στα πλαίσια που επιτρέπει το θεσμικό και το νομοθετικό πλαίσιο της Ευρωπαϊκής 'Ενωσης.

<SPEAKER ID=169 NAME="Πρόεδρος">
Η Ώρα των Ερωτήσεων έληξε.
<P>
Ερωτήσεις που δεν συζητήθηκαν λόγω ελλείψεως χρόνου θα λάβουν γραπτή απάντηση.
<P>
(Η συνεδρίαση διακοπείσα στις 19.25 επαναλαμβάνεται στις 21.00)

<CHAPTER ID=8>
Διαφήμιση
<SPEAKER ID=170 NAME="Πρόεδρος">
Η ημερήσια διάταξη προβλέπει τη συζήτηση της σύστασης για δεύτερη ανάγνωση (Α4-0314/96), εξ' ονόματος της Επιτροπής Περιβάλλοντος, Δημόσιας Υγείας και Προστασίας των Καταναλωτών, σχετικά με την κοινή θέση που ενέκρινε το Συμβούλιο για την έκδοση οδηγίας του Ευρωπαϊκού Κοινοβουλίου και του Συμβουλίου για την τροποποίηση της Οδηγίας 84/450/ΕΟΚ σχετικά με την παραπλανητική διαφήμιση, προκειμένου να συμπεριληφθεί και η συγκριτική διαφήμιση (C4-0325/96-00/0343(COD)) (Εισηγήτρια: η κ. Oomen-Ruijten).

<SPEAKER ID=171 NAME="Oomen-Ruijten">
Πρόεδρε, σήμερα πρόκειται να συζητήσουμε για το θέμα της συγκριτικής διαφήμισης. Το 1984, στη νομοθεσία με την οποία απογορεύεται η παραπλανητική διαφήμιση, ανακοινώθηκε ήδη ότι θα έπρεπε να επέλθει μία ρύθμιση για το θέμα της συγκριτικής διαφήμισης. Σήμερα, μετά από δώδεκα χρόνια, εξετάζουμε το θέμα σε δεύτερη ανάγνωση. Παρεμπιπτόντως, το Συμβούλιο χρειάστηκε τέσσερα ολόκληρα χρόνια για να διευθετήσει αυτό το περίπλοκο θέμα. Θα μπορούσε κανείς να διερωτηθεί κατά πόσο μία παρόμοια ρύθμιση είναι απαραίτητη. Η απάντηση στο ερώτημα αυτό είναι ένα απερίφραστο ναι όχι μόνο επειδή οι εθνικοί κανόνες που διέπουν τη συγκριτική διαφήμιση είναι πολύ διαφορετικοί, αλλά επειδή ακόμη και στα κράτη μέλη όπου η συγκριτική διαφήμιση είναι απολύτως απαγορευμένη, όπως το Βέλγιο, το Λουξεμβούργο αλλά και τη Γερμανία, το φαινόμενο εμφανίζεται επιβάλλοντας τη θέσπιση πολύ αυστηρών κανόνων.
<P>
Η ενιαία αγορά, με την ελεύθερη κυκλοφορία εμπορευμάτων, υπηρεσιών και προσώπων, τις επικοινωνίες και την ελευθερία του Τύπου που ρυθμίζονται με τη Συνθήκη της Ρώμης, έχει ανάγκη από ενιαίους και σαφείς κανόνες. Πράγματι, πολλά έχουν αφαιθεί στη δικαιοδοσία των κρατών μελών. Δεν αντιμετωπίζω το θέμα της συγκριτικής διαφήμισης μόνο από την οπτική των καταναλωτών. Η σημερινή κατάσταση, στην οποία η συγκριτική διαφήμιση επιτρέπεται ή απαγορεύεται στα διάφορα κράτη μέλη, οδηγεί σε στρέβλωση του ανταγωνισμού, έχει δυσμενείς επιπτώσεις για τις επιχειρήσεις που επιθυμούν να προβούν σε αντικειμενικές συγκρίσεις, για τις διαφημιστικές εταιρείες, αλλά και για τους καταναλωτές που στερούνται της δυνατότητας σύγκρισης.
<P>
Πρόεδρε, έρχομαι τώρα στην ίδια την πρόταση. Μαζί με τα μέλη της Επιτροπής Περιβάλλοντος, προσπάθησα να καταρτίσω μία συνεκτική σειρά κανόνων οι οποίοι αναγνωρίζουν το δικαίωμα της συγκριτικής διαφήμισης επιβάλλοντας παράλληλα αυστηρούς όρους με στόχο την αποφυγή της χρησιμοποίησης των δυνατοτήτων που προσφέρονται για αθέμιτους σκοπούς.
<P>
Η παρούσα πρόταση δεν μπορεί να θεωρηθεί ανεξάρτητα από τη νομοθεσία που αφορά την προστασία της ονομασίας προέλευσης. Το επαναλαμβάνω αυτό. Η εξέταση των σχετικών κανόνων με οδηγεί στο συμπέρασμα ότι η πρόταση που εξετάζουμε σήμερα δεν θίγει σε καμία περίπτωση την προστασία της ονομασίας προέλευσης. Είμαι σε θέση να αντιμετωπίσω τα σχόλια ενός συγκεκριμένου κλάδου παραπέμποντας στα θετικά σχόλια άλλων. Ίσως θα πρέπει να το πω διαφορετικά: οι επιχειρήσεις που καταλαμβάνουν ηγετικές θέσεις σε ένα συγκεκριμένο κλάδο είναι αντίθετες προς την πρόταση ενώ όλες οι υπόλοιπες μας καλούν ταυτοχρόνως να την εφαρμόσουμε. Κατ'αυτό τον τρόπο έρχομαι στην τροπολογία αριθ. 11.
<P>
Αντιλαμβάνομαι ότι η Ευρωπαϊκή Επιτροπή αντιμετώπισε κάποιο πρόβλημα και στη συνεδρίαση της πολιτικής μου ομάδας υπήρξαν άτομα τα οποία δήλωσαν ότι η τροπολογία αριθ. 11 - και σας καλώ να τη σχολιάσετε - σε περίπτωση που εγκριθεί θα δημιουργούσε προβλήματα για το γεωργικό τομέα και ότι συνεπώς θα πρέπει να αποσυρθεί. Θα ήθελα πάρα πολύ να μου δοθεί μία σαφής απάντηση. Το ότι θα μπορούσαν να δημιουργηθούν προβλήματα για την κόκα κόλα, αυτό μπορώ να το φανταστώ, το ίδιο θα μπορούσα να φανταστώ και για κάποιο άλλο προϊόν αν και νομίζω ότι η νομοθεσία προστατεύει ήδη την ονομασία προέλευσης. Ωστόσο, θα σας παρακαλούσα να μου πείτε τι σχέση έχουν αυτά με τη γεωργία.
<P>
Παρόλο που δεν ήμουν 100 % βέβαιη ότι ήταν απαραίτητο να θεσπιστεί μία ιδιαίτερη ρύθμιση για την περίπτωση ορισμένων επαγγελματικών ομάδων με στόχο την προστασία από τη μερική ή καθολική απαγόρευση της διαφήμισης, και συνεπώς και της συγκριτικής διαφήμισης, οι συνάδελφοί μου με έπεισαν.
<P>
Στην τροπολογία 20, που αντικαθιστά την τροπολογία 7 και την τροπολογία 21, που αντικαθιστά την 14, αναφέρεται ότι, στις περιπτώσεις που ο επαγγελματικός κώδικας δεν είναι ενσωματωμένος στη νομοθεσία αλλά είναι γενικώς αποδεκτός, πρέπει να υπάρξει μία ιδιαίτερη ρύθμιση για το θέμα της συγκριτικής διαφήμισης.
<P>
Έρχομαι τώρα στην προβληματική της ενδεχόμενης απαγόρευσης των συγκριτικών δοκιμών. Στην αρχική της πρόταση, η Επιτροπή προβλέπει τη δυνατότητα διεξαγωγής συγκριτικών δοκιμών ως τμήμα της συγκριτικής διαφήμισης. Συμφωνώ με την Επιτροπή ότι κατ'αυτό τον τρόπο προσφέρονται πρόσθετες πληροφορίες στον καταναλωτή καθώς και πρόσθετες δυνατότητες στους παραγωγούς και στους οργανισμούς παροχής υπηρεσιών. Όμως, το Συμβούλιο διαφωνεί πλήρως. Εμείς, όμως, θα θέλαμε να επιμείνουμε στη δυνατότητα διεξαγωγής συγκριτικών δοκιμών στην περίπτωση της συγκριτικής διαφήμισης, υπό την προϋπόθεση ότι οι δοκιμές αυτές θα διεξάγονται από έναν ανεξάρτητο οργανισμό πράγμα που σημαίνει ότι η σύγκριση θα πρέπει να μπορεί να ελεγχθεί και να είναι αντικειμενική.
<P>
Για τους λόγους αυτούς επαναφέραμε ορισμένες τροπολογίες από την πρώτη ανάγνωση.
<P>
Θα ήθελα να κάνω μία παρατήρηση σχετικά με το θέμα της αυτορρύθμισης. Το σύστημα της αυτορρύθμισης προσφέρει μία άριστη μέθοδο για την ταχεία και αποτελεσματική διευθέτηση προσφυγών. Η εθελούσια επιτήρηση θα οδηγήσει στην αποφυγή προβληματικών καταστάσεων. Αυτό που έχω κυρίως υπόψη μου είναι η δυνατότητα να ανατεθεί στους παράγοντες της αγοράς η ευθύνη των πράξεών τους. Εξάλλου, η κατάσταση αυτή θα μειώσει το φόρτο εργασίας των διοικητικών και δικαστικών αρχών, πράγμα το οποίο συνηγορεί υπέρ της τροπολογίας για την αυτορρύθμιση, η οποία προτείνω να εγκριθεί.
<P>
Τέλος, αναφέρθηκε ήδη ότι με την έκθεση αυτή πετύχαμε την ανεύρεση μίας ισορροπίας. Η συγκριτική διαφήμιση θα επιτρέπεται κατ'αρχήν, εφόσον πληροί ορισμένους αυστηρούς όρους, έτσι ώστε να μην υπάρχει καμία απολύτως περίπτωση παραβίασης των δικαιωμάτων των ανταγωνιστών που κατονομάζονται στη διαφήμιση. Οι καταναλωτές πρέπει να ενημερώνονται με τρόπο σαφή και κατανοητό μέσω απλών και αποτελεσματικών διαδικασιών. Επίσης, θα βελτιωθεί η ενημέρωση όσον αφορά τη διευθέτηση παραπόνων και την τήρηση των κανόνων ενώ παράλληλα θα βελτιωθεί και ο ανταγωνισμός στην ενιαία ευρωπαϊκή αγορά.

<SPEAKER ID=172 LANGUAGE="EN" NAME="Whitehead">
Κύριε Πρόεδρε, θα ήθελα εξ αρχής να πω ότι εξετάζουμε αυτή την πρόταση σήμερα, ύστερα από μια καθυστέρηση τεσσάρων ετών για την υποβολή πρότασης προς αποτελεσματική τροποποίηση της παραπλανητικής οδηγίας περί διαφήμισης. Αρμόζουν συγχαρητήρια στην κ. Oomen-Ruijten για το γεγονός ότι μέσα σε τρεις μήνες δημιούργησε μια ευρύτατη ομοφωνία στο Κοινοβούλιο, την οποία ελπίζω ότι θα λάβει υπό σημείωση η Επιτροπή, επί της ουσίας των παρόντων προτάσεων.
<P>
Μιλώντας εξ ονόματος της ομάδας μου, διαπιστώνω ότι οι διαφορές απόψεων επί του αντικειμένου είναι τώρα, μετά τις συζητήσεις που είχαμε στην Επιτροπή Περιβάλλοντος, Δημόσιας Υγείας και Προστασίας των Καταναλωτών, ελάχιστες.
<P>
Από την πλευρά των καταναλωτών η κοινή θέση πρέπει να είναι καλοδεχούμενη. Υποστηρίζουμε την ιδέα ότι η σύγκριση μεταξύ των προϊόντων ενισχύει τον υγιή ανταγωνισμό και ενημερώνει τον καταναλωτή για την αγορά. Πιστεύουμε ότι οι διατάξεις του άρθρου 3(α) θέτουν όριο στο τι μπορεί να αποτελεί η συγκριτική διαφήμιση και υποστηρίζουμε την εισηγήτρια στην πρότασή της περί απαλειφής του άρθρου 3(α)1(στ) καθόσο, μολονότι κατανοούμε την ομάδα πίεσης που σταθερά εμφανίζεται εκεί όπου υπάρχουν κάποια συγκεκριμένα αγροτικά προϊόντα, η οδηγία προβλέπει ήδη επαρκή προστασία χωρίς να χρειάζεται η πρόταση αυτή. Πιστεύουμε ότι οι τροπολογίες που αναφέρονται στην αναγκαιότητα σεβασμού των κωδίκων συμπεριφοράς που έχουν εκπονήσει οι επαγγελματικές οργανώσεις είναι και πάλι καλά επιλεγμένες και έχουν λάβει υπόψη τους τη συζήτηση της δεύτερης ανάγνωσης. Όλοι μας είχαμε παραστάσεις εκ μέρους της ιατρικής κοινότητας και θα πρέπει να σεβαστούμε την πρακτική της αυτοδιαφήμισης στα περισσότερα από τα σοβαρά ιατρικά επαγγέλματα σε ολόκληρη την Κοινότητα.
<P>
Θεωρούμε ότι υπάρχουν ορισμένες τροπολογίες οι οποίες ίσως προχωρούν λίγο περισσότερο απ' όσο θα επιθυμούσε η εισηγήτρια, τις οποίες όμως πιστεύω ότι θα είναι έτοιμη να τις αποδεχθεί. Η πρώτη από αυτές τις τροπολογίες αφορά τον καθορισμό των 48 ωρών ως το χρονικό διάστημα εντός του οποίου ένας διαφημιστής κατά του οποίου διατυπώνονται ισχυρισμοί ότι η διαφήμισή του είναι παραπλανητική, έχει το δικαίωμα να παράσχει ενδείξεις υπέρ της διαφήμισής του. Αυτή είναι η Τροπολογία Αριθ. 12.
<P>
Με την Τροπολογία Αριθ. 13 εξετάζουμε το πρόβλημα αυτού που αποκαλώ «copycat», δηλ. διαφήμιση με την οποία διαφημίζεται ένα προϊόν καθ' όλα όμοιο - εκτός από ένα φωνήεν ή ένα σύμφωνο - με κάποιο άλλο ως να είναι το πραγματικό. Όλοι γνωρίζουμε ότι κάτι τέτοιο συμβαίνει. Υπάρχει μια φίρμα από jeans, την οποία δεν θα αναφέρω, η οποία είναι σχεδόν η ίδια στη γραφή της με την περίφημη Levis. Υπάρχουν άλλα προϊόντα στον τομέα των καλλυντικών και των κοσμημάτων εις βάρος των οποίων εμφανίζεται το ίδιο φαινόμενο. Πιστεύουμε ότι θα πρέπει να υπάρχει προστασία, που προσπαθήσαμε να την προβλέψουμε με την Τροπολογία Αριθ. 13, έναντι αυτής της πρακτικής η οποία εκμεταλλεύεται το όνομα ενός γνωστού προϊόντος.
<P>
Θα ήθελα εν τέλει να πω μια λέξη σχετικά με την αυτορρύθμιση. Συμφωνούμε με την εισηγήτρια σ' εκείνα που προσπαθεί να επιτύχει εδώ, αλλά υπάρχουν ένας ή δύο τομείς ανησυχίας οι οποίοι δεν προκαλούν βέβαια την άμεση αντίθεσή μου αλλά τους οποίους θα ήθελα να μνημονεύσω κατά τα τελευταία 15 δευτερόλεπτα του χρόνου μου.
<P>
Με την Τροπολογία Αριθ. 19 η εισηγήτρια ζητεί ένα ευρωπαϊκό οργανισμό ο οποίος να καλύπτει και να συντονίζει τους εθνικούς ρυθμιστικούς οργανισμούς. Υπάρχει μια ευρωπαϊκή ένωση προτύπων διαφήμισης και δεν θα θέλαμε να δημιουργηθεί ένας νέος ξεχωριστός οργανισμός - ένα νέο quango όπως θα λέγαμε στα απλά αγγλικά - για να κάνει την ίδια δουλειά.
<P>
Τέλος, πιστεύω ότι σε σχέση με την Τροπολογία Αριθ. 17 η οποία ζητεί την προτέρα χρήση άλλων καθιερωμένων μέσων για την αντιμετώπιση διαμαρτυριών, θα πρέπει να έχουμε ένα σύστημα το οποίο να είναι απολύτως σαφές. Εάν η οδηγία αυτή δεν είναι απολύτως σαφής δεν πρόκειται να αποδόσει - ένα πλεονέκτημα το οποίο δεν είχε πάντοτε, μέσα από την περιπετειώδη πορεία της, μέχρι τώρα.

<SPEAKER ID=173 LANGUAGE="EN" NAME="Jackson">
Κύριε Πρόεδρε, θα ήθελα να ευχαριστήσω την κ. Oomen-Ruijten για την έκθεσή της. Αποτελεί ένα πολύ δύσκολο και λεπτό αντικείμενο δοθέντος ότι ορισμένα κράτη μέλη μας δεν επιτρέπουν τη συγκριτική διαφήμιση. Είμαι ευγνώμων προς τον κ. Whitehead που επέστησε την προσοχή μου στην Τροπολογία Αριθ. 13 η οποία επιτρέπει τη συγκριτική διαφήμιση στον βαθμό που δεν παρουσιάζει αγαθά ή υπηρεσίες ως αντίγραφα ή απομιμήσεις αγαθών ή υπηρεσιών με κατατεθειμένο εμπορικό σήμα ή εμπορικό όνομα. Νομίζω ότι πιθανώς κάτι τέτοιο θα μπορούσε να ισχύσει για το Νέο Εργατικό Κόμμα, ως η απομίμηση του Συντηρητικού Κόμματος που προσφέρεται τώρα!
<P>
Είναι πολύ σημαντικό να το καταλάβουμε αυτό. Θα ήθελα να υποβάλω ορισμένες ερωτήσεις στην Επιτροπή διότι η κ. Oomen-Ruijten έχει κινήσει το θέμα εδώ και θα ήταν υποβοηθητικό να είχαμε ορισμένες διευκρινήσεις. Σχετικά με την Τροπολογία Αριθ. 11, επί της εμπορικής ονομασίας, μου φαίνεται ότι περικλείει κινδύνους έστω κι' αν οι εμπορικές ονομασίες προστατεύονται στα τμήματα της οδηγίας αμέσως πριν από το παρόν. Ωστόσο η Τροπολογία Αριθ. 11 αναφέρεται ιδιαίτερα στη φήμη μιας εμπορικής ονομασίας και μου φαίνεται επικίνδυνη η προσπάθεια παράλειψής της με την παρούσα έκθεση. Θα εκτιμούσα πολύ τα τυχόν σχόλια της Επιτροπής επ' αυτού.
<P>
Αναφορικά με τα επαγγέλματα με τα οποία ασχολούνται οι Τροπολογίες Αριθ. 7 και 14 και οι οποίες έχουν τώρα ουσιαστικά αντικατασταθεί από τις Τροπολογίες Αριθ. 20 και 21, εκπροσωπεύουν κάποια λύση στο πρόβλημα που έθεσαν στα Μέλη από τη Μ. Βρετανία οι επαγγελματικές οργανώσεις, όπως ο βρετανικός Ιατρικός Σύνδεσμος και άλλοι, αλλά υπάρχει η δυσχέρεια της Τροπολογίας Αριθ. 21 σε σχέση με τις λέξεις «επαγγελματικές υπηρεσίες». Η έκφραση αυτή θα μπορούσε να σχετίζεται με ο, τιδήποτε συμπεριλαμβανομένου, όπως μου τονίστηκε, ενός από τα, αν όχι το , αρχαιότερα επαγγέλματα του κόσμου. Διερωτώμαι εάν το είδος του μέτρου το οποίο επιτρέπει τη συνέχιση της ισχύος των κωδίκων συμπεριφοράς για τα υφιστάμενα επαγγέλματα αντιμετωπίζεται επαρκώς από τις Τροπολογίες Αριθ. 20 και 21. Αλλιώς, άτομα όπως δικηγόροι, γιατροί κλπ σε όλα τα κράτη μέλη θα διατηρήσουν σοβαρότατες ανησυχίες ότι η συγκριτική διαφήμιση θα ισχύει και γι' αυτούς.
<P>
Τέλος, θα ήθελα να επιστήσω την προσοχή της Επιτροπής στην Τροπολογία Αριθ. 15, η οποία ζητεί τη συγκατάθεση τρίτων μερών για τις συγκριτικές δοκιμές που έχουν εκτελεστεί εάν μια επιχείρηση επιθυμεί να αναφερθεί σ' αυτές τις δοκιμές. Διερωτώμαι εάν η Επιτροπή πιστεύει ότι αυτή η συγκατάθεση πράγματι χρειάζεται σύμφωνα με την οδηγία της συγκριτικής διαφήμισης. Όπως είναι διατυπωμένο στην Τροπολογία Αριθ. 15, θα είναι εξαιρετικά δύσκαμπτο να ζητηθεί και να ληφθεί η συγκατάθεση εκείνων που διεξάγουν τις δοκιμές, όπως προβλέπει η Τροπολογία Αριθ. 15. Θα είχε ενδιαφέρον να πληροφορηθούμε εάν η Επιτροπή υποστηρίζει την τροπολογία αυτή.
<P>
Συγχαίρω ξανά την κ. Oomen-Ruijten για την αναλυτική της ενασχόληση με αυτό το δύσκολο αντικείμενο το οποίο ελπίζω ότι σε σύντομο χρονικό διάστημα θα γίνει νόμος της ΕΕ.

<SPEAKER ID=174 LANGUAGE="PT" NAME="Rosado Fernandes">
Κύριε Πρόεδρε, θα ήθελα να συγχαρώ την εισηγήτρια για τη γρήγορη εργασία που πραγματοποίησε. Ωστόσο, θα ήθελα να υπενθυμίσω, όσον αφορά τις ονομασίες προέλευσης καθώς και όλα τα προϊόντα που έχουν πραγματικά ένα σήμα, πόσο δύσκολο είναι για χώρες που μόνο πριν από λίγο καιρό άρχισαν να εισέρχονται στη σύγχρονη εποχή να αποσπάσουν το όνομα ενός σήματος, να αποσπάσουν μία ονομασία προέλευσης και να αποσπάσουν μία γεωγραφική ένδειξη.
<P>
Δεν το θεωρώ καθόλου συνετό, και ως Πορτογάλος γνωρίζω καλά πόση πειρατεία έχει γίνει με το όνομα «Οίνος του Πόρτο» και «Οίνος της Μαδέρας», γνωρίζω θαυμάσια πόσο δύσκολο είναι να διατηρηθεί ένα σήμα με παγκόσμια φήμη στην αγορά, χωρίς να υπάρχουν απομιμήσεις, χωρίς να υπάρχει αμφίβολη διαφήμιση, χωρίς να υπάρχει συγκριτική διαφήμιση η οποία επιχειρεί να καταστρέψει το σήμα αυτό.
<P>
Επομένως, η Ομάδα μου δεν είναι ασφαλώς διατεθειμένη να ψηφίσει την κατάργηση της αιτιολογικής σκέψης 11, ούτε ασφαλώς τις παραγράφους στ) και ζ) του άρθρου 3Α. Πιστεύω ότι δεν πρόκειται για προστατευτισμό, το ζήτημα είναι απλώς να αποδοθεί στον καθένα αυτό που του ανήκει και να γίνει σεβαστή η προσπάθεια που καταβάλλουν όλοι εκείνοι που καταφέρνουν να διατηρούν την ποιότητα ενός σήματος και να παρέχουν εγγυήσεις στον καταναλωτή που επέλεξε ένα γνήσιο προϊόν.
<P>
Αν γινόταν αυτό πάντα δεν θα είχαμε ίσως την «υπόθεση των τρελών αγελάδων» και, αν μπορούσαμε πραγματικά να διατηρήσουμε ονομασίες προέλευσης, ασφαλώς θα ήταν γνωστή η προέλευση του κρεάτος.

<SPEAKER ID=175 LANGUAGE="NL" NAME="Kestelijn-Sierens">
Κύριε Πρόεδρε, κυρία Επίτροπε, συνάδελφοι, για πολλά κράτη μέλη η συγκριτική διαφήμιση δεν είναι καθόλου αυτονόητη υπόθεση. Σε ορισμένα από αυτά, όπως στη χώρα μου, είναι μέχρι στιγμής απαγορευμένη. Ωστόσο, η συγκριτική διαφήμιση μπορεί να είναι πολύ ωφέλιμη και να συμβάλει στη βελτίωση της διαφάνειας και της ενημέρωσης προς όφελος των καταναλωτών. Η συγκριτική διαφήμιση προσφέρει τη δυνατότητα της προαγωγής ενός υγιούς ανταγωνισμού μεταξύ συγκρίσιμων προϊόντων. Ωστόσο, προκειμένου να αποφευχθεί το ενδεχόμενο να προσλάβει παραπλανητική μορφή, η συγκριτική διαφήμιση θα πρέπει να καλύπτει ορισμένες αυστηρές προϋποθέσεις. Η πλειοψηφία των μελών της πολιτικής μου ομάδας είναι της γνώμης ότι προϊόντα με προστατευόμενη ονομασία προέλευσης μπορούν να συγκρίνονται μόνο μεταξύ τους και ότι, κατά συνέπεια, οι τροπολογίες 5 και 10 πρέπει να απορριφθούν. Πράγματι, στις τροπολογίες αυτές αναφέρεται ότι η συγκρισιμότητα συνιστά ουσιαστική προϋπόθεση της συγκριτικής διαφήμισης, όρος ο οποίος στην περίπτωση αυτή δεν πληροίται εξ ορισμού. Στο σημείο αυτό θα ήθελα να παρατηρήσω ότι ο συνάδελφος Eisma δεν συμμερίζεται την άποψη της πλειοψηφίας.
<P>
Τέλος, θα ήθελα να αναφέρω τις προσωπικές μου επιφυλάξεις όσον αφορά την τροπολογία αριθμός 15: η ρητή έγκριση του προσώπου που διεξάγει τη δοκιμή μπορεί να δημιουργήσει ορισμένα πρακτικά προβλήματα σε ορισμένους κλάδους που σχετίζονται με την έρευνα και την ανάπτυξη. Σε περίπτωση που σε διάφορες χώρες η έρευνα διεξάγεται από περισσότερα πρόσωπα ή ιδρύματα, είναι σχεδόν αδύνατο να χορηγηθεί έγκριση. Στην περίπτωση της φαρμακοβιομηχανίας, για παράδειγμα, η παραπομπή σε συγκριτικές δοκιμές είναι πολύ συνηθισμένη αλλά και απαραίτητη, γεγονός που μας οδηγεί στο συμπέρασμα ότι η τροπολογία 5 επιβαρύνει ιδιαιτέρως την κατάσταση. Θα ήθελα πάρα πολύ να πληροφορηθώ τη θέση της Επιτρόπου ως προς την τροπολογία αριθ. 15. Κατά τα άλλα η πλειοψηφία των μελών μας είναι διατεθειμένη να υποστηρίξει την εισηγήτρια.

<SPEAKER ID=176 NAME="Hautala">
(FI ) Αξιότιμε κύριε Πρόεδρε, δεδομένου ότι οι καταναλωτές και οι πολίτες έχουν το δικαίωμα σε όλα τα κράτη μέλη της ΕΕ να συγκρίνουν τα διάφορα προϊόντα ως προς την ποιότητά τους, είναι ιδιαίτερα σημαντικό τα κριτήρια αυτά να είναι αντικειμενικά. Συνεπώς, πρέπει να τονισθεί ιδιαιτέρως ότι τα ιδρύματα ερευνών, τα οποία προβαίνουν σε τέτοιες ανακοινώσεις, πρέπει να είναι ανεξάρτητα. Δεν πρέπει αυτά να ανήκουν, π.χ., στους παραγωγούς ή στους επιχειρηματικούς κύκλους.
<P>
Συμφωνούμε απόλυτα με το συνάδελφο κύριο Γουάϊτχεντ ότι τα ρυθμιστικά αυτά όργανα, προς τα οποία δύνανται να απευθύνονται οι πολίτες και τα οποία δύνανται να αποφανθούν εάν οι διάφορες αναλύσεις και συγκρίσεις έχουν πραγματοποιηθεί κατά τρόπο αντικειμενικό, πρέπει, και στη συνέχεια να υπάγονται στο δημόσιο. Δεδομένου ότι σε πολλές από τις περιπτώσεις έχουμε να κάνουμε με καταστάσεις οι οποίες αφορούν φανερά πλέον του ενός κράτη, αρκεί το γεγονός ότι σήμερα υπάρχει συντονισμός σε επίπεδο Κοινότητας.
<P>
Θα ήθελα, ακόμη, να προσθέσω, εκ μέρους της Ομάδας των Πρασίνων, ότι αυτές οι προτάσεις τροπολογίας έχουν, ενδεχομένως, υπερβολικά γενικό χαρακτήρα δεδομένου ότι αναφέρονται σε ηθικούς κανόνες οι οποίοι μπορεί να θεσπιστούν από κάποιους, π.χ., επαγγελματικούς κύκλους. Όταν πρόκειται για συζήτηση εν σχέσει με το ενδεχόμενο επιβολής απαγορεύσεων, δεν πρόκειται να υποστηρίξουμε προτάσεις οι οποίες στηρίζονται σε τέτοιους π.χ., ηθικούς κανόνες διότι αυτοί δεν είναι, μάλλον, αντικειμενικοί.
<P>
Τελειώνοντας, θα ήθελα να αναφερθώ στη δική μας πρόταση τροπολογίας αριθ. 22. Σύμφωνα με αυτήν, οι συγκρίσεις αυτές θα πρέπει να είναι υπό μορφήν σημειώσεων, και θα πρέπει να αφορούν, επί πλέον, την σύνθεση και τον τρόπο παρασκευής των διαφόρων προϊόντων. Αφορμή για την κατάρτιση αυτής της πρότασης τροπολογίας είναι η περίπτωση Μονσάντο στις ΗΠΑ, όπου ορισμένα μικρά, τοπικά γαλακτοκομεία έχουν οδηγηθεί ενώπιον του δικαστηρίου λόγω του ότι δήλωναν ότι τα προϊόντα τους δεν περιέχουν οργανισμούς οι οποίοι έχουν μεταλλαχθεί γενετικά. Κατά τη γνώμη μας, αυτού του τύπου η διαφήμιση πρέπει να επιτρέπεται στο εξής. Όχι μόνο ο μικρός παραγωγός, αλλά και ο μεγάλος, πρέπει να έχει το δικαίωμα να αποκαλύπτει ελεύθερα τη σύσταση των προϊόντων του, γεγονός το οποίο δεν πρέπει να θεωρείται ότι αποτελεί εμπόδιο για την διεξαγωγή του εμπορίου.

<SPEAKER ID=177 NAME="Bonino">
Κύριε Πρόεδρε, κύριοι βουλευτές, πριν από όλα θα ήθελα να ευχαριστήσω την Επιτροπή Περιβάλλοντος, Δημόσιας Υγείας και Προστασίας των Καταναλωτών και, ειδικότερα την εισηγήτρια, κ. Oomen-Ruijten για την έκθεση σχετικά με την κοινή θέση του Συμβουλίου όσον αφορά την υιοθέτηση οδηγίας που τροποποιεί την οδηγία 84/450 προκειμένου να συμπεριλάβει και τη συγκριτική διαφήμιση.
<P>
Κατά τη διάρκεια της συζήτησης προσπάθησα να σημειώσω τις ερωτήσεις των διαφόρων βουλευτών που ζητούσαν από την Επιτροπή να εκθέσει τη θέση της σχετικά με κάθε τροπολογία. Ελπίζω να να σημείωσα όλες τις ερωτήσεις και να μπορέσω να δώσω σαφείς απαντήσεις.
<P>
Πριν από όλα θα πρέπει να υπενθυμίσω ότι η πρόταση έχει ως μοναδικό στόχο την εναρμόνιση των νομοθεσιών που ρυθμίζουν τη συγκριτική διαφήμιση. Πρόκειται στην ουσία για μία εναρμόνιση που θα πρέπει να βελτιώσει την ενημέρωση των καταναλωτών και να διευκολύνει την ελεύθερη διακίνηση των δημοσίων υπηρεσιών στην εσωτερική αγορά, εξασφαλίζοντας ακριβώς το δικαίωμα της πραγματοποίησης συγκριτικής διαφήμισης. Θεωρώ σκόπιμο να υπενθυμίσω τη συγκυρία διότι ορισμένα αιτήματα και ίσως και μερικές υπογραμμίσεις ιδιαιτέρων πλευρών καθώς και ανησυχίες που θα μπορούσαν να είναι πραγματικές σε άλλες περιπτώσεις, αποδεικνύονται ακατάλληλες στο σημερινό πλαίσιο, στο πλαίσιο δηλαδή μιας οδηγίας που επιδιώκει την εναρμόνιση μιας υπάρχουσας κατάστασης.
<P>
Η πρόταση έχει σαν στόχο την έγκριση της συγκριτικής διαφήμισης κάτω από τις ίδιες συνθήκες σε όλα τα κράτη μέλη, επιδιώκοντας συγχρόνως να προστατεύσει τη νόμιμη διαφήμιση ώστε να αποφεύγεται ο αποπροσανατολισμός των καταναλωτών που θα μπορούσαν να επηρεασθούν από μία αθέμιτη και παραπλανητική διαφήμιση.
<P>
Σε αυτό το πλαίσιο η Επιτροπή θέλει να υπενθυμίσει ότι δέχεται μόνο οκτώ από τις εικοσιτρείς υιοθετηθείσες τροπολογίες, ορισμένες από τις οποίες είχαν παρουσιασθεί και κατά την πρώτη ανάγνωση και τώρα επαναπροτείνονται. Η Επιτροπή αποδέχεται τις τροπολογίες αριθ. 1, 2, 4, 8, 9, 16, 20 και 21, που περιλαμβάνουν τις προηγούμενες τροπολογίες αριθ. 7 και 14 τις οποίες είχε αποδεχθεί εν μέρει, ενώ θεωρεί ότι δεν είναι δυνατό να δεχθεί τις υπόλοιπες, τουλάχιστον στην παρούσα φάση. Θα προσπαθήσω τώρα να εξηγήσω σύντομα γιατί.
<P>
Όσον αφορά τις τροπολογίες αριθ. 3 και 15 που αναφέρονται στη χρησιμοποίηση των αποτελεσμάτων των συγκριτικών δοκιμών -το θέμα έθιξαν μερικοί βουλευτές- η Επιτροπή αφού εξέτασε σε βάθος το ζήτημα, διαπίστωσε ότι η χρησιμοποίηση για διαφημιστικούς σκοπούς των αποτελεσμάτων συγκριτικών δοκιμών συνδέεται μόνο έμμεσα με το συζητούμενο μέσο, δηλαδή με τη συγκριτική διαφήμιση. Θεωρούμε ότι οι αναφορές στις εν λόγω δοκιμές μπορούν να απαλειφθούν διότι δεν μας φαίνονται αναγκαίες, δεδομένου ότι στόχος μας είναι να πετύχουμε την εναρμόνιση των διατάξεων περί συγκριτικής διαφήμισης.
<P>
Εάν το θέμα αυτό εξακολουθεί να θεωρείται τόσο σημαντικό, θα ήταν πλέον κατάλληλος ο προσδιορισμός ενός ad hoc νομικού οργάνου, αλλά εάν ο στόχος μας είναι η εναρμόνιση, δεν νομίζουμε ότι η δημοσίευση των συγκριτικών τεστ είναι απαραίτητη στην παρούσα φάση.
<P>
Σχετικά με τις άλλες τροπολογίες, ειδικότερα τις αριθ. 5, 10 και 11 στις οποίες αναφέρθηκε η εισηγήτρια, νομίζουμε ότι είναι σκόπιμη, δεδομένου του ιδιαίτερου χαρακτήρα των διατάξεων περί των ονομασιών προέλευσης, η υιοθέτηση της απαγόρευσης της σύγκρισης προϊόντων που δεν φέρουν την ίδια ονομασία. στην ουσία η Επιτροπή προτείνει να μπορούν να συγκρίνονται προϊόντα που φέρουν την ίδια ονομασία και αποκλείει τη σύγκριση μεταξύ προϊόντων με διαφορετική ονομασία. Για να είμαστε περισσότερο σαφείς τονίζουμε ότι μπορεί το ζαμπόν της Πάρμας να συγκριθεί με το ζαμπόν της Πάρμας, αλλά δεν μπορεί να συγκριθεί με τη μορταδέλα του Βιαρέτζιο.
<P>
Η Επιτροπή δεν μπορεί να αποδεχθεί επίσης τις τροπολογίες αριθ. 6 και 18 διότι ένα σύστημα αυτοπειθαρχίας, παρά το γεγονός ότι είναι ευκταίο και από την Επιτροπή σε πολλούς τομείς, δεν νομίζουμε ότι μπορεί να αντικαταστήσει τα πραγματικά όργανα ελέγχου. αν και θεωρώ ευκταία την αυτοπειθαρχία, δεν νομίζω ότι μπορεί να αντικαταστήσει τα όργανα ελέγχου που θα πρέπει να χρησιμοποιούνται από τα κράτη μέλη κατά την εφαρμογή των αρχών της οδηγίας.
<P>
Η τροπολογία αριθ. 12 δεν μπορεί να γίνει αποδεκτή εξαιτίας της υπερβολικής και παράλογης διοικητικής επιβάρυνσης που θα συνεπάγονταν για τους διαφημιστές. ειδικότερα αναφέρομαι στο πρόβλημα των 48 ωρών.
<P>
Όσον αφορά το πρόβλημα των συγκρίσεων προϊόντων που παρουσιάζονται ως απομιμήσεις -κάποιος βουλευτής μίλησε κατά τη συζήτηση για τα προϊόντα απομίμησης, αναφέροντας ειδικότερα μία γνωστή μάρκα τζινς- θεωρούμε επαρκή κατά κύριο λόγο την αναφορά που εμπεριέχεται στην αιτιολογική σκέψη αριθ. 17 της κοινής θέσης και δεύτερο την προστασία που προσφέρει η σήμανση.
<P>
Η τροπολογία αριθ. 17 δεν μπορεί να γίνει αποδεκτή διότι μας φαίνεται περιττή, δεδομένου ότι το πρόβλημα της ελευθερίας των κρατών μελών να επιλέγουν τη διαδικασία ελέγχου υπάρχει ήδη στο δεύτερο εδάφιο του άρθρου 4 της οδηγίας 84/450 που, όπως γνωρίζετε, ισχύει ακόμη.
<P>
Όσον αφορά την τροπολογία αριθ. 19, θεωρούμε ότι, ανεξάρτητα από τo γεγονός ότι η δημιουργία αυτόνομων οργανισμών συνεπάγεται αυτομάτως μία γραφειοκρατική επιβάρυνση, θα πρέπει να ισχύσει η αρχή της επικουρικότητας. όσο για τα αρμόδια εθνικά όργανα, που αναφέρατε, θα ήταν χρήσιμο να υπενθυμίσω ότι δεν έχουν ορισθεί από νομικής σκοπιάς, δεν έχουν κοινό καθεστώς και δεν υπάρχουν παντού. Γι αυτούς τους λόγους δεν μπορούμε να συμφωνήσουμε με την ιδέα σας, έστω κι αν θεωρητικά θα μπορούσε να είναι μια αξιόλογη ιδέα. Πράγματι, το γεγονός ότι τα όργανα αυτά δεν έχουν οικουμενικά χαρακτηριστικά, όπως υπενθύμισα προηγουμένως, και η έλλειψη ενός ακριβούς νομικού ορισμού θα δημιουργούσαν, εάν γινόταν δεκτή η πρόταση, μία διφορούμενη κατάσταση όσον αφορά το είδος ελέγχου.
<P>
Τέλος, σχετικά με τις τροπολογίες αριθ. 22 και 23, νομίζουμε ότι θα εισήγαγαν πολύ περιοριστικές συνθήκες, μειώνοντας με αυτό τον τρόπο την εφαρμογή της συγκριτικής διαφήμισης.
<P>
Ελπίζω να απάντησα και στην ερώτησή σας σχετικά με το άρθρο 15. σε κάθε περίπτωση, μου φαίνεται ότι θα μπορούσα να ισχυρισθώ πως το Σώμα αντιλαμβάνεται ασφαλώς τους λόγους για τους οποίους η Επιτροπή αποφάσισε να μην αποδεχθεί ορισμένες από τις τροπολογίες. Είμαι επίσης πεπεισμένη ότι οι τροπολογίες που δεχθήκαμε συμβάλλουν στη βελτίωση του κειμένου. Το αποτέλεσμα δεν θα μπορούσε να είναι διαφορετικό, δεδομένου του εξαιρετικά θετικού πνεύματος συνεργασίας που υπάρχει μεταξύ του Κοινοβουλίου και της Επιτροπής στο θέμα αυτό και σε άλλα.
<P>
Στην εισηγήτρια που είχε θέσει ένα ερώτημα σχετικά με την τροπολογία αριθ. 11, θα ήθελα να σημειώσω ότι η Επιτροπή, εκτός εάν υπάρχει παρεξήγηση στο κείμενο, δεν είναι σε θέση να σας διαβεβαιώσει ότι η τροπολογία αποκλείει κάθε είδους αναφορά στα αγροτικά προϊόντα. σας επαναλαμβάνω συνεπώς ότι, εκτός εάν το κείμενο δημιουργεί δυσκολίες που θα ήμουν διατεθειμένη να συζητήσω, η Επιτροπή δεν μπορεί να προβεί στη διαβεβαίωση που ζητάτε.

<SPEAKER ID=178 NAME="Oomen-Ruijten">
Πρόεδρε, θα ήθελα να διευκρινίσω ότι, όσον αφορά τις τροπολογίες 5 και 10, αυτό που επιχειρούμε είναι μία σύγκριση προϊόντων σε σχέση με την ονομασία προέλευσής τους. Όμως, η τροπολογία αριθ. 11 αφαιρεί στην ουσία τη δυνατότητα ενός είδους σύγκρισης όπως αυτή μεταξύ της φήμης δύο συγκεκριμένων αυτοκινήτων, πράγμα το οποίο δεν έχει καμία σχέση με τα γεωργικά προϊόντα. Αυτή είναι στην ουσία η απάντηση που θα ήθελα να δώσω επειδή πρόκειται για κάτι που έχει σχέση με την προστασία της ονομασίας προέλευσης που αποτελεί και το αντικείμενο της συζήτησης που διεξάγεται.

<SPEAKER ID=179 NAME="Bonino">
Κυρία βουλευτή, ίσως υπάρχει πράγματι κάποια δυσκολία στο κείμενο. Εμείς πιστεύουμε ότι μπορούν να συγκρίνονται μόνο τα προϊόντα ιδίας προέλευσης, το ίδιο πρόβλημα ισχύει ανάμεσα στα προϊόντα που φέρουν την ένδειξη γεωγραφικής προέλευσης και τις μάρκες, που προφανώς είναι διαφορετικής προέλευσης και αφορούν διαφορετικά προϊόντα. Εμείς τονίζουμε ότι είναι συγκρίσιμα μόνο προϊόντα ιδίας προέλευσης. το πρόβλημα που αφορά τις μάρκες συνδέεται αντιθέτως με μία προβληματική τελείως διαφορετική.

<SPEAKER ID=180 NAME="Πρόεδρος">
Ευχαριστώ πολύ, κυρία Bonino.
<P>
Η συζήτηση έληξε.
<P>
Η ψηφοφορία θα διεξαχθεί αύριο στις 12 το μεσημέρι.

<CHAPTER ID=9>
Παρακολούθηση της υγείας
<SPEAKER ID=181 NAME="Πρόεδρος">
Η ημερήσια διάταξη προβλέπει τη συζήτηση της σύστασης για δεύτερη ανάγνωση (Α4-0285/96), εξ' ονόματος της Επιτροπής Περιβάλλοντος, Δημόσιας Υγείας και Προστασίας των Καταναλωτών, σχετικά με την απόφαση που αφορά την κοινή θέση που ενέκρινε το Συμβούλιο ενόψει της έγκρισης της απόφασης του Ευρωπαϊκού Κοινοβουλίου και του Συμβουλίου με την οποία θεσπίζεται κοινοτικό πρόγραμμα δράσης σχετικά με την παρακολούθηση της υγείας στο πλαίσιο της δράσης στον τομέα της δημόσιας υγείας (C40354/96-95/0238(COD)) (Εισηγητής: ο κ. Poggiolini).

<SPEAKER ID=182 NAME="Poggiolini">
Κύριε Πρόεδρε, εξετάζουμε τη σύσταση για τη δεύτερη ανάγνωση σχετικά με την κοινή θέση που ενέκρινε το Συμβούλιο στις 14 του περασμένου Μαϊου ενόψει της υιοθέτησης ενός προγράμματος κοινοτικής δράσης σχετικά με την παρακολούθηση της υγείας στο πλαίσιο της δράσης στον τομέα της δημόσιας υγείας. Ένα πρόγραμμα, όπως είχα την ευκαιρία να τονίσω κατά την πρώτη ανάγνωση, θεμελιώδες για την βελτίωση της λειτουργίας όλων των προγραμμάτων που έχουν υιοθετηθεί και που θα υιοθετηθεούν στον τομέα της υγείας. Η κοινή θέση του Συμβουλίου, που εγκρίθηκε ομόφωνα, περιέλαβε μόνο 2 από τις 44 τροπολογίες που είχε εγκρίνει το Ευρωπαϊκό Κοινοβούλιο κατά την πρώτη ανάγνωση: τις τροπολογίες αριθ. 17 και 20, ενώ συμπεριέλαβε εν μέρει 17 τροπολογίες, στις περισσότερες περιπτώσεις όπως διατυπώθηκαν από την Επιτροπή. Σε τελευταία ανάλυση το κείμενο του Συμβουλίου μας προτείνει ένα πρόγραμμα δράσης τελείως ανεπαρκές τόσο για τους οικονομικούς πόρους του, όσο και για τον προσωρινό χαρακτήρα του και τις αναποτελεσματικές προϋποθέσεις που θα ήταν εντούτοις αναγκαίες για τη σωστή λειτουργία του. Δεν είναι δυνατόν να μας ικανοποιήσει και γι αυτό το λόγο επαναπροτείνω με το παρόν σχέδιο σύστασης 19 τροπολογίες, οι οποίες και με αυτή την ευκαιρία εγκρίθηκαν ομόφωνα στις 25 του περασμένου Σεπτεμβρίου από την Επιτροπή Περιβάλλοντος. Οι τροπολογίες αφορούν βασικά τέσσερα θεμελιώδη σημεία.
<P>
Πρώτο, η προοδευτική εναρμόνιση των στοιχείων καθώς και των ορισμών και μεθόδων συλλογής των εθνικών στοιχείων για την υγεία. Όλοι, κύριε Πρόεδρε, συμπεριλαμβανομένου και του Συμβουλίου, αναγνωρίζουν ότι τα υγειονομικά στοιχεία των κρατών μελών είναι ενίοτε ανεπαρκή και πολλές φορές ανύπαρκτα και μη συγκρίσιμα. Επιθυμώ να διευκρινίσω, σχετικά με αυτό το ζήτημα, ότι εμείς ζητάμε μόνο την εναρμόνιση της επιστημονικής γλώσσας και όχι των εθνικών συστημάτων υγείας.
<P>
Ο φόβος του Συμβουλίου που σχετίζεται με την απαγόρευση της εναρμόνισης των εθνικών υπηρεσιών υγείας των κρατών μελών, σύμφωνα με το άρθρο 129 της Συνθήκης του Μάαστριχτ, είναι τελείως αβάσιμος. Στην περίπτωση μας έχουμε να κάνουμε με την εναρμόνιση του λεξιλογίου, των επιστημονικών όρων και δεν θέλουμε να επέμβουμε ή να παρέμβουμε με κανένα τρόπο στην υγειονομική οργάνωση των κρατών μελών.
<P>
Το δεύτερο σημείο αφορά την επαρκή χρηματοδότηση του προγράμματος στη θέση αυτής της εντελώς ανεπαρκούς και απαράδεκτης πρότασης του Συμβουλίου. Το Ευρωπαϊκό Κοινοβούλιο με την αριθ. 8 τροπολογία του επαναπροτείνει ώς αναγκαίες για την πραγματοποίηση του πενταετούς προγράμματος πιστώσεις ύψους τουλάχιστον 20 εκατ. Ecu, ποσό που όπως θυμάστε είναι ήδη καρπός ενός συμβιβασμού, εάν λάβουμε υπόψη ότι στην αρχή είχαν θεωρηθεί αναγκαία από τις αρμόδιες υπηρεσίες της Επιτροπής 35 εκατ. Ecu, ενώ κατόπιν ενεγράφησαν 13, 8 εκατ. Ecu στην πρόταση απόφασης από τις ίδιες υπηρεσίες σύμφωνα με τις δημοσιονομικές επιταγές για εξοικονόμηση πόρων. Από την πλευρά του το Συμβούλιο, προβαίνοντας σε μία επίδειξη, ας μου επιτραπεί, γελοίας τσιγκουνιάς περιέκοψε κατά 800.000 τα 13, 8 εκατ. Ecu και ενέκρινε τελικώς 13 εκατ.
<P>
Η πρόταση της Επιτροπής που από 13 εκατ. Ecu αφαιρεί 800.000, όταν οι ίδιοι οι υπάλληλοί της είχαν προβλέψει 35 εκατ., είναι βεβαίως ακατανόητη.
<P>
Το τρίτο σημείο σχετίζεται με τη δημιουργία ενός ευρωπαϊκού παρατηρητηρίου για την παρακολούθηση της υγείας. ειδικότερα η πρόταση ζητά να μελετηθεί η δυνατότητα δημιουργίας αυτού του μονίμου οργάνου που θα έχει σαν στόχο την επαλήθευση και την ανάλυση των ενδεικτικών υγειονομικών στοιχείων στην κοινοτική ζώνη. Το Συμβούλιο αγνόησε το αίτημα κρίνοντας άσκοπη την προαναγγελία δημιουργίας παρομοίων οργάνων στο πλαίσιο του παρόντος προγράμματος.
<P>
Τελευταίο αλλά όχι βεβαίως σε σημασία, το πρόβλημα σχετικά με τις διαδικασίες λειτουργίας της επιτροπής που προσφέρει τη συνδρομή της στην Επιτροπή και που με την τροπολογία αριθ. 10 ζητάμε να είναι μόνο συμβουλευτική και να αποτελείται από τους εκπροσώπους των κρατών μελών, έναν εκπρόσωπο για κάθε κράτος μέλος στη θέση των σημερινών δύο.
<P>
Οι τροποποιοίσεις που ζητούμε, καρπός της εμπειρίας μας από τα άλλα τρία υγειονομικά προγράμματα σε ένα πεδίο ουσιαστικά τεχνικού χαρακτήρα, θα καθιστούσαν οπωσδήποτε λιγότερο γραφειοκρατική και δαπανηρή την εφαρμογή του προγράμματος. Αυτά είναι συνοπτικά τα αιτήματά μας και για άλλη μία φορά ορθωνόμαστε κατά του Συμβουλίου το οποίο με τη μυωπική συμπεριφορά του εκδηλώνει την σαφή πολιτική του βούληση που αποσκοπεί στην ακύρωση της σημασίας του άρθρου 129 της Συνθήκης του Μάαστριχτ. Ένα πρόγραμμα αυτού του είδους, φαινομενικά τεχνικού χαρακτήρα, έχει μακροπρόθεσμα μεγάλη στρατηγική σημασία και θα επέτρεπε, εάν λειτουργούσε σωστά, όχι μόνο να εξασφαλισθούν τα αιτήματα εγγύησης και ασφάλειας των ευρωπαίων πολιτών στον υγειονομικό τομέα αλλά και να δώσουμε μία απάντηση στις έντονες ανησυχίες στα θέματα του προϋπολογισμού που συμμερίζονται όλα τα κράτη μέλη όσον αφορά τις υγειονομικές δαπάνες που είναι πλέον δυσβάκτακτες.
<P>
Στο σημείο ακριβώς αυτό έγκειται η μεγάλη πολιτική σημασία ενός τέτοιου προγράμματος στα πλαίσια ενός κοινοτικού συστήματος παρακολούθησης της υγείας που θα επιτρέπει, βάσει συγκρισίμων στοιχείων, τον καθορισμό των προτεραιοτήτων σε θέματα υγειονομικής πολιτικής βελτιώνοντας την απόδοσή τους και κατά συνέπεια και την αποτελεσματικότητά τους. Πρόκειται για απλές και σαφείς αντιλήψεις για τις οποίες ζητούμε τη γνώμη της Επιτροπής, ελπίζοντας ότι θα ληφθούν υπόψη και κατά το προσεχές Συμβούλιο Υγειονομικών Θεμάτων προς το αποκλειστικό συμφέρον των πολιτών της Ένωσης.

<SPEAKER ID=183 LANGUAGE="ES" NAME="Aparicio Sαnchez">
Κύριε Πρόεδρε, επιτρέψτε μου κατ' αρχήν να ευχαριστήσω τον κ. Poggiolini για την εργασία του, και να τον συγχαρώ για αυτό που κατά την άποψή μου -και είμαι βέβαιος ότι αποτελεί και την άποψη όλων των συναδέλφων- είναι μια εργασία αυστηρή, με συνείδηση της σημασίας του θέματος, καθώς και μια εργασία επιδεκτική, εφόσον, όπως ειπώθηκε από αυτά τα έδρανα, όλες σχεδόν οι τροπολογίες ενσωματώθηκαν στο κείμενο του κ. Poggiolini και όλες έγιναν ομόφωνα αποδεκτές. Κατ' αυτόν τον τρόπο, από την αρχή και ως αυτήν τη σύσταση για δεύτερη ανάγνωση, όλες οι πολιτικές οικογένειες αυτού του Κοινοβουλίου αισθανθήκαμε να μας αντιπροσωπεύουν απολύτως οι απόψεις του κ. Poggiolini. Να προσθέσω σε αυτό που εκείνος επεσήμανε, την εξαιρετική σημασία που είχε και έχει ακόμη αυτό το νομοθετικό Σώμα, εφόσον, και ίσως για πρώτη φορά από τη Συνθήκη του Μάαστριχτ, δεν αντιμετωπίζουμε ένα πρόγραμμα σχετικά με την υγεία που αποτελεί το άθροισμα δράσεων των διαφόρων Κρατών μελών, αλλά που εκφράζει την προσχώρηση των Κρατών σε μια κοινή δράση.
<P>
Για πρώτη φορά προσεγγίσαμε την Ευρώπη, και προσεγγίσαμε την Ευρώπη στην πιο γόνιμη σημασία της, που είναι η βελτίωση των εθνικών συστημάτων υγείας, διότι είναι βεβαίως προφανές ότι η συλλογή δεδομένων αποτελεί την αφετηρία για μια καλύτερη γνώση και για την προσφορά βοήθειας στα Κράτη μέλη προκειμένου να βελτιώσουν τα αντίστοιχα συστήματα υγείας που διαθέτουν, κάτι που φάνηκε να θίγει ορισμένα μέλη του Συμβουλίου.
<P>
Συνεχάρην την Επιτροπή για ό, τι ήταν πολύ θετικό, αλλά, χωρίς να επαναλάβω τα συγχαρητήριά μου τα οποία εξακολουθεί να αξίζει, θα πρέπει να πω ότι είμαι απογοητευμένος. Κυρίως λόγω δύο τροπολογιών που δεν έγιναν αποδεκτές στην κοινή θέση. Αφενός, το πρόγραμμα δε μπορεί να αναπτυχθεί σε πέντε χρόνια με 13 εκατομμύρια Ecu, και αφετέρου, απορρίπτεται η ύπαρξη μιας σταθερής δομής, ενός ευρωπαϊκού Παρατηρητηρίου για την υγεία, το οποίο θα εδραίωνε οριστικά και θα καθιστούσε παραγωγικά και βιώσιμα τα παρεχόμενα δεδομένα.
<P>
Κατά συνέπεια, και τα δύο αυτά τείνουν στη μη εδραίωση της δράσης που πρόκειται να ξεκινήσει, δηλαδή η έλλειψη χρηματοδότησης και η έλλειψη μιας σταθερής δομής. Επομένως, αν και όλες οι τροπολογίες είναι σημαντικές, πιστεύω ότι η τροπολογία Αριθ. 8 και η τροπολογία Αριθ. 17 είναι πρωταρχικές ώστε το σχέδιο να εξακολουθήσει να έχει την εξαιρετική σημασία που του αποδώσαμε κατά την πρώτη ανάγνωση.
<P>
Θα ήθελα να πω ότι δεν καταλαβαίνω την αιτία της καχυποψίας του Συμβουλίου μόλις θίγεται στο ελάχιστο το θέμα των εθνικισμών. Δηλαδή, η αρχή της επικουρικότητας έχει μεταβληθεί σε εθνικιστικό φραγμό που διέλυσε το θαυμάσιο κλίμα που επικρατούσε πριν πέντε χρόνια, με τη Συνθήκη του Μάαστριχτ. Και με όλο το σεβασμό στον κ. Σαντέρ, θα ήθελα να σας πω ότι αυτό που αποκαλούσαμε πνεύμα Ντελόρ έσβησε εδώ σιγά σιγά, και ότι βρισκόμαστε αντίθετα μπροστά σε μια Ευρώπη χωρίς πρόσωπο. Μια Ευρώπη επιπλέον όπου κανείς δεν ξέρει ποιόν να κατηγορήσει, διότι σίγουρα ο κ. Επίτροπος θα μου κάνει ένα συνωμοτικό νόημα, με την ευγενή έννοια του όρου, λέγοντας: »Αυτό μπορούμε να αποσπάσουμε από το Συμβούλιο». Και βέβαια στο Συμβούλιο, ένας ένας, θα κάνουν μια κίνηση λέγοντας: »Είναι γιατί υπήρξαν κάποια Κράτη που δεν ήθελαν». Κατ' αυτόν τον τρόπο, έχουμε μια Ευρώπη χωρίς πρόσωπο, και η αλήθεια είναι ότι η επικρατεί πολύ έντονη καχυποψία.
<P>
Η συλλογή δεδομένων, που είναι εξαιρετικά σημαντική, πρέπει να βασίζεται σε αξιόπιστα δεδομένα. Ο τομέας των υγειονομικών δεδομένων είναι πρόσφορος για τη δημαγωγία, και συνεπώς τα Κράτη μέλη οφείλουν να διασφαλίσουν ότι τα δεδομένα που θα συλλεχθούν θα είναι αξιόπιστα και αντικειμενικά.

<SPEAKER ID=184 LANGUAGE="ES" NAME="Valverde Lσpez">
Κύριε Πρόεδρε, τα προγράμματα αυτά που συζητάμε στον τομέα της υγειονομικής πολιτικής είχαν πάντοτε την υποστήριξη αυτού του Κοινοβουλίου. Θα πρέπει να συγχαρούμε τον Επίτροπο κ. Flynn για την εργασία του, μια εργασία αποτελεσματική, η οποία προσδίδει περιεχόμενο στις απαιτήσεις της Συνθήκης του Μάαστριχτ.
<P>
Πρέπει όμως να επιδείξουμε μεγαλύτερη ενότητα απέναντι στο Συμβούλιο. Γνωρίζουμε ότι βρισκόμαστε σε περίοδο δημοσιονομικών περιορισμών, όμως οι ανάγκες των πολιτών και της Ευρώπης με το ανθρώπινο πρόσωπο είναι επιτακτικές. Ίσως το μήνυμα που πρέπει να μεταδώσουμε στους πολίτες σήμερα, απόψε, να είναι ένα μήνυμα σχετικά με τη σημασία αυτού του δικτύου επιτήρησης των επιδημιών, διότι δυστυχώς είναι κάτι επίκαιρο και μέρα τη μέρα βρισκόμαστε αντιμέτωποι με αυτό το κενό και με αυτήν την αναγκαιότητα. Δυστυχώς, ζούμε όλη τη κρίση της ζωόνωσης, της σπογγώδους εγκεφαλοπάθειας των βοοειδών, και επίσης επανεμφανίζονται κρούσματα legionella στην Ισπανία, και για να δοθεί μια άμεση απάντηση σε αυτά τα προβλήματα είναι εντελώς απαραίτητη η διεθνής συνεργασία. Υπάρχουν κέντρα που εργάζονται σε αυτόν τον τομέα, όπως το Κέντρο του Λονδίνου, ή το δίκτυο που έχει δημιουργηθεί για την παρακολούθηση του Aids. Στο Παρίσι, βλέπουμε την ανάγκη, τη σημασία και την αποτελεσματικότητα αυτών των δράσεων, και το μόνο που χρειάζεται είναι να τις ενισχύσουμε.
<P>
Πρέπει όμως να γίνει και μια έκκληση στην προσωπική ευθύνη. Μερικές φορές ξεχνάμε ότι το κλειδί, το κλειδί των επιδημιών, το κλειδί της προστασίας, βρίσκεται στην προσωπική συμπεριφορά του καθενός από μας ως πολίτη, και βεβαίως στις τοπικές δομές, που είναι βασικές, πρωταρχικές. Και σε αυτό το σημείο πρέπει να υπενθυμίσουμε στις Κυβερνήσεις -που είναι αρκετά φειδωλές όταν πρόκειται για την υποστήριξη αυτών των κοινοτικών προγραμμάτων- ότι και αυτές επίσης αφιερώνουν πολύ λίγα χρήματα στην προληπτική ιατρική σε εθνικό επίπεδο, σε περιφερειακό επίπεδο και σε τοπικό επίπεδο. Και αυτό πρέπει να το καταγγείλουμε εδώ και τώρα, διότι στην Ευρώπη μόνον ένα 2 με 4 % από τους προϋπολογισμούς για την υγεία αφιερώνονται στην προληπτική ιατρική, όταν οι αριθμοί αυτοί είναι σαφώς ανεπαρκείς και αντιβαίνουν προς τη συνολική αποτελεσματικότητα του συστήματος. Αυτό οδηγεί σε πολλαπλές δαπάνες σε άλλους τομείς: αφού αποταμιεύουμε εδώ, ύστερα έχουμε πολλές δαπάνες σε άλλον τομέα.
<P>
Μια ακόμη πρωταρχική απαίτηση είναι να καθιερωθεί αυτή η βάση συντονισμού σε τοπικό, περιφερειακό, εθνικό και κοινοτικό επίπεδο, και πρέπει επίσης να επεξεργαστούμε τη σύμβαση σχετικά με την κοινή εξωτερική υγεία, που θα πρέπει να επισυνάπτεται στη Σύμβαση περί ενιαίων συνόρων. Πιστεύω ότι όλα αυτά είναι στενά συνδεδεμένα και ότι αποτελούν μιαν ακόμη πρόκληση. Αναμένουμε βραχυπρόθεσμα μια πρόταση από την Ευρωπαϊκή Επιτροπή.

<SPEAKER ID=185 LANGUAGE="NL" NAME="Kestelijn-Sierens">
Κύριε Πρόεδρε, κύριε Επίτροπε, αξιότιμοι συνάδελφοι, η πολιτική ομάδα των φιλελευθέρων συμφωνεί απολύτως με την έκθεση του κ. Poggiolini, τον οποίο θα ήθελα επί τη ευκαιρία να συγχαρώ για το έργο του. Υπάρχει μεγάλη ανάγκη να συγκεντρωθούν συγκρίσιμα στατιστικά δεδομένα για την υγεία σε ευρωπαϊκό επίπεδο, ανάγκη η οποία δεν πρόκειται να πάψει να υφίσταται με τη λήξη του προγράμματος δράσης. Απώλεια αυτού είναι και η πρόταση για τη δημιουργία ενός σταθερού συστήματος παρακολούθησης της υγείας. Το ερώτημα είναι όμως ποιος είναι ο ταχύτερος, αποτελεσματικότερος και λιγότερο δαπανηρός τρόπος για να επιτύχουμε αυτό το στόχο. Η ιδέα της ίδρυσης ενός Ευρωπαϊκού Κέντρου Παρακολούθησης δεν είναι άσχημη. Ωστόσο, η δημιουργία ενός παρατηρητηρίου δεν είναι μικρή υπόθεση. Πρέπει να λάβουμε υπόψη μας τους οργανισμούς που υφίστανται και λειτουργούν ήδη στα κράτη μέλη. Για το λόγο αυτό, κρίνω ότι θα ήταν κατ'αρχάς σκόπιμο να διεξαχθεί μία μελέτη βιωσιμότητας με αντικείμενο το κέντρο παρακολούθησης. Πρέπει να εξετάσουμε που επιτυγχάνονται σήμερα θετικά αποτελέσματα και, σε περίπτωση που ένα κράτος μέλος εφαρμόζει με επιτυχία ένα συγκεκριμένο σύστημα παρακολούθησης της υγείας, το σύστημα αυτό θα πρέπει να εκληφθεί ως βάση των περαιτέρω δράσεών μας.
<P>
Στη συνέχεια μπορούμε να ακολουθήσουμε διάφορους δρόμους. Για παράδειγμα, μπορούμε είτε να καλέσουμε τα κράτη μέλη να υιοθετήσουν αυτές τις καλύτερες πρακτικές , είτε να προβούμε στη δημιουργία ενός νέου ευρωπαϊκού κέντρου το οποίο θα υιοθετήσει και θα αναπτύξει περαιτέρω αυτό το σύστημα. Όπως και να έχουν τα πράγματα συμφωνούμε με τον εισηγητή και με διάφορους άλλους ομιλητές ότι το ποσό των 20 εκατομμυρίων Ecu που ζητήθηκε είναι το κατώτατο ποσό που χρειάζεται για να υπάρξουν πράγματι αποτελέσματα.

<SPEAKER ID=186 LANGUAGE="ES" NAME="Marset Campos">
Κύριε Πρόεδρε, η Συνομοσπονδιακή Ομάδα της Ευρωπαϊκής Ενωτικής Αριστεράς/Βορειοευρωπαϊκή Πράσινη Αριστερά συμφωνεί πλήρως με την έκθεση του κ. Poggiolini, τόσο στην κριτική απέναντι στη θέση του Συμβουλίου, όσο και στις συγκεκριμένες προτάσεις που διατυπώνει.
<P>
Υπάρχουν αρκετοί λόγοι για να εκφράσουμε τη λύπη μας σχετικά με τη φειδωλή και περιοριστική στάση του Συμβουλίου, η οποία γίνεται κατανοητή μόνον από την άποψη της αρνητικής επιρροής που ασκεί το νεοφιλελεύθερο ρεύμα στην Ευρώπη, που βασίζεται σε περικοπές των δημοσίων δαπανών και στον περιορισμό της ικανότητας των δημοσίων φορέων που είναι επιφορτισμένοι με την παροχή υπηρεσιών κοινής ωφελείας. Φαίνεται προφανές ότι ορισμένες περιπτώσεις, όπως επεσήμανε και ο κ. Valverde, όπως εκείνη των «τρελών αγελάδων», αποδεικνύουν την αναγκαιότητα να διαθέτουμε ένα έτοιμο δίκτυο επιτήρησης των επιδημιών.
<P>
Για να δώσουμε ένα άλλο παράδειγμα, φέτος πρόκειται να δημοσιευθεί ένα βιβλίο σχετικά με τη δημόσια υγεία στο οποίο συμμετείχα και εγώ. Επανεξέτασα το ευρωπαϊκό σύστημα υγείας και συνάντησα δυσκολίες στο να μπορέσω να εναρμονίσω και να αξιολογήσω τις στατιστικές και τους δείκτες των διαφόρων χωρών.
<P>
Υπάρχουν τρεις παρατηρήσεις οι οποίες πιστεύω ότι καθιστούν αυτήν την έκθεση ενδεδειγμένη. Η πρώτη είναι η προβλέψιμη αύξηση των ασθενειών στην Ένωση εξαιτίας της ανόδου της ανεργίας και της περιθωριοποίησης μεγάλων τομέων του πληθυσμού. Όλα αυτά απαιτούν την ύπαρξη ενός δικτύου όπως αυτό που προτείνεται εδώ. Η δεύτερη παρατήρηση αφορά την ανησυχητική αύξηση των μεταδοτικών και άλλων νόσων στις χώρες της Ανατολικής Ευρώπης, και κυρίως στη Ρωσική Ομοσπονδία η οποία, με την ανάπτυξη του εμπορίου και των σχέσεων, θα συνεπάγεται κίνδυνο για την Ευρώπη.
<P>
Και η τρίτη παρατήρηση είναι ότι κατά την αναθεώρηση της Συνθήκης του Μάαστριχτ πρόκειται να αποδοθεί σημασία στη βελτίωση της συνοχής και των κοινών μέσων. Γι' αυτό, θα πρέπει να διαθέτουμε αυτό το δίκτυο, καθώς και το Παρατηρητήριο που αναφέρεται στην έκθεση, ώστε να μπορούμε να προχωρήσουμε προς αυτήν την κατεύθυνση. Για το λόγο αυτόν, εμείς, ως Ομάδα, συμφωνούμε με την έκθεση του κ. Poggiolini, και υποστηρίζουμε ότι η Επιτροπή πρέπει να διαθέτει την απαραίτητη ικανότητα ώστε να μπορέσει να επιδράσει ευνοϊκά.

<SPEAKER ID=187 LANGUAGE="FR" NAME="Antony">
Κύριε Πρόεδρε, αγαπητοί συνάδελφοι, η έκθεση Poggiolini βασίζεται σε καλά αισθήματα που θα την καθιστούσαν, προφανώς, μια καλή έκθεση. Πράγματι, ποιός δεν θα ευνοούσε τη βελτίωση της υγείας των πληθυσμών, τη μείωση των δαπανών; Στην πραγματικότητα, αυτό που γνωρίζουμε, χωρίς να έχουμε ανάγκη παρατηρητηρίου, είναι ότι οι δαπάνες για την υγεία και την κοινωνική ασφάλιση, οι οποίες είναι αναπόσπαστα συνδεδεμένες μεταξύ τους, φθάνουν σε αστρονομικά ύψη. Αυτό που γνωρίζουμε επίσης είναι ότι οι λόγοι που δικαιολογούν αυτές τις δαπάνες αφορούν περισσότερο κακές πολιτικές και αποτυχημένες, για να μην πω αμφίβολες, διαχειρίσεις, παρά ανάγκη ευρωπαϊκού συντονισμού.
<P>
Τι μας προτείνεται λοιπόν σήμερα; Για άλλη μια φορά, η δημιουργία υπερεθνικού οργάνου. Δεν μπορώ να μην συνδέσω το παρατηρητήριο αυτό με άλλα όργανα που προσπαθεί να μας επιβάλει η Ευρώπη. Για παράδειγμα, η καταπολέμηση της απάτης έναντι του κοινοτικού προϋπολογισμού χρησιμεύει ως πρόσχημα για τη θεσμοθέτηση οργανισμού ομοσπονδιακού τύπου. Έφθασα να αναρωτιέμαι μήπως τα καλά αισθήματα χρησιμεύουν για να κρύψουν πολιτικές πρωτοβουλίες που δεν έχουν μεγάλη σχέση με τις υποθέσεις που υποτίθεται ότι υπερασπίζονται. Την εποχή του Μάαστριχτ, μας είχαν υποσχεθεί το τέλος των προβλημάτων μας χάρη στην ευρωπαϊκή ενοποίηση, η οποία επρόκειτο να μας φέρει το τέλος της ανεργίας και την ευημερία. Σήμερα, βλέπουμε τι συμβαίνει. Δεν σας έφθασε το παράδειγμα του Μάαστριχτ και συνεχίζετε στην ίδια κατεύθυνση. Όμως, ο φεντεραλισμός δεν θα λύσει κανένα πρόβλημα.
<P>
Θα ήθελα να πω στον αξιότιμο βουλευτή ότι αν θέλει να καταπολεμήσει την αύξηση των δαπανών για την υγεία, θα πρέπει να αντιμετωπίσει τις πραγματικές αιτίες της. Η πυραμίδα των ηλικιών των ευρωπαϊκών εθνών μας είναι καταστροφική. Θα πρέπει να εφαρμοστεί συνεκτική και θεληματική πολιτική γεννητικότητας, ούτως ώστε να μπορέσει να αξιοποιηθεί πλήρως η αλληλεγγύη μεταξύ των γενεών. Η μετανάστευση είναι ένας παράγων που επιδεινώνει τις δαπάνες για την υγεία. Από την άποψη αυτή, η Γαλλία εφαρμόζει τις πλέον σκανδαλώδεις διακρίσεις. Αν και μονογαμική πολιτιστικά και νομικά, αποδέχεται την πολυγαμία για τους ξένους και εξασφαλίζει την κοινωνική κάλυψη των πολυαρίθμων συζύγων όσων αποφασίζουν να μην ακολουθήσουν τις παραδόσεις μας και το δίκαιό μας στο ίδιο μας το έδαφος.
<P>
Μια σημαντική αιτία της αύξησης των δαπανών για την υγεία βρίσκεται στα συνδυασμένα αποτελέσματα της αποκέντρωσης και της δημόσιας διοίκησης της περίθαλψης. Ένας οργανισμός τοπικής αυτοδιοίκησης κατασκευάζει ένα νοσοκομείο για το προσωπικό του κύρος, χωρίς να νοιάζεται για την αποτελεσματικότητα μιας τέτοιας απόφασης. Δεν είναι σπάνιο να βλέπει κανείς εξαιρετικά δαπανηρά όργανα, όπως οι τομογράφοι, να εξοπλίζουν δυό κοινότητες που απέχουν καμμιά δεκαπενταριά χιλιόμετρα. Κι εδώ, τα όργανα αυτά υποχρησιμοποιούνται, όταν δεν είναι απλώς άχρηστα. Καμμιά φορά, η απόφαση για τη δημιουργία νοσοκομείου δεν ανταποκρίνεται σε μια ανάγκη από άποψη υγείας, αλλά στη φροντίδα δημιουργίας θέσεων εργασίας. Στην πραγματικότητα, κατασκευάζουμε μακροπρόθεσμα ανεργία, επιτρέποντας στο κράτος να ικανοποιήσει τη βουλιμική του τάση για έλεγχο της οικονομίας. Καταλήγουμε έτσι σε ένα εξαιρετικά σοβαρό στάδιο που εξηγεί την αύξηση των δαπανών στον τομέα της δημόσιας υγείας: τη χρηματοδότηση σοσιαλιστικής πολιτικής κατά της ανεργίας. Επιλέγουμε να κοινωνικοποιήσουμε την ιατρική. Χρειάζεται να σας υπενθυμίσω το δραματικό παράδειγμα της εμπειρίας της Σοβιετικής Ένωσης; Στη σοβιετική φρίκη προστέθηκε η βλακεία στον οικονομικό τομέα. Θέλετε να επαναλάβετε ένα τέτοιο σφάλμα;
<P>
Αν θέλουμε να αντιμετωπίσουμε, με σοβαρότητα εννοείται, τα προβλήματα της υγείας, χρειάζεται δείξουμε θάρρος και να αντιμετωπίσουμε κατά μέτωπο τις πραγματικές αιτίες που σας εξέθεσα συνοπτικά. Αντιθετως, φαίνεται ότι οι ελπίδες σας βασίζονται στη δημιουργία αυτού του νεφελώματος που αποκαλείτε παρατηρητήριο. Πρόκειται για φυγή προς τα εμπρός, που δεν εκπλήσσει, μιας ομοσπονδιακής ιδεολογίας. Αλλά πρέπει να καταγγείλουμε ένα τέτοιο σφάλμα.
<P>
Στην εισηγητική έκθεση, ο κ. Poggiolini αιτιολογεί την ύπαρξη αυτού του «πράγματος» με το ότι τα κράτη μέλη θα μπορούν να ορίσουν τις προτεραιότητες της υγειονομικής πολιτικής με βάση συγκρίσιμα δεδομένα, να βελτιώσουν την αποδοτικότητά της και, συνεπώς, την αποτελεσματικότητά της. Αυτό είναι ανακριβές από δυο απόψεις. Οι δημόσιες διοικήσεις δεν είναι αρμόδιες να αναλάβουν την υγειονομική πολιτική. Η υπαλληλοποίηση της έρευνας θα σημάνει το θάνατό της, ή τουλάχιστον, θα την καταστήσει πολύ λιγότερο αποτελεσματική από το να αναλαμβάνουν τα εργαστήρια, ωθούμενα από τον ανταγωνισμό και την πίεση των ερευνητών, τη δημιουργία νέων προϊόντων. Όμως, το παρατηρητήριο είναι το εντελώς αντίθετο. Ξεκινά ως ομοσπονδιακή πρωτοβουλία, για να καταλήξει υπερεθνικό προϊόν. Οι εκροές του προορίζονται για άλλες δημόσιες διοικήσεις κατώτερου βαθμού, που είναι τα κράτη μέλη. Δεν θα είναι παρά απλοί εκτελεστές μιας πολιτικής εντελώς στερημένης νομιμότητας.

<SPEAKER ID=188 NAME="Flynn">
Καταρχάς θα ήθελα να ευχαριστήσω τον κ. Poggiolini και τα Μέλη του Σώματος που συνέβαλαν στη συζήτηση όπως επίσης και τα μέλη της Επιτροπής Περιβάλλοντος, Δημόσιας Υγείας και Προστασίας των Καταναλωτών τα οποία συμμετείχαν στην εκπόνηση της παρούσης εκθέσεως. Τους χρωστώ ιδιαίτερη ευγνωμοσύνη για την ταχύτητα με την οποία εξέτασαν το παρόν αντικείμενο.
<P>
Ο γενικός στόχος του προγράμματος είναι να συμβάλει στη θεσμοθέτηση ενός υψηλής ποιότητας, προσανατολισμένου στην αντίστοιχη πολιτική, συστήματος παρακολούθησης το οποίο θα διασφαλίζει υψηλό επίπεδο προστασίας της υγείας. Αυτό ζητεί από εμάς το άρθρο 129 της Συνθήκης. Ήμουν ευτυχής που άκουσα τόσους πολλούς ομιλητές εδώ να υποστηρίζουν τις προθέσεις μας.
<P>
Είμαι βέβαιος πως θα θυμάστε ότι το σύστημα αυτό πρόκειται να αποτελεστεί από τρία συστατικά στοιχεία: πρώτον, ένα σύνολο υγειονολογικών παραμέτρων στηριζόμενο σε συγκρίσιμα δεδομένα από όλα τα κράτη μέλη της Ευρωπαϊκής Ένωσης, δεύτερον, ένα ηλεκτρονικό δίκτυο ανταλλαγής των δεδομένων αυτών και, τρίτο, την ανάλυση των δεδομένων για την ετήσια, π.χ., έκθεσή μας επί της υγείας.
<P>
Η πρώτη σας επαφή με τη συγκεκριμένη πρόταση έγινε τον Απρίλιο κατά την πρώτη ανάγνωση. Τότε, είχατε καταθέσει 44 τροπολογίες από τις οποίες στην εν συνεχεία τροποποιημένη πρόταση της Επιτροπής έγιναν δεκτές 28, είτε εν όλω είτε εν μέρει. Έκτοτε το Συμβούλιο ενέκρινε την παρούσα κοινή θέση επί του προγράμματος στην οποία όμως απεδέχθη πλήρως μόνο ένα πολύ μικρό αριθμό τροπολογιών της πρώτης ανάγνωσης. Μπορώ συνεπώς να κατανοήσω πλήρως την επιθυμία σας για την εκ νέου κατάθεση πολλών από τις τροπολογίες της πρώτης ανάγνωσης.
<P>
Πριν προχωρήσω στην εξέτασή τους θα ήθελα να σας ενημερώσω ότι από τις 19 τροπολογίες που έχουν κατατεθεί και βρίσκονται ενώπιόν μας, η Επιτροπή είναι σε θέση να αποδεχθεί τις 10 από αυτές είτε εν όλω είτε εν μέρει.
<P>
Αποδεχόμεθα εν όλω τις Τροπολογίες Αριθ. 7, 9 και 10 - δηλ. τα μέρη 2 και 4 - και 13, 17 και 19. Δεχόμεθα εν μέρει τις Τροπολογίες Αριθ. 2, 6 και 10 - μέρος 1 - και 16 και 18. Η μερική αποδοχή των ως άνω τροπολογιών οφείλεται σε διάφορους λόγους. Η μία από τις τροπολογίες - Τροπολογία Αριθ. 2 - είναι πολύ περιοριστική. Η Τροπολογία Αριθ. 6 ίσως να προκαλέσει παρερμηνείες και σύγχιση. Η πρώτη παράγραφος της Τροπολογίας Αριθ. 10 δεν συμβαδίζει με τη δομή της επιτροπής που έχει ήδη υιοθετηθεί για τα άλλα προγράμματα υγείας.
<P>
Η Τροπολογία Αριθ. 16 ζητεί από την Επιτροπή να αναλάβει μια δραστηριότητα η οποία θα ήταν καλύτερο να αναληφθεί από εξειδικευμένους τεχνικούς με την υποστήριξη ή την προτροπή της Επιτροπής.
<P>
Η Τροπολογία Αριθ. 18, τέλος, βρίσκεται κατά ένα μέρος πέραν του πεδίου εφαρμογής του προγράμματος. Αναφορικά με την θέση μας έναντι της Τροπολογίας Αριθ. 10, πιστεύω ότι σχετικά μ' αυτή θα πρέπει να γίνουν ορισμένες διευκρινήσεις στο Σώμα. Η τροπολογία αφορά την επιτροπή του προγράμματος, θέμα που αναφέρθηκε κατά τη συζήτηση. Μολονότι συμφωνούμε ότι η επιτροπή αυτή θα πρέπει να έχει συμβουλευτική μορφή, είναι σημαντικό όπως η δομή της είναι παραπλήσια με εκείνων που συνδέονται με τα άλλα προγράμματα υγείας. Στην περίπτωση του προγράμματος παρακολούθησης της υγείας πιστεύουμε ότι έχει ιδιαίτερη σημασία να υπάρχουν δύο εκπρόσωποι ανά κράτος μέλος για ένα πολύ συγκεκριμένο λόγο: ότι οι παραγωγοί - συνήθως τα εθνικά ιδρύματα στατιστικής - και οι χρήστες των δεδομένων υγείας - συνήθως οι εθνικές αρχές υγείας - είναι πιθανό να έχουν πολύ διαφορετικές αντιλήψεις σχετικά με το πρόγραμμα, αμφότερες των οποίων θα πρέπει να ακουστούν. Αυτή είναι η βασική αιτία για την οποία πιστεύουμε ότι θα πρέπει να υπάρχουν δύο εκπρόσωποι ανά κράτος μέλος.
<P>
Ως προς τις τροπολογίες που δεν μπορούμε να αποδεχθούμε Θα ήθελα να εκθέσω τους λόγους. Υπάρχουν τρεις τροπολογίες που δεν μπορούν να γίνουν αποδεκτές για νομικούς λόγους, δηλ. οι Τροπολογίες Αριθ. 1, 5 και 11. Οι δύο τελευταίες εξ αυτών δεν μπορούν να γίνουν δεκτές καθόσο αντιβαίνουν στη φρασεολογία του άρθρου 129.
<P>
Δύο τροπολογίες απορρίπτονται καθόσο εκφεύγουν του πεδίου εφαρμογής του προγράμματος: Τροπολογίες Αριθ. 3 και 15. Τρεις τροπολογίες απορρίπτονται διότι είναι απαράδεκτα περιοριστικές: Τροπολογίες Αριθ. 4, 12 και 14. Η τελευταία τροπολογία - Τροπολογία Αριθ. 8 - αναφέρεται στο μέγεθος του προϋπολογισμού γεγονός που δημιουργεί προβλήματα.
<P>
Στο σημείο αυτό θα ήθελα να αναπτύξω δι' ολίγων τους λόγους απόρριψης ορισμένων από τις τροπολογίες αυτές. Είναι σημαντικό να κατανοήσει ο καθένας γιατί πήραμε αυτές τις αποφάσεις.
<P>
Καταρχάς, σχετικά με την Τροπολογία Αριθ. 1, η οποία αναφέρεται στις σκέψεις για τη δημιουργία ενός ευρωπαϊκού παρατηρητηρίου για την υγεία. Στο σημείο αυτό αναφέρθηκαν έντονα πολλοί από εκείνους που συνεισέφεραν στη συζήτηση. Θα ήθελα να τονίσω ότι δεν είμαστε αντίθετοι με την εκπόνηση μιας μελέτης σκοπιμότητας για τη δημιουργία μιας παρόμοιας υπηρεσίας. Η αντίθεσή μας έγκειται κυρίως στο ότι οι αιτιολογικές εκθέσεις θα πρέπει να αναφέρονται σε νομικά κείμενα και όχι σε συσκέψεις και τα παρόμοια. Έτσι, μπορώ να διαβεβαιώσω το Σώμα ότι δεν έχω ξεχάσει την υπόσχεση που έδωσα κατά τη συνάντηση συνδιαλλαγής: η ιδέα για ένα ευρωπαϊκό παρατηρητήριο υγείας θα εξεταστεί. Είμαι πολύ ευτυχής που η κ. Kestelijn-Sierens ζήτησε συγκεκριμένα την εκπόνηση αυτής της μελέτης. Αυτό θα γίνει.
<P>
Σχετικά με τις Τροπολογίες Αριθ. 3 και 15, δεν μπορούμε να αποδεχθούμε να παράσχουμε υποστήριξη για βελτιώσεις στις βάσεις δεδομένων των κρατών μελών καθόσο, σύμφωνα με την αρχή της επικουρικότητας, αυτό αποτελεί ευθύνη των ιδίων των κρατών μελών. Αναφορικά με τις Τροπολογίες Αριθ. 5 και 11, θα ήθελα να πω ότι δεν διαφωνούμε με την ενίσχυση και ανάπτυξη της συνεργασίας με όλα τα ενδιαφερόμενα μέρη αλλά ότι θα πρέπει να χρησιμοποιηθεί ένα κείμενο που θα είναι περισσότερο συναφές με τη φρασεολογία του άρθρου 129. Το πρόβλημα του προϋπολογισμού έχει θιγεί σχεδόν από όλους τους προλαλήσαντες. Είναι φυσικό ότι κι' εγώ θα ήθελα την αύξηση της χρηματοδότησης του προγράμματος αλλά, όπως πολύ καλά γνωρίζει το Σώμα, το περιθώριο που είναι διαθέσιμο για πρόσθετες δαπάνες κάτω από το κεφάλαιο 3 του προϋπολογισμού είναι εξαιρετικά περιορισμένο. Με το ιστορικό αυτό, θα θυμάστε ότι στην περίπτωση των τριών πρώτων προγραμμάτων υγείας οι κατανομές του προϋπολογισμού απεφασίσθηκαν τελικά μόνο με τη διαδικασία συνδιαλλαγής. Αναμένω ότι και για τη συγκεκριμένη περίπτωση θα πάμε στη διαδικασία αυτή. Σ' αυτό το σημείο θεωρώ ότι κατά τη διάρκεια της νομοθετικής διαδικασίας η αρχή που έχει εξουσία επί του προϋπολογισμού θα κάνει μια καλύτερη εκτίμηση του τελικού περιεχομένου του προγράμματος και των πόρων που είναι αναγκαίοι και κατάλληλοι. Προτείνω όπως η τελική τακτοποίηση του θέματος αφεθεί στη διαδικασία συνδιαλλαγής.
<P>
Πριν κλείσω, επιτρέψτε μου να προσθέσω ότι γνωρίζω το ενδιαφέρον όλων για τους διακηρυγμένους στόχους του προγράμματος. Συμφωνούμε μαζί σας ότι είναι σημαντικό να επιζητήσουμε συγκρίσιμα και προοδευτικά εναρμονισμένα δεδομένα. Το σημείο αυτό το έθεσε με ιδιαίτερη έμφαση ο κ. Poggiolini. Θα έλεγα όμως ότι θα πρέπει να είμαστε πολύ προσεκτικοί σχετικά με τις δραστηριότητες που θα υποστηρίξουμε για να επιτύχουμε αυτόν τον συγκεκριμένο στόχο. Θα πρέπει να σας ξαναπώ ότι σύμφωνα με το άρθρο 129 δεν έχουμε το δικαίωμα να υποχρεώσουμε τα κράτη μέλη να προχωρήσουν σε εναρμόνιση των εθνικών τους δεδομένων, αντικείμενο της Τροπολογίας Αριθ. 14. Αυτός είναι ο λόγος για τον οποίο απορρίπτουμε αυτήν την τροπολογία ενώ, αντιθέτως, αποδεχόμεθα την Τροπολογία Αριθ. 13.
<P>
Τέλος, θα ήθελα να εκφράσω την ευχή όπως το Κοινοβούλιο προσπαθήσει να κατανοήσει τους λόγους που μόλις σας παρουσίασα για την μη αποδοχή των τροπολογιών. Ελπίζω επίσης ότι, αποδεικνύοντας το γενικότερο ενδιαφέρον του σχετικά με την παρακολούθηση της υγείας, το Κοινοβούλιο θα εκφράσει ευνοϊκή γνώμη υπέρ του παρόντος προγράμματος. Αποτελεί ένα σημαντικότατο θέμα και ικανοποιεί παράλληλα τα δύο ουσιαστικά σημεία που έθεσαν ο κ. Aparicio Sanchez και ο κ. Valverde Lσpez, ότι δηλ. θα πρέπει να έχουμε ένα ευρωπαϊκό πρόσωπο. Η παρούσα πρόταση θα συμβάλει τα μέγιστα στην υλοποίηση του παραπάνω.

<SPEAKER ID=189 NAME="Πρόεδρος">
Ευχαριστώ πολύ, κύριε Επίτροπε.
<P>
Η συζήτηση έληξε.
<P>
Η ψηφοφορία θα διεξαχθεί αύριο στις 12 το μεσημέρι.

<CHAPTER ID=10>
Πολιτική στον τομέα των υδάτων
<SPEAKER ID=190 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (Α4-0290/96) του κ. Florenz, εξ' ονόματος της Επιτροπής Περιβάλλοντος, Δημόσιας Υγείας και Προστασίας των Καταναλωτών, σχετικά με την Ανακοίνωση της Επιτροπής προς το Συμβούλιο και το Ευρωπαϊκό Κοινοβούλιο όσον αφορά την πολιτική της Ευρωπαϊκής Ένωσης στον τομέα των υδάτων (COM(96)0059 - C4-0144/96).

<SPEAKER ID=191 NAME="Florenz">
Kύριε Πρόεδρε, αξιότιμη κυρία Eπίτροπε, το ότι σήμερα έχουμε την ευκαιρία να μιλάμε εδώ για την ευρωπαϊκή πολιτική στον τομέα των υδάτων, το χρωστάμε σαφώς στο Eυρωπαϊκό Kοινοβούλιο και στην Eπιτροπή Περιβάλλοντος, Δημόσιας Yγείας και Προστασίας των Kαταναλωτών. Γνωρίζουμε πολύ καλά, εδώ και πολύ καιρό, πως η ευρωπαϊκή πολιτική, στον τομέα των υδάτων, είναι αποσπασματική και δεν είναι σωστό να συνεχίζουμε να δουλεύουμε σε εκθέσεις για το υπόγειο ύδωρ, για τα επιφανειακά ύδατα ή για τα ύδατα κολύμβησης, αν δεν υπάρξει ένα ανάλογο θεμέλιο για μια πολιτική, στον τομέα των υδάτων στην Eυρώπη.
<P>
Προς το παρόν έχουμε στην Eυρώπη 30-40 περίπου διαφορετικές οδηγίες, που αναφέρονται στο ύδωρ. Kανένας τεχνίτης, αλλά και κανένας υπάλληλος στα ευρωπαϊκά και τα εθνικά ινστιτούτα δεν γνωρίζει ποια οδηγία αφορά το κάθε τι ή με ποια οδηγία θα πρέπει να δουλέψει. Γι' αυτό και το Kοινοβούλιο οργάνωσε πέρυσι ένα πολύ επιτυχημένο Hearing , σχετικά με την πολιτική στον τομέα των υδάτων. Tο ομόφωνο αποτέλεσμα του Hearing αυτού ήταν ότι χρειαζόμαστε μια καινούρια δουλειά, ένα πρόγραμμα πλαίσιο, ένα θεμέλιο για τη μελλοντική πολιτική στον τομέα των υδάτων.
<P>
H Eπιτροπή, στη συνέχεια, μας έκανε μια ανακοίνωση, σχετικά μ' αυτή την πολιτική στον τομέα των υδάτων. Eγώ, προσωπικά, θεωρώ εξαιρετικά αδύναμη την ανακοίνωση αυτή. Στην προκειμένη περίπτωση, αυτό δεν οφείλεται στη Γενική Διεύθυνση XI, αλλά στο Συμβούλιο, το οποίο, επί του παρόντος, δεν δείχνει το θάρρος και τη δύναμη να θέσει ευρωπαϊκούς πράγματι στόχους υπέρ της περιβαλλοντικής προστασίας.
<P>
H ανακοίνωση της Eπιτροπής βασίζεται στην παλιά οδό, κι αυτή η παλιά οδός, ουσιαστικά, απέτυχε ήδη πριν από 21 χρόνια. Πολύ απλά μπορεί κανείς να το εξηγήσει αυτό με τη βοήθεια της οδηγίας για το ύδωρ, του 1976, που αποσκοπούσε στο να εφοδιάσει με παραμέτρους πάνω από 100 μεμονωμένες δηλητηριώδεις ουσίες, και κατά τα τελευταία 21 χρόνια κατορθώσαμε βεβαίως να καθορίσουμε 18. Aυτή δεν είναι πετυχημένη οδός για μια ευρωπαϊκή πολιτική στον τομέα των υδάτων. Θέλουμε να την αλλάξουμε.
<P>
Θέλουμε να αλλάξουμε αυτή την παράλληλη προσέγγιση, που ασχολείται με το θέμα των στόχων στην ποιότητα και των στόχων στις εκπομπές ρύπων, μια και για το μέλλον επιθυμούμε μια συνδυασμένη προσέγγιση στην πολιτική στον τομέα των υδάτων, η οποία θα εντάσσεται στη γενική έννοια της πρόληψης, ή ακριβέστερα των μέτρων για την προστασία του περιβάλλοντος. H προληπτική πολιτική είναι κατοχυρωμένη στη Συνθήκη του Mάαστριχτ, ως βασικό στοιχείο της προστασίας του περιβάλλοντος, και γι' αυτό, κατά τη γνώμη μου, είναι λάθος η προσέγγιση της Eπιτροπής να αφήσει στην αρμοδιότητα των κρατών μελών τους στόχους, τις παραμέτρους και τα στοιχεία. Eίμαι απόλυτα σύμφωνος με το να καθορίσουμε κοινοτικούς στόχους, ενώ τους τρόπους με τους οποίους θα πρέπει να επιτευχθούν αυτοί οι στόχοι, και ίσως και το μέχρι πότε θέλουμε να πετύχουμε τους στόχους αυτούς, να τους ερμηνεύσουμε διαφοροποιημένα, ανάλογα με την ισχύ κάθε χώρας. Aυτή η συνδυασμένη προσέγγιση, ανάμεσα στους στόχους στην ποιότητα και στους στόχους στις εκπομπές, είναι ο μοναδικός τρόπος για να λάβουμε υπόψη την επιταγή πρόνοιας που κατοχυρώθηκε στη Συνθήκη του Mάαστριχτ.
<P>
Aυτό, άλλωστε, είναι λογικό, όχι μόνον από οικολογική, αλλά και από οικονομική άποψη, διότι δεν έχει κανένα νόημα να ρίχνουμε πρώτα τα απόβλητα μιας βιομηχανικής εγκατάστασης σ' έναν ποταμό, και μετά να καθόμαστε σ' ένα τραπέζι, από κοινού, για να συζητήσουμε πώς θα καθαρίσουμε πάλι τον ποταμό. Διότι, όπως γνωρίζετε όλοι, τα ύδατα δεν γνωρίζουν σύνορα, και ο Pήνος ρέει σχετικά απρόσκοπτα από την Bασιλεία μέχρι την Oλλανδία. Γι' αυτό και χρειαζόμαστε προληπτικά στοιχεία, για να διατηρήσουμε καθαρούς τους ποταμούς μας.
<P>
Nομίζω κ. Bjerregaard, πως την προσέγγιση αυτή την καταλάβατε. Aναπτύξαμε έναν καινούριο τρόπο: Aφού ζητήσαμε ένα πρόγραμμα δράσης, συνήψαμε σχεδόν μια σύμβαση με την Eπιτροπή, για να πάρουμε μια γραπτή διαβεβαίωση από σας ότι θα ενσωματώσετε αυτή την καινούρια προσέγγιση των στόχων στην ποιότητα και στις εκπομπές, στην απαραίτητη οδηγία πλαίσιο, κατά τους επόμενους μήνες. Eίμαστε ιδιαίτερα ευτυχείς που είστε διατεθειμένη να ενσωματώσετε αυτές τις βασικές αρχές, που είναι απαραίτητες για μια τέτοια πολιτική στον τομέα των υδάτων, στην οδηγία πλαίσιο και στη νομοθεσία πλαίσιο. Σας υπενθυμίζουμε πως κάτι τέτοιο προτείνατε στην αρμόδια επιτροπή. Σας υπενθυμίζουμε πως θέλετε να καταρτίσετε μια πραγματική οδηγία πλαίσιο που θα περιλαμβάνει στάνταρτ για τη ρύπανση, αλλά και στόχους για την ποιότητα. Aυτό αυτόματα σημαίνει ότι η οδηγία για την οικολογική ποιότητα του ύδατος, δεν μπορεί να είναι καμιά τέτοια οδηγία.
<P>
Πιστεύω, κυρία Eπίτροπε, πως αυτός ο νέος κοινοτικός τρόπος είναι μια καλή αρχή, για να καλυφθούν οι σημερινές αδυναμίες της ευρωπαϊκής περιβαλλοντικής πολιτικής. Γνωρίζουμε πως θα υποστηρίξετε αυτό το έγγραφο που μας διαβιβάσατε. Eλπίζουμε πως οι συνάδελφοί σας θα συνεχίσουν να σας υποστηρίζουν στο θέμα αυτό και μελλοντικά. Θα κάνουμε το παν για να αποκτήσουμε στην Eυρώπη μια πολιτική στον τομέα των υδάτων, προσανατολισμένη στο μέλλον.

<SPEAKER ID=192 NAME="des Places">
Κύριε Πρόεδρε, αγαπητοί συνάδελφοι, ως εισηγητής γνωμοδότησης της επιτροπής γεωργίας και ανάπτυξης της υπαίθρου, σχετικά με την ανακοίνωση της Επιτροπής «Κοινοτική πολιτική στον τομέα των υδάτων», θα ήθελα να αναλύσω σύντομα το ψήφισμα που σας υποβάλλεται.
<P>
Κατ' αρχάς, χαιρόμεθα για το ότι πολλές αιτιολογικές παράγραφοι, μεταξύ των οποίων οι παράγραφοι Γ, ΙΖ και ΚΒ, καθώς και πολλές παράγραφοι του ψηφίσματος που σας υποβάλλεται, και μάλιστα οι παράγραφοι 4, 5, 6, 9, 10, 21, 23 και 24, συμφωνούν απολύτως με τη γνώμη της επιτροπής μας. Ωστόσο, θεωρούμε ότι η πρόταση της Επιτροπής δεν προχωρεί αρκετά από άποψη απλοποίησης και ζητούμε την εφαρμογή οδηγίας πλαισίου για τα ύδατα, η οποία να περιλαμβάνει το σύνολο των ισχυουσών οδηγιών και των υπαρχόντων προγραμμάτων για το θέμα αυτό, συμπεριλαμβανομένων όσων αφορούν τις υποχρεώσεις εποπτείας ή ενημέρωσης.
<P>
Η οδός που πρέπει να ακολουθηθεί εκτίθεται σαφώς στη γνωμοδότησή μας: ομαδοποίηση, απλοποίηση, ενοποίηση, μεγαλύτερη διαφάνεια της ισχύουσας νομοθεσίας, χωρίς, εννοείται, να πληγεί το υφιστάμενο επίπεδο προστασίας. Αυτή η απλοποίηση έχει διπλό ρόλο. Κατ' αρχάς, να διευκολύνει την εφαρμογή και τον έλεγχο της κοινοτικής πολιτικής: τα κράτη μέλη θα μπορούσαν κατ' αυτό τον τρόπο να θέσουν ευκολότερα σε εφαρμογή τα εθνικά ή τα διακρατικά μέτρα. Πώς μπορούν σήμερα να μεταφέρουν στην εθνική νομοθεσία περισσότερες από πενήντα οδηγίες για την προστασία των υδάτων, οδηγίες που αλληλεπικαλύπτονται, επαναλαμβάνονται και καμμιά φορά αντιφάσκουν; Δεύτερον, να καταστήσει την πολιτική αυτή περισσότερο αναγνώσιμη για τα μέλη της Ένωσης.
<P>
Οι υποχρεώσεις όλων των δημόσιων και ιδιωτικών χρηστών ύδατος πρέπει να συνενωθούν στο ίδιο κείμενο, το οποίο θα τους αποδεικνύει ότι το νερό, λόγω των πολλαπλών του χρήσεων, δεν μπορεί να ρυθμίζεται με τομεακά κείμενα. Η Ευρωπαϊκή Ένωση θα αποκτούσε έτσι ένα σημαντικό ενιαίο κείμενο για την προστασία ενός από τους βασικούς φυσικούς πόρους της.
<P>
Αντιθέτως, το προτεινόμενο ψήφισμα δεν φαίνεται να συνάδει, κατά τη γνώμη μας, με την εφαρμογή της αρχής της επικουρικότητας. Φαίνεται μάλιστα να περιέχει ορισμένες αντιφάσεις. Παρόλο που συμφωνούμε με την ανάλυση της παραγράφου 16 σχετικά με την ανάγκη ενιαίας ευρωπαϊκής προσέγγισης για τη διαχείριση των διαμεθοριακών λεκανών, το κείμενο απομακρύνεται από τη γνωμοδότησή μας σε πολλά σημεία. Η παράγραφος 1 του ψηφίσματος επιβεβαιώνει ότι οι στόχοι, αλλά και οι πρωταρχικές δράσεις μιας κοινοτικής πολιτικής περί των υδάτων μπορούν να υλοποιηθούν καλύτερα στο κοινοτικό επίπεδο, απ' ότι στο επίπεδο των κρατών μελών, παρόλο που η παράγραφος 9 αναγνωρίζει ρητώς ότι οι δράσεις αυτές δεν θα είναι δυνατόν να εφαρμοστούν παντού.
<P>
Παρά τη διαπίστωση αυτή, το ψήφισμα προτείνει ως ελάχιστη υποχρεωτική απαίτηση τη θέσπιση αυστηρών και ομοιόμορφων προδιαγραφών εκπομπών. Η επιτροπή γεωργίας και ανάπτυξης της υπαίθρου είχε προτείνει να καθορίζει απλώς η οδηγία πλαίσιο τις κατευθυντήριες γραμμές ενόψει της επίτευξης των κοινών στόχων που καθορίζει η Ευρωπαϊκή Ένωση.

<SPEAKER ID=193 LANGUAGE="EN" NAME="White">
Κύριε Πρόεδρε, το γεγονός ότι η ομάδα μου προέτεινε μόνο τέσσερεις τροπολογίες στην έκθεση Florenz αποτελεί μέτρο του πόσο εκτιμούμε οχι μόνο την εργασία του εισηγητή αλλά και την εργασία των άλλων σκιωδών εισηγητών τόσο από την Ομάδα των Φιλελευθέρων όσο και από την Ομάδα των Πρασίνων καθώς και όλων εκείνων που έχουν συμβάλει στην πολύ επιτυχή, κατά την άποψή μου, κατάληξη ενός μακροχρόνιου προγράμματος το οποίο ξεκίνησε πριν από μερικούς μήνες. Αυτή η πλευρά του ημικυκλίου πιστεύει πράγματι ότι η ακρόαση της 20ης Ιουνίου, την οποία οργάνωσε το Κοινοβούλιο και η οποία αναφέρεται στο προοίμιο της εκθέσεως Florenz, υπήρξε μια πολύ καλή αρχή.
<P>
Από την πλευρά που το βλέπω εγώ, η Επιτροπή μας ερώτησε βασικά, τι θέλετε; Εμείς, ως οι εκλεγμένοι εκπρόσωποι, υποβάλλαμε κατά τη διάρκεια εκείνης της ακρόασης ορισμένες προτάσεις, και ορθώς. Κατά συνέπεια μπορεί να ειπωθεί ότι η Επιτροπή και το Κοινοβούλιο εργάστηκαν πολύ προσεκτικά και εποικοδομητικά για να έρθουν σε κάποια κατάληξη, όχι μόνο μέσω της ακροάσεως αλλά και με την εξαίρετη εργασία του κ. Florenz κατά τη διάρκεια των θερινών διακοπών πριν παρουσιαστεί η ανακοίνωση το φθινόπωρο.
<P>
Πιστεύω ότι αυτός υπήρξε ένας πολύ καλός τρόπος προόδου, αλλά εμείς από αυτήν την πλευρά του ημικυκλίου νομίζουμε ότι το παρόν είναι ένα πρόγραμμα δράσης και αυτή ήταν η έκφραση για την οποία συζητήσαμε και η οποία απετέλεσε το αντικείμενο των τροπολογιών στην επιτροπή, και η οποία θα έδιδε στο Κοινοβούλιο την εξουσία που διαθέτουμε σύμφωνα με τις διαδικασίες συναπόφασης. Κατά συνέπεια εάν πρόκειται να συμφωνήσουμε, και θα συμφωνήσουμε, ως αποτέλεσμα της συμφωνίας στην οποία καταλήξαμε στηριζόμενοι στην επιστολή της κ. Bjerregaard προς τον κ. Florenz με ημερομηνία 14 Οκτωβρίου 1996, τότε αυτή θα αποτελέσει τη συμπεφωνημένη βάση. Θα αποδεχθούμε, επομένως, την αρχή της οδηγίας πλαισίου και θα αποδεχθούμε επίσης τη μείωση των εξουσιών μας σύμφωνα με το άρθρο 130 Σ. Ναι, ασφαλώς παίζουμε συνταγματικά παιχνίδια και είμαστε ευτυχείς που η Επιτροπή συμφώνησε να ακολουθήσει ορισμένους από τους ελιγμούς αυτούς. Είναι πολύ σωστά αυτά που κάναμε.
<P>
Θα ήθελα να ζητήσω από την Επίτροπο, όταν απαντήσει στη συζήτηση, να μας παράσχει κάποια ένδειξη για το χρονοδιάγραμμα. Ένα μέρος της ασκήσεως ήταν το ότι αποδεχθήκαμε οδηγία πλαίσιο αντί πρόγραμμα δράσης επί τη βάσει ότι θέλαμε κάτι που θα μπορέσουμε να το παρουσιάσουμε στο εκλογικό μας σώμα και κατά τη γνώμη μου αυτό έχει λογική.
<P>
Θα μπορούσα επίσης να ζητήσω από την Επίτροπο να μας πει τι σκέφτεται αναφορικά με τις άλλες οδηγίες για τα ύδατα οι οποίες, όπως ετόνισαν και άλλοι ομιλητές, υφίστανται τώρα επεξεργασία και άρα θα ήταν χρήσιμο να γνωρίζουμε τα χρονοδιαγράμματα που έχει κατά νουν η Επιτροπή σχετικά μ' αυτές; Ευχαριστώ την Επιτροπή για μια ακόμη φορά για την εποικοδομητική προσέγγισή της στην έκθεση Florenz και συγχαίρω ξανά τον κ. Florenz για την εξαίρετη εργασία που έκανε ο ίδιος και οι Χριστιανοδημοκράτες.

<SPEAKER ID=194 LANGUAGE="ES" NAME="Valverde Lσpez">
Κύριε Πρόεδρε, όπως μόλις ανέφεραν και οι συνάδελφοι, το νερό αποτελεί καθοριστικό παράγοντα και άλλων πολύ σημαντικών πολιτικών, όπως η γεωργία, ο τουρισμός, η κατανάλωση στα αστικά κέντρα και η βιομηχανική κατανάλωση. Γι' αυτό και υποστηρίζουμε πλήρως την πρόταση που διατυπώνει ο εισηγητής, κ. Florenz, να αρχίσουμε να προσεγγίζουμε αυτά τα θέματα με συνολικό τρόπο, με μια οδηγία πλαίσιο. Το ίδιο και οφείλουμε να υποστηρίξουμε την άποψή του να δοθεί προτεραιότητα στους κανόνες για τις εκπομπές και να θεσπιστούν ποιοτικά κριτήρια ως μέσον σύγκλισης και συμπληρωματικότητας. Και αυτό επίσης είναι βασικό.
<P>
Επίσης, πιστεύω ότι μπορούμε να υποστηρίξουμε πλήρως την πρόταση της Επιτροπής Γεωργίας, την οποία διατυπώνει ο εισηγητής της κ. des Places, σχετικά με την ανάγκη κωδικοποίησης και απλούστευσης των προτάσεων. Και πιστεύω ότι εδώ και τώρα εμείς, ως Κοινοβούλιο, οφείλουμε να επιστήσουμε δυναμικά την προσοχή όλων των πολιτών της Ευρώπης και όλων των αρμοδίων και να τους επισημάνουμε ότι, στο εγγύς μέλλον, τίποτε δεν θα συνεχίσει να είναι σε αυτόν τον τομέα όπως ήταν ως τώρα.
<P>
Το νερό είναι ένα αγαθό που σπανίζει. Όλος ο κόσμος το ξέρει αυτό, και κανείς δεν έχει το δικαίωμα να το ρυπαίνει. Κατά συνέπεια, η στρατηγική πρέπει να συνίσταται στην αποφυγή οποιασδήποτε ρύπανσης, και οι εκπομπές πρέπει να είναι η εξαίρεση και όχι ο κανόνας. Θα πρέπει επίσης να υπενθυμίσουμε σε όλους τους πολίτες ότι το νερό έχει μια τιμή, και αυτή η τιμή θα συνεχίσει να αυξάνεται για λόγους οικονομικούς, κοινωνικούς και περιβαλλοντικούς, και εμείς επίσης έχουμε την υποχρέωση να υλοποιήσουμε την απαίτηση της Συνθήκης του Μάαστριχτ να ενσωματώσουμε το συνολικό κόστος στην τιμή του νερού. Έχουμε επίσης την υποχρέωση να επισημάνουμε ότι δεν υπάρχουν μόνον προβλήματα ποιότητας, αλλά και προβλήματα ποσότητας σε πολλές περιοχές. Κατά συνέπεια, πρέπει να διαρθρωθεί η διαπεριφερειακή αλληλεγγύη πάνω από εθνικά σύνορα. Και η πολιτική αυτή επίσης συνεπάγεται μια απαίτηση καλής χρήσης.
<P>
Το πρόβλημα τίθεται επίσης όσον αφορά τη χωροταξία, την επεξεργασία των υδάτινων αποβλήτων ενόψει της επαναχρησιμοποίησής τους, καθώς και τον τρόπο αξιοποίησης όλων των διαθέσιμων πόρων, συμπεριλαμβανομένων και των δυνατοτήτων που προσφέρουν οι μεσογειακές παράκτιες ζώνες, με την εγκατάσταση μονάδων αφαλάτωσης, και οι πρωτοβουλίες αυτές δε μπορεί να αφήνονται μόνο για όταν υπάρχουν σοβαρά προβλήματα ξηρασίας. Επιπλέον, χρειάζεται μια σταθερή δέσμευση από πλευράς των διαφόρων παραγόντων, των μεγάλων καταναλωτών, όπως η γεωργία, η βιομηχανία, ο τουρισμός και τα αστικά κέντρα, και εδώ επίσης έχουν μεγάλες ευθύνες οι τοπικές αρχές εφόσον, κατά την εκτέλεση χωροταξικών έργων, το νερό είναι ένας περιοριστικός παράγοντας που πρέπει να λαμβάνεται πολύ σοβαρά υπόψη.
<P>
Τέλος, πιστεύω ότι δε χωρούν απλουστεύσεις σε αυτόν τον τομέα. Δε χωρούν απλά μέτρα ιδιωτικοποίησης της εκμετάλλευσης των υδάτων. Το ζήτημα είναι πολύ πιο περίπλοκο, και πρέπει να αντιμετωπίζεται στο σύνολό του, και αυτό μέσω των κατευθυντηρίων γραμμών που πρέπει να επεξεργαστεί η Ευρωπαϊκή Ένωση, και στη συνέχεια να αφήσει τις περιφέρειες και τις χώρες να διαχειρίζονται κατάλληλα αυτές τις δυνατότητες.

<SPEAKER ID=195 LANGUAGE="PT" NAME="Vieira">
Κύριε Πρόεδρε, κυρία Επίτροπε, αγαπητοί συνάδελφοι, η Ομάδα μας υποστηρίζει την έκθεση Florenz, κυρίως διότι εξετάζει και υποστηρίζει την ανάγκη έγκρισης μίας οδηγίας-πλαίσιου σχετικά με τη διαρκή προστασία των υδάτινων πόρων, η οποία θα συμπυκνώνει και θα απλοποιεί τις πολλές οδηγίες που ήδη υπάρχουν στο θέμα αυτό. Επίσης υποστηρίζουμε το βασικό στόχο του αγώνα για ύδωρ καλής ποιότητας από οικολογική άποψη.
<P>
Είναι σημαντικό να προστατεύονται πάση θυσία οι υδάτινοι πόροι στην Ευρώπη δεδομένης της αυξανόμενης χρήσης του ύδατος που κάνει ο άνθρωπος, όπως επίσης καθίσταται επείγουσα άναγκη όλα τα κράτη μέλη να αποφύγουν μία μεγαλύτερη υποβάθμιση της ποιότητας του ύδατος και να προωθήσουν εξίσου την εξυγίανση των μολυσμένων υδάτων.
<P>
Πρέπει επίσης να προσθέσουμε ότι οι κοινοτικές χρηματοδοτήσεις για την προστασία των υδάτων οφείλουν να ευνοούν ολοένα και περισσότερο τις απομακρυσμένες και τις ιδιαίτερα απομακρυσμένες περιοχές, όπου πρέπει ακόμη πολλά να γίνουν.
<P>
Ιδιαίτερο ενδιαφέρον παρουσιάζει η αναφορά της Επιτροπής στην προσέγγιση των υδρογραφικών λεκανών που, εκτός από το γεγονός ότι οδηγεί σε πολλές περιπτώσεις σε μία πολιτική συνεργασίας και συνεννόησης μεταξύ των ενδιαφερόμενων κρατών μελών, απαιτεί ταυτόχρονα την προσοχή και την παρέμβαση συνεργασίας της Ευρωπαϊκής 'Ενωσης. Σήμερα πρέπει να αντιμετωπιστούν τα ζητήματα του ύδατος με ποικίλο τρόπο, χωρίς τις πολεμοχαρείς συνήθειες του παρελθόντος. Αλλά η σημασία του δεν απαλλάσσει ούτε τα κράτη μέλη από τον αγώνα για την προστασία των δικαιωμάτων τους και των συμφερόντων των πληθυσμών τους, ούτε την 'Ενώση από μία ανώτερη στρατηγική διαιτησίας, ελέγχου και προσανατολισμού, στο πλαίσιο ορθών και κατάλληλων κριτηρίων, έστω και εάν βασίζονται στην αρχή της επικουρικότητας.
<P>
Η πολιτική των υδάτων δεν μπορεί επίσης να μη συνδέεται με όλο το σύνολο των άλλων πολιτικών που συμμετέχουν σε σχέδια ολοκληρωμένης ανάπτυξης, δηλαδή περιβάλλοντος και χωροταξίας, μεταφορών, ενέργειας, βιομηχανίας, γεωργίας ή δασοκομίας.
<P>
Και σε αυτόν τον τελευταίο τομέα, πέρα από τη σημασία της διατήρησης των αυτόχθονων δασών, επισημαίνεται το πόσο σημαντική μπορεί να είναι για την ενίσχυση των υδάτινων πόρων μία συνολική στρατηγική στον τομέα του ύδατος, εκ μέρους της Ευρωπαϊκής 'Ενωσης, η οποία θα ευνοεί, στην πράξη, μία σημαντική και επείγουσα αύξηση των δασικών περιοχών στα διάφορα κράτη μέλη και στις περιφέρειές τους, κυρίως στις νότιες, των οποίων οι κυβερνήσεις δεν έδειξαν πάντοτε προσοχή, ούτε έδειξαν πραγματικά να κάνουν προσπάθειες για την υλοποίηση κατάλληλων πολιτικών που μόνο μακροπρόθεσμα καρποφορούν.

<SPEAKER ID=196 LANGUAGE="NL" NAME="Eisma">
Πρόεδρε, η αλήθεια πρέπει να λέγεται και έχω το βλέμμα μου κυρίως στραμμένο στην Επίτροπο Bjerregaard. Η μεταρρύθμιση του συνόλου της πολιτικής που εφαρμόζεται στον τομέα των υδάτων είναι για ένα μεγάλο μέρος αποτέλεσμα της πρωτοβουλίας του Κοινοβουλίου. Το Σώμα έκρινε ότι ήταν απαραίτητο να δράσει δεδομένου ότι στο συγκεκριμένο τομέα είχαμε μία πληθώρα εκατέρωθεν ασυντόνιστων οδηγιών. Η ακρόαση που πραγματοποιήσαμε, στην οποία αναφέρθηκε και ο εισηγητής Florenz, συνέβαλε στη μεταρρύθμιση του συνόλου της πολιτικής για τα ύδατα.
<P>
Πρέπει να ομολογήσω ότι η πολιτική μου ομάδα ούτε είχε ούτε έχει πολύ εμπιστοσύνη στην Επιτροπή όσον αφορά την προώθηση της μεταρρύθμισης της πολιτικής στον τομέα των υδάτων. Πιστεύω ότι, στο χώρο αυτό, η Επιτροπή έχει χάσει ένα μέρος της αξιοπιστίας της, ενώ η εμπιστοσύνη μας δεν αυξήθηκε με τη δημοσίευση της παρούσας ανακοίνωσης. Πρόκειται για ένα έγγραφο με άτονο περιεχόμενο και δικαιολογώ τη στάση του εισηγητή ο οποίος απείλησε με την εκτέλεση προγράμματος δράσης. Γνωρίζετε τόσο εσείς όσο και ο εισηγητής Florenz, ότι η πολιτική μου ομάδα δεν είχε ταχθεί υπέρ της εκτέλεσης προγράμματος δράσης αντί της δημοσίευσης της παρούσας ανακοίνωσης, επειδή διακατεχόταν από φόβο ότι θα επιβραδύνονταν οι διαδικασίες. Παρ'όλα αυτά, αυτό που αναμένουμε είναι η πρόταση της Επιτροπής για μία οδηγία πλαίσιο η οποία θα πρέπει να αναπληρώνει τις ελλείψεις της ανακοίνωσης που εξετάζουμε σήμερα. Πρόκειται για τον κατάλληλο συντονισμό των ποιοτικών στόχων και των προτύπων εκπομπής, το συντονισμό της ποιότητας με την ποσότητα των στόχων και τη χορήγηση υψηλής προτεραιότητας στην οικολογική ποιότητα των υδάτων.
<P>
Χαίρομαι για την επιστολή που απηύθυνε στο Σώμα ο Επίτροπος κατόπιν επιμονής του εισηγητή Florenz. Για τη σύνταξη της επιστολής αυτής, στην οποία αναφέρεται ότι η οδηγία πλαίσιο θα κατατεθεί σύντομα, χρειάστηκε και πάλι να ασκηθεί πίεση εκ μέρους του Κοινοβουλίου.
<P>
Πρόεδρε, το συμπέρασμα που μπορεί να εξαχθεί μέχρι στιγμής είναι ότι το Κοινοβούλιο χρειάστηκε να αναλάβει πολλές πρωτοβουλίες προκειμένου να καταλήξουμε στη χάραξη μίας αποδεκτής νέας ευρωπαϊκής πολιτικής για τα ύδατα, αποτέλεσμα στο οποίο συνεισέφερε με το έργο του και ο εισηγητής Florenz. Επί τη ευκαιρία αυτή θα ήθελα να τον συγχαρώ θερμά για την έκθεση που εκπόνησε.

<SPEAKER ID=197 LANGUAGE="ES" NAME="Gonzαlez Αlvarez">
Κύριε Πρόεδρε, κυρία Επίτροπε, σύμφωνα με την Υπηρεσία Περιβάλλοντος, το 10 με 20 % των υδάτων στην Ευρώπη δεν διαθέτουν την κατάλληλη ποιότητα. Και από το 1973 διαπλέκεται ένα νομικό πλαίσιο οδηγιών αντιφατικών μεταξύ τους. Γι' αυτό, εμείς είμαστε απόλυτα σύμφωνοι με τον κ. Florenz όσον αφορά την αναγκαιότητα μιας οδηγίας πλαισίου που να συγκεντρώνει και να απλουστεύει την υπάρχουσα νομοθεσία, κυρίως αν ληφθεί υπόψη ότι η μη τήρηση του κοινοτικού Δικαίου είναι συνήθης στα περιβαλλοντικά ζητήματα.
<P>
Εμείς πιστεύουμε ότι η πρόληψη, η προφύλαξη των πόρων και η αποφυγή της εξακολούθησης της υποβάθμισης της ποιότητας των υδάτων, καθώς και η επανόρθωση των φθορών, αποτελούν ζητήματα με προτεραιότητα στην πολιτική της Ευρωπαϊκής Ένωσης στον τομέα των υδάτων. Και χωρίς να χαμηλώσει το επίπεδο που έχει επιτευχθεί, πιστεύουμε ότι πρέπει να συγκεντρωθούν όλες αυτές οι οδηγίες δημιουργώντας μια νομοθεσία σαφή και κατανοητή για τα Κράτη μέλη.
<P>
Εμείς πιστεύουμε ότι οι στόχοι και οι δράσεις με προτεραιότητα πρέπει να καθοριστούν σε κοινοτική κλίμακα (αν δεν υπάρχουν κοινοτικοί κανόνες, δύσκολα θα τους τηρήσουν τα Κράτη), αφήνοντας στη συνέχεια την προσαρμογή και τη συγκεκριμενοποίηση υπ' ευθύνη των Κρατών. Και πιστεύουμε επίσης ότι η γεωργία, η βιομηχανία και οι μεταφορές πρέπει να λαμβάνουν υπόψη την πολιτική της Ευρωπαϊκής Ένωσης στον τομέα των υδάτων και του περιβάλλοντος. Αν όχι, θα είναι πολύ δύσκολο να επιτύχουμε τους προβλεπόμενους στόχους. Στη χώρα μου, βρίσκονται σε κίνδυνο διάφοροι υγρότοποι που αποτελούν πολύτιμο θησαυρό για την Ευρώπη. Ορισμένα από τα ονόματα νομίζω ότι είναι παγκοσμίως γνωστά, όπως η λιμνοθάλασσα της Ruidera, οι Tablas de Daimiel, η Albufera της Βαλένθια, η Doρana, κλπ.
<P>
Εμείς πιστεύουμε ότι βρισκόμαστε τώρα σε θέση να λάβουμε προληπτικά μέτρα ώστε να αποφευχθεί ένα πόρος πολύτιμος για τη ζωή της ανθρωπότητας όπως το νερό να χαθεί οριστικά από τον κόσμο, και εν προκειμένω, και από την Ευρωπαϊκή Ένωση. Κατά συνέπεια, πρέπει να ληφθούν μέτρα, και εμείς είμαστε απολύτως σύμφωνοι με την έκθεση του κ. Florenz.

<SPEAKER ID=198 LANGUAGE="FR" NAME="Lannoye">
Κύριε Πρόεδρε, στους κόλπους της επιτροπής περιβάλλοντος βασιλεύει μια ωραία ομοφωνία, εφόσον η ομάδα μας υποστηρίζει και αυτή πλήρως την έκθεση του κ. Florenz, τον οποίο επιθυμούμε να συγχαρούμε. Πράγματι, η προσέγγισή του είναι απολύτως συμβατή προς τις ανησυχίες μας. Χρειάζεται μια οδηγία πλαίσιο για την πολιτική περί υδάτων. Πρέπει ασφαλώς να ξεκινήσουμε από τις τέσσερις αρχές της πολιτικής περιβάλλοντος, σύμφωνα με τη γνωστή ιεράρχηση, αρχίζοντας από την αρχή της προφύλαξης και τελειώνοντας με την αρχή ο ρυπαίνων πληρώνει, προσθέτοντας ότι σήμερα, οι αρχές αυτές δεν τηρούνται καθόλου.
<P>
Θα διατυπώσω ορισμένες παρατηρήσεις. Κατ' αρχάς, σχετικά με την επιλογή μεταξύ της υιοθέτησης στόχων ποιότητας και της προσέγγισης μέσω οριακών τιμών. Η θεώρηση του εισηγητή είναι απολύτως ορθή: οι εναλλακτικές αυτές επιλογές δεν είναι ασυμβίβαστες μεταξύ τους. Είναι αυτονόητο ότι αν επιθυμεί κανείς να επιτύχει στόχους ποιότητας, πρέπει να καθορίσει οριακές τιμές για τα προηγούμενα στάδια δραστηριοτήτων και δεν πρέπει να τις καθορίσει λαμβάνοντας υπόψη τομεακά συμφέροντα, αλλά κυρίως σε συνάρτηση με την ικανότητα απορρόφησης των οικοσυστημάτων. Αυτό δεν έγινε παντού και έτσι οδηγηθήκαμε σήμερα σε μια κατάσταση την οποία η ίδια η Επιτροπή αναγνωρίζει ως κατάσταση επιταχυνόμενης υποβάθμισης: η ποιότητα των υδάτων υποβαθμίζεται και υποβαθμίζεται όλο και περισσότερο. Πολλοί υδροφόροι ορίζοντες, πολλά ποτάμια είναι μολυσμένα, είτε από αζωτούχες ενώσεις, είτε από οργανικές χλωριούχες ενώσεις, είτε από παρασιτοκτόνα. Ερχόμαστε έτσι στις λογικά πρότερες πολιτικές, σχετικά με τις οποίες θα ήθελα να πω δυο λόγια.
<P>
Ποιές είναι οι τρεις πολιτικές οι οποίες, κατά τη γνώμη μου, ευθύνονται περισσότερο; Κατ' αρχάς, η γεωργική πολιτική. Είναι αυτονόητο ότι αν δεν τροποποιηθεί η κοινή γεωργική πολιτική, δεν θα μπορέσει να επιλυθεί το πρόβλημα της ποιότητας των υδάτων. Πρόκειται για εκτεταμένη ρύπανση, οφειλόμενη στα παρασιτοκτόνα και τις αζωτούχες ενώσεις, τα οποία επιβαρύνουν ιδιαίτερα την ποιότητα των υδάτων. Χρειάζεται ριζική αλλαγή. Πρέπει να προχωρήσουμε προς περισσότερο εκτατική γεωργία, γεωργία οργανικού τύπου. Αυτό θα απαιτήσει χρόνο, αλλά είναι απαραίτητο.
<P>
Κατόπιν, η βιομηχανία. Είναι προφανές ότι πρέπει να αλλάξει μια ολόκληρη σειρά βιομηχανικών μεθόδων, ότι πρέπει να γενικευθεί η ανακύκλωση και η λειτουργία των βιομηχανικών υδάτων σε κλειστό κύκλωμα και ότι πρέπει να αποφεύγεται η υπερεκμετάλλευση με την τροποποίηση ορισμένων τεχνικών που είναι πλέον πεπαλαιωμένες. Και γι' αυτό, χρειάζονται μέσα.
<P>
Τέλος, η ενέργεια. Μια πολιτική ενέργειας βασιζόμενη σε κεντρική παραγωγή, η οποία προκαλεί σημαντική θερμική ρύπανση είναι πολιτική προορισμένη να αποτύχει στην οπτική της διατήρησης της ποιότητας των υδάτων. Και εδώ, πρέπει να δράσουμε. Χρειάζεται περισσότερη αποκέντρωση, χρειάζεται μεγαλύτερη ενεργειακή αποδοτικότητα και ανάπτυξη των ανανεώσιμων ενεργειών.
<P>
Για να ολοκληρώσω, κύριε Πρόεδρε, δεν νομίζω ότι αν υιοθετήσουμε τους στόχους ποιότητας και τις οριακές τιμές χωρίς να προβλέψουμε οικονομικά μέσα, θα καταφέρουμε να επιλύσουμε τα προβλήματα της ποιότητας των υδάτων. Χρειάζεται, όπως συνιστά το Ευρωπαϊκό Γραφείο Περιβάλλοντος, να προσφύγουμε σε οικονομικά μέσα, όπως οι οικολογικοί φόροι, να εισαγάγουμε την έννοια της αστικής ευθύνης των βιομηχάνων, διαφορετικά δεν θα μπορέσουμε να επιλύσουμε τα προβλήματα.

<SPEAKER ID=199 LANGUAGE="NL" NAME="Blokland">
Πρόεδρε, κυρία Επίτροπε, αξιότιμοι κύριοι συνάδελφοι, στην περίπτωση της ευρωπαϊκής πολιτικής για τα ύδατα εξετάζουμε κατ'αρχήν ένα ανανεώσιμο είδος πόρων που, όπως αναγνωρίζεται γενικώς, πρέπει να αντιμετωπισθεί με προσοχή.
<P>
Στην έκθεση Dobris απαρριθμούνται τα σημαντικότερα προβλήματα που υφίστανται στον τομέα των υδάτων στην Ευρωπαϊκή Ένωση. Προβλήματα δημιουργεί η αύξηση της κατανάλωσης ύδατος, ενώ, σε περίπτωση που δεν τροποποιηθεί η πολιτική που εφαρμόζεται, σε ορισμένες περιοχές ενδέχεται να δημιουργηθούν κρίσιμες καταστάσεις εξαιτίας της περαιτέρω ρύπανσης των υπόγειων και των επιφανειακών υδάτων. Συνεπώς, υπάρχουν πάμπολλοι λόγοι να αναλάβουμε δράση τώρα.
<P>
Ευτυχώς, επί του σημείου αυτού υπάρχει συμφωνία μεταξύ Συμβουλίου, Επιτροπής και Κοινοβουλίου. Ταυτόχρονα δε φαίνεται ότι υπάρχει συμφωνία απόψεων όσον αφορά τον τρόπο με τον οποίο θα πρέπει να αναληφθεί δράση. Δυστυχώς, είμαστε υποχρεωμένοι να διαπιστώσουμε ότι η πολιτική που εφάρμοσε η Ένωση στον τομέα των υδάτων την τελευταία εικοσαετία δεν απέδωσε τα αναμενόμενα αποτελέσματα - το λιγότερο που θα μπορούσα να πω. Με την οδηγία του 1976 σχετικά με την ποιότητα των υδάτων δεν επετεύχθη ο στόχος που είχε τεθεί. Αυτό οφείλεται τόσο στο υβριδικό περιεχόμενο της οδηγίας, όσο και στο γεγονός ότι τα κράτη μέλη δεν ήταν διατεθειμένα να καθορίσουν οριακές τιμές για τις ουσίες που περιλαμβάνονταν στο «μαύρο κατάλογο».
<P>
Η έκθεση Florenz, συνδυαζόμενη με την ανακοίνωση της Επιτροπής, προσφέρει το θεμέλιο λίθο για την κατάρτιση μιας περισσότερο συνεκτικής και αποτελεσματικής πολιτικής στον τομέα των υδάτων. Πρέπει να αρχίσουν σύντομα οι προσπάθειες για την κατάρτιση της νέας οδηγίας πλαίσιο για τα ύδατα, στην οποία θα πρέπει να υπάρξει μία σαφής διασύνδεση των οριακών τιμών που αφορούν τις εκπομπές και των ποιοτικών στόχων. Όπως είναι φυσικό, έχει μεγάλη σημασία να επινοηθούν καλύτεροι τρόποι για την πραγματική μείωση των εκπομπών οι οποίες προέρχονται τόσο από «κυρίους ρυπαίνοντες», όσο και από πηγές που δεν είναι τόσο εύκολο να προσδιοριστούν με ακρίβεια, όπως συμβαίνει στην περίπτωση της γεωργίας.
<P>
Η ανακοίνωση της Επιτροπής προσφέρει ορισμένα κατάλληλα μέσα για το σκοπό αυτό. Στην προκειμένη περίπτωση αναφέρομαι στη μέθοδο αντιμετώπισης με βάση την περιοχή του Ρου και την εκτέλεση προγραμμάτων στα οποία περιλαμβάνονται μέτρα για ειδικές ομάδες στόχους. Από τις εμπειρίες που έχουν συναχθεί από το πρόγραμμα δράσης για το Ρήνο προκύπτει ότι κατ'αυτό τον τρόπο μπορούν να επιτευχθούν πάρα πολύ καλά αποτελέσματα. Για το λόγο αυτό, πιστεύω ότι η νέα οδηγία πλαίσιο θα πρέπει να στηρίζεται στο άρθρο 130 Σ, παράγραφος 1. Μόνο τότε μπορεί να προσφερθεί στο υδάτινο περιβάλλον η προστασία που του χρειάζεται.

<SPEAKER ID=200 LANGUAGE="DE" NAME="Lukas">
Κύριε Πρόεδρε, και μόνο το γεγονός ότι, σύμφωνα με τις εκτιμήσεις του Eυρωπαϊκού Γραφείου Περιβάλλοντος, μονάχα το 10-20 % των υδάτων της Eυρωπαϊκής Ένωσης ανταποκρίνεται στις απαιτήσεις για καλή ποιότητα ύδατος, θα πρέπει να ταρακουνήσει κάθε λογικό άνθρωπο. Eίναι καιρός πια για δράση. Όπως ξεκάθαρα λέει ο κ. Florenz, η Eπιτροπή απέτυχε, δυστυχώς, στον στόχο της, να παρουσιάσει μια συνολική ιδέα για την πολιτική των υδάτων. Περίμενα πάρα πολλά από ένα πρόγραμμα δράσης, όπως επιθυμούσε αρχικά ο εισηγητής.
<P>
Aπό τη σκοπιά μιας χώρας, όπως η Aυστρία, που δίνει πρώτη προτεραιότητα στην προστασία των υδάτων εδώ και πολύ καιρό, δεν μπορεί παρά να υποστηριχθεί αυτή η έκθεση. Mια πανευρωπαϊκή προληπτική προστασία των υδάτων αποτελεί αξίωση, από την οποία δεν πρέπει να γλυτώσουμε με τη δικαιολογία της αρχής της επικουρικότητας. Tο λέω αυτό συνειδητά ως ένας μεγάλος υπερασπιστής της αρχής αυτής. Oι πρωτεύοντες στόχοι και τα μέτρα, θα πρέπει να καθοριστούν σε κοινοτικό επίπεδο. O τρόπος της υλοποίησης, φυσικά, εναπόκειται στα κράτη μέλη. H εφαρμογή των βασικών αρχών της πρόληψης και της καταπολέμησης των περιβαλλοντικών μολύνσεων μπορεί να επιτευχθεί μόνο μ' ένα συνδυασμό των στάνταρτ εκπομπών και των στόχων ποιότητας. Tο γεγονός ότι τα αυστηρά στάνταρτ εκπομπών μπορούν να εκτελεστούν και να εφαρμοστούν ευκολότερα απ' ότι οι αναφερόμενοι στις περιεχόμενες τιμές ρύπων στόχοι ποιότητας, θα πρέπει να ληφθεί υπόψη βεβαίως, και μάλιστα τόσο από άποψη περιβαλλοντικής πολιτικής, όσο και από άποψη πολιτικής ανταγωνισμού.

<SPEAKER ID=201 LANGUAGE="PT" NAME="Apolinΰrio">
Κύριε Πρόεδρε, επειδή τη θεωρώ θετική, συμφωνώ συνολικά με την έκθεση του κ. Florenz, κυρίως όσον αφορά την υποστήριξη της δημιουργίας μίας οδηγίας πλαίσιου.
<P>
Η γενική υπογράμμιση μίας προσέγγισης βασσισμένης στην ποιότητα του ύδατος, η συνολική και συνεκτική προσέγγιση που υποστηρίζει και η προοπτική διαχείρισης των υδρογραφικών λεκανών, κυρίως στις διασυνοριακές περιοχές, είναι τρία σημεία τα οποία θέλουμε να υπογραμμίσουμε ως θετικά.
<P>
Ωστόσο, υπάρχουν τέσσερις σκέψεις προληπτικού χαρακτήρα που θα ήθελα να διατυπώσω. Η πρώτη σχετίζεται με το γεγονός ότι η επεξεργασία μίας συνολικής και συνεκτικής προσέγγισης μπορεί να είναι μία περίπλοκη και χρονοβόρα διαδικασία, η οποία δεν μπορεί ούτε πρέπει να εμποδίζει την τήρηση των κριτηρίων και πολιτικών, που παρόλ'αυτά υπάρχουν ήδη, αναφορικά με τους υδάτινους πόρους. Διαφορετικά, όσο συζητάμε, χάνεται η ποιότητα του ύδατος στην Ευρωπαϊκή 'Ενωση.
<P>
Η δεύτερη είναι μία παρατήρηση σχετικά με το πρόβλημα της λειψυδρίας σε ορισμένα κράτη μέλη, κυρίως στη νότια ζώνη, στη Μεσόγειο, η οποία πρέπει να αντιμετωπιστεί ως μία έκκληση για εξοικονόμηση υδάτινων πόρων, για ορθολογική διαχείριση, για περιορισμό της επέκτασης των αρδεύσεων, για επανόρθωση των λανθασμένων παρεμβάσεων και για προσαρμογή των ανθρώπινων δραστηριοτήτων στο κλίμα και στο υδάτινο καθεστώς κάθε περιοχής, μοναδικός τρόπος για να μπορέσει να διατηρηθεί η ανάπτυξη.
<P>
Μία τρίτη παρατήρηση αφορά την πολιτική ποιότητας του ύδατος, η οποία δεν πρέπει να βασίζεται μόνο σε βιολογικά κριτήρια, αλλά σε μία προοπτική βιοενδεικτικών κριτηρίων, συνεχών μετρήσεων, κριτηρίων βασισμένων στα έμβια όντα και στις βιολογικές κοινότητες των ποταμών και λιμνών.
<P>
Μία τέταρτη παρατήρηση, για να ολοκληρώσω. Η επιλογή του ελέγχου των ρυπογόνων παραγόντων επιλύει το πρόβλημα προς τις πηγές των υδάτινων ροών αλλά όχι προς τις εκβολές, και δεν ελέγχει το σωρευτικό αποτέλεσμα των διαφόρων ρυπογόνων παραγόντων στον ρου προς τις εκβολές.

<SPEAKER ID=202 LANGUAGE="EN" NAME="Jackson">
Κύριε Πρόεδρε, καλωσορίζω το έγγραφο της Επιτροπής και υποστηρίζω την έκθεση του κ. Florenz. Καλωσορίζω ιδιαίτερα μια δήλωση στο έγγραφο της Επιτροπής η οποία έχει ως εξής: »Η κοινοτική πολιτική επί των υδάτων πρέπει να είναι επαρκώς ευέλικτη ούτως ώστε να αποφύγει την επιβολή ακατάλληλων ή περιττών αυστηρών απαιτήσεων απλά και μόνο προς χάριν της εναρμόνισης».
<P>
Μέσα στο πλαίσιο του διαλόγου που γίνεται στη Μ. Βρετανία σχετικά με την Ευρώπη και σχετικά με τα ποσά που έχει δαπανήσει το Ηνωμένο Βασίλειο - ορισμένοι λένε χωρίς να χρειάζεται, μολονότι δεν συμφωνώ μαζί τους - για τον καθαρισμό των υδάτων του κατά τα τελευταία 20 περίπου χρόνια, δέχομαι με ικανοποίηση τη δήλωση αυτή. Πιστεύω ότι είναι πολύ σημαντικό να καταχωρηθεί αυτό στα πρακτικά.
<P>
Το άλλο κείμενο που θα ήθελα να θέσω υπόψη της Επιτροπής είναι το εξής: στην παράγραφο 5.9 το έγγραφο λέει: »η Συνθήκη απαιτεί όπως ληφθούν υπόψη το κόστος και τα οφέλη τόσο της δράσεως όσο και της αδράνειας». Κάτι από εκείνα που στηρίζουν αυτό το είδος της συζήτησης είναι η ελπίδα του κόσμου ότι εάν επιχειρούσαμε περισσότερη εναρμόνιση και αυστηρότερα όρια και μόνον, θα είχαμε καθαρότερα νερά. Δεν πιστεύω ότι το πρόβλημα έγκειται εκεί. Ένα από τα κύρια προβλήματα των κρατών μελών είναι το γεγονός ότι δεν μπορούν να ανταποκριθούν στα πολύ υψηλά ποιοτικά επίπεδα των υδάτων που θα θέλαμε να θέσουμε. Ένας από τους λόγους που συναντούμε δυσκολίες με αυτές τις οδηγίες περί υδάτων είναι ότι η Επιτροπή δεν είναι επαρκώς σαφής αναφορικά με τις επακριβείς δαπάνες που συνεπάγεται η πλήρης συμμόρφωση με τις οδηγίες που εκδίδει.
<P>
Αποτελεί ντροπή ότι η οδηγία επί των ποσίμων υδάτων η οποία αυτή τη στιγμή βρίσκεται ενώπιον της Επιτροπής Περιβάλλοντος, Δημόσιας Υγείας και Προστασίας των Καταναλωτών περιλαμβάνει και μελέτη εκτίμησης κόστους η οποία δεν αξίζει ούτε το χαρτί στο οποίο είναι γραμμένη. Το αποτέλεσμα όλων αυτών αποκαλύπτεται στην έκθεση επί της παρακολούθησης εφαρμογής της κοινοτικής νομοθεσίας του 1995: Η έκθεση αυτή, και στο κεφάλαιο «ύδατα», αναφέρει ότι: »Ορισμένα κράτη μέλη συναντούν σοβαρές δυσχέρειες με την πρέπουσα εφαρμογή των στόχων που καθορίζει το κοινοτικό δίκαιο». Εκείνοι οι οποίοι ζητούν αυστηρότερη εναρμόνιση ίσως θα έπρεπε να σημειώσουν ότι ένα από τα κράτη μέλη που μνημονεύεται πολύ συχνά σ' αυτό το πακέτο είναι η Γερμανία.

<SPEAKER ID=203 LANGUAGE="EN" NAME="Fitzsimons">
Κύριε Πρόεδρε, υποστηρίζω και εγώ την έκθεση Florenz. Στο κάτω κάτω το νερό αποτελεί τον πιο βασικό φυσικό πόρο. Αποτελεί την ίδια την ουσία της ζωής. Είναι επομένως ολοένα και πιο ανησυχητικό να παρακολουθούμε τη συνεχή υποβάθμιση της ποιότητας των νερών στην Ευρώπη. Η περιεκτικότητα νιτρικών σε πάνω από το 66 % των ευρωπαϊκών λιμνών και ποταμών έχει αυξηθεί. Τα ευρωπαϊκά πρότυπα για την περιεκτικότητα των ποσίμων υδάτων σε εντομοκτόνα έχουν παραβιαστεί στο 75 % των αγροτικών περιοχών της Ευρωπαϊκής Ένωσης. Και στην Ιρλανδία έχουμε τα δικά μας προβλήματα. Παρουσιάζονται θάνατοι ψαριών στους ποταμούς και τις λίμνες μας, ένα φαινόμενο που παρουσιάζεται πλέον ετησίως. Αυτή τη στιγμή έχουμε ένα ιδιαίτερο πρόβλημα στην Ιρλανδία, σε μια πόλη που ονομάζεται Νέγκα, η οποία διαπίστωσε ότι τα ύδατά της είναι μολυσμένα. Δύο φορές η μόλυνση ήταν πρόσφατη. Το γεγονός αυτό δημιουργεί πολλές δυσκολίες στην τοπική κοινότητα. Αλλά και στη δική μου κομητεία, το Μηθ, έχουμε προβλήματα με τα ύδατα.
<P>
Είναι σαφές ότι η Ευρώπη πρέπει να παίξει ένα ρόλο καθορίζοντας και εφαρμόζοντας αυστηρές προδιαγραφές για την ποιότητα των υδάτων. Η προσέγγιση της Ευρωπαϊκής Ένωσης πρέπει να στηρίζεται σε τρεις βασικές αρχές: τη διασφάλιση ασφαλών αποθεμάτων ύδατος, την ανάσχεση της χειροτέρευσης της ποιότητάς τους και τον καθαρισμό των ρυπασμένων υδάτων. Ωστόσο, τα θεσμικά όργανα της Ένωσης δεν έχουν συλλάβει ακόμη τη σημασία αυτού του καθήκοντος. Οι αποσπασματικές προσεγγίσεις θα πρέπει να σταματήσουν και η Επιτροπή θα πρέπει να τεθεί στην πρωτοπορεία για μια σθεναρή κοινοτική υδατική πολιτική. Δεν θα πρέπει να περιμένουμε να γίνει πρώτα κάποια σοβαρή περιβαλλοντική καταστροφή. Δεν μπορούμε να αναβάλλουμε πλέον αυτό το θέμα. Προτρέπω την Επιτροπή να αναλάβει τις ευθύνες της χωρίς καθυστέρηση και πριν το παλιό ρητό «νερό, νερό ολούθε κι' ούτε μια σταγόνα για να πιώ» γίνει πραγματικότητα.

<SPEAKER ID=204 LANGUAGE="EN" NAME="Teverson">
Κύριε Πρόεδρε, έχοντας μαζί με τους εκλογείς μου την εμπειρία των διαφόρων οδηγιών που ισχύουν αυτή τη στιγμή στην Ευρωπαϊκή Ένωση για τα ύδατα, κάτι που προκύπτει είναι το πόσο δύσκολο είναι να γίνουν κατανοητές καθώς και πόσο δύσκολο είναι για τους απλούς πολίτες που ενδιαφέρονται για τις εκβολές των ποταμών τους ή την κατάσταση των υδάτων στους ποταμούς τους να δείξουν έστω και ένα τομέα όπου μια οδηγία της ΕΕ μπόρεσε να τους βοηθήσει. Καλωσορίζω ένθερμα, συνεπώς, την πρόσκληση για να ευρύτερο και καλύτερο πλαίσιο από αυτό που υπάρχει τώρα. Αυτό είναι ασφαλώς κάτι που χρειάζεται.
<P>
Υπάρχουν δύο τομείς που θα ήθελα να παρουσιάσω στη σημερινή συζήτηση, ένας από τους οποίους δεν έχει αναφερθεί αλλά περιλαμβάνεται στην έκθεση Florenz και έχει να κάνει με την κοινή αγροτική πολιτική. Είναι πολύ σημαντικό να συνειδητοποιήσουμε ότι εάν δεν εξασφαλίσουμε μια πολύ ουσιαστική μεταρρύθμιση και αλλαγές στον τρόπο που ασκούμε τη γεωργία εδώ στην Ευρώπη, δεν υπάρχει πιθανότητα να επιτύχουμε τα επίπεδα της ποιότητας των υδάτων που θα θέλαμε να επιτύχουμε, εάν δεν προχωρήσουν και τα δύο μαζί, αυτός ο στόχος - η ποιότητα των υδάτων που επιζητούμε - θα είναι ο δυσκολότερος να επιτευχθεί.
<P>
Βρίσκω επίσης πολύ δύσκολο, έχοντας υπόψη την επικουρικότητα, να λέμε πράγματι ότι η ποιότητα του πόσιμου ύδατος είναι κάτι που πρέπει να εξεταστεί εδώ. Η ποιότητα αυτή είναι συνάρτηση των υπολοίπων στοιχείων της ποιότητας των υδάτων: εάν τα διορθώσουμε αυτά, τότε και τα πόσιμα ύδατα θα είναι εν τάξει.
<P>
Για να συμφωνήσω με την κ. Jackson, διαπιστώνω κι' εγώ ότι ένας τομέας που απουσιάζει είναι η επίπτωση του κόστους αυτών των πολιτικών στον καταναλωτή: θα πρέπει να διασφαλίσουμε ότι παράλληλα με την αντιμετώπιση του προβλήματος της ποιότητος τα κράτη μέλη θα αντιμετωπίσουν και αυτό το θέμα. Θα ήθελα να ρωτήσω την Επίτροπο με ποιον τρόπο προτίθεται να ασκήσει πιέσεις επί των κρατών μελών ούτως ώστε να διασφαλίσει ότι το νερό δεν θα γίνει μια πανάκριβη πολυτέλεια που κανείς δεν θα μπορεί να αγοράσει.

<SPEAKER ID=205 LANGUAGE="DA" NAME="Sandbζk">
Κύριε Πρόεδρε, η ανακοίνωση της Επιτροπής για την πολιτική της Κοινότητας στον τομέα των υδάτων δεν ανταποκρίνεται, όπως επισήμανε ο κ. Karl-Heinz Florenz, στις σαφείς και ακριβείς απαιτήσεις τις οποίες η Επιτροπή Περιβάλλοντος και το Συμβούλιο όρισαν τον περασμένο χρόνο όσον αφορά μια ευρωπαϊκή έννοια για την προστασία των υδάτων. Ωστόσο, το αίτημα για ένα πρόγραμμα δράσης δεν αποτελεί λύση του προβλήματος. Από την τελευταία έκθεση του Οργανισμού Περιβάλλοντος προκύπτει με απόλυτη σαφήνεια ότι υπάρχουν τόσα προβλήματα στον τομέα των υδάτων που έφτασε η ώρα για δράση, δηλαδή για νομοθεσία με τη μορφή μιας οδηγίας-πλαίσιο, μόλις ολοκληρωθεί η κατάρτιση της οδηγίας για το πόσιμο νερό. Η οδηγία-πλαίσιο θα καθυστερήσει για πολλά χρόνια, εάν καταρτιστεί προηγουμένως ένα πρόγραμμα δράσης.
<P>
Συνεπώς, εκφράζω την ικανοποίησή μου για το γεγονός ότι η κα Ritt Bjerregaard, σε επιστολή της προς τον εισηγητή, υποσχέθηκε να υποβάλει μια παρόμοια οδηγία-πλαίσιο, σύμφωνα με τις κατευθυντήριες γραμμές που χαράσσει ο εισηγητής, δίνοντας έμφαση στα πρότυπα εκπομπών ως του πλέον κατάλληλου μέσου δράσης σε συνδυασμό με τις αρχές της φρόνησης και τις αρχές της προληπτικής δράσης και της παρέμβασης στην πηγή. Επίσης, αναμένω να φροντίσει η αρμόδια για το περιβάλλον Επίτροπος ώστε, αφενός μεν να εναρμονιστούν οι πολλές αντιφάσκουσες οδηγίες για τα ύδατα, αφετέρου δε να ενσωματωθεί η πολιτική στον τομέα των υδάτων σε άλλους τομείς πολιτικής, όπως στη γεωργία, τη βιομηχανία και τις μεταφορές? ωστόσο, αυτό πρέπει να συμβεί στις περιπτώσεις κατά τις οποίες οι εν λόγω τομείς πολιτικής λαμβάνουν υπόψη το θέμα του βιώσιμου περιβάλλοντος.
<P>
Εάν το σημείο 22 της έκθεσης απορριφθείτο κατανοούμε πλήρως, επειδή προβαίνει σε δριμύτατη κριτική κατά της ανακοίνωσης της Επιτροπής και υποδεικνύει το συγκεκριμένο τρόπο με τον οποίο πρέπει να διατυπώνονται στο μέλλον οι οδηγίες-πλαίσια. Θα ήθελα επίσης να πληροφορηθώ από την κα Ritt Bjerregaard πότε προτίθεται να υποβάλει την πρόταση οδηγίας και κατά πόσο, όπως φαίνεται να προκύπτει από την επιστολή της, η Επιτροπή έχει αναλάβει τώρα την υποχρέωση να συμμορφωθεί προς τις κατευθυντήριες γραμμές της παρούσας έκθεσης, κατά την υποβολή της οδηγίας-πλαίσιο.

<SPEAKER ID=206 LANGUAGE="DE" NAME="Rόbig">
Tο ύδωρ είναι ζωή. Tο Eυρωπαϊκό Kοινοβούλιο ασχολήθηκε σταθερά μ' αυτό το βασικό μελλοντικό πρόβλημα. Για το ύδωρ δεν υπάρχουν σύνορα. Συγχαίρω τον εισηγητή κ. Florenz για τη συνδυασμένη προσέγγισή του, η οποία αποτελείται από στάνταρτ εκπομπών και στόχους ποιότητας, και χαίρομαι που υπάρχει ήδη μια γραπτή διαβεβαίωση της αρμόδιας για το περιβάλλον Eπιτρόπου κ. Bjerregaard, ότι θα ακολουθήσει περαιτέρω την προσέγγιση αυτή.
<P>
Θα ήθελα να ξεκαθαρίσω ότι ούτε η Eπιτροπή ούτε το Kοινοβούλιο έχει την πρόθεση να επέμβει σε θέματα ιδιοκτησίας των υδάτινων πόρων. Kανείς στο Σώμα αυτό δεν θέλει την αναγκαστική εκτροπή των αυστριακών υδάτινων αποθεμάτων. Tο θέμα είναι να καταπολεμηθεί η ρύπανση στην πηγή της, να ληφθεί πρόνοια και έγκαιρα να παρθούν προληπτικά μέτρα.

<SPEAKER ID=207 NAME="Bjerregaard">
Κύριε Πρόεδρε, θα ήθελα καταρχάς να ευχαριστήσω την επιτροπή και, ειδικότερα, τον εισηγητή για το σημαντικό έργο που επιτέλεσε όσον αφορά την πρόταση που εξετάζουμε σήμερα στην αίθουσα αυτή. Όπως ανέφεραν πολλοί ομιλητές, η Επιτροπή Περιβάλλοντος του Ευρωπαϊκού Κοινοβουλίου διοργάνωσε τον Ιούλιο του περασμένου έτους ακρόαση για την πολιτική της ΕΕ στον τομέα των υδάτων, όπου προσκλήθηκα να συμμετάσχω. Στην ακρόαση κατέστη σαφές ότι πρέπει να γίνει κάτι για να διασαφηνισθεί η πολιτική της Κοινότητας στον τομέα των υδάτων και να χαραχθεί μια συνεκτική, γενική στρατηγική για την προστασία των υδάτινων πόρων στην Κοινότητα.
<P>
Μετά από όσα λέχθηκαν και συζητήθηκαν στην ακρόαση αυτή, η Επιτροπή δημοσίευσε την ανακοίνωσή της για την πολιτική της Ε.Ε. στον τομέα των υδάτων το Φεβρουάριο του τρέχοντος έτους. Η ανακοίνωση αυτή αποτελούσε μια ανάλυση όλης της ισχύουσας νομοθεσίας της ΕΕ που αφορά τους υδάτινους πόρους, και περιείχε επίσης προτάσεις για βελτίωση της πολιτικής στον τομέα αυτό. Η βασική πρόταση της ανακοίνωσης ήταν η κατάρτιση μιας οδηγίας-πλαίσιο για τα ύδατα, που θα αντικαθιστούσε ένα μεγάλο μέρος της παλαιότερης νομοθεσίας, πράγμα το οποίο, όπως άλλωστε ανέφεραν σήμερα στην αίθουσα αυτή πολλοί ομιλητές, ήταν αναγκαίο. Θα καλύπτονταν επίσης με τον τρόπο αυτό και ορισμένα κενά που είχαν διαπιστωθεί, όπως άλλωστε συζητήθηκε σήμερα. Τέλος, θα εξασφαλιζόταν επίσης, όπως ανέφεραν όλοι οι ομιλητές, η συνοχή και ο γενικός συντονισμός της νομοθεσίας στον τομέα αυτό.
<P>
Θα ήθελα να επωφεληθώ της ευκαιρίας αυτής για να τονίσω ότι δεν υπάρχει πρόθεση να τροποποιηθεί η πιο πρόσφατη νομοθεσία στον τομέα των υδάτων, θα ήθελα δε να αναφέρω ορισμένες οδηγίες που εννοώ συγκεκριμένα, δηλαδή την οδηγία για τα νιτρικά άλατα, τη Διεθνή Σύμβαση για την Προστασία των Φυτών (ΙPPC), την οδηγία για την επεξεργασία των αστικών λυμάτων και, τέλος, την οδηγία για τα φυτοφάρμακα. Δεν υπάρχει λοιπόν παρόμοια πρόταση. Αντίθετα, η οδηγία-πλαίσιο θα καθιερώνει μέτρα, τα οποία θα συμπληρώσουν την πλέον πρόσφατη νομοθεσία για το υδάτινο περιβάλλον και, ως εκ τούτου, θα αναβαθμίσουν σημαντικά το γενικό επίπεδο προστασίας του υδάτινου περιβάλλοντος της Κοινότητας.
<P>
Πολλοί ομιλητές - τουλάχιστον ο κ. White - ρώτησαν πότε θα ολοκληρωθεί η πρωτοβουλία αυτή. Αναμέναμε φυσικά τη σημερινή συζήτηση στο Κοινοβούλιο, αλλά πραγματοποιήσαμε επίσης και τις προπαρασκευαστικές μας εργασίες, ελπίζουμε δε να υποβάλουμε μια νέα πρόταση τον Ιανουάριο του επόμενου έτους.
<P>
Ήμουν ιδιαίτερα ικανοποιημένη με την υποδοχή που επιφυλάχθηκε στην ανακοίνωση. Λάβαμε πολλές γραπτές παρατηρήσεις για την πρότασή μας και διοργανώσαμε το Μάϊο διάσκεψη ώστε να συζητηθούν οι διάφορες πτυχές της πρότασης για μια οδηγία-πλαίσιο. Υποστηρίχθηκε έντονα η ιδέα μιας οδηγίας-πλαίσιο και η συντριπτική πλειοψηφία τάχθηκε υπέρ των γενικών γραμμών της οδηγίας, που περιλαμβάνονταν στην ανακοίνωση. Φυσικά, ασκήθηκε επίσης κριτική κατά ορισμένων πτυχών της οδηγίας, λάβαμε δε μια σειρά χρήσιμων προτάσεων για τον τρόπο με τον οποίο θα μπορούσαν να επέλθουν βελτιώσεις. Βρήκαμε τελικά μια ικανοποιητική γενική ισορροπία. Τύχαμε επίσης της υποστήριξης των άλλων Οργάνων, όπως του Συμβουλίου, της Οικονομικής και Κοινωνικής Επιτροπής και της Επιτροπής των Περιφερειών.
<P>
Διαπίστωσα με μεγάλη ικανοποίηση το ενδιαφέρον που επέδειξε το Κοινοβούλιο για το θέμα αυτό, και συμμερίζομαι την άποψη τόσο του εισηγητή κ. Florenz, όσο και του κ. White, ότι η συνεργασία ήταν εποικοδομητική. Είμαι βέβαιη ότι μπορούμε να βρούμε ορισμένες λύσεις για τις επικρίσεις που διατυπώνονται στο σχέδιο γνωμοδότησης. Μελέτησα εμπεριστατωμένα το κείμενο της γνωμοδότησης και η πρόταση της Επιτροπής για μια οδηγία-πλαίσιο θα αντικατοπτρίζει τις απόψεις που εκφράστηκαν σήμερα στην αίθουσα αυτή, και οι οποίες περιλαμβάνονται επίσης και στην έκθεση. Αυτό σημαίνει ότι, όσον αφορά τις προτάσεις που περιέχονται στο κείμενο, επικροτώ τους στόχους και τις αρχές που περιγράφονται σε αυτό. Συμφωνώ επίσης με τις παρατηρήσεις που διατύπωσε ο κ. Lannoye, και στις οποίες αναφέρθηκαν πολλοί ομιλητές, δηλαδή για τη σχέση με τη γεωργική πολιτική - πράγμα που θα έχουμε την ευκαιρία να συζητήσουμε ιδίως στα πλαίσια του σχεδίου δράσης για τα υπόγεια ύδατα - αλλά και για την ανάγκη να παρασχεθούν οικονομικά κίνητρα? το Κοινοβούλιο πρέπει δε να γνωρίζει ότι καταβάλλουμε προσπάθειες προς την κατεύθυνση αυτή.
<P>
Ήλθα σε επαφή με τον εισηγητή και τον Πρόεδρο της Επιτροπής Περιβάλλοντος, είμαι δε βέβαιη ότι η Επιτροπή αντιλαμβάνεται τώρα καλά τα αίτια των ανησυχιών του Κοινοβουλίου. Πολλοί ομιλητές αναφέρθηκαν επίσης σήμερα στην επιστολή που απηύθηνα στον εισηγητή και τον Πρόεδρο της Επιτροπής Περιβάλλοντος, επιμένω δε φυσικά στα όσα αναφέρονται στην επιστολή αυτή. Συνεπώς, ελπίζω επίσης ότι θα μπορέσουμε τώρα να καταρτίσουμε πρόταση για μια οδηγία-πλαίσιο, που να τύχει της υποστήριξης του Κοινοβουλίου? είμαι δε ιδιαίτερα ικανοποιημένη που ο εισηγητής μπορεί να υποστηρίξει μια τροπολογία στη γνωμοδότηση, με την οποία θα απαλειφθεί η αναφορά στο πρόγραμμα δράσης, πράγμα που θα καταστήσει δυνατό να υποβάλουμε πολύ ενωρίτερα μια πρόταση οδηγίας. Νομίζω ότι ο κ. White ήταν εκείνος που ζήτησε να αναληφθούν οι υπόλοιπες πρωτοβουλίες στον τομέα. Ωστόσο, η οδηγία για το πόσιμο νερό, που όπως αντιλαμβάνομαι θα εξεταστεί σύντομα, βρίσκεται τη στιγμή αυτή στο Κοινοβούλιο. Χρειάστηκε βέβαια ορισμένο χρονικό διάστημα. Αυτό ισχύει επίσης τόσο για την οδηγία σχετικά με τα ύδατα κολυμβήσεως, που χρειάστηκε επίσης πολύ μεγάλο χρονικό διάστημα και πρόκειται επίσης να εξεταστεί σύντομα, όσο και για το προαναφερόμενο σχέδιο δράσης σχετικά με τα υπόγεια ύδατα. Ζήτησα από τους συνεργάτες μου να συντονίσουν στενά τις ενέργειές τους με το Κοινοβούλιο σε όλες τις φάσεις της νομοθετικής διαδικασίας, ελπίζω δε ότι από κοινού θα επιτύχουμε την έγκριση της εν λόγω νέας οδηγίας κατά τη διάρκεια της θητείας του Σώματος αυτού.
<P>
Με λίγα λόγια: συμφωνούμε ότι ο κοινός στόχος είναι να θεσπιστεί μια φιλόδοξη και ευρεία πολιτική για την προστασία των υδάτινων πόρων της Κοινότητας και των σχετικών φυσικών οικοτόπων. Συνεπώς, προσβλέπω σε μια στενή συνεργασία για το θέμα αυτό και ελπίζω ότι σε μερικά χρόνια θα ενθυμούμεθα με ικανοποίηση το κοινό αυτό εγχείρημα, που μπορεί να θέσει τις βάσεις για την πολιτική της ΕΕ στον τομέα των υδάτων την επόμενη εκατονταετία.

<SPEAKER ID=208 NAME="Πρόεδρος">
Ευχαριστώ πολύ, κυρία Επίτροπε.
<P>
Αξιότιμοι κύριοι βουλευτές, πριν κηρύξω τη λήξη της συζήτησης, μου ζήτησε το λόγο ο εισηγητής, κ. Florenz. Πιστεύω ότι θα ήταν ενδιαφέρον να ακούσουμε τις απόψεις του. Συνεπώς, το λόγο έχει και πάλι ο κ. Florenz.

<SPEAKER ID=209 NAME="Florenz">
Kύριε Πρόεδρε, απευθύνομαι με κάποια ανησυχία προς εσάς, και προς εσάς κυρία Eπίτροπε, επειδή, μέσα στην Eυρωπαϊκή Ένωση, ένα μικρό καινούριο κράτος μέλος έχει παγώσει από φόβο, επειδή εσείς κυρία Eπίτροπε, σχεδιάζετε δήθεν να ρυθμίσετε τους υδάτινους πόρους στην Eυρώπη και έχετε την πρόθεση να διοχετεύσετε το πανάκριβο νερό των Αλπεων στις νοτιότερες περιοχές της Ένωσής μας. Yποθέτω ότι ο αυστριακός συνάδελφος, γεμάτος χαρά για το αποτέλεσμά του στις εκλογές, δεν έθεσε σήμερα το θέμα αυτό. Θα ήταν μάλλον ενδιαφέρον, αν θα μπορούσατε να απαντήσετε στο θέμα αυτό.
<P>
Mια άλλη ερώτηση, ή καλύτερα μια επισήμανση, θα έκανα όσον αφορά την ανάλυση κόστους-οφέλους: Eίμαι έμπορος, φανατικός, και ασχολούμαι ευχαρίστως με τέτοια θέματα, αλλά ασφαλώς αυτό δεν θα αποτελούσε την αρχή μιας καινούριας συζήτησης για τους στόχους ποιότητας. Γι' αυτό και θα παρακαλούσα να κάνουμε ήρεμα μια πολύ άνετη, αλλά επακριβή ανάλυση κόστους-οφέλους.

<SPEAKER ID=210 NAME="Bjerregaard">
Κύριε Πρόεδρε, παρακολούθησα επίσης τη συζήτηση που διεξήχθη στην Αυστρία, όπου, όπως αντιλαμβάνομαι, υποστηρίχθηκε ότι θα «κλέψουμε» νερό από τη χώρα αυτή και θα το διοχετεύσουμε στις χώρες της Ένωσης που διαθέτουν μικρότερες ποσότητες. Εξυπακούεται ότι δεν υπάρχει τέτοιο θέμα. Ο Επίτροπος, κ. Fischler, έθεσε το ίδιο ερώτημα και του τόνισα επανειλημμένα ότι αυτό δεν προβλέπεται στην πρόταση. Από την άλλη πλευρά, η σημερινή συζήτηση στην αίθουσα αυτή έδειξε ότι υπάρχουν χώρες της Νοτίου Ευρώπης που αντιμετωπίζουν πολύ σοβαρά προβλήματα με τους υδάτινους πόρους, ενδιαφέρονται δε φυσικά να ληφθεί το θέμα αυτό υπόψη κατά την εξέταση των προτάσεων για τα ύδατα. Ωστόσο, αυτό δεν σημαίνει ότι θα παροχετευτούν ύδατα από την Αυστρία προς άλλες χώρες. Όσον αφορά τις αναλύσεις κόστους-οφέλους, πιστεύω ότι θα συζητηθούν εμπεριστατωμένα οι συνέπειες και οι προοπτικές κατά την εξέταση των προτάσεων που η Επιτροπή έχει υποβάλει στο πρόγραμμα για τα λιπαντικά των αυτοκινήτων. Πρόκειται για ένα από τα προγράμματα για τα οποία διενεργήσαμε τις πλέον εμπεριστατωμένες αναλύσεις κόστους-οφέλους, εξάγοντας ταυτόχρονα ορισμένα συμπεράσματα όσον αφορά την περιβαλλοντική πολιτική, τα οποία δεν θα ικανοποιούν φυσικά όλους, επειδή οι δαπάνες είναι πολύ διαφορετικές για τα μεμονωμένα κράτη. Είναι επίσης πολύ διαφορετικές για τους μεμονωμένους πολίτες και, για το λόγο αυτό, είναι πολύ δύσκολο να διατυπωθούν πολύ γενικές παρατηρήσεις για το εν λόγω θέμα. Επεσήμανα τις παρατηρήσεις που διατύπωσε η κα Jackson κατά τη συζήτηση στην αίθουσα αυτή, είναι δε απόλυτα σαφές ότι ορισμένες από τις προτάσεις που υποβάλαμε για τον τομέα των υδάτων συνεπάγονται μεγάλο κόστος για ορισμένες χώρες σε σύγκριση με άλλες. Το θέμα αυτό απασχόλησε ιδιαίτερα το Συμβούλιο και νομίζω ότι επιδείχθηκε μεγάλη κατανόηση για το ότι πρέπει να υπάρχουν δυνατότητες βοήθειας των χωρών που θα υποβληθούν σε πολύ μεγάλες δαπάνες για την εκπλήρωση των περιβαλλοντικών απαιτήσεων, τις οποίες θέτουν οι προτάσεις στον τομέα των υδάτων.

<SPEAKER ID=211 NAME="Πρόεδρος">
Ευχαριστώ πολύ, κυρία Επίτροπε.
<P>
Μου ζητά το λόγο ο κ. Eisma για ένα ζήτημα επί της διαδικασίας. Πιστεύω να είναι για ένα ζήτημα επί της διαδικασίας, διότι επρόκειτο να κηρύξω τη λήξη της συζήτησης αυτήν τη στιγμή. Συνεπώς, έχετε ένα λεπτό για ένα ζήτημα επί της διαδικασίας.

<SPEAKER ID=212 LANGUAGE="NL" NAME="Eisma">
Θα ήθελα να σας ρωτήσω ένα μόνο πράγμα κύριε Πρόεδρε. Όταν κανείς κάθεται εδώ, δεν είναι σε θέση να παρακολουθήσει τη συζήτηση γιατί δεν υπάρχει καμία οθόνη που να του το επιτρέπει. Από το σημείο αυτό δεν μπορεί κανείς να δει πότε είναι η σειρά του να λάβει το λόγο. Πριν από ένα μήνα είχα ζητήσει να τοποθετηθεί μία επιπλέον οθόνη στο σημείο αυτό. Όπως φαίνεται, αυτό δεν μπορεί να γίνει. Εάν μου πείτε ότι το σχετικό ποσό είναι πολύ υψηλό για να καταβληθεί από το Κοινοβούλιο, είμαι διατεθειμένος να φέρω εγώ την επόμενη φορά μία οθόνη μαζί μου για να την τοποθετήσω στο σημείο αυτό. Θα μπορούσατε να μου υποσχεθείτε ότι την επόμενη φορά θα έχει τοποθετηθεί στο σημείο αυτό μία πρόσθετη οθόνη, ώστε να μπορούμε και εμείς να δούμε από το σημείο αυτό πότε είναι η σειρά μας;

<SPEAKER ID=213 NAME="Πρόεδρος">
Κύριε Eisma, δε μπορώ να σας υποσχεθώ ότι στην επόμενη συνεδρίαση θα υπάρχει εδώ μια συσκευή. Αυτό στο οποίο μπορώ να δεσμευτώ είναι να μεταφέρω την υπόδειξή σας, και κυρίως, το τόσο σημαντικό σημείο ότι εσείς θα μπορούσατε να συμβάλετε με τον προσωπικό σας οβολό στις δαπάνες για την εγκατάσταση της συσκευής αυτής, κάτι που μου φαίνεται εξαιρετικά σημαντικό, δεδομένης της εποχής δημοσιονομικής λιτότητας που διανύουμε. Κατά συνέπεια, να είστε βέβαιος ότι θα μεταφέρω την πρότασή σας στο Προεδρείο. Αυτό που δε μπορώ να σας υποσχεθώ σε καμία περίπτωση είναι ότι η συσκευή θα βρίσκεται εδώ, διότι αυτό δεν εξαρτάται από την προσωπική μου βούληση.
<P>
Η συζήτηση έληξε.
<P>
Η ψηφοφορία θα διεξαχθεί αύριο στις 12 το μεσημέρι.

<CHAPTER ID=11>
Πρόσθετα τροφίμων πλην των χρωστικών και των γλυκαντικών
<SPEAKER ID=214 NAME="Πρόεδρος">
Η ημερήσια διάταξη προβλέπει τη συζήτηση της σύστασης για δεύτερη ανάγνωση (Α4-0312/96), εξ' ονόματος της Επιτροπής Περιβάλλοντος, Δημόσιας Υγείας και Προστασίας των Καταναλωτών, σχετικά με την κοινή θέση που ενέκρινε το Συμβούλιο για την έκδοση της οδηγίας του Ευρωπαϊκού Κοινοβουλίου και του Συμβουλίου που τροποποιεί την Οδηγία 95/2/ΕΚ για τα πρόσθετα τροφίμων πλην των χρωστικών και γλυκαντικών (C4-0473/96-95/0114(COD)) (Εισηγήτρια: η κ. Riis-Jψrgensen).

<SPEAKER ID=215 NAME="Riis-Jψrgensen">
Κύριε Πρόεδρε, το παρόν θέμα αφορά την αναγνώριση μιας νέας πρόσθετης ουσίας με βάση τα φύκια που αποκαλείται PES. Το θέμα είναι φυσικά πολύ απλό. Η νέα αυτή πρόσθετη ουσία πρέπει, όπως όλες οι άλλες πρόσθετες ουσίες, να φέρει έναν αριθμό Ε και να συμπεριληφθεί στον κατάλογο των αναγνωρισμένων χρωστικών και πρόσθετων ουσιών της ΕΕ. Στην ευρωπαϊκή αγορά έχει ήδη αναγνωρισθεί ένα προϊόν με ανάλογες ιδιότητες. Ονομάζεται καραγεννάνη και φέρει τον αριθμό Ε407. Η Επιτροπή πρότεινε να καταχωρηθεί το νέο αυτό προϊόν με τον αριθμό Ε407α. Τόσο η Επιτροπή Περιβάλλοντος όσο και το Κοινοβούλιο απέρριψαν κατηγορηματικά την πρόταση της Επιτροπής κατά την πρώτη ανάγνωση. Η Επιτροπή Περιβάλλοντος και το Κοινοβούλιο κρίνουν ότι οι δύο αυτές πρόσθετες ουσίες δεν μπορούν να εξομοιωθούν με τον τρόπο που το κάνει η Επιτροπή. Κατά τη γνώμη μας, πρόκειται για δύο διαφορετικά προϊόντα, οπότε είναι φυσικό να υπάρχουν δύο διαφορετικοί αριθμοί Ε.
<P>
Το σύστημα των αριθμών Ε είναι βέβαια μοναδικό για την Ευρώπη και προορίζεται να αποτελέσει μέσο που θα εγγυάται στους καταναλωτές την παροχή σαφών και διαφανών πληροφοριών για το περιεχόμενο των ειδών διατροφής. Με την πρότασή της, η Επιτροπή υπονομεύει σοβαρά τον όλο στόχο του συστήματος αριθμών Ε. Εδώ βρίσκεται το πρόβλημα. Το θέμα είναι τεχνικά περίπλοκο, αλλά θα ήθελα να προσπαθήσω εν προκειμένω να διευκρινίσω τις διαφορές των δύο προϊόντων. Ο τρόπος παραγωγής της καραγεννάνης είναι διαφορετικός από εκείνον του PES. Το τελευταίο χρησιμοποιείται στην ουσία για την παραγωγή καραγεννάνης. Το PES ως προϊόν βάσης υφίσταται πλήρη απόσταξη και διΰλιση. Ορισμένοι ίσως να είχαν την τύχη να το δούν, αλλά έχω εδώ και τα δύο αυτά προϊόντα.
<P>
(Ο ομιλητής δείχνει τα δύο προϊόντα) . Η καραγεννάνη - ελπίζω η Επίτροπος να βλέπει αυτό που δείχνω - είναι ένα καθαρό και διαφανές ζελατινώδες προϊόν. Το PES είναι αδιαφανές και μυρίζει πολύ άσχημα. Πρόκειται δηλαδή για δύο διαφορετικά προϊόντα, το ένα ανοιχτόχρωμο και διαφανές, το δε άλλο δύσμορφο, αδιαφανές και δύσοσμο.
<P>
Η ουσία της υπόθεσης είναι ότι η καραγεννάνη, μετά από αποτελεσματική και ελεγχόμενη διΰλιση καθίσταται καθαρό προϊόν χωρίς κατάλοιπα ή βαρέα μέταλλα. Για το λόγο αυτό, η Επιτροπή Περιβάλλοντος προτείνει να διοχετεύεται το PES στην αγορά με έναν άλλο αριθμό Ε, δηλαδή τον Ε408, ώστε ο καταναλωτής να γνωρίζει με βεβαιότητα και σαφήνεια ότι πρόκειται για δύο προϊόντα με διαφορετικούς βαθμούς καθαρότητας. Στο ίδιο συμπέρασμα κατέληγε και ο Επίτροπος κ. Bangemann σε γραπτή απάντηση που έδωσε σε βουλευτή πριν από μερικά χρόνια. Όσον αφορά ακριβώς τον αριθμό καθαρότητας, ο κ. Bangemann διευκρίνιζε ότι πρόκειται για δύο διαφορετικά προϊόντα. Δυστυχώς, ο κ. Bangemann άλλαξε στη συνέχεια στάση, μεταξύ άλλων επειδή το PES αναγνωρίσθηκε στις ΗΠΑ. Θα ήθελα καταρχάς να υπενθυμίσω στα μέλη ότι στις ΗΠΑ δεν υπάρχει σύστημα αριθμών Ε, δηλαδή το PES δεν φέρει στη χώρα αυτή έναν αριθμό Ε. Δεύτερον, οι υγειονομικές αρχές των ΗΠΑ ανεγνώρισαν απλώς το PES χωρίς να ζητήσουν τη διενέργεια ελέγχου όσον αφορά την τοξικότητα της ουσίας αυτής. Είμαι απόλυτα πεπεισμένη ότι η αναγνώριση του PES στην αγορά των ΗΠΑ εντάσσεται στα πλαίσια μιας πολιτικής συμφωνίας και ότι η όλη υπόθεση δεν προβλημάτισε προφανώς τους Αμερικανούς, που διεξήγαγαν την εποχή εκείνη διαπραγματεύσεις για την ανανέωση του καθεστώτος των στρατιωτικών βάσεων στις Φιλιππίνες.
<P>
Στην ΕΕ υπάρχει ένα πολύ αξιόπιστο και διαφανές σύστημα αριθμών Ε. Επιθυμούμε δε, ιδίως εγώ προσωπικά, να διατηρηθεί, επειδή ένα αξιόπιστο και διαφανές σύστημα αριθμών Ε αποτελεί προϋπόθεση για να μπορεί η εσωτερική αγορά να λειτουργεί ικανοποιητικά για όλα τα μέρη. Στη συζήτηση τονίστηκε επίσης η οικονομική σημασία που έχει το PES για τις Φιλιππίνες. Αλλά ας μου επιτραπεί να επισημάνω το εξής: δεν έχουμε την πρόθεση να απαγορεύσουμε την πώληση του PES στην Ευρωπαϊκή Ένωση. Το θέμα στην προκειμένη περίπτωση δεν είναι ούτε η δημιουργία νέων εμπορικών φραγμών ούτε η χάραξη αναπτυξιακής πολιτικής. Δεν έχουμε επίσης την πρόθεση να εξωθήσουμε τους καλλιεργητές φυκιών των Φιλιππίνων σε οικονομική δυσπραγία και ανεργία. Όχι, το θέμα μας στην προκειμένη περίπτωση είναι η πολιτική καταναλωτών και η προστασία τους. Εάν υπάρχουν ορισμένοι στην αίθουσα αυτή που υποστηρίζουν πραγματικά τις αρχές του ελεύθερου εμπορίου, αυτοί είναι η Φιλελεύθερη Ομάδα και εγώ η ίδια.
<P>
Θα ήθελα επίσης να επισημάνω ότι δεν τίθεται θέμα αντιπαράθεσης μεταξύ ΕΕ και Φιλιππίνων. Στην Ευρώπη παράγεται τόσο PES όσο και καραγεννάνη, όπως και στις Φιλιππίνες παράγεται τόσο καραγεννάνη όσο και PES. Πρέπει ακόμη να ενθυμούμεθα ότι το ήμισυ της παραγωγής PES των Φιλιππίνων εξάγεται ως πρώτη ύλη στους Ευρωπαίους παραγωγούς καραγεννάνης. Συνεπώς, εξονόματος της Επιτροπής Περιβάλλοντος, καλώ το Κοινοβούλιο να υποστηρίξει την αλλαγή του αριθμού Ε για το PES, όπως και κατά την πρώτη ανάγνωση. Δύο διαφορετικά ονόματα, δύο διαφορετικοί αριθμοί Ε. Στόχος με τους δύο διαφορετικούς αριθμούς Ε είναι η σαφής και πλήρης ενημέρωση των καταναλωτών μέσω της επισήμανσης των προϊόντων. Το θέμα είναι η δυνατότητα ελεύθερης επιλογής των καταναλωτών, πράγμα που μπορούν βέβαια να υποστηρίξουν όλοι, ελπίζω δε και η Επιτροπή.

<SPEAKER ID=216 LANGUAGE="EN" NAME="Jackson">
Κύριε Πρόεδρε, αυτό είναι το άλλο μισό της όλης ιστορίας διότι θα ζητήσω να αφεθεί στην θέση 407 Α. Οι λόγοι γι' αυτό είναι ότι τα επιχειρήματα σχετικά με το τι όνομα θα δώσουμε στο προϊόν αυτό και σε ποιά θέση θα το κατατάξουμε είναι εξισορροπημένα. Εκείνοι οι οποίοι επιχειρηματολογούν υπέρ της παραμονής του στη θέση 407 Α με το όνομα «Κατεργασμένο φύκος Euchema» το ζητούν διότι δεν το θεωρούν διαφορετικό προϊόν. Νομίζω ότι η κ. Riis-Jψrgensen είπε, και στην έκθεσή της οπωσδήποτε το αναφέρει, ότι βασικά πρόκειται για διαφορετικό προϊόν. Πιστεύω ότι είναι σωστό να πω ότι ο Κώδικας Τροφίμων και Ποτών έχει αποδεχθεί ότι πρόκειται βασικά για το ίδιο προϊόν αλλά για μια διαφορετική επεξεργασία. Αυτή είναι η ουσιαστική αιτία για την οποία του δίνουμε τον αριθμό 407 Α και όχι κάποιον άλλο. Είναι μια διαφορετική εκχύλιση αλλά δεν είναι διαφορετικό προϊόν. Το τυρί δεν παύει να είναι τυρί, είτε τσένταρ είναι είτε ένα από εκείνα τα φοβερά βελγικά τυράκια που ουσιστικά σηκώνονται από το τραπέζι και σου δαγκώνουν τον αστράγαλο. Δεν παύουν να είναι τυριά όπως και το παρόν προϊόν δεν παύει να είναι φύκος. Το σύστημα επεξεργασίας είναι διαφορετικό.
<P>
Η κ. Riis-Jψrgensen υποστηρίζει την παροχή διαφορετικού αριθμού με το επιχείρημα ότι οι καταναλωτές θα το μπερδέψουν. Καλά, θα πρέπει να είναι μια πολύ διαφορετική ράτσα καταναλωτών εκείνοι που θα μπουν στο σούπερ-μάρκετ και θ' αρχίσουν να ψάχνουν εάν έχει αριθμό 407 ή 408. Δεν έχω ακόμη συναντήσει κάποιον καταναλωτή που να έχει ανησυχίσει σχετικά με την καραγενάνη. Εκείνοι που ίσως τα μπερδέψουν - μολονότι αμφιβάλλω και γι' αυτό - είναι οι μεταποιητές. Δεδομένου όμως ότι στην πραγματικότητα αυτό το σύστημα αρίθμησης γι' αυτού του είδους τα προϊόντα απευθύνεται κυρίως στους μεταποιητές - βεβαίως, θα πρέπει να δηλώνουν τη μορφή του προϊόντος που χρησιμοποιούν στον κατάλογο των συστατικών - πιστεύω ότι δεν υπάρχει κίνδυνος σύγχισης των μεταποιητών και χρησιμοποίησης ενός προϊόντος αντί άλλου. Όπως διαπιστώσαμε από τη σημερινή επίδειξη πρόκειται για προϊόντα πολύ διαφορετικά στην εμφάνισή τους και επομένως δεν πιστεύω ότι θα προκληθεί σύγχιση στους καταναλωτές. Αυτό που χρειάζονται οι καταναλωτές είναι προστασία και ο μηχανισμός που υπάρχει για να τους προστατεύει είναι η Επιστημονική Επιτροπή Τροφίμων. Όταν η Επίτροπος απαντήσει στη συζήτηση ίσως θα μπορέσει να μας δώσει κάποια ιδέα για το τι λέει η Επιστημονική Επιτροπή Τροφίμων. Υποθέτω ότι το Συμβούλιο ζήτησε τη γνώμη της πριν καταλήξει στην κοινή θέση.
<P>
Συμφωνώ ότι θα πρέπει να είμαστε εξαιρετικά προσεκτικοί σχετικά με πιθανές επιπτώσεις στην υγεία μολονότι, εάν υπάρχουν κίνδυνοι για την υγεία τότε το προϊόν αυτό δεν θα έπρεπε να κυκλοφορεί στην κοινοτική αγορά.
<P>
Υπάρχει κι' ένα άλλο σημείο. Μου ετέθη νωρίτερα σήμερα, δηλ. ότι ίσως υπάρξουν ορισμένες κυβερνήσεις, δεν τις ονομάζω, που θα σκέφτονταν να πουλήσουν ορισμένα προϊόντα - αναφέρθηκαν ακόμη και θωρηκτά - στους φιλιπινέζους σε αντάλλαγμα για τα φύκη. Κάτι τέτοιο το θεωρώ εξαιρετικά απίθανο. Εγώ δεν έχω επάνω μου κανένα θωρηκτό! Δεν έχω απολύτως καμία ιδέα σχετικά με το ποια είναι η άποψη της βρετανικής κυβερνήσεως επί του θέματος. Νομίζω ότι κάτι τέτοιες ιδέες θα πρέπει να τις αντιμετωπίσουμε με γέλια.

<SPEAKER ID=217 NAME="Bjerregaard">
Κύριε Πρόεδρε, η Επιτροπή υπέβαλε προτάσεις για να επιτραπεί η χρησιμοποίηση μιας πηκτικής και ζελατινώδους ουσίας, που μοιάζει με την καραγεννάνη, και η οποία παράγεται ήδη και επιτρέπεται στην ΕΕ? η ουσία αυτή λαμβάνεται από την ίδια πρώτη ύλη, αλλά παράγεται με άλλο τρόπο, όπως τονίστηκε άλλωστε στη συζήτηση. Η Επιτροπή ζήτησε τη γνώμη της Επιστημονικής Επιτροπής Τροφίμων για τις πιθανές επιδράσεις στη δημόσια υγεία. Αυτό ήταν άλλωστε το αντικείμενο της ερώτησης της κα Jackson. Η εξέταση αυτή διήρκεσε πολλά χρόνια και η γνώμη της εν λόγω επιτροπής βασιζόταν σε μια πλήρη σειρά στοιχείων. Η Επιστημονική Επιτροπή Τροφίμων έκρινε ότι η εν λόγω ουσία ήταν απόλυτα αποδεκτή και πρότεινε να οριστούν κριτήρια καθαρότητας. Μια οδηγία για τα κριτήρια καθαρότητας θα εγκριθεί από την Επιτροπή και από τη Μόνιμη Επιτροπή Τροφίμων, βάσει της διαδικασίας III A. H Επιτροπή θα υιοθετήσει την οδηγία αυτή αμέσως μόλις εγκριθεί η χρήση της ουσίας αυτής.
<P>
Η Επιτροπή και το Συμβούλιο αποδέχθηκαν τις τροπολογίες του Ευρωπαϊκού Κοινοβουλίου σχετικά με τις ονομασίες των ουσιών αυτών. Ωστόσο, δεν μπορούμε να αποδεχθούμε την τροπολογία που κατατέθηκε εκ νέου σχετικά με τον αριθμό Ε, πράγμα που άλλωστε αποτελεί αντικείμενο της αποψινής συζήτησης στην αίθουσα αυτή. Κατά την απόδοση των αριθμών Ε η Επιτροπή εφαρμόζει τους κανόνες οι οποίοι ορίζονται στην οδηγία για τις πρόσθετες ουσίες στα τρόφιμα, που εγκρίθηκε από το Ευρωπαϊκό Κοινοβούλιο και το Συμβούλιο και σύμφωνα με την οποία οι πρόσθετες ουσίες στα τρόφιμα, που περιέχουν τις ίδιες ενεργές ουσίες, θα φέρουν συναφή αριθμό Ε. Η έγκριση της τροπολογίας ενδέχεται να οδηγήσει σε σημαντική παρέκκλιση από τους κανόνες που ορίζονται στον Codex Alimentarius, ο οποίος αποτελεί διεθνές όργανο τυποποίησης δυνάμει της Σύμβασης του Διεθνούς Οργανισμού Εμπορίου. Συνεπώς, προτείνουμε στο Σώμα να μην εγκρίνει την πρωτοβουλία αυτή, επειδή έρχεται σε αντίθεση με τις υποχρεώσεις της Σύμβασης του Δ.Ο.Ε.

<SPEAKER ID=218 NAME="Riis-Jψrgensen">
Κυρία Επίτροπε, θα ήθελα θα επισημάνω στους συναδέλφους μου ότι η Επιτροπή είναι στην ουσία απομονωμένη στην υπόθεση αυτή από τις οργανώσεις καταναλωτών, τόσο σε εθνικό όσο και σε ευρωπαϊκό επίπεδο, και από την Οικονομική και Κοινωνική Επιτροπή και την ευρωπαϊκή βιομηχανία. Επίσης, πολλά κράτη μέλη στο Συμβούλιο των Υπουργών αναμένουν με μεγάλο ενδιαφέρον τις αποφάσεις που θα λάβουμε αύριο εδώ στο Κοινοβούλιο. Νομίζω ότι είναι σημαντικό εμείς οι εκλεγμένοι από το λαό, που εκπροσωπούμε τόσο τους καταναλωτές όσο και τη βιομηχανία στο Κοινοβούλιο, να ακούσουμε και τη γνώμη τους και να προσπαθήσουμε να λάβουμε μια σαφή απόφαση, η οποία να προστατεύει τα συμφέροντα τόσο των καταναλωτών αυτών όσο και της βιομηχανίας. Νομίζω ότι είναι σημαντικό να επωμισθούμε, ως εκλεγμένοι από το λαό, το καθήκον αυτό και να μην επιτρέψουμε σε άλλους να επηρεάσουν τη στάση μας, είτε πρόκειται για τον Πρόεδρο Ramos, είτε για τις ΗΠΑ, είτε για άλλους παράγοντες, όπως επισήμανε η κα Jackson.
<P>
Εξ ονόματος της Επιτροπής Περιβάλλοντος θα ήθελα αφενός μεν να προτείνω να ψηφίσουμε αύριο υπέρ των τροπολογιών της τελευταίας, αφετέρου δε να επισημάνω ότι η αποχή από την ψηφοφορία ισοδυναμεί με ψήφο κατά. Ωστόσο, ελπίζω να ληφθεί αύριο μια σαφής απόφαση. Νομίζω ότι είναι προς το συμφέρον όλων, π.χ. για λόγους που έχουν σχέση με το σύστημα των αριθμών Ε, η διαφύλαξη και, κατά συνέπεια, ο σεβασμός της εσωτερικής αγοράς.

<SPEAKER ID=219 NAME="Bjerregaard">
Θα ήθελα απλώς να διατυπώσω μια μόνο παρατήρηση για την απομονωμένη θέση, στην οποία υποτίθεται ότι βρίσκεται η Επιτροπή. Πληροφορούμαι τώρα ότι υπήρξε συμφωνία στο Συμβούλιο για την κοινή θέση, δηλαδή ομόφωνη υποστήριξη.

<SPEAKER ID=220 NAME="Πρόεδρος">
Ευχαριστώ πολύ, κυρία Επίτροπε.
<P>
Κυρία Riis-Jψrgensen, δε μπορούμε να ξαναρχίσουμε τη συζήτηση. Η συζήτηση διεξήχθη ήδη, εν πάση περιπτώσει όμως, εφόσον εσείς είστε η εισηγήτρια, αν επιθυμείτε να απαντήσετε στα σύντομα λόγια της κ. Επιτρόπου θα σας δώσω το λόγο, αν και εφόσον όμως επιθυμείτε να λάβετε το λόγο, κ. Riis-Jψrgensen, χωρίς να ξεκινήσει και πάλι η συζήτηση μετά τη σύντομη παρέμβαση της κ. Επιτρόπου. Σας δίνω το λόγο, αλλά σας παρακαλώ να μιλήσετε εν συντομία και επιτρέψτε μου στη συνέχεια να κηρύξω αμέσως τη λήξη της συζήτησης.

<SPEAKER ID=221 NAME="Riis-Jψrgensen">
Κύριε Πρόεδρε, μια σύντομη παρατήρηση. Στα πρακτικά αναφέρεται μεταξύ άλλων, ότι η χώρα μου ενδιαφέρθηκε να αλλάξει και να συμμορφωθεί προς την στάση του Κοινοβουλίου? συνεπώς, δεν είναι ορθό ότι υπήρξε ομοφωνία. Στα πρακτικά αναφέρετε ότι η Δανία επιθυμεί να ακολουθήσει τη στάση του Κοινοβουλίου και θα καταβάλλει προσπάθειες να επέλθουν σχετικές αλλαγές. Από την Ιρλανδική Προεδρία πληροφορήθηκα ότι το θέμα θα ξανασυζητηθεί στο Συμβούλιο των Υπουργών όταν η Επιτροπή Περιβάλλοντος υποβάλλει εκ νέου πρόταση σε αυτό.

<SPEAKER ID=222 NAME="Πρόεδρος">
Ευχαριστώ πολύ, κυρία Riis-Jψrgensen. Όπως είναι φυσικό, μετά την παρέμβασή σας, η κυρία Επίτροπος επιθυμεί να παρέμβει, και κατά συνέπεια, κυρία Επίτροπε, έχετε το λόγο και θα κλείσετε εσείς τη συζήτηση. Έχετε το λόγο.

<SPEAKER ID=223 NAME="Bjerregaard">
Οφείλω να ανακοινώσω στο Σώμα ότι η Δανία ψήφισε υπέρ της πρότασης. Δεν ήμουν παρούσα κατά την εν λόγω συνεδρίαση του Συμβουλίου, αλλά αυτές είναι οι πληροφορίες που έχω.

<SPEAKER ID=224 NAME="Πρόεδρος">
Ευχαριστώ πολύ, κυρία Επίτροπε.
<P>
Αξιότιμοι κύριοι βουλευτές, τα μεταξύ σας ζητήματα μπορείτε να τα λύσετε στο διάδρομο αν το επιθυμείτε. Ακούσαμε την άποψή σας καθώς και εκείνη της κ. Επιτρόπου. Κατά συνέπεια, η απόφαση θα εξαρτηθεί τώρα από την ψηφοφορία.
<P>
Η συζήτηση έληξε.
<P>
Η ψηφοφορία θα διεξαχθεί αύριο στις 12 το μεσημέρι.

<CHAPTER ID=12>
Κατάσταση στη Βιρμανία
<SPEAKER ID=225 NAME="Πρόεδρος">
Η ημερήσια διάταξη προβλέπει την κοινή συζήτηση των εξής προφορικών ερωτήσεων προς την Επιτροπή:
<P>
Β4-0974/96 της κ. Maij-Weggen και του κ. Moorhouse, εξ' ονόματος της Ομάδας του Ευρωπαϊκού Λαϊκού Κόμματος, για την κατάσταση στη Βιρμανία·-Β4-0975/96 του κ. Telkδmper και άλλων, εξ' ονόματος της Ομάδας των Πρασίνων στο Ευρωπαϊκό Κοινοβούλιο, για την κατάσταση στη Βιρμανία·-Β4-0976/96 των κυριών Kinnock και Jensen, εξ' ονόματος της Ομάδας του Ευρωπαϊκού Σοσιαλιστικού Κόμματος, για την απάντηση της Ένωσης στην κατάσταση στη Βιρμανία·-Β4-0978/96 του κ. Dupuis, εξ' ονόματος της Ομάδας της Ευρωπαϊκής Ριζοσπαστικής Συμμαχίας, για τη Βιρμανία·-Β4-0982/96 της κ. Baldi και άλλων, εξ' ονόματος της Ομάδας Ένωση για την Ευρώπη, για την κατάσταση στη Βιρμανία·-Β4-0984/96 του κ. Pettinari, εξ' ονόματος της Συνομοσπονδιακής Ομάδας της Ευρωπαϊκής Ενωτικής Αριστεράς/Βορειοευρωπαϊκή Πράσινη Αριστερά, για τις σχέσεις μεταξύ Ευρωπαϊκής Ένωσης και Βιρμανίας.
<SPEAKER ID=226 LANGUAGE="NL" NAME="Maij-Weggen">
Πρόεδρε, κατ'αρχάς θα ήθελα να ευχαριστήσω το Προεδρείο του Κοινοβουλίου για την τοποθέτηση της προφορικής μου ερώτησης στην ημερήσια διάταξη αυτής της εβδομάδας. Η ενέργεια αυτή επιβάλλεται από την κατάσταση που επικρατεί στη Βιρμανία, η οποία επιδεινώνεται διαρκώς από την έκδοση του ψηφίσματός μας τον Ιούλιο. Αναφέρω ορισμένα γεγονότα:
<P>
Ο νικητής των τελευταίων εκλογών τελεί υπό κατ'οίκον περιορισμό. Όταν το κόμμα της κ. Aung San Suu Kyi επιχείρησε, στις 26 Σεπτεμβρίου του τρέχοντος έτους, να εορτάσει την πάροδο μίας οκταετίας από τη στιγμή της ίδρυσής του, επ'ευκαιρία της οποίας επρόκειτο να εκφωνηθεί λόγος στο σπίτι αυτό, συνελήφθησαν περίπου 600 άτομα μεταξύ των οποίων πάρα πολλά ενεργά μέλη του κοινοβουλίου, δηλαδή βουλευτές οι οποίοι έχουν μεν εκλεγεί, αλλά δεν μπορούν να συμμετέχουν στις δραστηριότητες του κοινοβουλίου τους. Ορισμένοι από αυτούς δεν έχουν ακόμη αφεθεί ελεύθεροι. Υπενθυμίζω ότι το Μάιο του 1996 είχαν συλληφθεί και πάλι 100 εκλεγμένα μέλη του κοινοβουλίου, 12 από τα οποία εξακολουθούν μέχρι σήμερα να κρατούνται, χωρίς να έχουν κάνει τίποτε άλλο από το να εκλεγούν ως μέλη ενός κοινοβουλίου που δεν γίνεται αποδεκτό από το SLORC. Εν τω μεταξύ, το καθεστώς της Βιρμανίας ανακοίνωσε ότι από τις 15 Οκτωβρίου θα προβεί σε εκτεταμένες δράσεις εσωτερικής ασφάλειας που έχουν ως φαινομενικό στόχο την ενίσχυση της εσωτερικής σταθερότητας. Πολλοί όμως είναι αυτοί που πιστεύουν ότι ο μοναδικός στόχος των δράσεων αυτών είναι να καταφερθεί ένα περαιτέρω πλήγμα στο κόμμα της κ. Aung San Suu Kyi.
<P>
Πρόεδρε, στις 8 Οκτωβρίου άρθηκε ο κατ'οίκον περιορισμός της κ. Aung San Suu Kyi για να επαναληφθεί στις 11 Οκτωβρίου. Εχθές άρθηκε για άλλη μία φορά και, όπως αναμένεται, θα επαναληφθεί στο τέλος της εβδομάδας με μοναδικό στόχο τη φίμωση της ηγέτιδας της αντιπολίτευσης.
<P>
Πρόεδρε, στο διάστημα που έχει μεσολαβήσει και μετά από την πρωτοβουλία των κ. Cohen και Feinstein να καταθέσουν τροπολογίες στο Κογκρέσο, οι Ηνωμένες Πολιτείες αποφάσισαν να προχωρήσουν στην επιβολή οικονομικών κυρώσεων. Μέχρι στιγμής γνωρίζουμε ότι αποσύρθηκαν από τη Βιρμανία περισσότερες από 15 μεγάλες πολυεθνικές επιχειρήσεις. Υπάρχει όμως το ενδεχόμενο να υπάρξουν ευρωπαϊκές επιχειρήσεις που θα εκμεταλλευθούν την κατάσταση αυτή, επειδή δεν είναι υποχρεωμένες να συμμετάσχουν στην επιβολή των κυρώσεων, και θα αναλάβουν αυτές τις δραστηριότητες που εγκατέλειψαν οι αμερικανικές εταιρείες. Αυτό βεβαίως δεν επιτρέπεται να γίνει, πράγμα που σημαίνει ότι πρέπει να εξετασθεί και στην Ευρωπαϊκή Ένωση η επιβολή κυρώσεων και να καταβληθούν προσπάθειες προς αυτή την κατεύθυνση.
<P>
Πρόεδρε, όπως είχε λεχθεί και τον περασμένο Ιούνιο, οι χώρες του ASEAN είχαν δηλώσει τον περασμένο μήνα ότι ήταν διατεθειμένες να εκχωρήσουν στη Βιρμανία ένα περισσότερο θετικό καθεστώς. Το γεγονός όμως ότι την περασμένη εβδομάδα τρεις χώρες του ASEAN αποφάσισαν να μην επιτρέψουν στη Βιρμανία να προσχωρήσει στο συνασπισμό αυτό σημαίνει ότι και από αυτή την πλευρά δυναμώνει η κατακραυγή ενάντια στο καθεστώς της χώρας. Θέλουμε να αναλάβει η Ευρωπαϊκή Ένωση όσο το δυνατόν ταχύτερα δράση επειδή πιστεύουμε ότι είναι πια καιρός να γίνει αυτό. Η κατάσταση στη Βιρμανία μπορεί να συγκριθεί με την κατάσταση που επικρατούσε στη Χιλή και στη Νότιο Αφρική τη δεκαετία του '80. Κατά τη γνώμη μου, ηγέτης της αντιπολίτευσης στη Βιρμανία είναι ο Mandela της δεκαετίας του '90. Πρέπει να κάνουμε κάτι γι'αυτήν, εμείς θέλουμε να την υποστηρίξουμε και καλούμε την Επιτροπή να αναλάβει δράση.

<SPEAKER ID=227 LANGUAGE="EN" NAME="Kinnock, Glenys">
Κύριε Πρόεδρε, η παρούσα συζήτηση είναι αναμφισβήτητα πολύ σημαντική για το Ευρωπαϊκό Κοινοβούλιο. Πιστεύουμε ότι έχει έρθει επιτέλους η ώρα να λάβει η Ευρωπαϊκή Ένωση μια σθεναρή πολιτική και ηθική στάση απέναντι σ' αυτο το διεφθαρμένο καθεστώς του SLORC στη Ραγκούν. Ξέρω ότι η συνάδελφός μου, η κ. Jensen, θα αναφερθεί στον Τζαίημς Νίκολς και στο γεγονός ότι ο κ. Spring, ο υπουργός Εξωτερικών της Ιρλανδίας, δεν έχει λάβει μέχρι στιγμής καμία άξια λόγου απάντηση από τους βιρμανούς σε σχέση με τις συνθήκες θανάτου του Τζαίημς Νίκολς στις φυλακές της Ρανγκούν.
<P>
Θα ήθελα να ρωτήσω την Επίτροπο που είναι υπεύθυνη σήμερα, τι πρόκειται να κάνουμε εάν το SLORC συνεχίσει την άρνησή του και στο πρόσφατο αίτημα της Αουγκ Σανγκ Σούου Κίι για διάλογο. Τι πρόκειται να κάνει η Επιτροπή εάν το καθεστώς φυλακίσει ξανά την Αουγκ Σανγκ Σούου Κίι ή την πειράξει καθ' οιονδήποτε τρόπο; Τι θα κάνει η Επιτροπή; Τι πρόκειται να κάνει η Ευρωπαϊκή Ένωση πριν να είναι πολύ αργά; Πόσες φορές, κυρία Επίτροπε, θα πρέπει να ακούσουμε την Αουγκ Σανγκ Σούου Κίι, τη δημοκρατική ηγέτιδα της Βιρμανίας, να ζητά και να λέει στη διεθνή κοινότητα ότι μόνο η απομόνωση και μόνο οι κυρώσεις θα έχουν επιπτώσεις στο SLORC;
<P>
Το καθεστώς αξίζει την ίδια περιφρόνηση και την ίδια μεταχείρηση που πολλοί από εμάς απαιτούσαν έναντι του καθεστώτος των φυλετικών διακρίσεων στη Νότια Αφρική. Είναι απαράδεκτο και υποκριτικό να ισχυριζόμαστε ότι ο διάλογος ή η συνεργασία είναι κατάλληλα για ένα βάρβαρο καθεστώς όπως το SLORC. Η πρόθεσή του είναι να υποδουλώσει και να καταπιέσει τον λαό της Βιρμανίας. Οι Ηνωμένες Πολιτείες, όπως είπε η κ. Maij-Weggen, ενέκριναν την τροπολογία Κοέν/Φένστάϊν η οποία λέει ότι οι Ηνωμένες Πολιτείες είναι έτοιμες να λάβουν σθεναρά μέτρα σε σχέση με κυρώσεις και με περιορισμούς στη χορήγηση θεωρήσεων έναντι της Βιρμανίας. Παρόμοιες όμως ενέργειες ή δηλώσεις δεν υπάρχουν εκ μέρους της Ευρωπαϊκής Ένωσης.
<P>
Δεν μπορούμε να κάνουμε δουλειές, δεν μπορούμε να παρακαλέσουμε, δεν μπορούμε να φτάσουμε σε καμιά συμφωνία με μια κυβέρνηση η οποία χρησιμοποιεί παιδιά σαν σκλάβους, μια κυβέρνηση η οποία καταπνίγει τη δημοκρατία και αρνείται να συζητήσει τον οιονδήποτε πολιτικό διακανονισμό με τις εθνικές μειονότητες. Περί τα 80.000 άτομα από τις περιοχές Σαν και Καρένι έχουν μετακινηθεί βιαίως, υφίστανται κακομεταχείρηση και αισθάνονται εγκαταλελειμένοι από τον υπόλοιπο κόσμο.
<P>
Αναφερόμαστε στις ενέργειες των εταιρειών πετρελαίου, της Unical και της Total, που είναι εγκατεστημένες στη Βιρμανία και γνωρίζουμε ότι είναι υπεύθυνες για παραβιάσεις των ανθρωπίνων δικαιωμάτων και για το γεγονός της βιαίας απομάκρυνσης των κατοίκων από τις περιοχές τους. Έχω την πεποίθηση, κυρία Επίτροπε, ότι οι τρέχουσες προτάσεις της ΕΕ προς τη Βιρμανία θα είναι, εντελώς ειλικρινά, πολύ απίθανο να έχουν κάποια επίπτωση στο καθεστώς. Οι προτεινόμενοι περιορισμοί δεν θα αγγίξουν καν το SLORC. Δεν περιμένω να δω τα μέλη του SLORC να κάνουν ουρές για να εισέλθουν στην ΕΕ. Θα αδιαφορήσουν πλήρως.
<P>
Δεν βλέπω κανένα λόγο, βάσει των σαφών ενδείξεων που έχει η Επιτροπή, για να μην ανασταλεί αμέσως το κοινοτικό σύστημα γενικευμένων προτιμήσεων. Την προηγούμενη περίοδο υπέβαλα ερωτήσεις στον Επίτροπο Marin. Μου έδωσε την κατηγορηματική διαβεβαίωση ότι οι γενικευμένες προτιμήσεις θα αποσυρθούν τον Νοέμβριο. Μου το εδήλωσε κατηγορηματικά. Εξακολουθεί να αποτελεί αυτό άποψη της Επιτροπής; Συνεχίζει ο Επίτροπος Marin να το δηλώνει;
<P>
Θα ήθελα να ρωτήσω, θα χρησιμοποιήσει άραγε ο Επίτροπος Marin την επιρροή που σαφώς έχει για να πιέσει τις χώρες της ASEAN να παίξουν έναν περισσότερο εποικοδομητικό ρόλο; Είναι έτοιμη η Επιτροπή να στείλει απεσταλμένους της στις χώρες της ASEAN και στην Ιαπωνία για να συζητήσουν τις εναλλακτικές λύσεις δράσεων που έχουμε; Για να το επιτύχει όμως αυτό η Επιτροπή, για να συζητήσει τις εναλλακτικές λύσεις είναι θεμελιώδες να έχει υιοθετήσει απειλή επικείμενων κυρώσεων κατά του καθεστώτος. Θα πρέπει να διδαχθούμε από τα σφάλματα που έκανε η αμερικανική κυβέρνηση. Δεν θα πρέπει να πάμε εκεί έχοντας απαιτήσεις, θα πρέπει να πάμε εκεί προσπαθώντας να επιτύχουμε αποτελέσματα. Πρέπει να ξέρουμε ποιο ήταν το κόστος για τη Νότια Αφρική από την άρνηση του ανεπτυγμένου κόσμου να ακούσει τις παρακλήσεις του Νέλσον Μαντέλα και του λαού της χώρας αυτής. Ας μην ξεχνάμε ότι το μόνο που χρειάζονται για να επικρατήσουν οι κακοί είναι να μην κάνουν τίποτα οι καλοί. Θα πρέπει να δράσουμε για να κάνουμε κάτι πριν είναι πολύ αργά. Θα πρέπει να θέσω σαφώς το ερώτημα, είναι άραγε έτοιμη η Ευρωπαϊκή Ένωση να δράσει ταχέως πριν η κατάσταση στη Βιρμανία χειροτερεύσει ακόμη περισσότερο;

<SPEAKER ID=228 LANGUAGE="NL" NAME="Van Bladel">
Πρόεδρε, θα μπορούσε να λεχθεί ότι η πολιτική ζωή στη Βιρμανία είναι παρόμοια με τη φυσική της βλάστηση και αποτελεί μία ζούγκλα. Πρόκειται για μία ζούγκλα εξουσίας και διαφθοράς την οποία ελέγχουν από το 1962 τα ίδια πρόσωπα. Μία λαϊκή εξέγερση, η απονομή των βραβείων Νόμπελ και Ζαχάρωφ καθώς και οι εκλογές που πραγματοποιήθηκαν πριν από έξι χρόνια δεν άλλαξαν την κατάσταση αυτή. Οι γειτονικές χώρες του ASEAN δεν κατόρθωσαν να ωθήσουν τους στρατιωτικούς ηγέτες σε αλλαγή της πολιτικής που ακολουθούν.
<P>
Οι μεγάλοι επενδυτές αποσύρθηκαν από τη χώρα υπό την πίεση της κοινής γνώμης. Όσον αφορά το σημείο αυτό, η αντιπροσωπεία της Ευρωπαϊκής Ένωσης στην περιοχή θα πρέπει να εξετάσει κατά πόσον το κενό που προέκυψε στην αγορά με την αποχώρηση Ευρωπαίων επενδυτών, όπως για παράδειγμα της Heineken και της Carlsberg, καλύφθηκε από Ασιάτες και κυρίως Κινέζους επενδυτές. Σε περίπτωση που αυτό αληθεύει, πρέπει να διαπιστώσουμε ότι τα μέτρα που ανακοινώθηκαν με τόσες τυμπανοκρουσίες δεν ήταν αρκετά για να ασκηθεί η πρέπουσα πίεση στο καθεστώς της χώρας.
<P>
Το τελευταίο εξάμηνο το Κοινοβούλιο έχει απευθύνει επανειλημμένες εκκλήσεις υπέρ του εκδημοκρατισμού της χώρας. Παρ'όλα αυτά, υπάρχουν τουρίστες που εξακολουθούν να επισκέπτονται τη χώρα και που συμβάλλουν στη διατήρηση των ψευδών εντυπώσεων ότι όλα πάνε καλά στη Βιρμανία. Διαπιστώνω ότι όλες οι φιλικές παρακλήσεις που έγιναν δεν έφεραν κανένα απολύτως αποτέλεσμα. Είναι πλέον καιρός να ληφθούν συγκεκριμένα μέτρα εκ μέρους της Ευρωπαϊκής Ένωσης. Το ύστατο μέσο που έχουμε στη διάθεσή μας είναι η κατάργηση των εμπορικών πλεονεκτημάτων και η διακοπή της βοήθειας.
<P>
Όσο η στρατιωτική ηγεσία δεν δείχνει διατεθειμένη να αρχίσει έναν εποικοδομητικό διάλογο με την αντιπολίτευση, αυτή είναι και η μοναδική απόφαση που μπορούμε να λάβουμε.

<SPEAKER ID=229 NAME="Bjerregaard">
Κύριε Πρόεδρε, θα ήθελα καταρχάς να ευχαριστήσω το Κοινοβούλιο για την πρωτοβουλία του να διεξαχθεί η συζήτηση αυτή. Συμφωνώ τόσο εγώ προσωπικά όσο και η Επιτροπή ότι πρόκειται για σημαντική συζήτηση, και ότι οι εξελίξεις είναι ιδιαίτερα ανησυχητικές όπως τόνισαν σαφέστατα τρεις άλλοι ομιλητές απόψε στην αίθουσα αυτή. Έχουμε επίσης πλήρη επίγνωση της νέας επιδείνωσης της κατάστασης στη Βιρμανία και ανησυχούμε ιδιαίτερα για το γεγονός ότι η επικεφαλής του Οίκου της Δημοκρατίας, η οποία τιμήθηκε επίσης με το βραβείο Νόμπελ ειρήνης, κα Aung San Suu Kyi, βρίσκεται φυλακισμένη για τέταρτη συνεχή εβδομάδα σε μια προσπάθεια να παρεμποδισθεί η συνάθροιση χιλιάδων ατόμων μπροστά από το σπίτι της το Σαββατοκύριακο.
<P>
Συνεπώς, η Επιτροπή είναι ιδιαίτερα ικανοποιημένη από το γεγονός ότι, κατά την τελευταία συνεδρίαση της Επιτροπής Πολιτικών Υποθέσεων στις 17-18 Οκτωβρίου, αποφασίστηκε να υποβληθεί ένα σχέδιο κοινής θέσης σχετικά με τη Βιρμανία για τη συνεδρίαση των Υπουργών Εξωτερικών, που θα πραγματοποιηθεί τη Δευτέρα και Τρίτη 28-29 Οκτωβρίου, η δε Επιτροπή συνέβαλε σημαντικά στην επίτευξη του αποτελέσματος αυτού. Το σχέδιο κοινής θέσης προβλέπει επίσης, εκτός από την επιβεβαίωση των ισχυουσών κυρώσεων, μια απαγόρευση της θεώρησης διαβατηρίου των μελών του SLORC και ανώτερων υπαλλήλων, καθώς επίσης και την αναβολή της επίσκεψης στη Βιρμανία υψηλά υστάμενων υπαλλήλων σε διμερές επίπεδο. Εκφράζεται επίσης η οργή της ΕΕ για την απροθυμία του SLORC να διεξάγει εποικοδομητικό διάλογο με την ΕΕ, και απευθύνεται επίσης έκκληση να αρχίσει εποικοδομητικός διάλογος με τις δημοκρατικές δυνάμεις της χώρας με στόχο την επίτευξη εθνικού συμβιβασμού. Το σχέδιο αυτό δεν προβλέπει συγκεκριμένες οικονομικές κυρώσεις. Από την άλλη πλευρά, το Συμβούλιο επιφυλλάσσεται της δυνατότητας να λάβει περαιτέρω μέτρα, πράγμα το οποίο σημαίνει επίσης - όπως ανέφερε η κα Kinnock, ότι υπάρχουν δυνατότητες ανάληψης δράσεων. Υπάρχει δε πρόθεση να χρησιμοποιηθούν οι δυνατότητες αυτές, έστω και εάν θα ήταν φυσικά σκόπιμο να πεισθούν οι χώρες που γειτνιάζουν με τη Βιρμανία να συμμετάσχουν σε μια παρόμοια πολιτική οικονομικών κυρώσεων.
<P>
Οι υπηρεσίες της Επιτροπής εξέτασαν επίσης τα έγγραφα που υποβλήθηκαν σε αυτή, έχουμε δε ακούσει καταγγελίες και μαρτυρίες στα πλαίσια μιας έρευνας όσον αφορά την πρακτική των καταναγκαστικών έργων που εφαρμόζεται στη Βιρμανία, μετά από μια καταγγελία της Ευρωπαϊκής Συνομοσπονδίας Συνδικάτων και της Διεθνούς Συνομοσπονδίας Ελεύθερων Συνδικάτων. Μετά από τις τελευταίες ακροάσεις, που διεξήχθηκαν στις 3 Οκτωβρίου, η συνοπτική έκθεση, που περιείχε τις συγκεντρωθείσες γραπτές και προφορικές μαρτυρίες, ολοκληρώθηκε στις 21 Οκτωβρίου και διαβιβάστηκε στο συνάδελφό μου Επίτροπο κ. Marin, ο οποίος θα υποβάλει στην Επιτροπή πρόταση για τον τρόπο με τον οποίο πρέπει να δοθεί συνέχεια στην έρευνα αυτή.
<P>
Σμειωτέρον ότι το ίδιο το Συμβούλιο είναι εκείνο που θα λάβει απόφαση για την αναστολή των προτιμήσεων, σε περίπτωση που η Επιτροπή αποφασίσει να υποβάλει σχετική πρόταση.

<SPEAKER ID=230 NAME="Πρόεδρος">
Ευχαριστώ πολύ, κυρία Bjerregaard.
<P>
Κυρία Maij-Weggen, αν μου ζητάτε το λόγο για ένα ζήτημα που αφορά τον Κανονισμό, θα σας δώσω το λόγο αμέσως. Αν αφορά τη συζήτηση, θα σας δώσω το λόγο στο τέλος της συζήτησης, διότι υπάρχουν ακόμη παρεμβάσεις να γίνουν πριν παρέμβετε εσείς. Κατά συνέπεια, επιτρέψτε μου να δώσω πρώτα το λόγο στην κ. Jensen Kirsten, εξ' ονόματος της Ομάδας του Ευρωπαϊκού Σοσιαλιστικού Κόμματος, για δύο λεπτά. Σε σας θα δώσω το λόγο στο τέλος, κυρία Maij-Weggen. Τρία λεπτά, εδώ προεδρεύετε εσείς, και όχι εγώ.

<SPEAKER ID=231 LANGUAGE="DA" NAME="Kirsten Jensen">
Η ευρωπαϊκή διπλωματία δεν κατάφερε πολλά πράγματα στη Βιρμανία. Πως μπορεί να πιστέψει κανείς ότι η διπλωματία μπορεί να επιτύχει ο, τιδήποτε με ένα στρατιωτικό καθεστώς που αφήνει διπλωμάτες να πεθαίνουν στη φυλακή και φυλακίζει εκατοντάδες εκλεγμένους από το λαό πολιτικούς; Επίσης, η σπασμωδική αντίδραση της ΕΕ στις παραβιάσεις των ανθρώπινων δικαιωμάτων από την στρατιωτική χούντα της Βιρμανίας είναι ολέθρια, κοντόφθαλμη και αντίθετη με την ιστορική εμπειρία που έπρεπε να έχουμε σήμερα. Είχαμε παλαιότερα το παράδειγμα μιας ομονοούσας αντιπολίτευσης που είχε ζητήσει την επιβολή οικονομικών κυρώσεων σε μια κατάσταση όπου η δημοκρατία είχε παραμερισθεί. Εννοώ την κα Kinnock για τη Νότιο Αφρική. Σήμερα όλοι συμφωνούν ότι ο κ. Nelson Mandela είναι ένα αξιοθαύμαστο πρόσωπο, αλλά η αλήθεια είναι ότι πάρα πολλοί αργοπόρησαν να συμμορφωθούν στις συστάσεις του για την επιβολή κυρώσεων κατά του καθεστώτος της απαρτχάϊντ στη Νότιο Αφρική. Σήμερα, όλοι αυτοί οι αργοπορημένοι είναι ένθερμοι υποστηρικτές της δημοκρατίας στη Νότιο Αφρική, αλλά γιατί χρειάστηκαν τόσο μεγάλο χρονικό διάστημα;
<P>
Στην περίπτωση της Βιρμανίας όλοι έχουν τη δυνατότητα να συμμετάσχουν σχεδόν εξαρχής. Έχουμε την ίδια προϋπόθεση. Η αδιαμφισβήτητη ηγέτις της δημοκρατικής αντιπολίτευσης, που έχει τιμηθεί με το βραβείο Sakharov του Ευρωπαϊκού Κοινοβουλίου, κα Aung San Suu Kyi, μας ζητεί να επιβάλλουμε οικονομικές κυρώσεις κατά της Βιρμανίας. Δεν υπάρχει κανένας λόγος για δισταγμούς. Το μόνο που χρειάζεται είναι να αναληφθεί δράση. Όταν υποβληθεί τελικά η έκθεση για τα καταναγκαστικά έργα, η τελωνειακή συμφωνία πρέπει να ακυρωθεί. Η συμφωνία αυτή συμβάλλει με 10 % στο εθνικό προϊόν της Βιρμανίας, πράγμα που δεν μπορούμε να αποδεχόμεθα σιωπηρά. Ακόμη χειρότερο είναι το γεγονός ότι ξένες επενδύσεις καθίστανται δυνατές μέσω καταναγκαστικών έργων και σκλαβιάς. Πώς αντέχουν την κατάσταση αυτή τα διευθυντικά στελέχη στις αίθουσες από τις οποίες διαχειρίζονται τις επιχειρήσεις;
<P>
Στην περίπτωση της Βιρμανίας η ΕΕ έχει την ευκαιρία να αποκαταστήσει την εντιμότητάς της. Εάν διστάσει τώρα, σημαίνει ότι τα ανθρώπινα δικαιώματα δεν έχουν καμία θέση στη διεθνή πολιτική. Ο σεβασμός των ανθρώπινων δικαιωμάτων αποτελεί υγιή αρχή, που πρέπει να αποτελεί τη βάση της κοινής ευρωπαϊκής εξωτερικής πολιτικής. Συνεπώς, αναμένουμε από τους Υπουργούς Εξωτερικών της Ένωσης να δραστηριοποιηθούν περισσότερο χωρίς να περιορίζονται απλώς στο να δακτυλοδεικτούν τη στρατιωτική χούντα της Βιρμανίας. Εάν ορισμένοι διαφωνούν, είμαι έτοιμη να ακούσω τις προτάσεις τους για το τι πρέπει στην ουσία να συνεργάζεται η Ευρώπη.

<SPEAKER ID=232 LANGUAGE="EN" NAME="Moorhouse">
Κύριε Πρόεδρε, συμμερίζομαι πλήρως τη βαθειά ανησυχία της κ. Maij-Weggen και των άλλων συναδέλφων για τη συνεχή χειροτέρευση της καταστάσεως στη Βιρμανία. Η ίδια η προεδρία της Ευρωπαϊκής Ένωσης είπε: »Καταδικάζουμε την πρακτική των βασανιστηρίων. Καταδικάζουμε τις με συνοπτικές διαδικασίες εκτελέσεις. Καταδικάζουμε την καταναγκαστική εργασία. Καταδικάζουμε τις βιαιοπραγίες κατά των γυναικών. Καταδικάζουμε τις πολιτικές συλλήψεις. Καταδικάζουμε την βίαιη απομάκρυνση των πληθυσμών και καταδικάζουμε τον περιορισμό των θεμελιωδών δικαιωμάτων της ελευθερίας του λόγου, της κίνησης και της συνάθροισης.»
<P>
Τα λόγια αυτά αποτελούν πράγματι μια σαφέστατη καταδίκη του καθεστώτος της Βιρμανίας, το οποίο δεν έχει όμοιό του στον κόσμο. Πλέον τούτων, όπως ακούσαμε, υπάρχει ο κίνδυνος για την προσωπική της ασφάλεια στον οποίο έχει περιέλθει η Σανγκ Σούου Κίι μαζι με τους υποστηρικτές της προς τους οποίους, χάριν του βραβείου Ζαχάρωφ, θα πρέπει να αισθανόμαστε δέσμευση.
<P>
Επιτρέψτε μου να θέσω μια σειρά ερωτήσεων προς την Επιτροπή και το Συμβούλιο για τις οποίες, εάν δεν μπορούν να απαντηθούν σήμερα, θα ήθελα να λάβω γραπτή απάντηση. Επί τη ευκαιρία, ακόμη περιμένω μια απάντηση στις ερωτήσεις που έθεσα στους άλλους Επιτρόπους που παρευρίσκοντο πριν από ένα ή δύο μήνες. Μέχρι τη στιγμή αυτή δεν έχω πάρει καμιά απάντηση.
<P>
Πρώτον, θα επισκεφθεί τη Βιρμανία η ειδική ομάδα εργασίας του ΟΗΕ για για την αυθαίρετη κράτηση και φυλάκιση; Θα ήθελα μια ενημέρωση. Δεύτερον, θα διερευνήσει ο ειδικός απεσταλμένος των Ηνωμένων Εθνών μαζί με την Ευρωπαϊκή Ένωση τις συνθήκες του θανάτου του κ. Νίκολς στον οποίο έγινε αναφορά όχι μόνο σήμερα αλλά τις οποίες συνθήκες εσείς κυρία Επίτροπε, γνωρίζετε πολύ καλά, όπως εξάλλου κι' εγώ; Τρίτον, τι ενέργειες κάνει στη Βιρμανία ο Ύπατος Αρμοστής των ΗΕ για τα Ανθρώπινα Δικαιώματα και η ΕΕ; Έχουμε ορισμένες ενδείξεις αλλά θα θέλαμε πληρέστερη ενημέρωση. Τέταρτον, πότε θα ολοκληρώσει η Επιτροπή τη διερεύνηση της για την πιθανή μελλοντική κατάργηση του συστήματος γενικευμένων προτιμήσεων με τη Βιρμανία; Πιστεύουμε ότι εξελίσσεται κάποια μελέτη αλλά, για τ' όνομα του Θεού, τελειώστε την κάποτε! Πέμπτον, ποια ήταν η αντίδραση του ιάπωνα Πρωθυπουργού στο Τόκυο όταν η προεδρία του έθεσε το πρόβλημα της Βιρμανίας; Υπάρχει πιθανότητα υποστήριξης εκ μέρους της Ιαπωνίας επί του θέματος και, εάν δεν υπάρχει απάντηση σήμερα, μπορούμε να ενημερωθούμε σε εύθετο χρόνο; Έκτον, συντάσσει άραγε η Επιτροπή κατάλογο των εταιρειών πετρελαίου που κάνουν δουλειές στη Βιρμανία; Εγώ έχω ορισμένους καταλόγους, αλλά θα πρέπει να είναι πολύ περιορισμένοι υπόψη του αριθμού των εταιρειών που κάνουν δουλειές εκεί. Ποια άποψη έχει η Επιτροπή για τις επιχειρήσεις της Total και τον αγωγό φυσικού αερίου που κατασκευάζει στη Βιρμανία;

<SPEAKER ID=233 LANGUAGE="NL" NAME="Bertens">
Κύριε Πρόεδρε, κυρία Επίτροπε, η ομάδα των φιλελευθέρων υποστηρίζει ολόθερμα το μήνυμα που περιλαμβάνεται στις ερωτήσεις των συναδέλφων μου. Όπως είναι φυσικό, η κατάσταση που επικρατεί στη Βιρμανία προξενεί και σε εμάς ιδιαίτερες ανησυχίες, και αυτό είναι το λιγότερο που μπορώ να πω . Το Σώμα πρέπει να αποστείλει για άλλη μία φορά ένα σαφές και αποτελεσματικό μήνυμα. Στις 26 Σεπτεμβρίου του τρέχοντος έτους επιβλήθηκε κατ'οίκον περιορισμός στη νικήτρια των εκλογών και φυλακίστηκαν 109 βουλευτές του Εθνικού Δημοκρατικού Συνασπισμού.
<P>
Ο λόγος για την επιβολή του μέτρου αυτού ήταν η διοργάνωση ενός συνεδρίου εκ μέρους του NLD. Είναι σχεδόν αδύνατο να υπάρξει σαφέστερη εκδήλωση αντιδημοκρατικών φρονημάτων και του μίσους που τρέφει το καθεστώς απέναντι στη δημοκρατία. Το SLORC καθιστά για άλλη μία φορά σαφές ότι έχει επιβάλει ένα δικτατορικό καθεστώς. Έγκειται λοιπόν σε εμάς να πούμε ένα σαφές «όχι» ενάντια στην κατάσταση αυτή και να αναλάβουμε νέες δράσεις, δεδομένου του ότι τα όσα κάναμε μέχρι στιγμής δεν έφεραν πολλά αποτελέσματα.
<P>
Κατά τις επανειλημμένες ακροάσεις της Επιτροπής κατέστη σαφές ότι από το 1992 υπάρχουν δύο εκατομμύρια άνθρωποι που απασχολούνται ως σκλάβοι στη Βιρμανία. Εάν ληφθεί υπόψη ότι το 40 % των οικονομικών δραστηριοτήτων ευρίσκεται στα χέρια μίας κρατικής επιχείρησης, ο ρόλος της στρατιωτικής χούντας σ'αυτή την κατάσταση είναι περισσότερο από προφανής.
<P>
Τα μέτρα που λήφθησαν μέχρι στιγμής από την Ευρωπαϊκή Ένωση δεν απέδωσαν. Η πίεση πρέπει να αυξηθεί. Ο καλύτερος τρόπος για να γίνει αυτό είναι να πάψει να συμπεριλαμβάνεται η Βιρμανία στο Σύστημα Γενικευμένων Δασμολογικών Προτιμήσεων. Πρέπει να βιαστούμε, επιτρέποντας όμως παράλληλα στις διαδικασίες να εξελιχθούν με τον ενδεδειγμένο τρόπο.
<P>
Επιπλέον, η Ένωση θα πρέπει να απευθύνει εκκλήσεις σε όλες τις επιχειρήσεις της να αποσύρουν τις επενδύσεις τους από τη Βιρμανία. Ταυτόχρονα, θα πρέπει να κληθεί το ASEAN να μην μετατρέψει το καθεστώς του παρατηρητή που εκχώρησε πρόσφατα στη Βιρμανία σε ιδιότητα πλήρους μέλους. Μία τέτοια ενέργεια θα μπορούσε να έχει δυσμενείς επιπτώσεις για τη συνεργασία μεταξύ Ευρωπαϊκής Ένωσης και ASEAN.
<P>
Επικροτούμε θερμώς τις δηλώσεις του Συμβουλίου Γενικών Υποθέσεων της 1ης Οκτωβρίου τρέχοντος έτους και τις παρατηρήσεις του προεδρεύοντος του Συμβουλίου στο ιρλανδικό κοινοβούλιο. Θα ήθελα να παροτρύνω τον προεδρεύοντα του Συμβουλίου αλλά και πολλούς άλλους να συνεχίσουν προς την ίδια κατεύθυνση και να προσπαθήσουν κυρίως να μετατρέψουν τα λόγια σε έργα. Συμμερίζομαι και εγώ τις ελπίδες τους.

<SPEAKER ID=234 LANGUAGE="EN" NAME="Ford">
Κύριε Πρόεδρε, πιστεύω ότι πιθανώς είμαι ένα από τα τελευταία Μέλη του Κοινοβουλίου που επισκέφθηκε τη Βιρμανία. Είχα πάει τον Δεκέμβριο του 1994 σε μια προσπάθεια να επισκεφθώ την Αουγκ Σαν Σούου Κίι που βρισκόταν τότε υπό κατ' οίκον περιορισμό. Παρά τα διαβήματα των πρεσβευτών των κρατών μελών στη Ρανγκούν το καθεστώς του SLORC δεν μου επέτρεψε να την επισκεφθώ παρά το γεγονός ότι μετέφερα επιστολή του Προέδρου του Ευρωπαϊκού Κοινοβουλίου με την οποία της γνωστοποιούσε επισήμως την απονομή του βραβείου Ζαχάρωφ.
<P>
Εν τούτοις είχα την ευκαιρία να συναντήσω μέλη της Εθνικής Συμμαχίας για τη Δημοκρατία καθώς και άλλους που εναντιώνονται στο εξουσιαστικό στρατιωτικό καθεστώς που τόσο γραφικά ονομάζεται SLORC. Είδα τον στρατό κατοχής στους δρόμους της Ρανγκούν και συνάντησα και μέλη της αντιπολίτευσης. Είδα με τα μάτια μου τον τρόπο με τον οποίο το SLORC κατάφερε να κάνει τη Βιρμανία μία από τις δέκα φτωχότερες χώρες στον κόσμο.
<P>
Κατόπιν αυτών δημιουργήθηκε μια πολύ αμυδρή ελπίδα με την άρση του περιορισμού της Αουγκ Σαν Σούου Κίι. Δυστυχώς όμως η κίνηση αυτή αποτελούσε ένα βήμα εμπρός και δύο βήματα πίσω. Μέσα σε λίγες εβδομάδες από την εμφάνισή της η ελπίδα αυτή εξαφανίστηκε. Το πρόβλημα σήμερα ανάγεται στο τι προτίθενται να πράξουν το Συμβούλιο και η Επιτροπή. Μας έχει ρωτήσει κάποιος που δεν είναι ο αντίστοιχος του Νέλσον Μαντέλα διότι εκείνο ήταν κάτι το διαφορετικό. Ο Νέλσον Μαντέλα είχε πράγματι δημιουργήσει κάποια ένταση. Είχε φίλους και είχε και εχθρούς. Δεν γνωρίζω εάν υπάρχει έστω και ένας στον δημοκρατικό κόσμο που να αντιτίθεται στην Αουγκ Σαν Σούου Κίι, κάποιος που να αμφιβάλλει για την προσήλωσή της στη δημοκρατία, την προσήλωσή της στην ειρήνη και τη μη χρήση βίας. Ζήτησε κυρώσεις και πίστεψα ότι εμείς θα ανταποκρινόμασταν. Πίστευα ότι το μόνο ερώτημα σήμερα θα ήταν το πότε. Προφανώς όμως, από την απογοητευτική απάντηση της Επιτρόπου, το ερώτημα εξακολουθεί να παραμένει «εάν». Θα πρέπει να δηλώσω πως πιστεύω ότι η Επιτροπή δεν δίνει προσοχή στο Σώμα.
<P>
Εξ ονόματος ολόκληρου του πολιτικού φάσματος εδώ, από την δεξιά μέχρι την αριστερά, εξ ονόματος όλων των κρατών μελών, από την Ολλανδία, τη Δανία, το Ηνωμένο Βασίλειο και από αλλού, όλοι λέμε στην Επιτροπή ότι θέλουμε να ακούσει την Αουγκ Σαν Σούου Κίι, ότι θέλουμε να επιβάλλει κυρώσεις και ότι θέλουμε να τις επιβάλλει τώρα.

<SPEAKER ID=235 LANGUAGE="NL" NAME="d'Ancona">
Πρόεδρε, θα ήθελα να κάνω δύο παρατηρήσεις και να υποβάλω μία ερώτηση. Κατ'αρχάς, μετά από όλα όσα ειπώθηκαν απόψε στο Σώμα, πρέπει να είναι σαφές ότι για το Κοινοβούλιο η κατάσταση έχει φθάσει στο απροχώρητο. Στη Βιρμανία παραβιάζονται καθημερινά τα ανθρώπινα δικαιώματα. Το SLORC, το κρατικό συμβούλιο για την αποκατάσταση του νόμου και της τάξης , φοβάται προφανώς τόσο πολύ να χάσει τον έλεγχο της κατάστασης ώστε να εκλαμβάνει ως απειλή ακόμα και την πιο φιλειρηνική συνάθροιση, την πιο στοιχειώδη εκδήλωση του Εθνικού Δημοκρατικού Συνασπισμού , του κόμματος της κ. Aung San Suu Kyi. Ο κατ'οίκον περιορισμός της κ. Suu Kyi θα έληγε στις 30 Σεπτεμβρίου, ωστόσο οι εκπρόσωποι του Τύπου δεν μπορούν να τη συναντήσουν ενώ δεν της δίνεται δυνατότητα να πραγματοποιήσει τις εβδομαδιαίες ομιλίες της. Παράλληλα, εκατοντάδες μέλη του κόμματός της έχουν εξαφανισθεί ή φυλακισθεί.
<P>
Κατά δεύτερον, Πρόεδρε, τα ψηφίσματα του Κοινοβουλίου μπορεί μεν να μην επηρέασαν τη στάση του SLORC, επηρέασαν όμως τη διάθεση επιχειρήσεων να προβούν σε επενδύσεις στη χώρα αυτή. Διάφορες μεγάλες επιχειρήσεις, στις οποίες συμπεριλαμβάνεται και η Heineken, αποσύρθηκαν από τη Βιρμανία και είναι πλέον σαφές ότι αυτό που πρέπει να επακολουθήσει είναι ένα γενικό μποϊκοτάζ.
<P>
Κατά τρίτον, θα ήθελα να υποβάλω μία ερώτηση εκ μέρους της πολιτικής μου ομάδας η οποία αφορά τα αποτελέσματα των συνομιλιών που πρόκειται να διεξαγάγει η Επιτροπή επί του θέματος αυτού στο τέλος του Οκτωβρίου. Κατά τη γνώμη μας, η Επιτροπή πρέπει να παρακινήσει το Συμβούλιο να προβεί στην επιβολή οικονομικών κυρώσεων. Έχουμε ήδη αφήσει να περάσει πάρα πολύ χρόνος.

<SPEAKER ID=236 LANGUAGE="EN" NAME="McGowan">
Κύριε Πρόεδρε, ενδιαφερόμαστε για την ανάληψη δράσης εναντίον ενός βάρβαρου καθεστώτος, ενός καθεστώτος το οποίο αντιμετωπίζει αξιόλογη και θαρραλέα αντίδραση. Επαναλαμβάνω ότι η αντιπολίτευση έχει απευθύνει συγκεκριμένη έκκληση στην Ευρωπαϊκή Ένωση και το Ευρωπαϊκό Κοινοβούλιο για να αναλάβουν επείγουσες δράσεις ούτως ώστε με την απομόνωση της Βιρμανίας να έρθει η αλλαγή. Έχουμε επίσης μια πολύ σαφή εντολή από τον λαό της Ευρωπαϊκής Ένωσης. Όλες οι ομάδες υποστήριξης σε όλες τις πόλεις και τα χωριά της Ευρώπης μας ζητούν να κάνουμε ό, τι μπορούμε και να το κάνουμε αμέσως.
<P>
Γνωρίζουμε τα γεγονότα, γνωρίζουμε τους θανάτους, γνωρίζουμε τις εξαφανίσεις, τις κρατήσεις, την αγωνία ενός ολόκληρου λαού και έχουμε κάθε δικαίωμα να απαιτήσουμε πολύ περισσότερα απ' όσα ακούσαμε εδώ σήμερα το απόγευμα από την Επιτροπή. Θέλουμε να δώσει συνέχεια στην πολύ ενδιαφέρουσα ακρόαση που έλαβε χώρα στις Βρυξέλες σε σχέση με την καταναγκαστική εργασία με ανάληψη δράσεως για το κοινοτικό σύστημα προτιμήσεων. Θέλουμε όπως το Συμβούλιο, υπό την παρούσα προεδρία, να αναλάβει αργότερα αυτόν τον μήνα την υλοποίηση μιας σειράς ενεργειών για την απομόνωση της Βιρμανίας.
<P>
Απευθύνουμε επίσης έκκληση στις χώρες που γειτονεύουν με τη Βιρμανία, τους μελλοντικούς εταίρους μας, να συνεργαστούν μαζί μας. Γνωρίζω ότι πολύ συχνά μας υπενθυμίζουν ότι οι ίδιες, σε αντίθεση με τις άλλες χώρες του κόσμου, είναι διστακτικές να επέμβουν στις εσωτερικές υποθέσεις των γειτονικών τους χωρών. Η βαρβαρότητα όμως του καθεστώτος είναι δική τους ευθύνη όπως είναι και δική μας και εάν εμείς βρισκόμαστε στο Ευρωπαϊκό Κοινοβούλιο είναι διότι η Ευρωπαϊκή Ένωση και αυτό το Κοινοβούλιο δημιουργήθηκαν λόγω της ανησυχίας για τη δημοκρατία και τα ανθρώπινα δικαιώματα.
<P>
Θα ήθελα να πω εν τέλει ότι θα υπάρξει αλλαγή στη Βιρμανία. Το βάρβαρο καθεστώς θα ανατραπει. Η δημοκρατία θα επικρατήσει και θα σταθεροποιηθεί στη Βιρμανία αλλά, ύστερα από όλη αυτή τη δυστυχία και τις θυσίες, ας διασφαλίσουμε ότι αυτό θα γίνει το συντομότερο δυνατό.

<SPEAKER ID=237 LANGUAGE="NL" NAME="Maij-Weggen">
Πρόεδρε, πιστεύω ότι είναι απολύτως σαφές ότι όλες οι πλευρές του Κοινοβουλίου επιθυμούν περισσότερη δράση εκ μέρους της Επιτροπής, στην οποία θα πρέπει να συμπεριληφθούν και προτάσεις για δράσεις του Συμβουλίου. Η ουσία όλων αυτών των δράσεων στηρίζεται στο συμπέρασμα όλων μας ότι είναι πλέον καιρός για την επιβολή ενός οικονομικού αποκλεισμού παρόμοιου με αυτόν που εφαρμόζεται στις Ηνωμένες Πολιτείες. Το ερώτημά μου είναι το εξής: σε περίπτωση που αύριο εγκριθεί από την πλειοψηφία του Σώματος ένα ψήφισμα στο οποίο απευθύνεται έκκληση για την επιβολή οικονομικών κυρώσεων, όπως ζήτησε και η ηγέτιδα της αντιπολίτευσης στη Βιρμανία, είναι η Επιτροπή διατεθειμένη να διατυπώσει τις προτάσεις της για το αμέσως επόμενο Συμβούλιο κατά τέτοιο τρόπο ώστε να είναι το Συμβούλιο σε θέση να λάβει αποφάσεις; Επ'αυτού θα ήθελα πάρα πολύ να έχω μία απάντηση.

<SPEAKER ID=238 NAME="Bjerregaard">
Κύριε Πρόεδρε, καταννοώ πλήρως την ανυπομονησία και τη δυσαρέσκεια του Κοινοβουλίου για το γεγονός ότι δεν αναλαμβάνονται περισσότερες δράσεις για τα συμβάντα που όλοι επεσήμαναν σήμερα στην αίθουσα αυτή. Συμμερίζομαι απόλυτα την ανησυχία και την οργή που εκφράστηκε, δεν νομίζω δε ότι υπάρχει καμία αμφιβολία ότι η ΕΕ είναι υποχρεωμένη να λάβει απόφαση και να αναλάβει δράση. Αυτό για το οποίο είμαι βέβαιη είναι ότι, όπως άρχισα να αναφέρω, κατά την επόμενη εβδομάδα, τη Δευτέρα και την Τρίτη, θα συνεδριάσουν οι Υπουργοί Εξωτερικών και το Κοινοβούλιο δεν πρέπει να αμφιβάλει ότι θα μεριμνήσω ώστε ο αρμόδιος για τον τομέα Επίτροπος, κ. Marin, να ενημερωθεί για τις έντονες, σαφείς και ιδιαίτερα ακριβείς απόψεις που εκφράστηκαν στο Κοινοβούλιο σήμερα. Δεν νομίζω ότι υπήρξε καμία απολύτως αμφιβολία για το μήνυμα που απευθύνθηκε, ούτε όσον αφορά την ηγεσία της ΕΕ, ούτε την ανάγκη να μην μείνουμε απλώς στα λόγια.

<SPEAKER ID=239 NAME="Πρόεδρος">
Ευχαριστώ πολύ, κυρία Bjerregaard.
<P>
Αξιότιμοι κύριοι βουλευτές, η κ. Kinnock ζητά και πάλι το λόγο. Σας ζητώ ένα λεπτό ακόμη. Κυρία Kinnock, έχετε το λόγο.

<SPEAKER ID=240 LANGUAGE="EN" NAME="Kinnock, Glenys">
Κύριε Πρόεδρε, με ενεθάρρυναν εκείνα που άκουσα από την Επίτροπο αλλά παρόλα αυτά δεν παύει να είναι αλήθεια ότι η Επιτροπή και το Συμβούλιο έχουν αποστρέψει το πρόσωπό τους από τις σοβαρές δράσεις που ζητούμε. Αυτοί οι περιορισμοί, αυτά που ακούσαμε από την Επιτροπή δεν πρόκειται να έχουν κανένα αποτέλεσμα στο SLORC. Δεν λάβαμε καμιά κατηγορηματική διαβεβαίωση ότι η Επιτροπή θα καθήσει να ακούσει την Αουγκ Σαν Σούου Κίι. Αυτό ήταν που ζητούσαμε κυρία Επίτροπε. Αναγνωρίζω ότι δεν εξαρτάται από εσάς αλλά θα ήθελα πάρα πολύ όπως το Συμβούλιο και η Επιτροπή ακούσουν πολύ προσεκτικά αυτά που έχει να πει ο λαός της Βιρμανίας και όχι μόνο η Αουγκ Σαν Σούου Κίι. Οι βιρμανοί μας ικετεύουν να δράσουμε.

<SPEAKER ID=241 NAME="Πρόεδρος">
Ευχαριστώ πολύ, κυρία Kinnock.
<P>
Αξιότιμοι κύριοι βουλευτές, θεωρώ ότι το Κοινοβούλιο εξέφρασε με κάθε σαφήνεια τις απόψεις του απόψε. Επιπλέον όμως, πρέπει να σας υπενθυμίσω ότι λάβαμε έξι προτάσεις ψηφίσματος προκειμένου να λήξει η παρούσα συζήτηση.
<P>
Η κοινή συζήτηση έληξε.
<P>
Η ψηφοφορία θα διεξαχθεί αύριο στις 12 το μεσημέρι.
<P>
Αξιότιμοι κύριοι βουλευτές, σας ευχαριστώ για την παρέα.
<P>
(Η συνεδρίαση λήγει στις 12 τα μεσάνυχτα)

