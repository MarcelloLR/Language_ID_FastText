<CHAPTER ID="1">
<SPEAKER ID="1" LANGUAGE="" NAME="" AFFILIATION="Προέδρου">
<SPEAKER ID="2" LANGUAGE="" NAME="" AFFILIATION="(Η συνεδρίαση αρχίζει στις 9.05)">
<SPEAKER ID="3" LANGUAGE="" NAME="Πρόεδρος." AFFILIATION="">
<P>
   Η ημερήσια διάταξη προβλέπει τη συζήτηση της έκθεσης του Ευρωπαϊκού Συμβουλίου και της δήλωσης της Επιτροπής σχετικά με το Ευρωπαϊκό Συμβούλιο που διεξήχθη στις Βρυξέλλες στις 4 και 5 Νοεμβρίου 2004. 
<SPEAKER ID="4" LANGUAGE="NL" NAME="Balkenende," AFFILIATION="Προεδρεύων του Συμβουλίου">
<P>
   . – Κύριε Πρόεδρε, κυρίες και κύριοι βουλευτές, κυρίες και κύριοι, είμαι στην ευχάριστη θέση να σας εκθέσω τα αποτελέσματα του Ευρωπαϊκού Συμβουλίου το οποίο πραγματοποιήθηκε στις 4 και 5 Νοεμβρίου και το οποίο υπήρξε εξαιρετικά εποικοδομητικό.
<P>
Σας είμαι εξαιρετικά ευγνώμων, κύριε Πρόεδρε, για τα λόγια συμπαράστασης και αλληλεγγύης που απευθύνατε στην ολλανδική κυβέρνηση και στο σύνολο της ολλανδικής κοινωνίας στις 15 Νοεμβρίου. Επιτρέψτε μου να απαντήσω σε αυτά τα λόγια με την ιδιότητα του πρωθυπουργού των Κάτω Χωρών.
<P>
Κύριε Πρόεδρε, εκφράζοντας την υποστήριξή σας την περασμένη Δευτέρα, επιστήσατε την προσοχή στη σημασία των προσφάτων γεγονότων στις Κάτω Χώρες για το σύνολο της ευρωπαϊκής κοινωνίας, και επ’ αυτού συμφωνώ μαζί σας. Οι Κάτω Χώρες είναι πεπεισμένες ότι πρέπει να συνεργαστούμε πιο αποτελεσματικά για την καταπολέμηση της τρομοκρατίας. Οι οξείες αντιδράσεις και αντιπαραθέσεις που ακολούθησαν τη δολοφονία του Theo Van Gogh κατέδειξαν για μια ακόμη φορά την ένταση που ενυπάρχει στην κοινωνία μας. Και στην Ευρώπη, οφείλουμε να αντλήσουμε αμοιβαία διδάγματα όσον αφορά την ένταξη των μειονοτήτων. Θα προχωρήσω τώρα στη λεπτομερέστερη εξέταση του πολυετούς προγράμματος για τη δικαιοσύνη και τις εσωτερικές υποθέσεις, του προγράμματος της Χάγης, το οποίο προβλέπει την εμβάθυνση και στους δύο αυτούς τομείς.
<P>
Επιτρέψτε μου τώρα να επανέλθω στον ρόλο του Προεδρεύοντος του Ευρωπαϊκού Συμβουλίου και στο πραγματικό θέμα αυτής της συζήτησης. Το Ευρωπαϊκό Συμβούλιο θέσπισε το πρόγραμμα της Χάγης στις 5 Νοεμβρίου. Το εν λόγω πρόγραμμα καθορίζει το πλαίσιο της συνεργασίας μας στον τομέα της ελευθερίας, της ασφάλειας και της δικαιοσύνης κατά την προσεχή πενταετία.
<P>
Επιπλέον, το πρόγραμμα της Χάγης είναι η πρώτη διεξοδική δέσμη μέτρων που αποφασίστηκε κατόπιν διαπραγματεύσεων μεταξύ 25 κρατών μελών. Τούτο καταδεικνύει ότι, σε μια διευρυμένη Ένωση, μπορούμε κάλλιστα να καταλήγουμε σε συμφωνία σχετικά με σημαντικά και περίπλοκα θέματα, γεγονός που αποτελεί θετικό οιωνό για το μέλλον.
<P>
Το πρόγραμμα της Χάγης στηρίζεται στο αντίστοιχο πρόγραμμα του Τάμπερε, το οποίο, το 1999, υπήρξε το πρώτο πρόγραμμα για τη ρύθμιση της συνεργασίας σε αυτόν τον τομέα. Στηρίζεται στη συμβολή των κρατών μελών, στην αξιολόγηση του Τάμπερε από την Επιτροπή και στη σύσταση του Ευρωπαϊκού Κοινοβουλίου της 14ης Οκτωβρίου 2004, ειδικότερα όσον αφορά τις μεθόδους λήψης αποφάσεων.
<P>
Όσον αφορά την τρομοκρατία, έχει συμφωνηθεί ότι τα κράτη μέλη δεν θα περιοριστούν απλώς στη διατήρηση της δικής τους ασφάλειας· θα επεκτείνουν τα ενδιαφέροντά τους στο σύνολο της επικράτειας της ΕΕ. Όργανα όπως η Europol και η Eurojust θα έχουν κεντρικό ρόλο στην καταπολέμηση του εγκλήματος.
<P>
Συγχρόνως, θα εργαστούμε για τη δημιουργία ενός κοινού συστήματος ασύλου έως το 2010, βάσει του οποίου θα ισχύουν οι ίδιες διαδικασίες σε όλες τις χώρες. Επιθυμούμε ένα ενιαίο σύστημα το οποίο θα είναι ανθρώπινο, αλλά και σαφές, προκειμένου να εξαλειφθεί οριστικά το φαινόμενο της μετακίνησης από τη μια χώρα στην άλλη σε αναζήτηση ασύλου.
<P>
Επεξεργαζόμαστε επί του παρόντος τις βασικές αρχές της κοινωνικής ένταξης, οι οποίες, εφόσον καταστεί δυνατό, θα θεσπιστούν κατά τη διάρκεια της ολλανδικής Προεδρίας. Τα αρχικά βήματα επ’ αυτού πραγματοποιήθηκαν κατά τη διάρκεια άτυπης υπουργικής διάσκεψης στο Groningen.
<P>
Ένα άλλο σημείο που θέλω να τονίσω ιδιαιτέρως είναι η θέσπιση της ψηφοφορίας με ειδική πλειοψηφία και της συναπόφασης στους τομείς του ασύλου και της μετανάστευσης, κάτι στο οποίο επιμείνατε στη σύστασή σας της 14ης Νοεμβρίου. Θα ανταποκριθούμε στο αίτημά σας βελτιώνοντας τον δημοκρατικό χαρακτήρα και τη δυνατότητα της Ένωσης να λαμβάνει αποφάσεις σε αυτούς τους τομείς. Το σύστημα θα ισχύσει από 1ης Απριλίου 2005. Παρ’ όλο που υπήρξαν επιτακτικά αιτήματα από ορισμένα κράτη μέλη να γίνουν διάφορες παραχωρήσεις, εν τέλει, οι παραχωρήσεις αυτές περιορίστηκαν στην εξαίρεση της νόμιμης μετανάστευσης.
<P>
Το έτος 2004 χαρακτηρίζεται από μια ελαφρά ανάκαμψη της ευρωπαϊκής οικονομίας. Αυτή, όμως, η ανάκαμψη δεν είναι δεδομένη. Προκειμένου να διαφυλάξουμε το ευρωπαϊκό μας κοινωνικό πρότυπο, θα χρειαστεί να προβούμε σε περαιτέρω προσαρμογές.
<P>
Το βασικό επίτευγμα της έκθεσης του κ. Kok είναι το γεγονός ότι καταδεικνύει με σαφήνεια τη σημασία, αν όχι την αναγκαιότητα, της στρατηγικής της Λισαβόνας. Ο κεντρικός στόχος της στρατηγικής παραμένει απολύτως ενεργός. Δεν υπάρχει άλλη εναλλακτική.
<P>
Η έκθεση του κ. Kok καταδεικνύει, συνεπώς, με σαφήνεια ότι η στρατηγική της Λισαβόνας πρέπει να εφαρμοστεί με δυναμισμό. Έχει σημειωθεί πρόοδος σε μια σειρά τομέων: στη συμμετοχή του εργατικού δυναμικού, στην εσωτερική αγορά και στη διάδοση της τεχνολογίας των πληροφοριών και των επικοινωνιών, καθώς και του Διαδικτύου, σε σχολεία, πανεπιστήμια, δημόσιες υπηρεσίες και νοικοκυριά. Δεν πρέπει, όμως, να αυταπατόμαστε. Ο κ. Kok επεσήμανε εξίσου ότι οι προσπάθειες, κυρίως των ιδίων των κρατών μελών, πρέπει να ενισχυθούν. Διαφορετικά, είναι βέβαιον ότι δεν θα επιτύχουμε τους στόχους μας.
<P>
Αυτή ακριβώς η διαδικασία, κατά την οποία οι διαρθρωτικές αλλαγές πραγματοποιούνται διατηρώντας παράλληλα τη στήριξη της κοινωνικής βάσης, αποτέλεσε το θέμα μιας πολύ ζωηρής συζήτησης με τους συναδέλφους μου κατά τη διάρκεια του προσφάτου Ευρωπαϊκού Συμβουλίου. Υπήρξε ανταλλαγή πρακτικών εμπειριών και περιγράφηκαν οι μελλοντικές προοπτικές. Η συζήτηση ήταν πολύ εποικοδομητική, κυρίως επειδή στην έκθεση Kok γίνεται αναφορά στα ίδια τα κράτη μέλη.
<P>
Επιπλέον, οι αρχηγοί των κυβερνήσεων εξέφρασαν ομοφώνως την προθυμία τους να αναλάβουν οι ίδιοι την πολιτική ευθύνη για τη στρατηγική της Λισαβόνας σε ευρωπαϊκό επίπεδο, αλλά και στα επιμέρους κράτη μέλη τους. Ευχάριστη ως προς αυτό ήταν και η διαβεβαίωση του μελλοντικού Προέδρου της νέας Ευρωπαϊκής Επιτροπής, του κ. Barroso, ότι τοποθετεί τη στρατηγική της Λισαβόνας στο επίκεντρο της πολιτικής του και ότι θα αναλάβει προσωπικά τη σχετική ευθύνη στο πλαίσιο της Επιτροπής.
<P>
Ανέλυσα τους ρόλους που καλούνται να διαδραματίσουν το Ευρωπαϊκό Συμβούλιο, η Επιτροπή και τα κράτη μέλη. Ωστόσο, στην έκθεση του κ. Kok γίνεται επίσης ευθεία αναφορά στο Ευρωπαϊκό Κοινοβούλιο, το οποίο πρέπει να συμμετάσχει περισσότερο σε αυτή τη στρατηγική. Για παράδειγμα, στην έκθεση περιλαμβάνεται η σύσταση να δημιουργήσετε μια μόνιμη κοινοβουλευτική επιτροπή η οποία θα επικεντρώνεται στη στρατηγική της Λισαβόνας και στην ανάπτυξη και την απασχόληση. Προφανώς, θα παρακολουθήσω με ενδιαφέρον την ανταπόκρισή σας σε αυτή τη σύσταση.
<P>
Η επικύρωση της Συνθήκης για τη θέσπιση Συντάγματος της Ευρώπης είναι μια σημαντική ευκαιρία για την περαιτέρω βελτίωση της επικοινωνίας με το κοινό. Οι πολίτες της Ευρώπης συμμερίζονται βασικές αξίες, ενώ εξαρτάται από εμάς τους πολιτικούς να παρουσιάσουμε το ευρωπαϊκό οικοδόμημα. Η διαμόρφωση των συνθηκών για έναν πραγματικά ανοικτό διάλογο απαιτεί ομαδική εργασία από το Συμβούλιο, το Ευρωπαϊκό Κοινοβούλιο και την Ευρωπαϊκή Επιτροπή. Χαιρετίζω λοιπόν την πρόθεση του μελλοντικού Προέδρου της Επιτροπής, του κ. Barroso, να εμπιστευθεί το χαρτοφυλάκιο της επικοινωνίας σε έναν Αντιπρόεδρο. Αναμένουμε με ενδιαφέρον την ανακοινωθείσα επικοινωνιακή στρατηγική, η οποία μάλιστα θα παρουσιαστεί πριν από το Ευρωπαϊκό Συμβούλιο του Ιουνίου.
<P>
Έρχομαι τώρα στα θέματα εξωτερικής πολιτικής που επίσης συζητήθηκαν και, καταρχάς, στο θέμα του Ιράκ. Το Ευρωπαϊκό Συμβούλιο μπόρεσε να καταλήξει σε συμφωνία σχετικά με μια δέσμη μέτρων στήριξης του Ιράκ σε βραχυπρόθεσμο ορίζοντα. Παρουσιάσαμε αυτή τη δέσμη μέτρων στον ιρακινό πρωθυπουργό, κ. Αλλάουι, τον οποίον είχαμε προσκαλέσει ειδικά για την περίσταση, κατά τη διάρκεια γεύματος εργασίας στις 5 Νοεμβρίου. Επιπλέον, προσφέραμε στο Ιράκ δυνατότητες συνεργασίας και διαλόγου σε μακροπρόθεσμο ορίζοντα. Ο κ. Αλλάουι μας ευχαρίστησε για τη στήριξη της διαδικασίας ανοικοδόμησης του Ιράκ, σημαντικό ρόλο στην εξέλιξη της οποίας διαδραματίζουν οι εκλογές. Συνεπώς, θεωρώ ότι έχει ιδιαίτερη αξία η δήλωση του πρωθυπουργού κ. Αλλάουι ότι, παρά τα συνεχιζόμενα προβλήματα ασφαλείας, οι εκλογές θα διεξαχθούν το αργότερο τον Ιανουάριο.
<P>
Όπως προκύπτει από τα συμπεράσματα, το Ευρωπαϊκό Συμβούλιο δεν συζήτησε τη διεύρυνση της Ένωσης. Αυτό θα το πράξουμε τον Δεκέμβριο. Τότε θα γνωρίζουμε το αποτέλεσμα της συζήτησης του Κοινοβουλίου επί του θέματος. Οι αποφάσεις που καλούμαστε να λάβουμε σχετικά με τις τέσσερις υποψήφιες χώρες μπορούν να αλλάξουν δραστικά την Ένωση. Μια σαφής, θετική και προσανατολισμένη στο μέλλον τοποθέτηση του Κοινοβουλίου είναι καίριας σημασίας προκειμένου να προχωρήσουμε με αυτοπεποίθηση στη λήψη των σχετικών αποφάσεων και στην υλοποίησή τους. Ευελπιστώ ότι αυτό θα είναι το αποτέλεσμα στις 2 Δεκεμβρίου.
<P>
Καταρχάς, συμμερίζομαι την επιθυμία σας για επίλυση του επί μεγάλο χρονικό διάστημα εκκρεμούς ζητήματος του καθεστώτος των βουλευτών του Ευρωπαϊκού Κοινοβουλίου. Η ύπαρξη διαφανών και σαφών συμφωνιών σχετικά με τις αποζημιώσεις και τις λοιπές συνθήκες εργασίας των βουλευτών του παρόντος Σώματος θα άρει τυχόν αντιλήψεις οι οποίες υπονομεύουν την εμπιστοσύνη στα θεσμικά όργανα και την Ένωση συνολικά. Τις προσεχείς εβδομάδες, η Προεδρία, στο πρόσωπο του υπουργού Ευρωπαϊκών Υποθέσεων, κ. Nicolaï, θα εξετάσει τις δυνατότητες επίτευξης συμφωνίας επί του θέματος αυτού, το οποίο παραμένει σε εκκρεμότητα για υπερβολικά μεγάλο χρονικό διάστημα. Κύριε Πρόεδρε, τις επόμενες ημέρες θα υπάρξει διαβούλευση και μαζί σας επί του θέματος.
<P>
Ομοίως, είναι θετικό το γεγονός ότι ο κ. Barroso, ο ορισθείς Πρόεδρος, άντλησε τα αναγκαία πολιτικά διδάγματα από αυτή τη συζήτηση. Κατάφερε να προσαρμόσει την Επιτροπή προκειμένου να λάβει την ευρύτερη δυνατή στήριξη από το Κοινοβούλιο. Κατ’ αυτόν τον τρόπο, θέτει ισχυρές βάσεις συνεργασίας μεταξύ του Κοινοβουλίου και της Επιτροπής.
<SPEAKER ID="5" LANGUAGE="EN" NAME="Nielson," AFFILIATION="Επιτροπή">
<P>
    Κύριε Πρόεδρε, όπως γνωρίζετε, το Ευρωπαϊκό Συμβούλιο έχει επικεντρώσει βασικά το έργο του στη στρατηγική της Λισαβόνας και στην έναρξη ενός νέου προγράμματος για την ελευθερία, την ασφάλεια και τη δικαιοσύνη – του προγράμματος της Χάγης. Προέβη επίσης σε ανταλλαγή απόψεων για ένα θέμα που έχει ιδιαίτερη σημασία για τους πολίτες: την επικοινωνία σχετικά με την Ευρώπη. Παρακολούθησε την ομιλία του Προέδρου της Επιτροπής, κ. Πρόντι, για τη διεύρυνση και ενέκρινε συμπεράσματα για αρκετά ζητήματα εξωτερικής πολιτικής, και κυρίως για το Σουδάν, το Ιράκ, τη Μέση Ανατολή και το Ιράν. Τέλος, οι αρχηγοί κρατών και κυβερνήσεων παρακάθισαν σε γεύμα με τον πρωθυπουργό του Ιράκ, κ. Αλλάουι. Με την ευκαιρία αυτή επίσης, ο ορισθείς Πρόεδρος της Επιτροπής, κ. Barroso, παρουσίασε την τροποποιημένη σύνθεση του σώματος των Επιτρόπων, προς έγκριση από το Συμβούλιο και προς ψήφιση από το Ευρωπαϊκό Κοινοβούλιο.
<P>
Κατά τη συνάντησή του με τα μέλη του Ευρωπαϊκού Συμβουλίου στις 4 Νοεμβρίου, ο Πρόεδρος του Ευρωπαϊκού Κοινοβουλίου, κ. Borrell, τόνισε τον ρόλο που διαδραμάτισε το Ευρωπαϊκό Κοινοβούλιο σε αυτή τη διαδικασία. Θα αναφερθώ συνοπτικά στα κύρια σημεία που συζητήθηκαν στο Ευρωπαϊκό Συμβούλιο.
<P>
Όσον αφορά τη στρατηγική της Λισαβόνας, το Ευρωπαϊκό Συμβούλιο επιβεβαίωσε την εγκυρότητα και τη σημασία της διαδικασίας που ξεκίνησε το 2000, με σκοπό την ενίσχυση της ανταγωνιστικότητας των ευρωπαϊκών οικονομιών μέσω μιας ισορροπημένης στρατηγικής με οικονομική, κοινωνική και περιβαλλοντική διάσταση. Ενθάρρυνε το Συμβούλιο να συνεχίσει το έργο του με τον ίδιο ρυθμό. Επανέλαβε ότι είναι σημαντικό να εφαρμόζονται μέτρα επί των οποίων έχουν συμφωνήσει τα κράτη μέλη.
<P>
Το Ευρωπαϊκό Συμβούλιο χαιρέτισε την παρουσίαση εκ μέρους του κ. Wim Kok της έκθεσης της ομάδας υψηλού επιπέδου της οποίας προήδρευσε. Βάσει της έκθεσης Kok, η Επιτροπή θα ετοιμάσει προτάσεις για την ενδιάμεση αναθεώρηση της στρατηγικής της Λισαβόνας τις οποίες θα υποβάλει στο Ευρωπαϊκό Συμβούλιο του προσεχούς Μαρτίου. Έχει σημειωθεί σαφής πρόοδος τα τελευταία πέντε χρόνια αλλά, όπως είπε ο Πρόεδρος Πρόντι, απομένουν ακόμη πολλά και τα κράτη μέλη πρέπει να συνεχίσουν να υλοποιούν τις δεσμεύσεις τους. Μπαίνω στον πειρασμό να επαναλάβω το τελευταίο: τα κράτη μέλη πρέπει να συνεχίσουν να υλοποιούν τις δεσμεύσεις τους!
<P>
Ο ορισθείς Πρόεδρος, κ. Barroso, δήλωσε ήδη ότι βασική προτεραιότητα της Επιτροπής θα είναι η προαγωγή μιας ανταγωνιστικής Ευρώπης μέσω της ενίσχυσης της ανάπτυξης και της δημιουργίας περισσότερων θέσεων εργασίας. Ανέφερε επίσης ότι θα συνεχίσει να εφαρμόζει πιστά όλες τις παραμέτρους της στρατηγικής της Λισαβόνας. Στο πλαίσιο αυτό, η Επιτροπή θα εξακολουθήσει να επιδιώκει την καλύτερη ρύθμιση. Η Προεδρία έχει επικεντρώσει το έργο της σε δράσεις για την απλούστευση, την αξιολόγηση των επιπτώσεων και τη μέτρηση του διοικητικού φόρτου εργασίας. Υποστηρίζουμε τις δράσεις αυτές και χαιρετίζουμε το έργο της τεχνικής ομάδας υψηλού επιπέδου για τη βελτίωση του ρυθμιστικού περιβάλλοντος, η οποία αποτελείται από μέλη του Κοινοβουλίου, της Επιτροπής και του Συμβουλίου.
<P>
Το πρόγραμμα της Χάγης αντικατοπτρίζει τις φιλοδοξίες όπως αυτές διατυπώνονται στη συνταγματική συνθήκη. Δίνει έμφαση στα αποτελέσματα και στην υλοποίηση. Λαμβάνει υπόψη την αξιολόγηση του προγράμματος του Τάμπερε από την Επιτροπή καθώς και τη σύσταση περί μετάβασης στο σύστημα λήψης αποφάσεων με ειδική πλειοψηφία και στη διαδικασία συναπόφασης που ενέκρινε το Ευρωπαϊκό Κοινοβούλιο στις 14 Οκτωβρίου 2004. Το 2005 η Επιτροπή θα παρουσιάσει σχέδιο δράσης με το οποίο θα μετατρέπει τους στόχους και τις προτεραιότητες του προγράμματος της Χάγης σε συγκεκριμένες δράσεις.
<P>
Σχετικά με την παρουσίαση της Ευρώπης στους πολίτες, το Ευρωπαϊκό Συμβούλιο επανέλαβε ότι είναι απαραίτητο οι πολίτες να συνειδητοποιήσουν τη σημασία του έργου της Ένωσης. Οι πολιτικοί, τόσο σε εθνικό όσο και σε διεθνές επίπεδο, έχουν την ευθύνη να διαδίδουν τη σημασία του ευρωπαϊκού έργου, να μεριμνούν για τη συμμετοχή των Ευρωπαίων στη λήψη αποφάσεων μέσω του δημοσίου διαλόγου και της ενεργοποίησης των πολιτών. Αλλά και τα ευρωπαϊκά όργανα πρέπει να μεριμνήσουν σχετικά. Η Επιτροπή, από την πλευρά της, σκοπεύει να παρουσιάσει εγκαίρως μια στρατηγική επικοινωνίας πριν από το Ευρωπαϊκό Συμβούλιο του Ιουνίου 2005. Η επικύρωση του συντάγματος από όλα τα κράτη μέλη θα αποτελέσει επίσης μια ιδιαίτερα σημαντική ευκαιρία για τη συζήτηση των ευρωπαϊκών θεμάτων με τους πολίτες. Τούτο είναι ευθύνη των κρατών μελών, είναι όμως πολύ σημαντικό να καλλιεργήσουμε τον διάλογο και σε ευρωπαϊκό επίπεδο, αντί να αφήσουμε το θέμα σε κάθε κράτος μέλος ξεχωριστά.
<P>
Όσον αφορά τη διεύρυνση, ο Πρόεδρος Πρόντι παρουσίασε στο Ευρωπαϊκό Συμβούλιο την έκθεση προόδου, το έγγραφο στρατηγικής και τις συστάσεις καθώς και τη μελέτη των θεμάτων που προκύπτουν από την ένταξη της Τουρκίας στην ΕΕ, την οποία ολοκλήρωσε η Επιτροπή στις 6 Οκτωβρίου. Όπως γνωρίζετε, το Ευρωπαϊκό Συμβούλιο θα εξετάσει τα εν λόγω θέματα, τα οποία άπτονται της διεύρυνσης, στη συνεδρίαση του Δεκεμβρίου. 
<SPEAKER ID="6" LANGUAGE="ES" NAME="Mayor Oreja (PPE-DE )," AFFILIATION="εξ ονόματος της Ομάδας">
<P>
Οι καιροί έχουν αλλάξει από την εποχή του Τάμπερε I. Έχει έρθει η στιγμή να επιλέξουμε προτεραιότητες και να προσδιορίσουμε τα πιο επείγοντα προβλήματα που επηρεάζουν τη συνύπαρξη των Ευρωπαίων και, κυρίως, εκείνα που πρόκειται να επηρεάσουν το μέλλον της. Πρέπει να έχουμε το θάρρος να προβούμε σε επιλογές και να αναλάβουμε το σχετικό ρίσκο. Θάρρος είναι αυτό που πρόκειται να απαιτήσει το μέλλον αυτού του χώρου ελευθερίας και δικαιοσύνης στην Ευρωπαϊκή Ένωση.
<SPEAKER ID="7" LANGUAGE="DE" NAME="Schulz (PSE )," AFFILIATION="εξ ονόματος της Ομάδας">
<P>
   . – Κύριε Πρόεδρε, κυρίες και κύριοι, ο κ. Désir θα κάνει μερικές παρατηρήσεις εξ ονόματος της Ομάδας μας για τα θέματα της διαδικασίας της Λισαβόνας. Παρ’ όλα αυτά, θα ήθελα να επισημάνω ότι ο απολογισμός για την εν λόγω διαδικασία πρέπει να είναι το επίκεντρο των εργασιών της Ομάδας μου εδώ στο Σώμα, αλλά και των προσπαθειών της Ένωσης στο σύνολό της, γιατί η έκθεση Kok που συζητάτε στο Συμβούλιο είναι πολύ ξεκάθαρη. Απλώς, δεν είμαστε αρκετά επαρκείς και πρέπει να επικεντρώσουμε σε αυτό όλες τις δυνάμεις μας – αυτές της νέας Επιτροπής, του Συμβουλίου και του Κοινοβουλίου. Η Ομάδα του Κόμματος των Ευρωπαίων Σοσιαλιστών θα δώσει πολύ μεγάλη βαρύτητα σε αυτό.
<P>
Όπως όμως ο προηγούμενος ομιλητής, ο κ. Mayor Oreja, θέλω κι εγώ να αναφερθώ στον χώρο ελευθερίας, ασφάλειας και δικαιοσύνης. Στο Συμβούλιο αποφασίστηκε ότι η μετάβαση στην ψηφοφορία με ειδική πλειοψηφία και στη διαδικασία συναπόφασης για τους τομείς της πολιτικής ασύλου και μετανάστευσης και για πολλούς τομείς της δικαιοσύνης και της εσωτερικής συνεργασίας θα γίνει το αργότερο την 1η Απριλίου του προσεχούς έτους.
<P>
Όπως επεσήμανε ο προηγούμενος ομιλητής, είχαμε περιλάβει το αίτημα αυτό στο ψήφισμά μας στις 14 Οκτωβρίου. Ωστόσο, το μείζον θέμα δεν είναι αυτό το ψήφισμα αλλά μια μακρά, πενταετής διαδικασία, και γι’ αυτό θέλω να αναφερθώ σε κάποιον που δεν είναι παρών, στον πρώην συνάδελφό μας και Επίτροπο κ. Vitorino, διότι το γεγονός ότι βρισκόμαστε πλέον στο τέλος της διαδικασίας του Τάμπερε το χρωστάμε και στην επιμονή του. Αυτό θέλω σήμερα να το δηλώσω με σαφήνεια εξ ονόματος της Ομάδας μας.
<P>
Θέλω να επαναλάβω ότι, εάν θέλουμε να καταπολεμήσουμε την παράνομη μετανάστευση –πράγμα που αποτελεί εδώ και καιρό σταθερή πεποίθηση της Ομάδας μου– πρέπει να προσφέρουμε επιτέλους τη δυνατότητα νόμιμης μετανάστευσης. Αυτή η συζήτηση που θα ξεκινήσει την 1η Απριλίου του επομένου έτους εδώ στο Σώμα, θα δημιουργήσει αυτές τις προϋποθέσεις: θα έχουμε δηλαδή τη δυνατότητα να συμβάλουμε ως νομοθέτες –και έχουμε την πρόθεση να το πράξουμε– στη δημιουργία μιας κατάστασης βάσει της οποίας, εάν θέλουμε να δημιουργήσουμε ασφάλεια, δεν θα πρέπει μόνο να μιλάμε διαρκώς για τις παράνομες πράξεις των ανθρώπων, αλλά θα μπορούμε να δημιουργήσουμε το πλαίσιο ώστε να μην είναι παράνομοι. Και αυτό θα είναι μια ευκαιρία που θα έχουμε από την 1η Απριλίου του επομένου έτους. 
<SPEAKER ID="8" LANGUAGE="DE" NAME="Alvaro (ALDE )," AFFILIATION="εξ ονόματος της Ομάδας">
<P>
   . – Κύριε Πρόεδρε, δυο λόγια προς τον κ. Schulz. Σας παρακαλώ να επισημάνετε στον γερμανό υπουργό Εσωτερικών όσα δηλώσατε μόλις τώρα. Αυτό φαίνεται να είναι επειγόντως απαραίτητο.
<P>
Στις 4 και 5 Νοεμβρίου του τρέχοντος έτους, το Ευρωπαϊκό Συμβούλιο όρισε τις προτεραιότητές του για την περαιτέρω εξέλιξη του κοινού χώρου ελευθερίας, ασφάλειας και δικαιοσύνης. Η εξέλιξη αυτή αναμένεται να διαμορφώσει πιο έντονα από κάθε μέχρι τώρα κοινή πρωτοβουλία τον χαρακτήρα της ΕΕ, διότι η υλοποίηση της Ένωσης της δικαιοσύνης θα αποτελέσει τη βάση για μια κοινή ευρωπαϊκή κοινωνία. Τον χαρακτήρα της κοινωνίας μας δεν θα τον καθορίσει μόνο το ερώτημα σε ποιον βαθμό θέλει η Ένωση να προστατεύσει τα 450 εκατομμύρια των πολιτών της μεταξύ άλλων και από τους κινδύνους της τρομοκρατίας ή να εφαρμόσει στην πράξη μελλοντικά τη δικαστική συνεργασία, αλλά και το πώς θα ενεργήσει ενωμένη στους τομείς του ασύλου, της μετανάστευσης και της ευρωπαϊκής ολοκλήρωσης. Δεν πρέπει να λησμονούμε ότι οι βάσεις που θα θέσουμε τα επόμενα πέντε χρόνια δεν θα επηρεάσουν μόνο το μέλλον 450 εκατομμυρίων ανθρώπων, αλλά και εκείνο των παιδιών και των εγγονιών τους.
<P>
Τότε τα παιδιά μου θα με ρωτήσουν: και πώς το πέτυχες αυτό; Ελπίζω ότι θα μπορώ να τους απαντήσω ότι εμείς, οι άμεσα εκλεγμένοι αντιπρόσωποι των πολιτών, δεν ανεχθήκαμε να συνασπιστούν οι υπουργοί Εσωτερικών ορισμένων χωρών στη λεγόμενη ομάδα “G5” και να λαμβάνουν σημαντικές αποφάσεις παρακάμπτοντας το Κοινοβούλιο. Αναγνωρίσαμε τη σημασία της ενσωμάτωσης των αλλοδαπών που ζουν στην Ευρώπη, τους σεβαστήκαμε και ζητήσαμε σεβασμό και από αυτούς. Θα τους πω πώς ξεπεράσαμε τους εμπρηστές της ελεύθερης κοινωνίας, πώς ποτέ δεν επιδοθήκαμε στην καταπολέμηση της τρομοκρατίας αγνοώντας τα δικαιώματα και τις ελευθερίες των πολιτών. Μέτρα όπως αυτά που αφορούν τα βιομετρικά στοιχεία στα δελτία ταυτότητας πρέπει να εφαρμόζονται με πλήρη σεβασμό των κριτηρίων της αναγκαιότητας και της αναλογικότητας. Θα τους πω πώς εξολοθρεύσαμε κάθε μορφή σύγχρονης δουλείας, δηλαδή του εμπορίου ανθρώπων, πώς την καταπολεμήσαμε σε όλα τα επίπεδα και δώσαμε στους ανθρώπους τη δυνατότητα νόμιμης μετανάστευσης στην Ευρώπη. Επίσης, πώς αναλάβαμε τις ευθύνες μας απέναντι στους αιτούντες άσυλο και δεν απλουστεύσαμε για εμάς τα πράγματα μεταθέτοντας τη δική μας ευθύνη σε κράτη εκτός των συνόρων και της νομοθεσίας μας. Θα τους πω πώς καταφέραμε να μην δημιουργήσουμε απλώς όργανα χωρίς πρακτικές δυνατότητες, αλλά προσφέραμε, για παράδειγμα, στον Ευρωπαϊκό Οργανισμό για τα Ανθρώπινα Δικαιώματα χρηματοδότηση και πλαίσιο δράσης.
<SPEAKER ID="9" LANGUAGE="EN" NAME="Lambert (Verts/ALE )," AFFILIATION="εξ ονόματος της Ομάδας">
<P>
Λησμονήσαμε πλήρως τη διαδικασία του Κάρντιφ για την ενσωμάτωση του περιβάλλοντος σε όλες τις διαδικασίες και πολιτικές της Ευρωπαϊκής Ένωσης. Εάν κάποιος εξετάσει τα ζητήματα της κοινωνικής συνοχής, τα οποία συνδέονται με ορισμένα από τα θέματα που συζητούμε σήμερα, θα διαπιστώσει ότι λησμονήσαμε τη δυναμική προσέγγιση που απαιτείται για την εφαρμογή του άρθρου 13 της οδηγίας για την καταπολέμηση των διακρίσεων. Καλά θα κάνουμε να επανεξετάσουμε τον ρόλο του προγράμματος Equal στο μέλλον, αντί να το πετάξουμε στα σκουπίδια. Η εφαρμογή της νομοθεσίας για την καταπολέμηση των διακρίσεων άπτεται ζητημάτων που έχουν άμεση σχέση με την περιθωριοποίηση πολλών ανθρώπων στις σύγχρονες κοινωνίες. Άπτεται ακόμη ορισμένων θεμάτων που συζητήθηκαν σήμερα το πρωί, όπως ο σεβασμός των ατόμων και της προσφοράς τους.
<SPEAKER ID="10" LANGUAGE="DE" NAME="Zimmer (GUE/NGL )," AFFILIATION="εξ ονόματος της Ομάδας">
<P>
   . – Κύριε Πρόεδρε, και εγώ εκπλήσσομαι γιατί ο κ. Balkenende δηλώνει ότι δεν υπάρχει εναλλακτική για τη στρατηγική της Λισαβόνας, διότι αυτό συνεπάγεται ότι δεν υπάρχει εναλλακτική ούτε για τον τρόπο υλοποίησής της. Η Ομάδα μου δεν επικρίνει τη μέχρι τώρα στρατηγική της Λισαβόνας επειδή στοχεύει σε περισσότερα και καλύτερα και ζητά κοινωνική συνοχή και αειφορία, αλλά επειδή με τη στρατηγική αυτήν οξύνονται ακόμα περισσότερο τα παγκόσμια προβλήματα. Η σύνοδος του Συμβουλίου στις Βρυξέλλες και οι διασκέψεις που έγιναν υπό την ολλανδική Προεδρία του Συμβουλίου σηματοδοτούν ότι η δημιουργία πιο ουσιαστικών θέσεων εργασίας που να διασφαλίζουν τα προς το ζην, η ενίσχυση της κοινωνικής συνοχής και η ορθολογική αντιμετώπιση της φύσης περνούν πλέον σε δεύτερη μοίρα, χάριν της ανταγωνιστικότητας ομίλων επιχειρήσεων και της ικανότητας της ΕΕ να ανταγωνίζεται ως παγκόσμιος παράγοντας.
<P>
Αντί να διορθωθούν με υπευθυνότητα οι πολιτικές προτεραιότητες της κοινωνικής, οικολογικής και παγκόσμιας αειφορίας και να υποβληθούν σχετικές προτάσεις και για το εαρινό Συμβούλιο του 2005, ακούμε τώρα τα εξής: πρώτα πρέπει να ενισχυθεί η ανταγωνιστικότητα της Ευρώπης, να μεγαλώσει η δυναμική των αγορών εργασίας και να προσαρμοστούν τα συστήματα κοινωνικής ασφάλισης στις απαιτήσεις της ανταγωνιστικότητας και των δημογραφικών αλλαγών. Δηλώνω ξεκάθαρα ότι έτσι δεν θα μπορέσουμε να λύσουμε τα προβλήματα του κόσμου και της κοινωνίας.
<P>
Ούτε η έκθεση Kok που παρουσιάστηκε κατά τη διάρκεια της διάσκεψης προσφέρει εν προκειμένω εναλλακτική λύση. Δεν βοηθά στην ανάπτυξη μιας σύγχρονης κοινωνικής πολιτικής και πολιτικής για την απασχόληση. Ως εκ τούτου, συμμερίζομαι τις απόψεις του Ευρωπαϊκού Δικτύου για την καταπολέμηση της φτώχειας και ευχαρίστως θα συζητήσω τις προτάσεις του για μια κοινωνικοπολιτική ατζέντα για τα έτη 2006-2010.
<SPEAKER ID="11" LANGUAGE="NL" NAME="Blokland (IND/DEM )," AFFILIATION="εξ ονόματος της Ομάδας">
<P>
   . – Κύριε Πρόεδρε, επιτρέψτε μου να συγχαρώ τον πρωθυπουργό κ. Balkenende για τον δυναμισμό με τον οποίο αντιμετώπισε την τραγική δολοφονία του Theo Van Gogh και τις ταραχές που ακολούθησαν. Σε αυτές τις δύσκολες περιστάσεις, ο ρόλος της ηγεσίας είναι αδιαμφισβήτητος. Χωρίς αλληλεγγύη και ομοφωνία κατά την αντιμετώπιση εκείνων που απειλούν το κράτος δικαίου, δεν θα μπορούσαμε να επιτύχουμε τους στόχους μας. Το θετικό είναι ότι αυτή η ανάγκη φαίνεται πως υπάρχει και στην κοινωνία μας. Εύχομαι ο Θεός να σας στηρίξει στο έργο σας, ιδίως όσον αφορά την αμοιβαία προσέγγιση και τη διατήρηση της ομοψυχίας μεταξύ των διαφορετικών εθνικών ομάδων.
<P>
Κατά την πρόσφατη συνάντηση των ευρωπαίων αρχηγών κυβερνήσεων, ο κ. Kok παρουσίασε την έκθεσή του σχετικά με τη στρατηγική της Λισαβόνας, μια έκθεση την οποία οι βουλευτές του παρόντος Σώματος αναμέναμε με ιδιαίτερο ενδιαφέρον. Τα συμπεράσματα και οι συστάσεις δεν αποτελούν καινοτομία. Η πραγματική καινοτομία έγκειται στο γεγονός ότι ένας σύμβουλος τη γνώμη του οποίου ζήτησε το Συμβούλιο έριξε και πάλι το μπαλάκι στα κράτη μέλη. Αυτά τα κράτη μέλη πρέπει να ξεκινήσουν την εφαρμογή των διαρθρωτικών μεταρρυθμίσεων, κάτι που προφανώς δεν έχουν πράξει ακόμη. Δεν έγιναν επιμέρους επιλογές από τον υπερβολικό αριθμό στόχων. Ωστόσο, μένει να αποδειχθεί εάν η απλή μείωση του αριθμού των στόχων θα ήταν αρκετή. Αμφιβάλλω. Πρέπει να γίνουν περισσότερα, αλλά αυτό προϋποθέτει βούληση. Ποιο κράτος μέλος θα αναλάβει πρώτο αυτό το ρίσκο;
<P>
Μετά το 2001, συζητήσαμε πολλές φορές στο παρόν Σώμα τους λόγους για τους οποίους αυτή η στρατηγική δεν είχε τα επιθυμητά αποτελέσματα. Το Ευρωπαϊκό Κοινοβούλιο διαθέτει περιορισμένες αρμοδιότητες όσον αφορά τη διαδικασία της Λισαβόνας, ενώ στο πλαίσιο της ανοικτής μεθόδου συντονισμού είναι, εν πάση περιπτώσει, δύσκολο να συγκεκριμενοποιηθεί ο ρόλος της Ένωσης. Η περιβαλλοντική και κοινωνική πολιτική υφίστανται πιέσεις. Εντούτοις, εάν επιθυμούμε να διατηρήσουμε μακροπρόθεσμα το ίδιο επίπεδο ευημερίας και κοινωνικής προστασίας για τις μελλοντικές γενιές, θα χρειαστεί να θεσπίσουμε μια στρατηγική βιωσιμότητας. Τα κόμματα συμφωνούν σε μεγάλο βαθμό ως προς την ανάλυση. Ποιο κράτος μέλος, όμως, θα πραγματοποιήσει το πρώτο βήμα; Το ερώτημα, λοιπόν, που θέτω στον κ. Balkenende είναι ποια ακριβώς συνέχεια μπορούμε να αναμένουμε τις προσεχείς έξι εβδομάδες από την ολλανδική Προεδρία σε αυτό το θέμα. Εξάλλου, οι Κάτω Χώρες υπήρξαν εξαρχής ένθερμοι υποστηρικτές των μεταρρυθμίσεων προκειμένου να επιτευχθούν οι στόχοι της διαδικασίας της Λισαβόνας. 
<SPEAKER ID="12" LANGUAGE="PL" NAME="Szymański (UEN )," AFFILIATION="εξ ονόματος της Ομάδας">
<P>
Ενόψει του προσεχούς Συμβουλίου, αξίζει να αναφερθούμε στο θέμα της εναρμόνισης της νομοθεσίας. Υπάρχουν ορισμένοι τομείς στους οποίους η εναρμόνιση θα μπορούσε να έχει θετικά αποτελέσματα, αλλά υπάρχουν και τομείς στους οποίους η εναρμόνιση είναι τουλάχιστον αδύνατη. Ένας τέτοιος τομέας είναι, επί παραδείγματι, το οικογενειακό δίκαιο, για τον απλό λόγο ότι στο εσωτερικό της Ευρώπης επικρατούν πολύ διαφορετικές απόψεις σχετικά με την οικογένεια. Η περίπτωση Buttiglione αποτελεί ένα θαυμάσιο παράδειγμα ως προς αυτό. Θα διαπράτταμε σοβαρό σφάλμα εάν νομίζαμε ότι είναι δυνατόν να χρησιμοποιηθεί το ευρωπαϊκό δίκαιο προκειμένου να διασφαλιστεί η νομική αναγνώριση των ομοφυλόφιλων ζευγαριών σε χώρες οι οποίες δεν έχουν συμφωνήσει σε ένα τέτοιο πείραμα.
<SPEAKER ID="13" LANGUAGE="PL" NAME="Czarnecki, Ryszard (NI )." AFFILIATION="">
<P>
   – Κύριε Πρόεδρε, κύριε Balkenende, κυρίες και κύριοι, την εποχή του κομμουνισμού οι αρχές υποστήριζαν ότι η ιδεολογία ήταν καλή αλλά οι άνθρωποι ήταν κακοί επειδή δεν ήθελαν να την εφαρμόσουν. Διαβάζοντας αυτή την πρόταση ψηφίσματος, βρήκα μια δήλωση σύμφωνα με την οποία η στρατηγική της Λισαβόνας είναι καλή, αλλά τα κακά κράτη μέλη, τα οποία δεν επιθυμούν να την εφαρμόσουν στην πράξη, αποτελούν “το βασικό εμπόδιο για μια ταχύτερη πρόοδο”. Αυτό θυμίζει σε ανησυχητικό βαθμό άλλες καταστάσεις, και οφείλω επ’ αυτού να συμφωνήσω με τα σχόλια της κ. Lambert και της κ. Zimmer. Όσον αφορά την παράγραφο 4 της πρότασης ψηφίσματος, η αναφορά των συντακτών της στην επένδυση σε ανθρώπινο δυναμικό, έρευνα και καινοτομία μπορεί να δημιουργήσει φόβους ότι αυτό θα εφαρμοστεί ευνοώντας, δυστυχώς, τα παλαιά κράτη μέλη εις βάρος της Πολωνίας, της Τσεχικής Δημοκρατίας, της Σλοβακίας, της Ουγγαρίας, της Σλοβενίας, της Λετονίας, της Λιθουανίας και της Εσθονίας, όπως συμβαίνει με τα όσα προβλέπονται στο σχέδιο προϋπολογισμού της ΕΕ για την περίοδο 2007-2013. Τα ωραία λόγια μπορούν –και δυστυχώς αυτό συμβαίνει πολύ συχνά– να εφαρμοστούν κατά τρόπο που πολύ απέχει από το να μπορεί να θεωρηθεί ωραίος. Μετά από αυτές τις επικριτικές παρατηρήσεις, θέλω να συγχαρώ το Συμβούλιο, διότι αναγνώρισε επιτέλους τη σπουδαιότητα του δημογραφικού παράγοντα, καθώς και τους συντάκτες του ψηφίσματος, διότι ζητούν από το Συμβούλιο “η δράση για την αντιμετώπιση των συνεπειών της γήρανσης του πληθυσμού της Ευρώπης να εκληφθεί ως πολιτική προτεραιότητα”.
<SPEAKER ID="14" LANGUAGE="NL" NAME="Eurlings (PPE-DE )." AFFILIATION="">
<P>
   – Κύριε Πρόεδρε, αυτή την περίοδο οι Κάτω Χώρες βρίσκονται σε μια κατάσταση απελπισίας, καθότι είμαστε υποχρεωμένοι περισσότερο παρά ποτέ να επανεξετάσουμε τα θέματα, όχι μόνο της ισορροπίας μεταξύ ελευθερίας και ανοχής, αλλά και του καθορισμού των ορίων προκειμένου να εγγυηθούμε την ασφάλεια. Συμφωνώ πλήρως με τα συγχαρητήρια που απηύθυνε ο κ. Blokland στον πρωθυπουργό κ. Balkenende σχετικά με τον τρόπο με τον οποίο χειρίζεται την κατάσταση, και καθοδηγεί την έκφραση των συναισθημάτων του πληθυσμού μας προς την κατεύθυνση μιας πιο ανεκτικής κοινωνίας στην οποία οι πολίτες θα σέβονται ο ένας τον άλλον. Ο σεβασμός αυτών των αξιών είναι κάτι που πρέπει να υπερασπιζόμαστε σε όλες τις περιπτώσεις και στο παρόν Σώμα. Η ανοχή, ωστόσο, συμβαδίζει με τη θέσπιση συγκεκριμένων ορίων. Χαιρετίζω το γεγονός ότι το πρόγραμμα της Χάγης στηρίζεται στο Τάμπερε. Τα συγχαρητήριά μου επίσης για τον τρόπο επίτευξης συμφωνίας. Συμφωνώ με τις απόψεις του κ. Oreja, ο οποίος δήλωσε προ ολίγου ότι εκείνο που έχει τώρα σημασία είναι να αναλάβουμε συγκεκριμένη δράση, και να δώσουμε προτεραιότητα σε συγκεκριμένους τομείς δράσης σε βραχυπρόθεσμο ορίζοντα. Ο Πρόεδρος του Συμβουλίου θα μπορούσε ίσως να επεκταθεί επί του θέματος. Θέλω πάντως να αναφέρω μια από τις προσωπικές μου προτεραιότητες, στην οποία έχω αναφερθεί και κατά το παρελθόν. Θεωρώ απαράδεκτο το γεγονός ότι, μετά τις επιθέσεις στη Νέα Υόρκη και τη Μαδρίτη, πληροφορούμαστε ότι το Συμβούλιο Δικαιοσύνης και Εσωτερικών Υποθέσεων δηλώνει ότι θα ξεκινήσουμε πλέον χωρίς καθυστέρηση την αυτόματη ανταλλαγή πληροφοριών σχετικά με ενδεχόμενες επιθέσεις. Είναι αδιανόητο να μην έχει συμβεί αυτό μέχρι σήμερα, να έχουμε φτάσει και πάλι σε τέτοιο βαθμό αποτελμάτωσης, καθόσον διαπιστώνουμε για μια ακόμη φορά ότι ενδέχεται να υπάρχουν διεθνείς διασυνδέσεις στην περίπτωση της πολιτικής δολοφονίας και των επακόλουθων γεγονότων στις Κάτω Χώρες.
<P>
Θέλω επίσης να προβώ σε ένα σύντομο σχόλιο σχετικά με τη στρατηγική της Λισαβόνας. Αποτελεί τη μόνη επιλογή, σύμφωνα με τον κ. Balkenende, και έχει δίκιο. Είναι η μόνη επιλογή, και θα χρειαστεί να συνεχίσουμε να κινούμαστε προς αυτή την κατεύθυνση. Εκείνο που έχει σημασία είναι ο τρόπος με τον οποίο προσεγγίζουμε το θέμα. Όχι με τον “υπερεπίτροπο” που πρότεινε στο παρελθόν ο γερμανός καγκελάριος κ. Σρέντερ, αλλά αντλώντας αμοιβαία διδάγματα. Θεωρεί μήπως ότι ένας αποτελεσματικότερος τρόπος ανταλλαγής ορθών πρακτικών θα ήταν η μέθοδος των συμβουλίων καινοτομίας υπό την προεδρία του; Θεωρεί μήπως επίσης ότι θα μπορούσαν να κληθούν με πιο επιτακτικό τρόπο τα εθνικά κοινοβούλια να αναλάβουν το μερίδιο ευθύνης που τους αναλογεί ως προς την επίτευξη των στόχων;
<P>
Τέλος, η επικοινωνία στην Ευρώπη είναι εξίσου σημαντική. Πράγματι, κύριε Balkenende, είναι άκρως σημαντικό να εγκριθεί το καθεστώς των βουλευτών, διότι, όσο δεν ισχύει ένα τέτοιο καθεστώς, η εικόνα που θα παρουσιάζουμε σε κάθε εκλογική αναμέτρηση θα είναι αρνητική. Σας ευχαριστώ. Θα παρακολουθώ με ενδιαφέρον μέχρι ποιο σημείο είστε διατεθειμένος να προωθήσετε αυτό το θέμα. 
<SPEAKER ID="15" LANGUAGE="FR" NAME="Désir (PSE )." AFFILIATION="(Χειροκροτήματα)">
<P>
   – Το Συμβούλιο έχει λάβει την έκθεση του κ. Kok σχετικά με την αναθεώρηση της στρατηγικής της Λισαβόνας. Η πρόοδος που έχει σημειωθεί απέχει πολύ από τους στόχους που είχαν τεθεί το 2000, γεγονός που οφείλεται στον ορισμό υπερβολικού αριθμού προτεραιοτήτων. Έχει σημειωθεί πρόοδος σε όλες τις πτυχές που άπτονταν της κοινοτικής μεθόδου –όπως η ελευθέρωση– ενώ δεν σημειώθηκε αντίστοιχη πρόοδος στις πτυχές οι οποίες απαιτούσαν τη δραστηριοποίηση των κρατών μελών και άπτονταν της ανοικτής μεθόδου συντονισμού – όπως η επένδυση στην έρευνα, την καινοτομία, την κατάρτιση, την ποιότητα του κοινωνικού διαλόγου και το ανθρώπινο δυναμικό. Επιπλέον, δεν επιτεύχθηκε ενίσχυση της εθνικής ιδιοκτησίας, τομέας στον οποίο πρέπει ακόμη να γίνουν πολλά.
<SPEAKER ID="16" LANGUAGE="" NAME="" AFFILIATION="Αντιπροέδρου">
<SPEAKER ID="17" LANGUAGE="NL" NAME="In 't Veld (ALDE )." AFFILIATION="">
<P>
   – Κύριε Πρόεδρε, θέλω να ξεκινήσω με μια αναφορά στη διαδικασία της Λισαβόνας. Φρονώ ότι η έκθεση του κ. Kok είναι πολύ θετική και ότι επισημαίνει ορθώς τα υπάρχοντα προβλήματα. Ουσιαστικά, η θεραπεία είναι ήδη αρκούντως γνωστή· εκείνο που απουσιάζει είναι η δράση. Όλο και περισσότερο, με δυσαρεστεί κάπως όταν παρατηρώ ότι έχουμε προβεί τόσες πολλές φορές στην ίδια διαπίστωση, αλλά εξακολουθούμε να μην έχουμε βρει έναν τρόπο να κινητοποιήσουμε τα κράτη μέλη ώστε να αναλάβουν δράση. Θέλω να μας πληροφορήσει η Προεδρία της ΕΕ τι προτίθεται να πράξει σχετικά.
<SPEAKER ID="18" LANGUAGE="EN" NAME="Evans, Jillian (Verts/ALE )." AFFILIATION="(Η ομιλήτρια απευθύνεται στο Σώμα στα ουαλικά)">
<P>
   – Κύριε Πρόεδρε, αυτή η συζήτηση συνιστά ένα ιδιαίτερα κρίσιμο στάδιο στην πορεία της Ευρωπαϊκής Ένωσης προς την ολοκλήρωση. Δίδουμε ιδιαίτερη έμφαση στη στρατηγική της Λισαβόνας και, όπως και η κ. Lambert, χαιρετίζω την παραδοχή εκ μέρους του Συμβουλίου ότι πρέπει να υπάρξει ουσιαστική ισορροπία μεταξύ της οικονομικής, κοινωνικής και περιβαλλοντικής διάστασης. Όμως, πιο αποτελεσματικά θα πρέπει να αντιμετωπιστεί και η πολιτιστική διάσταση, ιδίως εάν επιθυμούμε να τιμήσουμε τις διαφορές μας, όπως είπε νωρίτερα ο κ. υπουργός.
<P>
Χαιρετίζω επίσης την έμφαση που δίδεται σε αυτή τη συνεδρίαση στην επικοινωνία με τους πολίτες. Τα κόμματα που συμμετέχουμε στην Ευρωπαϊκή Ελεύθερη Συμμαχία έχουμε διαφορετικές θέσεις για το σύνταγμα, όμως συμφωνούμε όλοι ότι επείγει η βελτίωση της σχέσης και της επικοινωνίας μεταξύ της ΕΕ και των λαών της Ευρώπης. Δεν υπάρχει καλύτερος τρόπος να γίνει αυτό από το να χρησιμοποιούμε τις γλώσσες όλων των λαών και γι’ αυτόν τον λόγο θα επωφεληθώ της ευκαιρίας που μου δίδει η απόφαση του Προεδρείου της 13ης Οκτωβρίου με την οποία επιτρέπεται η χρήση άλλων γλωσσών στην αίθουσα αυτή. Τελειώνοντας θέλω να πω δυο λόγια στα ουαλικά, παρόλο που δεν υπάρχει επίσημη διερμηνεία.
<SPEAKER ID="19" LANGUAGE="PT" NAME="Portas (GUE/NGL )." AFFILIATION="">
<P>
   – Κύριε Πρόεδρε, θέλω να σχολιάσω τις αποφάσεις του Συμβουλίου σχετικά με το Ιράκ. Φρονώ ότι η δέσμη μέτρων ενίσχυσης που εγκρίθηκε είναι δαπανηρή και άσκοπη, ενώ η Φαλούτζα προαναγγέλλει την αποτυχία της. Η Φαλούτζα δεν είναι απλώς μια ακόμη ανθρώπινη τραγωδία –με 1500 ακόμη νεκρούς, χιλιάδες ακόμη τραυματίες, δεκάδες χιλιάδες ακόμη άστεγους– είναι επίσης η ταφόπλακα στις εκλογές του Ιανουαρίου. Εξαιτίας της Φαλούτζα, δεν πρόκειται να προσέλθουν στις κάλπες ούτε οι σουνίτες ούτε οι σιίτες, οι οποίοι αντιτίθενται στην κατοχή.
<SPEAKER ID="20" LANGUAGE="EN" NAME="Knapman (IND/DEM )." AFFILIATION="">
<P>
   – Κύριε Πρόεδρε, το Κοινοβούλιο θα χαρεί να μάθει ότι το Κόμμα για την Ανεξαρτησία του Ηνωμένου Βασιλείου διαδραμάτισε καίριο ρόλο στο πρόσφατο “όχι” που προέκυψε από την εκστρατεία του Περιφερειακού Συμβουλίου της Βορειοανατολικής περιφέρειας της Βρετανίας. Το 73% των ανθρώπων της περιοχής αυτής δήλωσαν ότι δεν θέλουν άλλη ευρω-γραφειοκρατία. Αναρωτιέμαι τι ποσοστό πρέπει να προκύψει για να απαλλαγούμε επιτέλους από τα ήδη υπάρχοντα περιφερειακά συμβούλια, με τους απαράδεκτους διορισμένους υπαλλήλους και τις διεφθαρμένες πρακτικές τους;
<P>
Θα έχουμε σύντομα την ευκαιρία να πούμε “όχι” στο σύνταγμα της ΕΕ, και εννοώ κάθε ευρωπαϊκό σύνταγμα, διότι το χάσμα μεταξύ της ευρω-θεωρίας και της πραγματικότητας είναι μεγαλύτερο από ποτέ. Το πρόσχημα είναι ότι δεν θα υπάρξει περαιτέρω ολοκλήρωση μέχρι να διεξαχθεί δημοψήφισμα. Η πραγματικότητα είναι ότι το δημοψήφισμα αναβάλλεται διαρκώς, ενώ η ολοκλήρωση έχει επιταχυνθεί, για παράδειγμα με την κοινή πολιτική θεωρήσεων μέχρι το 2006 και με το ευρωπαϊκό ένταλμα συγκέντρωσης αποδεικτικών στοιχείων μέχρι το 2005. Μπορώ να παραθέσω 25 ακόμη παραδείγματα· το πιο σημαντικό εξ αυτών είναι το κοινό σύστημα ασύλου, το οποίο θα εισαχθεί το 2005, ενώ ο συντονισμός του θα έχει ολοκληρωθεί μέχρι το τέλος αυτού του έτους. Όλα αυτά θα είναι έτοιμα προτού διεξαχθεί το δημοψήφισμα.
<SPEAKER ID="21" LANGUAGE="EN" NAME="Ó Neachtain (UEN )." AFFILIATION="(Ο ομιλητής απευθύνεται στο Σώμα στα ιρλανδικά)">
<P>
Όλοι οι νέοι νόμοι της ΕΕ πρέπει να υποβάλλονται σε αυστηρούς ελέγχους ώστε να υπολογίζονται οι επιπτώσεις τους στην επιχειρηματικότητα και τον ανταγωνισμό. Οι επικεφαλής της Ευρωπαϊκής Ένωσης έθεσαν τον στόχο να γίνει η ΕΕ η πλέον ανταγωνιστική και δυναμική οικονομία της γνώσης ανά την υφήλιο μέχρι το 2010. Εάν η Ευρωπαϊκή Ένωση θέλει όντως να γίνει η πλέον ανταγωνιστική οικονομία και να επιτύχει τον στόχο της στρατηγικής κοινωνικής συνοχής, θα πρέπει να έχει ισχυρή και εύρυθμα λειτουργούσα εσωτερική αγορά. Την τελευταία μόνο δεκαετία η εσωτερική αγορά συνέβαλε στη δημιουργία 2,5 εκατομμυρίων θέσεων εργασίας στην Ευρώπη.
<P>
Υποστηρίζω την πρωτοβουλία δράση για την ανάπτυξη, η οποία θα εγγυηθεί την υλοποίηση του στόχου της διάθεσης του 3% του ΑΕγχΠ της ΕΕ για επενδύσεις στον τομέα της έρευνας και της ανάπτυξης μέχρι το 2010.
<P>
Οι προκλήσεις αυτές δεν είναι απλές και πρέπει να τους δοθεί προτεραιότητα. Η οικονομία της Ευρωπαϊκής Ένωσης υπολείπεται σε σχέση με την οικονομία των ομολόγων μας. Πρέπει να βελτιώσουμε τη μεθοδολογία μας. Αυτές είναι οι καίριες προκλήσεις που αντιμετωπίζουν επί του παρόντος το Κοινοβούλιο, το Συμβούλιο και η Επιτροπή. Πρέπει να συνεργαστούμε στενά. Όπως και η κ. Evans, θα ήθελα να πω κάτι στα γαελικά, μια γλώσσα η οποία ευελπιστώ να γίνει γλώσσα εργασίας αυτού του Κοινοβουλίου:
<SPEAKER ID="22" LANGUAGE="EN" NAME="Mote (NI )." AFFILIATION="">
<P>
Ελάχιστοι, ή κανένας, έχουν τις ικανότητες και την πείρα για να διαχειριστούν τα χαρτοφυλάκιά τους, με εξαίρεση φυσικά την αρμόδια για τον ανταγωνισμό Επίτροπο, η οποία εδώ και 20 χρόνια εμπλέκεται σε υποθέσεις διαφθοράς και διαχειρίζεται σημαντικές εμπορικές συμβάσεις προς όφελος δικό της και των φίλων της. Έχω σχετικές αποδείξεις, και επίσης έχω αποδείξεις ότι η κ. Kroes κατάφωρα, επανειλημμένα και σκόπιμα έδωσε παραπλανητικά στοιχεία κατά την ακρόασή της. Περισσότερες από χίλιες σελίδες με στοιχεία υποβάλλονται επί του παρόντος σε έλεγχο και εμείς, μια χούφτα βουλευτές του ΕΚ, θα τελειώσουμε τη δουλειά που έπρεπε να είχαν ήδη κάνει οι κυβερνήσεις που την πρότειναν.
<P>
Αν υποθέσουμε ότι επιβιώνει αύριο, το Συμβούλιο και ο κ. Barroso θα πρέπει να ξέρουν ότι το σώμα των Επιτρόπων που ο τελευταίος προτείνει είναι μάλλον απίθανο να επιβιώσει ως έχει για μεγάλο διάστημα. 
<SPEAKER ID="23" LANGUAGE="NL" NAME="Oomen-Ruijten (PPE-DE )." AFFILIATION="">
<P>
   – Κύριε Πρόεδρε, αν και επιθυμώ να αφιερώσω τον χρόνο που μου έχει δοθεί στη στρατηγική της Λισαβόνας, θέλω προηγουμένως να διατυπώσω ένα σχόλιο. Τρέφω μεγάλο σεβασμό για τα θαυμάσια αποτελέσματα που έχουν επιτευχθεί στο πλαίσιο του λεγομένου προγράμματος της Χάγης. Δυστυχώς, αυτά τα αποτελέσματα έχουν περάσει σχεδόν απαρατήρητα στις Κάτω Χώρες εν μέσω του θορύβου και των ταραχών των τελευταίων εβδομάδων. Θέλω, ωστόσο, να επισημάνω ότι στον κ. Donner και στις πολλές σοφές συμφωνίες στον τομέα των εσωτερικών υποθέσεων, της ελευθερίας και της δικαιοσύνης οφείλεται το γεγονός ότι βρισκόμαστε και πάλι ένα βήμα πιο κοντά στην ελευθερία για τους πολίτες μας.
<P>
Η Προεδρία σημείωσε επιτυχία και σε έναν άλλον τομέα. Όπως αναφέρεται στην έκθεση του κ. Kok, ο βασικός στόχος της Προεδρίας ήταν η μείωση της πίεσης που ασκείται από τους κανόνες και τις ρυθμίσεις. Επιτρέψτε μου να σας θυμίσω την έκθεση του κ. Doorn τον Απρίλιο του 2004· καθώς φαίνεται, είμαστε το πρώτο κοινοβούλιο που είναι διατεθειμένο να υποβάλλει τις προτάσεις τροπολογιών που το ίδιο καταθέτει σε αξιολόγηση του αντικτύπου τους. Αυτό είναι ένα παράδειγμα που αξίζει να ακολουθήσουν και άλλα κοινοβούλια.
<P>
Τέλος, η Λισαβόνα. Ο στόχος είναι σαφής. Εύχομαι ειλικρινά ότι τον Μάρτιο του 2005 θα μπορέσουμε να καταστήσουμε εκ νέου τη στρατηγική της Λισαβόνας μια στρατηγική για τη δημιουργία ευκαιριών, αλλά στο εξής με απλούστερες διαδικασίες και πιο δεσμευτικές συμφωνίες, ιδίως για τα κράτη μέλη, όπως ορθώς επισημαίνει ο κ. van Nistelrooij, ως προς τα οποία η διαδικασία είναι πλέον μείζονος στρατηγικής σημασίας, λόγω της παρατηρούμενης έλλειψης θετικών αποτελεσμάτων. Το Κοινοβούλιο θα προσφέρει ευχαρίστως τη συμβολή του προς αυτή την κατεύθυνση. 
<SPEAKER ID="24" LANGUAGE="HU" NAME="Kósáné Kovács (PSE )." AFFILIATION="">
<SPEAKER ID="25" LANGUAGE="EN" NAME="Guardans Cambó (ALDE )." AFFILIATION="">
<P>
   – Κύριε Πρόεδρε, το Συμβούλιο της Χάγης πραγματοποιήθηκε 48 ώρες μετά την εκλογή του νέου αμερικανού προέδρου – επαναλαμβάνω, του νέου αμερικανού προέδρου. Έτσι θα πρέπει να βλέπουμε τον πρόεδρο των ΗΠΑ, εάν θέλουμε να διατηρήσουμε τη διατλαντική συνεργασία.
<SPEAKER ID="26" LANGUAGE="FR" NAME="Flautre (Verts/ALE )." AFFILIATION="">
<P>
   – Κύριε Πρόεδρε, επιτρέψτε μου να επανέλθω στο πρόγραμμα της Χάγης και να απευθύνω στο Συμβούλιο ορισμένες ερωτήσεις επί του θέματος. Η μετάβαση στο σύστημα της ειδικής πλειοψηφίας στο πλαίσιο του τίτλου IV αποτελεί αναμφίβολα μια σημαντική καινοτομία. Εκτός από τις παρατηρήσεις που διατύπωσαν ορισμένοι συνάδελφοι σχετικά με τις επιφυλάξεις όσον αφορά τη νόμιμη μετανάστευση, θέλω να θέσω με πιο συγκεκριμένο τρόπο ορισμένα ερωτήματα σχετικά με την εξαιρετική σπουδαιότητα που λαμβάνει η εξωτερική διάσταση των πολιτικών ασύλου και μετανάστευσης. Διαπιστώνουμε ουσιαστικά ότι οι εν λόγω πολιτικές εξαρτώνται όλο και περισσότερο από τη δυνατότητα της Ευρωπαϊκής Ένωσης να συνάπτει συμφωνίες εταιρικής σχέσης και συνεργασίας για τη ρύθμιση του επαναπατρισμού, της επαναπροώθησης, της ανάπτυξης ικανοτήτων, του ελέγχου των συνόρων, της αστυνομικής και δικαστικής συνεργασίας, με άλλα λόγια πρόκειται για ένα σύνολο συμφωνιών με τρίτες χώρες, οι οποίες δεν υπόκεινται στη διαδικασία συναπόφασης.
<P>
Ανησυχούμε διπλά, διότι δεν έχουμε καμία απολύτως εμπιστοσύνη σε ανθρώπους όπως ο κ. Schily και ο κ. Pisanu, οι οποίοι έχουν προτείνει ιδέες όπως η δημιουργία καταυλισμών, πυλών εισόδου των μεταναστευτικών ρευμάτων ή σημείων ελέγχου στο εξωτερικό της Ένωσης. Παρ’ όλο που αυτές οι υπερβολικές ιδέες έχουν απορριφθεί στο μεγαλύτερο μέρος τους, παρ’ όλο που δεν επαναλαμβάνονται στο πλαίσιο του προγράμματος της Χάγης, παρ’ όλο που έχουν απορριφθεί κατηγορηματικά από εκατοντάδες μη κυβερνητικές οργανώσεις και βουλευτές, συμπεριλαμβανομένων βουλευτών του ΕΚ, παραμένουμε ανήσυχοι διότι, σε αυτό το πρόγραμμα της Χάγης, γίνεται αναφορά σε μια μελέτη σχετικά με τη σκοπιμότητα της διεκπεραίωσης των αιτήσεων ασύλου εκτός της επικράτειας της Ένωσης, ενώ εξάλλου γνωρίζουμε ότι διατέθηκε κονδύλιο ενός εκατομμυρίου ευρώ προκειμένου να δοθεί η δυνατότητα στον Ύπατο Αρμοστή για τους Πρόσφυγες να προωθήσει την ανάπτυξη δυνατοτήτων στον τομέα του ασύλου στις χώρες της Βόρειας Αφρικής.
<SPEAKER ID="27" LANGUAGE="IT" NAME="Catania (GUE/NGL )." AFFILIATION="">
<P>
   – Κύριε Πρόεδρε, κυρίες και κύριοι, εκτίμησα το γεγονός ότι ο Πρόεδρος Balkenende ξεκίνησε από τα δραματικά γεγονότα των Κάτω Χωρών που συντάραξαν την ανεκτική χώρα του. Τις Κάτω Χώρες της ενσωμάτωσης, αν και η λέξη αυτή ήταν εντελώς απούσα από τη σημερινή ομιλία του Προεδρεύοντος.
<P>
Όσον αφορά το πρόγραμμα της Χάγης: δεν πιστεύω πως υπάρχει συνέχεια σε σχέση με το Τάμπερε, ωστόσο σημειώνω ένα ποιοτικό άλμα που οφείλεται σε μια ασάφεια. Πράγματι, δεν μπορούμε να βάζουμε στο ίδιο καζάνι το θέμα του οργανωμένου εγκλήματος, της τρομοκρατίας, της παράνομης διακίνησης ανθρώπων και της μετανάστευσης, λες και αποτελούν ένα ενιαίο πρόβλημα. Στην πραγματικότητα, αυτή είναι μια τακτική για να περιορίζεται η δράση της Ευρώπης στον τομέα της ασφάλειας, παραγκωνίζοντας τη δικαιοσύνη και την ελευθερία. Πιστεύω ότι η ισλαμική τρομοκρατία πρέπει να καταπολεμηθεί με τον διαπολιτισμικό και τον διαθρησκευτικό διάλογο. Αυτό είναι αντίθετο με τα όσα έπραξε ο υφυπουργός σας, κύριε Balkenende, ο οποίος την επομένη της δολοφονίας του Van Gogh κήρυξε πόλεμο στο Ισλάμ, ή με το σύστημα που εφαρμόζετε στη χώρα σας για τη χρηματοδότηση των θρησκευτικών σχολείων. Πιστεύω, αντιθέτως, πως πρέπει να δημιουργήσουμε ένα σχολείο όπου θα συμβιώνουν Καθολικοί, Μουσουλμάνοι, Διαμαρτυρόμενοι και άθεοι.
<SPEAKER ID="28" LANGUAGE="PL" NAME="Giertych (IND/DEM )." AFFILIATION="">
<SPEAKER ID="29" LANGUAGE="SK" NAME="Belohorská (NI )." AFFILIATION="">
<P>
   –Κύριε Πρόεδρε. Χαιρετίζω την πρώτη ενέργεια που απαίτησε συντονισμό των 25 κρατών μελών υπό την ολλανδική Προεδρία. Την ολοκληρώσατε χωρίς σημαντικά προβλήματα. Επιτρέψτε μου, ωστόσο, να αναφέρω ένα αρνητικό σημείο. Παρά το γεγονός ότι όλα τα βασικά έγγραφα που σχετίζονται με την ισότητα περιλαμβάνουν στο προοίμιό τους την ισότητα μεταξύ ανδρών και γυναικών, θεωρώ ότι αποτελεί αίσχος, στον 21ο αιώνα και με όλες τις στρατηγικές που έχουν ανακοινωθεί, το γεγονός ότι το Συμβούλιο του οποίου προεδρεύετε αποτελείτο (ιδίως τον Νοέμβριο) από 25 άνδρες και δύο ειδικούς προσκεκλημένους, τους κκ. Σιράκ και Σρέντερ. Όλοι αποδοκιμάσαμε τον κ. Buttiglione για τις απόψεις του, αλλά αυτή είναι η πραγματικότητα σε αυτό το κεντρικής σημασίας όργανο της Ευρωπαϊκής Ένωσης.
<SPEAKER ID="30" LANGUAGE="" NAME="Κράτσα-Τσαγκαροπούλου (PPE-DE )" AFFILIATION="">
<P>
   – Κύριε Πρόεδρε, κυρίες και κύριοι, θεωρώ πολύ σημαντικό ότι το Ευρωπαϊκό Συμβούλιο επιβεβαίωσε την εγκυρότητα της διαδικασίας της Λισαβόνας όπως και την ανάγκη ώθησής της, ενώ αποτελεί μια καλή συγκυρία ότι ο στόχος αυτός είναι πρωταρχικός στην πολιτική πλατφόρμα της νέας Ευρωπαϊκής Επιτροπής, η οποία πιστεύω ότι θα πάρει αύριο ψήφο εμπιστοσύνης από το Κοινοβούλιό μας και θα ξεκινήσει τις εργασίες της. Με μεγάλο ενδιαφέρον, λοιπόν, περιμένουμε τις προτάσεις της Ευρωπαϊκής Επιτροπής ενόψει της ενδιάμεσης αναθεώρησης της στρατηγικής της Λισαβόνας. Η ενδιάμεση αυτή επανεξέταση, η οποία θα γίνει κατά τη διάρκεια του Εαρινού Ευρωπαϊκού Συμβουλίου, αποτελεί μια καλή ευκαιρία για ειλικρινή αξιολόγηση και παρέμβαση εκ μέρους μας σε συνεργασία με τα κράτη μέλη, τις εθνικές κυβερνήσεις και τους κοινωνικούς φορείς σε όλα τα επίπεδα. Διότι η στρατηγική αυτή βρίσκεται στην καρδιά όλων των οικονομικών και κοινωνικών προκλήσεων του παρόντος και του μέλλοντος. Περιλαμβάνει όλες τις πολιτικές που αφορούν άμεσα τους πολίτες: την ανεργία, τη φτώχεια, την ανασφάλεια στην αγορά εργασίας, την ποιότητα στην εκπαίδευση, στην υγεία, στην κοινωνική προστασία. Σημαντικό εργαλείο στην εργασία μας για την ενδιάμεση αυτή αναθεώρηση και τη νέα ώθηση που πρέπει να δώσουμε, θα αποτελέσει και η έκθεση του κ. Wim Kok.
<SPEAKER ID="31" LANGUAGE="IT" NAME="Napoletano (PSE )." AFFILIATION="">
<P>
Θα ήθελα επί τη ευκαιρία να μνημονεύσω την άτυχη κ. Margaret Hassan, η οποία δολοφονήθηκε βάρβαρα εχθές. Τόσο η τρομοκρατία όσο και ο πόλεμος ως απάντηση στην τρομοκρατία απομακρύνουν την προοπτική της ειρήνευσης και του εκδημοκρατισμού της χώρας. Ζητούμε κατά συνέπεια από την Ένωση να αναλάβει κάποιον ρόλο στη διάσκεψη της 23ης Νοεμβρίου στο Σαρμ Ελ Σεΐχ και, υπό το πρίσμα της επιτευχθείσας ενότητας, να κάνει αισθητή την παρουσία της επιμένοντας στην πλήρη αποδοχή από όλους του ψηφίσματος 1546 των Ηνωμένων Εθνών, αρχής γενομένης από τον σεβασμό του διεθνούς δικαίου και των ανθρωπίνων δικαιωμάτων. Υπό τις παρούσες συνθήκες είναι φυσικό να τρέφουμε σοβαρές αμφιβολίες όσον αφορά την πραγματική δυνατότητα διεξαγωγής των εκλογών εντός του Ιανουαρίου του 2005.
<SPEAKER ID="32" LANGUAGE="IT" NAME="Sbarbati (ALDE )." AFFILIATION="">
<P>
Το κείμενο των συμπερασμάτων του Συμβουλίου απευθύνεται σε ένα Κοινοβούλιο περισσότερο ευαισθητοποιημένο όσον αφορά την κοινοβουλευτική δημοκρατία που εγκαινιάστηκε στην Ευρώπη και απαιτεί κάποιον προβληματισμό. Καταρχάς, όπως υποστηρίζει ο κ. Kok, πρέπει να επιδιώξουμε την επίτευξη των στόχων της Λισαβόνας με περισσότερο δυναμισμό, αυστηρότητα και τόλμη στην πραγματοποίηση επιλογών. Η πρόκληση του παγκόσμιου ανταγωνισμού μας επιβάλλει να μην οπισθοχωρήσουμε ως προς τις φιλοδοξίες και απαιτεί ισχυρή πολιτική ευθύνη και αποφασιστικότητα για να ολοκληρωθούν οι διαρθρωτικές μεταρρυθμίσεις από τις κυβερνήσεις και για να υποστηριχθούν οι αλλαγές στον τομέα της κοινωνικής ασφάλειας.
<SPEAKER ID="33" LANGUAGE="IT" NAME="Borghezio (IND/DEM )." AFFILIATION="">
<P>
Καλώ την Ευρωπαϊκή Ένωση να λάβει αυστηρά μέτρα κατά της τρομοκρατίας, μέτρα τα οποία προαναγγέλθηκαν μόνο μετά τη βάρβαρη δολοφονία του σκηνοθέτη Van Gogh. Η Ευρώπη πρέπει να ακολουθήσει το καλό παράδειγμα των Κάτω Χωρών που είχαν την τόλμη να καταδείξουν το σημαντικότερο μέτρο: το κλείσιμο όλων των τεμενών και των ισλαμικών κέντρων στα οποία έχει διεισδύσει η τρομοκρατική και εξτρεμιστική προπαγάνδα. Σε αυτούς τους χώρους αναπτύσσεται η προπαγάνδα αυτή και συγκεντρώνονται τα χρήματα για τη χρηματοδότηση της βάρβαρης δολοφονίας αθώων, όπως στη Μαδρίτη. 
<SPEAKER ID="34" LANGUAGE="NL" NAME="Dillen (NI )." AFFILIATION="">
<P>
   – Κύριε Πρόεδρε, κυρίες και κύριοι, σε αυτό το Ευρωπαϊκό Κοινοβούλιο γίνονται πολλές συζητήσεις σχετικά με τα ανθρώπινα δικαιώματα σε ολόκληρο τον κόσμο, αλλά την περασμένη εβδομάδα, στη χώρα μου, το κόμμα το οποίο εκπροσωπώ, το Vlaams Blok, τέθηκε εκτός νόμου κατόπιν μιας δικαστικής απόφασης την οποία έλαβαν δικαστές διορισμένοι με πολιτικά κριτήρια, γεγονός το οποίο επιδοκίμασαν κόμματα τα οποία αυτοαποκαλούνται δημοκρατικά.
<SPEAKER ID="35" LANGUAGE="SL" NAME="Peterle, Alojz (PPE-DE )." AFFILIATION="">
<P>
   – Κύριε Πρόεδρε, κύριε πρωθυπουργέ, κύριε Επίτροπε, κυρίες και κύριοι. Χαιρετίζω τις φιλοδοξίες του Ευρωπαϊκού Συμβουλίου, και ιδίως αυτές των Κάτω Χωρών, όσον αφορά την υλοποίηση της στρατηγικής της Λισαβόνας, αλλά συγχρόνως, με μια δόση ανησυχίας, οφείλω να συμφωνήσω με το Ευρωπαϊκό Συμβούλιο ως προς το ότι η εν λόγω στρατηγική δεν έχει επιφέρει τα αναμενόμενα αποτελέσματα κατά την παρελθούσα τετραετία. Συμφωνώ επίσης με τις διαπιστώσεις που περιλαμβάνονται στην έκθεση του κ. Kok σχετικά με τις μειωμένες επιδόσεις των κρατών μελών στον τομέα της υλοποίησης.
<P>
Δεν αναφέρομαι σε προβλήματα που υπάρχουν σε μακρινούς γαλαξίες, αλλά σε μια βασική προσπάθεια της Ένωσης η οποία έπρεπε να δημιουργήσει την πιο δυναμική και ανταγωνιστική οικονομία έως το έτος 2010, σε συνδυασμό με ισόρροπο σεβασμό στις κοινωνικές και περιβαλλοντικές πτυχές της ανάπτυξης. Μας μένουν πλέον λιγότερα από έξι χρόνια.
<SPEAKER ID="36" LANGUAGE="NL" NAME="Van Den Burg (PSE )." AFFILIATION="Financial Times">
<P>
   – Εξ ονόματος της πολιτικής μου ομάδας, επιθυμώ και εγώ να αναφερθώ στην εαρινή διάσκεψη και στη δεύτερη έκθεση του κ. Kok. Η οικονομική και κοινωνική πολιτική και η πολιτική βιωσιμότητας αποτελούν τα κεντρικά σημεία της στρατηγικής της Λισαβόνας, οπότε ορθώς η έκθεση και τα συμπεράσματα του Συμβουλίου δεν ανατρέπουν τη συνοχή τους. Αν και η ανάπτυξη και η απασχόληση τίθενται στο επίκεντρο, οι στόχοι στους τομείς της κοινωνικής πολιτικής και του περιβάλλοντος δεν πρέπει σε καμία περίπτωση να τεθούν σε δεύτερη μοίρα.
<P>
Διαπιστώνουμε με ικανοποίηση την πρόθεση να επιτευχθεί η πιο αποτελεσματική συμμετοχή του Ευρωπαϊκού Κοινοβουλίου στις προετοιμασίες της εαρινής διάσκεψης και στη στρατηγική της Λισαβόνας. Ο κ. Balkenende εξέφρασε το ενδιαφέρον του να ενημερωθεί για τα σχέδιά μας όσον αφορά τη δημιουργία μιας μόνιμης επιτροπής. Μπορώ να τον πληροφορήσω ότι, όντως, εξετάζουμε προσεκτικά με ποιον τρόπο θα μπορούσαμε να προχωρήσουμε σε μια τέτοια ενέργεια· επιθυμούμε όμως, με τη σειρά μας, να του ζητήσουμε να λάβει υπόψη τα χρονοδιαγράμματα για τις διάφορες εκθέσεις, συμπεριλαμβανομένου του σχεδιασμού που πρέπει να συμφωνήσουμε στο παρόν Σώμα. Η εμπειρία μας διδάσκει ότι συχνά υπάρχει ελάχιστο περιθώριο επαρκούς εκμετάλλευσης αυτής της μεθόδου.
<P>
Είναι προφανές ότι η προσπάθεια να καταστεί πιο αποτελεσματική η στρατηγική της Λισαβόνας εξαρτάται, πρωτίστως, από την προθυμία των κρατών μελών να εργαστούν πραγματικά σε κοινοτικό επίπεδο. Κατά την άποψή μου, κινούμαστε από τον εσωτερικό ανταγωνισμό μεταξύ των κρατών μελών προς την εστίαση σε μια πιο ισχυρή, κοινή, ευρωπαϊκή στρατηγική. Αυτό είναι το πλεονέκτημά μας σε σύγκριση με άλλες οικονομικές δυνάμεις, συμπεριλαμβανομένων των ΗΠΑ και της Κίνας, οι οποίες εργάζονται επίσης ως ενότητες. Σε αυτό το πλαίσιο, δεν πρέπει, συνεπώς, να εξετάζουμε απλώς την ισορροπία μεταξύ δημοσίων εσόδων και δαπανών από τα κράτη μέλη στο πλαίσιο του Συμφώνου Σταθερότητας, αλλά, όπως δήλωσε ο Επίτροπος Almunia στην εφημερίδα της Δευτέρας, πρέπει επίσης να εξετάσουμε την ποιότητα των δημοσίων οικονομικών. Το Συμβούλιο, η Επιτροπή, τα εθνικά κοινοβούλια και το Ευρωπαϊκό Κοινοβούλιο πρέπει να συμμετάσχουν από κοινού στον διάλογο σχετικά με την εθνική δημοσιονομική πολιτική. Η οικονομική πολιτική θα μπορούσε τότε να είναι κάτι περισσότερο από το άθροισμα των 25 συμμετεχόντων. Αυτή είναι η πρόκληση που αντιμετωπίζουμε. 
<SPEAKER ID="37" LANGUAGE="PL" NAME="Staniszewska (ALDE )." AFFILIATION="">
<P>
   – Κύριε Πρόεδρε, θέλω να ευχαριστήσω το Συμβούλιο διότι έστρεψε την προσοχή του στην Ουκρανία, τον μεγαλύτερο γείτονα της ΕΕ προς Ανατολάς. Πρόκειται για μια χώρα 50 εκατομμυρίων κατοίκων η οποία καλύπτει έκταση μεγαλύτερη από τη Γαλλία. Αυτή την περίοδο στην Ουκρανία πραγματοποιούνται προεδρικές εκλογές. Το Συμβούλιο ορθώς επεσήμανε τις ατασθαλίες που παρατηρήθηκαν κατά τη διάρκεια του πρώτου γύρου των εκλογών, αλλά θεωρώ ότι δεν προχώρησε αρκετά ώστε να τονίσει αυτό που συμβαίνει πραγματικά στην Ουκρανία. Στη χώρα αυτή διαμορφώνεται μια κοινωνία των πολιτών. Προς το παρόν δεν υπάρχουν ενδείξεις για οτιδήποτε παρόμοιο στη Ρωσία ή τη Λευκορωσία. Δεκάδες χιλιάδες πολίτες διαδηλώνουν καθημερινά στην Ουκρανία με στόχο να μετατρέψουν τη χώρα τους σε μια χώρα δημοκρατική και έντιμη και να εξασφαλίσουν τη σύναψη δεσμών μεταξύ της Ουκρανίας και της Ευρωπαϊκής Ένωσης. Δεν θεωρώ ότι αρκεί να επικρίνουμε απλώς τις σημερινές ουκρανικές αρχές για την αδυναμία τους να εφαρμόσουν τους δημοκρατικούς κανόνες διεξαγωγής των εκλογών. Είναι σημαντικό να ενισχύσουμε τις ελπίδες του λαού της Ουκρανίας και να ικανοποιήσουμε τις ευρωπαϊκές του φιλοδοξίες. 
<SPEAKER ID="38" LANGUAGE="DE" NAME="Radwan (PPE-DE )." AFFILIATION="">
<P>
   – Κύριε Πρόεδρε, ίσως το γεγονός ότι μιλώ για τη στρατηγική της Λισαβόνας ενώ ταυτόχρονα παρίσταται ο αρμόδιος για την αναπτυξιακή βοήθεια Επίτροπος να είναι σημαδιακό. Ο στόχος να γίνει η Ευρώπη η πιο ανταγωνιστική περιοχή στον κόσμο είναι αναμφισβήτητα σωστός. Όμως πρέπει να εξετάσουμε ποιος είναι αρμόδιος για τι στην Ευρώπη. Ειδικά δε σε σχέση με το Συμβούλιο, κύριε Balkenende, το βρίσκω πλέον ανυπόφορο να συναντιούνται κάθε μήνα και κάθε χρόνο οι αρχηγοί κρατών και οι υπουργοί Οικονομικών, να συμφωνούν σε φιλόδοξους στόχους, να καθιστούν την Ευρώπη υπεύθυνη για την επίτευξη των στόχων της στρατηγικής της Λισαβόνας και στη συνέχεια να επιστρέφουν στις χώρες τους και να μην κάνουν αυτά που πρέπει. Πηγαίνουν μάλιστα ακόμα μακρύτερα, εμποδίζοντας όσα πρέπει να κάνει η Ευρώπη. Ας πάρουμε για παράδειγμα το ευρωπαϊκό δίπλωμα ευρεσιτεχνίας, το οποίο θα αποτελούσε ένα ακόμα βήμα μιας ευρωπαϊκής πρωτοβουλίας. Θυμηθείτε τα βήματα για την απορύθμιση και πώς ο γάλλος πρόεδρος και ο γερμανός καγκελάριος καθυστέρησαν αυτή τη διαδικασία για τον τελικό καταναλωτή. Το Συμβούλιο ορθώνει εμπόδια σε αυτά που επιτυγχάνει η Ευρώπη και τα κράτη μέλη δεν κάνουν αυτά που πρέπει. Και στο τέλος ισχυρίζονται ότι η Ευρώπη απέτυχε να εφαρμόσει τη στρατηγική της Λισαβόνας.
<P>
Είμαι ευγνώμων για την έκθεση του κ. Kok. Αυτό που χρειαζόμαστε τώρα επειγόντως είναι ένας προσανατολισμός της στρατηγικής της Λισαβόνας, καθώς αυτή η στρατηγική είναι σωστή. Ο στόχος της είναι σωστός, αν και είναι ίσως πολύ φιλόδοξα διατυπωμένος. Με κράτη μέλη σαν αυτά που έχουμε στην Ευρώπη, πρέπει να χαιρόμαστε που η απόσταση ανάμεσα σε εμάς και την Αμερική δεν γίνεται μεγαλύτερη. Πρέπει να υποβάλουμε στην Ευρώπη το ανάλογο σχέδιο για τη σύγκριση των εθνικών κρατών προκειμένου να καταστεί φανερό ποια ευρωπαϊκή κυβέρνηση αποτυγχάνει και ποια επιτυγχάνει στην υλοποίηση αυτής της στρατηγικής, προκειμένου να καταστήσουμε σαφές στους πολίτες μέσω αυτής της διαφάνειας της πολιτικής διαδικασίας ότι θα τα καταφέρουμε μόνο όλοι μαζί. Εκτός τούτου, ελπίζω ότι η παρουσία του αρμοδίου Επιτρόπου για την αναπτυξιακή βοήθεια δεν αποτελεί ένδειξη για το πού θα κατευθυνθεί μελλοντικά η Ευρώπη. 
<SPEAKER ID="39" LANGUAGE="EN" NAME="Titley (PSE )." AFFILIATION="">
<P>
Οι συνάδελφοί μου, ο κ. Désir και η κ. van den Berg, αναφέρθηκαν σε πολλά από τα βασικά στοιχεία που θα θέλαμε να τονιστούν στο πλαίσιο της στρατηγικής της Λισαβόνας. Θα ήθελα να προσθέσω σε αυτά την ανάγκη για πιο δραστήριες εθνικές πολιτικές στον τομέα της αγοράς εργασίας. Φαίνεται ότι είμαστε ικανοποιημένοι με το να δαπανούμε χρήματα για να μένουν οι άνθρωποι άνεργοι, να πληρώνουμε ανθρώπους για να αποσύρονται και να περιθωριοποιούνται, ενώ αντίθετα θα έπρεπε να επενδύουμε για να τους βοηθήσουμε να επιστρέψουν στην εργασία. Δεν έχει δοθεί αρκετή έμφαση σε αυτό, αν και ήταν εξαρχής στην έκθεση Kok και θέλω να ελπίζω ότι θα συνεχίσει να είναι.
<P>
Ο Προεδρεύων του Συμβουλίου δήλωσε ότι πρέπει να συγχαρούμε τον κ. Barroso για το γεγονός ότι διδάχθηκε από τη συζήτηση που είχαμε τον περασμένο μήνα για την Επιτροπή. Κρίμα να μην μπορούμε να πούμε το ίδιο και για την Προεδρία των Κάτω Χωρών. Η κ. Kroes έχει αναμφισβήτητα εμπειρία και γνώσεις που θα ωφελήσουν την Επιτροπή· όμως, λόγω των ανησυχιών που διατυπώθηκαν, δεν είναι σωστό να συνεχίσει να είναι αρμόδια για τον ανταγωνισμό. Κάθε φορά που θα καλείται να αποφασίσει για κάποιο αμφιλεγόμενο θέμα, καλώς ή κακώς θα αμφισβητείται η ακεραιότητά της.
<SPEAKER ID="40" LANGUAGE="NL" NAME="Hennis-Plasschaert (ALDE )." AFFILIATION="">
<P>
   – Κύριε Πρόεδρε, η αναφορά του πρωθυπουργού στην κατάσταση στις Κάτω Χώρες ήταν σαφέστατη, ενώ και οι βουλευτές του παρόντος Σώματος έχουν επίσης αναφερθεί εκτενώς στο ίδιο θέμα. Λυπούμαι, ωστόσο, διότι το Συμβούλιο δεν εκμεταλλεύθηκε το Ευρωπαϊκό Συμβούλιο της 4ης και 5ης Νοεμβρίου προκειμένου να τοποθετηθεί με σαφήνεια απέναντι στα φοβερά γεγονότα στις Κάτω Χώρες. Αυτή η ευκαιρία προσέφερε, κατά τη γνώμη μου, το ιδανικό πλαίσιο για την έκφραση, και σε κοινοτικό επίπεδο, μιας αυστηρής τοποθέτησης κατά των ριζοσπαστών μουσουλμάνων που ερμηνεύουν κατά τρόπο φονταμενταλιστικό το Κοράνιο.
<P>
Δυστυχώς, η ευρωπαϊκή συνεργασία για την καταπολέμηση της τρομοκρατίας κυριαρχείται επί του παρόντος από τις γνωστές ιερές αγελάδες των κρατών μελών. Η δήλωση που εγκρίθηκε μετά τις επιθέσεις στη Μαδρίτη, ο διορισμός του Gijs de Vries ή το πρόγραμμα της Χάγης, όλα αυτά έχουν ελάχιστη σημασία εάν τα κράτη μέλη δεν μετατρέψουν τα ωραία λόγια σε πράξεις. Εν προκειμένω, η αποφασιστικότητα, τόσο της Ευρώπης όσο και των κρατών μελών, αποτελεί αδήριτη ανάγκη. 
<SPEAKER ID="41" LANGUAGE="EN" NAME="Harbour (PPE-DE )." AFFILIATION="">
<P>
Είναι απολύτως σαφές –και μάλιστα τονίζεται στην έκθεση Kok– ότι η περικοπή ρυθμιστικών δαπανών και η ενθάρρυνση της σύστασης νέων επιχειρήσεων είναι ζωτικής σημασίας για την υλοποίηση των στόχων του προγράμματος της Λισαβόνας. Γνωρίζουμε το ιδιαίτερα αποτελεσματικό έργο που επιτελείτε στις Κάτω Χώρες, όπου νομίζω ότι έχετε θέσει ως στόχο των υπουργείων σας την περικοπή του ρυθμιστικού φόρτου κάθε χρόνο. Αυτό αποτελεί παράδειγμα βέλτιστης τακτικής το οποίο πρέπει να ακολουθήσουν όχι μόνο όλα τα κράτη μέλη αλλά και η Ευρωπαϊκή Επιτροπή.
<P>
Θέλω να πω στον κ. Nielson, τον εκπρόσωπο της Επιτροπής στην αίθουσα αυτή σήμερα, ότι αναμένουμε να δούμε τα αποτελέσματα της Επιτροπής ως προς το θέμα αυτό. Είναι μια από τις δεσμεύσεις που διατυπώνονται στα συμπεράσματα του Συμβουλίου.
<P>
Μας ρωτήσατε, κύριε Προεδρεύων του Συμβουλίου, πώς θα αντιδράσουμε στην πρόκληση της έκθεσης Kok για εντατικότερη υλοποίηση του προγράμματος της Λισαβόνας. Το παρόν Σώμα χρειάζεται μια αποτελεσματική επιτροπή η οποία θα εξετάζει το πρόγραμμα της Λισαβόνας. Όχι μια επιτροπή η οποία θα υποκαθιστά επιτροπές όπως η δική μου, αλλά η οποία θα αντιμετωπίζει ουσιαστικά τα ζητήματα που άπτονται του έργου του Κοινοβουλίου, όπως η βελτίωση του νομοθετικού προγράμματος και η παραδοχή ότι ορισμένες φορές ευθυνόμαστε για τις δυσκολίες που αντιμετωπίζουν καθημερινά οι ευρωπαϊκές επιχειρήσεις. Αυτά είναι τα ουσιαστικά ζητήματα τα οποία ευελπιστώ ότι θα επιλύσει το Κοινοβούλιο στο μέλλον. Συγχαρητήρια σε εσάς και την κυβέρνησή σας για τα θεμέλια που θέσατε βοηθώντας μας έτσι να προχωρήσουμε αυτό το τόσο σημαντικό πρόγραμμα. 
<SPEAKER ID="42" LANGUAGE="" NAME="" AFFILIATION="Αντιπροέδρου">
<SPEAKER ID="43" LANGUAGE="FR" NAME="Roure (PSE )." AFFILIATION="">
<P>
   – Κύριε Πρόεδρε, το Συμβούλιο ενέκρινε, στις 4 και 5 Νοεμβρίου, μαζί με το πρόγραμμα της Χάγης, τις νέες προτεραιότητες της Ευρώπης για την ενίσχυση του χώρου ασφάλειας, ελευθερίας και δικαιοσύνης. Διαπιστώνουμε με ικανοποίηση ότι το Συμβούλιο έλαβε υπόψη τα αιτήματα του Ευρωπαϊκού Κοινοβουλίου όσον αφορά, ειδικότερα, το θέμα της μετάβασης στο σύστημα της συναπόφασης και της ψηφοφορίας με ειδική πλειοψηφία, για παράδειγμα στους τομείς του ασύλου, της μετανάστευσης και της καταπολέμησης της τρομοκρατίας, χωρίς να λησμονούμε τις δικαστικές υποθέσεις που άπτονται του αστικού δικαίου.
<SPEAKER ID="44" LANGUAGE="EN" NAME="Nicholson of Winterbourne (ALDE )." AFFILIATION="">
<P>
   – Κύριε Πρόεδρε, σήμερα μας δίδεται μια καταπληκτική ευκαιρία να ευχαριστήσουμε τον κ. Nielson, αλλά και τους συνεργάτες του, για το εξαιρετικό έργο που επιτέλεσε όσο ήταν Επίτροπος. Μας δόθηκε επίσης η ευκαιρία να μάθουμε από τον κ. Προεδρεύοντα του Συμβουλίου για την επιτυχή συνάντησή του με τον πρόεδρο Αλλάουι.
<SPEAKER ID="45" LANGUAGE="DE" NAME="Karas (PPE-DE )." AFFILIATION="">
<SPEAKER ID="46" LANGUAGE="FR" NAME="De Keyser (PSE )." AFFILIATION="">
<SPEAKER ID="47" LANGUAGE="ET" NAME="Kelam, Tunne (PPE-DE )." AFFILIATION="">
<P>
Παρ’ όλο που η Ευρωπαϊκή Ένωση έχει κάθε δυνατότητα να επιτύχει τους στόχους της, η έκθεση σχετικά με τη Λισαβόνα προκαλεί ανησυχία. Όπως έχει δηλώσει ο Wim Kok, το όνειρο να προφτάσουμε τις ΗΠΑ έχει τεθεί σε δεύτερη μοίρα. Αντί αυτού, η Ευρωπαϊκή Ένωση ασχολείται με το πρόβλημα της ανάσχεσης της οικονομικής ύφεσης.
<P>
Συμφωνώ με τα συγχαρητήρια του συναδέλφου μου κ. Radwan προς την ολλανδική Προεδρία για την τολμηρή και δραστήρια ηγεσία της. Αυτό δημιουργεί ελπίδες. Ωστόσο, προκειμένου να κερδίσουμε τον χαμένο χρόνο, πρέπει να εστιαστούμε περισσότερο σε μια πτυχή – την παροχή κινήτρων για την προώθηση της διαδικασίας της Λισαβόνας. Πράγματι, η ύπαρξη σαφών και ισχυρών κινήτρων, σε συνδυασμό με την έμφαση στα αποτελέσματα, υπήρξε η κινητήρια δύναμη για την επιτυχία των ανταγωνιστών μας, των ΗΠΑ και της Ιαπωνίας.
<P>
Δεύτερον, η Ευρωπαϊκή Ένωση πρέπει να αποσκοπεί σε μια συστημική προσέγγιση των δραστηριοτήτων έρευνας και ανάπτυξης και της καινοτομίας. Στην έκθεση του Wim Kok τονίζεται η ανάγκη να δοθεί ύψιστη προτεραιότητα στην έρευνα και την ανάπτυξη, αλλά πρέπει να δοθεί ιδιαίτερη έμφαση ειδικότερα στην εφαρμοσμένη πτυχή της έρευνας. Εκείνο, λοιπόν, που απαιτείται δεν είναι λιγότερη έρευνα, αλλά περισσότερη εργασία στον τομέα της ανάπτυξης εφαρμογών.
<SPEAKER ID="48" LANGUAGE="PL" NAME="Grabowska, Genowefa (PSE )." AFFILIATION="Ηλιοτρόπια">
<P>
   – Κύριε Balkenende, θέλω να εκφράσω τα συλλυπητήριά μου για τα πρόσφατα γεγονότα στις Κάτω Χώρες. Μέχρι σήμερα, είχαμε συνδυάσει το όνομα Van Gogh με την τέχνη και τα ζωηρά χρώματα. Ο πίνακας συμβολίζει τον ήλιο, τη ζεστασιά και την ελευθερία. Δεν αποτελεί ειρωνεία της ιστορίας το γεγονός ότι ένα πρόσωπο με το ίδιο όνομα έχασε τη ζωή του επειδή άσκησε το δικαίωμά του στην ελευθερία λόγου και σκέψης, και επειδή αναζήτησε την αλήθεια;
<P>
Σε αυτό το πλαίσιο, έχει ιδιαίτερη σημασία το γεγονός ότι το περίπλοκο ζήτημα της ασφάλειας της ΕΕ, των κρατών μελών και των πολιτών της τέθηκε από την ολλανδική Προεδρία. Οι πολίτες ευλόγως προσδοκούν ότι η ΕΕ, ένας οργανισμός ο οποίος σέβεται τα ανθρώπινα δικαιώματα και τις θεμελιώδεις ελευθερίες, θα εφαρμόσει αποτελεσματικές λύσεις στους τομείς της ελευθερίας, της ασφάλειας και της δικαιοσύνης. Σε αυτές τις προσδοκίες καλείται να ανταποκριθεί το πρόγραμμα της Χάγης. Θέλω δε να τονίσω ότι το εν λόγω πρόγραμμα ορίζει στόχους οι οποίοι είχαν ήδη περιληφθεί στη συνταγματική συνθήκη. Μάλιστα, καλύπτει την πλειονότητα αυτών των στόχων. Η ανακοίνωση ότι το πρόγραμμα αυτό πρόκειται να περιλάβει και μια στρατηγική κατά των ναρκωτικών είναι επίσης θετική, όπως και το γεγονός ότι η Προεδρία του Συμβουλίου επέλεξε να θέσει ως προτεραιότητά της την ενημέρωση σχετικά με την Ευρώπη. Είναι σαφές ότι πρέπει να ενισχυθεί η ενημέρωση των ευρωπαίων πολιτών για τα θέματα που αφορούν την Ευρώπη, ιδίως ενόψει των ποσοστών προσέλευσης στις πρόσφατες εκλογές. Η ΕΕ πρέπει να έλθει πιο κοντά στους πολίτες της· μπορεί όμως αυτό να επιτευχθεί με τη μετάδοση δημοσίων συζητήσεων σχετικά με ευρωπαϊκά θέματα πριν από τις συνεδριάσεις του Συμβουλίου, μια ιδέα που περιλαμβάνεται στα συμπεράσματα; Θα είναι αυτό αρκετό για να φέρει την ΕΕ πιο κοντά στους πολίτες της; Με ανησυχεί επίσης η ανακοίνωση ότι θα χρειαστεί να περιμένουμε μέχρι τον Ιούνιο του 2005 για μια πλήρη επικοινωνιακή στρατηγική. Γιατί πρέπει να περιμένουμε τόσο πολύ; Χρειαζόμαστε μια τέτοια στρατηγική τώρα, ιδίως ενόψει του ότι οι εκστρατείες για την ενημέρωση του κοινού σχετικά με το Ευρωπαϊκό Σύνταγμα άρχισαν αμέσως μετά την υπογραφή του Συντάγματος.
<SPEAKER ID="49" LANGUAGE="PL" NAME="Buzek (PPE-DE )." AFFILIATION="">
<P>
   – Θέλω να εκφράσω τα συγχαρητήριά μου στον κ. Kok, τον πρώην πρωθυπουργό των Κάτω Χωρών. Με την υποστήριξη μιας ομάδας, εκπόνησε την έκθεση σχετικά με τη στρατηγική της Λισαβόνας. Αυτό συνέπεσε με την ολλανδική Προεδρία. Όλοι συμφωνούμε με τα ευρήματα της έκθεσης. Η Ευρωπαϊκή Ένωση υστερεί σημαντικά, και γι’ αυτό ευθύνονται κυρίως τα κράτη μέλη και οι εθνικές κυβερνήσεις. Συμφωνώ ότι οφείλουμε να εκπονήσουμε εθνικές στρατηγικές για τη διαδικασία της Λισαβόνας και να τις υλοποιήσουμε με συνέπεια, αλλά οι στρατηγικές αυτές πρέπει να είναι συνεκτικές, και να μην σχεδιαστούν μεμονωμένα. Πρέπει να δημιουργήσουμε προστιθέμενη αξία βάσει της περιφερειακής συνεργασίας μεταξύ γειτονικών κρατών μελών της ΕΕ, και μπορώ να προσφέρω τρία παραδείγματα τρόπων με τους οποίους μπορεί να γίνει κάτι τέτοιο. Η Πολωνία διαθέτει μεγάλο αριθμό άριστα καταρτισμένων νέων, ενώ δύο γειτονικές της χώρες, η Γερμανία και η Σουηδία, διαθέτουν εξαιρετικά ανεπτυγμένες βιομηχανίες υψηλής τεχνολογίας. Υπάρχουν θαυμάσιες ευκαιρίες ανάπτυξης εάν ενώσουμε τις δυνάμεις μας. Οι χώρες της Βαλτικής παρουσιάζουν ιδιαίτερες ευκαιρίες συνεργασίας στον τομέα του εφοδιασμού με ασφαλή ενέργεια, κάτι που είναι σημαντικό για το σύνολο της Ευρώπης. Η Τσεχική Δημοκρατία, η Γερμανία και η Πολωνία μπορούν να συμβάλουν στον μεγαλύτερο βαθμό στην υλοποίηση του Πρωτοκόλλου του Κυότο. Προς τον σκοπό αυτόν, πρέπει να αναπτυχθούν ευρωπαϊκές τεχνολογίες συλλογής καθαρού άνθρακα και διοξειδίου του άνθρακα.
<SPEAKER ID="50" LANGUAGE="" NAME="Λαμπρινίδης (PSE )." AFFILIATION="">
<P>
Τα τραγικά γεγονότα με το Βαν Γκογκ και τους εξτρεμιστές της άλλης πλευράς αποδεικνύουν, δυστυχώς, πως η τρομοκρατία λειτουργεί και τι επιδιώκει: να καταλύσει τελικά αυτά τα αυτονόητα. Η ρατσιστική βία αξίζει μηδενικής ανοχής, αλλά η νίκη των τρομοκρατών θα είναι να θεωρήσουμε και εμείς στην Ευρώπη, όπως δυστυχώς κάποιοι άλλοι αλλού, ότι για την αντιμετώπιση της βίας πόλεμος σημαίνει ειρήνη και περιορισμός των ατομικών ελευθεριών σημαίνει προστασία τους. Επομένως αξίζουν συγχαρητήρια στην ολλανδική Προεδρία για το γεγονός ότι τις ίδιες μέρες αυτών των αποτρόπαιων γεγονότων διοργάνωνε ένα άτυπο συμβούλιο για τις 11 κοινές αρχές όσον αφορά την ενσωμάτωση. Βάλατε τη σωστή έμφαση. Ενσωμάτωση. Όχι αστυνόμευση.
<SPEAKER ID="51" LANGUAGE="" NAME="Δημητρακόπουλος (PPE-DE )." AFFILIATION="">
<P>
   – Κύριε Πρόεδρε, κύριε προεδρεύοντα του Συμβουλίου, κοιτάζω τα συμπεράσματα του Συμβουλίου του Νοεμβρίου σε σχέση με την εξωτερική πολιτική της Ένωσης. Πρέπει να σας πω, ότι ενώ μεν θεωρώ πολύ θετικό το ότι το Συμβούλιο ασχολήθηκε με 4 θέματα της ευρωπαϊκής εξωτερικής πολιτικής, τα γεγονότα μας οδηγούν στο να δώσουμε προτεραιότητα τουλάχιστον σε 2 αυτή τη στιγμή.
<SPEAKER ID="52" LANGUAGE="ES" NAME="Herrero-Tejedor (PPE-DE )." AFFILIATION="(Χειροκροτήματα από ορισμένα έδρανα)">
<P>
   – Κύριε Πρόεδρε, στις 4 και 5 Νοεμβρίου, το Ευρωπαϊκό Συμβούλιο, όπως γνωρίζουμε όλοι, εξετάζοντας πώς να κάνει την Ευρώπη περισσότερο γνωστή στους πολίτες, προχώρησε σε μια πολύ διαυγή ανάλυση της κατάστασης που αντιμετωπίζουμε. Η Ευρώπη δεν έχει βρει ακόμη τη δική της προσωπικότητα· δεν έχει ένα δικό της πρόσωπο· η γνώση της Ευρώπης φτάνει με δυσκολία στους πολίτες και έχει επομένως πολύ δρόμο να διανύσει ακόμη όσον αφορά την προώθηση της ιδέας μιας ευρωπαϊκής πολιτικής ένωσης.
<P>
Θα ήθελα να επιστήσω την προσοχή των αξιότιμων βουλευτών σε ένα πρόβλημα που αντιμετωπίζουμε: η πρώτη χώρα που ανακοίνωσε ήδη τη διεξαγωγή δημοψηφίσματος για την επικύρωση του Ευρωπαϊκού Συντάγματος είναι η Ισπανία. Στην Ισπανία κυβερνά το Σοσιαλιστικό Κόμμα, που είναι το κόμμα στο οποίο ανήκει ο Πρόεδρος του Κοινοβουλίου, κ. Borrell, όπως όλοι γνωρίζουμε, διότι δεν κάνει τίποτα για να το κρύψει. Μολονότι, λόγω του διαιτητικού ρόλου του, θα έπρεπε να προσέχει να κρατά τις ιδεολογικές θέσεις του κάπως πιο διακριτικές.
<SPEAKER ID="53" LANGUAGE="PT" NAME="Coelho (PPE-DE )." AFFILIATION="">
<P>
Συγχαίρω ιδιαιτέρως το Συμβούλιο για την απόφασή του να εφαρμόσει πλήρως το άρθρο 67 της Συνθήκης, έτσι ώστε να εφαρμοστούν η ψηφοφορία με ειδική πλειοψηφία και η διαδικασία της συναπόφασης σε μια σειρά θεμάτων τα οποία περιλαμβάνονται στον τίτλο IV. Αυτό αποτελεί βήμα προόδου όχι μόνο ως προς την αποτελεσματικότητα, αλλά και όσον αφορά τη δημοκρατική νομιμοποίηση, καθόσον ενισχύει τον κεντρικό ρόλο του Κοινοβουλίου στη θέσπιση προτύπων για πολύ ευαίσθητα θέματα, όπως η πολιτική ασύλου και μετανάστευσης, καθώς και όλες οι πολιτικές που άπτονται των θεμελιωδών δικαιωμάτων των πολιτών.
<P>
Η πενταετής περίοδος μετά το Τάμπερε έχει ολοκληρωθεί, με σημαντικά επιτεύγματα στον χώρο ελευθερίας, ασφάλειας και δικαιοσύνης. Δεν έχουν επιτευχθεί όλοι οι στόχοι, αλλά έχει σημειωθεί πρόοδος. Η αποτίμηση είναι σαφώς θετική, και σε αυτό συνέβαλε σημαντικά το έργο του Επιτρόπου Vitorino. Έχει δημιουργηθεί ένα εντυπωσιακό σώμα νομοθεσίας, αλλά διαπιστώνουμε με λύπη ότι, όσον αφορά τη μεταφορά του στην εθνική νομοθεσία, παρατηρούνται σοβαρές ελλείψεις, τόσο ως προς την τήρηση των προθεσμιών όσο και ως προς την ποιότητα της μεταφοράς.
<P>
Χαιρετίζω ιδιαιτέρως το γεγονός ότι βρίσκεται σε εξέλιξη η δεύτερη φάση της δημιουργίας του ευρωπαϊκού συστήματος ασύλου. Μόνον μέσω μιας κοινής ευρωπαϊκής πολιτικής ασύλου και μετανάστευσης θα μπορέσουμε να αντιμετωπίσουμε προβλήματα όπως η λαθρομετανάστευση και η σωματεμπορία. Σε θέματα που άπτονται του αστικού και εμπορικού δικαίου, στη συνεργασία σε θέματα που άπτονται του ποινικού δικαίου και, τέλος, στον τομέα της ασφάλειας της ΕΕ, η οποία εξακολουθεί να αποτελεί μια από τις κύριες προτεραιότητες –η καταδίκη κάθε μορφής βίας, κυρίως όμως της τρομοκρατίας, παραμένει άκρως σημαντική– η στενή συνεργασία της Europol και της Eurojust είναι απολύτως αναγκαία. Σας ευχαριστώ πολύ. 
<SPEAKER ID="54" LANGUAGE="HU" NAME="Őry (PPE-DE )." AFFILIATION="">
<P>
   –Συγχαίρω, καταρχάς, την επιτροπή για την έκθεση που εκπόνησε, ενώ θα αναφερθώ σε ένα μόνο θέμα, στη στρατηγική της Λισαβόνας. Η έκθεση του Wim Kok αποτελεί αναμφίβολα ένα σημαντικό βήμα στον δύσκολο δρόμο για την επίτευξη των στόχων που τέθηκαν στη Λισαβόνα. Είναι εμφανές σήμερα ότι θα είναι σχεδόν αδύνατον να τηρήσουμε το αρχικό χρονοδιάγραμμα χωρίς μεγαλύτερη πολιτική δέσμευση και σοβαρές προσπάθειες.
<P>
Ως εκ τούτου, θεωρώ ότι η ριζική μεταρρύθμιση του Συμφώνου Σταθερότητας και Ανάπτυξης δεν θα εξυπηρετούσε τα οικονομικά συμφέροντα της Ένωσης· τουναντίον: θα μείωνε την ανταγωνιστικότητα ακόμη και βραχυπρόθεσμα. Εντούτοις, οι επικρίσεις για το Σύμφωνο Σταθερότητας που εκφράζονται στην έκθεση του Wim Kok αγγίζουν αναμφιβόλως πραγματικά προβλήματα, και συγκεκριμένα τον κεντρικό ρόλο της οικονομικής ανάπτυξης στη δημιουργία και ενίσχυση της απασχόλησης. Η δική μου πρόταση για την επίλυση αυτού του προβλήματος είναι διαφορετική: σκέπτομαι πρωτίστως τη δημιουργία ενός περιβάλλοντος φιλικού για τις επιχειρήσεις. 
<SPEAKER ID="55" LANGUAGE="NL" NAME="Balkenende," AFFILIATION="Προεδρεύων του Συμβουλίου">
<P>
Επιτρέψτε μου να ξεκινήσω με το πρόγραμμα της Χάγης. Ο κ. Schulz ορθώς επεσήμανε τον σημαντικό ρόλο του Επιτρόπου Vitorino, διότι αυτό το εξαιρετικό αποτέλεσμα έχει επιτευχθεί σε μεγάλο βαθμό χάρη στη συνεισφορά και την επιρροή του. Φρονώ ότι αυτή είναι η κατάλληλη στιγμή για να ευχαριστήσουμε τον κ. Vitorino για το έργο του. Ο κ. Mayor Oreja ορθώς αναφέρθηκε στη σημασία του καθορισμού προτεραιοτήτων στο πρόγραμμα για την ελευθερία και την ασφάλεια. Για παράδειγμα, οι προτεραιότητες αυτές υφίστανται για το πρώτο στοιχείο, το άσυλο και τη μετανάστευση. Καταβάλλουμε προσπάθειες για τη βελτίωση των διαδικασιών λήψης αποφάσεων. Θεσπίζεται η ψηφοφορία με ειδική πλειοψηφία, ενώ το 2010 θα τεθεί σε εφαρμογή μια διαδικασία χορήγησης ασύλου. Όσον αφορά την τρομοκρατία, πρέπει να αναλάβουμε αποφασιστική δράση για την καταπολέμησή της, και γι’ αυτόν ακριβώς τον λόγο, όπως δήλωσε ήδη η κ. In 't Veld, η συνεργασία μεταξύ των αστυνομικών και δικαστικών αρχών, καθώς και των υπηρεσιών πληροφοριών, πρέπει να ενισχυθεί. Η τρομοκρατία θα συζητηθεί επίσης εκτενέστερα στο Ευρωπαϊκό Συμβούλιο του Δεκεμβρίου. Κατά τα λοιπά, σας εφιστώ την προσοχή στο σχέδιο δράσης που αναμένεται να εκπονήσει η Ευρωπαϊκή Επιτροπή.
<P>
Ο κ. Schulz ορθώς επεσήμανε ότι ορισμένα στοιχεία πρέπει πάντοτε να είναι παρόντα, συγκεκριμένα η ασφάλεια του πολίτη, σε συνδυασμό με την προώθηση, αφενός, της ασφάλειας και, αφετέρου, του σεβασμού των βασικών δικαιωμάτων. Φρονώ ότι το πρόγραμμα της Χάγης επιτυγχάνει την ορθή ισορροπία ως προς αυτό. Η κ. Kósáné Kovács μας επέστησε την προσοχή στην ανάγκη σεβασμού των θεμελιωδών δικαιωμάτων στην Ευρώπη, και σε αυτό το πλαίσιο υποστήριξε το πρόγραμμα της Χάγης. Ο κ. Alvaro αναφέρθηκε στον επιτυχή συνδυασμό των ερευνών των διωκτικών αρχών και του σεβασμού των βασικών δικαιωμάτων.
<P>
Περαιτέρω, συζητήθηκε επίσης το θέμα της ψηφοφορίας με ειδική πλειοψηφία. Αυτή η διαδικασία ισχύει ήδη σε πολλούς τομείς, αλλά όχι στον τομέα της λαθρομετανάστευσης. Αυτή η κατάσταση θα αλλάξει όταν τεθεί σε ισχύ η νέα Συνταγματική Συνθήκη, καθόσον τότε η ψηφοφορία με ειδική πλειοψηφία θα ισχύσει σε όλους τους συναφείς τομείς. Ο κ. Giertych ανέφερε το γεγονός ότι στα κράτη μέλη αντιστοιχούν υποχρεωτικά ποσοστά μετανάστευσης. Η αλήθεια είναι ότι η μετανάστευση για αναζήτηση ασύλου, με βάση τις εφαρμοζόμενες διαδικασίες, αποτελεί κοινή ευθύνη. Γι’ αυτό εξάλλου είναι τόσο σημαντικό το πρόγραμμα της Χάγης· αυτό, όμως, δεν σημαίνει ότι μπορούν να επιβληθούν ποσοστά μετανάστευσης στα κράτη μέλη βάσει της ψηφοφορίας με ειδική πλειοψηφία.
<P>
Ο κ. Eurlings μίλησε πολύ σοφά όταν αναφέρθηκε στο νόημα των αξιών και της ανεκτικότητας για την κοινωνία. Ειδικά στην Ευρώπη, οι άνθρωποι πρέπει να προσεγγίζουν ο ένας τον άλλον με σεβασμό, αλλά αυτό προϋποθέτει δύο στοιχεία. Αφενός μεν πρέπει να λαμβάνεται δεόντως υπόψη ο σεβασμός των διαφορετικών αξιών που χαρακτηρίζουν την Ευρώπη· αφετέρου δε πρέπει να τίθενται όρια όταν ορισμένοι καταφεύγουν στο μίσος, τον εκφοβισμό και την ταπείνωση. Με αυτές ακριβώς τις αρχές επιθυμούμε να στηριχθούμε στην ελευθερία και σε μια ειρηνική κοινωνία. Αυτό σημαίνει όμως ότι πρέπει να προσέχουμε τη θέση που διεκδικούν στον διάλογο το μίσος και ο ρατσισμός. Το απαιτούμενο είναι ακριβώς η συνεργασία και η συνύπαρξη με βάση τον σεβασμό. Σε αυτό το πλαίσιο, πρέπει κανείς να επιλέγει επίσης με προσοχή τις εκφράσεις του. Έχω διαπιστώσει, μεταξύ άλλων, και κατά τις επαφές μου με εκπροσώπους της ισλαμικής κοινότητας, ότι ο εξτρεμισμός και η τρομοκρατία καταδικάζονται εξίσου αυστηρά από την ισλαμική κοινότητα. Γι’ αυτό είναι επικίνδυνο να σχετίζεται άμεσα το Ισλάμ, για παράδειγμα, με την τρομοκρατία. Οι τρομοκράτες είναι άνθρωποι που εκμεταλλεύονται τη θρησκεία προκειμένου να διαπράξουν ανήθικες πράξεις, γεγονός το οποίο πρέπει να καταδικάζεται με έμφαση. Γι’ αυτό εξάλλου είναι τόσο σημαντική η αγαστή συνεργασία μεταξύ διαφόρων ομάδων –χριστιανών, ανθρωπιστών, μη θρησκευόμενων ή μουσουλμάνων– με σκοπό τον τερματισμό της βίας και του εξτρεμισμού. Σε αυτό το Κοινοβούλιο, πολύ ορθώς αναφέρθηκε η σημασία της ενίσχυσης των θυμάτων· αυτό ήταν ένα ζήτημα που έθιξε ο κ. Mayor Oreja. Υπάρχει ένα ευρωπαϊκό σχέδιο δράσης κατά της τρομοκρατίας το οποίο παρουσιάστηκε στο Ευρωπαϊκό Συμβούλιο του Μαρτίου και το οποίο περιλαμβάνει μια ενότητα σχετικά με την αλληλεγγύη προς τα θύματα της τρομοκρατίας. Η ολλανδική Προεδρία προτίθεται να επεκτείνει περαιτέρω αυτή την πτυχή στο Ευρωπαϊκό Συμβούλιο του Δεκεμβρίου.
<P>
Η κ. Lambert εξέφρασε τους προβληματισμούς της για την ιδέα ενός κέντρου ανθρωπίνων δικαιωμάτων. Η Επιτροπή εξέδωσε μια ανακοίνωση σχετικά με τη μετατροπή του Ευρωπαϊκού Παρατηρητηρίου των Φαινομένων Ρατσισμού και Ξενοφοβίας στη Βιέννη σε ένα ευρωπαϊκό κέντρο ανθρωπίνων δικαιωμάτων. Αυτό είναι κάτι που συζητείται επί του παρόντος στο Συμβούλιο και οι σχετικές αποφάσεις θα ληφθούν υπό την Προεδρία του Λουξεμβούργου.
<P>
Τέλος, όσον αφορά το πρόγραμμα της Χάγης, η κ. Flautre ανέφερε το θέμα της επιτόπου υποδοχής και εξέφρασε τη σχετική ανησυχία της. Αξίζει να σημειωθεί ότι, όσον αφορά την επιτόπου υποδοχή, πρόκειται για κάτι που θα γίνεται πάντα σε διαβούλευση με την Υπάτη Αρμοστεία του ΟΗΕ για τους Πρόσφυγες.
<P>
Στρέφομαι τώρα στη στρατηγική της Λισαβόνας. Διαπιστώνω ότι και το Κοινοβούλιο στηρίζει σε μεγάλο βαθμό αυτή τη στρατηγική, η οποία αποσκοπεί στην ενίσχυση της οικονομίας της Ευρώπης, ενώ έχει υπογραμμιστεί εξίσου η ανάγκη για μεταρρυθμίσεις. Στο πλαίσιο αυτό, παραπέμπω επίσης στην έκθεση του κ. Kok, την έκθεση της ομάδας εργασίας για την απασχόληση, η οποία συζητήθηκε προσφάτως. Πέραν αυτών των ευνοϊκών σχολίων, ωστόσο, ακούστηκαν και επικριτικές απόψεις, όπως αυτές της κ. Lambert και της κ. Zimmer. Προβάλλεται κατά καιρούς ο ισχυρισμός ότι δεν προσφέρεται κάποια εναλλακτική πέραν της στρατηγικής της Λισαβόνας. Κατά πόσον ισχύει αυτό; Θέλω να επισημάνω για μια ακόμη φορά ότι η στρατηγική της Λισαβόνας συνδυάζει τον οικονομικό δυναμισμό, την κοινωνική συνοχή και τη διασφάλιση της βιώσιμης ανάπτυξης. Ο συνδυασμός αυτών ακριβώς των τριών στοιχείων έχει τεθεί επίσης ως προτεραιότητα στα συμπεράσματα του Ευρωπαϊκού Συμβουλίου. Ως εκ τούτου, είμαι υποχρεωμένος να διαφωνήσω με όσους ισχυρίζονται ότι ο κ. Kok και η ομάδα υψηλού επιπέδου του δεν μερίμνησαν επαρκώς για την κοινωνική και περιβαλλοντική διάσταση. Το περιβάλλον έχει καλυφθεί επαρκώς, ιδίως καθόσον στηρίζεται στην ιδέα μιας κατάστασης επωφελούς για όλες τις πλευρές. Στο Ευρωπαϊκό Συμβούλιο, ο κ. Kok υποστήριξε ότι χρειαζόμαστε την ανάπτυξη προκειμένου ακριβώς να διατηρήσουμε το ευρωπαϊκό κοινωνικό πρότυπο.
<P>
Τέλος, θέλω να αναφερθώ στην παράγραφο 5 των συμπερασμάτων του Ευρωπαϊκού Συμβουλίου, στην οποία αναφέρεται, πολύ ορθώς, ότι η ενίσχυση της ανταγωνιστικότητας απαιτεί την εφαρμογή μιας ισορροπημένης στρατηγικής με οικονομική, κοινωνική και περιβαλλοντική διάσταση.
<P>
Ο κ. Blokland υποστήριξε ότι ο κ. Kok έριξε το μπαλάκι στα κράτη μέλη, και στη συνέχεια ρώτησε ποια είναι τα σχέδια της ολλανδικής Προεδρίας για το προσεχές μέλλον. Ως προς αυτό, θέλω να επιστήσω την προσοχή σας σε τρία ζητήματα.
<P>
Δεύτερον, θα συζητήσουμε με την Προεδρία του Λουξεμβούργου σχετικά με τα μελλοντικά συμπεράσματα, ενώ εννοείται ότι θα βρισκόμαστε σε διαρκή επαφή με τον Πρόεδρο της Επιτροπής, τον κ. Barroso, εφόσον ο ίδιος και η ομάδα του λάβουν την έγκρισή σας.
<P>
Αντιλαμβάνομαι επίσης ότι απαιτείτε συγκεκριμένες ενέργειες. Δεν αρκούν οι απλές δηλώσεις· πρέπει συγχρόνως να εξετάζουμε ποιο είναι το εκάστοτε επίμαχο θέμα και να το αντιμετωπίζουμε. Σε αυτό το πλαίσιο, η πρόταση του κ. Eurlings είναι ενδιαφέρουσα. Υποστήριξε ότι διάφορα κράτη μέλη καυχώνται για τις υποδομές καινοτομίας που διαθέτουν και ότι τα κράτη αυτά οφείλουν, όπου αυτό είναι δυνατόν, να συνδυάζουν τις προσπάθειές τους. Η κ. van den Burg ορθώς τόνισε τη συνεργασία μεταξύ του Ευρωπαϊκού Κοινοβουλίου και των εθνικών κοινοβουλίων. Η κ. In 't Veld επεσήμανε την ανάγκη δραστηριοποίησης. Θα μεταφέρουμε αυτό το μήνυμα στην Προεδρία του Λουξεμβούργου. Αξίζει να θυμόμαστε ότι η ελευθέρωση, το βασικό στοιχείο που απαιτείται για την ενίσχυση των δυνάμεων της αγοράς, δεν είναι αναγκαίο να έρχεται σε αντίθεση με το ευρωπαϊκό κοινωνικό πρότυπο. Η κ. Oomen-Ruijten ορθώς επεσήμανε ότι οι ενέργειες πρέπει να είναι συγκεκριμένες και ότι τα κράτη μέλη πρέπει όντως να αναλάβουν τις ευθύνες τους. Γι’ αυτόν ακριβώς τον λόγο, ως Πρόεδρος του Ευρωπαϊκού Συμβουλίου, επέλεξα μια διαφορετική μέθοδο εργασίας, ήτοι τον εμπεριστατωμένο διάλογο κατά το άτυπο γεύμα εργασίας για την ανταλλαγή εμπειριών σχετικά με την πολιτική μεταρρυθμίσεων στα διάφορα ευρωπαϊκά κράτη μέλη. Φρονώ ότι η μέθοδος αυτή ήταν ορθή. Θεωρώ επίσης ότι η κ. Oomen-Ruijten ορθώς αναφέρθηκε στην ανάγκη βελτίωσης του ρυθμιστικού πλαισίου και χαλάρωσης των κανονισμών προκειμένου να ενισχυθούν το επιχειρηματικό περιβάλλον και η οικονομική ανάπτυξη της Ευρώπης. Συμφωνώ μαζί σας ότι, και σε αυτό το θέμα, το Ευρωπαϊκό Κοινοβούλιο μπορεί να διαδραματίσει σημαντικό ρόλο.
<P>
Τέλος, η κ. Staniszewska αναφέρθηκε στους στόχους της Λισαβόνας σε σχέση με τις δημοσιονομικές προοπτικές. Προφανώς, οι στόχοι αυτοί θα έχουν κεντρική θέση στις νέες δημοσιονομικές προοπτικές· εννοείται δε ότι δεν έχουμε ακόμη συμφωνήσει επί του ύψους των σχετικών πόρων.
<P>
Στρέφομαι τώρα στο τρίτο ζήτημα, την επικοινωνία. Ομιλητές από διαφορετικές πολιτικές παρατάξεις επεσήμαναν την ανάγκη βελτίωσης της επικοινωνίας. Ο κ. Eurlings τόνισε πολύ σωστά ότι πρέπει να επιλυθεί ταχέως το πρόβλημα του καθεστώτος των βουλευτών, καθώς και των ρυθμίσεων σχετικά με τις αποζημιώσεις σας, διότι οι διαρκείς συζητήσεις για το θέμα αυτό δημιουργούν αρνητικές εντυπώσεις. Ως εκ τούτου, ο κ. Nicolaï, υπουργός Ευρωπαϊκών Υποθέσεων της κυβέρνησής μου, θα μεριμνήσει εξίσου για το θέμα αυτό. Ορισμένοι βουλευτές έθιξαν το θέμα της γλώσσας, ενώ είχαμε την ευχαρίστηση να ακούσουμε να ομιλείται η ουαλική και η ιρλανδική. Κατανοώ το μήνυμά σας. Αναφέρθηκε επίσης το θέμα του Συντάγματος. Στο πλαίσιο αυτό, ακούστηκε και η ιδέα του ορισμού μιας εβδομάδας για τη διενέργεια των δημοψηφισμάτων. Η αλήθεια είναι ότι τα δημοψηφίσματα σχετίζονται με διαφορετικές καταστάσεις στα επιμέρους κράτη μέλη. Η νομοθεσία δεν είναι η ίδια παντού. Υπάρχει μια σειρά πρακτικών και νομικών προβλημάτων ως προς τη διενέργεια των δημοψηφισμάτων στο διάστημα μιας εβδομάδας. Ο κ. Nicolaï συζήτησε εχθές το θέμα με την Επιτροπή Συνταγματικών Υποθέσεων του Κοινοβουλίου, και από αυτή τη συζήτηση προέκυψαν τρία στοιχεία.
<P>
Ο κ. Knapman αναφέρθηκε στα προβλήματα που ενδέχεται να ενσκήψουν εάν τα δημοψηφίσματα και οι αποφάσεις σε επίπεδο κρατών μελών έχουν αρνητική έκβαση. Γνωρίζετε τι ισχύει επί του θέματος. Το Ευρωπαϊκό Συμβούλιο έχει συμφωνήσει ότι, εάν το κείμενο επικυρωθεί από τα 4/5 των κρατών μελών και εάν ορισμένα κράτη μέλη έχουν αντιρρήσεις επ’ αυτού, η κατάσταση θα τεθεί προς συζήτηση. Μια συνθήκη δεν μπορεί να υπογραφεί και να επικυρωθεί εάν δεν την υπογράψουν όλες οι συμβαλλόμενες χώρες. Ωστόσο, απευθύνω έκκληση να καταβάλουμε κάθε δυνατή προσπάθεια για τη θετική έκβαση της διαδικασίας και για τη στήριξη της Συνταγματικής Συνθήκης. Με κάθε ειλικρίνεια, έχω μεγάλες ελπίδες και προσδοκίες. Δεν υπάρχει, όμως, η παραμικρή αμφιβολία ότι απαιτείται άριστη επικοινωνιακή πολιτική.
<P>
Τέλος, επίσης στο πλαίσιο της επικοινωνίας, η καθηγήτρια Grabowska αναφέρθηκε σε ένα σύμφωνο νεολαίας. Στήριξε τη θέση μας επί του θέματος αυτού, και εκφράζω την ικανοποίησή μου για τα όσα δήλωσε.
<P>
Τέλος, διατυπώθηκαν διαφορετικά σχόλια σχετικά με τις εξωτερικές σχέσεις, την εξωτερική πολιτική και τις ανησυχίες σχετικά με διάφορες εξελίξεις στον κόσμο. Αναφέρομαι εν προκειμένω τα σχόλια του κ. Catania, του κ. Δημητρακόπουλου και της κ. Napoletano σχετικά με την κατάσταση στο Ιράκ. Δεν μπορούμε να αγνοήσουμε τα γεγονότα στο Ιράκ. Είναι προφανές ότι πρέπει να γίνει σεβαστό το διεθνές δίκαιο. Αναμένουμε ότι οι αρχές των ΗΠΑ θα διερευνήσουν άμεσα και εις βάθος το θέμα των εικόνων που είδαμε εχθές και θα λάβουν μέτρα για την αποφυγή παρομοίων συμβάντων στο μέλλον. Θέλω επίσης να εκφράσω τον αποτροπιασμό μου για τις διαρκείς επιθέσεις και τις ομηρίες στο Ιράκ, με πιο πρόσφατο παράδειγμα τη δολοφονία της Margaret Hassan, μέλους οργάνωσης αρωγής. Εκφράζουμε τα συλλυπητήριά μας στους συγγενείς των θυμάτων των βιαιοτήτων στο Ιράκ. Συγχρόνως, πρέπει όλοι να συμβάλουμε στη σταθερότητα στο Ιράκ. Η διάσκεψη που πρόκειται να πραγματοποιηθεί στο Σαρμ Ελ Σεΐχ την προσεχή Τρίτη προσφέρει σε γειτονικές χώρες και σε μεγάλους διεθνείς παράγοντες μια καλή ευκαιρία να στείλουν ένα κοινό μήνυμα στο Ιράκ και στον ιρακινό λαό. Ελπίζω και αναμένω ότι θα είναι ένα σαφές μήνυμα στήριξης της προσωρινής ιρακινής κυβέρνησης, καθώς και της δημοκρατίας, της ελευθερίας, της ασφάλειας και της δικαιοσύνης στο Ιράκ.
<P>
Η κ. De Keyser εξέφρασε την ανησυχία της σχετικά με τη Μέση Ανατολή. Θέλω να τονίσω ότι η Ένωση θα καταβάλει κάθε δυνατή προσπάθεια για να διασφαλίσει την επιτυχή διεξαγωγή των παλαιστινιακών εκλογών. Γι’ αυτό εξάλλου το Ευρωπαϊκό Συμβούλιο ενέκρινε το σχετικό βραχυπρόθεσμο πρόγραμμα. Ο κ. Bot και ο Ύπατος Εκπρόσωπος, κ. Σολάνα, πραγματοποιούν διαβουλεύσεις με αραβικές χώρες και με τα μέλη της Τετραμερούς και τα εμπλεκόμενα μέρη. Η Προεδρία συνεργάζεται επίσης στενά με τον κ. Σολάνα για τον σχεδιασμό μιας δέσμης άμεσων μέτρων στήριξης των Παλαιστινίων, ιδίως κατά τη διάρκεια της περιόδου πριν από τις προεδρικές εκλογές.
<P>
Επιτρέψτε μου, τέλος, να σχολιάσω την παρατήρηση της κ. Staniszewska σχετικά με την Ουκρανία. Δεν υπάρχει αμφιβολία ότι η Ένωση προσφέρει στην Ουκρανία μια προοπτική για το μέλλον, ενώ δεν είναι τυχαίο το γεγονός ότι αναπτύξαμε ένα σχέδιο δράσης, με τη συνεργασία και προς όφελος της Ουκρανίας, στο πλαίσιο του ευρωπαϊκού προγράμματος γειτονίας. Ευελπιστούμε ότι αυτό θα εγκριθεί επισήμως τον Δεκέμβριο, προσφέροντάς μας μια νέα βάση για μελλοντική συνεργασία. Ως προς αυτό, δεν ενδιαφερόμαστε για το ποιος θα κερδίσει τις εκλογές, αλλά για το πώς θα διεξαχθούν οι εκλογές. Μόνο μέσω δίκαιων και ελεύθερων εκλογών μπορεί η ουκρανική κυβέρνηση να αποδείξει ότι σέβεται τα ευρωπαϊκά πρότυπα όχι μόνο στα λόγια αλλά και στις πράξεις. Σε αυτό το σημείο μπορώ να ολοκληρώσω την παρέμβασή μου. Εξ ονόματος της Προεδρίας, θέλω να ευχαριστήσω τα μέλη του παρόντος Κοινοβουλίου για τις εμπεριστατωμένες και ενδιαφέρουσες παρεμβάσεις τους. Έχετε στείλει σημαντικά μηνύματα για τη μελλοντική διαμόρφωση των διεθνών πολιτικών. Η Ευρώπη έχει μεγάλη σημασία για τους πολίτες. Η επικοινωνία θα βελτιωθεί σημαντικότατα όταν η Ευρώπη θα μπορέσει να συμβάλει στην απασχόληση, σε ένα όραμα για το μέλλον της οικονομίας, καθώς και στην ενίσχυση της ασφάλειας, και εφόσον επιτύχει αποτελέσματα σε αυτούς τους τομείς. Θα μεταφέρω, ασφαλώς, τις απόψεις σας στο Συμβούλιο, ενώ θέλω για μια ακόμη φορά να σας ευχαριστήσω για τις παρεμβάσεις σας. 
<SPEAKER ID="56" LANGUAGE="EN" NAME="Nielson," AFFILIATION="Επιτροπή">
<P>
Ο κ. Titley πρότεινε έναν πίνακα αποτελεσμάτων για να ελέγχονται οι επιδόσεις των κρατών μελών στον τομέα της εφαρμογής των αποφάσεων που λαμβάνονται σε κοινοτικό επίπεδο. Θεωρώ την έκθεση Kok ως ένα πρώτο βήμα προς αυτή την κατεύθυνση. Είμαι απολύτως πεπεισμένος ότι ο Πρόεδρος Barroso και η νέα Επιτροπή θα κάνουν ό,τι καλύτερο μπορούν ως προς αυτό.
<P>
Ο κ. Harbour ανέφερε ότι η Επιτροπή πρέπει να μειώσει τη γραφειοκρατία και να απλοποιήσει τις διαδικασίες. Ένα σημαντικό στοιχείο του ευρωπαϊκού προγράμματος θα πρέπει να είναι η επανεξέταση του ισχύοντος κεκτημένου, όσον αφορά τις οδηγίες, ώστε να δούμε εάν μπορούν να απλουστευτούν με κάποιες μετατροπές και να είναι όλα σαφέστερα με περισσότερους κανονισμούς και λιγότερες οδηγίες. Έτσι θα είναι ευκολότερο για τους οικονομικούς παράγοντες στην Ευρώπη να μαθαίνουν ποια είναι η υφιστάμενη νομική κατάσταση διαβάζοντάς την σε έναν κανονισμό αντί να ψάχνουν πώς εφαρμόστηκαν οι οδηγίες σε κάθε κράτος μέλος ξεχωριστά.
<P>
Θα σας αναφέρω ένα μόνο παράδειγμα. Η Επιτροπή του κ. Πρόντι μείωσε τους διάφορους τρόπους πρόσκλησης υποβολής προσφορών από 48 σε 8. Αυτό δεν συνιστά απάντηση για όλα τα προβλήματα. Θα έλεγα μάλιστα ότι ο δημοσιονομικός κανονισμός εξακολουθεί να είναι ένα τέρας. Δεν έχουμε καταφέρει να τον απλουστεύσουμε στον βαθμό που θέλαμε. Ένας λόγος γι’ αυτό είναι ότι, αντιδρώντας στα προβλήματα της προηγούμενης Επιτροπής, προσθέσαμε ίσως υπερβολικά πολλούς και περιττούς εκ των προτέρων ελέγχους. Ελπίζω η Επιτροπή και το Κοινοβούλιο να συνεχίσουν να ασχολούνται με τον δημοσιονομικό κανονισμό. Η καλλιέργεια εμπιστοσύνης μεταξύ των ευρωπαϊκών θεσμικών οργάνων είναι αναγκαία, αυτό όμως που επείγει τώρα είναι να αποκτήσουμε αυτοπεποίθηση. Μπορούμε και καλύτερα.
<P>
Επιτρέψτε μου τώρα να διατυπώσω ορισμένες τελικές παρατηρήσεις για τις εξωτερικές σχέσεις. Θα ήθελα να εκφράσω τα θερμά μου συλλυπητήρια στην οικογένεια της αδικοχαμένης Margaret Hassan. Η Επιτροπή χρηματοδοτούσε το έργο της και το έργο της οργάνωσής της στο Ιράκ εδώ και πολλά χρόνια.
<SPEAKER ID="57" LANGUAGE="" NAME="Πρόεδρος." AFFILIATION="Γραπτή δήλωση (άρθρο 142)">
<P>
   – Σας ευχαριστούμε, κύριε Nielson. Εξ ονόματος του Κοινοβουλίου, θέλω και εγώ να σας ευχαριστήσω για το έργο σας.
<P>
Προς ολοκλήρωση της συζήτησης, έχω λάβει έξι προτάσεις ψηφίσματος, η ψηφοφορία επί των οποίων θα διεξαχθεί σήμερα στις 12.30. Η συζήτηση σχετικά με τις δηλώσεις του Συμβουλίου και της Επιτροπής έληξε· επιθυμώ δε να ευχαριστήσω όλους τους ομιλητές, συμπεριλαμβανομένου του κ. Balkenende και του κ. Nielson. Η συνεδρίαση θα συνεχιστεί στις 12.00, με την πανηγυρική συνεδρίαση για τη Νότια Αφρική.
<SPEAKER ID="58" LANGUAGE="PT" NAME="Figueiredo (GUE/NGL )." AFFILIATION="">
<P>
   – Το Ευρωπαϊκό Συμβούλιο της 5ης Νοεμβρίου ήταν το πρώτο μετά την υπογραφή της Συνθήκης για τη θέσπιση Συντάγματος της Ευρώπης στις 29 Οκτωβρίου στη Ρώμη. Είναι, συνεπώς, σημαντικό να τονίσουμε την αντίθεσή μας με αυτή τη Συνθήκη και τις επικρίσεις μας για την οικονομική και νομισματική πολιτική, καθώς και για την πολιτική ανταγωνισμού. Η Συνθήκη χαρακτηρίζεται από βαθύτατα νεοφιλελεύθερες τάσεις, εις βάρος της κοινωνικής πολιτικής, ενώ προσεγγίζει με ελάχιστη ευαισθησία τα κοινωνικά δικαιώματα και τις θεμελιώδεις ελευθερίες, δίδοντας έμφαση σε διάφορες μορφές συγκεντρωτισμού και φεντεραλισμού. Όπως επισημαίνεται στην πρόταση ψηφίσματος που κατέθεσε η Ομάδα της Ευρωπαϊκής Ενωτικής Αριστεράς, η έννοια της ευρωπαϊκής πολιτικής ασφαλείας όπως περιγράφεται στη Συνθήκη περιλαμβάνει μια μείζονα στρατιωτική διάσταση, ενώ προβλέπει τη στενή συνεργασία με το ΝΑΤΟ και την αύξηση των στρατιωτικών δυνατοτήτων των κρατών μελών.
<P>
Όσον αφορά την ενδιάμεση αναθεώρηση της στρατηγικής της Λισαβόνας, επικρίνουμε εντόνως την έκθεση Kok σχετικά με την ενδιάμεση αναθεώρηση της στρατηγικής της Λισαβόνας, κυρίως εξαιτίας της έμφασης που δίνει στην “ανταγωνιστικότητα”, στην περαιτέρω αύξηση της ευελιξίας των αγορών εργασίας, στις διαρθρωτικές μεταρρυθμίσεις της εσωτερικής αγοράς και στις πολιτικές ελευθέρωσης και ιδιωτικοποίησης, παρά τον καταστροφικό αντίκτυπο που έχει ήδη διαπιστωθεί ότι είχαν οι εν λόγω πολιτικές. Είμαστε πεπεισμένοι ότι το Σύμφωνο Σταθερότητας και Ανάπτυξης πρέπει να καταργηθεί και να αντικατασταθεί από ένα Σύμφωνο Ανάπτυξης και Απασχόλησης, όπως αναφέρεται στην πρόταση ψηφίσματος της Ομάδας μας. 
<SPEAKER ID="59" LANGUAGE="" NAME="" AFFILIATION="Προέδρου">
<SPEAKER ID="60" LANGUAGE="" NAME="Πρόεδρος." AFFILIATION="(Χειροκροτήματα)">
<P>
   Κύριε Πρόεδρε της Δημοκρατίας της Νότιας Αφρικής, κυρίες και κύριοι, είναι μεγάλη τιμή και χαρά μου να καλωσορίζω τον κ. Mbeki, Πρόεδρο της Δημοκρατίας της Νότιας Αφρικής, εξ ονόματος του Ευρωπαϊκού Κοινοβουλίου. Θέλω επίσης να καλωσορίσω την κ. Mbeki και τους υπουργούς και βουλευτές που συνοδεύουν τον Πρόεδρο, οι οποίοι έχουν λάβει θέσεις στο θεωρείο.
<P>
Κύριε Πρόεδρε, το Ευρωπαϊκό Κοινοβούλιο παρακολουθούσε ανέκαθεν πολύ στενά τα γεγονότα στη χώρα σας. Την εποχή του απαρτχάιντ, όχι πολύ καιρό πριν, εγκρίναμε πολυάριθμα ψηφίσματα καταδικάζοντας αυτές τις πρακτικές και υποστηρίζοντας την ανθρωπιστική βοήθεια την οποία παρέχει η Ευρωπαϊκή Επιτροπή μέσω πολλών ΜΚΟ. Μια αντιπροσωπεία αυτού του Κοινοβουλίου συμμετείχε επίσης με την ιδιότητα του παρατηρητή στις πρώτες δημοκρατικές εκλογές που έγιναν στη χώρα σας τον Απρίλιο του 1994.
<P>
Φυσικά, μια δεκαετία δεν είναι αρκετός καιρός για να επιλυθούν αυτά τα προβλήματα οριστικά. Γνωρίζουμε ότι αντιμετωπίζετε δύσκολες προκλήσεις, ιδιαίτερα όσον αφορά την καταπολέμηση του AIDS και την ασφάλεια μεταξύ των πολιτών σας. Οι σχέσεις μας έχουν αναπτυχθεί σημαντικά μέσω της πολυμέρειας που συνεπάγονται οι συμφωνίες του Κοτονού και επίσης μέσω της συμφωνίας μεταξύ της Ευρωπαϊκής Ένωσης και της Δημοκρατίας της Νότιας Αφρικής σε θέματα εμπορίου και ανάπτυξης, η οποία τίθεται τώρα πλήρως σε ισχύ μετά την επικύρωσή της από όλα τα κράτη της Ένωσης.
<SPEAKER ID="61" LANGUAGE="EN" NAME="Mbeki," AFFILIATION="Πρόεδρος της Νότιας Αφρικής">
<P>
   . Κύριε Πρόεδρε, αξιότιμοι βουλευτές, στις 31 Ιανουαρίου του περασμένου έτους, η εφημερίδα δημοσίευσε ένα άρθρο κάποιου David Harland, τον οποίο η εφημερίδα ανέφερε ως ανώτερο σύμβουλο πολιτικής για ανθρωπιστικά θέματα των Ηνωμένων Εθνών στη Γενεύη. Με τον τίτλο “Talk of emergencies misses the point” (Συζητώντας για την παροχή επείγουσας βοήθειας χάνουμε την ουσία), το άρθρο αναφερόταν στην κατάσταση που επικρατεί στην Αφρική.
<P>
Υποστήριζε ακόμη ότι οι εμφύλιοι πόλεμοι στο Μπουρούντι αλλά και στο Κονγκό είναι ίσως λίγο πιο κοντά στον τερματισμό τους σε σχέση με πριν από ένα έτος. Η Σιέρα Λεόνε έχει μάλλον αφήσει οριστικά πίσω της τον καταστροφικό εμφύλιο που την ταλάνιζε. Το ίδιο και η Αγκόλα, η οποία μέχρι πρόσφατα ήταν το θέατρο του τριακονταετούς πολέμου της Αφρικής. Ανέφερε επίσης ότι η ειρήνη μεταξύ Αιθιοπίας και Ερυθραίας διατηρείται και μετά διατύπωνε την εξής ερώτηση: μήπως η Αφρική αναγεννιέται μακριά από τα φώτα της δημοσιότητας ενώ όλος ο κόσμος ανησυχεί για το Ιράκ; Η απάντηση ήταν: όχι βέβαια. Το άρθρο συνέχιζε λέγοντας ότι, παρά τα διάσπαρτα καλά νέα, η Αφρική εξακολουθεί να βρίσκεται σε μεγάλη αναταραχή. Ανέφερε ότι ο Πλίνιος ο Πρεσβύτερος είχε πει ότι προκύπτει πάντα κάτι νέο από την Αφρική “Ex Africa semper aliquid novi”. Ο κ. Harland κατέληγε στο συμπέρασμα ότι μάλλον το αντίθετο ίσχυε εκείνη την περίοδο: προκύπτει πάντα κάτι μελαγχολικά οικείο από την Αφρική. Τα αδύναμα κράτη της Αφρικής χρειάζονται μακροπρόθεσμη βοήθεια.
<P>
Έξι μήνες μετά τη δημοσίευση αυτού του άρθρου, στις 13 Ιουλίου, η εφημερίδα δημοσίευσε μια ακόμη άποψη για την Αφρική. Αυτή η άποψη, με τον τίτλο “An invitation to disaster” (Πρόσκληση στην καταστροφή), ανήκε σε κάποιον Arnold Beichman, ο οποίος συστηνόταν ως ερευνητής του Ιδρύματος Hoover. Αναφερόμενος στη διάσημη έκφραση του Πλινίου, ο κ. Beichman έγραφε ότι ο Πλίνιος ο Πρεσβύτερος, ρωμαίος φυσιοδίφης και φιλόσοφος έγραψε στην πολύτομη “Φυσική Ιστορία” του: “Ex Africa semper aliquid novi”, ή, για όσους έχουν ξεχάσει τα λατινικά που έμαθαν στο λύκειο: προκύπτει πάντα κάτι νέο από την Αφρική.
<P>
Αναρωτιόταν τι νεότερο θα μπορούσε να προκύψει όταν η Αφρική νοτίως της Σαχάρας παρακαλεί, με την υποστήριξη των Ηνωμένων Εθνών, την Ευρώπη και την Αμερική να στείλουν δυτικά στρατεύματα για να εδραιωθεί η ειρήνη στη Λιβερία. Όταν παρακαλεί, αν είναι δυνατόν, τα αμερικανικά στρατεύματα να εκδιώξουν τον πρόεδρο Charles Taylor της Λιβερίας, καθώς ήταν Αμερικανοί σκλάβοι οι οποίοι είχαν απελευθερωθεί και σταλεί το 1847 να ιδρύσουν τη δική τους χώρα.
<P>
Ο Arnold Beichman απαντούσε στην παρατήρηση του David Harland για τα αδύναμα κράτη της Αφρικής που χρειάζονται μακροπρόθεσμη βοήθεια ότι, αντί των Ηνωμένων Πολιτειών, θα πρέπει οι χώρες της Ευρώπης που εκπροσωπούνται στο σεβαστό τούτο Κοινοβούλιο να ανακαταλάβουν την Αφρική και να είναι προετοιμασμένες να μείνουν εκεί για αρκετόν καιρό, όπως ακριβώς οι Ηνωμένες Πολιτείες, σύμφωνα με τον Beichman, είναι προετοιμασμένες να μείνουν στο Αφγανιστάν και στο Ιράκ.
<P>
Εάν πράγματι υπήρχε αυτό το ενδεχόμενο, εναντίον του οποίου θα έπρεπε όλοι να αγωνιστούμε, δηλαδή να αναστήσει ο αναπτυγμένος Βορράς τις παλιές αποικιακές αυτοκρατορίες για να λύσει τα προβλήματα του αναπτυσσόμενου Νότου, τότε η γνωστή έκφραση “ex Africa semper aliquid novi” θα πρέπει οπωσδήποτε να ξαναγραφτεί ώστε να επεκτείνεται και πέρα από τις ακτές της Αφρικής.
<P>
Είμαι βέβαιος ότι κατανοείτε πως, ως Αφρικανοί, δεν έχουμε καμία απολύτως επιθυμία να δούμε τα λεγόμενα του Arnold Beichman να πραγματοποιούνται, και πρέπει να πω πως δεν επιθυμούμε διόλου να ακούμε ότι το νεότερο που έχει προκύψει σχετικά με την Αφρική είναι να ξαναγίνει αποικία. Είμαι εξίσου βέβαιος ότι ούτε εσείς, ούτε οι λαοί της Ευρώπης τους οποίους εκπροσωπείτε, επιθυμείτε να φορτωθείτε το “φορτίο του λευκού” όπως το περιγράφει αλαζονικά ο Βρετανός συγγραφέας, Rudyard Kipling.
<P>
Προτού όμως συνεχίσω, επιτρέψτε μου να επανέλθω στον Πλίνιο τον Πρεσβύτερο. Το ρητό που έχει υιοθετήσει ως σύνθημά του το μουσείο της Νότιας Αφρικής, το πρώτο μουσείο της χώρας μας, λέει στα λατινικά: “Semper aliquid novi Africa affer”. Αυτό σημαίνει ότι η Αφρική δημιουργεί ή συνεισφέρει πάντα κάτι νέο.
<P>
Αποδείχθηκε ότι ο Πλίνιος μετέφρασε στα λατινικά λόγια που ανήκαν στον Έλληνα φιλόσοφο Αριστοτέλη. Αναφερόμενος σε ένα γνωστό, όπως το περιγράφει, ελληνικό ρητό, ο Πλίνιος έγραψε “dictum semper aliquid novi Africam adferre”.
<P>
Η έκφραση “ex Africa semper aliquid novi” επικράτησε αργότερα, αλλοιώνοντας κάπως αυτό που έγραψε αρχικά ο Πλίνιος. Γι’ αυτόν τον λόγο, όταν το μουσείο της Νότιας Αφρικής επέλεξε τη φράση αυτή ως σύνθημά του, ανέτρεξε στον πρωτότυπο Πλίνιο.
<P>
Δέκα χρόνια πριν, 21 μόλις ημέρες προτού η Νότια Αφρική πραγματοποιήσει τις πρώτες δημοκρατικές εκλογές της που μας έδωσαν την ελευθερία μας, άρχισε στη Ρουάντα, χώρα της Αφρικής, η πιο τρομερή γενοκτονία. Μέσα σε εκατό ημέρες, σφαγιάστηκαν ένα εκατομμύριο Αφρικανοί από άλλους Αφρικανούς, με τόσο βάρβαρο και άγριο τρόπο που είναι δύσκολο ακόμη και να το φανταστεί κανείς, πόσο μάλλον να το καταλάβει.
<P>
Υπό αφρικανική ηγεσία, οι συγκρούσεις στη Δημοκρατία του Κονγκό και στη Δημοκρατία του Μπουρούντι έλαβαν τέλος. Ως Αφρικανοί, χαιρόμαστε που σε αυτό το μέρος του κόσμου η ειρήνη διατηρείται και θα συνεχίσει να διατηρείται και που αυτές οι δύο αδελφές χώρες συνεχίζουν να προχωρούν, παρά τις αντιξοότητες, προς τον σχηματισμό νέων κυβερνήσεων που θα εκλεγούν από τους αφρικανούς πολίτες μέσω δημοκρατικών εκλογών, οι οποίες θα διεξαχθούν εντός του 2005.
<P>
Αν και αυτό δύσκολα θα το κατανοήσουν ορισμένοι, ως Αφρικανοί δεν αμφιβάλλουμε ότι ο λαός της Ακτής του Ελεφαντοστού θα κατορθώσει να γεφυρώσει τις διαφορές του και ότι όλοι μαζί θα εδραιώσουν την ειρήνη, θα ενώσουν ξανά τη χώρα τους και θα συμμετάσχουν στην εκλογή ενός κυβερνητικού εκπροσώπου για όλους τους πολίτες της Ακτής του Ελεφαντοστού. Η δέσμευση των επικεφαλής για τη διεξαγωγή εκλογών μέχρι τον Οκτώβριο του 2005 αποτελεί σημαντική ένδειξη της κοινής τους δέσμευσης.
<P>
Θα διαπιστώσατε ότι όλα αυτά που σας λέω περιγράφουν ουσιαστικά τη νέα Αφρική που προσπαθεί να γεννηθεί. Αυτή είναι η νέα Αφρική όπως την βλέπει η Αφρικανική Ένωση και το κοινωνικοοικονομικό της πρόγραμμα, η νέα εταιρική σχέση για την ανάπτυξη της Αφρικής, NEPAD. Μιλώ για μια Αφρική που χρησιμοποιεί εφαρμόσιμα νομικά μέσα για να υλοποιήσει τους θεμελιώδεις στόχους της ειρήνης, της δημοκρατίας, του σεβασμού των ανθρωπίνων δικαιωμάτων, της χρηστής διακυβέρνησης, της ανάπτυξης και της βελτίωσης της ζωής όλων.
<P>
Πρόκειται για μια νέα Αφρική που τώρα γεννιέται, η οποία έχει θεσπίσει ή ετοιμάζεται να θεσπίσει θεσμούς όπως την Αφρικανική Επιτροπή, που είναι αντίστοιχη της Ευρωπαϊκής Επιτροπής, το παναφρικανικό Κοινοβούλιο, το Συμβούλιο Ειρήνης και Ασφάλειας, το παναφρικανικό Ποινικό Δικαστήριο και Δικαστήριο Ανθρωπίνων Δικαιωμάτων, το Οικονομικό, Κοινωνικό και Πολιτιστικό Συμβούλιο, το οποίο θα εκπροσωπεί την αφρικανική κοινωνία των πολιτών, τον μηχανισμό αξιολόγησης των αφρικανών εταίρων, το οποίο θα ασχολείται αποκλειστικά με την προαγωγή της χρηστής πολιτικής, οικονομικής και εταιρικής διακυβέρνησης και, φυσικά, το πρόγραμμα NEPAD.
<P>
Στο πλαίσιο αυτό, αμφισβητούμε επομένως τον ισχυρισμό του David Harland ότι προκύπτει πάντα κάτι μελαγχολικά οικείο από την Αφρική. Αμφισβητώ επίσης το επιχείρημα του Arnold Beichman ότι η Ευρώπη πρέπει να στείλει τεράστιες δυνάμεις στην ήπειρό μας για να σώσει τους άτυχους Αφρικανούς από τα αδύναμα κράτη τους.
<P>
Είναι προφανές ότι πρέπει να αποφύγουμε να πέσουμε στην παγίδα μιας αυτοεκπληρούμενης προφητείας· ειδάλλως, θα δικαιώσουμε τον David Harland που είπε ότι “προκύπτει πάντα κάτι μελαγχολικά οικείο από την Αφρική”.
<P>
Εν κατακλείδι, θέλω και πάλι να ευχαριστήσω εσάς, κύριε Πρόεδρε, και τους βουλευτές του Ευρωπαϊκού Κοινοβουλίου που μας δεχθήκατε, και επίσης να σας ευχαριστήσω για ό,τι κάνατε προκειμένου να τερματιστεί το απαρτχάιντ, μια νίκη της οποίας εορτάζουμε φέτος τη 10η επέτειο. Θέλω να σας διαβεβαιώσω ότι, παρά τα όσα υποστηρίζουν οι σκεπτικιστές, “Semper aliquid novi Africa affer”. Κάτι νέο, η Αφρική θα συνεισφέρει πάντα κάτι νέο.
<SPEAKER ID="62" LANGUAGE="" NAME="Πρόεδρος." AFFILIATION="(Η πανηγυρική συνεδρίαση λήγει στις 12.40)">
<P>
Θα ήθελα επίσης, κύριε Πρόεδρε, να ευχαριστήσω τον Προεδρεύοντα του Συμβουλίου της Ευρωπαϊκής Ένωσης, κ. Balkenende, που ήταν εδώ σήμερα. Το Κοινοβούλιο εκτιμά την παρουσία του.
<SPEAKER ID="63" LANGUAGE="" NAME="" AFFILIATION="Αντιπροέδρου">
<SPEAKER ID="64" LANGUAGE="" NAME="Πρόεδρος." AFFILIATION="(Το Σώμα εγκρίνει το κείμενο)">
<P>
(1)
<SPEAKER ID="65" LANGUAGE="ES" NAME="" AFFILIATION="(Το Σώμα απορρίπτει την πρόταση ψηφίσματος)">
<P>
–Ευχαριστώ για την υπόδειξη, κύριε Salafranca. Θα λάβω υπόψη μου ότι η τροπολογία αυτή δεν υποστηρίζεται από την Ομάδα ΕΛΚ-ΕΔ.
<P>
(2)
<SPEAKER ID="66" LANGUAGE="" NAME="" AFFILIATION="">
<SPEAKER ID="67" LANGUAGE="" NAME="Μανωλάκου (GUE/NGL )," AFFILIATION="γραπτώς">
<SPEAKER ID="68" LANGUAGE="PT" NAME="Queiró (PPE-DE )," AFFILIATION="γραπτώς">
<SPEAKER ID="69" LANGUAGE="PT" NAME="Ribeiro e Castro (PPE-DE )," AFFILIATION="γραπτώς">
<SPEAKER ID="70" LANGUAGE="" NAME="" AFFILIATION="">
<SPEAKER ID="71" LANGUAGE="PT" NAME="Queiró (PPE-DE )," AFFILIATION="γραπτώς">
<P>
   . – Υπερψήφισα τις εκθέσεις του κ. Gauzès σχετικά με τη φορολόγηση των υπό μορφή τόκων εισοδημάτων από αποταμιεύσεις (Ανδόρα και Λιχτενστάιν), διότι θεωρώ ότι η προαγωγή της εσωτερικής αγοράς και του θεμιτού ανταγωνισμού δεν βλάπτει την ελευθερία των πολιτών, ενώ η χρήση αυτών και άλλων παρόμοιων μηχανισμών συμβάλλει στην καταπολέμηση της νομιμοποίησης εσόδων από παράνομες δραστηριότητες. 
<SPEAKER ID="72" LANGUAGE="PT" NAME="Ribeiro (GUE/NGL )," AFFILIATION="γραπτώς">
<P>
Η οδηγία σχετικά με τις αποταμιεύσεις, η οποία εντάσσεται στη λεγόμενη δέσμη Monti, συμβάλλει, παρά τις ατέλειές της και τους κινδύνους που δημιουργεί, στη δημιουργία ενός συστήματος βάσει του οποίου οι φορολογικές αρχές των κρατών μελών ανταλλάσσουν πληροφορίες –συμπεριλαμβανομένης της άρσης του τραπεζικού απορρήτου– προκειμένου να είναι σε θέση να φορολογούν τους πολίτες τους για τόκους οι οποίοι τους καταβάλλονται σε άλλα κράτη μέλη. Ως εκ τούτου, το Συμβούλιο εξουσιοδότησε την Επιτροπή να διαπραγματευθεί συμφωνίες με την Ελβετία, τις ΗΠΑ, την Ανδόρα, το Λιχτενστάιν, το Μονακό και τον Άγιο Μαρίνο με σκοπό την εφαρμογή μέτρων για την αποφυγή της διαφυγής κεφαλαίων. Χαιρετίζουμε αυτές τις συμφωνίες, όχι, όπως ισχυρίζεται ο εισηγητής, λόγω των εμποδίων στην εσωτερική αγορά, αλλά διότι απαιτείται συντονισμός για τη φορολόγηση του κεφαλαίου και την καταπολέμηση των φορολογικών παραδείσων, πολύ δε περισσότερο όταν·
<SPEAKER ID="73" LANGUAGE="PT" NAME="Ribeiro e Castro (PPE-DE )," AFFILIATION="γραπτώς">
<P>
   . – Αυτή η πρόταση είναι αποτέλεσμα της εξουσιοδότησης του Συμβουλίου προς την Επιτροπή (απόφαση της 16ης Οκτωβρίου 2001) να διαπραγματευθεί συμφωνίες με την Ελβετία, τις Ηνωμένες Πολιτείες της Αμερικής, την Ανδόρα, το Λιχτενστάιν, το Μονακό και τον Άγιο Μαρίνο με σκοπό την αποτροπή περιπτώσεων κατά τις οποίες φυσικά ή νομικά πρόσωπα ενδέχεται να αποφεύγουν κάθε μορφή φορολόγησης στο κράτος διαμονής τους των εισοδημάτων από τόκους που εισπράττουν σε άλλα κράτη μέλη.
<SPEAKER ID="74" LANGUAGE="" NAME="" AFFILIATION="">
<SPEAKER ID="75" LANGUAGE="PT" NAME="Coelho (PPE-DE )," AFFILIATION="γραπτώς">
<P>
   . – Το πρόγραμμα ARGO παρουσίασε μειωμένες επιδόσεις το 2003, λόγω της ανεπαρκούς χρησιμοποίησης των πόρων, γεγονός το οποίο οφείλεται, πρώτον, στο ότι το πρόγραμμα δεν είναι επαρκώς γνωστό στις εθνικές αρχές και, δεύτερον, στο ότι οι εν λόγω αρχές δυσκολεύονται να εξασφαλίσουν την αναγκαία συγχρηματοδότηση.
<P>
Στόχος της πρότασης που μας έχει κατατεθεί είναι η τροποποίηση της απόφασης σχετικά με το ARGO, προκειμένου να καταστεί δυνατή η χρηματοδότηση προγραμμάτων τα οποία αναλαμβάνει από μόνο του ένα κράτος μέλος, χωρίς την άμεση συμμετοχή άλλων κρατών μελών. Δεδομένου ότι τα προγράμματα αυτού του είδους αφορούν τα εξωτερικά σύνορα της ΕΕ, τα οποία αποτελούν τμήμα ενός χώρου ελεύθερης κυκλοφορίας, ενδιαφέρουν ασφαλώς το σύνολο των κρατών μελών.
<P>
Υπερψήφισα τις προτεινόμενες τροποποιήσεις, καθόσον, χωρίς να πρόκειται για μια ιδανική λύση, αυτό είναι το καλύτερο που μπορούμε να επιτύχουμε επί του παρόντος –πριν από την εφαρμογή των νέων δημοσιονομικών προοπτικών για την περίοδο μετά το 2006– καθόσον συμβάλλουν στον καταμερισμό της επιβάρυνσης στο πλαίσιο της ολοκληρωμένης διαχείρισης·
<SPEAKER ID="76" LANGUAGE="PT" NAME="Figueiredo (GUE/NGL )," AFFILIATION="γραπτώς">
<P>
   . – Μπορούν να λεχθούν πολλά σχετικά με τους στόχους του προγράμματος ARGO, το οποίο θεωρούμε ότι πρέπει να καταργηθεί εξ ολοκλήρου.
<P>
Τούτο οφείλεται, πρώτον, στην απουσία ενδείξεων ότι υφίσταται πραγματική ανάγκη ώστε οι αρχές των κρατών μελών –σε συνεργασία με εταίρους από άλλα κράτη μέλη– να οργανώσουν και να κινητοποιήσουν τους αναγκαίους πόρους για την πραγματοποίηση αυτών των σχεδίων και, δεύτερον, στο ότι, όπως έχουμε ήδη δηλώσει, δεδομένης της νομισματικής πολιτικής και της εφαρμογής του Συμφώνου Σταθερότητας και Ανάπτυξης από την Ευρωπαϊκή Κεντρική Τράπεζα και τις κυβερνήσεις των 12 χωρών της ευρωζώνης, τα κράτη μέλη δεν είναι σε θέση να συγκεντρώσουν τους αναγκαίους εθνικούς πόρους για τη χρηματοδότηση αυτού του προγράμματος. Σύμφωνα και με το γνωστό ρητό, ουδέν κακόν αμιγές καλού. 
<SPEAKER ID="77" LANGUAGE="SV" NAME="Goudin, Lundgren και Wohlin (IND/DEM )," AFFILIATION="γραπτώς">
<P>
   . – Η κατατεθείσα έκθεση αποσκοπεί στην τροποποίηση του λεγομένου προγράμματος ARGO, επιτρέποντας την καταβολή χρηματοδοτικών εισφορών σε εθνικά σχέδια που αφορούν τα εξωτερικά σύνορα της ΕΕ. Η Λίστα του Ιουνίου συμφωνεί με την ιδέα της συγχρηματοδότησης της επιτήρησης των εξωτερικών συνόρων, δεδομένου ιδίως ότι η διεύρυνση προς Ανατολάς σημαίνει ότι το υψηλό κόστος αυτής της επιτήρησης πλήττει κυρίως τα οικονομικά αδύναμα κράτη μέλη.
<P>
Το πρόγραμμα ARGO συμβάλλει, ωστόσο, στην επίτευξη του στόχου της ΕΕ για σταδιακή δημιουργία ενός “χώρου ελευθερίας, ασφάλειας και δικαιοσύνης”. Αυτό συνεπάγεται την εφαρμογή μιας κοινής πολιτικής μέτρων σχετικά με τις θεωρήσεις, το άσυλο και τη μετανάστευση, με την οποία διαφωνεί η Λίστα του Ιουνίου. Τα θέματα αυτά πρέπει να αντιμετωπίζονται από τα ίδια τα κράτη μέλη στα εθνικά τους κοινοβούλια.
<SPEAKER ID="78" LANGUAGE="" NAME="Παφίλης (GUE/NGL )," AFFILIATION="γραπτώς">
<P>
   . – Το πρόγραμμα ARGO αποφασίστηκε τον Ιούνιο του 2002 ενόψει της γνωστής (για τις αντιμεταναστευτικές και κατασταλτικές αποφάσεις της) Συνόδου της Σεβίλλης, προέβλεπε τη χρηματοδότηση με 25 εκατ. ευρώ κοινών δράσεων τουλάχιστον 3 κρατών μελών στον τομέα της φύλαξης των συνόρων, και είχε διάρκεια 4 χρόνια.
<SPEAKER ID="79" LANGUAGE="PT" NAME="Queiró (PPE-DE )," AFFILIATION="γραπτώς">
<P>
   . – Υπερψήφισα την έκθεση σχετικά με το πρόγραμμα ARGO, πρώτον, επειδή η διαχείριση των συνόρων είναι ένα από τα πιο σημαντικά στοιχεία της εφαρμογής ενός πραγματικού χώρου ελευθερίας στο εσωτερικό της ΕΕ, δεύτερον, επειδή οι πόροι του προγράμματος δεν χρησιμοποιήθηκαν επαρκώς, ενώ τα κράτη μέλη οφείλουν να μεριμνούν πολύ περισσότερο για τα θέματα αυτά, και, τέλος, επειδή τα τελευταία χρόνια η Πορτογαλία υποστηρίζει την απλούστευση του προγράμματος. 
<SPEAKER ID="80" LANGUAGE="PT" NAME="Ribeiro e Castro (PPE-DE )," AFFILIATION="γραπτώς">
<P>
   . – Η πρακτική εφαρμογή του προγράμματος ARGO –ενός προγράμματος δράσης για τη διοικητική συνεργασία στους τομείς των εξωτερικών συνόρων, των θεωρήσεων, του ασύλου και της μετανάστευσης, το οποίο θεσπίστηκε βάσει απόφασης του Συμβουλίου τον Ιούνιο του 2002– έχει υποστεί μια σειρά καθυστερήσεων, κυρίως επειδή οι προτεινόμενες δράσεις αποδείχθηκαν εξαιρετικά γραφειοκρατικές. Ένα άλλο πρόβλημα ήταν οι δυσκολίες που αντιμετώπισαν τα κράτη μέλη, καθώς και οι εταίροι τους από άλλα κράτη μέλη, κατά την οργάνωση και την κινητοποίηση της αναγκαίας συγχρηματοδότησης για την υλοποίηση των σχεδίων.
<P>
Αποσκοπώντας στην προώθηση των γενικών στόχων του προγράμματος ARGO, η Επιτροπή προτείνει, συνεπώς, την αύξηση και διαφοροποίηση των διαφόρων προτεινόμενων δράσεων σχετικά με τα εξωτερικά σύνορα.
<SPEAKER ID="81" LANGUAGE="" NAME="" AFFILIATION="">
<SPEAKER ID="82" LANGUAGE="PT" NAME="Figueiredo (GUE/NGL )," AFFILIATION="γραπτώς">
<P>
Παρά το γεγονός, ωστόσο, ότι η Επιτροπή συμφώνησε να εκπονήσει έκθεση σχετικά με την εφαρμογή της οδηγίας έως τις 30 Ιουνίου 2005, οφείλουμε, για μια ακόμη φορά, να τονίσουμε τη σημασία της επαναχρησιμοποίησης και της πρόληψης όσον αφορά τις συσκευασίες και τα απορρίμματα συσκευασίας. Πρέπει να δοθεί προτεραιότητα στην επαναχρησιμοποίηση και την πρόληψη έναντι της ανακύκλωσης.
<SPEAKER ID="83" LANGUAGE="NL" NAME="Manders (ALDE )," AFFILIATION="γραπτώς">
<P>
   . – Εξ ονόματος της αντιπροσωπείας του κόμματος VVD των Κάτω Χωρών στο Ευρωπαϊκό Κοινοβούλιο, ο κ. Manders καταψήφισε την τροπολογία αριθ. 4 της κ. Corbey σχετικά με την οδηγία για τις συσκευασίες, διότι στην εν λόγω τροπολογία δεν ζητείται να εξεταστεί ο πιο κατάλληλος τρόπος επαναχρησιμοποίησης των συσκευασιών για την εσωτερική αγορά.
<P>
Σε αυτό το πλαίσιο, η αντιπροσωπεία του VVD στο Ευρωπαϊκό Κοινοβούλιο δεν ψηφίζει κάτι επιζήμιο για το περιβάλλον, αλλά δεν αντιλαμβάνεται με ποιον τρόπο η συγκεκριμένη τροπολογία προσφέρει πρόσθετα περιβαλλοντικά οφέλη, καθόσον δεν είναι σαφές, στην περίπτωση επαναχρησιμοποίησης των συσκευασιών μιας χρήσεως, ποιο είναι το κόστος που συνεπάγεται κάτι τέτοιο όσον αφορά, μεταξύ άλλων, τη μεταφορά, τη χρήση προϊόντων καθαρισμού και τη συνακόλουθη ρύπανση των υδάτων. Επιπλέον, επί του παρόντος, το 80% έως 90% των συσκευασιών μιας χρήσεως ανακυκλώνεται με επιτυχία.
<P>
Εξάλλου, τα πρόσθετα περιβαλλοντικά μέτρα δεν επιτρέπεται να οδηγούν σε στρέβλωση της εσωτερικής αγοράς, όπως συνέβη με το σύστημα αποθήκευσης για τις συσκευασίες μιας χρήσεως στη Γερμανία. Το εν λόγω σύστημα, το οποίο εκκρεμεί ενώπιον του Δικαστηρίου εν αναμονή της τελικής απόφασης, οδήγησε, από την εισαγωγή του, σε ζημία ύψους 0,5 δισ. ευρώ περίπου για τους καταναλωτές και τη βιομηχανία, ενώ είχε καταστροφικές επιπτώσεις και για το περιβάλλον. 
<SPEAKER ID="84" LANGUAGE="PT" NAME="Queiró (PPE-DE )," AFFILIATION="γραπτώς">
<P>
   . – Υπερψήφισα την έκθεση (A6-0027/2004) της κ. Corbey σχετικά με την πρόταση οδηγίας του Ευρωπαϊκού Κοινοβουλίου και του Συμβουλίου που τροποποιεί την οδηγία 94/62/ΕΚ για τις συσκευασίες και τα απορρίμματα συσκευασίας.
<P>
Στις 31 Δεκεμβρίου 1994, τέθηκε σε ισχύ η οδηγία 94/62/ΕΚ για τις συσκευασίες και τα απορρίμματα συσκευασίας. Όταν υποβλήθηκε στο Κοινοβούλιο και το Συμβούλιο η πρόταση σχετικά με την αναθεωρημένη οδηγία για τις συσκευασίες, βρίσκονταν σε εξέλιξη οι ενταξιακές διαπραγματεύσεις με δέκα χώρες. Τα νέα κράτη μέλη εντάχθηκαν στην ΕΕ από 1ης Μαΐου 2004. Ωστόσο, την περίοδο έγκρισης της αναθεωρημένης οδηγίας για τις συσκευασίες, οι μεταβατικές περίοδοι για την αρχική οδηγία δεν είχαν ακόμη οριστικοποιηθεί για το σύνολο των υπό ένταξη κρατών.
<P>
Επιπλέον, οι πληροφορίες σχετικά με τους όρους της περαιτέρω αύξησης των στόχων ανάκτησης και ανακύκλωσης για τα υπό ένταξη κράτη μέλη ήταν ανεπαρκείς. Συνεπώς, στο λειτουργικό μέρος της αναθεωρημένης οδηγίας για τις συσκευασίες δεν περιλαμβάνονται συγκεκριμένες προτάσεις για τα υπό ένταξη κράτη. Στην τρέχουσα πρόταση ορίζεται προθεσμία μέχρι τις 31 Δεκεμβρίου 2012, μέχρι την οποία τα 10 νέα κράτη μέλη θα πρέπει να έχουν συμμορφωθεί προς τους στόχους της επαναχρησιμοποίησης και της ανακύκλωσης των απορριμμάτων συσκευασίας. Θεωρώ ότι αυτή η έκθεση στο σύνολό της είναι ζωτικής σημασίας, καθόσον προάγει τα συστήματα επαναχρησιμοποίησης των υλικών συσκευασίας με στόχο τη διασφάλιση·
<SPEAKER ID="85" LANGUAGE="PT" NAME="Ribeiro e Castro (PPE-DE )," AFFILIATION="γραπτώς">
<P>
Τα θετικά αποτελέσματα που έχουν επιτευχθεί από τα κράτη μέλη της Ένωσης των 15 μπορούν και πρέπει να επιτευχθούν και από τα νέα κράτη μέλη. Η πρόταση που μας έχει υποβληθεί προβλέπει προσωρινές παρεκβάσεις για τα προσχωρούντα κράτη όσον αφορά τους στόχους που ορίζονται στην “αναθεωρημένη οδηγία περί συσκευασίας”, οι οποίες θα τους επιτρέψουν να προχωρήσουν ταχέως στη λήψη των αναγκαίων μέτρων.
<SPEAKER ID="86" LANGUAGE="" NAME="" AFFILIATION="">
<SPEAKER ID="87" LANGUAGE="IT" NAME="Fatuzzo (PPE-DE )." AFFILIATION="">
<P>
   – Κύριε Πρόεδρε, κυρίες και κύριοι, επιτρέψτε μου καταρχάς να σας συγχαρώ για τον τρόπο με τον οποίο προεδρεύετε της συζήτησης. Παρατήρησα ιδίως ότι τα αγγλικά σας είναι άψογα. Στη συνέχεια θα εξηγήσω για ποιον λόγο ψήφισα υπέρ της έκθεσης Samuelson, σχετικά με την Ευρωπαϊκή Υπηρεσία Ανασυγκρότησης.
<P>
Πριν από λίγες ημέρες βρισκόμουν στη Βενετία, στο θέατρο La Fenice, και παρακολουθούσα την όπερα “La Traviata” μαζί με τον συνάδελφο Karl Von Vogau. Κοντά μας ήταν καθισμένη μια πολύ ηλικιωμένη θεατής από τη Σερβία, την οποία ρώτησα πώς να ψηφίσω σε αυτήν την έκθεση που προβλέπει μεταξύ άλλων την ανασυγκρότηση της Σερβίας. Μου απάντησε: “Ασφαλώς υπέρ. Είναι σωστό να ανοικοδομηθούν όσα κατέστρεψε ο κομουνισμός και ο Μιλόσεβιτς στη χώρα μας. Εσείς όμως που έχετε πρωθυπουργό τον Μπερλουσκόνι, ο οποίος ανοικοδομεί ακόμα και το πρόσωπό του, δεν θα μπορούσατε να ανοικοδομήσετε και την όψη των ηλικιωμένων χαρίζοντάς μας μεγάλη χαρά;” 
<SPEAKER ID="88" LANGUAGE="PT" NAME="Figueiredo (GUE/NGL )," AFFILIATION="γραπτώς">
<SPEAKER ID="89" LANGUAGE="SV" NAME="Goudin, Lundgren και Wohlin (IND/DEM )," AFFILIATION="γραπτώς">
<P>
   . – Είναι εύλογο να τίθενται ερωτηματικά όσον αφορά τη δημιουργία νέων κοινοτικών οργάνων για τη στήριξη της περιφερειακής οικονομικής ανάπτυξης. Αντιλαμβανόμαστε τον κίνδυνο να καταστούν μόνιμα αυτά τα όργανα και, συνεπώς, να δημιουργηθεί μια αυξανόμενη και όλο και πιο δαπανηρή γραφειοκρατία. Ως εκ τούτου, θεωρούμε ότι η Ευρωπαϊκή Υπηρεσία Ανασυγκρότησης πρέπει να καταργηθεί σταδιακά έως το 2008.
<SPEAKER ID="90" LANGUAGE="" NAME="Krarup, Seppänen, Sjöstedt και Svensson (GUE/NGL )," AFFILIATION="γραπτώς">
<P>
Γι’ αυτόν τον λόγο επιλέξαμε την αποχή από την τελική ψηφοφορία επί της έκθεσης Samuelsen. 
<SPEAKER ID="91" LANGUAGE="" NAME="Παφίλης (GUE/NGL )," AFFILIATION="γραπτώς">
<SPEAKER ID="92" LANGUAGE="PT" NAME="Queiró (PPE-DE )," AFFILIATION="γραπτώς">
<P>
   . – Υπερψήφισα την έκθεση (A6-0031/2004) του κ. Samuelsen σχετικά με την πρόταση κανονισμού του Συμβουλίου με την οποία τροποποιείται ο κανονισμός (ΕΚ) αριθ. 2667/2000 του Συμβουλίου σχετικά με την Ευρωπαϊκή Υπηρεσία Ανασυγκρότησης.
<SPEAKER ID="93" LANGUAGE="PT" NAME="Ribeiro e Castro (PPE-DE )," AFFILIATION="γραπτώς">
<P>
   . – Σύμφωνα με πρόσφατες εκτιμήσεις, η Ευρωπαϊκή Υπηρεσία Ανασυγκρότησης απέδειξε πλήρως τις ικανότητές της στην εφαρμογή της πολιτικής ενισχύσεως της ανάπτυξης στην περιοχή των Βαλκανίων η οποία προβλέπεται στον κανονισμό σχετικά με την κοινοτική βοήθεια για την ανασυγκρότηση, την ανάπτυξη και τη σταθεροποίηση (CARDS), ενώ έχει επιτύχει τους στόχους που της είχαν τεθεί.
<P>
Το Ευρωπαϊκό Συμβούλιο της Λισαβόνας επιβεβαίωσε τον Μάρτιο του 2000 ότι η πληρέστερη δυνατή ενσωμάτωση των βαλκανικών χωρών στον πολιτικό και οικονομικό κορμό της Ευρώπης εξακολουθεί να αποτελεί κεντρική επιδίωξη και ότι η διαδικασία σταθεροποίησης και σύνδεσης αποτελεί τον ακρογωνιαίο λίθο της πολιτικής του στα Βαλκάνια. Στο Ευρωπαϊκό Συμβούλιο της Vila da Feira τον Ιούνιο του 2000 αναγνωρίστηκε στις χώρες αυτές το καθεστώς των δυνητικών υποψηφίων προς ένταξη στην ΕΕ.
<P>
Πρέπει, συνεπώς, να συνεχίσουμε την εφαρμοζόμενη πολιτική ενίσχυσης, η σημασία και η αποτελεσματικότητα της οποίας είναι αποδεδειγμένες, επεκτείνοντας το πεδίο δράσης της υπηρεσίας, δεδομένου ότι παρέχει ένα σταθερό κοινοτικό χρηματοδοτικό πλαίσιο έως το 2006.
<SPEAKER ID="94" LANGUAGE="" NAME="Τούσσας (GUE/NGL )," AFFILIATION="γραπτώς">
<P>
   . – H Ευρωπαϊκή Υπηρεσία Ανασυγκρότησης είναι μηχανισμός της ΕΕ για έλεγχο, οικονομική καταλήστευση και πολιτική χειραγώγηση των λαών των κρατών στα Βαλκάνια, που διαμορφώθηκαν μετά την ανατροπή στις πρώην σοσιαλιστικές χώρες, με πολεμικές επεμβάσεις των ΗΠΑ, ΝΑΤΟ και ΕΕ, και οδήγησαν στο διαμελισμό της Γιουγκοσλαβίας και στο αιματοκύλισμα των λαών.
<SPEAKER ID="95" LANGUAGE="" NAME="" AFFILIATION="">
<SPEAKER ID="96" LANGUAGE="IT" NAME="Fatuzzo (PPE-DE )." AFFILIATION="">
<P>
   – Κύριε Πρόεδρε, αναρωτιόμουν πριν από λίγες ημέρες εάν οι πιστώσεις –ύψους 114 εκατομμυρίων ευρώ το 2005 και 139 εκατομμυρίων το 2006– υπέρ της τουρκοκυπριακής κοινότητας καταλήγουν έστω και εν μέρει στους συνταξιούχους που ζουν στην τουρκική πλευρά της Κύπρου.
<P>
Ενώ με απασχολούσε το ζήτημα αυτό, κλείνοντας τα μάτια, ονειρεύτηκα την κ. Mechtild Rothe, η οποία μου είπε: “Μα πώς είναι δυνατόν να αμφιβάλλετε, κύριε Fatuzzo; Το μεγαλύτερο μέρος αυτών των χρημάτων θα καταλήξει στους ηλικιωμένους και στους συνταξιούχους της νήσου”. Πώς θα μπορούσα λοιπόν να μην ψηφίσω υπέρ αυτού του εγγράφου; 
<SPEAKER ID="97" LANGUAGE="PT" NAME="Figueiredo (GUE/NGL )," AFFILIATION="γραπτώς">
<SPEAKER ID="98" LANGUAGE="FR" NAME="Gollnisch (NI )," AFFILIATION="γραπτώς">
<P>
Δεν μπορούμε να προσυπογράψουμε αυτή την κατάσταση. Θα καταψηφίσουμε την έκθεση Rothe. 
<SPEAKER ID="99" LANGUAGE="FR" NAME="Lang (NI )," AFFILIATION="γραπτώς">
<P>
   . – Επί 30 χρόνια, το ένα τρίτο των εδαφών της νήσου Κύπρου τελεί υπό κατοχή από τουρκικά στρατεύματα, τα οποία, ασκώντας την πρακτική της εθνοκάθαρσης, εκδίωξαν τους ορθοδόξους Κυπρίους από τα εδάφη τους, για να τα δώσουν σε τούρκους εποίκους από την Ανατολία.
<SPEAKER ID="100" LANGUAGE="" NAME="Μάτσης (PPE-DE )," AFFILIATION="γραπτώς">
<P>
   . – Ψηφίζω τις εκθέσεις της κ. Μechtild Rothe και του Anders Samuelsen επειδή πιστεύω ότι η Τουρκοκυπριακή κοινότητα της Κύπρου θα πρέπει να ενισχυθεί οικονομικά και αναπτυξιακά με σκοπό την επανένωση του νησιού. Όμως είμαι υποχρεωμένος να δικαιολογήσω την ψήφο μου διότι υπάρχουν ορισμένες ασάφειες, οι οποίες έχουν ήδη θιγεί και δημοσίως. Η πρώτη ασάφεια αφορά στην τροπολογία 3, άρθρο 1, σημείο 5 της έκθεσης Samuelsen και η άλλη αφορά στην παράγραφο 5 της γνωμοδότησης της επιτροπής Προϋπολογισμού που επισυνάπτεται στην έκθεση της κ. Rothe.
<P>
Η θετική μου ψήφος δίνεται με γνώμονα ότι: Πρώτον, η τελική απόφαση του Ευρωπαϊκού Συμβουλίου δεν θα αφήνει σκιές ούτε θα διαβρώνει τα κυριαρχικά και άλλα δικαιώματα της Κυπριακής Δημοκρατίας; καθώς και ότι η βοήθεια προς τους Τουρκοκυπρίους δεν θα σπέρνει διχοτομικά ζιζάνια αλλά θα οδηγεί στην επανένωση της Κύπρου. Δεύτερον, η απόφαση της Επιτροπής Προϋπολογισμού του Ευρωπαϊκού Κοινοβουλίου αναφέρει ότι η χρηματοδότηση προς τους Τουρκοκυπρίους θα δοθεί από τη “γραμμή 3” από την οποία απορροφούν χρήματα τα κράτη μέλη και όχι από την “γραμμή 7” ή “4” που αφορά υπό ένταξη χώρα και εξωτερική βοήθεια. 
<SPEAKER ID="101" LANGUAGE="" NAME="Meijer (GUE/NGL )," AFFILIATION="γραπτώς">
<P>
    Μετά από 40 χρόνια de factoδιχοτόμησης και 30 χρόνια τουρκικής στρατιωτικής παρουσίας στον Βορρά, παρουσιάστηκε επιτέλους μια ευκαιρία στις αρχές αυτού του έτους για επανένωση της Κύπρου ως ομοσπονδιακό κράτος. Η λύση ουσιαστικά παρείχε εγγυημένη αυτόνομη διοίκηση τόσο για τους ελληνόφωνους όσο και για τους τουρκόφωνους στο δικό τους τμήμα της χώρας, έχοντας ως βάση το επιτυχές μοντέλο με το οποίο το Βέλγιο κατάφερε να επιλύσει την ένταση μεταξύ Φλαμανδών και Βαλόνων.
<P>
Δυστυχώς, η ελληνόφωνη πλειοψηφία απέρριψε σε δημοψήφισμα αυτή την ειρηνευτική λύση, η οποία είχε προταθεί από τον Γενικό Γραμματέα του ΟΗΕ, κ. Kofi Annan. Καμία λύση που θα διαφέρει σε μεγάλο βαθμό από αυτή δεν θα εξασφαλίσει ποτέ την έγκριση και των δύο ομάδων ξεχωριστά. Κατανοώ τους Έλληνες και τους Ελληνοκύπριους που θα προτιμούσαν να αποσυρθεί η Τουρκία σε μια μειονεκτική θέση μέσα σε μια ελληνόφωνη, στην πλειονότητά της, χώρα, όπως έγινε κατά την περίοδο 1960-1964, αλλά αυτό είναι αδύνατον.
<P>
Κατά συνέπεια, η διχοτόμηση θα συνεχίσει να ισχύει προς το παρόν. Χαιρετίζω το γεγονός ότι η Ευρωπαϊκή Επιτροπή αναζήτησε τρόπους να αποτρέψει την επιβολή κυρώσεων στην τουρκόφωνη μειονότητα, η οποία επιθυμούσε την ειρήνη και τη συμφιλίωση και ψήφισε υπέρ του ειρηνευτικού σχεδίου στο δημοψήφισμα, για το γεγονός ότι δεν κατέστη δυνατό να εντάξουν την περιοχή τους στην ΕΕ την 1η Μαΐου. Για όσο διάστημα λοιπόν ισχύει η παρούσα κατάσταση·
<SPEAKER ID="102" LANGUAGE="" NAME="Queiró (PPE-DE )," AFFILIATION="γραπτώς">
<P>
Κατά συνέπεια, ψήφισα υπέρ της έκθεσης της κ. Rothe (A6-0032/2004) – Μέσο χρηματοδοτικής στήριξης (Κύπρος). 
<SPEAKER ID="103" LANGUAGE="" NAME="Ribeiro e Castro (PPE-DE )," AFFILIATION="γραπτώς">
<P>
   . Η ανά χείρας πρόταση κανονισμού του Συμβουλίου σκοπό έχει την προώθηση της οικονομικής ανάπτυξης της τουρκοκυπριακής κοινότητας, δίνοντας έτσι πρακτική μορφή στην πρόθεση που εκφράστηκε στη δήλωση του Συμβουλίου της 26ης Απριλίου 2004 “να τεθεί τέλος στην απομόνωση της τουρκοκυπριακής κοινότητας και να διευκολυνθεί η επανένωση της Κύπρου ενθαρρύνοντας την οικονομική ανάπτυξη της τουρκοκυπριακής κοινότητας”.
<P>
Πράγματι, η τουρκοκυπριακή κοινότητα στο δημοψήφισμα που διεξήχθη στις 24 Απριλίου 2004 εξέφρασε τη σαφή βούληση να διασφαλίσει το μέλλον της εντός της ΕΕ, μια βούληση που έχει εκφραστεί και από την ΕΕ επανειλημμένα. Ωστόσο, το γενικό πλαίσιο, όπως γνωρίζουμε, δεν κατέστησε εφικτή, τελικά, τη χρήση του ποσού που προέβλεπαν οι δημοσιονομικές προοπτικές για την περίοδο 2004-2006.
<SPEAKER ID="104" LANGUAGE="" NAME="" AFFILIATION="">
<SPEAKER ID="105" LANGUAGE="IT" NAME="Fatuzzo (PPE-DE )." AFFILIATION="">
<P>
   – Κύριε Πρόεδρε, βρισκόμουν στο Ρέτζιο της Καλαβρίας απ’ όπου πήρα το αεροπλάνο για να έλθω στη συνεδρίαση του Ευρωπαϊκού Κοινοβουλίου. Στο αεροδρόμιο με συνόδευσε ο υπεύθυνος του Κόμματος των Συνταξιούχων της Καλαβρίας, Carlo Rositani. Καθώς φτάσαμε νωρίς, άρχισα να του μιλώ γι’ αυτό το έγγραφο που θέλει να περιορίσει και να ρυθμίσει τις εξαγωγές όπλων από την Ευρωπαϊκή Ένωση.
<P>
Σηκώνοντας τα χέρια μου είπε: “Fatuzzo, δεν πρέπει να ψηφίσεις απλώς υπέρ αυτού του κανονισμού, αλλά να ζητήσεις και τον τερματισμό των εξαγωγών όπλων, με ή χωρίς κανονισμούς. Η Ευρώπη, το Ευρωπαϊκό Κοινοβούλιο και όλες οι κυβερνήσεις του κόσμου πρέπει να κατανοήσουν ότι τα όπλα δεν πρέπει να εξάγονται πουθενά.”
<SPEAKER ID="106" LANGUAGE="" NAME="Ribeiro e Castro (PPE-DE )." AFFILIATION="(">
<P>
Δεδομένης της ισχύουσας στρατηγικής κατάστασης στον κόσμο, ο έλεγχος των εξαγωγών όπλων και η διασφάλιση της διαφάνειας στον τομέα αυτόν αποκτούν αυξανόμενη σημασία. Πράγματι, η διττή φύση των απειλών ενάντια στον ελεύθερο κόσμο, όπως προκύπτει από τις τραγωδίες της 11ης Σεπτεμβρίου και της 11ης Μαρτίου, υποδεικνύει ότι πρέπει να τεθούν αυστηροί όροι για τις διεθνείς πωλήσεις όπλων υπέρ της γενικής ασφάλειας.
<P>
Ο Κώδικας Συμπεριφοράς της ΕΕ αποτελεί ένα σημαντικό βήμα προς αυτή την κατεύθυνση. Οι δράσεις στις οποίες δόθηκε προτεραιότητα και η επαλήθευση των εμπιστευτικών δεδομένων χαιρετίζονται ως ενέργειες που συμβάλλουν στη βελτίωση των γνώσεών μας για την αγορά όπλων στην Ευρώπη. Διάφορες ιεραποστολικές οργανώσεις απηύθυναν επανειλημμένες προειδοποιήσεις για τη σοβαρή διάδοση των ελαφρών όπλων, ειδικά στην Αφρική, και για τις βίαιες συγκρούσεις που αυτά διευκολύνουν και επιδεινώνουν, καθώς και για τα εκατομμύρια αθώων θυμάτων που αποτελούν την τραγική κατάληξή τους. Έχω συμμετάσχει επανειλημμένα σε αυτές τις αποδοκιμασίες και εκκλήσεις. Η παρούσα έκθεση του κ. Romeva i Rueda, την οποία χαιρετίζω, καθώς και ο Κώδικας Συμπεριφοράς, αποτελούν βήματα προς τη σωστή κατεύθυνση και δίνουν νέα ελπίδα. Ψήφισα υπέρ. 
<SPEAKER ID="107" LANGUAGE="" NAME="Ford (PSE )," AFFILIATION="γραπτώς">
<P>
   . – Θα υποστηρίξω την έκθεση αυτή. Πριν από μια δεκαετία περίπου παρουσίασα σε αυτό το Σώμα την πρώτη έκθεση για το εμπόριο όπλων, ζητώντας τη θέσπιση κώδικα συμπεριφοράς στις πωλήσεις όπλων. Το 1998 θεσπίστηκε επιτέλους αυτό το σημαντικότατο μέτρο. Διαπιστώνουμε όμως ήδη ότι πρέπει να ενισχυθεί, να καταστεί νομικά δεσμευτικό και να διευρυνθεί ώστε να καλύπτει τη διαμεσολάβηση με αντικείμενο όπλα, το διαμετακομιστικό εμπόριο και τις δραστηριότητες υπηκόων της ΕΕ εκτός του κοινοτικού εδάφους.
<P>
Κατά τη συζήτηση αναφέρθηκε το θέμα του συνεχιζόμενου αποκλεισμού όσον αφορά τις πωλήσεις όπλων στην Κίνα. Πολύ σωστά επιβλήθηκε εμπορικός αποκλεισμός μετά τα τρομερά γεγονότα της πλατείας Τιενανμέν το 1989. Όμως η Κίνα έχει πια αλλάξει. Η οικονομία ανθίζει και εκατομμύρια άνθρωποι ξεφεύγουν από τη φτώχεια. Τα ανθρώπινα δικαιώματα –αν και απέχουν από το τέλειο– έχουν αρχίσει να βελτιώνονται. Έχουν επίσης αρχίσει να εφαρμόζονται δημοκρατικές πρακτικές σε επίπεδο χωριών.
<SPEAKER ID="108" LANGUAGE="" NAME="Goudin, Lundgren και Wohlin (IND/DEM )," AFFILIATION="γραπτώς">
<SPEAKER ID="109" LANGUAGE="" NAME="Hedkvist Petersen, Jan Andersson, Anna Hedh, Inger Segelström και Åsa Westlund (PSE )," AFFILIATION="γραπτώς">
<P>
    Η αντιπροσωπεία μας επέλεξε να καταψηφίσει την παράγραφο 25. Υποστηρίζουμε ολόψυχα των Κώδικα Συμπεριφοράς, αλλά, σε αυτό το στάδιο, είμαστε αντίθετοι στη συζήτηση σχετικά με νομικώς δεσμευτικές διατάξεις και την πλήρη εναρμόνιση της πολιτικής ελέγχου των εξαγωγών όπλων των κρατών μελών. Προτιμούμε τις πολιτικές αποφάσεις στον τομέα αυτόν και επιθυμούμε τα κράτη μέλη να διατηρήσουν το τελικό δικαίωμα απόφασης.
<P>
Πιστεύουμε επίσης ότι το θέμα του ειδικού φόρου επί του εμπορίου όπλων (παράγραφος 40) δεν ανήκει στην παρούσα έκθεση. Η ιδέα ότι όσο περισσότερα όπλα πωλούνται, τόσο περισσότερο επωφελούνται τα θύματα είναι επίσης αντιφατική. Δεν μπορούμε να υποστηρίξουμε αυτή την πρόταση χωρίς περαιτέρω πληροφορίες και προετοιμασία. 
<SPEAKER ID="110" LANGUAGE="EN" NAME="Howitt (PSE )," AFFILIATION="γραπτώς">
<SPEAKER ID="111" LANGUAGE="FR" NAME="Lulling (PPE-DE )," AFFILIATION="γραπτώς">
<P>
   . – Υπερψήφισα τις τροπολογίες στις οποίες προβλέπεται η διατήρηση του αποκλεισμού στο εμπόριο όπλων που επιβλήθηκε στη Λαϊκή Δημοκρατία της Κίνας το 1989 μετά την καταστολή των διαδηλώσεων υπέρ της δημοκρατίας στην πλατεία Τιενανμέν του Πεκίνου, διότι η Κίνα εξακολουθεί να είναι μια δικτατορία που δεν σέβεται τα ανθρώπινα δικαιώματα.
<P>
Θεωρώ ότι αυτός ο εμπορικός αποκλεισμός δεν έπρεπε να αρθεί λόγω των πιέσεων –δηλαδή του εκβιασμού– από το καθεστώς του Πεκίνου, για οικονομικούς κυρίως λόγους, όσο εξακολουθούν να υπάρχουν 600 πύραυλοι οι οποίοι είναι στραμμένοι προς την Ταϊβάν.
<SPEAKER ID="112" LANGUAGE="DE" NAME="Mann, Thomas (PPE-DE )," AFFILIATION="γραπτώς">
<P>
   . Προ ολίγου ενέκρινα την έκθεση του κ. Romeva i Rueda. Εμείς οι Ευρωπαίοι έχουμε αφιερωθεί στο να συμβάλουμε στην παγκόσμια ειρήνη και την ασφάλεια μέσω του περιορισμού των εξοπλισμών και του αφοπλισμού. Οι αυστηροί έλεγχοι των εξαγωγών όπλων αποτελούν σοβαρή προτεραιότητα.
<P>
Το 1989, το Συμβούλιο επέβαλε δικαιολογημένα και ομόφωνα το εμπάργκο ως αντίδραση στη σφαγή στην πλατεία Τιενανμέν του Πεκίνου. Γιατί να αρθεί τώρα; Μήπως η Κίνα επικύρωσε τη συμφωνία των Ηνωμένων Εθνών για τα πολιτικά και αστικά δικαιώματα; Έγιναν συνταγματικές μεταβολές υπέρ των ανθρωπίνων δικαιωμάτων; Καταργήθηκαν τα βασανιστήρια και η θανατική ποινή; Έγιναν δίκαιες δίκες πολιτικών κρατουμένων; Έχουν οι Θιβετιανοί το δικαίωμα να ασκούν τη θρησκεία τους και να χαίρονται τον πολιτισμό τους; Έχουν αποκτήσει περισσότερα δικαιώματα οι Ουιγούροι και οι Μογγόλοι; Παρά τις μεταρρυθμίσεις των τελευταίων ετών, η Κίνα απέχει ακόμα πολύ από τις προδιαγραφές του κράτους δικαίου.
<SPEAKER ID="113" LANGUAGE="" NAME="Παφίλης (GUE/NGL )," AFFILIATION="γραπτώς">
<SPEAKER ID="114" LANGUAGE="" NAME="Queiró (PPE-DE )," AFFILIATION="γραπτώς">
<P>
   . Μολονότι διαφωνώ με ορισμένα σημεία, υπάρχουν σημαντικοί λόγοι για να ψηφίσω υπέρ της έκθεσης (A6-0022/2004) του κ. Romeva i Rueda σχετικά με τις εξαγωγές όπλων.
<P>
Πάνω απ’ όλα, συμφωνώ με την ιδέα ότι ο αποτελεσματικός έλεγχος των εξαγωγών όπλων σε παγκόσμια κλίμακα μπορεί να επιτευχθεί μόνο υπό ένα διεθνές καθεστώς ελέγχου όπλων. Ως εκ τούτου, πρέπει να προωθηθούν αυστηροί διεθνείς κανόνες σχετικά με τις εξαγωγές όπλων, ενόψει της αναθεωρητικής διάσκεψης των Ηνωμένων Εθνών για τα φορητά όπλα που θα πραγματοποιηθεί το 2006, η οποία έχει ως στόχο μια νομικώς δεσμευτική διεθνή Συνθήκη για το εμπόριο όπλων, συμπεριλαμβανομένων μέτρων για τη μετατροπή και την αναδιάρθρωση των επιχειρήσεων που παράγουν στρατιωτικά αγαθά.
<SPEAKER ID="115" LANGUAGE="" NAME="Wijkman (PPE-DE )," AFFILIATION="γραπτώς">
<SPEAKER ID="116" LANGUAGE="" NAME="" AFFILIATION="">
<SPEAKER ID="117" LANGUAGE="DE" NAME="Posselt (PPE-DE )." AFFILIATION="">
<P>
   – Κύριε Πρόεδρε, η αποστολή ALTHEA είναι στην πράξη μια δοκιμή της ικανότητας της Ευρωπαϊκής Ένωσης να εγγυηθεί τη σταθερότητα της εξωτερικής πολιτικής και της πολιτικής ασφαλείας στην ήπειρό μας. Περιμένουμε με μεγάλη ανυπομονησία αυτή την αποστολή, γιατί θα μπορέσει να σημειώσει επιτυχία μόνον εάν δώσει επιτέλους ένα όνομα και ένα ξεκάθαρο πρόσωπο στην πολιτική μας στη Νοτιοανατολική Ευρώπη. Στην περιοχή αυτή επικρατεί μεγάλη σύγχυση και μεγάλη δυσπιστία απέναντι στο πλήθος διεθνών οργανισμών που είναι αδιαφανείς και φαίνεται να μην ελέγχονται από κανέναν. Για παράδειγμα, και ο Ύπατος Εκπρόσωπος Paddy Ashdown στη Βοσνία-Ερζεγοβίνη φαίνεται να ενεργεί εντελώς μεμονωμένα.
<P>
Η αποστολή ALTHEA είναι η μοναδική ευκαιρία να κάνουμε πραγματικά την εμφάνισή μας ως Ευρωπαϊκή Ένωση –πρώτα στην πολιτική ασφαλείας και, ελπίζω, αργότερα στην πολιτική– και μάλιστα να φροντίσουμε για τον ανάλογο δημοκρατικό έλεγχο από το Ευρωπαϊκό Κοινοβούλιο, προκειμένου να αντικατασταθούν επιτέλους οι αδιαφανείς και απομακρυσμένοι από τον πολίτη διακυβερνητικοί οργανισμοί από τον σαφή και διαφανή έλεγχο από ένα Ευρωπαϊκό Κοινοβούλιο που παίρνει στα σοβαρά την ευθύνη του στον τομέα της εξωτερικής πολιτικής και της πολιτικής ασφαλείας. 
<SPEAKER ID="118" LANGUAGE="" NAME="Goudin, Lundgren και Wohlin (IND/DEM )," AFFILIATION="γραπτώς">
<P>
 επιθυμούμε, όπως προτείνει η επιτροπή, να εκφράσουμε τη λύπη μας για το γεγονός ότι αυτή η στρατιωτική επιχείρηση θα χρηματοδοτηθεί με συνεισφορές εκτός του συνήθους προϋπολογισμού της Ευρωπαϊκής Ένωσης (παράγραφος 2).
<P>
Ούτε υποστηρίζουμε τη διατύπωση σύμφωνα με την οποία “η επιχείρηση αυτή πρέπει να εδραιώσει περαιτέρω τη συλλογική ικανότητα σχεδιασμού και διαχείρισης ευρωπαϊκών στρατιωτικών επιχειρήσεων σε επίπεδο ΕΕ” (παράγραφος 11).
<SPEAKER ID="119" LANGUAGE="" NAME="Meijer (GUE/NGL )," AFFILIATION="γραπτώς">
<SPEAKER ID="120" LANGUAGE="" NAME="Queiró (PPE-DE )," AFFILIATION="γραπτώς">
<P>
   . Ψήφισα υπέρ της πρότασης ψηφίσματος B6-0162/2004 σχετικά με τη στρατιωτική επιχείρηση ALTHEA στη Βοσνία και Ερζεγοβίνη. Θεωρώ ότι η επιχείρηση ALTHEA πρέπει να ενισχύσει τη συνολική προσέγγιση της ΕΕ απέναντι στη Βοσνία και Ερζεγοβίνη και να υποστηρίξει την πρόοδο της χώρας.
<P>
Θα ήθελα να επαναλάβω ότι η χώρα πρέπει να στηριχθεί κατά κύριο λόγο στις δικές της δυνάμεις στην πορεία της προς την ειρήνη και τη σταθερότητα. Χαιρετίζω την απόφαση της ΕΕ να καταφύγει στη χρήση πόρων και δυνατοτήτων του ΝΑΤΟ για την αποστολή ALTHEA, επιβεβαιώνοντας έτσι τη συνεργασία μεταξύ των δύο οργανισμών και εφαρμόζοντας τη συμφωνία του Δεκεμβρίου 2002 σχετικά με την πρόσβαση της ΕΕ στις δυνατότητες σχεδιασμού και διοίκησης του ΝΑΤΟ (“Βερολίνο +”).
<SPEAKER ID="121" LANGUAGE="" NAME="Ribeiro (GUE/NGL )," AFFILIATION="γραπτώς">
<P>
    – Το ψήφισμα του Κοινοβουλίου αφορά την “πρώτη στρατιωτική αποστολή της Ευρωπαϊκής Ένωσης σχετικά μεγάλης κλίμακας”, δύναμης περίπου 7 000 ανδρών και γυναικών.
<P>
Τέλος, μεταξύ πολλών άλλων σημείων που δεν είναι δυνατό να αναφερθούν όλα, το Κοινοβούλιο εκφράζει τη λύπη του για το γεγονός ότι τα 71 εκατομμύρια ευρώ, τα οποία αποτελούν το κόστος της “αποστολής”, δεν καλύπτονται από τον κοινοτικό προϋπολογισμό.
<SPEAKER ID="122" LANGUAGE="" NAME="Ribeiro e Castro (PPE-DE )," AFFILIATION="γραπτώς">
<P>
   . Το γεγονός ότι η επιχείρηση ALTHEA είναι η μεγαλύτερης κλίμακας αποστολή που έχει αναλάβει μέχρι τώρα η ΕΕ δίνει μια καλή ευκαιρία να προαχθεί ο πολιτικός και δημόσιος διάλογος σχετικά με τα όρια και την ανεξαρτησία (και την ενδεχόμενη αλληλεξάρτηση) της αμυντικής πολιτικής των κρατών μελών.
<SPEAKER ID="123" LANGUAGE="" NAME="Τούσσας (GUE/NGL )," AFFILIATION="γραπτώς">
<P>
   . – Οι δηλώσεις της Επιτροπής και η απόφαση της ΕΕ να οργανώσει την επιχείρηση με την κωδική ονομασία “ALTHEA”, για αποστολή εκστρατευτικού σώματος 7 000 στρατιωτών, στη Βοσνία-Ερζεγοβίνη για την αλλαγή φρουράς – την αντικατάσταση των κατοχικών στρατιωτικών δυνάμεων των ΗΠΑ και του ΝΑΤΟ, επιβεβαιώνουν τον επιθετικό-ιμπεριαλιστικό χαρακτήρα της ΕΕ και την ταύτισή της στη στρατηγική των ΗΠΑ ενάντια στους λαούς.
<P>
Οι τελευταίες εξελίξεις μετά την παρέμβαση των ΗΠΑ για τη FYROM, παρότι υπήρχαν συζητήσεις με την Ελλάδα στα πλαίσια του ΟΗΕ, το γεγονός ότι το 2005 είναι κρίσιμο για την κατάσταση στο Κοσσυφοπέδιο, στα πλαίσια των ανταγωνισμών και επεμβάσεων των ιμπεριαλιστών στην ευρύτερη περιοχή, δημιουργούν ένα εκρηκτικό πεδίο για τους λαούς.
<SPEAKER ID="124" LANGUAGE="" NAME="" AFFILIATION="">
<SPEAKER ID="125" LANGUAGE="" NAME="Cederschiöld, Hökmark και Ibrisagic (PPE-DE )," AFFILIATION="γραπτώς">
<SPEAKER ID="126" LANGUAGE="" NAME="Goudin, Lundgren και Wohlin (IND/DEM )," AFFILIATION="γραπτώς">
<P>
Πέρα από αυτή τη βασική θέση, εκφράζουμε αμφιβολίες για την παράγραφο 5 του ψηφίσματος, σύμφωνα με την οποία το Ευρωπαϊκό Κοινοβούλιο πρέπει να καλέσει τις χώρες που δεν επικύρωσαν το Πρωτόκολλο του Κυότο να το πράξουν. Θεωρούμε ότι οι χώρες πρέπει να αποφασίσουν μεμονωμένα σε εθνικό επίπεδο σχετικά με τις θέσεις τους για το πρωτόκολλο αυτό.
<SPEAKER ID="127" LANGUAGE="" NAME="Μανωλάκου (GUE/NGL )," AFFILIATION="γραπτώς">
<P>
Ενώ είναι θετικό το γεγονός ότι υποστηρίζονται μέτρα ευθείας απόδοσης, δεν αναφέρονται ρητά. Περιορίζονται μόνο στις ανανεώσιμες πηγές ενέργειας, στην ενίσχυση της ενεργειακής απόδοσης και στην παραγωγή ενέργειας από βιομάζα, χωρίς να περιλαμβάνονται άλλα μέτρα όπως η χρήση βιοκαυσίμων ως μερικό υποκατάστατο των ορυκτών καυσίμων, αξιοποίηση μεγαλύτερου μέρους της θερμικής ενέργειας που παράγεται σε μονάδες ηλεκτροπαραγωγής, βελτίωση των διαθέσιμων τεχνικών ώστε να εκπέμπονται λιγότερα αέρια του θερμοκηπίου (Α.Θκ) ανά μονάδα παραγόμενης ενέργειας, ουσιαστική προστασία και αξιοποίηση των δασών ως φορέα υποδοχής του CO2 της ατμόσφαιρας.
<P>
Οι προσπάθειες της ΕΕ να αποτελέσει “παράδειγμα προς μίμηση” διαψεύδονται από τα στοιχεία της Κομισιόν που καταδεικνύουν τη σοβαρή υστέρηση της ΕΕ των 15, στην επίτευξη του στόχου μείωσης των Α.Θκ το 2010 κατά 8% έναντι του 1990.
<SPEAKER ID="128" LANGUAGE="" NAME="Queiró (PPE-DE )," AFFILIATION="γραπτώς">
<P>
   . Υπερψήφισα την πρόταση ψηφίσματος B6-0129/2004 για την αλλαγή του κλίματος. Θεωρώ ότι το Πρωτόκολλο του Κυότο αποτελεί απλώς την πρώτη πρωτοβουλία που ανέλαβε η διεθνής κοινότητα για την καταπολέμηση της αλλαγής του κλίματος. Τούτο δεν σημαίνει ότι πρέπει να υποβιβασθούν τα άλλα μέτρα με σκοπό τη μείωση των εκπομπών αερίων του φαινομένου του θερμοκηπίου τα οποία μπορεί να λαμβάνονται σε εθνικό επίπεδο· αντιθέτως, πρέπει να θεωρούνται συμπληρωματικά.
<P>
Η ΕΕ πρέπει να αναλάβει ηγετικό ρόλο στις διαπραγματεύσεις στη διάσκεψη COΡ-10 στο Μπουένος Άιρες. Η COΡ-10 αποτελεί όχι μόνον μια καλή ευκαιρία για να συνεχισθεί η εφαρμογή των αποφάσεων που ελήφθησαν σε προηγούμενες διασκέψεις των μερών, και ιδιαίτερα στη Βόννη, στο Μαρακές, στο Νέο Δελχί και στο Μιλάνο, σχετικά με την εφαρμογή του Πρωτοκόλλου του Κυότο αλλά και για να ξεκινήσει ευρεία συζήτηση σχετικά με τα κύρια ζητήματα της δεύτερης περιόδου δέσμευσης με σκοπό την επίτευξη του στόχου της ΕΕ να μην υπερβεί η αύξηση της μέσης πλανητικής θερμοκρασίας τους 2°C σε σχέση με τα προβιομηχανικά επίπεδα· επαναλαμβάνει δε τη θέση ότι μακροπρόθεσμα πρέπει να εφαρμοστεί η αρχή των ίσων δικαιωμάτων ανά κάτοικο του πλανήτη. 
<SPEAKER ID="129" LANGUAGE="" NAME="Ribeiro e Castro (PPE-DE )," AFFILIATION="γραπτώς">
<SPEAKER ID="130" LANGUAGE="" NAME="" AFFILIATION="">
<SPEAKER ID="131" LANGUAGE="IT" NAME="Fatuzzo (PPE-DE )." AFFILIATION="">
<P>
   – Κύριε Πρόεδρε, κατά την αναχώρησή μου από τη Γένοβα πριν από λίγες ημέρες, ενώ χαιρετούσα τον υπεύθυνο του Κόμματος των Συνταξιούχων στη Γένοβα, Rossi Mauro, και την αγαπημένη, γενέθλια και πανέμορφη Γένοβα –την οποία αναπολώ με νοσταλγία για τα φημισμένα της μακαρόνια αλ πέστο, καθώς πλησιάζει η ώρα του δείπνου– του ζήτησα μια συμβουλή για το πώς να ψηφίσω γι’ αυτήν την έκθεση σχετικά την Κούβα.
<P>
“Μα είναι απλό, κύριε Fatuzzo”, μου είπε, “το κείμενο της έκθεσης είναι καλό. Εσύ ωστόσο, ως εκλεγμένος εκπρόσωπος του Κόμματος των Συνταξιούχων, πρέπει να ζητήσεις από το Ευρωπαϊκό Κοινοβούλιο να σε στείλει στην Αβάνα για να μιλήσεις με τον Φιντέλ Κάστρο και να του προσφέρεις μια καλή σύνταξη. Ο Φιντέλ Κάστρο δεν εγκαταλείπει την εξουσία γιατί δεν είναι βέβαιος ότι θα λάβει μια δίκαιη και καλή σύνταξη. Ζήτα να αναλάβεις την αποστολή και πείσε τον να εγκαταλείψει την εργασία, καθώς δικαιούται και αυτός, όπως όλοι, να απολαύσει μια καλή σύνταξη. Κατά την άποψή μου, αυτό θα έλυνε τα προβλήματα της Κούβας” μου είπε ο Rossi και εγώ συμφωνώ μαζί του. 
<SPEAKER ID="132" LANGUAGE="DE" NAME="Posselt (PPE-DE )." AFFILIATION="">
<P>
   – Κύριε Πρόεδρε, είναι σημαντικό να στείλουμε ένα πολύ ξεκάθαρο μήνυμα στην Κούβα ότι πρέπει επιτέλους να σταματήσει αυτή η δικτατορία του Κάστρο. Από τη μια πλευρά, έχουμε έναν καταπιεσμένο λαό που πρέπει να αγωνιστεί ενάντια σε μια από τις τελευταίες κομμουνιστικές δικτατορίες που υπάρχουν από τον Δεύτερο Παγκόσμιο Πόλεμο ή, στη συγκεκριμένη περίπτωση, από τη δεκαετία του 60, και από την άλλη η Κούβα εξακολουθεί να είναι μια εστία μόλυνσης στη Λατινική Αμερική. Βλέπουμε ότι ο Κάστρο χαίρει και πάλι ξαφνικά μεγάλης εκτίμησης σε αρκετά κράτη της Λατινικής Αμερικής, και αυτό δεν μπορούμε να το δεχτούμε έτσι απλά.
<SPEAKER ID="133" LANGUAGE="" NAME="Goudin, Lundgren και Wohlin (IND/DEM )," AFFILIATION="γραπτώς">
<SPEAKER ID="134" LANGUAGE="EN" NAME="Howitt (PSE )," AFFILIATION="γραπτώς">
<P>
Παρ’ όλα αυτά, δεν μπορούμε να στηρίξουμε το εν λόγω ψήφισμα διότι στην παράγραφο 6 γίνεται προσπάθεια υπονόμευσης των προσπαθειών επανέναρξης εποικοδομητικού διαλόγου και συνεργασίας με την Κούβα, θέτοντας την απελευθέρωση όλων των πολιτικών κρατουμένων ως απαραίτητη προϋπόθεση για οποιαδήποτε αναθεώρηση της κοινής θέσης της ΕΕ. 
<SPEAKER ID="135" LANGUAGE="" NAME="Παφίλης (GUE/NGL )," AFFILIATION="γραπτώς">
<SPEAKER ID="136" LANGUAGE="" NAME="Queiró (PPE-DE )," AFFILIATION="γραπτώς">
<P>
Η απέλαση από τις αρχές της Κούβας τριών βουλευτών από τα κράτη μέλη της Ένωσης καθώς και δύο εκπροσώπων ΜΚΟ είναι απαράδεκτη. Το πολιτικό μέλλον της Κούβας πρέπει να εξαρτάται αποκλειστικά από τη βούληση των πολιτών της. Επιπλέον, όλοι οι πολιτικοί κρατούμενοι πρέπει να ελευθερωθούν, πρέπει να χορηγηθεί άδεια στον κ. Payá Sardiñas και να σημειωθεί σημαντική πρόοδος όσον αφορά την προώθηση της δημοκρατίας και τον σεβασμό των ανθρωπίνων δικαιωμάτων και των θεμελιωδών ελευθεριών για την ενδεχόμενη τροποποίηση της κοινής θέσης της ΕΕ σχετικά με την Κούβα και των μέτρων που ελήφθησαν ομόφωνα στις 5 Ιουνίου 2003. 
<SPEAKER ID="137" LANGUAGE="" NAME="Ribeiro (GUE/NGL )," AFFILIATION="γραπτώς">
<P>
Ο κόσμος απαιτεί να τερματιστεί ο αποκλεισμός, και το ίδιο έχει εγκρίνει για άλλη μια φορά η Γενική Συνέλευση των Ηνωμένων Εθνών, με 179 ψήφους υπέρ, μόνο τέσσερις κατά –των Ηνωμένων Πολιτειών, του Ισραήλ, των Νήσων Μάρσαλ και του Παλάου– και μια αποχή, της Μικρονησίας. 
<SPEAKER ID="138" LANGUAGE="" NAME="Ribeiro e Castro (PPE-DE )," AFFILIATION="γραπτώς">
<P>
   . Χωρίς να αναφέρομαι σε εκείνους που κατέθεσαν την τροπολογία επί της κοινής θέσης της ΕΕ με τα σκληρά λόγια του Vargas Llosa, δεν έχω άλλη επιλογή από το να αποδοκιμάσω και να καταδικάσω απερίφραστα αυτή την πρωτοβουλία.
<P>
Θυμίζοντας την επιστολή του Oswaldo Payá της 11ης Νοεμβρίου, θεωρώ ότι η αυστηρή ηθική στάση που υιοθέτηση η ΕΕ για την καταπάτηση των ανθρωπίνων δικαιωμάτων στην Κούβα δεν είναι δυνατόν να “εξασθενήσει” χωρίς να εκληφθεί ως επονείδιστη υποχώρηση. Αν η ΕΕ προτίθεται να αναλάβει τον ρόλο του υποστηρικτή και του προασπιστή των πολιτικών ελευθεριών και των ανθρωπίνων δικαιωμάτων, δεν έχει άλλη επιλογή παρά να καταδικάσει ένα ολοκληρωτικό καθεστώς το οποίο δεν προκαλεί απλώς περιφρονητικά τη διεθνή κοινότητα αλλά προκαλεί ασφυξία και στον ίδιο του τον λαό.
<P>
Ασφαλώς, επιθυμούμε τον διάλογο με την Κούβα. Ευελπιστούμε τουλάχιστον να επιστρέψει η Κούβα στη δύσκολη, αλλά ελπιδοφόρα, εποχή του Δεκεμβρίου 2002, όταν ο Oswaldo Payá κατάφερε να έλθει στο Στρασβούργο για να παραλάβει το βραβείο Ζαχάρωφ. Ωστόσο, για να γίνει αυτό, εκείνο που πρέπει να αλλάξει είναι ο Φιντέλ Κάστρο και το καθεστώς του, και μάλιστα σύντομα.
<SPEAKER ID="139" LANGUAGE="" NAME="" AFFILIATION="">
<SPEAKER ID="140" LANGUAGE="IT" NAME="Fatuzzo (PPE-DE )." AFFILIATION="">
<SPEAKER ID="141" LANGUAGE="" NAME="Ribeiro e Castro (PPE-DE )." AFFILIATION="(">
<P>
   – Το Ευρωπαϊκό Συμβούλιο που διεξήχθη στις Βρυξέλλες στις 4 και 5 Νοεμβρίου δήλωσε, με σαφείς όρους, ότι οι στόχοι που προβλέπονται από την ατζέντα της Λισαβόνας δεν έχουν ακόμη επιτευχθεί με τον προσδοκώμενο τρόπο. Είναι αλήθεια ότι η επιθυμητή βασισμένη στη γνώση οικονομία δεν έχει αναπτυχθεί με τον τρόπο που θα θέλαμε και είναι σαφές ότι η εσωτερική συνοχή που απαιτείται ως προϋπόθεση γι’ αυτή την οικονομία δεν έχει επιτευχθεί.
<P>
Χαιρετίζω το γεγονός ότι το Συμβούλιο έδωσε μεγάλη έμφαση στον χώρο ελευθερίας, ασφάλειας και δικαιοσύνης και επαναβεβαιώνω τα όσα αναφέρονταν σε μια έκθεση σχετικά με το θέμα αυτό, την οποία είχα την τύχη να εκπονήσω κατά την τελευταία νομοθετική περίοδο. Θέλω να τονίσω την ανάγκη για σεβασμό της πολυφωνίας στην Ευρώπη και, συνεπώς, να επισημάνω την ανάγκη να διασφαλιστεί η μη εφαρμογή της πρωτοβουλίας “Explain Europe”, ώστε να μην διαδοθεί μια ψευδώς περιορισμένη και αυστηρή ιδέα για τη φύση του ευρωπαϊκού σχεδίου στο παρελθόν και στο μέλλον. Ψήφισα υπέρ της πρότασης της Ομάδας του Ευρωπαϊκού Λαϊκού Κόμματος (Χριστιανοδημοκράτες) και των Ευρωπαίων Δημοκρατών. Σας ευχαριστώ πολύ. 
<SPEAKER ID="142" LANGUAGE="" NAME="Figueiredo (GUE/NGL )," AFFILIATION="γραπτώς">
<SPEAKER ID="143" LANGUAGE="FR" NAME="Gollnisch (NI )," AFFILIATION="γραπτώς">
<SPEAKER ID="144" LANGUAGE="" NAME="Goudin, Lundgren και Wohlin (IND/DEM )," AFFILIATION="γραπτώς">
<P>
    Η κατατεθείσα πρόταση ψηφίσματος, εκτός από νομοθετικές διαδικασίες, περιλαμβάνει ορισμένες ουσιαστικές απόψεις για διάφορους τομείς, αλλά και ορισμένες απόψεις με τις οποίες δεν μπορούμε να συμφωνήσουμε, όπως, για παράδειγμα, η απαίτηση για μια “συνεκτική και ευρείας κλίμακας ευρωπαϊκή πολιτική ασύλου και μετανάστευσης” (παράγραφος 11). Με τον ίδιο τρόπο, πολλές από τις τροπολογίες που κατατέθηκαν αποτελούν θέματα τα οποία πρέπει να αντιμετωπίσουν τα εθνικά κοινοβούλια.
<P>
Έχουμε επιλέξει να απόσχουμε από την ψηφοφορία επί των περισσοτέρων τροπολογιών στην κοινή πρόταση ψηφίσματος, καθώς και από την ψηφοφορία επί του συνόλου του σχεδίου ψηφίσματος. Καταψηφίσαμε επίσης την τροπολογία 2 της Ομάδας Συμμαχία των Δημοκρατών και των Φιλελευθέρων για την Ευρώπη, καθώς δεν πιστεύουμε στην ιδέα της ίδρυσης Ευρωπαϊκής Σχολής Δικαστών στο πλαίσιο της ΕΕ. 
<SPEAKER ID="145" LANGUAGE="" NAME="Μανωλάκου (GUE/NGL )," AFFILIATION="γραπτώς">
<P>
   . – Το Συμβούλιο Κορυφής στις 4-5 Νοέμβρη πήρε αποφάσεις στρατηγικής σημασίας για την ταχύτερη προώθηση της αντιλαϊκής και κατασταλτικής πολιτικής, που θα χτυπήσει αδίστακτα την επόμενη πενταετία το μαζικό λαϊκό κίνημα και τους εργαζόμενους της Ευρώπης.
<SPEAKER ID="146" LANGUAGE="" NAME="Queiró (PPE-DE )," AFFILIATION="γραπτώς">
<P>
   . Ψήφισα υπέρ της πρότασης κοινού ψηφίσματος σχετικά με το Ευρωπαϊκό Συμβούλιο της 4ης και 5ης Νοεμβρίου 2004, το οποίο είχε ως αντικείμενο βασικά θέματα και έλαβε σημαντικά μέτρα, και μάλιστα όσον αφορά τη στρατηγική της Λισαβόνας.
<SPEAKER ID="147" LANGUAGE="FR" NAME="Sudre (PPE-DE )," AFFILIATION="γραπτώς">
<P>
   . – Εκφράζω την ικανοποίησή μου διότι οι επιτυχημένες προσπάθειες ορισμένων κρατών μελών της Ένωσης, υπό την πίεση του Ευρωπαϊκού Κοινοβουλίου, μας επιτρέπουν σήμερα να είμαστε βέβαιοι για τη χορήγηση ψήφου εμπιστοσύνης στη νέα ομάδα του José Manuel Barroso την Πέμπτη 18 Νοεμβρίου.
<P>
Μια ακόμη θετική απόφαση που ελήφθη κατά τη διάσκεψη κορυφής είναι η απόφαση να δοθεί νέα ώθηση στη στρατηγική της Λισαβόνας, με σκοπό η Ευρώπη των 25 να καταστεί κατά τα προσεχή έτη μια από τις πιο ανταγωνιστικές ζώνες στον κόσμο. Πρέπει πλέον η Ευρωπαϊκή Ένωση να επιδείξει δυναμικότητα προκειμένου να καταστήσει πιο ανταγωνιστικές τις επιχειρήσεις μας, διαφυλάσσοντας συγχρόνως το μέλλον του ευρωπαϊκού κοινωνικοοικονομικού προτύπου.
<SPEAKER ID="148" LANGUAGE="" NAME="Πρόεδρος." AFFILIATION="">
<SPEAKER ID="149" LANGUAGE="" NAME="" AFFILIATION="(Η συνεδρίαση διακόπτεται στις 13.25 και συνεχίζεται στις 15.00)">
<SPEAKER ID="150" LANGUAGE="" NAME="" AFFILIATION="Προέδρου">
<SPEAKER ID="151" LANGUAGE="" NAME="Πρόεδρος." AFFILIATION="">
<P>
   Η ημερήσια διάταξη προβλέπει τη συζήτηση σχετικά με τη δήλωση του κ. Barroso, εκλεγέντος Προέδρου της Επιτροπής. 
<SPEAKER ID="152" LANGUAGE="" NAME="Barroso," AFFILIATION="Πρόεδρος της Επιτροπής">
<P>
   .  Κύριε Πρόεδρε, κυρίες και κύριοι, θα ήθελα αρχικά να καλωσορίσω τον Προεδρεύοντα του Συμβουλίου, πρωθυπουργό των Κάτω Χωρών, Jan Peter Balkenende.
<SPEAKER ID="153" LANGUAGE="FR" NAME="" AFFILIATION="">
<P>
Συνοπτικά, στην ομάδα μου εντάχθηκαν δύο νέοι Επίτροποι: ο κ. Franco Frattini και ο κ. Andris Piebalgs, ενώ άλλαξα το χαρτοφυλάκιο του κ. László Kovács. Και οι τρεις αυτοί υποψήφιοι παρουσιάστηκαν στις επιτροπές του Κοινοβουλίου, και αυτό προσέφερε τη δυνατότητα στους ευρωπαίους βουλευτές και στο ευρύτερο κοινό να τους γνωρίσει καλύτερα και να εκτιμήσει καλύτερα το όραμά τους για την Ευρώπη. Αναγνωρίζω δε την ευγένεια την οποία επέδειξε το Κοινοβούλιο κατά τη διεξαγωγή των ακροάσεων, οι οποίες, παρ’ όλα αυτά, διατήρησαν άθικτες την ουσία και την αυστηρότητά τους. Οι εν λόγω ακροάσεις σάς προσέφεραν τη δυνατότητα να θέσετε σοβαρά και δύσκολα ερωτήματα στα υποψήφια μέλη της Επιτροπής, και φρονώ ότι οι απαντήσεις τους υπήρξαν πολύ καλές.
<P>
Παρουσιάζοντάς σας σήμερα την ομάδα μου, σας επαναλαμβάνω ασφαλώς τη δέσμευσή μου να δημιουργήσω μια νέα ομάδα Επιτρόπων υπεύθυνων για τα θεμελιώδη δικαιώματα, για την καταπολέμηση των διακρίσεων και για τις ίσες ευκαιρίες, καθώς και την πρόθεσή μου να προτείνω μια σειρά φιλόδοξων μέτρων με στόχο την ενίσχυση του σεβασμού που επιδεικνύουμε έναντι των θεμελιωδών δικαιωμάτων. Πρόκειται για ένα ζήτημα το οποίο αφορά όλους τους τομείς και το οποίο οφείλουν να έχουν πάντα κατά νου όλα τα μέλη της Επιτροπής. Γι’ αυτό και θα προεδρεύω προσωπικώς των εργασιών αυτής της ομάδας, με αναπληρωτή μου τον κ. Frattini, ως Αντιπρόεδρο της Επιτροπής.
<SPEAKER ID="154" LANGUAGE="" NAME="" AFFILIATION="(">
<SPEAKER ID="155" LANGUAGE="DE" NAME="Poettering (PPE-DE )," AFFILIATION="εξ ονόματος της Ομάδας">
<P>
Κύριε Πρόεδρε της Επιτροπής, στις 29 Ιουνίου οι αρχηγοί κρατών και κυβερνήσεων σας όρισαν υποψήφιο Πρόεδρο. Η Ομάδα του Ευρωπαϊκού Λαϊκού Κόμματος (Χριστιανοδημοκράτες) και των Ευρωπαίων Δημοκρατών χαιρέτισε θερμά τον ορισμό σας και το ίδιο κάνουμε και σήμερα, διότι γνωρίζουμε ότι έχετε την ικανότητα και τη βούληση να ηγηθείτε μιας ισχυρής Επιτροπής. Στις 22 Ιουλίου εκλεγήκατε εδώ Πρόεδρος της Επιτροπής με 413 ψήφους, δηλαδή με αποτέλεσμα που ξεπερνά κατά πολύ την απόλυτη πλειοψηφία. Η Ομάδα μας σας εξέφρασε την εμπιστοσύνη της με μεγάλη ομοψυχία και αυτήν την εμπιστοσύνη την έχετε και σήμερα χωρίς καμία επιφύλαξη. Στις 27 Οκτωβρίου αποφασίσατε να μην εκθέσετε την Επιτροπή σας σε ψηφοφορία γιατί δεν ήταν σίγουρη η πλειοψηφία. Εάν είχε διεξαχθεί η ψηφοφορία, η Ομάδα ΕΛΚ-ΕΔ θα είχε στηρίξει το σώμα των Επιτρόπων με μεγάλη ομοψυχία. Απουσίαζε η στήριξη που αναμενόταν και είχαν υποσχεθεί δύο άλλες Ομάδες. Ενόψει αυτής της κατάστασης, ήταν σωστή η απόφασή σας να μην παρουσιάσετε στις 27 Οκτωβρίου την Επιτροπή σας για ψηφοφορία – πράγμα που άλλωστε και εμείς σας είχαμε συστήσει. Την 1η Νοεμβρίου, ο Rocco Buttiglione, του οποίου οι πεποιθήσεις οδήγησαν σε μια πρωτόγνωρη συγκινησιακή αντίδραση εδώ στο Ευρωπαϊκό Κοινοβούλιο και στην ευρωπαϊκή κοινή γνώμη, δήλωσε σε συνέντευξη Τύπου στη Ρώμη ότι δεν είναι πλέον στη διάθεση της Επιτροπής. Προσέθεσε ότι θέλει να ανοίξει τον δρόμο ώστε να λάβει η Επιτροπή υπό την ηγεσία σας ευρεία στήριξη, κύριε Barroso. Θέλω να εκφράσω εξ ονόματος της Ομάδας ΕΛΚ-ΕΔ τις ευχαριστίες και την εκτίμησή μας προς τον κ. Buttiglione για την ευγενική του χειρονομία.
<P>
Η απόφαση του κ. Buttiglione άνοιξε τον δρόμο για περαιτέρω αλλαγές. Η ιταλική κυβέρνηση πρότεινε έναν νέο υποψήφιο, τον κ. Frattini. Από τις ακροάσεις αποδείχθηκε ότι ο κ. Frattini είναι μια εξαίρετη προσωπικότητα, ικανός, πειστικός, ενημερωμένος και έξυπνος. Ο νέος υποψήφιος από τη Λετονία, ο κ. Piebalgs, είχε μια πειστική και εντυπωσιακή παρουσία. Θέλω δε να προσθέσω ακόμα με κάθε αντικειμενικότητα και νηφαλιότητα ότι πολλοί στην Ομάδα μας θα επιδοκίμαζαν την ουγγρική κυβέρνηση εάν είχε ακολουθήσει το παράδειγμα της Λετονίας αντικαθιστώντας τον υποψήφιό της.
<P>
Το δεύτερο συμπέρασμά μου είναι το εξής: θέλουμε μια ισχυρή Επιτροπή και ένα ισχυρό Ευρωπαϊκό Κοινοβούλιο. Η Επιτροπή και το Ευρωπαϊκό Κοινοβούλιο είναι σύμμαχοι κατά την υπεράσπιση της κοινής μας Ευρώπης. Ταυτόχρονα, το Ευρωπαϊκό Κοινοβούλιο ασκεί κοινοβουλευτικό έλεγχο στην Ευρωπαϊκή Επιτροπή. Και για τον λόγο αυτόν περιμένουμε από εσάς, κύριε Barroso, και από ολόκληρη την Επιτροπή, να θέτετε τον εαυτό σας και όλα τα μέλη της Επιτροπής στη διάθεση του Ευρωπαϊκού Κοινοβουλίου όποτε σας το ζητά. Προτείνουμε να πραγματοποιηθεί τον Δεκέμβριο εδώ στο Σώμα μια συζήτηση για τις πολιτικές προτεραιότητες του Ευρωπαϊκού Κοινοβουλίου για την κοινοβουλευτική περίοδο έως το 2009. Τότε θα μπορέσετε να αντλήσετε τα δικά σας συμπεράσματα από τις θέσεις μας όσον αφορά το πρόγραμμά σας που αναμένουμε τον Ιανουάριο.
<P>
Και τώρα ήρθε η ώρα της απόφασης. Η Ομάδα ΕΛΚ-ΕΔ θα εκφράσει με πολύ μεγάλη πλειοψηφία την εμπιστοσύνη της στην Επιτροπή. Κύριε Barroso, η Ομάδα ΕΛΚ-ΕΔ εύχεται σε εσάς και σε ολόκληρη την Επιτροπή σας καλή επιτυχία στο υπεύθυνο έργο που οφείλετε να επιτελέσετε για την ευημερία των πολιτών της Ευρωπαϊκής Ένωσης και την ενότητα της ηπείρου μας.
<SPEAKER ID="156" LANGUAGE="DE" NAME="Schulz (PSE )," AFFILIATION="εξ ονόματος της Ομάδας">
<P>
   . – Κύριε Πρόεδρε, κυρίες και κύριοι, κύριε Barroso, η σημερινή σας ομιλία δείχνει ότι σημειώθηκαν σημαντικές αλλαγές σε σχέση με την τελευταία φορά, τότε που θα παρουσιάζατε την πρότασή σας. Οι αλλαγές αυτές έχουν θετική κατεύθυνση και δείχνουν ότι διδαχθήκατε από τα γεγονότα της τελευταίας περιόδου συνόδου εδώ στο Στρασβούργο. Θεωρούμε ότι αυτό έπρεπε να είχε συμβεί νωρίτερα. Όμως δεν πειράζει, τελικά συνέβη και η πρόταση που εξαγγείλατε σήμερα και θα υποβάλετε αύριο είναι καλύτερη από εκείνη που θα υποβάλλατε πριν από δύο εβδομάδες. Η Επιτροπή βελτιώθηκε ποιοτικά και αυτό συνιστά πρόοδο. Θα μπορούσε να είναι ακόμα καλύτερη εάν –και τώρα απευθύνομαι σε εσάς, κύριε Balkenende– η κυβέρνησή σας είχε συμβάλει στο να λυθεί μια περίπτωση για την οποία συζητήσαμε πολύ ζωηρά και θα συζητήσουμε ακόμα πολύ.
<P>
Παρ’ όλο τον σεβασμό που τρέφω για την Προεδρία σας και για εσάς προσωπικά, λυπήθηκα που η ιταλική κυβέρνηση φάνηκε πιο ευέλικτη από την ολλανδική. Πιστεύω ότι θα χρειαστεί να συζητήσουμε ακόμα για τα συμπεράσματα που πρέπει να αντλήσουμε από αυτό που συνέβη. Ο κ. Barroso έκανε σχετικές νύξεις και θα επανέλθω αμέσως σε αυτό.
<P>
Θα πρέπει να διασαφηνίσουμε μαζί με τον κ. Barroso δύο ακόμη σημεία. Το πρώτο είναι ότι εξαγγείλατε ότι θα συνεχίσετε τις συμφωνίες που είχε συνάψει ο κ. Πρόντι με την αλλαγή της Επιτροπής το 1999. Πρέπει να συγκεκριμενοποιήσετε τι εννοείτε. Στα ψηφίσματα που καταθέσαμε, επανερχόμαστε σε αυτό. Συγκεκριμενοποίηση σημαίνει πως θεωρούμε δεδομένο ότι ισχύει η υπόσχεση σύμφωνα με την οποία, όταν το ζητάτε, οι Επίτροποι θα εγκαταλείπουν την Επιτροπή, ενώ αυτό θα διευκρινιστεί εκ των προτέρων στους κόλπους της Επιτροπής. Ακόμη, θεωρούμε δεδομένο ότι θα δεχθείτε να κάνετε χρήση αυτού του μέσου σε μεμονωμένες περιπτώσεις όταν το ζητήσει το Κοινοβούλιο, εάν φανεί ότι η εκπλήρωση των καθηκόντων ορισμένων Επιτρόπων είναι ασυμβίβαστη με προηγούμενες δραστηριότητές τους. Αυτό περιμένουμε από εσάς και πιστεύω ότι σήμερα το υπαινιχθήκατε και αύριο θα το αναλύσετε περισσότερο. Αυτό συμπεριλαμβάνεται και στο ψήφισμά μας και επιμένουμε σε αυτό.
<P>
Κύριε Barroso, την προηγούμενη περίοδο συνόδου προσπαθήσατε στο Σώμα –ασύνετα, κατά τη γνώμη μου– να επιτύχετε πλειοψηφία ενάντια στην Ομάδα των Σοσιαλιστών και αυτό δεν πέτυχε. Αυτή η Επιτροπή τροποποιήθηκε εξαιτίας των προτάσεων και της έντονης πίεσης της Ομάδας των Σοσιαλιστών. Εάν θέλετε να έχετε μεγάλη πλειοψηφία εδώ στο Σώμα, θα το πετύχετε μόνο μαζί με την Ομάδα των Σοσιαλιστών.
<P>
Εάν λάβετε την έγκρισή μας, θα είναι μια έγκριση της σύνθεσης της Επιτροπής αυτής και μια προτροπή να ξεκινήσετε το έργο σας. Δεν είναι δήλωση για το νομοθετικό πρόγραμμα που θα υποβάλετε τον Ιανουάριο, και εμείς δεν θα μετρήσουμε το νομοθετικό σας πρόγραμμα με γνώμονα τα πρόσωπα της Επιτροπής αλλά με γνώμονα τα περιεχόμενα. Οι 200 Σοσιαλδημοκράτες που βρίσκονται εδώ, εξελέγησαν επειδή οι Ευρωπαίοι πολίτες περιμένουν από εμάς να μην αφήσουμε μια Επιτροπή των Βρυξελλών να καταργήσει τα κοινωνικά επιτεύγματα για τα οποία αγωνιστήκαμε ως ευρωπαϊκή αριστερά στα κράτη μέλη της Ευρωπαϊκής Ένωσης, παρά να διασφαλιστούν και από αυτήν την Επιτροπή. Αυτό ισχύει ιδίως για τη διαδικασία της Λισαβόνας, που πρέπει να είναι μια διαδικασία ανάπτυξης, αλλά και μια διαδικασία με στόχο την κοινωνική συνοχή και σταθερότητα. Αυτό θα είναι το κριτήριό μας.
<P>
Γι’ αυτό, είμαστε πρόθυμοι για μια εποικοδομητική συνεργασία με εσάς και την Επιτροπή σας. Τις τελευταίες εβδομάδες είχα αρκετές φορές την ευκαιρία να συζητήσω μαζί σας και μόλις εχθές είχα την ευκαιρία να διαπιστώσω από πρώτο χέρι τις προσπάθειές σας, τις οποίες εκτιμώ και προσωπικά. Ορισμένες φορές αναρωτιέμαι αν αυτή η προσπάθεια είναι μια αντίδραση που γεννήθηκε μέσα από την πίεση της περίστασης. Αν ήταν μόνο αυτό, δεν θα ήταν καλό. Αν όμως είναι μια συνεχής προσπάθεια, αν εσείς γνωρίζετε ως Πρόεδρος της Επιτροπής, όπως μόλις αναγγείλατε στην ομιλία σας, ότι την αποτελούν διαφορετικές πολιτικές τάσεις και ότι οι τάσεις αυτές αντανακλώνται τόσο στο Συμβούλιο, στη σύνθεση των κυβερνήσεων, στην Επιτροπή σας, όσο και στο Κοινοβούλιο, καθώς και ότι το σοσιαλδημοκρατικό στοιχείο είναι καθοριστικό και στα τρία θεσμικά όργανα, και αν το λάβετε αυτό υπόψη στο προσωπικό σας έργο, στο έργο της Επιτροπής και στις νομοθετικές προτάσεις σας, τότε μπορείτε να υπολογίζετε και στη στήριξη των Σοσιαλδημοκρατών εδώ στο Σώμα. Εάν όχι, τότε να θυμάστε πάντα τον Οκτώβριο του 2004, διότι θα επαναληφθεί. 
<SPEAKER ID="157" LANGUAGE="EN" NAME="Watson (ALDE )" AFFILIATION=",">
<P>
   . – Κύριε Πρόεδρε, όσοι επισκέπτονται το κράτος μέλος το οποίο ο κ. Barroso γνωρίζει καλύτερα από όλα τα άλλα μαθαίνει ότι το εθνικό σύμβολο της Πορτογαλίας συμβολίζει έναν κόκορα που σηκώθηκε από το δείπνο και λάλησε για να σώσει τη ζωή ενός καταδικασμένου. Πριν από τέσσερις εβδομάδες, κύριε εκλεγέντα πρόεδρε, ο κόκοράς σας αρνήθηκε να λαλήσει. Αύριο πιστεύω ότι θα το κάνει.
<P>
Σε γενικές γραμμές, οι Φιλελεύθεροι και Δημοκράτες είναι ικανοποιημένοι με τις επιδόσεις της νέας τροποποιημένης Επιτροπής. Ο κ. Piebalgs και ο κ. Kovács πήγαν καλά. Ο κ. Frattini ήταν αδύναμος στις λεπτομέρειες, αλλά εν γένει οξύνους. Έχει την ικανότητα να γίνει ένας πολύ καλός Επίτροπος για τη δικαιοσύνη και τις εσωτερικές υποθέσεις, αν και μάλλον θα χρειαστεί να απαρνηθεί στην πορεία πολλά από το παρελθόν του αφεντικού του στη Ρώμη.
<P>
Οι Φιλελεύθεροι και Δημοκράτες υπερασπιζόμαστε τις αποφάσεις μας με την ίδια πίστη με την οποία εναντιωθήκαμε στην επιλογή του κ. Buttiglione. Ήμασταν υποχρεωμένοι να κρίνουμε τη σύνθεση της προτεινόμενης Επιτροπής από τον πιο αδύναμο κρίκο της. Ο κρίκος αυτός αντικαταστάθηκε και σήμερα αναγνωρίζουμε τις δυνάμεις της νέας Επιτροπής. Έχει πραγματικό ταλέντο και μεγάλα αποθέματα ικανοτήτων.
<P>
Κύριε Schulz, η Ομάδα μου μπορεί να μην συμφωνεί με την κρίση σας για κάθε Επίτροπο ξεχωριστά, αναγνωρίζουμε όμως ότι επιδιώξατε τον διάλογο με τον κ. Barroso με γνώμονα την αναγκαιότητα και το αναπόφευκτο του συμβιβασμού. Στα πράσινα και κόκκινα λάβαρα της μόνιμης αντίθεσης, έχω να πω το εξής: δεν μαρτυρά αξιοπρέπεια, τιμή ή ακόμη και ηθική αίγλη η άρνηση συγκατάνευσης με αυτή την Επιτροπή που σέβεται τη διαφωνία του Κοινοβουλίου στο μέτρο του δυνατού.
<SPEAKER ID="158" LANGUAGE="IT" NAME="Frassoni (Verts/ALE )," AFFILIATION="εξ ονόματος της Ομάδας">
<P>
Οι απόψεις εκείνων –μεταξύ των οποίων και εσείς, κύριοι Poettering και Watson– που μιλούσαν για ιεροσυλία και κολοσσιαία κρίση για κάτι τόσο συνηθισμένο όπως το αίτημα να αλλάξει μια ομάδα που δεν λειτουργεί, αποδείχθηκαν λανθασμένες. Αντίθετα από ό,τι πιστεύατε, η κοινή γνώμη κατανόησε πλήρως και υποστήριξε όσα συνέβησαν. Θεωρώ πως είναι ένα στοιχείο που πρέπει να υπογραμμίσουμε έντονα. Μολαταύτα, η Ομάδα μου αποφάσισε ομόφωνα να στηρίξει την Επιτροπή σας.
<P>
Οι αλλαγές που επιφέρατε είναι ελάχιστες και, παρ’ όλο που ξεκαθαρίζουν το τοπίο από την ενοχλητική παρουσία του Rocco Buttiglione, δεν λύνουν τα σοβαρότερα προβλήματα και, προπαντός, διατηρούν την Επιτροπή σε μια απαράδεκτη ευάλωτη κατάσταση αδυναμίας. Είναι αλήθεια, συνάδελφε Watson, ότι αυτή η Επιτροπή είναι καλύτερη από εκείνη που είχαμε στις 27 Οκτωβρίου, αλλά θα μπορούσαμε να είχαμε μια ακόμη καλύτερη Επιτροπή.
<P>
Ανεξάρτητα από τις προσωπικές ικανότητες, εξακολουθούμε να θεωρούμε σφάλμα τον διορισμό ως Επιτρόπου για θέματα δικαιοσύνης ενός υπουργού που υπέγραψε έναν νόμο φάρσα για τη σύγκρουση συμφερόντων και προέρχεται από μια κυβέρνηση της οποίας ηγείται ο κ. Μπερλουσκόνι, του οποίου ζητήθηκε προσφάτως η καταδίκη σε 8 χρόνια φυλάκιση για δωροδοκία.
<P>
Δυστυχώς όμως η επικράτηση των ιδεών του Μπερλουσκόνι στην Ευρώπη εδραιώνεται, και με την Επιτροπή σας η σύγκρουση συμφερόντων καθίσταται αρνητικό ευρωπαϊκό γνώρισμα. Κατά την άποψή μας, η πλέον προβληματική περίπτωση προέρχεται από τις Κάτω Χώρες, μια χώρα που είναι πάντοτε έτοιμη να δώσει μαθήματα ηθικής. Κύριε Barroso, χωρίς να θέλουμε να υποτιμήσουμε τις αρνητικές επιπτώσεις που θα μπορούσε να έχει για την κοινή γεωργική πολιτική η σύγκρουση συμφερόντων της κ. Fischer Boel, είναι πρόδηλο ότι η περίπτωση της κ. Kroes αντιπροσωπεύει την πιο επικίνδυνη νάρκη για την αξιοπιστία της Επιτροπής σας.
<P>
Τα γελοία στατιστικά στοιχεία που επεξεργάσθηκαν οι υπηρεσίες της Επιτροπής βασιζόμενες σε νοθευμένους υπολογισμούς, δεν μπορούν να αποκρύψουν το γεγονός ότι, εάν στη θέση του κ. Monti ήταν η κ. Kroes, σε 35 περιπτώσεις θα ήταν αναγκασμένη να αποσυρθεί. Τα στατιστικά στοιχεία αποδεικνύουν επίσης ότι αυτήν τη στιγμή υπάρχουν τρεις περιπτώσεις για τις οποίες η Επιτροπή σας θα χωλαίνει και θα αντιμετωπίζει έλλειμμα αξιοπιστίας: η μεταρρύθμιση των κανόνων ανταγωνισμού στον τομέα των θαλάσσιων μεταφορών, οι έρευνες που διεξάγονται για το επονομαζόμενο “καρτέλ της ασφάλτου” –περίπτωση ιδιαίτερης βαρύτητας, καθώς η κ. Kroes ήταν έως πριν από λίγες εβδομάδες μέλος μιας εκ των επιχειρήσεων αυτών– και, τέλος, η έρευνα σχετικά με την ενδεχόμενη κατάχρηση δεσπόζουσας θέσης του βρετανικού φορέα κινητής τηλεφωνίας .
<P>
Εξηγήστε μας λοιπόν γιατί θέλετε να διατρέξει η Ευρώπη αυτόν τον κίνδυνο. Γιατί, αφού ζήσαμε την κρίση Σαντέρ, τις αντιπαραθέσεις για τη Eurostat και το ψυχόδραμα Buttiglione, αναλαμβάνετε την ευθύνη της αποδυνάμωσης σε αυτόν τον βαθμό της Επιτροπής σας; Είναι αλήθεια ότι δεν αναλαμβάνετε μόνος αυτή την ευθύνη. Σας βοήθησαν οι συνάδελφοι Shultz, Poettering και Watson: φοβήθηκαν τη μεγάλη επιτυχία της 27ης Οκτωβρίου και θέλησαν να επανέλθουν σε ένα συγκαταβατικό Κοινοβούλιο.
<SPEAKER ID="159" LANGUAGE="FR" NAME="Wurtz (GUE/NGL )," AFFILIATION="εξ ονόματος της Ομάδας">
<P>
   . – Κύριε Πρόεδρε, η πολιτική μου ομάδα είχε εκφράσει εξαιρετικά επικριτικές εκτιμήσεις κατά την αρχική παρουσίαση της Επιτροπής Barroso. Αυτές οι εκτιμήσεις δεν αφορούσαν απλώς την κορυφή του παγόβουνου, ήτοι την περίπτωση Buttiglione, αλλά τα γενικά χαρακτηριστικά αυτού του σώματος, το οποίο χαρακτηρίζεται από άκρατο φιλελευθερισμό. Αντικείμενο ιδιαίτερου ενδιαφέροντος αποτελούσαν οι αρμόδιοι για τα χαρτοφυλάκια του ανταγωνισμού, της εσωτερικής αγοράς, του εξωτερικού εμπορίου, της γεωργίας, του περιβάλλοντος και ορισμένων άλλων τομέων, καθώς και για το χαρτοφυλάκιο των ελευθεριών, της ασφάλειας και της δικαιοσύνης. Εν τω μεταξύ, ο Πρόεδρος της Επιτροπής αναγκάστηκε να διαχωρίσει τη θέση του από το πρόσωπο που προκάλεσε το σκάνδαλο, προκειμένου να μην διατρέξει τον κίνδυνο μιας επιπλέον ήττας, η οποία θα μπορούσε να είναι και οριστική, έναντι του Κοινοβουλίου.
<P>
Είμαστε υποχρεωμένοι να καταλήξουμε στο συμπέρασμα ότι, εκτός από αυτή την αναπόφευκτη παραχώρηση, ο κ. Barroso χρησιμοποίησε ομοιοπαθητική θεραπεία τη στιγμή που η ασθένεια απαιτούσε χειρουργική αντιμετώπιση. Ο ασθενής κινδυνεύει να υποφέρει βαρύτατα στο μέλλον εξαιτίας αυτής της εσφαλμένης διάγνωσης. Για να είμαι ειλικρινής, πάντως, φοβούμαι ότι δεν πρόκειται για λανθασμένη διάγνωση, αλλά για σκόπιμη επιλογή. Προς τούτο συνηγορεί αυτό που έχω αποκαλέσει στο παρελθόν η διπλή πρόκληση –και συγχωρήστε μου την έκφραση– έναντι μιας σημαντικής μειοψηφίας βουλευτών και των εκατομμυρίων πολιτών τους οποίους εκπροσωπούν, η οποία συνίσταται στην επιβεβαίωση της απόδοσης του εξαιρετικά σημαντικού χαρτοφυλακίου του ανταγωνισμού στην κ. Kroes, καθώς και αυτού της δικαιοσύνης και των ελευθεριών στο δεξί χέρι του κ. Μπερλουσκόνι.
<P>
Το πρώτο πρόσωπο είναι γνωστό για τις σχέσεις του με τους επιχειρηματικούς κύκλους, μια θέση η οποία ευνοεί ιδιαιτέρως τη σύγχυση μεταξύ δημοσίων αρμοδιοτήτων και ιδιωτικών συμφερόντων. Ο κ. Barroso διακινδυνεύει κατ’ αυτόν τον τρόπο να θέσει σε λειτουργία μια πραγματική μηχανή δημιουργίας συγκρούσεων συμφερόντων, και μάλιστα στον βασικό τομέα αρμοδιοτήτων της Επιτροπής, στον οποίο διαθέτει διακριτικές εξουσίες.
<P>
Κύριε Barroso, αύριο η ομάδα σας αναμφίβολα θα λάβει ψήφο εμπιστοσύνης, χωρίς, όμως, τη συγκατάθεσή μας. 
<SPEAKER ID="160" LANGUAGE="" NAME="Bonde (IND/DEM )," AFFILIATION="εξ ονόματος της Ομάδας.">
<P>
   – Κύριε Πρόεδρε, σχεδόν όλα τα μέλη της Ομάδας μου καταψηφίζουν την Επιτροπή του κ. Barroso. Το γεγονός ότι έχει αφαιρεθεί τώρα ένας Χριστιανοδημοκράτης και ευρωσκεπτικιστής δεν αλλάζει τη γνώμη μας. Δεν λάβαμε τις διαβεβαιώσεις που ζητήσαμε για διαφάνεια και δημόσιο έλεγχο. Η Επιτροπή του κ. Barroso δεν είχε τη διάθεση να δεσμευτεί ότι οι ελεγκτές της ΕΕ και η Επιτροπή Ελέγχου του Προϋπολογισμού του Ευρωπαϊκού Κοινοβουλίου θα λάβουν άδεια για τον έλεγχο κάθε εντολής για τη χρήση χρημάτων της ΕΕ.
<P>
Η Επιτροπή του κ. Barroso δεν δεσμεύτηκε ούτε και για την αποκάλυψη όλων των λεπτομερειών σχετικά με τις 3 000 και πλέον ομάδες εργασίας της Επιτροπής. Ποιοι συμμετέχουν σε αυτές τις ομάδες, τι κάνουν οι ομάδες, ποιος τις δημιούργησε και ποιο είναι το κόστος τους για τους φορολογούμενους; Πού είναι η βούληση να αναδειχθούν οι αμαρτίες και τα σφάλματα του παρελθόντος; Πότε θα ακούσουν μια συγγνώμη τα ηρωικά άτομα που κατήγγειλαν απάτες, όπως οι Paul van Buitenen και Dorte Smith Brown; Πότε θα αντικατασταθεί η ειδοποίηση απόλυσης που έλαβε η προϊσταμένη λογιστηρίου, κ. Marta Andreasen, με ένα μετάλλιο αναγνώρισης των υπηρεσιών της; Οι υπάλληλοι που βοηθούν στη διαλεύκανση της απάτης και που προλαμβάνουν την απάτη πρέπει να ανταμείβονται και όχι να τιμωρούνται.
<P>
Εκείνοι που πρέπει να τιμωρούνται είναι όσοι αποκρύπτουν την απάτη, όσοι είναι υπεύθυνοι για το γεγονός ότι είναι δυνατόν να διαπράττεται απάτη και όσοι αρνούνται να επιτρέψουν τον δημόσιο έλεγχο που υπάρχει σε όλες τις χώρες μας. Χρειαζόμαστε μια Επιτροπή που θα καθιερώσει τον γενικό σεβασμό της νομιμότητας. Ας ελπίσουμε ότι ο κ. Barroso θα υποστηρίξει τον αντιπρόεδρό του, τον κ. Kallas, και ότι μαζί θα επιδείξουν αδιάλλακτη διαφάνεια και μηδενική ανοχή στην απάτη.
<SPEAKER ID="161" LANGUAGE="IT" NAME="Angelilli (UEN )," AFFILIATION="εξ ονόματος της Ομάδας">
<P>
Εν κατακλείδι, θα ήθελα να υπενθυμίσω στον κ. Schulz ότι η Ευρωπαϊκή Επιτροπή έχει το απαράβατο και δημοκρατικό καθήκον να συνδιαλέγεται με όλο το Κοινοβούλιο και όχι –όπως υποστήριξε– να έρχεται σε συμφωνία με μία μόνο πολιτική Ομάδα. Επιτρέψτε μου να πω ότι οι θέσεις του είναι ελαφρώς εκβιαστικές και δεν αρμόζουν σε μια μεγάλη πολιτική Ομάδα όπως αυτή που εκπροσωπεί.
<P>
Τέλος, επιτρέψτε μου δυο τελευταία λόγια: ελπίζουμε την ίδια θέρμη που επέδειξε τμήμα αυτού του Σώματος στη σταυροφορία κατά του κ. Buttiglione –και εν μέρει κατά της Ιταλίας– να την επιδείξει και στο μέλλον για την υπόθεση μιας συνεκτικής Ευρώπης που θα ανταποκρίνεται πραγματικά στις προσδοκίες των ευρωπαίων πολιτών. 
<SPEAKER ID="162" LANGUAGE="" NAME="Kozlík (NI )." AFFILIATION="(">
<P>
Η στρατηγική της Λισαβόνας απέτυχε χωρίς να φτάσει καν στο μέσον της, ενώ τα κρίσιμα αναπτυξιακά μέσα της Ευρωπαϊκής Ένωσης καταρρέουν. Τα τεράστια κεφάλαια που επενδύθηκαν στον γεωργικό τομέα χρησιμεύουν κυρίως στην κάλυψη της ανεπαρκούς παραγωγής ή την ενθάρρυνση της μείωσης της παραγωγής. Τα κεφάλαια για διαρθρωτικά έργα που θα αναζωογονούσαν την οικονομία της Ευρωπαϊκής Ένωσης έχουν εξαντληθεί σε μεγάλο βαθμό, ενώ οι δεσμεύσεις εξακολουθούν να ισχύουν. Εμείς παραμένουμε σιωπηλοί μάρτυρες, καθώς το συνολικό ποσό των νομότυπων δημοσιονομικών υποχρεώσεων της Ευρωπαϊκής Ένωσης ανέρχεται στα 200 δισεκατομμύρια ευρώ, ποσό που αντιστοιχεί σε συνδρομές πέντε ετών. Επιπλέον, η προενταξιακή και μεταενταξιακή βοήθεια προς τα νέα κράτη μέλη έχει επίσης καθυστερήσει. Σε στενή συνεργασία με το Κοινοβούλιο και το Συμβούλιο, οι εμπειρογνώμονες της Ευρωπαϊκής Επιτροπής πρέπει να αναζητήσουν τις βαθύτερες αιτίες της χαμηλής οικονομικής ανάπτυξης, του υψηλού επιπέδου ανεργίας και της αύξησης των εθνικών χρεών στην Ευρωζώνη. Καλούμε, λοιπόν, τη νέα Ευρωπαϊκή Επιτροπή να ξεκινήσει αμέσως δουλειά! 
<SPEAKER ID="163" LANGUAGE="" NAME="Pinheiro, João de Deus (PPE-DE )." AFFILIATION="(">
<SPEAKER ID="164" LANGUAGE="DE" NAME="Swoboda (PSE )." AFFILIATION="(Χειροκροτήματα)">
<P>
   – Κύριε Barroso, θέλω καταρχάς να σας συγχαρώ για την πολύ βελτιωμένη Επιτροπή που αποκτήσατε και χάρη στη δική μας βοήθεια. Ασφαλώς μπορείτε να μας είστε ευγνώμων γι’ αυτό. Θεωρώ ότι είναι ένας θρίαμβος για εσάς ως άτομο, αλλά και για την Επιτροπή, το Κοινοβούλιο, καθώς και –πράγμα πολύ σημαντικό– για τον πληθυσμό, τους ευρωπαίους εκλογείς. Γιατί δεν είναι λίγοι οι ψηφοφόροι που μου είπαν –και προφανώς είπαν και σε άλλους συναδέλφους– “Τώρα ξέρω γιατί συμμετείχα στις ευρωπαϊκές εκλογές”. Ελπίζω πως αυτοί που το είπαν, ήταν όλοι στις εκλογές επειδή κατάλαβαν ότι παίζει ρόλο η συμμετοχή στις εκλογές και το τι ψηφίζει κανείς. Έτσι, θεωρώ ότι δεν πρόκειται για νίκη μεμονωμένων ατόμων αλλά για μια κοινή μας νίκη, ενώ πιστεύω επίσης ότι και τα δύο όργανα, η Επιτροπή και το Κοινοβούλιο, βγήκαν ενισχυμένα από αυτή τη διαδικασία.
<P>
Δεύτερον, κύριε Poettering, επιτρέψτε μου να αναφερθώ με δυο λόγια στην ιστορία με τον κ. Buttiglione, γιατί εδώ δημιουργήθηκαν και πολλοί μύθοι. Ένας από τους αντιπροέδρους σας είπε σε μια συζήτηση στη Βιέννη πως είναι εκπληκτικό ένας κομμουνιστής να μπορεί να γίνει μέλος της Ευρωπαϊκής Επιτροπής, ενώ ένας καθολικός όχι. Ακριβώς αυτό θεωρώ εξαιρετικά προβληματικό, δηλαδή τους μύθους που πλάθονται. Όλοι γνωρίζουμε και εκτιμούμε πολλούς Προέδρους της Επιτροπής που ήταν καθολικοί, και θεωρώ δεδομένο ότι σε προηγούμενες Επιτροπές –ασφαλώς και στην παρούσα, δεν το έχω ελέγξει– υπήρχαν και υπάρχουν πολλοί καθολικοί και οπαδοί άλλων δογμάτων. Αυτό ασφαλώς το δεχόμαστε. Δεν ήταν αυτό το πρόβλημα. Το πρόβλημα ήταν εάν ο κ. Buttiglione ήταν κατάλληλος για το αξίωμα που θα του δινόταν.
<P>
Θέλω να σας πω και κάτι ακόμα, κύριε Poettering, γιατί είπατε πολλά για την ανοχή, και ασφαλώς μπορώ να συμφωνήσω με μεγάλο μέρος των όσων είπατε. Ο ίδιος συνάδελφος επιχειρηματολόγησε με τον ίδιο τρόπο στις ακροάσεις του κ. Kovács – ενός ανθρώπου ο οποίος βοήθησε να ξεπεραστεί το κομμουνιστικό καθεστώς, ο οποίος συνέπραξε ενεργά στο να υπάρχει μια ενωμένη κοινή Ευρώπη. Τότε υπήρξαν και στην Ομάδα σας ορισμένοι που θεώρησαν ντροπή να υιοθετήσει τέτοια γραμμή ένα μέλος της Ομάδας σας. Ελπίζω –ο συνάδελφος δεν είναι εδώ– ότι, σήμερα ή αύριο, όταν θα δώσουμε με μεγάλη πλειοψηφία ψήφο εμπιστοσύνης στην Επιτροπή, θα σταματήσει αυτό το είδος επεμβάσεων και θα συνεργαστούμε εποικοδομητικά με τη νέα Επιτροπή. Ελπίζω ότι αυτό σημαίνει η έγκρισή σας γι’ αυτήν την Επιτροπή.
<P>
Επιτρέψτε μου να αναφερθώ σε δύο σημεία επί της ουσίας. Το ένα αφορά την κοινωνική διάσταση. Ο κ. Schulz μίλησε ήδη αναλυτικά γι’ αυτό. Είδαμε σε αυτές τις εκλογές πόσο πολλοί είναι οι πολίτες –δεν ψήφισαν βέβαια όλοι εμάς, ωστόσο οι περισσότεροι μας ψήφισαν– που πλήττονται από τη μεγάλη ανεργία, από τη νέα αύξηση της φτώχειας στην ήπειρό μας. Ως εκ τούτου, αποτελεί υποχρέωση της Επιτροπής να κάνει τα πάντα για να δημιουργήσει περισσότερες θέσεις εργασίας και να καταστήσει πιο βιώσιμα τα συστήματα κοινωνικής ασφάλισης. Αυτό δεν είναι επιχείρημα κατά των μεταρρυθμίσεων· ωστόσο, αντιμετωπίζουμε με μεγάλο σκεπτικισμό ορισμένα στοιχεία, όπως για παράδειγμα αυτά που περιλαμβάνονται στην οδηγία για τα ωράρια και στην οδηγία για τις υπηρεσίες. Το πρόβλημα δεν είναι ότι υπάρχει περισσότερος ανταγωνισμός, αλλά ότι ο ανταγωνισμός έχει ως τίμημα την υποβάθμιση των κοινωνικών παροχών ή την επιδείνωση των συνθηκών εργασίας.
<P>
Και μια τελευταία παρατήρηση: η συνεργασία με τις ΗΠΑ είναι ιδιαίτερα σημαντική. Οι ΗΠΑ θα έχουν μια νέα κυβέρνηση που εν μέρει είναι ίδια με την προηγούμενη. Επίσης, θα αποκτήσουν μια νέα υπουργό Εξωτερικών. Η Επίτροπος που είναι αρμόδια για τις εξωτερικές σχέσεις θα πρέπει να συνεργαστεί στενά με την Condoleezza Rice. Θέλω όμως να υπενθυμίσω αυτό που είπατε στην αρχή της θητείας σας, κύριε Πρόεδρε: θέλουμε να συνεργαζόμαστε ισότιμα με την Αμερική. Και δεν περιμένουμε βέβαια από την Επιτροπή να ασκήσει αντιαμερικανική πολιτική, γιατί αυτό θα ήταν κουτό. Περιμένουμε όμως μια ανεξάρτητη πολιτική, μια πολιτική που θα μας κάνει υπερήφανους ως Ευρωπαίους διότι θα συνεργαζόμαστε με αυτοπεποίθηση με την Αμερική, θα την διορθώνουμε όπου κάνει λάθη και θα εκφράζουμε ειλικρινά και ανοικτά τις διαφωνίες μας. Αυτό περιμένουμε από την Επιτροπή σας και ελπίζω ότι θα μπορέσετε να το πραγματοποιήσετε. 
<SPEAKER ID="165" LANGUAGE="DE" NAME="Koch-Mehrin (ALDE )." AFFILIATION="">
<P>
   – Κύριε Barroso, η δημοκρατία δεν είναι εύκολο πράγμα, ούτε και το Ευρωπαϊκό Κοινοβούλιο. Αυτό άλλωστε το καταλάβατε. Πιστεύω όμως ότι πρέπει να αγωνίζεται κανείς καθημερινά για τη δημοκρατία και, αν θέλουμε να υπάρχει δημοκρατία στην Ευρώπη, δεν μπορούμε να περιμένουμε να μας δοθεί άδεια για τον αγώνα αυτόν. Επομένως, να περιμένετε ότι εμείς οι Φιλελεύθεροι και Δημοκράτες θα είμαστε τα επόμενα χρόνια ένας εταίρος με κριτικό πνεύμα. Περιμένουμε ότι θα κάνετε, ακόμα και με αυτήν την Επιτροπή με την αλλαγμένη σύνθεση, κύριο μέλημά σας τους ανθρώπους και τα δικαιώματα του πολίτη. Επιπλέον, ζητούμε να ασκήσετε μια οικονομική πολιτική ξεκάθαρα προσανατολισμένη προς τις αρχές της οικονομίας της αγοράς, η οποία θα ακολουθεί την αρχή ότι δεν μπορεί κανείς να μοιράσει αυτό που δεν απέκτησε ακόμα.
<P>
Κύριε Barroso, περιμένουμε επίσης ότι θα προσπαθήσετε μαζί μας να φέρετε περισσότερη δημοκρατία στην Ευρώπη. Η Επιτροπή σας και εμείς ως Κοινοβούλιο οφείλουμε να συμμαχήσουμε ενάντια σε όσους επιδιώκουν τη διατήρηση του εθνικού κεκτημένου, οι οποίοι βρίσκονται κατά κύριο λόγο στο Συμβούλιο. Για να γίνει αυτό, είναι απαραίτητο να μην σέβεστε το Κοινοβούλιο μόνο σε ακραίες καταστάσεις αλλά να μας βλέπετε γενικά ως αυτό που είμαστε, δηλαδή ως εκπροσώπους των ευρωπαίων πολιτών. Ο Karl Popper είχε πει κάποτε πως το σημαντικό δεν είναι ποιος κυβερνά, αλλά να μπορεί κανείς να καταψηφίσει μια κακή κυβέρνηση, και εμμένουμε σε αυτό. 
<SPEAKER ID="166" LANGUAGE="EN" NAME="Joan i Marí (Verts/ALE )." AFFILIATION="">
<P>
   – Κύριε Πρόεδρε, αυτό που συνέβη κατά την τελευταία περίοδο συνόδου της Ολομέλειας ήταν σπουδαίο για το Ευρωπαϊκό Κοινοβούλιο. Υπό την πίεση της δημοκρατικής βούλησης του Σώματος, ο κ. Barroso αναγκάστηκε να αποσύρει την πρότασή του. Ήταν σημαντικό για την ενίσχυση των ευρωπαϊκών θεσμικών οργάνων και της ίδιας της Ευρώπης ως πολιτικής οντότητας.
<P>
Το ενδεχόμενο της σύστασης μιας Επιτροπής που δεν θα έχει τη στήριξη αυτού του Κοινοβουλίου ανάγκασε τον κ. Barroso να υποβάλει νέες προτάσεις. Ήταν μια καλή ημέρα για το Σώμα. Το πλέον ορατό πρόβλημα υποτίθεται ότι ήταν η αμφιλεγόμενη δήλωση του κ. Buttiglione κατά την ακρόαση, αυτό όμως ήταν απλώς η αφορμή. Στο παρελθόν υπήρξαν και άλλοι Επίτροποι με τις ίδιες απόψεις και δεν αντέδρασε κανείς. Στην πραγματικότητα, το πρόβλημα ήταν ότι η πλειοψηφία του Σώματος ήταν της γνώμης ότι η Επιτροπή πρέπει να είναι καλύτερη, περισσότερο συμβατή με τις πραγματικές ευρωπαϊκές ανάγκες και με τα ευρωπαϊκά θεσμικά όργανα και περισσότερο ευαίσθητη έναντι των ευρωπαϊκών λαών και των εθνών χωρίς πατρίδα.
<P>
Τα μέλη της Ευρωπαϊκής Ελεύθερης Συμμαχίας, συνιστώσας της Ομάδας των Πρασίνων/Ευρωπαϊκής Ελεύθερης Συμμαχίας, πιστεύουν ότι η νέα πρότασή σας δεν διαφέρει ουσιαστικά από την προηγούμενη. Κύριε Barroso, όταν ζητήσατε περισσότερο χρόνο πριν από τρεις εβδομάδες στο Στρασβούργο, ελπίσαμε ότι θα επανέλθετε με καλύτερη πρόταση. Διαπιστώσαμε όμως ότι είστε κατά κάποιον τρόπο αιχμάλωτος της βούλησης των κρατών μελών. Δεν είστε ελεύθερος να σχηματίσετε μια Επιτροπή με κριτήριο το γενικό συμφέρον της Ευρώπης, το οποίο διαφέρει από τα συμφέροντα των μεμονωμένων κρατών μελών. Εμείς οι βουλευτές δεν έχουμε την ελευθερία να επιλέξουμε μόνοι μας την Επιτροπή και κάθε μέλος της ξεχωριστά. Γι’ αυτόν τον λόγο, κύριε Barroso, δεν μπορούμε να στηρίξουμε την πρότασή σας. 
<SPEAKER ID="167" LANGUAGE="EN" NAME="McDonald (GUE/NGL )." AFFILIATION="(Η ομιλήτρια απευθύνεται στο Σώμα στα ιρλανδικά)">
<P>
Τον περασμένο μήνα, τα μέλη του Sinn Fein εκφράσαμε την αντίθεσή μας στη νέα Ευρωπαϊκή Επιτροπή διότι ανησυχούσαμε σοβαρά για την πολυπλοκότητα αυτής της Επιτροπής σε επίπεδο πολιτικής. Για εμάς, το πρόβλημα δεν ήταν ποτέ τα άτομα ή οι προσωπικές πεποιθήσεις ορισμένων μελών της Ευρωπαϊκής Επιτροπής. Η αντίθεσή μας βασιζόταν στο μανιφέστο που παρουσιάσαμε στους ιρλανδούς ψηφοφόρους στις φετινές ευρωπαϊκές εκλογές. Στο μανιφέστο αυτό διατυπώναμε το σαφές και ριζοσπαστικό όραμα μιας Ευρώπης που θα στηρίζεται στις αρχές της ισότητας, της δικαιοσύνης και των ανθρωπίνων δικαιωμάτων. Γνωστοποιήσαμε επίσης την αντίθεσή μας στη συνεχιζόμενη διάβρωση των δημοσίων υπηρεσιών και της κοινωνικής πρόνοιας σε ολόκληρη την Ευρώπη και στον ρόλο που διαδραματίζει η ΕΕ προς αυτή την κατεύθυνση.
<P>
Όπως και να έχει, στην Επιτροπή που μας παρουσιάζετε σήμερα, κύριε Barroso, έχετε επιφέρει μικρές και επουσιώδεις μόνο αλλαγές. Γι’ αυτόν ακριβώς τον λόγο, και όχι υποκινούμενοι από την επιθυμία για ηθική αίγλη, οι βουλευτές του Ευρωπαϊκού Κοινοβουλίου που πρόσκεινται στο Sinn Fein δεν μπορούν να στηρίξουν την τροποποιημένη σύνθεση της Ευρωπαϊκής Επιτροπής.
<SPEAKER ID="168" LANGUAGE="FR" NAME="Coûteaux (IND/DEM )." AFFILIATION="">
<P>
   – Κύριε Πρόεδρε, κυρίες και κύριοι εθνικοί αντιπρόσωποι, οι υποστηρικτές της εθνικής κυριαρχίας της Γαλλίας θα καταψηφίσουν τη λεγομένη Επιτροπή Barroso, καταρχάς για λόγους αρχής, τις οποίες έχω ήδη εκθέσει σε αυτό το Σώμα. Είμαστε αντίθετοι με την επιθυμία της Ευρωπαϊκής Ένωσης να αποτελεί οιονεί κράτος, με την επιθυμία της Επιτροπής να παριστάνει την κυβέρνηση η οποία χρειάζεται ψήφο εμπιστοσύνης. Προφανώς, δεν μπορούμε να ανεχθούμε τίποτε από όλα αυτά.
<P>
Δεν μπορούμε επιπλέον να ανεχθούμε το κλίμα στο οποίο λαμβάνει ψήφο εμπιστοσύνης η Επιτροπή σας, κύριε Barroso: ένα κλίμα κυνηγιού μαγισσών. Καταρχάς, διαπιστώνουμε ότι έχουν αφαιρεθεί από τα κράτη μέλη οι τελευταίες τους αρμοδιότητες έναντι της Επιτροπής, καθόσον δύο εξ αυτών υποχρεώθηκαν σε αναδίπλωση. Κατά τη γνώμη μας, πρόκειται ασφαλώς για ένα ανησυχητικό φαινόμενο. Έπειτα, υπήρξε η θυσία της κ. Udre, για την οποία διατυπώθηκε μια μομφή πολύ πιο σημαντική από τις υποψίες για κακοδιοίκηση: της αποδόθηκε η μομφή ότι υπήρξε επικριτική έναντι της Ευρώπης. Είναι προφανές ότι το εγχείρημα ολοκληρωτισμού που ονομάζεται Ευρωπαϊκή Ένωση δεν μπορούσε να ανεχθεί την ελάχιστη κριτική στους κόλπους του. Τέλος, διαφωνούμε με αυτό το κλίμα λόγω της τύχης που επιφυλάχθηκε στον κ. Buttiglione, ο οποίος ρίχθηκε στα λιοντάρια στο Κολοσσαίο. Επιπλέον, στις 29 Οκτωβρίου, οι αρχηγοί κρατών και κυβερνήσεων, υπογράφοντας στο Καπιτώλιο το δήθεν ευρωπαϊκό σύνταγμα, αποκήρυξαν το Βατικανό, αποκήρυξαν τις χριστιανικές μας ρίζες, γεγονός που, κατά την άποψή μας, συνιστά απαράδεκτη εκτροπή.
<SPEAKER ID="169" LANGUAGE="" NAME="Kamiński (UEN )." AFFILIATION="(">
<P>
    Κύριε Πρόεδρε, κυρίες και κύριοι, η αντιπροσωπεία του κόμματος του Νόμου και της Δικαιοσύνης (PiS) που ανήκει στην Ομάδα Ένωση για την Ευρώπη των Εθνών αντιμετώπισε ένα σοβαρό δίλημμα. Από τη μια πλευρά, υποστηρίξαμε τον κ. Barroso και δεν φοβόμαστε να το παραδεχθούμε. Πιστεύουμε ότι πράξαμε το σωστό, καθώς ο ίδιος αποτελεί εγγύηση ότι η επερχόμενη Επιτροπή θα επιτύχει καλά αποτελέσματα και θα είναι μια καλή Ευρωπαϊκή Επιτροπή. Πιστεύουμε επίσης ότι είναι προς όφελος των περισσότερων κρατών μελών, και συγκεκριμένα εκείνων με πιο αδύναμες οικονομίες, να έχουμε μια ισχυρή Επιτροπή, και ελπίζουμε ότι η Επιτροπή του κ. Barroso θα είναι μια ισχυρή Επιτροπή που θα υπηρετεί την ιδέα της ευρωπαϊκής αλληλεγγύης.
<P>
Από την άλλη πλευρά, ωστόσο, είχαμε να αντιμετωπίσουμε ένα εξαιρετικά ανησυχητικό προηγούμενο, δηλαδή την απόσυρση της υποψηφιότητας του κ. Buttiglione, μετά από πιέσεις της άκρας Αριστεράς του Κοινοβουλίου και λόγω των ιδεολογικών προκαταλήψεων ορισμένων βουλευτών του Κοινοβουλίου. Πιστεύουμε ότι θα ήταν ένας καλός Επίτροπος. Αλλά ο κ. Buttiglione δεν αποτελεί πλέον μέλος αυτής της Επιτροπής. Εντούτοις, το Κοινοβούλιο ήταν διατεθειμένο να παραβλέψει το ολοκληρωτικό παρελθόν ορισμένων Επιτρόπων και τη συμμετοχή τους στο εγκληματικό Κομμουνιστικό Κόμμα. Κατά την άποψή μας, αυτό σημαίνει ότι εφαρμόζονται διπλά ηθικά μέτρα και σταθμά. Τα μέτρα και σταθμά που εφαρμόζονται για τους ευρωπαίους πολίτες με συντηρητικές απόψεις, δηλαδή τους Καθολικούς, δεν είναι τα ίδια με εκείνα που εφαρμόζονται για τους Κομμουνιστές, άτομα που εργάστηκαν για να προωθήσουν μια εγκληματική ιδεολογία και την καθυπόταξη των ίδιων τους των χωρών.
<P>
Εντούτοις, για τα μέλη της αντιπροσωπείας του κόμματος του Νόμου και της Δικαιοσύνης (PiS) που ανήκει στην Ομάδα Ένωση για την Ευρώπη των Εθνών, η αρχή της εθνικής κυριαρχίας είναι υψίστης σημασίας. Αναγνωρίζουμε ότι η σημερινή Ευρωπαϊκή Επιτροπή είναι το αποτέλεσμα διαπραγμάτευσης κυρίαρχων κρατών και των κυρίαρχων κυβερνήσεων κυρίαρχων ευρωπαϊκών εθνών και, κατά συνέπεια, απορρίπτουμε το δικαίωμα του Κοινοβουλίου να αμφισβητήσει τις αποφάσεις των κρατών μελών. Ωστόσο, δεν μπορούμε να καταψηφίσουμε την Επιτροπή, καθώς πιστεύουμε, και αυτό είναι ένα σημείο που θέλω να τονίσω, ότι το Κοινοβούλιο δεν έχει δικαίωμα να αμφισβητεί τις αποφάσεις των κυβερνήσεων των κρατών μελών. Όμως, για τους λόγους που ανέφερα παραπάνω, δεν είμαστε σε θέση ούτε να υπερψηφίσουμε αυτή την Επιτροπή, παρά τον μεγάλο σεβασμό που τρέφουμε για τον κ. Barroso και πολλούς από τους Επιτρόπους του. Χωρίς να θέλουμε να σταθούμε εμπόδιο στην εκλογή της Επιτροπής, σκοπεύουμε να απόσχουμε από την ψηφοφορία, ευχόμενοι, παράλληλα, στον κ. Barroso και στην Επιτροπή του καλή επιτυχία στο έργο τους για την Ευρώπη. 
<SPEAKER ID="170" LANGUAGE="" NAME="" AFFILIATION="Αντιπροέδρου">
<SPEAKER ID="171" LANGUAGE="DE" NAME="Martin, Hans-Peter (NI )." AFFILIATION="">
<P>
   – Κύριε Πρόεδρε της Επιτροπής, αν δεν είναι κανείς τυφλός στις αδυναμίες των Βρυξελλών, τρίβει τα μάτια του λέγοντας: τώρα το όρος της ΕΕ ώδινεν και έτεκε έναν νέο μυν – τον Μπερλουσκόνι. Όλα τα άλλα παραμένουν ίδια, ενώ τώρα γνωρίζουμε ότι το παρελθόν των ορισθέντων Επιτρόπων κρύβει σοβαρά πράγματα. Τι αποφάσεις θα λαμβάνει η κυρία Kroes; Πόσο προσεκτική θα πρέπει να φανεί η κυρία Fischer Boel ώστε να μην λάβει εσφαλμένες αποφάσεις; Και ο κ. Kovács φαίνεται ότι έγινε μέσα σε εννέα ημέρες ειδήμων στα φορολογικά, για τα οποία δεν είχε ιδέα προηγουμένως. Αν κάτι τέτοιο ήταν δυνατόν, τότε θα μπορούσε και ο κάθε ευρωπαίος πολίτης, ίσως μάλιστα ακόμα και μια γυναίκα, να γίνει μέσα σε 14 ημέρες Πάπας.
<P>
Δεν γίνονται αυτά. Εν προκειμένω, χάνεται μια ευκαιρία. Απουσιάζει η διαφάνεια, ενώ πρόκειται για μια Επιτροπή πολύ πιο νεοφιλελεύθερη από όλες τις προηγούμενες. Κρίμα που είναι τόσο πολλοί εδώ στο Σώμα αυτοί που τους εγκατέλειψε τώρα το θάρρος τους, γιατί δεν έχουν ακόμα αλλάξει τόσο πολλά. Πρέπει βέβαια να θεωρήσουμε και πάλι δεδομένο –άλλωστε το γνωρίζουμε– ότι οι αρχηγοί κομμάτων και κυβερνήσεων, είτε ονομάζονται Σρέντερ είτε Μπλερ είτε κάπως αλλιώς, δεν τηλεφώνησαν μόνο σε εσάς, κύριε Barroso, αλλά και σε πολλούς και διάφορους συναδέλφους.
<SPEAKER ID="172" LANGUAGE="NL" NAME="Thyssen (PPE-DE )." AFFILIATION="">
<SPEAKER ID="173" LANGUAGE="NL" NAME="Wiersma (PSE )." AFFILIATION="">
<P>
    Κύριε Πρόεδρε, σήμερα διεξάγουμε τη δεύτερη συζήτηση για τον διορισμό της νέας Ευρωπαϊκής Επιτροπής υπό την ηγεσία του κ. Barroso. Η πρώτη συζήτηση που έγινε πριν από τρεις εβδομάδες επικεντρώθηκε κυρίως στα προβλήματα που σχετίζονται με τον διορισμό ορισμένων νέων Επιτρόπων και με την έλλειψη συνεργασίας μεταξύ του Κοινοβουλίου και του νέου Προέδρου όσον αφορά τη σύνθεση της νέας Επιτροπής. Τότε, η προσοχή όλων των ευρωπαϊκών μέσων μαζικής ενημέρωσης ήταν στραμμένη στο παρόν Σώμα. Όλοι αναρωτιόνταν αν μια πλειοψηφία του Ευρωπαϊκού Κοινοβουλίου θα ήταν διατεθειμένη να δεχτεί τη λογική συνέπεια του έργου που είχε γίνει στις ακροάσεις κατά τη διάρκεια των προηγούμενων εβδομάδων. Το ειδικό ερώτημα ήταν αν μια πλειοψηφία του παρόντος Σώματος θα ήταν σε θέση να βρει την πειθαρχία και το θάρρος για να προβεί, στην τελική απόφασή της, σε μια ουσιαστική και βασισμένη σε γεγονότα εκτίμηση των ικανοτήτων μεμονωμένων Επιτρόπων και της νέας Ευρωπαϊκής Επιτροπής στο σύνολό της.
<P>
Αυτό που τελικά προέκυψε ήταν η δήλωση “όχι, δεν πιστεύουμε ότι η Επιτροπή, με τη σύνθεση που προτείνεται σήμερα, θα μπορεί με τον καλύτερο δυνατό τρόπο να υπερασπιστεί τα συμφέροντα των ευρωπαίων πολιτών”, και αυτό αποτελεί μια καταφανή νίκη του Κοινοβουλίου. Μέσω της ενιαίας στάσης της Ομάδας μου, μεταξύ άλλων, έγινε φανερό ότι το Ευρωπαϊκό Κοινοβούλιο ήταν διατεθειμένο και ικανό να κάνει τη βέλτιστη δυνατή χρήση των επιλογών που είχε στη διάθεσή του για να αναγκάσει τον κ. Barroso να προβεί στις αναγκαίες προσαρμογές στην Επιτροπή που παρουσίασε. Οι ακροάσεις που πραγματοποιήσαμε αυτή την εβδομάδα με τους υποψηφίους Επιτρόπους έδειξαν ότι, όσον αφορά την ποιότητα, η Επιτροπή βελτιώθηκε από αυτή τη διαδικασία.
<SPEAKER ID="174" LANGUAGE="FR" NAME="De Sarnez (ALDE )." AFFILIATION="">
<P>
Κύριε Barroso, στη διάρκεια ολίγων εβδομάδων σας δόθηκαν δύο ιστορικές ευκαιρίες να επιβεβαιώσετε την ανεξαρτησία σας έναντι του Συμβουλίου και αποφασίσατε να μην το πράξετε. Αυτό δεν αποτελεί καλό οιωνό για όλους όσοι δεν επιθυμούν μια Ευρώπη διακυβερνητική, αλλά επιθυμούν, αντιθέτως, τη δημιουργία μιας πραγματικά πολιτικής και δημοκρατικής Ευρώπης. Αύριο δεν αναμένεται να υπάρξουν εκπλήξεις. Θα λάβετε την επίσημη έγκριση του Κοινοβουλίου μας, αλλά θα απομένει ακόμη να επιτύχετε το ουσιώδες: να κερδίσετε επιτέλους την εμπιστοσύνη της πλειονότητας των βουλευτών του ΕΚ. 
<SPEAKER ID="175" LANGUAGE="FR" NAME="Aubert (Verts/ALE )." AFFILIATION="">
<P>
Η μεταρρύθμιση που εγκρίθηκε το 2003, και η οποία είναι εξαιρετικά φιλελεύθερης έμπνευσης, δεν επιτρέπει, δυστυχώς, την αντιμετώπιση αυτών των προβλημάτων κατά τρόπο ικανοποιητικό, ενώ οι απαντήσεις σας επί του θέματος υπήρξαν ιδιαιτέρως χλιαρές και αόριστες. Σας καλούμε, συνεπώς, να ενσκήψετε εφεξής πολύ σοβαρά σε αυτά τα ζητήματα. Δεν μπορούμε να υπερψηφίσουμε μια Επιτροπή η οποία προσφέρει τόσο χλιαρές απαντήσεις σε αυτόν τον τομέα. 
<SPEAKER ID="176" LANGUAGE="IT" NAME="Catania (GUE/NGL )." AFFILIATION="">
<P>
   – Κύριε Πρόεδρε, κυρίες και κύριοι, απευθύνομαι στον Πρόεδρο της Επιτροπής παραφράζοντας τον πρώτο κατιλινικό του Κικέρωνα: ποιος θέλει να καταχραστεί τόσο την υπομονή μας, κύριε Barroso; Θέλετε να καταχραστείτε την υπομονή μας για τα προσεχή 5 έτη; Εξακολουθείτε να δηλώνετε ότι θα βασιστείτε στη στήριξη του Κοινοβουλίου για να μας παρουσιάσετε στη συνέχεια, με ταχυδακτυλουργικά κόλπα, μια ομάδα που δεν δίνει καμία λύση στα ζητήματα που έθεσε το Σώμα.
<P>
Υπήρχε μια ολλανδή Επίτροπος η οποία επικρίθηκε για σύγκρουση συμφερόντων και εξακολουθεί να βρίσκεται στη θέση της· υπήρχε ένας ανεπαρκής ούγγρος Επίτροπος για θέματα ενέργειας ο οποίος προήχθη στη φορολογία· υπήρχε ένας ιταλός Επίτροπος για θέματα δικαιοσύνης ο οποίος ορθώς απομακρύνθηκε και τώρα υπάρχει ένας άλλος Επίτροπος στη δικαιοσύνη, επίσης Ιταλός, αποδεικνύοντας ότι η κυβέρνηση της χώρας αυτής –ο πρωθυπουργός της οποίας αντιμετωπίζει τα γνωστά προβλήματα με τη δικαιοσύνη– έχει ανάγκη προστασίας από την Επιτροπή σας. Πρόεδρε Barroso, γνωρίζετε ότι, στον τομέα της δικαιοσύνης, η τακτική της ιταλικής κυβέρνησης –της οποίας αποτελεί ακόμη μέλος ο κ. Frattini– προκάλεσε τη συντονισμένη απεργία δικαστών και δικηγόρων.
<P>
Τέλος, αν αφήνατε το Κοινοβούλιο να κρίνει τις απαντήσεις των Επιτρόπων κατά την ακρόαση, σας διαβεβαιώ ότι η επιστολή της Επιτροπής Ελευθεριών για τον Επίτροπο Frattini δεν αποτελεί σε καμία περίπτωση προαγωγή με τον υψηλότερο βαθμό. Σας παρακαλώ, απαντήστε, έως πότε θα καταχράστε την υπομονή μας; 
<SPEAKER ID="177" LANGUAGE="PL" NAME="Piotrowski (IND/DEM )." AFFILIATION="">
<P>
    Κύριε Πρόεδρε, κυρίες και κύριοι, η Ομάδα της Ανεξαρτησίας και της Δημοκρατίας ήταν και εξακολουθεί να είναι αντίθετη με την Ευρωπαϊκή Επιτροπή, τόσο με την απερχόμενη όσο και με την ορισθείσα Επιτροπή, διότι είναι ένα μη δημοκρατικό και μη διαφανές όργανο που διατηρεί ευρείες εξουσίες λήψης αποφάσεων για τον εαυτό του. Παρακολουθήσαμε, συνεπώς, πολύ προσεκτικά τους ορισθέντες Επιτρόπους που συμμετείχαν στις ακροάσεις ενώπιον των επιμέρους κοινοβουλευτικών επιτροπών. Υπήρξε ένας από τους 25 ορισθέντες Επιτρόπους του οποίου οι ικανότητες ήταν αναμφισβήτητες, και ο οποίος, ως δικηγόρος, πολιτικός επιστήμων και έμπειρος πολιτικός, πληρούσε τα απαραίτητα κριτήρια από κάθε άποψη. Παρ’ όλα αυτά, ο κ. Buttiglione έπεσε θύμα κατάφωρης διάκρισης σε αυτό το Σώμα εξαιτίας των καθολικών πεποιθήσεών του, παρά το γεγονός ότι αυτές οι πεποιθήσεις δεν έχουν καμία σχέση με την ποιότητα του έργου του, όπως μας διαβεβαίωσε. Συμμερίζομαι πλήρως, ως εκ τούτου, την άποψη του καρδιναλίου Friedrich Wetter, αρχιεπισκόπου του Μονάχου. Ο αρχιεπίσκοπος επεσήμανε ότι κανείς από τους ιδρυτές της ενωμένης Ευρώπης δεν θα είχε καμία πιθανότητα να γίνει Επίτροπος στη σημερινή Ευρωπαϊκή Ένωση. Βγαίνει το συμπέρασμα από τους παραπάνω ισχυρισμούς μου ότι ο τρόπος με τον οποίο λειτουργεί σήμερα η ΕΕ αποτελεί μια παρωδία των ιδεών του Jean Monnet, του Alcide de Gasperi, του Robert Schuman και του Konrad Adenauer. 
<SPEAKER ID="178" LANGUAGE="DA" NAME="Camre (UEN )." AFFILIATION="">
<P>
    Κύριε Πρόεδρε, οι Επίτροποι ορίζονται από τις εθνικές κυβερνήσεις και, ακριβώς όπως οι κυβερνήσεις, είναι διαφορετικών πολιτικών αποχρώσεων, έτσι και οι πολιτικές θέσεις των Επιτρόπων είναι διαφορετικές. Από σεβασμό προς το δικαίωμα των κυβερνήσεων των κρατών μελών να ορίζουν την Επιτροπή, σκόπευα να ψηφίσω υπέρ της Επιτροπής που παρουσίασε αρχικά ο κ. Barroso. Ήταν μια έκφραση της πολυφωνίας στην ευρωπαϊκή πολιτική, και το Κοινοβούλιο όφειλε να αποδεχτεί επιτέλους το γεγονός ότι υπήρχαν Επίτροποι με τις θέσεις των οποίων διαφωνούσαμε. Όπως είναι γνωστό, μια πλειοψηφία αυτού του Κοινοβουλίου δεν θέλησε να εγκρίνει την Επιτροπή εξαιτίας ενός και μόνο συντηρητικού καθολικού ορισθέντος Επιτρόπου, του κ. Buttiglione, ο οποίος είχε κάποιες συντηρητικές απόψεις για την ομοφυλοφιλία και τη θέση των γυναικών στην κοινωνία. Σήμερα, ο κ. Buttiglione αντικαταστάθηκε μετά από διαπραγματεύσεις μεταξύ του Προέδρου της Επιτροπής και των προέδρων των Ομάδων του Κοινοβουλίου – όχι εξαιτίας των πράξεων του, αλλά εξαιτίας των απόψεών του. Υπάρχουν ακόμη υποψήφιοι Επίτροποι με κομμουνιστικό παρελθόν. Ένα πρόσωπο εξακολουθεί να είναι υποψήφιο για το χαρτοφυλάκιο του ανταγωνισμού χωρίς καλά καλά να έχει την απαιτούμενη ανεξαρτησία γι’ αυτή τη θέση.
<P>
Δεν είμαι καθολικός, και δεν συμμερίζομαι την άποψη του κ. Buttiglione για τους ομοφυλόφιλους ή για την ισότητα των γυναικών αλλά, ενόψει της καθαρά δικτατορικής λογοκρισίας προσωπικών απόψεων εις βάρος του κ. Buttiglione, σκοπεύω να ψηφίσω κατά της παρούσας Επιτροπής, η οποία συγκροτήθηκε κατά τρόπο που δεν αντικατοπτρίζει τις διάφορες πολιτικές θέσεις στην Ευρώπη. Η ΕΕ περιλαμβάνει, για παράδειγμα, κομμουνιστές όπως και καθολικούς με δεξιές τάσεις που συμμερίζονται τις θέσεις του κ. Buttiglione. Μόνο η πρώτη από αυτές τις πολιτικές θέσεις είναι επιτρεπτή σύμφωνα με την άποψη της πλειοψηφίας αυτού του Κοινοβουλίου. Αυτό που συμβαίνει σε αυτή την περίπτωση είναι μια πολύ επικίνδυνη επιβεβλημένη ορθοδοξία, και δεν επιθυμώ να συμμετάσχω στην έγκρισή της. 
<SPEAKER ID="179" LANGUAGE="CS" NAME="Bobošíková (NI )." AFFILIATION="">
<P>
Σήμερα, ο κ. Balkenende, Προεδρεύων του Συμβουλίου, μας είπε ότι οι ηγέτες των κρατών μελών θα ήθελαν να δημιουργηθεί μια κοινοβουλευτική επιτροπή για την απασχόληση και την οικονομική ανάπτυξη. Παρ’ όλα αυτά, μια κοινοβουλευτική επιτροπή δεν θα μπορούσε να εγγυηθεί νέες θέσεις εργασίας· θα αφαιρούσε απλώς περισσότερα χρήματα από τις τσέπες των φορολογούμενων. Υπάρχει μόνο ένας τρόπος με τον οποίο μπορεί να αυξηθεί η οικονομική αποδοτικότητα και να δημιουργηθούν θέσεις εργασίας, και είμαι σίγουρη ότι γνωρίζετε πολύ καλά ποιος είναι: οι επιχειρήσεις πρέπει να πεισθούν ότι η Ευρωπαϊκή Ένωση είναι το καταλληλότερο μέρος για να αναπτυχθούν. Αυτό είναι το καθήκον που έχετε να φέρετε εις πέρας εσείς και η Επιτροπή σας.
<P>
Έχω εδώ μια σημαία της ΕΕ που αγόρασα από τον κάτω όροφο. Δεν υπάρχει κάτι το ιδιαίτερα αξιοσημείωτο σχετικά με αυτήν, εκτός από μια μικρή ετικέτα που γράφει “Made in China”. Αυτό δείχνει ότι είναι φθηνότερο για τις επιχειρήσεις σήμερα να κατασκευάζουν σημαίες της ΕΕ στην Κίνα και να τις εισάγουν μετά από την Κίνα στην καρδιά της Ευρωπαϊκής Ένωσης. Αυτό είναι, δυστυχώς, άμεσο αποτέλεσμα των οικονομικών πολιτικών που έχουν ακολουθηθεί μέχρι σήμερα, και πρέπει να το παραδεχτούμε.
<P>
Κύριε Barroso, πιστεύω ότι θα κάνετε τους συναδέλφους σας Επιτρόπους να συνειδητοποιήσουν ότι δεν μπορούμε να δημιουργήσουμε ένα κράτος κοινωνικής ευημερίας επί πιστώσει, διότι έτσι υποθηκεύουμε το μέλλον των παιδιών μας. Θέλω να σας ζητήσω να ενθαρρύνετε ορισμένους από τους ηγέτες των 25 κρατών μελών της ΕΕ να επιδείξουν ανάλογο θάρρος, έτσι ώστε, αντί να δημιουργούμε κοινοβουλευτικές επιτροπές, να αρχίσουν οι ίδιοι να μεταρρυθμίζουν τα εθνικά τους συστήματα πρόνοιας, να μειώνουν τους φόρους και να κάνουν οικονομίες. Θα προσεύχομαι για εσάς και για την Επιτροπή σας.
<SPEAKER ID="180" LANGUAGE="FR" NAME="Grossetête (PPE-DE )." AFFILIATION="(Χειροκροτήματα)">
<P>
   – Κύριε Πρόεδρε, κύριε Πρόεδρε της Επιτροπής, το Συμβούλιο σας κράτησε όμηρο· το Κοινοβούλιο πρόκειται, αύριο, να σας απελευθερώσει, και ήταν καιρός να το πράξει, διότι σας περιμένει σημαντικό έργο. Είχατε να αντιμετωπίσετε ένα δύσκολο έργο ενόψει της αδράνειας του Συμβουλίου, το οποίο ενδιαφέρεται περισσότερο για την υπεράσπιση εθνικών συμφερόντων παρά για ένα ευρωπαϊκό όραμα. Κύριε Barroso, ευελπιστώ ότι τα γεγονότα των τελευταίων εβδομάδων θα σας φέρουν πιο κοντά στο Ευρωπαϊκό Κοινοβούλιο.
<P>
Βεβαίως, υπάρχουν πράγματα που μας δυσαρεστούν. Μας δυσαρεστεί το γεγονός ότι η κυβέρνηση των Κάτω Χωρών δεν αποδέχθηκε την πρότασή μας για αλλαγή του χαρτοφυλακίου της κ. Kroes. Το έργο της δεν θα είναι εύκολο, καθόσον όλες της οι αποφάσεις θα τελούν υπό αμφισβήτηση. Μας δυσαρεστεί το γεγονός ότι σας επιβλήθηκε η παραμονή του κ. Kovács. Αμφιβάλλω πάρα πολύ για την ικανότητά του –ανεξαρτήτως των πολιτικών του καταβολών– να διαχειριστεί ζητήματα δημοσιονομικής πολιτικής. Από την άλλη πλευρά, εκτιμούμε την απόσυρση της υποψηφιότητας της κ. Udre και συγχαίρουμε τον κ. Frattini για τις θαυμάσιες επιδόσεις του. Είχαμε ήδη τη δυνατότητα να σχηματίσουμε άποψη όσον αφορά το ενδιαφέρον του για μια πιο αποτελεσματική Ένωση.
<P>
Η Επιτροπή σας θα τύχει, συνεπώς, της εμπιστοσύνης μας, κύριε Barroso, διότι επιδείξατε υπευθυνότητα. Ας κοιτάξουμε πλέον το μέλλον. Το Κοινοβούλιό μας έχει επιβεβαιώσει τον ρόλο που προτίθεται να διαδραματίσει στο πλευρό σας. Θα συνεργαστεί μαζί σας, καθόσον, όπως σας έχω ήδη δηλώσει, η Ευρώπη δεν μπορεί να προοδεύσει χωρίς τη σύμπνοια μεταξύ μιας ισχυρής Επιτροπής και ενός ισχυρού Κοινοβουλίου. Γνωρίζουμε, δυστυχώς, πολύ καλά την παραλυσία στην οποία οδηγούν οι πράξεις του Συμβουλίου. Το έργο που σας περιμένει είναι τεράστιο: η έγκριση του Συντάγματος, η απασχόληση, η ανταγωνιστικότητα, η στήριξη των μικρών και μεσαίων επιχειρήσεων και των επαγγελματιών μας. Αναμένουμε από εσάς μια ουσιαστική βιομηχανική πολιτική η οποία θα μπορεί να στηρίξει την ανάπτυξη.
<P>
Πάνω από όλα, όμως, προέχει η προστασία των συμφερόντων των ευρωπαίων πολιτών. Από την παρέμβασή σας διατηρώ την επιθυμία σας να δημιουργήσετε μια Ένωση η οποία βρίσκει ανταπόκριση στους νέους, στις νέες γενιές. Μια Ένωση η οποία, κατά τη γνώμη μου, οφείλει να προετοιμάσει το μέλλον τους μέσω της επαγγελματικής κατάρτισης, καθώς και της πρόσβασης όλων στην εκμάθηση ξένων γλωσσών. Βρίσκεστε αντιμέτωπος με δύο μείζονες προκλήσεις, κύριε Barroso: τη γήρανση του πληθυσμού και την αντιστροφή της δημογραφικής πυραμίδας. Εάν έχετε την απαιτούμενη βούληση, εάν έχετε την αναγκαία φιλοδοξία, Πρόεδρε Barroso, μπορείτε να υπολογίζετε στη στήριξή μας. Εκείνο που σας ζητούμε είναι να λειτουργήσετε ως επικεφαλής μιας ομάδας με όραμα για την Ευρώπη.
<SPEAKER ID="181" LANGUAGE="DA" NAME="Rasmussen (PSE )." AFFILIATION="">
<P>
   – Κύριε Barroso, αυτό που συνέβη αποτελεί στην πραγματικότητα όχι μόνο νίκη του Ευρωπαϊκού Κοινοβουλίου, αλλά και προσωπική σας νίκη. Η αντιμετώπιση των δυσκολιών πάντα κάνει τους ανθρώπους δυνατότερους, και πιστεύω ότι και εσείς έχετε γίνει δυνατότερος τώρα που η όλη διαδικασία έφτασε στο τέλος της. Συγκροτήσατε τώρα μια Επιτροπή που είναι καλύτερη από αυτήν που επιλέξατε να μην παρουσιάσετε στο Κοινοβούλιο. Αξίζετε την αναγνώριση που σας παρείχε ο πρόεδρος της Ομάδας μου. Θέλω επίσης να σας περιβάλλω με την ίδια αναγνώριση εξ ονόματος της Ομάδας των Σοσιαλιστών του Ευρωπαϊκού Κοινοβουλίου.
<P>
Δηλώσατε σήμερα ότι θέλατε να ενισχύσετε τη σχέση μεταξύ των απλών πολιτών και της Ευρωπαϊκής Ένωσης. Αυτό είναι άκρως σημαντικό, και πιστεύω ότι η αντιπρόεδρός σας, η Margot Wallström, διαθέτει τα απαιτούμενα χαρίσματα και ικανότητα επικοινωνίας. Ελπίζω ειλικρινά, ως εκ τούτου, ότι εσείς και το σύνολο της Επιτροπής θα δώσετε εξίσου υψηλή προτεραιότητα σε αυτή την πτυχή.
<SPEAKER ID="182" LANGUAGE="DA" NAME="Riis-Jørgensen (ALDE )." AFFILIATION="">
<P>
    Κύριε Πρόεδρε, κύριε Barroso, συμμετείχα στη ψηφοφορία εν μέρει για να αποκτήσουμε μια Επιτροπή με περισσότερες γυναίκες απ’ ό,τι η σημερινή Επιτροπή. Διατύπωσα αυτό το αίτημα στην επιστολή που σας απηύθυνε η Ομάδα μου πριν από την ψηφοφορία για την υποψηφιότητά σας τον Ιούλιο. Θέλατε να ικανοποιήσετε το αίτημά μας και γι’ αυτό υποσχεθήκατε οκτώ γυναίκες Επιτρόπους. Δεδομένης αυτής της υπόσχεσης, με μεγάλη μου χαρά σας ενέκρινα ως Πρόεδρο της Επιτροπής. Ανταποκριθήκατε στις προσδοκίες μου όταν συγκροτήσατε γρήγορα και αποτελεσματικά μια Επιτροπή με οκτώ γυναίκες Επιτρόπους και ικανούς φιλελεύθερους ανθρώπους με άριστες ικανότητες σε σημαντικές θέσεις. Υπό αυτό το πρίσμα, σας στήριξα σε όλη τη διάρκεια της διαδικασίας, και ιδιαίτερα τις τελευταίες εβδομάδες, όταν τα πράγματα αγρίεψαν.
<SPEAKER ID="183" LANGUAGE="FR" NAME="Jonckheer (Verts/ALE )." AFFILIATION="Χειροκροτήματα">
<P>
   – Κύριε Πρόεδρε, κύριε Barroso, φρονώ ότι όλοι επιθυμούμε να έχουμε μια ικανή και φιλόδοξη Επιτροπή. Ακούγοντάς σας όμως για μια ακόμη φορά σήμερα, σας δηλώνω με ειλικρίνεια ότι φοβούμαι μια οπισθοδρόμηση σε σύγκριση με την Επιτροπή Πρόντι όσον αφορά την ίδια την έννοια της ευρωπαϊκής αναπτυξιακής πολιτικής.
<P>
Σας άκουσα και πάλι προ ολίγου. Κύριε Barroso, δεν υπάρχει αντιπαράθεση μεταξύ, αφενός, της οικονομίας και της ανταγωνιστικότητας και, αφετέρου, των κοινωνικών και περιβαλλοντικών θεμάτων. Προσυπογράφω τις απόψεις που εξέφρασε ο κ. Rasmussen, αλλά θέλω να προσθέσω ότι, εάν δεν επανέλθουμε στα συμπεράσματα του Ευρωπαϊκού Συμβουλίου του Γκέτεμποργκ, τα οποία δεσμεύουν το σύνολο της Ένωσης και τοποθετούν πραγματικά αυτή τη στρατηγική στο επίκεντρο μιας ευρωπαϊκής στρατηγικής ποιοτικής ανάπτυξης, και εάν, επιπλέον, η Ινδία και η Κίνα ακολουθήσουν τις απόψεις σας, τότε σίγουρα, στον αιώνα που διανύουμε, το οικοσύστημα του πλανήτη μας θα περιέλθει σε μια κατάσταση καταστροφική.
<SPEAKER ID="184" LANGUAGE="NL" NAME="Meijer (GUE/NGL )." AFFILIATION="">
<P>
   – Κύριε Πρόεδρε, παρά το γεγονός ότι οι Σοσιαλδημοκράτες επικρατούσαν στην προηγούμενη Επιτροπή, υποστήριξαν τη νεοφιλελεύθερη πολιτική που προέκυψε από τη Λισαβόνα το 2000. Στη νέα Επιτροπή επικρατούν οι Χριστιανοδημοκράτες και οι Φιλελεύθεροι, οι οποίοι δηλώνουν πολύ ανοικτά την πρόθεσή τους να εφαρμόσουν το δεξιό πολιτικό πρόγραμμα που περιέχεται στο σχέδιο Συντάγματος.
<P>
Πέρα από την αλλαγή στην πολιτική απόχρωση της Επιτροπής, είναι προφανές ότι ορισμένοι από τους υποψηφίους έχουν δίνουν συστηματικά μεγαλύτερη προτεραιότητα στις ιδιωτικές επιχειρηματικές δραστηριότητές τους απ’ ό,τι σε οποιουδήποτε είδους δημόσιο συμφέρον. Η κ. Kroes, αν αναλάβει το χαρτοφυλάκιο του ανταγωνισμού, θα πρέπει να παρακολουθεί αν οι άλλοι κάνουν αυτό που η ίδια έχει συνηθίσει να κάνει εδώ και δεκαετίες, δηλαδή να προβαίνει σε προτιμησιακή μεταχείριση μιας επιχείρησης παρά μιας άλλης, να συνάπτει μυστικές συμφωνίες και να επιτρέπει σε μια κλίκα φίλων να επωφελούνται από αυτές. Όταν ρωτήθηκε στην ακρόασή της για τη χορήγηση επιδοτήσεων σε εγκληματίες φίλους της, έδωσε την ίδια εξήγηση που είχε ομόφωνα απορρίψει το ολλανδικό κοινοβούλιο το 1997. Επιπλέον, παραδέχθηκε τώρα για πρώτη φορά ότι, πριν από δέκα χρόνια, έστειλε μια κρυφή επιστολή με στόχο να επιτρέψει σε μια συνεταιρισμένη επιχείρηση να αποκτήσει μερίδιο σε μια συναλλαγή που διεξήχθη από την ολλανδική εξαγωγική πολυεθνική της οποίας ήταν πρόεδρος. Η ολλανδική κυβέρνηση ισχυρίζεται ότι μόνο ο Πρόεδρος Barroso μπορεί να την απορρίψει, ενώ εκείνος ρίχνει το μπαλάκι σε αυτούς. Θα ήταν καλό να μπορεί αυτό το Σώμα να απορρίπτει τους αμφιλεγόμενους υποψήφιους ψηφίζοντας για κάθε υποψήφιο ξεχωριστά.
<SPEAKER ID="185" LANGUAGE="IT" NAME="Borghezio (IND/DEM )." AFFILIATION="">
<P>
   – Πρόεδρε Barroso, ο κοσμικός φονταμενταλισμός που κυριαρχεί στην Επιτροπή Ελευθεριών του Κοινοβουλίου επέβαλε στην Επιτροπή σας την αντικατάσταση του κ. Buttiglione με έναν άλλον Επίτροπο, ο οποίος δέχθηκε καταιγισμό ερωτήσεων και αναγκάσθηκε να τηρήσει την αυστηρότερη γραμμή πολιτικής ορθότητας.
<P>
Ωστόσο, στην Επιτροπή αυτή, παραμένει περιέργως ένα πρόσωπο όπως ο κ. Louis Michel, ο οποίος, ως βέλγος υπουργός, είχε ζητήσει την αποβολή της χώρας μας από τις τάξεις των ευρωπαϊκών δημοκρατιών και την επιβολή κυρώσεων, για τον μόνο λόγο ότι στην κυβέρνησή της συμμετείχε το πολιτικό κίνημα της Λέγκας του Βορρά. Άριστο δείγμα δημοκρατίας και ανοχής! Θα τον παρακολουθούμε ασφαλώς στενά τα προσεχή χρόνια, Πρόεδρε Barroso.
<SPEAKER ID="186" LANGUAGE="EN" NAME="Kilroy-Silk (NI )." AFFILIATION="">
<P>
   – Κύριε Πρόεδρε, η πρόταση αυτή ακυρώνει την ίδια την έννοια της κυβέρνησης της Ευρώπης. Αυτό είναι το καλύτερο που μπορείτε να κάνετε; Αυτή είναι η αφρόκρεμα, η ελίτ; Θα αστειεύεστε! Είναι όλοι από το ίδιο σινάφι, ούτε ένας τους δεν ξεχωρίζει. Είναι μια ομάδα απορριπτέων, αποτυχημένων, ξεπεσμένων, ατάλαντων, ψευτών, πονηρών και κομμουνιστών, με κύριο εκπρόσωπο τον βρετανό Επίτροπο, κ. Mandelson, ο οποίος δήλωσε ψευδή στοιχεία στην αίτηση υποθήκης του ώστε να μπορεί να διάγει βίο πέραν των οικονομικών του δυνατοτήτων, ο οποίος έχει αποπεμφθεί δύο φορές από τη βρετανική κυβέρνηση και του οποίου το όνομα είναι άρρηκτα συνδεδεμένο στην ίδια του τη χώρα με ψευτιές, απάτες, φοροδιαφυγή και υπεκφυγές. Αυτός λοιπόν και όλοι οι υπόλοιποι εκεί πέρα θα νομοθετούν πλέον για λογαριασμό της χώρας μου σε θέματα μετανάστευσης, ασύλου, εξωτερικής πολιτικής και άμυνας; Δεν το νομίζω! Αυτοί δεν είναι άνθρωποι που έχουν την ικανότητα ή την ευκαιρία·
<P>
Σημειώνω ότι το σφυράκι χτύπησε μετά από ακριβώς ένα λεπτό, και όχι 30 δευτερόλεπτα αργότερα, όπως συνέβη με όλους τους άλλους. 
<SPEAKER ID="187" LANGUAGE="" NAME="Πρόεδρος." AFFILIATION="">
<P>
   Κύριε Kilroy-Silk, να χαίρεστε που δεν σας διέκοψα όσο μιλούσατε, γιατί κανείς δεν είναι υποχρεωμένος να ακούει εδώ προσβολές, ούτε εκ μέρους του κ. Kilroy-Silk από τη Μεγάλη Βρετανία. 
<SPEAKER ID="188" LANGUAGE="DE" NAME="Ferber (PPE-DE )." AFFILIATION="">
<P>
Δηλώνω όμως το ίδιο ξεκάθαρα πως ελπίζουμε ότι η συνεργασία που ωρίμασε ειδικά κατά τις τελευταίες τρεις εβδομάδες μεταξύ της νέας Επιτροπής και του Ευρωπαϊκού Κοινοβουλίου δεν θα είναι εφήμερη αλλά θα επιδιωχθεί και μελλοντικά μια τέτοια στενή συνεργασία. Νομίζω ότι εμείς έχουμε την εντολή ως Ευρωπαϊκό Κοινοβούλιο, και εσείς θα την έχετε στη συνέχεια ως διορισμένη Ευρωπαϊκή Επιτροπή, να ενεργούμε προς το συμφέρον των πολιτών. Εμείς είμαστε διατεθειμένοι να το πράξουμε. Θέλω να σας απευθύνω σαφή έκκληση να συνεργαστείτε με όλες τις πλευρές, όχι μόνο με τον κ. Schulz και την Ομάδα του –που άλλωστε δεν είναι τόσο ομοιογενής όσο προσπαθεί να παρουσιάζεται πάντα εδώ– αλλά με όλες τις Ομάδες στο Σώμα, και ιδιαίτερα με εκείνους που ανέλαβαν στην πραγματικότητα την ηγεσία της Ευρώπης. 
<SPEAKER ID="189" LANGUAGE="FR" NAME="Goebbels (PSE )." AFFILIATION="">
<P>
Ο Πρόεδρος Barroso άγγιξε τον πάτο της πολιτικής αβύσσου στην οποία έσπρωξαν την Επιτροπή του ο κ. Buttiglione και η κ. Udre όταν, τη νύχτα της 26ης Οκτωβρίου, συνειδητοποίησε ότι η ενότητα της Ομάδας των Σοσιαλιστών καθιστούσε απίθανη τη διαμόρφωση κοινοβουλευτικής πλειοψηφίας υπέρ του. Ο κ. Barroso ορθώς δεν επέμεινε στο σφάλμα του. Η Επιτροπή, ως θεσμικό όργανο, θα είχε υποστεί ήττα. Δεν θα έβγαινε ενισχυμένη ακόμη και αν μια συγκυριακή πλειοψηφία είχε προσφέρει μια εξαιρετικά βραχυπρόθεσμη νίκη στον κ. Barroso.
<P>
Αύριο, η ανασχηματισμένη Επιτροπή θα μπορέσει να στηριχθεί σε μια πολύ άνετη πλειοψηφία. Ωστόσο, η σημασία των θετικών ψήφων δεν διασφαλίζει σε καμία περίπτωση την επ’ αόριστον στήριξη του Κοινοβουλίου, ένα είδος λευκής επιταγής. Θα προσφέρουμε την έγκρισή μας σε μια ομάδα η οποία απέχει πολύ από το να αποτελεί “ομάδα όνειρο”, αλλά φαίνεται περισσότερο ικανή από την πρώτη Επιτροπή Barroso. Η νέα Επιτροπή οφείλει να καταβάλει προσπάθειες για να κερδίσει την εμπιστοσύνη της μεγάλης πλειονότητας των βουλευτών, οι οποίοι επιθυμούν μια Ευρώπη δραστήρια, μια Ευρώπη ευημερίας η οποία υπερασπίζεται το κοινωνικό και περιβαλλοντικό της πρότυπο.
<P>
Η Ομάδα του Ευρωπαϊκού Λαϊκού Κόμματος (Χριστιανοδημοκράτες) και των Ευρωπαίων Δημοκρατών κατάφερε να σχηματίσει μια ευρεία συμμαχία ευρωπαϊστών και αντιευρωπαϊστών, την οποία συνέχουν κατά τρόπο αόριστο ορισμένες συντηρητικές αξίες. Κατέστη έτσι η πρώτη πολιτική ομάδα του Κοινοβουλίου μας, χωρίς, παρ’ όλα αυτά, να έχει τη δυνατότητα λήψης αποφάσεων από μόνη της, κύριε Ferber.
<P>
Ευελπιστώ ότι ο Πρόεδρος Barroso έχει αντιληφθεί ποια είναι η κατάσταση και έχει κατανοήσει ότι δεν θα μπορέσει να στηριχθεί αποκλειστικά στο κόμμα από το οποίο προέρχεται, ούτε καν στο σύνολο των κομμάτων της δεξιάς· οφείλει να υπολογίζει κυρίως την Ομάδα των Σοσιαλιστών, η οποία, με τους διακόσιους βουλευτές της, είναι απαραίτητη για τον σχηματισμό ειδικής πλειοψηφίας σε κάθε νομοθετική διαδικασία. Ευελπιστώ, κύριε Πρόεδρε, ότι αυτό είναι κάτι που θα λάβετε σοβαρά υπόψη. 
<SPEAKER ID="190" LANGUAGE="EN" NAME="Duff (ALDE )." AFFILIATION="">
<SPEAKER ID="191" LANGUAGE="DE" NAME="Horáček (Verts/ALE )." AFFILIATION="">
<P>
   – Κύριε Πρόεδρε, κύριε ορισθέντα Πρόεδρε της Επιτροπής, αισθάνομαι αρκετά μεγάλη απογοήτευση, διότι, παρακολουθώντας τη σημερινή συζήτηση, άκουσα τον κ. Watson να λέει ότι ο κόκορας θα λαλήσει για σας, αλλά όπου λαλούν πολλά κοκόρια αργεί να ξημερώσει. Γιατί; Διότι βασικά ο κ. Poettering δεν θέλει τον κ. Kovács. Ο κ. Schulz δεν θέλει την Επίτροπο που θα είναι αρμόδια για τον ανταγωνισμό. Άλλες Ομάδες ασκούν κριτική σε άλλους Επιτρόπους. Αναρωτιέμαι λοιπόν τι είναι καλύτερο σε αυτή την Επιτροπή. Κατά την άποψή μου, ναι μεν στην αρχή ξεπηδήσατε ως οργισμένος λέων, στο τέλος όμως γίνατε το χαλάκι μπροστά στο κρεβάτι του Συμβουλίου. Για τον λόγο αυτόν, απορρίπτω την Επιτροπή σας. 
<SPEAKER ID="192" LANGUAGE="" NAME="Παπαδημούλης (GUE/NGL )." AFFILIATION="">
<P>
   – Κύριε Πρόεδρε, κύριε Barroso το μικρό σας όνομα είναι Manuel, στα ελληνικά προφέρεται Μανώλης ή Μανωλιός. Η νέα Επιτροπή μου θυμίζει λοιπόν μια ελληνική παροιμία που λέει “άλλαξε ο Μανωλιός και φόρεσε το καπέλο του αλλιώς”.
<P>
H νέα Επιτροπή που μας προτείνετε είναι πολύ νεοφιλελεύθερη, αρκετά πιο δεξιά από τη συνισταμένη του Ευρωπαϊκού Κοινοβουλίου. Μήνες αυτοδιαφημίζεσθε ως ανεξάρτητος. Πρόκειται όμως για μια ανεξαρτησία μονόφθαλμη και επιλεκτική. Λέτε πότε-πότε “όχι” στις κυβερνήσεις της Γαλλίας και της Γερμανίας, αλλά λέτε πάντα “ναι” στις κυβερνήσεις της Ιταλίας και της Ολλανδίας, οι οποίες λένε, όπως και εσείς, “ναι” στον κ. Μπούς, πράγμα που κάνατε και στις Αζόρες.
<P>
Λυπάμαι πολύ αλλά, για να συνεννοηθούμε, αυτό δεν είναι καθόλου “πολιτικά ορθό” κύριε Barroso. 
<SPEAKER ID="193" LANGUAGE="SV" NAME="Lundgren (IND/DEM )." AFFILIATION="">
<P>
    Κύριε Πρόεδρε, κυρίες και κύριοι, το σουηδικό κόμμα “Λίστα του Ιουνίου” σκόπευε να ψηφίσει κατά της πρώτης πρότασης του κ. Barroso για δύο λόγους. Καταρχάς, πιστεύαμε ότι είχε διαπραγματευτεί με τις κυβερνήσεις προκειμένου να αποκτήσει μια εξαιρετικά φεντεραλιστική Επιτροπή. Δεύτερον, πιστεύαμε ότι το να προτείνει τον κ. Buttiglione ως Επίτροπο αρμόδιο για την ισότητα των γυναικών και τα δικαιώματα των ομοφυλοφίλων ήταν μια κίνηση που έδειχνε περιορισμένη ευθυκρισία. Δεν είχαμε, ωστόσο, καμία αντίρρηση να ανατεθεί στον κ. Buttiglione κάποιο άλλο χαρτοφυλάκιο. Προφανώς, δεν πρέπει να υπάρχει καμία διάκριση κατά των καθολικών ή αυτών που έχουν άλλες θρησκευτικές πεποιθήσεις.
<P>
Σήμερα, το δεύτερο από αυτά τα λάθη έχει διορθωθεί, αλλά η νέα πρόταση είναι ακόμη περισσότερο φεντεραλιστική από την πρώτη. Αντικατοπτρίζει τη βούληση της πολιτικής ελίτ παρά τη βούληση του λαού. Η Λίστα του Ιουνίου έχει λάβει την εντολή της από ψηφοφόρους που αντιτίθενται στον συνεχή συγκεντρωτισμό και την αυξανόμενη γραφειοκρατία της ευρωπαϊκής ολοκλήρωσης. Θα ψηφίσουμε, ως εκ τούτου, κατά της πρότασης του κ. Barroso. Σας ευχαριστώ που μου δώσατε τον λόγο. 
<SPEAKER ID="194" LANGUAGE="PL" NAME="Czarnecki, Ryszard (NI )." AFFILIATION="">
<P>
    Κύριε Πρόεδρε, κύριε Barroso, κυρίες και κύριοι, δεν συμφωνώ με τα σχόλια του κ. Kilroy-Silk, και αυτό όχι επειδή ήταν μέχρι πρόσφατα μέλος του Κόμματος των Εργατικών του βρετανικού κοινοβουλίου, κάτι στο οποίο θα ήθελα να επιστήσω την προσοχή ορισμένων εκ των επικριτών του. Ο κ. Cohn-Bendit παρέθεσε προσφάτως ένα απόσπασμα του Μάο Τσε Τουνγκ σε μια από τις ομιλίες του στο Σώμα, ενός ηγέτη τα γραπτά του οποίου γνωρίζετε, κύριε Barroso. Θα ήθελα να παραθέσω τον Λένιν, ο οποίος δίδαξε ότι είναι ενίοτε αναγκαίο να κάνουμε δύο βήματα προς τα πίσω για να κάνουμε μετά δύο βήματα μπροστά. Δεν ακολουθήσατε τη συμβουλή του Λένιν. Αντ’ αυτού κάνατε δύο βήματα προς τα πίσω και μόνο ένα βήμα εμπρός. Εξακολουθώ να μην έχω πεισθεί ότι η νέα σύνθεση της Επιτροπής είναι καλύτερη από την προηγούμενη· παρ’ όλα αυτά, κατανοώ ότι πρέπει να ψηφίσουμε υπέρ αυτής της Επιτροπής, καθώς έχει δημιουργηθεί μεγάλη σύγχυση στην εσωτερική διάρθρωση της ΕΕ. Συμφωνώ βεβαίως ότι έτσι έχει η κατάσταση. Κύριε Barroso, θα ήθελα να πω ότι τα μέλη του πολωνικού πολιτικού κόμματος Αυτοάμυνα (Samoobrona) θα ψηφίσουν υπέρ της σύνθεσης της Επιτροπής που προτείνατε, ακόμη και αν διατηρούμε επιφυλάξεις όσον αφορά ορισμένους από τους υποψηφίους Επιτρόπους. Θα υπερψηφίσουμε την Επιτροπή, αλλά αυτή δεν είναι μια ψήφος εμπιστοσύνης για τα επόμενα πέντε χρόνια. Το κάνουμε απλώς για τους σκοπούς της συγκεκριμένης ψηφοφορίας, και θα συνεχίσουμε να παρακολουθούμε στενά τις ενέργειές σας.
<SPEAKER ID="195" LANGUAGE="EN" NAME="Kirkhope (PPE-DE )." AFFILIATION="(Γέλια)">
<P>
   – Κύριε Πρόεδρε, τον Ιούλιο οι Συντηρητικοί συνάδελφοί μου από το Ηνωμένο Βασίλειο ήταν διατεθειμένοι να υποστηρίξουν εσάς, κύριε Barroso, και, παρά τις επιφυλάξεις τους, την Επιτροπή που προτείνατε. Έχετε αποδείξει περίτρανα τις απόψεις σας υπέρ των μεταρρυθμίσεων τόσο ως πρωθυπουργός της Πορτογαλίας όσο και στο πρόγραμμά σας για την ΕΕ, ιδίως στο πλαίσιο του προγράμματος της Λισαβόνας.
<P>
Ωστόσο, ανησυχούσαμε διότι η αντικειμενικότητα κατά τη διαδικασία επιλογής των Επιτρόπων διαβρώθηκε από πολιτικούς της αριστεράς πτέρυγας του Σώματος. Διατηρούμε σοβαρές επιφυλάξεις για τον κ. Kovács συγκεκριμένα. Λυπηθήκαμε πάρα πολύ για την απώλεια ενός τόσο καλού ανθρώπου όπως ο κ. Buttiglione. Επιπλέον, οι αρετές του κ. Kovács δεν έχουν ακόμη αποδειχθεί. Η ασυνέπειά μας ως προς την αδυναμία μας να δώσουμε έστω και μια ενδεικτική ψήφο γι’ αυτόν τον υποψήφιο, ενώ είχαμε δώσει για τον κ. Buttiglione, είναι ανησυχητικό σημείο.
<P>
Ωστόσο, κύριε Barroso, επιθυμούμε να σας προσφέρουμε τη στήριξή μας ώστε να μπορέσετε να επιτελέσετε το έργο που σας έχει ανατεθεί. Σας χαιρετίζουμε ως τον νέο Πρόεδρο της Επιτροπής. Οι επιπλοκές της διαδικασίας επικύρωσης πρέπει όμως να μας δώσουν ένα μάθημα για το μέλλον. Εμείς, σε αυτή την πλευρά του Κοινοβουλίου, είμαστε πάντα πρόθυμοι να μάθουμε. Μου φαίνεται ότι οι Σοσιαλιστές και οι Φιλελεύθεροι είναι ανεπίδεκτοι μαθήσεως. Μπορεί κάλλιστα να καμαρώνουν εγωιστικά, αλλά δεν μαθαίνουν.
<P>
Τέλος, ο κ. Kilroy-Silk, ο οποίος έλαβε νωρίτερα τον λόγο, είναι ολοφάνερο ότι δεν έχει βρει ούτε καν τον δρόμο για το νηπιαγωγείο στο οποίο ανήκει.
<SPEAKER ID="196" LANGUAGE="DE" NAME="Leinen (PSE )." AFFILIATION="">
<P>
   –Κύριε Πρόεδρε, κύριε Barroso, κάθε κρίση δημιουργεί επίσης την ευκαιρία για αλλαγή, και πιστεύω ότι οι αναταραχές των τελευταίων εβδομάδων ενίσχυσαν τόσο το Κοινοβούλιο όσο και την Επιτροπή σας. Η ιδέα του ευρωπαϊκού συντάγματος ότι το παρόν Κοινοβούλιο ενισχύει τη νομιμότητα της Επιτροπής έχει ήδη τεθεί σε ισχύ πριν ακόμα από την επικύρωση του συντάγματος. Αυτό δεν μπορώ παρά να το επιδοκιμάσω ως Πρόεδρος της Επιτροπής Νομικών Θεμάτων. Πρέπει να διασφαλίσουμε αυτό το επίτευγμα και μελλοντικά, εντάσσοντάς το στη διοργανική συμφωνία.
<SPEAKER ID="197" LANGUAGE="FR" NAME="Bourlanges (ALDE )." AFFILIATION="(">
<P>
   – Κύριε Πρόεδρε, για τι πράγμα καλούμαστε να ψηφίσουμε αύριο; Για δύο πράγματα: καταρχάς, βάσει του άρθρου 214, για έναν κατάλογο Επιτρόπων τον οποίο αποφάσισε το Συμβούλιο των Υπουργών της Ευρωπαϊκής Ένωσης. Όσον αφορά τον εν λόγω κατάλογο, ελάχιστα μπορούν να λεχθούν: μπορούσε να είναι καλύτερος, μπορούσε να είναι και χειρότερος. Φρονώ ότι αυτό δεν συνιστά λόγο καταψήφισης.
<P>
Καλούμαστε, όμως, να ψηφίσουμε επίσης σχετικά με τον τρόπο με τον οποίο, βάσει του άρθρου 217, ο Πρόεδρος της Επιτροπής χειρίστηκε τις αρμοδιότητες που του ανήκουν όσον αφορά τον καταμερισμό των χαρτοφυλακίων. Επ’ αυτού, διαπιστώνουμε σαφώς ότι τα πράγματα δεν εξελίχθηκαν κατά τρόπο ικανοποιητικό. Δεν εξελίχθηκαν εξαρχής κατά τρόπο ικανοποιητικό. Είναι παράλογο να ορίζεται αρμόδιος στον τομέα των ελευθεριών ένας εκπρόσωπος της κυβέρνησης Μπερλουσκόνι, είναι παράλογο να ορίζεται αρμόδια για τον ανταγωνισμό μια πολιτικός η οποία, παρά τα όποια προτερήματά της, δεν θα έχει τη δυνατότητα να ασκήσει το σύνολο των καθηκόντων της.
<P>
Συνεπώς, ισχύει ένα από τα δύο: είτε υπεύθυνος γι’ αυτές τις επιλογές είναι ο κ. Barroso, και αυτό είναι σοβαρό, διότι οι επιλογές του υπήρξαν άστοχες, είτε επέτρεψε να του επιβληθούν αυτές οι επιλογές από τις κυβερνήσεις, και αυτό είναι πολύ χειρότερο!
<SPEAKER ID="198" LANGUAGE="SV" NAME="Schlyter (Verts/ALE )." AFFILIATION="">
<P>
    Κύριε Barroso, αντί να κάνετε γενική καθαριότητα μόλις μετακομίσατε, εσείς απλώς κουκουλώσατε κάτω από το χαλί κάποια από τα προβλήματα, όπου θα υποβόσκουν μέχρι να ξαναεμφανιστούν μια μέρα και να προκαλέσουν περαιτέρω προβλήματα. Υπεκφεύγοντας, εσείς ο ίδιος δημιουργείτε εμπόδια για μια επιτυχημένη Επιτροπή. Έπρεπε να αλλάξετε τα χαρτοφυλάκια των Επιτρόπων που έχουν οικονομικά συμφέροντα στους τομείς που τους έχετε αναθέσει.
<P>
Ο δάσκαλος του σκι κ. Frattini πραγματοποίησε ένα επιδέξιο πολιτικό σλάλομ μεταξύ των ακροάσεων, αλλά έφαγε τα μούτρα του καθώς δεν έδωσε μια σοβαρή μάχη κατά των συλλογικών απελάσεων. Ο κ. Δήμας εμπνέει εμπιστοσύνη, αλλά φαίνεται να ενδιαφέρεται περισσότερο για τη βιομηχανική πολιτική παρά για το περιβάλλον. Αν υπάρχει ένα χάπι τύπου βιάγκρα που μπορεί να αυξήσει το ενδιαφέρον για τα περιβαλλοντικά ζητήματα, ελπίζω να έχετε αρκετό απόθεμα να του δώσετε, έτσι ώστε η Επιτροπή να μην καταλήξει με μια στείρα περιβαλλοντική πολιτική.
<SPEAKER ID="199" LANGUAGE="PT" NAME="Figueiredo (GUE/NGL )." AFFILIATION="">
<P>
   – Κύριε Πρόεδρε, μεταξύ Ιουλίου και Νοεμβρίου, ο κ. Durão Barroso ακολούθησε μια διαδρομή γεμάτη στροφές και εμπόδια, όπως η κρίση του Οκτωβρίου, που σήμαινε ότι έπρεπε να αλλάξει τη σύνθεση της Επιτροπής, αποδεικνύοντας ότι ισχύει το ρητό “ο υψών εαυτόν ταπεινωθήσεται”.
<P>
Κατά συνέπεια, η θέση μας είναι σαφής και παραμένει η ίδια από τον Ιούλιο. Θα ψηφίσουμε κατά – όχι διότι γνωρίζουμε τον κ. Durão Barroso και τις καταστροφικές πολιτικές του στην Πορτογαλία, αλλά γιατί αγωνιζόμαστε για νέες πολιτικές για τη δημιουργία θέσεων εργασίας με δικαιώματα, δημοσίων υπηρεσιών υψηλής ποιότητας και για σοβαρές δεσμεύσεις προς την κατεύθυνση της ειρήνης, και με αυτό εννοούμε ειρήνη σε ολόκληρο τον κόσμο, συμπεριλαμβανομένου του Ιράκ. 
<SPEAKER ID="200" LANGUAGE="EN" NAME="Sinnott (IND/DEM )." AFFILIATION="">
<P>
Εάν είχατε το θάρρος να υποβάλετε στην κρίση μας την Επιτροπή των εθνών τον Οκτώβριο, θα είχατε την ψήφο μου. Όπως έχουν τα πράγματα τώρα, δεν υπάρχει καμία αμφιβολία ότι πλέον τη δύναμη την έχει το Κοινοβούλιο. Τα έθνη έχασαν, το Κοινοβούλιο κέρδισε. Μπορεί τώρα να χρησιμοποιούμε τη δύναμη αυτή σπανίως, αλλά φανταστείτε τι θα συμβεί όταν αρχίσουμε να την χρησιμοποιούμε συχνότερα. Τι θα εμποδίζει τότε τις δύο μεγαλύτερες ομάδες του Ευρωπαϊκού Κοινοβουλίου να ενώνουν τις δυνάμεις τους για να απαιτούν τον διορισμό Επιτρόπων με παρόμοιες πολιτικές πεποιθήσεις με τις δικές τους; Ή, ακόμη χειρότερα, τι θα τους εμποδίζει να συντάσσουν έναν κατάλογο με 25 ονόματα και να ενημερώνουν τα έθνη ότι αυτός είναι ο μόνος κατάλογος που θα εγκρίνουν; Ίσως 13 για την Ομάδα ΕΛΚ-ΕΔ και 12 για την Ομάδα των Σοσιαλιστών. Τι υποσχέσεις θα πρέπει να δώσουν οι Επίτροποι την επόμενη φορά, με την απειλή της απόρριψης να κρέμεται πάνω από τα κεφάλια τους; Το θεσμικό μας όργανο κέρδισε, 25 χώρες έχασαν, και δεν είμαστε πια ένωση εθνών. 
<SPEAKER ID="201" LANGUAGE="" NAME="" AFFILIATION="Αντιπροέδρου">
<SPEAKER ID="202" LANGUAGE="IT" NAME="Romagnoli (NI )." AFFILIATION="">
<P>
   – Κύριε Barroso, το ρολόι που θέσατε σε λειτουργία δεν είναι ένα ηλιακό ρολόι, αλλά ένα νομικό ρολόι αποσυντονισμένο από την Ιστορία μας και τον πολιτισμό μας. Δεν θα ψηφίσω υπέρ της Επιτροπής σας, γιατί δεν μπορέσατε να λύσετε την πληθώρα συγκρούσεων συμφερόντων. Με ζήλο και με τη χαρακτηριστική λογική και τους μηχανισμούς της τυφλής συναινετικής διακυβέρνησης, καταφέραμε απλώς να σας κάνουμε να ανασχηματίσετε τους υποψήφιους Επιτρόπους.
<P>
Εξασφαλίσατε με ευκολία από τον πλέον φιλοατλαντικό και φιλοαμερικανό σύμμαχο που συμμετέχει στο Συμβούλιο της Ευρώπης την αντικατάσταση του κ. Buttiglione –ο οποίος, αν και δεν συμμερίζομαι τις απόψεις που εξέφρασε για τις μητέρες, ετέθη με ευκολία στο περιθώριο– ενώ μεταξύ των Επιτρόπων σας παραμένουν ο κ. Kóvacs και η κ. Kroes, πρόσωπα τα οποία εμπλέκονται σε υποθέσεις εμφανούς σύγκρουσης συμφερόντων.
<SPEAKER ID="203" LANGUAGE="IT" NAME="Mauro (PPE-DE )." AFFILIATION="">
<P>
   – Κύριε Πρόεδρε, κυρίες και κύριοι, κύριε Πρόεδρε της Επιτροπής, γνωρίζετε την ακλόνητη εμπιστοσύνη της ιταλικής αντιπροσωπείας του Ευρωπαϊκού Λαϊκού Κόμματος προς την Επιτροπή Barroso. Συνεπώς, θεωρώντας αυτή την υπόθεση μια ιστορία με αίσιο τέλος, θα περιοριστώ σε ορισμένες ευχαριστίες, έστω και με κάποια ερωτηματικά.
<P>
Καταρχάς, τις θερμότερες ευχαριστίες σε εσάς προσωπικά. Είχατε πει ότι θέλετε να πράξετε ό,τι είναι αναγκαίο και ικανό για την επίτευξη της έγκρισης του Κοινοβουλίου. Ειλικρινά δεν κατανοώ γιατί ήταν αναγκαία η αντικατάσταση του κ. Buttiglione, αλλά, εν πάση περιπτώσει, η Ιταλία διατήρησε το χαρτοφυλάκιο της δικαιοσύνης και συμμετέχει με έναν εξαιρετικό Επίτροπο και Αντιπρόεδρο της Επιτροπής. Αυτό, κατά την άποψή μου, αρκεί.
<P>
Ένα μεγάλο ευχαριστώ στους φίλους της Ομάδας Συμμαχία των Δημοκρατών και των Φιλελευθέρων για την Ευρώπη, διότι προσέφεραν μια πραγματική ερμηνεία στους αμήχανους ιταλούς βουλευτές που συζητούν εδώ και χρόνια το θέμα της σύγκρουσης συμφερόντων. Χάρη στον απερίγραπτο τρόπο με τον οποίο αγωνίστηκαν στη μάχη για τα κοινοβουλευτικά προνόμια, γνωρίζουμε σήμερα ότι η σύγκρουση συμφερόντων στηρίζεται, ή μάλλον καταπολεμάται με αυτόν τον τρόπο: αν προσποιηθεί κανείς ότι δεν υπάρχει συμφέρον. Όταν από αυτά τα έδρανα θα αναφέρεστε στο τέρας Μπερλουσκόνι, θα ξέρουμε ότι εννοείτε την κ. Kroes.
<P>
Ένα ακόμη ευχαριστώ στους φίλους της Ομάδας των Σοσιαλιστών. Δεν κατάλαβα γιατί αίφνης αναιρέθηκε η αντίθεσή τους προς την Επιτροπή Barroso. Θωρώ ωστόσο ότι ίσως οφείλεται στην αποδοχή του ούγγρου Επιτρόπου. Θα έπρεπε να ευχαριστήσω γι’ αυτό κυρίως τον ευέξαπτο Πρόεδρο της Ομάδας των Σοσιαλιστών, αλλά δεν θα το πράξω, καθώς, κάθε φορά που κάποιος από τη χώρα μου αναφέρεται στον κ. Shulz, αυτός προάγεται σε υψηλότερη θέση.
<P>
Περιορίζομαι σε ένα τελευταίο ερώτημα: η έννοια του αναγκαίου και ικανού που εκφράσατε, συνίσταται ίσως στη στέρηση της ελευθερίας έκφρασης και σκέψης ενός υποψηφίου Επιτρόπου; Είπατε ότι η δημοκρατία είναι οι μισοί συν ένας, αλλά ίσως σήμερα, σε αυτό το Σώμα, δημοκρατία σημαίνει όλοι μείον ένας, ο κακόβουλος και ρωμαιοκαθολικός Buttiglione. 
<SPEAKER ID="204" LANGUAGE="FR" NAME="Arif (PSE )." AFFILIATION="">
<P>
   – Κυρία Πρόεδρε, κυρίες και κύριοι συνάδελφοι, θέλω καταρχάς να ευχαριστήσω όλους τους συναδέλφους βουλευτές οι οποίοι, στην πρώτη συνεδρίαση, αρνήθηκαν να προσφέρουν ψήφο εμπιστοσύνης στην Επιτροπή την οποία μας προτείνατε, κύριε Barroso, διότι δεν ανταποκρινόταν σε καμία περίπτωση στις αξίες της ανοχής, της αλληλεγγύης και της διαφάνειας που πρέπει να χαρακτηρίζουν την Ευρωπαϊκή Ένωση.
<P>
Προχωρήσατε έκτοτε σε μια επιδέξια στρατηγική αναδίπλωση, αλλά, σε καμία περίπτωση, δεν απαρνηθήκατε τις αξίες που σας χαρακτηρίζουν, και τις οποίες εφαρμόσατε εξάλλου στην Πορτογαλία, τόσο στην κοινωνική όσο και στην εξωτερική πολιτική. Αυτόν τον τακτικό ελιγμό, επιθυμείτε σήμερα να τον μετατρέψετε σε πολιτική νίκη. Αυτό καταδεικνύει, κατά τη γνώμη μου, έλλειψη σεβασμού για εμάς τους βουλευτές. Προχωρήσατε σε ελάχιστες τροποποιήσεις, πρόθυμα ή απρόθυμα: τις καταγράφουμε, αλλά δεν είναι διόλου επαρκείς. Ο κ. Buttiglione ήταν το δένδρο που έκρυβε το δάσος. Θυσιάζοντάς τον, θεωρήσατε ότι επιτύχατε να μας κάνετε να λησμονήσουμε την υπόλοιπη Επιτροπή. Δημιουργήσατε ένα προπέτασμα καπνού, το οποίο δεν μπορεί να μας πείσει να υπερψηφίσουμε, ειδικότερα, για το χαρτοφυλάκιο του ανταγωνισμού μια Επίτροπο η οποία, για να χρησιμοποιήσω μια φράση που έχει ήδη ακουστεί, θα αποτελέσει αιτία διαρκούς όχλησης μέχρι τη λήξη της θητείας σας.
<P>
Κρίνοντας βάσει των προτάσεων που μας εκθέσατε, γνωρίζω ότι δεν έχετε αποκηρύξει το παρελθόν σας και ότι τα κοινωνικά θέματα και οι δημόσιες υπηρεσίες, για να περιοριστώ μόνο στους δύο αυτούς τομείς, δεν αποτελούν πραγματικές προτεραιότητες της Επιτροπής σας. Επιδιώκετε, εντούτοις, να μας αλλάξετε γνώμη και να στηριχθείτε σε μια πλειοψηφία την οποία δεν μπόρεσε να επιτύχει κανένας προηγούμενος Πρόεδρος της Επιτροπής. Αυτό θα αποτελούσε εκπληκτική μεταστροφή, κύριε Barroso, αλλά και εκπληκτική περιφρόνηση, εκ μέρους σας, των βουλευτών. Το αίσθημα υπερηφάνειας που δημιουργεί το γεγονός ότι το παρόν Κοινοβούλιο δεν είναι απλώς γραφείο πρωτοκόλλησης αποφάσεων τρίτων ή κοινοβούλιο μαϊμού, αυτή η νέα νομιμότητα δεν μπορεί σε καμία περίπτωση να αμφισβητηθεί σήμερα από μια επιδέξια παρουσίαση και ένα αδιαμφισβήτητο ρητορικό χάρισμα. Ένα πρόγραμμα δεν μπορεί να είναι ανεξάρτητο από τα πρόσωπα που καλούνται να το υλοποιήσουν. Γι’ αυτό, ως γάλλος σοσιαλιστής, δεν μπορώ παρά να δυσπιστώ έναντι της Επιτροπής που μας προτείνετε. Για να παραμείνω πιστός στις αξίες μου, συνεπής στις επιλογές μου, και επειδή επιθυμώ το Κοινοβούλιο να γίνεται σεβαστό, δεν θα υπερψηφίσω την Επιτροπή σας. 
<SPEAKER ID="205" LANGUAGE="DA" NAME="Samuelsen (ALDE )." AFFILIATION="">
<P>
   – Κύριε Barroso, θα ήθελα να σας ευχαριστήσω διότι παρουσιάζετε τώρα μια φανερά καλύτερη ομάδα από αυτήν που παρουσιάσατε πριν από μερικές εβδομάδες. Παρουσιάζετε μια Επιτροπή χωρίς τον κ. Buttiglione, τον οποίο το Κοινοβούλιο δεν μπορούσε να δεχθεί – όχι διότι ήταν και παραμένει καθολικός και όχι διότι ήταν και παραμένει Συντηρητικός, αλλά επειδή αδυνατούσε να αναλάβει τα καθήκοντα που του ανατέθηκαν. Οι θέσεις του και η προηγούμενη δράση του ήταν απόδειξη ότι η θέση του ήταν απλώς μη υπερασπίσιμη.
<SPEAKER ID="206" LANGUAGE="NL" NAME="Dehaene (PPE-DE )." AFFILIATION="gouvernement d’assemblée">
<P>
   – Κυρία Πρόεδρε, είμαι πεπεισμένος ότι αύριο θα εγκρίνουμε τη νέα Επιτροπή με μεγάλη πλειοψηφία, και αυτό είναι καλό, καθώς αποτελεί βασική προϋπόθεση μιας ισχυρής Επιτροπής. Σε αυτό στηρίζεται επίσης η καλή συνεργασία μεταξύ των δύο θεσμικών οργάνων αυτή τη νομοθετική περίοδο. Υπάρχουν κάποιοι που ονόμασαν τα γεγονότα των τελευταίων εβδομάδων θεσμική κρίση· τίποτα δεν θα μπορούσε να απέχει περισσότερο από την αλήθεια, και ο Προεδρεύων του Ευρωπαϊκού Συμβουλίου ορθώς το επεσήμανε σήμερα το πρωί. Δεν είναι επειδή είναι η πρώτη φορά που δεν ακολουθούμε τη συνήθη διαδικασία. Είναι αναμφισβήτητα προς τιμήν του κ. Barroso το ότι έπαιξε πραγματικά το παιχνίδι, και αυτό τον βάζει σε ισχυρότερη θέση· μπορεί επίσης να συμβάλει σε μια ισχυρότερη Επιτροπή.
<P>
Νομίζω ότι εμείς, στο παρόν Σώμα, πρέπει να αξιολογήσουμε όλες τις πτυχές της διαδικασίας. Ο κ. Duff θα εκπονήσει μια έκθεση επ’ αυτού. Γι’ αυτό μου φαίνεται απαραίτητο να διαφυλάξουμε τον συλλογικό χαρακτήρα της Επιτροπής, που θα ετίθετο σε δοκιμασία αν το Κοινοβούλιο επρόκειτο να εγκρίνει τους Επιτρόπους ξεχωριστά. Δεν πρέπει να γίνουμε . Πρέπει να παρακολουθούμε άγρυπνα την ισορροπία μεταξύ των θεσμικών οργάνων. 
<SPEAKER ID="207" LANGUAGE="FR" NAME="Tabajdi (PSE )." AFFILIATION="">
<P>
   – Κυρία Πρόεδρε, κύριε Barroso, επιδείξατε μια ευελιξία αναγκαία και αναπόφευκτη, γεγονός που θα σας επιτρέψει αύριο να λάβετε ψήφο εμπιστοσύνης από την πλειονότητα των μελών του Ευρωπαϊκού Κοινοβουλίου. Μας υποσχεθήκατε σήμερα μια γνήσια εταιρική σχέση, η οποία είναι απολύτως αναγκαία καθόσον η Ευρωπαϊκή Ένωση βρίσκεται αντιμέτωπη με τεράστιες προκλήσεις.
<P>
Κύριε Barroso, για εμάς, για τα νέα κράτη μέλη, η ίση μεταχείριση είναι ζήτημα καίριας σημασίας. Γνωρίζουμε πολύ καλά ότι δεν υπάρχουν επιπλέον πόροι όσον αφορά τη χρηματοδότηση, αλλά σας καλούμε, ως ούγγροι σοσιαλιστές απευθυνόμενοι σε έναν πορτογάλο πρώην υπουργό, ο οποίος κατανοεί τη θέση των νέων κρατών μελών, να αναζητήσετε νέα μέσα, νέες μεθόδους, καλύτερα προσαρμοσμένες στις ιδιαίτερες συνθήκες, για παράδειγμα όσον αφορά την ανάπτυξη της υπαίθρου, όπως μας υποσχέθηκε η κ. Fischer Boel στην ακρόασή της.
<P>
Κύριε Barroso, ευχόμαστε σε εσάς, καθώς και στις ευρωπαϊκές κυβερνήσεις, να σημειώσετε επιτυχία σε αυτούς τους τομείς και να επιτύχετε αυτούς τους κοινούς στόχους, οι οποίοι είναι αναγκαίοι για τη διευρυμένη Ευρωπαϊκή Ένωση. 
<SPEAKER ID="208" LANGUAGE="IT" NAME="Di Pietro (ALDE )." AFFILIATION="">
<P>
   – Κύριε Πρόεδρε, ο ανασχηματισμός στον οποίο προβήκατε την επομένη της απόρριψης πολλών υποψηφίων Επιτρόπων είναι καθυστερημένος και ανεπαρκής. Εσείς, Πρόεδρε Barroso, επιχειρήσατε έως την τελευταία στιγμή να μην λάβετε υπόψη τη βούληση του Κοινοβουλίου. Όταν αναγκασθήκατε, κάνατε τις λιγότερες δυνατές αλλαγές στην ομάδα σας, λησμονώντας να αντικαταστήσετε, για παράδειγμα, την κ. Kroes από το χαρτοφυλάκιο του ανταγωνισμού, παρά την εξόφθαλμη και σοβαρή σύγκρουση συμφερόντων στην οποία εμπλέκεται.
<P>
Ως εκ τούτου, θέλω να καθησυχάσω τον κ. Mauro της Ομάδας ΕΛΚ-ΕΔ. Εγώ, ένας Φιλελεύθερος, θα ψηφίσω κατά της Επιτροπής ακριβώς επειδή δεν αντικατέστησε την κ. Kroes. Δεν μας πείθει επίσης η αντικατάσταση του κ. Buttiglione με τον κ. Frattini, αν και αναγνωρίζουμε τις αναμφίβολες επαγγελματικές ικανότητες του κ. Frattini. Ωστόσο, αυτές ακριβώς οι επαγγελματικές ικανότητες μας ανησυχούν, καθώς τις έθεσε στην υπηρεσία του ιταλού πρωθυπουργού για να εκπονήσει έναν νόμο που εξυπηρετεί προσωπικά συμφέροντα.
<P>
Θα ψηφίσω συνεπώς κατά της Επιτροπής Barroso, λόγω έλλειψης εμπιστοσύνης και ελπίζοντας ειλικρινά να αλλάξω γνώμη στο μέλλον. 
<SPEAKER ID="209" LANGUAGE="PT" NAME="Coelho (PPE-DE )." AFFILIATION="">
<P>
   – Κυρία Πρόεδρε, κυρίες και κύριοι, κύριε Barroso, καταρχάς συγχαρητήρια. Την τελευταία εβδομάδα του Οκτωβρίου υπήρχαν άτομα που δεν κατάλαβαν –και μάλιστα επέκριναν– την απόφασή σας να αναβάλετε την ψηφοφορία για την Επιτροπή. Αξίζετε συγχαρητήρια διότι είχατε δίκιο και διότι όλοι αναγνωρίζουν τώρα ότι είχατε δίκιο.
<P>
Κύριε Barroso, μιλώ εδώ όχι απλώς ως μέλος του ιδίου κόμματος, αλλά πολύ περισσότερο ως Πορτογάλος και Ευρωπαίος και εύχομαι, ως Πορτογάλος και στρατευμένος και πιστός Ευρωπαίος, κάθε επιτυχία σε εσάς και στην Επιτροπή σας. Καλή τύχη στα νέα σας καθήκοντα. 
<SPEAKER ID="210" LANGUAGE="SL" NAME="Pahor, Borut (PSE )." AFFILIATION="">
<P>
Κύριε εκλεγέντα Πρόεδρε, το γεγονός ότι αποφασίσατε να αναβάλετε την ψηφοφορία για την Επιτροπή, ότι ακούσατε την επιθυμία του Κοινοβουλίου και ότι κάνατε ευπρόσδεκτες αλλαγές στη σύνθεση της Επιτροπής σημαίνει ότι, de facto, επιδείξατε σεβασμό προς το Κοινοβούλιο και συμβάλατε τόσο στη φήμη όσο και στη δύναμή του.
<SPEAKER ID="211" LANGUAGE="SV" NAME="Ek (ALDE )." AFFILIATION="">
<P>
    Κυρία Πρόεδρε, κύριε Barroso, η νέα σας Επιτροπή έχει σοβαρή ευθύνη ως προς την ευρωπαϊκή οικονομική ανάπτυξη και την εξασφάλιση ότι η ανάπτυξη αυτή θα λαμβάνει υπόψη της το περιβάλλον και θα χαρακτηρίζεται από υψηλό βαθμό κοινωνικής ευθύνης.
<SPEAKER ID="212" LANGUAGE="ES" NAME="Salafranca Sánchez-Neyra (PPE-DE )." AFFILIATION="(Χειροκροτήματα)">
<P>
Αφήνοντας κατά μέρος τα ανέκδοτα, κυρία Πρόεδρε, πιστεύω ότι σήμερα η Ιστορία κλίνεται στον ενεστώτα και, σε αυτό το ιστορικό παρόν που μας έλαχε να ζήσουμε, η Ευρωπαϊκή Ένωση διακρίνεται ως ένας από τους κύριους πρωταγωνιστές της. Με ένα σύνολο 450 εκατομμυρίων ατόμων, 300 εκατομμύρια από τα οποία χρησιμοποιούν ήδη το ίδιο νόμισμα, είναι η κυριότερη εμπορική, οικονομική και βιομηχανική δύναμη, ο μεγαλύτερος χορηγός αναπτυξιακής βοήθειας και ένας πρωταγωνιστικός, αν και ακόμη αρχάριος, παράγοντας στη διεθνή σκηνή.
<P>
Πιστεύω, κυρία Πρόεδρε, ότι, όπως είπε ο κ. Durão Barroso, αυτό που πρέπει να κάνει η Επιτροπή τώρα είναι να στρωθεί στη δουλειά σχετικά με την εσωτερική διάσταση του σχεδίου, την εσωτερική αγορά και την οικονομική και νομισματική ένωση –σύμφωνα με την κατεύθυνση και τις δεσμεύσεις της διαδικασίας της Λισαβόνας, προκειμένου να επιτύχει βιώσιμη ανάπτυξη και δημιουργία απασχόλησης– καθώς και την εξωτερική διάσταση, εξάγοντας, κυρία Πρόεδρε, το σύστημα αξιών μας, συμβάλλοντας στην ειρηνευτική διαδικασία στη Μέση Ανατολή και αποκαθιστώντας τις σχέσεις με τις Ηνωμένες Πολιτείες βάσει των πεποιθήσεών μας.
<P>
Κύριε Durão Barroso, ο Δον Κιχώτης είπε: “γαβγίζουν, και μετά ιππεύουμε”. Η πλειοψηφία αυτού του Σώματος θα σας εμπιστευτεί ένα πολύ σημαντικό πολιτικό κεφάλαιο αύριο. Χρησιμοποιήστε υπεύθυνα αυτό το κεφάλαιο, δημιουργήστε μια ισχυρή Επιτροπή που θα υπηρετεί τα συμφέροντα των πολιτών, θα υπερασπίζεται το κοινό συμφέρον και, πάνω απ’ όλα, θα προσφέρει μια κατεύθυνση για το σχέδιο της ολοκλήρωσης.
<P>
Κάντε το αυτό, κύριε Durão Barroso, εκπληρώνοντας τη δέσμευσή σας, με μια στρατηγική συμμαχία με το παρόν Κοινοβούλιο, καθιερώνοντας –όπως είπε ο κ. Coelho πριν από λίγο– μια θετική συνενοχή, και είμαι σίγουρος ότι θα οδηγήσετε σε επιτυχία το σχέδιο της ευρωπαϊκής ολοκλήρωσης, που είναι ένα από τα πιο συναρπαστικά σχέδια των καιρών μας.
<SPEAKER ID="213" LANGUAGE="IT" NAME="Fava (PSE )." AFFILIATION="">
<P>
   – Κύριε Πρόεδρε της Επιτροπής, κατά την άποψή μας, η αντικατάσταση του κ. Buttiglione αποτελεί ασφαλώς ένα βήμα προόδου και μια χειρονομία καλής θέλησης, που παραμένει ωστόσο ανεπαρκής.
<P>
Μας εκπλήσσει η απόφασή σας να διορίσετε την κ. Kroes στο χαρτοφυλάκιο του ανταγωνισμού, αν και γνωρίζετε ότι αυτή η θέση θα δημιουργήσει αναπόφευκτα συνθήκες σύγκρουσης συμφερόντων. Η οδυνηρή εμπειρία της ιταλικής κυβέρνησης μας διδάσκει ότι η σύγκρουση συμφερόντων σε ένα εκτελεστικό όργανο αποτελεί αιτία κάκιστης πολιτικής.
<P>
Εξακολουθεί τέλος να ισχύει η αρνητική κρίση για ορισμένες θεμελιώδεις πολιτικές επιλογές που μας παρουσιάσατε τον Ιούλιο: αναφέρομαι στις ασάφειες για τα θέματα του πολέμου και της ειρήνης, στην υπερβολική έμφαση που αποδίδεται στην αγορά και στην ανταγωνιστικότητα και στην επιτάχυνση που επιδιώκετε να επιβάλετε στις διαδικασίες ελευθέρωσης. Επιτρέψτε μου να πω, κύριε Πρόεδρε, ότι πρόκειται για καθαρά δεξιές πολιτικές επιλογές. Αυτοί είναι οι λόγοι για τους οποίους θα σας καταψηφίσουμε αύριο, κύριε Barroso. 
<SPEAKER ID="214" LANGUAGE="NL" NAME="Maaten (ALDE )." AFFILIATION="">
<P>
   – Κυρία Πρόεδρε, θα προσπαθήσω να ολοκληρώσω ό,τι έχω να πω πριν καταρρεύσει η στέγη. Κύριε Barroso, το καλοκαίρι με πείσατε να ψηφίσω υπέρ σας, και τώρα που ο καπνός από τα όπλα έχει αρχίσει να διαλύεται και μπορώ να επιθεωρήσω το πεδίο της μάχης, πρέπει να πω ότι είχα δίκιο που σας έδωσα την ψήφο μου τότε. Είχα πει τότε ότι πίστευα πως ένας πρόεδρος Επιτροπής πρέπει να είναι ηγέτης και δημοκράτης ταυτόχρονα. Το να είσαι και τα δύο είναι μια τρομερά εξισορροπητική πράξη και χειριστήκατε επιδέξια αυτή την επικίνδυνη κατάσταση.
<P>
Το κυνήγι μαγισσών στο οποίο επιδόθηκαν οι Πράσινοι κατά της κ. Kroes απαιτεί μια απάντηση. Αν συνεχίσετε τον συλλογισμό τους μέχρι τη λογική του ολοκλήρωση, βγαίνει το συμπέρασμα ότι ένας γιατρός δεν θα μπορούσε να είναι υπεύθυνος για τη δημόσια υγεία, ένας πρώην ηγέτης συνδικάτου δεν θα μπορούσε να χειριστεί την κοινωνική πολιτική, μια γυναίκα δεν θα μπορούσε να ασχοληθεί με τη χειραφέτηση, και ένας Πράσινος δεν θα μπορούσε να τεθεί επικεφαλής μιας περιβαλλοντικής πολιτικής. Αν χρειαστώ ποτέ διαιτητή, προτιμώ να επιλέξω κάποιον που θα ξέρει ποδόσφαιρο. Επιπλέον, κανείς δεν δεσμεύεται από έναν τόσο αυστηρό κώδικα δεοντολογίας όσο ένας Επίτροπος, και αυτό συνιστά επίσης θεσμική μεταρρύθμιση. Κύριε Barroso, η Επιτροπή σας έχει εξαιρετικές φιλοδοξίες στον τομέα της οικονομικής ανάκαμψης και της καταπολέμησης των διακρίσεων. Όπως και η Ομάδα μου, αναμένω επίσης περισσότερο εκδημοκρατισμό.
<P>
Συνοψίζοντας, η Ευρωπαϊκή Επιτροπή, ως θεσμικό όργανο, έχει πράγματι καθυστερήσει στο έργο της για την υποβολή νομοθετικών προτάσεων από τα περασμένα Χριστούγεννα, και νομίζω ότι έχει αποκοιμηθεί εδώ και αρκετό καιρό. Πρόεδρε Barroso, πηγαίνετε να ξυπνήσετε την Ωραία Κοιμωμένη και στρωθείτε στη δουλειά. Αύριο, πιστεύω ότι αυτό το Σώμα θα σας δώσει τη δυνατότητα να το πράξετε. 
<SPEAKER ID="215" LANGUAGE="PL" NAME="Saryusz-Wolski (PPE-DE )." AFFILIATION="">
<P>
Εξ ονόματος της πολωνικής αντιπροσωπείας της Ομάδας του Ευρωπαϊκού Λαϊκού Κόμματος (Χριστιανοδημοκράτες) και των Ευρωπαίων Δημοκρατών, θέλω να εκφράσω τη στήριξή μου προς τη δεύτερη Επιτροπή Barroso. Το κάνουμε με βαριά καρδιά, διότι οι αλλαγές που έγιναν στο εσωτερικό της Επιτροπής είναι, αφενός, άδικες και, αφετέρου, δεν είναι αρκετά εκτεταμένες. Παρ’ όλα αυτά, η διευρυμένη Ευρωπαϊκή Ένωση χρειάζεται μια νέα Επιτροπή και την ισχυρή ηγεσία σας, κύριε Barroso. Το κοινό ευρωπαϊκό συμφέρον μας απαιτεί τέτοια ηγεσία. Αυτό, επομένως, που διακυβεύεται πλέον είναι η ουσία των πολιτικών της νέας Επιτροπής και όχι οι επιμέρους Επίτροποι.
<P>
Η δεύτερη προτεραιότητα, που είναι ιδιαιτέρως σημαντική για τα νέα κράτη μέλη, είναι η κοινωνική και οικονομική συνοχή της Ευρωπαϊκής Ένωσης, κάτι που απορρέει από την πάντα αναγκαία αρχή της αλληλεγγύης. Το πλέον άμεσο καθήκον της Επιτροπής θα είναι να πείσει το Συμβούλιο ότι ο προϋπολογισμός των επτά επομένων ετών πρέπει να αντιστοιχεί στα καθήκοντα που δημιουργεί η διεύρυνση της ΕΕ. Όπως είπατε τον Ιούλιο, κύριε Barroso, “δεν μπορείτε να έχετε περισσότερη Ευρώπη με λιγότερα χρήματα”. Περιμένουμε να κρατήσετε τον λόγο σας και να υποστηρίξετε τις δημοσιονομικές προτάσεις που προωθεί η Επιτροπή Πρόντι. Το παρόν Σώμα θα είναι στο πλευρό σας, κύριε Barroso.
<P>
Η τρίτη προτεραιότητα είναι η ανατολική διάσταση και η νέα πολιτική γειτονίας. Αναμένουμε ότι θα υιοθετήσετε μια προορατική προσέγγιση σε αυτήν την πολιτική, κύριε Barroso. Χρειαζόμαστε μια πολιτική που θα είναι γενναιόδωρη, αλλά όχι ανεκτική, που θα είναι απαιτητική, αλλά αποτελεσματική, μια πολιτική που θα εξάγει το ευρωπαϊκό μοντέλο της δημοκρατίας και της οικονομίας της αγοράς, μια πολιτική που θα αντιτίθεται στις παραβιάσεις των αρχών της δημοκρατίας, του κράτους δικαίου και των ανθρωπίνων δικαιωμάτων, μια πολιτική που θα προάγει την κοινωνία των πολιτών και τις έντιμες και ελεύθερες εκλογές στη Λευκορωσία και την Ουκρανία, και μια πολιτική ανοικτών συνόρων για τις ευρωπαϊκές φιλοδοξίες μιας δημοκρατικής Ουκρανίας.
<P>
Εν κατακλείδι, στηρίζουμε την Επιτροπή σας, κύριε Barroso. Πιστεύοντας ότι θα επικεντρωθεί σε αυτές τις προτεραιότητες, ελπίζουμε ότι θα είναι μια ισχυρή Επιτροπή και ότι εσείς θα είστε ένας δυναμικός ηγέτης. 
<SPEAKER ID="216" LANGUAGE="" NAME="Ξενογιαννακοπούλου (PSE )." AFFILIATION="">
<P>
   – Κυρία Πρόεδρε οι αλλαγές που υποχρεώθηκε να κάνει ο κ. Barroso ήταν αποτέλεσμα της σθεναρής στάσης του Ευρωπαϊκού Κοινοβουλίου. Διατηρούμε όμως τις ανησυχίες μας για σημαντικά θέματα και ζητούμε σαφείς εγγυήσεις και δεσμεύσεις από την Επιτροπή του κ Barroso. Δεν δίνουμε λευκή επιταγή.
<P>
Ανησυχούμε ιδιαίτερα και ζητούμε εγγυήσεις για τη λειτουργία της πολιτικής του ανταγωνισμού και την εξασφάλιση αποτελεσματικού ελέγχου σε περιπτώσεις σύγκρουσης συμφερόντων. Ζητούμε την υλοποίηση των δεσμεύσεων σχετικά με τις πολιτικές ελευθερίες και την απάλειψη των διακρίσεων και θα ελέγχουμε στενά την Ευρωπαϊκή Επιτροπή στον τομέα αυτό. Ζητούμε την ενίσχυση της συμφωνίας για τις θεσμικές σχέσεις με το Ευρωπαϊκό Κοινοβούλιο. Και πάνω απ’ όλα, ζητούμε, κύριε Barroso, κατά την παρουσίαση των προγραμματικών δηλώσεων της Επιτροπής σας να εστιάσετε στη βιώσιμη ανάπτυξη, στην απασχόληση, στην αλληλεγγύη και στη συνοχή και να ενισχύσετε το ρόλο της Ευρώπης, ως δύναμη ειρήνης και συνεργασίας.
<P>
Κυρία Πρόεδρε, κύριε Barroso, με αίσθημα ευθύνης απέναντι στους πολίτες της Ευρώπης, θα κρίνουμε αυστηρά. Θα ελέγχουμε καθημερινά τις πολιτικές πρωτοβουλίες, τις πολιτικές πράξεις και δράσεις της Ευρωπαϊκής Επιτροπής και την υλοποίηση των δεσμεύσεών σας. Επαναλαμβάνω, δεν δίνουμε λευκή επιταγή. 
<SPEAKER ID="217" LANGUAGE="IT" NAME="Sbarbati (ALDE )." AFFILIATION="">
<P>
   – Κυρία Πρόεδρε, Πρόεδρε Barroso, η ιταλική αντιπροσωπεία της Ομάδας μας θεωρεί ότι χάσατε την ιστορική ευκαιρία που σας προσέφερε το Κοινοβούλιο: να μας χαρίσετε μια Επιτροπή στο ύψος των προκλήσεων που καλείται να αντιμετωπίσει η Ένωση.
<P>
Ο κ. Buttiglione δεν ήταν το μόνο πρόβλημα της αδύναμης ομάδας σας και εσείς δεν κάνατε αρκετά για να κερδίσετε την απόλυτη εμπιστοσύνη μας, την οποία το αίσθημα ευθύνης μας μάς εμποδίζει να σας προσφέρουμε. Πράγματι, παραμένει το σοβαρό ζήτημα της σύγκρουσης συμφερόντων στο σημαντικότερο χαρτοφυλάκιο –αυτό του ανταγωνισμού– το οποίο διαχειρίστηκε με εξαιρετικό τρόπο ο Mario Monti. Στον κ. Mauro και στους άλλους Προέδρους των Ομάδων δηλώνουμε: δεν κάναμε εκπτώσεις για τον κ. Buttiglione, στιγματίσαμε την προπέτεια της ιταλικής κυβέρνησης που ζήτησε το χαρτοφυλάκιο της δικαιοσύνης και εκτιμήσαμε τις ικανότητες και τους καλούς τρόπους του κ. Frattini, χωρίς να υποβαθμίζουμε όσα αποσιωπήθηκαν. Θα θέλαμε ωστόσο ανάλογη αυστηρότητα και αδιαλλαξία στην περίπτωση της σύγκρουσης συμφερόντων και άλλων σοβαρών υποθηκών που βαρύνουν την Επιτροπή σας, στην οποία ορισμένοι Επίτροποι θα συναντήσουν εμπόδια στην εκπλήρωση όλων των καθηκόντων τους. 
<SPEAKER ID="218" LANGUAGE="" NAME="Βαρβιτσιώτης (PPE-DE )." AFFILIATION="">
<P>
   – Κυρία Πρόεδρε, κύριε Barroso στις 27 Οκτωβρίου αποδείξατε ότι οι θέσεις που είχατε εκφράσει από το ίδιο βήμα στην ομιλία σας για την εκλογή σας τον Ιούλιο, ήταν και στέρεες και ακριβείς.
<P>
Είχατε τότε πει, ότι θα δίνατε μεγάλη προσοχή στην άποψη των μελών του Ευρωπαϊκού Κοινοβουλίου, ακόμη κι όταν αυτή βρισκόταν σε αντίθεση με τη δική σας. Στις 27 Οκτωβρίου ακούσατε τη φωνή του Κοινοβουλίου και πράξατε ανάλογα, σεβόμενος το ρόλο του Κοινοβουλίου αλλά και την εμπιστοσύνη με την οποία σας περιέβαλε τον Ιούλιο.
<P>
Εμείς, οι 11 Έλληνες ευρωβουλευτές του Ευρωπαϊκού Λαϊκού Κόμματος, θα στηρίξουμε με την ψήφο μας την Επιτροπή, θα παρακολουθούμε όμως στενά το έργο σας και θα σταθούμε κριτικά απέναντί σας αν διαπιστώσουμε ότι παρεκκλίνατε των υποχρεώσεών σας.
<P>
Σας ευχόμαστε ευρεία στήριξη για τη νέα σας Επιτροπή και καλή επιτυχία στο δύσκολο έργο σας José Manuel Durâo Barroso. 
<SPEAKER ID="219" LANGUAGE="IT" NAME="Panzeri (PSE )." AFFILIATION="">
<P>
   – Πρόεδρε Barroso, επιστρέψατε στο Ευρωπαϊκό Κοινοβούλιο με μια νέα προσέγγιση και αυτό είναι καλό. Πιστεύω και ελπίζω πως έχετε κατανοήσει πραγματικά ότι το μέλλον της ευρωπαϊκής δημοκρατίας δεν στηρίζεται σε δύο μόνον πόδια, το Συμβούλιο και την Επιτροπή, αλλά υπάρχει και ένα τρίτο όργανο που έχει και θέλει να έχει βαρύτητα. Το όργανο αυτό είναι το Ευρωπαϊκό Κοινοβούλιο.
<P>
Σημειώνω την προσπάθεια που κατεβάλατε προς αυτήν την κατεύθυνση, τόσο στην, οριστική ελπίζω, αναγνώριση του ρόλου του Κοινοβουλίου όσο και στην τροποποίηση της ομάδας που θα σας συνοδεύσει τα προσεχή έτη. Παραμένουν ωστόσο σε εκκρεμότητα ορισμένα προβλήματα που δεν μπορούμε να υποτιμήσουμε. Επισημαίνω δύο από αυτά: το πρώτο αφορά τις προγραμματικές σας κατευθύνσεις σχετικά με τις κοινωνικές πολιτικές, οι οποίες –αν μη τι άλλο– είναι κατώτερες των απαιτήσεων της Ευρώπης στους τομείς της απασχόλησης, της πρόνοιας και των δικαιωμάτων στο πλαίσιο της Λισαβόνας. Το δεύτερο πρόβλημα είναι η παρουσία στην ομάδα σας της κ. Kroes. Έχω την εντύπωση ότι η εν λόγω Επίτροπος σύντομα θα αντιμετωπίσει έναν ωκεανό προβλημάτων. Η σύγκρουση συμφερόντων της είναι πλέον γνωστή σε όλους και με την παραμονή της αποδυναμώνει εσάς και το έργο σας.
<SPEAKER ID="220" LANGUAGE="IT" NAME="Tajani (PPE-DE )." AFFILIATION="Χειροκροτήματα">
<P>
Είμαστε βέβαιοι ότι θα έχουμε έναν Πρόεδρο που δεν θα συντάσσεται με καμία πολιτική παράταξη. Η Ευρώπη έχει ανάγκη από γυναίκες και άνδρες που θα ερμηνεύουν με αυτόν τον τρόπο τον ρόλο υψηλής ευθύνης όλων των οργάνων, συμπεριλαμβανομένου του Ευρωπαϊκού Κοινοβουλίου και των κοινοβουλευτικών επιτροπών – και αναφέρομαι στον συνάδελφο Bourlanges που απουσιάζει από την αίθουσα.
<SPEAKER ID="221" LANGUAGE="FR" NAME="Berès (PSE )." AFFILIATION="Η Πρόεδρος διακόπτει την ομιλήτρια">
<P>
Στην επιστολή που σας απηύθυνε ο Πρόεδρος Borrell εξ ονόματος της επιτροπής της οποίας προεδρεύω, σας καλέσαμε να μας ενημερώσετε ποια θα είναι η διαφανής μέθοδος προειδοποίησης και παρακολούθησης σε περίπτωση εμφάνισης μιας ενδεχόμενης σύγκρουσης συμφερόντων, μιας σύγκρουσης η οποία, κατά την άποψή μου, θα υπερβαίνει σε μεγάλο βαθμό τις υποθέσεις που έχει χειριστεί η νομική σας υπηρεσία, καθόσον το πρόβλημα δεν είναι να γνωρίζουμε ποιου διοικητικού συμβουλίου υπήρξε μέλος η κ. Kroes, αλλά να γνωρίζουμε σε ποιον τομέα έμαθε να υπερασπίζεται τη μια επιχείρηση και να πολεμά την άλλη.
<P>
Στην παρέμβασή σας, δεν άκουσα τίποτε το καθησυχαστικό, ούτε επ’ αυτού του θέματος ούτε όσον αφορά τον τρόπο με τον οποίο θα απαλλάξετε την κ. Nelly Kroes από τα καθήκοντά της σε περίπτωση που θα ενσκήψει σύγκρουση συμφερόντων. Ο γενικός διευθυντής δεν θα μπορούσε να καταστεί το εικοστό πέμπτο μέλος της Επιτροπής·
<SPEAKER ID="222" LANGUAGE="SV" NAME="Hökmark (PPE-DE )." AFFILIATION="(Χειροκροτήματα)">
<P>
Το καθήκον που έχουμε τώρα, ωστόσο, είναι να δώσουμε νέα ώθηση στην Ευρώπη, και υπό αυτό το πρίσμα δίνουμε στον Πρόεδρο Barroso και στην Επιτροπή τη στήριξή μας. Πρέπει να προχωρήσουμε στην απορύθμιση και να ανοίξουμε τον δρόμο για την ελευθερία και τη διαφάνεια. Πρέπει να υποστηρίξουμε μια Ευρώπη που θα βασίζεται στα ιδανικά της ελευθερίας και της δημοκρατίας. Αυτό που έχει σημασία είναι να κινήσουμε τη διαδικασία της Λισαβόνας και να δώσουμε στους Ευρωπαίους όσο το δυνατόν περισσότερες ευκαιρίες. Η Επιτροπή αυτή θα είναι τότε αξιέπαινη και θα της προσφέρουμε τη στήριξή μας.
<SPEAKER ID="223" LANGUAGE="DE" NAME="Gebhardt (PSE )." AFFILIATION="">
<P>
   – Κυρία Πρόεδρε, δεν μπορεί να αντιμετωπίζεται έτσι ένας Επίτροπος που διακρίθηκε κατά το άνοιγμα του Σιδηρού Παραπετάσματος. Πρέπει να πω στο Σώμα ότι αυτό το βρίσκω εντελώς εξωφρενικό. Κυρία Πρόεδρε, η Επιτροπή που πρόκειται να εγκρίνουμε αύριο εξακολουθεί να έχει μελανά σημεία. Κύριε Barroso, σας πιέζουν κάποιες κυβερνήσεις, αλλά δεν πρέπει να υποτιμάτε την επαγρύπνηση του Ευρωπαϊκού Κοινοβουλίου. Η Ομάδα μου και εγώ θα είμαστε οι πρώτοι εάν χρειαστεί να απομακρυνθούν από το περιβάλλον σας κάποιοι αποτυχημένοι. Θα πάρουμε επί λέξει τα λόγια σας. Υποσχεθήκατε στο Κοινοβούλιο ότι θα απομακρύνετε τα μέλη της Επιτροπής που θα αποδειχθεί ότι για τον ένα ή τον άλλο λόγο δεν είναι άξια. Την υπόσχεση αυτή πρέπει να την τηρήσετε· διαφορετικά, θα αποτύχετε όπως ο κ. Σαντέρ. Όποιος παρακολούθησε την ειδησεογραφία των τελευταίων ημερών, γνωρίζει ότι αυτό το ελεύθερα εκλεγμένο Κοινοβούλιο κέρδισε πόντους. Η δράση μας για την Ευρώπη και τους πολίτες της έγινε πιο ορατή παρά ποτέ. Οι λαοί των 25 πλέον κρατών μελών θα μπορούν να μας αντιμετωπίζουν και στο μέλλον θετικά, το ίδιο –ελπίζω– και την Επιτροπή Barroso. 
<SPEAKER ID="224" LANGUAGE="DE" NAME="Brok (PPE-DE )." AFFILIATION="">
<P>
   – Κυρία Πρόεδρε, θα ήθελα να πω ότι έχουμε τώρα μια Επιτροπή με 25 μέλη και ασφαλώς ο καθένας μας θεωρεί πως κάποιο ή κάποια από αυτά δεν είναι του γούστου του. Όμως αυτό είναι απόλυτα φυσιολογικό σε ένα τέτοιο ομαδικό άθλημα. Τώρα όμως το παιχνίδι τελείωσε και το ζητούμενο είναι να αποκτήσουμε ικανότητα για δράση.
<P>
Ωστόσο, κυρία Gebhardt, εάν επικρίνεται ο κ. Buttiglione για τις αξίες του, θα έπρεπε να επιτρέπεται σε έναν συντηρητικό να ασκεί κριτική και σε σοσιαλιστές χωρίς αυτό να χαρακτηρίζεται ανάρμοστο. Νομίζω ότι εδώ θα πρέπει να τηρούνται οι ανάλογες ισορροπίες, και συνιστώ να το κάνουμε, απευθύνοντας έκκληση για παράδειγμα στους Πράσινους και σε άλλους και λέγοντας πως το παιχνίδι τελείωσε, το Κοινοβούλιο πήρε πόντους και τώρα το ζητούμενο είναι να προσφέρουμε στην Επιτροπή μεγάλη πλειοψηφία προκειμένου να μπορέσει τα επόμενα πέντε χρόνια με τη νομιμοποίηση αυτή να επιτελέσει το έργο που εμείς έχουμε την αρμοδιότητα να ελέγχουμε.
<SPEAKER ID="225" LANGUAGE="DE" NAME="Berger (PSE )." AFFILIATION="">
<P>
   – Κυρία Πρόεδρε, ειπώθηκε ήδη πολλές φορές ότι αυτό το Κοινοβούλιο βοήθησε ώστε να έχει η Ευρώπη μια καλύτερη Επιτροπή. Αυτό ισχύει ιδίως για την επάνδρωση του τόσο σημαντικού για τους πολίτες τομέα της δικαιοσύνης και των εσωτερικών υποθέσεων. Ως συντονίστρια της Ομάδας μου στην Επιτροπή Νομικών Θεμάτων, δεν μπορώ παρά να επιβεβαιώσω ότι εντυπωσιαστήκαμε εξαιρετικά από τη μεγάλη επάρκεια του ορισθέντος Επιτρόπου και Αντιπροέδρου Frattini ακόμη και σε πολύ περίπλοκα νομικά ζητήματα. Οπωσδήποτε, κατάλαβε πολύ καλύτερα τι περιμένουμε εδώ στο Σώμα από τον αρμόδιο Επίτροπο.
<P>
Επίσης, πιστεύουμε ότι ο κ. Frattini θα καταφέρει να αφήσει πίσω του το παρελθόν του ως υπουργού της κυβέρνησης Μπερλουσκόνι. Ασφαλώς όμως απορούμε πώς ήταν δυνατόν να ήταν για τόσο πολύ καιρό υπουργός κυβερνήσεων του Μπερλουσκόνι, αφού η τοποθέτησή του κατά την ακρόαση έδειξε ότι είναι τόσο πολύ υπέρμαχος των θεμελιωδών δικαιωμάτων και της αρχής του κράτους δικαίου. Πώς μπόρεσε τότε η εν λόγω κυβέρνηση να θεσπίσει τόσους νόμους οι οποίοι ήταν αμφισβητήσιμοι από τη σκοπιά του κράτους δικαίου και τους οποίους καλούνται τώρα να εφαρμόσουν τα ιταλικά και ευρωπαϊκά δικαστήρια; Θα πρέπει επομένως να υποθέσουμε ότι, ως υπουργός Εξωτερικών, απουσίαζε πάντα στο εξωτερικό όταν θεσπίζονταν τέτοιοι νόμοι. 
<SPEAKER ID="226" LANGUAGE="EN" NAME="Doyle (PPE-DE )." AFFILIATION="">
<P>
   – Κυρία Πρόεδρε, θα ήθελα να ευχαριστήσω τον κ. Barroso που άκουσε με προσοχή το Ευρωπαϊκό Κοινοβούλιο. Η πρόσφατη έντονη ανταλλαγή απόψεων μεταξύ του Κοινοβουλίου και της Επιτροπής είχε τρεις επιπτώσεις για την Ευρωπαϊκή Ένωση. Πρώτον, επιβεβαίωσε για μια ακόμη φορά ότι η Ευρωπαϊκή Ένωση είναι βασικά πολιτικό και όχι γραφειοκρατικό οικοδόμημα.
<P>
Εγώ προσωπικά αισθάνομαι πλέον μεγαλύτερη σιγουριά να υποστηρίξω ένα ισχυρότερο σώμα Επιτρόπων, το οποίο βελτιώθηκε χάρη στις σωστές τροποποιήσεις που επήλθαν σε ορισμένα χαρτοφυλάκια. Μακάρι να είχατε προχωρήσει κι άλλο, κύριε Barroso, αλλά πετύχατε με έναν σμπάρο δυο τρυγόνια αλλάζοντας μεταξύ τους τα χαρτοφυλάκια του ούγγρου και του λετονού Επιτρόπου. Επιπλέον, χαιρετίζω τον κ. Piebalgs ως πολλά υποσχόμενο και ικανό υποψήφιο για τον οποίο δεν έχουν ακουστεί κατηγορίες, όπως συνέβη με τον πρώτο υποψήφιο της χώρας του.
<P>
Ο κ. Kovács, ο οποίος επέδειξε ανικανότητα και πλήρη περιφρόνηση για την κοινοβουλευτική διαδικασία κατά τη διάρκεια του πρώτου γύρου των ακροάσεων στην επιτροπή, μου εμπνέει ελαφρώς περισσότερη εμπιστοσύνη στον ρόλο του αρμοδίου για τη φορολογία Επιτρόπου. Αν και διαφωνώ με τις πολιτικές του απόψεις, προσωπικά με καθησύχασε η δήλωσή του ότι η φορολογική εναρμόνιση των εταιρειών θα εξακολουθήσει να είναι αρμοδιότητα των κρατών μελών.
<P>
Αν και δεν αμφιβάλλω καθόλου για τις επαγγελματικές της ικανότητες –το τονίζω αυτό– θα ήθελα να επαναλάβω τις ανησυχίες μου για τις ενδεχόμενες συγκρούσεις συμφερόντων που προκύπτουν ενδεχομένως από την επιτυχή επιχειρηματική σταδιοδρομία της κ. Kroes μέχρι σήμερα. Ίσως, κύριε Barroso, αυτή να είναι η περίπτωση της σωστής γυναίκας στη λάθος δουλειά στη συγκεκριμένη χρονική συγκυρία· πάντως, της εύχομαι ό,τι καλύτερο.
<P>
Εν γένει, στηρίζω την Επιτροπή που προτείνετε ως αντιπροσωπευτική των απόψεων του δημοκρατικά εκλεγμένου Κοινοβουλίου. Καθώς έχουμε μόνο μια ψήφο υπέρ ή κατά της Επιτροπής συνολικά, θέλω να σας ζητήσω, κύριε Barroso, να δηλώσετε σαφώς σήμερα την πλήρη υποστήριξή σας στην αρχή της ατομικής ευθύνης κάθε Επιτρόπου. Θα ήταν προτιμότερο να μην αφήνατε τις αλλαγές για την τελευταία στιγμή, όμως το αποτέλεσμα της όλης διαμάχης είναι ότι ενισχύθηκε η συνεργασία μεταξύ του Κοινοβουλίου, της Επιτροπής και του Συμβουλίου. Η διαμάχη αυτή ανέδειξε το Κοινοβούλιο ως ισχυρότερο φόρουμ, του οποίου οι απόψεις πρέπει να λαμβάνονται σοβαρά υπόψη. Σας στείλαμε ένα σαφές μήνυμα. Δεν δίνουμε εν λευκώ την έγκρισή μας. Εύχομαι σε εσάς και τους Επιτρόπους σας κάθε επιτυχία. 
<SPEAKER ID="227" LANGUAGE="FR" NAME="De Veyrac (PPE-DE )." AFFILIATION="">
<P>
   – Κύριε Πρόεδρε, κυρίες και κύριοι συνάδελφοι, όσον αφορά την Επιτροπή που μας παρουσιάστηκε στο Κοινοβούλιο, υπάρχουν αρκετά στοιχεία για τα οποία εκφράζω την ικανοποίησή μου. Θέλω να αναφερθώ ειδικότερα σε ένα από αυτά. Είναι η επιλογή προσωπικοτήτων έμπειρων και δοκιμασμένων, γεγονός που αποδείχθηκε στη συντριπτική πλειονότητα των ακροάσεων ενώπιον του Κοινοβουλίου, όπως για παράδειγμα στην ακρόαση του Επιτρόπου Jacques Barrot, στο πλαίσιο της Επιτροπής Μεταφορών, την οποία είχα την τιμή να παρακολουθήσω. Δεν σας κρύβω, όμως, κύριε εντολοδόχε Πρόεδρε, ότι εξακολουθούν ακόμη και σήμερα να υπάρχουν ερωτηματικά.
<P>
Κύριε Barroso, οργανώσατε, για τον Πρόεδρο Μπους, τη διάσκεψη των Αζορών και σήμερα, δεκαοκτώ μήνες μετά την έναρξή του, ο πόλεμος δεν έχει ακόμη τερματιστεί. Γνωρίζουμε, δυστυχώς, τον αριθμό των θυμάτων που προξενεί σε καθημερινή βάση: θέλω να μας πείτε ποια είναι σήμερα η άποψή σας επί του θέματος.
<P>
Το δεύτερο ζήτημα το οποίο προκαλεί ερωτηματικά, και το οποίο αναφέρθηκε προ ολίγου, είναι ο ανασχηματισμός της Επιτροπής. Αυτή η διατύπωση είναι ίσως υπερβολική, δεδομένου ότι οι αλλαγές είναι ελάχιστες. Δεν φοβάστε, κύριε Barroso, αναθέτοντας το χαρτοφυλάκιο του ανταγωνισμού σε ένα πρόσωπο το οποίο, παρά τα όποια προσόντα του, τα οποία έχουν υπογραμμιστεί, διατρέχει διαρκή κίνδυνο σύγκρουσης συμφερόντων; Δεν φοβάστε ότι η Επιτροπή σας θα υπόκειται σε ένα είδος διαρκούς αμφισβήτησης των αποφάσεων που θα καλείται να λάβει σε έναν τομέα τόσο ευαίσθητο όπως ο ανταγωνισμός;
<P>
Επί σειρά ετών, κύριε Barroso, η πολιτική μας ομάδα –και αυτό είναι κάτι που έπραξα και η ίδια τον Νοέμβριο του 2002– υποστηρίζει μια προνομιακή εταιρική σχέση μεταξύ της Ευρωπαϊκής Ένωσης και της Τουρκίας. Είστε ανοικτός σε έναν τέτοιο τρίτο δρόμο, ο οποίος θα μας επέτρεπε να ξεφύγουμε από το δίλημμα μεταξύ της ένταξης και του αποκλεισμού;
<SPEAKER ID="228" LANGUAGE="DE" NAME="Karas (PPE-DE )." AFFILIATION="">
<P>
   – Κυρία Πρόεδρε, κύριε Barroso, κυρίες και κύριοι, η Επιτροπή Barroso και το Ευρωπαϊκό Κοινοβούλιο ενισχύθηκαν. Είναι όμως λυπηρό το γεγονός ότι ορισμένοι συνάδελφοι επέτρεψαν, κατά τρόπο άτοπο και εσφαλμένο, στις διαφορετικές εκτιμήσεις για μερικούς Επιτρόπους να τους κάνουν να μην βλέπουν τη συνολική εικόνα και τις προκλήσεις που έχουμε μπροστά μας.
<P>
Η Επιτροπή και το Ευρωπαϊκό Κοινοβούλιο είναι συγκοινωνούντα δοχεία. Χρειαζόμαστε ο ένας τον άλλον. Χρειαζόμαστε μια ισχυρή Επιτροπή, με πρωτοβουλία, δυναμισμό και επάρκεια. Χρειαζόμαστε ένα ισχυρό Ευρωπαϊκό Κοινοβούλιο, γιατί χωρίς τους πολίτες της Ευρώπης ή τους αντιπροσώπους τους τίποτα δεν πρέπει και δεν μπορεί να αποφασίζεται στην ΕΕ, εφόσον πρέπει να φέρουμε την Ευρωπαϊκή Ένωση πιο κοντά στους πολίτες, να την κάνουμε πιο διαφανή και δημοκρατική. Πρέπει να κάνουμε τα πάντα για να μπορέσει να ασκηθεί επιτέλους, τόσο στο εσωτερικό όσο και σε παγκόσμιο επίπεδο, μια ευρωπαϊκή πολιτική με συνταγματική βάση και όχι κυρίως εθνικές και κομματικές ευρωπαϊκές πολιτικές. Αυτό το λέω αναφερόμενος στο προηγούμενο σχόλιο του κ. Schulz.
<P>
Ας κάνουμε τους πολίτες να συμμετάσχουν! Ας εξηγήσουμε ποιοι είναι οι στόχοι, τα κίνητρα και οι επιτυχίες μας! Κύριε Barroso, περιμένω ότι θα συγκεκριμενοποιήσετε και θα καταστήσετε εφαρμόσιμες τις διαδικασίες της Λισαβόνας και της Βαρκελώνης. Επίσης, ότι θα ξεπεράσετε τα ενδοευρωπαϊκά εμπόδια, ότι θα προωθήσετε την κοινή εξωτερική πολιτική και πολιτική ασφαλείας, ότι δεν θα αφήσετε να αποδυναμωθεί το Σύμφωνο Σταθερότητας και Ανάπτυξης, ότι θα εξετάζετε την πτυχή της επικουρικότητας πριν από την υποβολή προτάσεων, ότι θα διατυπώσετε καθαρά και ευκολονόητα την τεκμηρίωση της προστιθέμενης αξίας των ευρωπαϊκών κανόνων και ότι θα συμφωνήσετε με το Συμβούλιο να είναι ορατά τα δώδεκα αστέρια όπου επενδύεται έστω και ένα ευρώ. Μόνο έτσι θα δημιουργήσουμε μια ευρωπαϊκή συνείδηση και θα μπορέσουμε να μειώσουμε την απόσταση.
<P>
Περίπου 500 βουλευτές και εγώ περιμένουμε με χαρά μια δίκαιη και επιτυχημένη συνεργασία με αυτοπεποίθηση. Καλή επιτυχία! 
<SPEAKER ID="229" LANGUAGE="MT" NAME="Busuttil (PPE-DE )." AFFILIATION="">
<P>
Μετά τα γεγονότα των τελευταίων εβδομάδων, νομίζω ότι θα ήταν πολύ σοφό εκ μέρους σας, κύριε Barroso, να αποστασιοποιηθείτε από τέτοιου είδους θέματα και να αποφύγετε οποιαδήποτε επεισόδια. Σε τελική ανάλυση, αν πιστεύουμε πράγματι στην αρχή της επικουρικότητας και στην ενότητα με σεβασμό της πολυμορφίας, πρέπει να επιτρέψουμε στα επιμέρους κράτη μέλη να ρυθμίζουν τέτοιου είδους θέματα σύμφωνα με τα δικά τους κριτήρια.
<SPEAKER ID="230" LANGUAGE="PT" NAME="Queiró (PPE-DE )." AFFILIATION="">
<P>
   – Κυρία Πρόεδρε, κύριε Barroso, πριν από τρεις εβδομάδες η Επιτροπή της οποίας προεδρεύατε ήταν καλή. Οι κατευθυντήριες γραμμές σας ήταν θετικές και η στάση σας ήταν σταθερή και σαφής. Οι στόχοι που θέσατε ήταν ωφέλιμοι για το σύνολο της Ευρώπης και δίκαιοι για τις χώρες συνοχής. Παραμένει και σήμερα μια καλή Επιτροπή για τους ίδιους ακριβώς λόγους. Η πλειοψηφία των μελών της άξιζε και εξακολουθεί να αξίζει την έγκρισή μας, διότι απέφυγε τον διαχωρισμό των υπερ-Επιτρόπων από τους Επιτρόπους δευτέρας κατηγορίας, διότι έχει ευθυγραμμιστεί με τις αξίες μας και διότι, πάνω απ’ όλα, είναι πιο κοντά στις απόψεις της πλειονότητας των ευρωπαίων πολιτών.
<P>
Κυρία Πρόεδρε, κύριε εκλεγέντα Πρόεδρε της Επιτροπής, η Ευρώπη στην οποία πιστεύω είναι μια Ευρώπη ελευθερίας, πολυμορφίας, ασφάλειας, ευημερίας και αλληλεγγύης. Αυτές πρέπει να είναι οι κατευθυντήριες γραμμές μας, και πράγματι αυτές ήταν οι αξίες που υποσχεθήκατε να υπερασπιστείτε, κύριε Durão Barroso. Η Ευρώπη πρέπει να θυμάται ότι χωρίς ασφάλεια δεν υπάρχει ελευθερία, χωρίς ανταγωνιστικότητα δεν υπάρχει σταθερό κοινωνικό πρότυπο και χωρίς επικουρικότητα δεν υπάρχει ενότητα με σεβασμό της πολυμορφίας, αλλά μια συγχώνευση ξεχωριστών οντοτήτων, κάτι που δεν θέλουμε.
<P>
Τέλος, η Επιτροπή Barroso έχει τη στήριξή μας διότι αντιπροσωπεύει μια ευκαιρία αποκατάστασης των διατλαντικών δεσμών. Η Ευρώπη δεν προσδιορίζεται από την αντίθεση προς κάποια χώρα, ιδιαιτέρως όχι από την αντίθεση –και σίγουρα όχι από την υποταγή– στον κύριο σύμμαχό μας, αλλά πιστεύω ότι αυτό είναι σαφές σε όλους μας.
<P>
Πριν ολοκληρώσω, δυο λόγια στον κ. Durão Barroso, που υπήρξε επιτυχημένος πρωθυπουργός της Πορτογαλίας. Δεν σας ζητώ ούτε επιθυμώ να είστε ο Επίτροπός μας. Σας ζητώ να είστε ο Πρόεδρος της Επιτροπής που ποτέ δεν ξεχνά τις ανησυχίες των πολιτών και των κρατών μελών, ανεξάρτητα από τις οικονομικές, δημογραφικές ή γεωγραφικές διαστάσεις τους, και πιστεύω ότι θα εμπνευστείτε από αυτό στην εκτέλεση των νέων και σημαντικών καθηκόντων σας. Καλή τύχη, κύριε Durão Barroso. Σας ευχαριστώ πολύ. 
<SPEAKER ID="231" LANGUAGE="" NAME="Πρόεδρος." AFFILIATION="">
<P>
   Κυρίες και κύριοι, πριν δώσω τον λόγο στον κ. Nicolaï εξ ονόματος του Συμβουλίου, πρέπει να σας ανακοινώσω ότι, προς ολοκλήρωση της συζήτησης, έχω λάβει επτά προτάσεις ψηφίσματος. Η σχετική ψηφοφορία θα διεξαχθεί αύριο στις 11.00.
<P>
Τον λόγο έχει τώρα ο κ. Nicolaï εξ ονόματος του Συμβουλίου. 
<SPEAKER ID="232" LANGUAGE="NL" NAME="Nicolaï," AFFILIATION="Συμβούλιο">
<P>
Θα δηλώσω πρόθυμα στο Σώμα σας ότι με ικανοποίησε αυτό που ο κ. Barroso, ο νέος Πρόεδρος της Επιτροπής μας παρουσίασε σήμερα, και θέλω να τον συγχαρώ γι’ αυτό. Θέλω επίσης να συγχαρώ το Ευρωπαϊκό Κοινοβούλιο. Έχω καταστήσει σαφές επανειλημμένα ότι το Ευρωπαϊκό Κοινοβούλιο έχει φυσικά κάθε δικαίωμα –και φυσικά το καθήκον– να παρουσιάσει μια θέση όσον αφορά τη νέα Επιτροπή και τα μέλη της. Έχω επίσης καταστήσει σαφές ότι έχουμε, φυσικά, μεγάλη εμπιστοσύνη ότι η θέση του Κοινοβουλίου θα προκύψει μετά από ώριμη σκέψη. Αναμένουμε με ενδιαφέρον την αυριανή ψηφοφορία. Έχω μεγάλη εμπιστοσύνη ότι η απόφαση στην οποία θα καταλήξετε θα είναι λογική. Εμείς, στην Προεδρία, δηλώναμε πάντοτε ότι η κατάσταση δεν θεωρήθηκε ποτέ κρίση· αντιθέτως, είναι μαρτυρία του πώς μπορούν να δημιουργηθούν συγκρούσεις σε μια ώριμη δημοκρατία, και μια ορατή απόδειξη του πώς μπορεί να βρεθεί μια βραχυπρόθεσμη λύση γι’ αυτές. Ελπίζω ότι θα γίνει προφανές αύριο ότι βρέθηκε λύση.
<SPEAKER ID="233" LANGUAGE="" NAME="" AFFILIATION="Προέδρου">
<P>
Ευχαριστούμε πολύ, κύριε Nicolaï.Ο κ. Barroso έχει τον λόγο. 
<SPEAKER ID="234" LANGUAGE="FR" NAME="Barroso," AFFILIATION="Επιτροπή">
<P>
Όσον αφορά το ζήτημα της σύγκρουσης συμφερόντων, θα σας δηλώσω τα εξής. Καταρχάς, έλαβα υπόψη τα συμπεράσματα της επιτροπής ενώπιον της οποίας παρουσιάστηκε η κ. Kroes. Οφείλω να σας διαβάσω τα συμπεράσματα της εν λόγω επιτροπής. Θα τα διαβάσω στα αγγλικά, καθόσον το πρωτότυπο που έχω στη διάθεσή μου είναι γραμμένο στα αγγλικά. Η επιτροπή επιβεβαίωσε ότι η κ. Kroes διαθέτει, και σας διαβάζω: 
<SPEAKER ID="235" LANGUAGE="" NAME="" AFFILIATION="(">
<SPEAKER ID="236" LANGUAGE="FR" NAME="" AFFILIATION="(Χειροκροτήματα)">
<P>
Τούτου λεχθέντος, άκουσα ορισμένες παρατηρήσεις. Έτσι, η κ. Frassoni αναφέρθηκε σε τρεις υποθέσεις οι οποίες τελούν επί του παρόντος υπό διερεύνηση, οι οποίες ενδεχομένως άπτονται της προσπάθειας καταπολέμησης των τραστ, και οι οποίες ενδέχεται να εγείρουν θέμα σύγκρουσης συμφερόντων. Το παραδέχομαι, κυρία βουλευτά, αλλά πρόκειται μόνο για τρεις υποθέσεις από τις 561 υποθέσεις του ιδίου τύπου τις οποίες εξετάζει επί του παρόντος η Επιτροπή, σε ένα σύνολο χιλίων υποθέσεων οι οποίες αφορούν είτε συγχωνεύσεις είτε κρατικές ενισχύσεις. Υπάρχουν, λοιπόν, υποθέσεις οι οποίες μπορεί ασφαλώς να εγείρουν θέμα σύγκρουσης συμφερόντων. Διαθέτουμε, όμως, διαφανείς μηχανισμούς οι οποίοι δεν επιτρέπουν σε αυτές τις συγκρούσεις συμφερόντων να επιφέρουν πρακτικά αποτελέσματα. Αυτός ο μηχανισμός είναι δημοκρατικός διότι η ευθύνη ανήκει στο σώμα των Επιτρόπων, ενώ υπόκειται στον Πρόεδρο της Επιτροπής.
<P>
Όσον αφορά το θέμα της σύνθεσης της Επιτροπής, ορισμένοι υποστήριξαν ότι είναι υπερβολικά φιλελεύθερη. Πρέπει να είμαστε σαφείς: η τρέχουσα σύνθεση αντικατοπτρίζει στην πράξη την πολυφωνία που χαρακτηρίζει τα κράτη μέλη μας. Εάν υπήρχαν κομμουνιστικές κυβερνήσεις στα κράτη μέλη μας, θα είχα κομμουνιστές Επιτρόπους. Εάν υπήρχαν κυβερνήσεις οι οποίες έκλιναν προς την κατεύθυνση των Πρασίνων, θα είχα Επιτρόπους αυτής της τάσης. Αυτό δεν θα μου δημιουργούσε το παραμικρό πρόβλημα. Οι ίδιες οι κυβερνήσεις οι οποίες εκπροσωπούν τη λαϊκή πλειοψηφία στις χώρες τους –καθόσον, σε όλες τις χώρες μας, ισχύει ο κανόνας της πλειοψηφίας– μας προτείνουν τα μέλη της Επιτροπής. Συνεπώς, είναι απολύτως αδικαιολόγητο να κατηγορείται η Επιτροπή ότι η σύνθεσή της κλίνει υπερβολικά προς τα δεξιά ή προς τα αριστερά. Η Επιτροπή είναι όντως αποτέλεσμα της πολυφωνίας, και οφείλω να σας επαναλάβω εδώ αυτό που σας έχω ήδη δηλώσει, κυρίως δε στην Ομάδα των Σοσιαλιστών, συγκεκριμένα ότι δεν πρόκειται να είμαι κομματικός Πρόεδρος. Και για να απαντήσω ευθέως στους προβληματισμούς τους οποίους εξέφρασαν ο κ. Schulz, ο κ. Swoboda και ο κ. Rasmussen, οφείλω να δηλώσω ότι, παρ’ όλο που έχω συγκεκριμένες ιδεολογικές και πολιτικές πεποιθήσεις, θεωρώ ότι, ως Πρόεδρος της Επιτροπής, δεν μπορώ να είμαι Πρόεδρος της δεξιάς κατά της αριστεράς ούτε Πρόεδρος της αριστεράς κατά της δεξιάς. Φρονώ ότι, σε ευρωπαϊκό επίπεδο, οφείλουμε πρωτίστως να είμαστε όλοι ενωμένοι, όλοι όσοι υποστηρίζουμε την ευρωπαϊκή ολοκλήρωση, και να εργαστούμε για το κοινό καλό της Ευρώπης.
<P>
Όσον αφορά το ζήτημα της συνεργασίας μεταξύ της Επιτροπής και του Κοινοβουλίου, δεν επιθυμώ να προδικάσω το αποτέλεσμα της αυριανής σας ψηφοφορίας. Καθόσον, όμως, μου τέθηκε ευθέως το ερώτημα από ορισμένους βουλευτές, όπως ο κ. Watson, οφείλω να δηλώσω, σε σχέση με μια πρόταση ψηφίσματος η οποία κατατέθηκε από τους κκ. Poettering, de Vigo, Duff, Schulz, Swoboda, Crowley και άλλους, ότι το σημείο 5(α), στην τρέχουσα διατύπωσή του, είναι απολύτως αποδεκτό. Αφορά την εξής αρχή: εφόσον το Κοινοβούλιο αρνηθεί με την ψήφο του να παράσχει την εμπιστοσύνη του σε συγκεκριμένο Επίτροπο, ο Πρόεδρος της Επιτροπής εξετάζει σοβαρά κατά πόσον είναι σκόπιμο να ζητήσει από το εν λόγω μέλος της Επιτροπής να παραιτηθεί· ο δε Πρόεδρος, είτε ζητεί την παραίτηση του συγκεκριμένου μέλους, είτε εξηγεί στο Κοινοβούλιο τους λόγους για τους οποίους αρνείται να την ζητήσει. Αυτή είναι η διατύπωση του κειμένου που μου έχει προταθεί και, αν δεν κάνω λάθος, αυτός είναι ο συμβιβασμός που είχε δεχθεί και ο προκάτοχός μου, ο κ. Πρόντι. Δεν θεωρώ ότι χρειάζεται να αλλάξει κάτι επ’ αυτού.
<P>
Αύριο, θα έχουμε, νομίζω, την ευκαιρία να αντιδράσουμε και να προβούμε σε δηλώσεις μετά την ψηφοφορία σας. Θα μπορούσα να επεκταθώ περαιτέρω σε αυτές τις λεπτομέρειες, εάν το επιθυμείτε. Είμαι, πάντως, σε θέση να σας δηλώσω από σήμερα ότι η Αντιπρόεδρος, κ. Wallström, και εγώ προσωπικά, είμαστε έτοιμοι να συνεργαστούμε μαζί σας για την ανανέωση της συμφωνίας πλαισίου, λαμβάνοντας ειδικότερα υπόψη την επιστολή που μου απηύθυνε ο Πρόεδρος κ. Borrell και ανταποκρινόμενοι επίσης σε ορισμένες πρωτοβουλίες, ειδικότερα δε στην πρωτοβουλία του κ. Poettering, ο οποίος όρισε κάποια σημαντικά στάδια του θεσμικού διαλόγου. Συνεπώς, θεωρώ ότι όλα αυτά καταδεικνύουν τη βούληση για εποικοδομητική συνεργασία με το Κοινοβούλιο.
<SPEAKER ID="237" LANGUAGE="" NAME="Πρόεδρος." AFFILIATION="">
<P>
   Ευχαριστούμε πολύ, κύριε Barroso.
<P>
Ο κ. Kilroy-Silk έχει τον λόγο για ένα θέμα επί της διαδικασίας. 
<SPEAKER ID="238" LANGUAGE="EN" NAME="Kilroy-Silk (NI )." AFFILIATION="(Ανάμικτες αντιδράσεις)">
<P>
Θα θυμάστε ότι στο τέλος του ενός λεπτού της παρέμβασής μου νωρίτερα σήμερα, επεσήμανα ότι χτυπήσατε το σφυράκι στα 59 δευτερόλεπτα. Το σχολίασα και είπα ότι είναι λίγο άδικο να με διακόπτετε όταν άλλοι μιλούν ενάμισι λεπτό. Μου είπαν –δεν σας άκουσα να το λέτε– ότι ήμουν τυχερός που δεν χρησιμοποιήσατε το σφυράκι νωρίτερα διότι τα λεγόμενά μου ήταν αναληθή.
<SPEAKER ID="239" LANGUAGE="" NAME="Πρόεδρος." AFFILIATION="">
<P>
   Κύριε Kilroy-Silk, οφείλετε να σέβεστε τους χρόνους ομιλίας όπως όλοι και, επιπλέον, αυτή σας η παρέμβαση δεν άπτεται της διαδικασίας. 
<SPEAKER ID="240" LANGUAGE="EN" NAME="Batten (IND/DEM )." AFFILIATION="(Ο Πρόεδρος διακόπτει τον ομιλητή)">
<P>
   – Κύριε Πρόεδρε, οι παρατηρήσεις του κ. Kilroy-Silk για την Επιτροπή ήταν σωστές, ιδίως όσον αφορά τον κ. Mandelson, του οποίου το όνομα είναι συνώνυμο της απατεωνιάς στο Ηνωμένο Βασίλειο. Το γεγονός ότι κατηγορήσατε τον κ. Kilroy-Silk ως συκοφάντη αποδεικνύει τον αντιδημοκρατικό χαρακτήρα αυτού του Κοινοβουλίου και όλων των κοινοτικών θεσμικών οργάνων εάν ένα τέτοιο παράδειγμα·
<SPEAKER ID="241" LANGUAGE="FR" NAME="Toubon (PPE-DE )." AFFILIATION="">
<SPEAKER ID="242" LANGUAGE="" NAME="Πρόεδρος." AFFILIATION="">
<P>
   Ευχαριστώ πολύ, κύριε Toubon. Θα επαληθεύσουμε αυτό που λέτε και θα προβούμε στις αναγκαίες διορθώσεις. 
<SPEAKER ID="243" LANGUAGE="" NAME="" AFFILIATION="Αντιπροέδρου">
<SPEAKER ID="244" LANGUAGE="" NAME="Πρόεδρος." AFFILIATION="">
<P>
   Αρχίζουμε με την ερώτηση αριθ. 1 του κ. Παπαδημούλη που αφορά την εκτέλεση του εντάλματος σύλληψης του Κενάν Ακίν. Δίνω τον λόγο στον κ. Nicolaï για να απαντήσει εκ μέρους του Συμβουλίου. 
<SPEAKER ID="245" LANGUAGE="" NAME="Πρόεδρος." AFFILIATION="">
<P>
Στις 15.8.1996, ο πρώην “υπουργός” του ψευδοκράτους της Β. Κύπρου Κενάν Ακίν συμμετείχε στη δολοφονία του έλληνα διαδηλωτή Σολομώντα Σολωμού, στη διάρκεια ειρηνικής διαδήλωσης που λάμβανε τότε χώρα στην ουδέτερη ζώνη της Κύπρου και την οποία διέλυσαν με βίαιο τρόπο με αποτέλεσμα πολλούς τραυματίες και με αποκορύφωμα τη δολοφονία του έλληνα διαδηλωτή. Έκτοτε σε βάρος του Κενάν Ακίν εκκρεμεί Διεθνές ένταλμα σύλληψης της Interpol ενώ με ψήφισμα (Β4-0994, 1024, 1039, 1043, 1058 και 1073/96)(1) που εξέδωσε μετά τα γεγονότα το Ευρωπαϊκό Κοινοβούλιο ανέφερε μεταξύ άλλων ότι “απαιτεί τη συνεργασία της Τουρκίας στη λήψη όλων των αναγκαίων μέτρων για αναγνώριση, σύλληψη και προσαγωγή στη δικαιοσύνη όλων όσοι είχαν ανάμειξη στις δολοφονίες και στους πυροβολισμούς κατά των άοπλων διαδηλωτών”.
<P>
Πρόσφατα όμως ο εν λόγω καταζητούμενος συνελήφθη στην Κωνσταντινούπολη για λαθρεμπορία αλλά, παρά το ένταλμα της Interpol, αφέθηκε ελεύθερος.
<SPEAKER ID="246" LANGUAGE="EN" NAME="Nicolaï," AFFILIATION="Συμβούλιο">
<P>
Το ένταλμα της Interpol που εκδόθηκε βάσει της απόφασης αυτής δεν στηρίζεται σε κάποιο δεσμευτικό για την Ευρωπαϊκή Ένωση και την Τουρκία κοινοτικό ή διεθνές μέσο. Επομένως, το θέμα που θίγει ο αξιότιμος βουλευτής φαίνεται ότι εμπίπτει σαφώς στη δικαιοδοσία των ενδιαφερομένων κρατών, και ως εκ τούτου το Συμβούλιο δεν δύναται να εκφέρει άποψη επ’ αυτού. 
<SPEAKER ID="247" LANGUAGE="" NAME="Παπαδημούλης (GUE/NGL )." AFFILIATION="">
<P>
   – Κυρία Πρόεδρε, κύριε Προεδρεύοντα, το Ευρωπαϊκό Κοινοβούλιο είχε ζητήσει με ψήφισμά του, μετά από αυτά τα γεγονότα, να ληφθούν όλα τα αναγκαία μέτρα, έτσι ώστε να προσαχθούν στη δικαιοσύνη οι υπεύθυνοι γι’ αυτές τις δολοφονίες και τους πυροβολισμούς κατά αόπλων διαδηλωτών. Δεν ξέρω τι είναι η Interpol και τι δεν είναι, το Συμβούλιο όμως, έχει σκοπό να κάνει κάτι για να ανταποκριθεί σ’ αυτό που το ίδιο το Ευρωπαϊκό Κοινοβούλιο ζήτησε με ψήφισμά του; 
<SPEAKER ID="248" LANGUAGE="EN" NAME="Nicolaï," AFFILIATION="Συμβούλιο">
<P>
   . – Θα είμαι λίγο πιο σαφής. Δεδομένου ότι το Συμβούλιο δεν γνωρίζει, όπως είπα και πριν, τις λεπτομέρειες σχετικά με το διεθνές ένταλμα σύλληψης και τα αιτήματα έκδοσης στα οποία αναφέρεται η ερώτηση, δεν μπορώ να απαντήσω σχετικά. Ωστόσο, πρέπει να έχουμε υπόψη μας ότι τα διεθνή εντάλματα σύλληψης που εκδίδει η Interpol δεν είναι από μόνα τους δεσμευτικά για το κράτος που τα λαμβάνει. Έχουν περισσότερο τη μορφή αιτημάτων από το ένα κράτος προς το άλλο και δεν εγγυώνται αυτομάτως την κράτηση και/ή την έκδοση του υπόπτου. Αντιθέτως, το ζήτημα της έκδοσης ρυθμίζεται ευρέως στο πλαίσιο ισχυουσών διμερών συνθηκών έκδοσης, εφόσον υπάρχουν.
<SPEAKER ID="249" LANGUAGE="" NAME="Πρόεδρος." AFFILIATION="">
<P>
Ποιος είναι ο λόγος που αναγκάζει το Συμβούλιο να περιμένει έως τον Απρίλιο 2005 για να λάβει και να εφαρμόσει απόφαση σχετικά με τη μετάβαση στο σύστημα λήψης αποφάσεων με ειδική πλειοψηφία και στη διαδικασία συναπόφασης για ζητήματα ασύλου, μετανάστευσης και συνοριακών ελέγχων, όπως ορίζεται στη Συνθήκη της Νίκαιας; Τι εμποδίζει το Συμβούλιο να εφαρμόσει νωρίτερα αυτήν την απόφαση; 
<SPEAKER ID="250" LANGUAGE="EN" NAME="Nicolaï," AFFILIATION="Συμβούλιο">
<P>
    Στις 5 Νοεμβρίου 2004 το Ευρωπαϊκό Συμβούλιο ενέκρινε ένα νέο πολυετές πρόγραμμα για τα επόμενα πέντε χρόνια, το γνωστό πρόγραμμα της Χάγης, το οποίο ενισχύει την ελευθερία, την ασφάλεια και τη δικαιοσύνη στην Ευρωπαϊκή Ένωση.
<P>
Στα συμπεράσματα του Ευρωπαϊκού Συμβουλίου σχετικά με το πρόγραμμα της Χάγης λαμβάνεται υπόψη η σύσταση περί χρήσης του συστήματος λήψης αποφάσεων με ειδική πλειοψηφία και της διαδικασίας συναπόφασης που ενέκρινε το Ευρωπαϊκό Κοινοβούλιο στις 14 Οκτωβρίου 2004.
<P>
Στο ίδιο το πρόγραμμα της Χάγης, το Ευρωπαϊκό Συμβούλιο, λαμβάνοντας υπόψη την αξιολόγηση της Επιτροπής και τις απόψεις που περιέχονται στη σύσταση του Ευρωπαϊκού Κοινοβουλίου, ζητά από το Συμβούλιο να εγκρίνει απόφαση βάσει του άρθρου 67, παρ. 2, ΣΕΚ αμέσως μετά από επίσημη διαβούλευση με το Ευρωπαϊκό Κοινοβούλιο και όχι αργότερα από την 1η Απριλίου 2005 για την εφαρμογή της διαδικασίας που προβλέπεται στο άρθρο 251 του Τίτλου IV ΣΕΚ, μέτρα για την ενίσχυση της ελευθερίας σύμφωνα με τη Συνθήκη της Νίκαιας, με εξαίρεση τη νόμιμη μετανάστευση.
<P>
Λόγω αυτών των διαδικαστικών περιορισμών, το Ευρωπαϊκό Συμβούλιο προβλέπει ότι η μετάβαση στη διαδικασία συναπόφασης θα πραγματοποιηθεί κατά πάσα πιθανότητα πριν από την 1η Απριλίου 2005. 
<SPEAKER ID="251" LANGUAGE="EN" NAME="Ludford (ALDE )." AFFILIATION="">
<P>
Πρέπει να αλλάξουμε τη στενόμυαλη στάση των εθνικών υπουργείων, στάση που ευθύνεται για το γεγονός ότι χρειάστηκε να τροποποιήσουμε το πρόγραμμα ARGO ώστε να μπορεί ένα μόνο υπουργείο να υποβάλλει έργο, καθώς δεν κατέστη δυνατό να συμφωνήσουν να συνεργαστούν τρεις χώρες. Ασφαλώς η μετάβαση στη σύστημα λήψης αποφάσεων με ειδική πλειοψηφία θα συμβάλει στη μεταβολή αυτής της κατάστασης. 
<SPEAKER ID="252" LANGUAGE="EN" NAME="Nicolaï," AFFILIATION="Συμβούλιο">
<SPEAKER ID="253" LANGUAGE="EN" NAME="Martin, David (PSE )." AFFILIATION="">
<P>
   – Θέλω να παρακαλέσω τον Προεδρεύοντα του Συμβουλίου να προχωρήσει σε ένα περαιτέρω σχόλιο. Είναι απολύτως σαφές ότι οι πολιτικές μετανάστευσης και ασύλου μπορούν να λειτουργήσουν μόνον εάν υπάρχει συντονισμός μεταξύ των 25 κρατών μελών. Θεωρεί ο Προεδρεύων του Συμβουλίου ότι οι εθνικές διοικητικές αρχές υποστηρίζουν πλέον τις ευρωπαϊκές δράσεις περισσότερο από ό,τι πριν από ένα έτος; Συγκεκριμένα, θεωρεί ότι, την 1η Απριλίου, η Ιρλανδία και το Ηνωμένο Βασίλειο θα συμμετάσχουν στην κοινή προσέγγιση για την αντιμετώπιση αυτών των προβλημάτων; 
<SPEAKER ID="254" LANGUAGE="EN" NAME="Nicolaï," AFFILIATION="Συμβούλιο">
<SPEAKER ID="255" LANGUAGE="" NAME="Πρόεδρος." AFFILIATION="">
<SPEAKER ID="256" LANGUAGE="EN" NAME="Nicolaï," AFFILIATION="Συμβούλιο">
<P>
    Το Συμβούλιο έχει αρχίσει να αναθεωρεί τις επιπτώσεις και την αποτελεσματικότητα των μέτρων που ενέκρινε στις 5 Ιουνίου 2003 στο πλαίσιο των στόχων της κοινής θέσης για την Κούβα. Οι στόχοι που επιδιώκονται μέσω της κοινής θέσης εξακολουθούν να ισχύουν, ιδίως δε ο στόχος να διευκολυνθεί η ειρηνική αλλαγή και ο σεβασμός των ανθρωπίνων δικαιωμάτων στην Κούβα μέσω του διαλόγου με τις αρχές της χώρας και με όλους τους παράγοντες της κουβανικής κοινωνίας. Η αναθεώρηση βρίσκεται σε εξέλιξη και, ως εκ τούτου, δεν μπορώ να σας προσφέρω καμιά πληροφορία σε αυτό το στάδιο για τα πιθανά συμπεράσματα. 
<SPEAKER ID="257" LANGUAGE="ES" NAME="Martínez Martínez (PSE )." AFFILIATION="">
<SPEAKER ID="258" LANGUAGE="EN" NAME="Nicolaï," AFFILIATION="Συμβούλιο">
<SPEAKER ID="259" LANGUAGE="ES" NAME="Salafranca Sánchez-Neyra (PPE-DE )." AFFILIATION="">
<SPEAKER ID="260" LANGUAGE="EN" NAME="Nicolaï," AFFILIATION="Συμβούλιο">
<SPEAKER ID="261" LANGUAGE="" NAME="Πρόεδρος." AFFILIATION="">
<SPEAKER ID="262" LANGUAGE="EN" NAME="Nicolaï," AFFILIATION="Συμβούλιο">
<SPEAKER ID="263" LANGUAGE="SL" NAME="Brejc, Mihael (PPE-DE )." AFFILIATION="">
<SPEAKER ID="264" LANGUAGE="EN" NAME="Nicolaï," AFFILIATION="Συμβούλιο">
<SPEAKER ID="265" LANGUAGE="EN" NAME="Purvis (PPE-DE )." AFFILIATION="">
<SPEAKER ID="266" LANGUAGE="EN" NAME="Nicolaï," AFFILIATION="Συμβούλιο">
<SPEAKER ID="267" LANGUAGE="EN" NAME="Crowley (UEN )." AFFILIATION="">
<SPEAKER ID="268" LANGUAGE="EN" NAME="Nicolaï," AFFILIATION="Συμβούλιο">
<SPEAKER ID="269" LANGUAGE="EN" NAME="Purvis (PPE-DE )." AFFILIATION="">
<SPEAKER ID="270" LANGUAGE="" NAME="Πρόεδρος." AFFILIATION="">
<P>
   Κύριε Purvis, αν κατάλαβα καλά, αυτό ήταν έκφραση γνώμης και όχι παρέμβαση επί του Κανονισμού. Σημειώνω την παρέμβασή σας. 
<SPEAKER ID="271" LANGUAGE="" NAME="Πρόεδρος." AFFILIATION="">
<P>
Τι γνωρίζει το Συμβούλιο για την υπόθεση του αλγερινού Abdelkadar Bouchama, ο οποίος εξαφανίστηκε πριν δέκα χρόνια μετά τη φυλάκισή του στις 18 Μαΐου 1994. Θα επιδιώξει το Συμβούλιο ενόψει αυτού του περιστατικού και βάσει της συμφωνίας σύνδεσης με την Αλγερία, να στελεχωθεί επιτέλους η Επιτροπή Ανθρωπίνων Δικαιωμάτων της Αλγερινής Κυβέρνησης με ανεξάρτητα μέλη, και από μη κυβερνητικές οργανώσεις, στα οποία να δοθούν εκτεταμένες δυνατότητες δράσης; 
<SPEAKER ID="272" LANGUAGE="NL" NAME="Nicolaï," AFFILIATION="Συμβούλιο">
<P>
   .  Κυρία Πρόεδρε, το Συμβούλιο γνωρίζει πολύ καλά τη συγκεκριμένη περίπτωση στην οποία αναφέρεται ο αξιότιμος βουλευτής, δηλαδή την περίπτωση του κ. Abdelkadar Bouchama, η οικογένεια του οποίου δεν έχει καμία είδηση για την τύχη του μετά τη σύλληψή του στις 18 Μαΐου 1994. Η υπόθεση αυτή, όπως και εκείνες πολλών δεκάδων ατόμων που αναφέρονται ως “εξαφανισθέντες”, καθώς απήχθησαν στη διάρκεια της σύγκρουσης που μαίνεται στη χώρα από το 1992, περιλαμβάνει περίπου 7 000 φακέλους εξαφανίσεων οι οποίοι εξετάζονται από την Αλγερινή Ένωση για την Υπεράσπιση των Ανθρωπίνων Δικαιωμάτων.
<P>
Τον Σεπτέμβριο του 2003, ο Πρόεδρος Bouteflika συνέστησε μια ad hoc επιτροπή για να διερευνήσει τις εξαφανίσεις. Καθώς η επιτροπή αυτή δεν έχει τη δικαιοδοσία να διεξάγει ανακρίσεις, δεν έχει μπορέσει μέχρι στιγμής να ξεδιαλύνει αυτές τις εξαφανίσεις. Κρίνοντας ότι το κράτος ήταν “υπεύθυνο αλλά όχι ένοχο”, ο κ. Farouk Ksentini κήρυξε γενική αμνηστία για όλα τα μέλη των ενεχομένων δυνάμεων ασφαλείας, όπως είχε γίνει προηγουμένως στη Νότια Αφρική. Γενική αποζημίωση προσφέρθηκε προσφάτως στις οικογένειες των εξαφανισθέντων, με τον όρο να αποσύρουν τις κατηγορίες τους. Το Συμβούλιο τοποθετεί συχνά το θέμα των εξαφανίσεων στην ημερήσια διάταξη των συζητήσεων και αναμένει να το πράξει εκ νέου στις επικείμενες συναντήσεις του στο πλαίσιο του πολιτικού διαλόγου με την Αλγερία. Είναι ένα ζήτημα το οποίο παρακολουθούμε με ιδιαίτερη προσήλωση. Σε αυτό το πλαίσιο, η εκκρεμούσα επικύρωση της Συμφωνίας Σύνδεσης αποτελεί μια σημαντική εξέλιξη στις σχέσεις της ΕΕ με την Αλγερία. Όταν η συμφωνία τεθεί σε ισχύ, θα επιτρέψει στην Ευρωπαϊκή Ένωση να ασκήσει πιο συγκεκριμένη επιρροή στην Αλγερία σε σχέση με τον σεβασμό των ανθρωπίνων δικαιωμάτων γενικά και, πιο συγκεκριμένα, σε σχέση με τις εξαφανίσεις. 
<SPEAKER ID="273" LANGUAGE="DE" NAME="Posselt (PPE-DE )." AFFILIATION="">
<SPEAKER ID="274" LANGUAGE="NL" NAME="Nicolaï," AFFILIATION="Συμβούλιο">
<P>
   .  Κυρία Πρόεδρε, το Συμβούλιο δεν μπορεί να προωθεί μεμονωμένες περιπτώσεις κατά τον τρόπο που προτείνεται. Αναμένω ότι η επόμενη υπουργική τρόικα με την Αλγερία θα πραγματοποιηθεί το 2005 –με άλλα λόγια το προσεχές έτος– και είμαι βέβαιος ότι θα είναι μια ευκαιρία ώστε η Ευρωπαϊκή Ένωση και η Αλγερία να συζητήσουν το θέμα των ανθρωπίνων δικαιωμάτων, οπότε θα εξεταστούν και αυτές οι υποθέσεις. 
<SPEAKER ID="275" LANGUAGE="" NAME="Πρόεδρος." AFFILIATION="">
<SPEAKER ID="276" LANGUAGE="ES" NAME="Ortuondo Larrea (ALDE )." AFFILIATION="">
<SPEAKER ID="277" LANGUAGE="EN" NAME="Nicolaï," AFFILIATION="Συμβούλιο">
<P>
Θα ήθελα να τονίσω τη σημασία του καθεστώτος των ιδιαίτερα ευαίσθητων θαλασσίων περιοχών (PSSA). Στο πλαίσιο του ΔΝΟ, τα μέτρα προστασίας μιας τέτοιας περιοχής μπορεί να περιλαμβάνουν μέτρα οργάνωσης της θαλάσσιας κυκλοφορίας των πλοίων, όπως μια περιοχή που πρέπει να αποφεύγεται – μια περιοχή με καθορισμένα όρια στην οποία είτε είναι ιδιαίτερα επικίνδυνη η ναυσιπλοΐα είτε πρέπει να αποφεύγονται οπωσδήποτε τα ατυχήματα. Την περιοχή αυτή πρέπει να αποφεύγουν όλα τα πλοία ή ορισμένες κατηγορίες πλοίων. 
<SPEAKER ID="278" LANGUAGE="" NAME="Πρόεδρος." AFFILIATION="">
<P>
   Κύριε Ortuondo Larrea, θέλω να ασχοληθούμε με μια ακόμα ερώτηση και μετά τελειώνει η Ώρα των Ερωτήσεων. 
<SPEAKER ID="279" LANGUAGE="" NAME="Ortuondo Larrea (ALDE )." AFFILIATION="(">
<SPEAKER ID="280" LANGUAGE="" NAME="Πρόεδρος." AFFILIATION="">
<P>
Θα ήθελα τώρα να περάσουμε, τελειώνοντας, στην ερώτηση αριθ. 9 του κ. Proinsias De Rossa. Προηγουμένως επισημαίνω ότι η ερώτηση αριθ. 7 του κ. Meyer εκπίπτει καθόσον ο ίδιος απουσιάζει. Η ερώτηση αριθ. 8 της κ. Mastenbroek αποσύρθηκε, οπότε ακολουθεί η ερώτηση αριθ. 9 του κ. De Rossa, η οποία αφορά κρατικές επιχειρήσεις και την παραγωγή πετρελαίου στη Βιρμανία. Κύριε Προεδρεύων του Συμβουλίου, έχετε τον λόγο και νομίζω ότι θέλατε να δώσετε άλλη μια απάντηση στην προηγούμενη ερώτηση. 
<SPEAKER ID="281" LANGUAGE="" NAME="Πρόεδρος." AFFILIATION="">
<P>
Μπορεί το Συμβούλιο να εξηγήσει πώς συνέταξε τον κατάλογο των κρατικών επιχειρήσεων της Βιρμανίας, όπως εμφανίζεται στην κοινή θέση του Συμβουλίου 2004/730/ΚΕΠΠΑ(2); Ειδικότερα, μπορεί το Συμβούλιο να εξηγήσει γιατί έχουν εξαιρεθεί από τον κατάλογο οι επιχειρήσεις Myanmar Oil and Gas Enterprise (MOGE), Myanmar Timber Enterprise και Myanmar Post and Telecoms;
<P>
Πώς προτείνει το Συμβούλιο να διασφαλιστεί ότι θα εμποδιστεί η επιχειρηματική συμμετοχή της ΕΕ στο σημαντικό ενεργειακό τομέα της Βιρμανίας; Πώς σχεδιάζει να ελέγξει και να αναπροσαρμόσει τον κατάλογό της συμπεριλαμβάνοντας άλλες παρόμοιες εταιρείες; Προτίθεται να εντοπίσει τις ευρωπαϊκές εταιρείες που έχουν ήδη συμβληθεί σε συμβάσεις και συμφωνίες και προτίθεται να προσπαθήσει να επηρεάσει αυτές τις εταιρείες, ώστε να αποσυρθούν από τέτοιες συμβάσεις ή συμφωνίες, αφής στιγμής τους το επιτρέψουν οι τρέχουσες συμβατικές τους υποχρεώσεις; Δεδομένης της δηλώσεως της Επιτροπής στην απάντησή της στην ερώτηση Η-0339/04(3), προτίθεται το Συμβούλιο να επιτύχει τη μέγιστη συμμόρφωση με την κοινή θέση εκ μέρους των κρατών μελών; 
<SPEAKER ID="282" LANGUAGE="EN" NAME="Nicolaï," AFFILIATION="Συμβούλιο">
<P>
Απαντώντας στην ερώτηση 9, το Συμβούλιο ενημερώνει τον αξιότιμο βουλευτή ότι το σχέδιο κοινής θέσης, συμπεριλαμβανομένου του παραρτήματός του, συζητήθηκε από τα αρμόδια προπαρασκευαστικά όργανα του Συμβουλίου. Πραγματοποιήθηκαν επίσης διαβουλεύσεις με τις τοπικές διπλωματικές αντιπροσωπείες των κρατών μελών της ΕΕ. Σχετικά με την κοινή θέση, θα ισχύσει για 12 μήνες και θα τελεί υπό διαρκή αναθεώρηση. Θα υπάρχει δυνατότητα ανανέωσης κατά το δοκούν, ιδίως όσον αφορά τις επιχειρήσεις που ανήκουν στο κράτος της Βιρμανίας, όπως αναγράφονται στο παράρτημα 2, εάν το Συμβούλιο κρίνει ότι οι στόχοι δεν επιτεύχθηκαν.
<P>
Οι αποφάσεις περί τροποποίησης του παραρτήματος 2 λαμβάνονται επομένως με ομοφωνία. Το Συμβούλιο δεν είναι σε θέση να σχολιάσει τη συμπερίληψη μεμονωμένων επιχειρήσεων. Σχετικά με την παρακολούθηση της εφαρμογής, επισημαίνεται ότι την άνοιξη του 2004 το Συμβούλιο συνέστησε σε τεχνικό επίπεδο μια ομάδα εργασίας για την ανταλλαγή εμπειριών και την ανάπτυξη βέλτιστων πρακτικών στο πλαίσιο της εφαρμογής και υλοποίησης περιοριστικών μέτρων.
<SPEAKER ID="283" LANGUAGE="EN" NAME="De Rossa (PSE )." AFFILIATION="">
<SPEAKER ID="284" LANGUAGE="EN" NAME="Nicolaï," AFFILIATION="Συμβούλιο">
<SPEAKER ID="285" LANGUAGE="EN" NAME="De Rossa (PSE )." AFFILIATION="">
<SPEAKER ID="286" LANGUAGE="EN" NAME="Nicolaï," AFFILIATION="Συμβούλιο">
<SPEAKER ID="287" LANGUAGE="" NAME="Πρόεδρος." AFFILIATION="">
<P>
   Κύριε De Rossa, δεν έχετε τον λόγο. Ίσως μπορείτε να ξανασυζητήσετε το θέμα κατ’ ιδίαν με τον Προεδρεύοντα του Συμβουλίου. Η Ώρα των Ερωτήσεων έχει ξεπεράσει τον χρόνο της –κανονικά έπρεπε να τελειώσουμε στις 19.00– και είχατε προ ολίγου τη δυνατότητα να θέσετε το ερώτημά σας.
<P>
Οι ερωτήσεις αριθ. 10 έως 15 θα απαντηθούν γραπτώς.
<SPEAKER ID="288" LANGUAGE="" NAME="Πρόεδρος." AFFILIATION="">
<P>
   Η επόμενη συνεδρίαση θα διεξαχθεί αύριο Πέμπτη, 18 Νοεμβρίου, από τις 10.00 έως τις 13.00 και από τις 15.00 έως τις 17.00. 
<SPEAKER ID="289" LANGUAGE="" NAME="" AFFILIATION="(Η συνεδρίαση λήγει στις 19.10)">
