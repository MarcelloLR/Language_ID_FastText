<CHAPTER ID=1>
Έγκριση των συνοπτικών πρακτικών
<SPEAKER ID=1 NAME="Πρόεδρος">
Τα συνοπτικά πρακτικά της χθεσινής συνεδρίασης έχουν διανεμηθεί.
<P>
Υπάρχουν παρατηρήσεις;

<SPEAKER ID=2 LANGUAGE="NL" NAME="Wijsenbeek">
Κυρία Πρόεδρε, θα ήθελα να επισημάνω, όσον αφορά τα χθεσινά πρακτικά, ότι η Ομάδα Ένωση για την Ευρώπη υπέβαλε, για πολλοστή φορά, προφορική ερώτηση σχετικά με τη συζήτηση και το ψήφισμα του κ. Pasty για τις ταχυδρομικές υπηρεσίες, για την οποία είχε δηλωθεί ομιλητής ο κ. Donnay. Κυρία Πρόεδρε, χθες το βράδυ στις 11.45, η Ομάδα Ένωση για την Ευρώπη δεν μπήκε καν στον κόπο - στην αίθουσα δεν παρευρισκόταν κανένα μα κανένα απολύτως μέλος της - να δώσει το παρόν. Θα ήθελα να επιστήσω την προσοχή σας επί του θέματος αυτού, κυρία Πρόεδρε, ούτως ώστε να απαλλαγούμε στο μέλλον από αυτού του είδους τις άχρηστες αιτήσεις. Αλλωστε δεν προέκυψε τίποτα νέο, ούτε προβλήθηκαν νέες απόψεις, ενώ η Επιτροπή, ως συνήθως, δεν είχε να μας πει απολύτως τίποτα, δεδομένου ότι δεν είχε κάνει ακόμα τίποτα.

<SPEAKER ID=3 NAME="Πρόεδρος">
Το λαμβάνουμε υπόψη.
<P>
Το Σώμα εγκρίνει τα συνοπτικά πρακτικά.

<CHAPTER ID=2>
Αρθρο Κ6 της Συνθήκης ΕΕ - Συνεργασία Σένγκεν
<SPEAKER ID=4 NAME="Πρόεδρος">
Η ημερήσια διάταξη προβλέπει την κοινή συζήτηση επί
<P>
της προφορικής ερώτησης (Β4-0716/98) του κ. Nassauer, εξ ονόματος της Επιτροπής Πολιτικών Ελευθεριών και Εσωτερικών Υποθέσεων, επί της ετήσιας συζήτησης που προβλέπει το άρθρο Κ.6 της Συνθήκης ΕΕ - Δεκέμβριος 1998-της προφορικής ερώτησης (Β4-0717/98) του κ. Nassauer, εξ ονόματος της Επιτροπής Πολιτικών Ελευθεριών και Εσωτερικών Υποθέσεων, επί της ετήσιας συζήτησης που προβλέπει το άρθρο Κ. 6 της Συνθήκης ΕΕ - Δεκέμβριος 1998 και-της πρότασης σύστασης (Α4-0006/99) της κ. van Lancker, εξ ονόματος της Επιτροπής Πολιτικών Ελευθεριών και Εσωτερικών Υποθέσεων, προς το Συμβούλιο, σχετικά με το πρόγραμμα εργασιών στο πλαίσιο της συνεργασίας Schengen μέχρι τον Ιούνιο 1999
<SPEAKER ID=5 LANGUAGE="DE" NAME="Νassauer">
Κυρία Πρόεδρε, κυρίες και κύριοι, μάλλον είναι η τελευταία φορά που διεξάγουμε αυτή τη συζήτηση βάσει του άρθρου Κ6. Ύστερα από τη θέση σε ισχύ της Συνθήκης του Αμστερνταμ θα συζητάμε όχι μόνον βάσει ενός νέου άρθρου, αλλά και σε σαφώς περιορισμένη κλίμακα, εφόσον τότε σε σχέση με αυτό θα πρόκειται πλέον μόνον για την αστυνομική και δικαστική συνεργασία σε θέματα που αφορούν αξιόποινες πράξεις. Κυρία Πρόεδρε του Συμβουλίου και κύριε Πρόεδρε του Συμβουλίου, δεν θα ήθελα να εισέλθω στο κυρίως θέμα, προτού κάνω μερικές παρατηρήσεις σχετικά με τη διαδικασία.
<P>
Μέχρι τώρα, η συζήτηση αυτή γινόταν συνήθως στο τέλος μιας Προεδρίας, δηλαδή τον Δεκέμβριο. Αυτό είχε το σαφές πλεονέκτημα ότι μπορούσε να απαντήσει στο Κοινοβούλιο ένας τουλάχιστον από τους υπεύθυνους Προέδρους του Συμβουλίου. Ζητάμε με ιδιαίτερη έμφαση να μεριμνήσετε ώστε να διατηρήσουμε μελλοντικά αυτόν τον ρυθμό. Ομολογώ ότι αυτό αποτελεί περισσότερο θέμα του ίδιου του Κοινοβουλίου παρά της Προεδρίας του Συμβουλίου, πρέπει όμως να οδηγηθούμε στη διεξαγωγή της απαραίτητης ψηφοφορίας.
<P>
Το δεύτερο θέμα μου απευθύνεται, ωστόσο, εξ ολοκλήρου προς το Συμβούλιο. Σύμφωνα με τη διαδικασία, αρχίζουμε αυτή τη συζήτηση επί τη βάσει μιας προφορικής ερωτήσεως και μιας πρότασης ψηφίσματος. Εδώ και αρκετό καιρό ζητάμε από το Συμβούλιο να μας δώσει μια γραπτή έκθεση βάσει της οποίας θα διεξαχθεί η συζήτηση. Κάτι τέτοιο θα επέφερε και για το Συμβούλιο μεγάλα πλεονεκτήματα, διότι θα μπορούσε να διευκρινίσει ποιους κεντρικούς άξονες βλέπει και ποιες εργασίες θεωρεί ότι διεκπεραιώθηκαν επιτυχώς. Η συνεργασία με το Κοινοβούλιο δεν θα μπορούσε παρά να βελτιωθεί μέσω μιας γραπτής έκθεσης με θέμα την προετοιμασία αυτής της συζήτησης. Υπάρχουν στο ψήφισμα αυτό αρκετά αιτήματα που ήδη εγείραμε και στο παρελθόν και που αφορούν στη συνεργασία του Κοινοβουλίου με το Συμβούλιο. Ωστόσο, η συνεργασία αυτή δεν οδήγησε ποτέ σε έναν οργανωμένο τρόπο δράσης κατά τη φάση της Συνθήκης του Μάαστριχτ. Ενδιαφέρον είναι το γεγονός ότι τώρα στη Συνθήκη του Αμστερνταμ άρθηκε η κάπως ατυχής διατύπωση σχετικά με τις σημαντικότερες πτυχές των δραστηριοτήτων για τις οποίες το Συμβούλιο θα έπρεπε να ακροάται το Κοινοβούλιο, και ευτυχώς καθορίστηκε επακριβώς το πότε πρέπει να γίνονται ακροάσεις και πότε πρέπει να γίνεται μόνον ενημέρωση.
<P>
Όμως και σύμφωνα με την τωρινή διατύπωση παραβλεφθηκαν αρκετές ακροάσεις, και θα επανέλθω αμέσως σε αυτό. Το αίτημά μας για το μέλλον αποβλέπει στο να ενημερωνόμαστε για σημαντικές εξελίξεις σύμφωνα και με το άρθρο 39, παράγραφος 2, προπάντων για τις συναντήσεις του Συμβουλίου, κυρία Πρόεδρε του Συμβουλίου και κύριε Πρόεδρε του Συμβουλίου, έστω κι αν αυτές είναι άτυπες.
<P>
Δεν είναι σωστό το Κοινοβούλιο να συγκεντρώνει με κόπο τις πληροφορίες που χρειάζεται σχετικά με τα όσα συμβαίνουν στο Συμβούλιο από ανακοινώσεις του Τύπου. Δεν μπορεί να αποτελεί πρόβλημα η γνωστοποίηση στο Κοινοβούλιο των προς συζήτηση θεμάτων προ μιας συνέλευσης του Συμβουλίου και των συζητηθέντων θεμάτων μετά το πέρας της συνέλευσης. Θα επισημάνω τώρα μερικά αντικειμενικής φύσεως θέματα. Στη Συνθήκη του Αμστερνταμ, και πρέπει, δυστυχώς, να το κάνω αυτό με τρόπο που θυμίζει πολύ την ξυλογραφία, κοινοτικοποιούνται ουσιαστικά νομοθετικά ζητήματα· ναι μεν αυτό γίνεται υπό τον όρο της ομόφωνης ψηφοφορίας για διάστημα τουλάχιστον πέντε ετών, πλην όμως κοινοτικοποιούνται παρ' όλα αυτά. Αυτό σημαίνει πως αφαιρούνται από τη νομοθετική αρμοδιότητα των εθνικών κοινοβουλίων. Ταυτόχρονα όμως δεν εμπίπτουν ακόμα στην αρμοδιότητα αυτού του Κοινοβουλίου, διότι για όσο δεν έχει θεσπισθεί η συναπόφαση, έχουμε δικαίωμα μόνον για ακρόαση. Αυτό σημαίνει, και βλέπω μπροστά μου δύο λαμπρούς νομικούς, πως σε πεδία που υπόκεινται σαφώς στην επιφύλαξη του νόμου, όπως το άσυλο και η μετανάστευση, η διαμόρφωση ευρωπαϊκών νόμων γίνεται χωρίς την άμεση επιρροή ενός εκλεγμένου κοινοβουλίου, πράγμα που δεν μπορεί να γίνει δεκτό. Δεν βλέπω παρά τη δυνατότητα το Συμβούλιο να ακροάται με ιδιαίτερη προσοχή το Κοινοβούλιο στην ενδιάμεση φάση, πέντε έτη συν κάτι, και να μην αδιαφορεί για αυτά που θα λέει το Κοινοβούλιο στο πλαίσιο της ακρόασης. Θα ήθελα να παραπέμψω πολύ σύντομα μόνο σε αυτό.
<P>
Ολοκληρώνοντας, επιτρέψτε μου να αναφέρω ακόμα μία παράμετρο, και πάλι μόνον ως ενδεικτική άλλων. Ο Πρόεδρος του Συμβουλίου της περασμένης Δευτέρας ή Τρίτης ζήτησε προς μεγάλη μου χαρά τη διεύρυνση των επιχειρησιακών δυνατοτήτων δράσης της Europol. Το άκουσα με χαρά για τον λόγο ότι η τέως συνάδελφός του στην Ομάδα των Πρασίνων, κ. Roth, θα είχε φύγει ουρλιάζοντας από την αίθουσα αν είχε ακούσει μια τέτοια διατύπωση. Αυτό στο οποίο θέλω να επιστήσω την προσοχή σας είναι το εξής: η περαιτέρω ανάπτυξη της Europol φθάνει στα όριά της στη διάρθρωση της διακρατικής συνεργασίας. Λόγω της κοινοτικοποίησης, οι πρόοδοι σε αυτόν τον τομέα χρήζουν του κοινοβουλευτικού και δικαστικού ελέγχου. Όποιος λοιπόν θέλει να σημειωθεί πρόοδος εκεί, πρέπει να καταβάλλει τις προσπάθειες που απαιτεί η κοινοτικοποιημένη πρόοδος, και αυτό είναι που ζητεί από εσάς το Κοινοβούλιο αυτό.

<SPEAKER ID=6 NAME="Van Lancker">
Κύριε Πρόεδρε, κύριοι συνάδελφοι, κύριε Πρόεδρε του Συμβουλίου, κυρία Επίτροπε, πιστεύω ότι η σημερινή συζήτηση για το Schengen είναι πολύ επίκαιρη, επειδή διεξάγεται τη στιγμή της ανάληψης της Προεδρίας της Ευρωπαϊκής Ένωσης από τη Γερμανία, η οποία συμπίπτει παρεμπιπτόντως με την προεδρία του Schengen. Αυτό έχει αποφασιστική σημασία, δεδομένου ότι γίνεται τη στιγμή που, για την εφαρμογή του πρωτοκόλλου του Schengen, το κεκτημένο του Schengen πρέπει να ενσωματωθεί στη Συνθήκη του Αμστερνταμ. Εκτός αυτού, το Κοινοβούλιο έχει παραλάβει μια δεύτερη έκθεση της Εκτελεστικής Επιτροπής και της Κοινής Ελεγκτικής Αρχής. Θα ήθελα συνεπώς να ευχαριστήσω θερμά τη γερμανική Προεδρία γι' αυτή την πρώτη ευκαιρία που μας προσφέρει να εξετάσουμε μαζί της το θέμα, καθώς και τους συναδέλφους που δέχτηκαν να εξεταστεί η έκθεση αυτή σύμφωνα με τη διαδικασία του κατεπείγοντος.
<P>
Το Κοινοβούλιο έτρεφε ανέκαθεν ανάμεικτα συναισθήματα έναντι του Schengen. Από τη μια πλευρά, χαιρόμαστε βεβαίως που ορισμένα κράτη μέλη ανέλαβαν την πρωτοβουλία να προχωρήσουν στην υλοποίηση της ελεύθερης κυκλοφορίας προσώπων και ενός χώρου ελευθερίας, ασφάλειας και δικαίου. Όμως, από την άλλη πλευρά, μας δυσαρεστούσε πάντα το γεγονός ότι αυτό συμβαίνει εκτός των ευρωπαϊκών διαρθρώσεων.
<P>
Παρεμπιπτόντως, η σύμβαση του Schengen δεν διεκδικεί βραβείο ομορφιάς ούτε από νομική άποψη. Το κεκτημένο είναι ένα μείγμα εγχειριδίων, μέτρων και αποφάσεων από τις οποίες πολύ λίγες έχουν δρομολογηθεί, πόσο μάλλον καθιερωθεί. Με την ενσωμάτωση του Schengen στη Συνθήκη για την Ευρωπαϊκή Ένωση μπορούμε πλέον να κάνουμε οριστικά βήματα για μια περαιτέρω διασαφήνιση της κατάστασης, για περισσότερη δημοκρατία. Η ενσωμάτωση ενός μέρους του κεκτημένου στον πρώτο πυλώνα ανοίγει το δρόμο για την κοινοτικοποίηση της πολιτικής αυτής και επιτρέπει τη λήψη μέτρων για τη διασαφήνιση αυτού του κατασκευάσματος, του νεφελώδους Schengen , όπως το αποκάλεσε ο προηγούμενος ομιλητής. Όμως, συνάδελφοι, αυτές οι καλές προθέσεις υπονομεύονται από τη συζήτηση που συνεχίζεται επί ενάμισυ χρόνο με αντικείμενο την ενσωμάτωση του κεκτημένου του Schengen στη Συνθήκη. Κατά πρώτον και κύριο λόγο οι αρμόδιοι δεν καταφέρνουν να ορίσουν το κεκτημένο του Schengen. Επίσης, δεν κατορθώνουν να απομακρύνουν τις άχρηστες ρήτρες του Schengen. Κατά τρίτον, διεξάγεται άλλη μία ευρεία συζήτηση γύρω από το ερώτημα εάν το Schengen θα πρέπει να ενσωματωθεί στον πρώτο ή στον τρίτο πυλώνα. Ομολογώ ειλικρινά ότι η κατάσταση αυτή, στα πλαίσια της οποίας ορισμένα κράτη μέλη επιμένουν να αντιτίθενται στην μεταφορά ενός μέρους του κεκτημένου του Schengen στον κοινοτικό πυλώνα, τον πρώτο πυλώνα, απειλεί να υπονομεύσει ακόμη και αυτή την περιορισμένη πρόοδο που σημειώθηκε με τη Συνθήκη του Αμστερνταμ.
<P>
Τον περασμένο μήνα, στην Ευρωπαϊκή Σύνοδο Κορυφής της Βιέννης, οι αρχηγοί των ευρωπαϊκών Κρατών και κυβερνήσεων ζήτησαν να ληφθούν ταχέως αποφάσεις. Κύριε Πρόεδρε του Συμβουλίου, αυτό είναι ένα σημαντικό πολιτικό μήνυμα. Θα ήθελα να πληροφορηθώ από τη γερμανική Προεδρία, αλλά και από την κ. Επίτροπο ως θεματοφύλακα της Συνθήκης, ποιες πρωτοβουλίες προτίθενται να αναλάβουν για να αρθεί αυτό το αδιέξοδο. Επιπλέον, θα ήθελα να με πληροφορήσουν με ποιο τρόπο σκοπεύουν να προωθήσουν τη συμμετοχή του Ευρωπαϊκού Κοινοβουλίου σ' αυτή τη διαδικασία μετάθεσης. Το λέω αυτό επειδή η ενσωμάτωση του κεκτημένου του Schengen στη Συνθήκη και, κυρίως, η κατανομή μεταξύ του πρώτου και του τρίτου πυλώνα θα έχει σημαντικές συνέπειες για τη μελλοντική συμμετοχή του Κοινοβουλίου, καθώς και για την εξέλιξη του συνόλου της ευρωπαϊκής νομοθεσίας, όσον αφορά το θέμα της ασφάλειας και της ελεύθερης κυκλοφορίας. Παρά το γεγονός ότι το πρωτόκολλο του Schengen δεν προβλέπει ρητώς τη διεξαγωγή διαβουλεύσεων με το Κοινοβούλιο, νομίζω ότι τα δικαιώματα του Κοινοβουλίου πρέπει να γίνουν σεβαστά, γιατί διαφορετικά θα θίγονταν σε πολύ μεγάλο βαθμό τα συμφέροντά μας σε περίπτωση που δεν θα διεξάγονταν διαβουλεύσεις μαζί μας. Παρεμπιπτόντως, θα ήθελα να δηλώσω ότι το Κοινοβούλιο θα πρέπει να εξετάσει σοβαρά το ενδεχόμενο να προσφύγει στο Δικαστήριο σε περίπτωση καταπάτησης των δημοκρατικών δικαιωμάτων του.
<P>
Σε κάθε περίπτωση επιμένουμε ότι, κατά την ενσωμάτωση του Schengen στη Συνθήκη, πρέπει να γίνουν σεβαστοί οι στόχοι της Συνθήκης αυτής για την αποκατάσταση της ισορροπίας μεταξύ της αποτελεσματικότητας των αστυνομικών δράσεων και του σεβασμού προς τα θεμελιώδη δικαιώματα και το κράτος δικαίου. Ήδη στην πρώτη έκθεση που κατάρτισα για το Schengen, ζητήσαμε περισσότερη διαφάνεια, περισσότερο κοινοβουλευτικό και δικαστικό έλεγχο και σεβασμό των ανθρωπίνων δικαιωμάτων. Πιστεύω ότι αυτό πρέπει πλέον να γίνει και ότι, με τον ορισμό του κεκτημένου του Schengen, πρέπει να αξιοποιηθεί η ευκαιρία για να προβληθεί στη δημοσιότητα το συνολικό κεκτημένο, να προωθηθεί περισσότερο η συμμετοχή του Ευρωπαϊκού Κοινοβουλίου αλλά και των εθνικών κοινοβουλίων και να ενημερωθούν καλύτερα οι πολίτες για τα δικαιώματά τους. Εκτός αυτού, θα ήθελα να πω ότι, κατά τη γνώμη μας, το μέλλον του Συστήματος Πληροφοριών Schengen έχει καθοριστική σημασία. Στη σύστασή μας προτείνεται η ακόλουθη μέθοδος: ανάπτυξη του ΣΠΣ ως διευρωπαϊκού δικτύου, που θα το διαχειρίζεται ένας οργανισμός υπό την εποπτεία τόσο της Επιτροπής, όσο και του Κοινοβουλίου, στα πλαίσια του οποίου θα γίνεται μια αυστηρή διάκριση μεταξύ των δεδομένων των διαφόρων τμημάτων για τους τελικούς χρήστες και το οποίο θα ελέγχεται από την αρχή η οποία προβλέπεται στη Συνθήκη. Επ' αυτού θα ήθελα επίσης να ζητήσω την άποψη του Προέδρου του Συμβουλίου.
<P>
Βεβαίως, η Προεδρία όρισε και άλλες προτεραιότητες, τις οποίες υποστηρίζουμε κατά το μεγαλύτερο μέρος. Μπορώ για παράδειγμα να αναφέρω την ενίσχυση της διεθνούς συνεργασίας στην πολιτική δίωξης του εγκλήματος. Αυτό είναι απαραίτητο. Η γερμανική Προεδρία υποστηρίζει επίσης μια προχωρημένη εναρμόνιση της πολιτικής θεωρήσεων. Και αυτό είναι καλό, δεδομένου ότι η σημερινή κατάσταση είναι άθλια. Όσον αφορά την προσχώρηση νέων κρατών μελών, κύριε Πρόεδρε του Συμβουλίου, θα ήθελα να πω ότι υπάρχει κίνδυνος να επαναληφθούν τα λάθη του παρελθόντος. Η αξιολόγηση του υποψηφίων κρατών μελών δεν μπορεί να οδηγήσει στην απαίτηση στεγανών συνοριακών ελέγχων. Αναμένουμε από εσάς μια αξιολόγηση της λειτουργίας της δικαιοσύνης, του σεβασμού των ανθρωπίνων δικαιωμάτων και των αρχών του κράτους δικαίου.
<P>
Επιτρέψτε μου να αναφερθώ σε μερικά σημεία της ετήσιας έκθεσης του Schengen. Το πρώτο αφορά τη διατήρηση των ελέγχων εκ μέρους της Γαλλίας στα σύνορα με το Βέλγιο και το Λουξεμβούργο, παρά τις προσπάθειες που καταβλήθηκαν για την κατάργησή τους. Μπορεί ο Πρόεδρος του Συμβουλίου να μου απαντήσει πότε θα πάψει επιτέλους να υφίσταται αυτή η λυπηρή κατάσταση; Κατά δεύτερον, θα ήθελα να αναφερθώ στην αξιολόγηση του Συστήματος Πληροφοριών Schengen. Πρέπει να ομολογήσω ειλικρινά ότι η αξιολόγηση του αριθμού των δεδομένων που έχουν καταχωρηθεί δεν μπορεί να θεωρηθεί από εμάς ως κριτήριο επιτυχίας και θα θέλαμε να προβάλουμε το αίτημα να γίνει και μια ποιοτική αξιολόγηση της αποτελεσματικότητας του Schengen. Κατά τρίτον, υπάρχει η έκθεση της Κοινής Ελεγκτικής Αρχής, η οποία επιβλέπει την προστασία δεδομένων. Οφείλω να πω ότι η ανάγνωση της έκθεσης αυτής, δημιουργεί σοβαρά ερωτηματικά όσον αφορά ορισμένες παρεκτροπές του Schengen. Θα μπορούσα να αναφέρω τρομακτικά παραδείγματα, αλλά δυστυχώς δεν έχω το χρόνο να το κάνω αυτό. Αυτό που θέλω να πω είναι το εξής: η ελεγκτική αρχή αποκάλυψε ορισμένα πάρα πολύ σημαντικά προβλήματα σχετικά με την προσήλωση στους στόχους, την εξαφάνιση δεδομένων και την πρόσβαση στην περιοχή του Schengen. Προσδοκούμε ότι η Προεδρία του Συμβουλίου θα σεβαστεί απόλυτα τις συστάσεις της εν λόγω ελεγκτικής αρχής. Έχουν περάσει ήδη τέσσερα χρόνια από την θέση σε εφαρμογή του Schengen και η συζήτηση αυτή αρχίζει στην ουσία αργά. Πρέπει να δοθούν ακόμη πολλές κατευθύνσεις, πρέπει να γίνουν ακόμη πάρα πολλά για να υλοποιηθεί ο ευρωπαϊκός χώρος της ασφάλειας και της ελεύθερης κυκλοφορίας. Το Ευρωπαϊκό Κοινοβούλιο υπολογίζει ότι στο εξής θα κληθεί να συμμετάσχει στο έργο αυτό.

<SPEAKER ID=7 NAME="Πρόεδρος">
Ευχαριστώ πολύ, κυρία van Lancker. Το δυσκολότατο σημερινό θέμα συνεπιφέρει την εκπροσώπηση της Προεδρίας του Συμβουλίου από δύο υπουργούς, ήτοι την Oμοσπονδιακή Υπουργό Δικαιοσύνης και τον Ομοσπονδιακό Υπουργό Εσωτερικών. Επιτρέψτε μου να σας ευχαριστήσω για αυτό, και δίνω τον λόγο πρώτα στον Ομοσπονδιακό Υπουργό Εσωτερικών, τον κ. Schily.

<SPEAKER ID=8 NAME="Schily">
Κυρία Πρόεδρε, κυρίες και κύριοι συνάδελφοι, κυρία συνάδελφε van Lancker και κύριε συνάδελφε Nassauer, δικαίως επισημάνατε, κύριε συνάδελφε Nassauer, το γεγονός ότι κανονικά θα ήταν σωστό η έκθεση να υποβληθεί στο τέλος της Προεδρίας του Συμβουλίου, όμως γνωρίζετε σε τι πρέπει να αποδοθεί η αναβολή. Λοιπόν, στην περίπτωση αυτή δεν φταίει το Συμβούλιο, όμως το γεγονός ότι υποβάλουμε την έκθεση τώρα συνεπάγεται φυσικά και ένα ορισμένο πλεονέκτημα, παρ' ότι δεν είχα δραστηριοποιηθεί σε αμφότερες τις φάσεις της προηγούμενης Προεδρίας. Όμως με αυτό κερδίσαμε και μια ορισμένη απόσταση και μαζί ίσως και μια καλύτερη θεώρηση του αποτελέσματος αυτών των Προεδριών. Θα προσπαθήσω να επιδείξω τη μέγιστη δυνατή αντικειμενικότητα επί τη βάσει όσων μου γνωστοποιήθηκαν από τις δύο προηγούμενες Προεδρίες.
<P>
Mπορούμε βέβαια να κάνουμε απολογισμό με δύο τρόπους: πρώτα από ποσοτική άποψη, οπότε θα μπορούσαμε να προσθέσουμε όλα όσα έχουν συμβεί. Εδώ μπορεί κανείς να πει μετά βεβαιότητας ότι επιτεύχθηκαν πολλά πράγματα, όπως μια ντουζίνα σχεδίων κοινής δράσης δύο συμβάσεων, πολιτική συμφωνία για άλλες δύο συμβάσεις. Ίσως όμως να είναι χρησιμότερο και ευεργετικότερο το να προβούμε σε μια ποιοτική αξιολόγηση, δίδοντας έτσι ιδιαίτερη προσοχή στις δραστηριότητες του Συμβουλίου σχετικά με τη συμμετοχή του Ευρωπαϊκού Κοινοβουλίου, όπου θέλω να αναφέρω εκ των προτέρων το εξής: ευχαρίστως αποδέχομαι την παρότρυνσή σας να υποβάλουμε γραπτώς μια έκθεση και θα προσπαθήσουμε να την υλοποιήσουμε στη συνέχεια. Φρονώ πως πρόκειται για μια συνετή παρότρυνση, διότι θα έχουμε ένα έγγραφο στα χέρια μας και δεν θα εξαρτώμεθα από την προφορική ενημέρωση.
<P>
Όπως το έπραξε ήδη η Λουξεμβουργιανή Προεδρία, έτσι και οι περυσινές Προεδρίες, προλαμβάνοντας τη Συνθήκη του Αμστερνταμ, συμπεριέλαβαν το Ευρωπαϊκό Κοινοβούλιο σύμφωνα με τις προδιαγραφές της, και εμείς θα καταβάλλουμε επίσης κάθε δυνατή προσπάθεια για να πράξουμε το αυτό. Η συνάδελφός μου, κ. Dδubler-Gmelin, θα σας παρουσιάσει ακόμα λεπτομέρειες σχετικά με αυτό. Φυσικά, θα εκμεταλλευθούμε σήμερα αυτήν την ευκαιρία για να περιγράψουμε εκτός από τον απολογισμό και τις προοπτικές της δικής μας Προεδρίας. Από άποψη κέντρων βάρους η προοπτική αυτή προσανατολίζεται σήμερα, φυσικά, προς τις εσωτερικές υποθέσεις και τη δικαιοσύνη, εκτός των άλλων και ενόψει του σχεδίου δράσης για την ανάπτυξη ενός χώρου όπου θα επικρατούν η ελευθερία, η ασφάλεια και το δίκαιο. Η κ. Dδubler-Gmelin θα αναφέρει λεπτομέρειες όσον αφορά και αυτό το ζήτημα.
<P>
Ας μου επιτραπεί τώρα να αναφέρω μερικά θέματα που είναι ταξινομημένα θεματικά: πρώτα από όλα είναι το θέμα του ασύλου και της μετανάστευσης. Στον τομέα αυτό πρέπει, ίσως περισσότερο απ' ότι σε άλλους τομείς, να προσαρμοσθούν οι εργασίες στις εξελίξεις και να υπάρξει αντίδραση σε διεθνή γεγονότα. Γνωρίζετε πως το Κοσσυφοπέδιο αποτελεί μία από τις εστίες κρίσης που θα μας απασχολήσουν πιθανώς και ως άκρως επίκαιρα θέματα κατά την επόμενη άτυπη συνεδρίαση των Υπουργών Εσωτερικών και Δικαιοσύνης της ΕΕ. Παράλληλα, πρέπει να αναπτυχθούν πρωτοποριακές στρατηγικές για το μέλλον και να θεσπισθούν κανόνες γενικής ισχύος.
<P>
Το 1998 χαρακτηρίσθηκε από δύο μεταναστευτικά ρεύματα: αφενός το ρεύμα των Κούρδων προσφύγων από το Ιράκ και την περιφέρειά του και αφετέρου τα προβλήματα που ανέκυψαν από την ήδη αναφερθείσα κρίση στο Κοσσυφοπέδιο με συνέπεια για ολόκληρη την Ευρώπη μια εισροή ανθρώπων που ζητούσαν προστασία. Μερικές χώρες εθίγησαν με ιδιαίτερο τρόπο από αυτό.
<P>
Το Συμβούλιο αντέδρασε στο ρεύμα μεταναστών από το Ιράκ και τις χώρες της περιοχής με την ψήφιση, τον Ιανουάριο του 1998, ενός νέου σχεδίου δράσης που καλύπτει πολλούς τομείς. Πέραν τούτου, το ρεύμα αυτών των μεταναστών κατέστησε δυνατή τη διαπίστωση ότι η σύμβαση του Δουβλίνου που τέθηκε πρόσφατα σε ισχύ μπόρεσε μόνον εν μέρει να επιλύσει τα προβλήματα που της ανατέθηκαν, και αυτό λόγω της αισθητά αυξανόμενης συμμετοχής εγκληματικών οργανώσεων στην προώθηση λαθρομεταναστών. Αυτό αποτελεί ένα όλο και μεγαλύτερο πρόβλημα.
<P>
Μια παρόμοια κατάσταση σε μικρότερη κλίμακα προέκυψε και συνεπεία της κρίσης στο Κοσσυφοπέδιο. Για να αντιμετωπίσει αυτές τις εξελίξεις, το Συμβούλιο αποφάσισε, τον Δεκέμβριο του 1998, να συγκροτήσει κατόπιν παρότρυνσης των Κάτω Χωρών μια ομάδα υψηλού επιπέδου η οποία θα προτείνει σχέδια κοινής δράσης που θα εφαρμοσθούν απέναντι σε μια σειρά από χώρες για τις οποίες εκφράζονται σοβαροί φόβοι ότι θα παράγουν ένα μαζικό ρεύμα λαθρομεταναστών. Εκεί πρέπει να αναλυθούν οι παράγοντες απώθησης και στη συνέχεια να αναπτυχθεί μια στρατηγική για τον πιθανό τρόπο αντιμετώπισης αυτών των παραγόντων.
<P>
Πέρυσι έλαβε χώρα μια πρώτη συζήτηση σχετικά με τη συμφωνία που πρότεινε η Επιτροπή για τη ρύθμιση της χορήγησης άδειας εισόδου στην επικράτεια των κρατών μελών σε υπηκόους τρίτων χωρών. Πρόκειται για ένα σημαντικότατο σχέδιο το οποίο θα εμπίπτει στις νέες αρμοδιότητες της ΕΚ που καθορίζονται από τη Συνθήκη του Αμστερνταμ. Οι μέχρι τούδε συζητήσεις έδειξαν ότι υπάρχει ακόμα μεγάλη ανάγκη για διεξαγωγή συζητήσεων στα κράτη μέλη ώστε να καταλήξουν σε συμφωνία.
<P>
Ανέφερα ήδη τη σύμβαση του Δουβλίνου που τέθηκε σε ισχύ τον Οκτώβριο του 1997. Παρ' όλο που είναι ασφαλώς πρόωρο να κριθεί η λειτουργικότητα της σύμβασης στην πράξη, θεωρήθηκε εδώ και αρκετό καιρό σκόπιμο να εισαχθεί ένας νομικός μηχανισμός ο οποίος θα ενισχύσει την εφαρμογή της σύμβασης, προβλέποντας τη λήψη δακτυλικών αποτυπωμάτων από τα άτομα που αιτούνται άσυλο και τη σύγκριση των αποτυπωμάτων αυτών μέσω μιας κεντρικής υπηρεσίας.
<P>
Με αυτό έχει γίνει αναφορά στο σχέδιο για τη Σύμβαση EURODAC, και χαίρομαι που μπορώ να επιβεβαιώσω το γεγονός ότι τον Δεκέμβριο το Συμβούλιο πέτυχε σχετικά μια πολιτική τουλάχιστον συμφωνία. Αφού ήρθαν στο φως τα προβλήματα κατά την εφαρμογή της Σύμβασης του Δουβλίνου μέσω της μαζικής εισροής Κούρδων, το Συμβούλιο ψήφισε τον Μάρτιο την επέκταση του σχεδίου EURODAC στη λήψη δακτυλικών αποτυπωμάτων από λαθρομετανάστες. Το πρωτόκολλο που θα δημιουργήσει την απαραίτητη νομική βάση βρίσκεται ακόμα στο στάδιο των διαπραγματεύσεων. Οι πρόοδοι που σημειώθηκαν κατά τη συνεδρίαση του Συμβουλίου τον Δεκέμβριο δικαιολογούν την προσδοκία ότι θα μπορέσουν να ολοκληρωθούν σύντομα οι εργασίες, πράγμα που είναι επειγόντως ευκταίο κατά την άποψή μου.
<P>
Σχετικά με τον τομέα του ασύλου, οι διαβουλεύσεις αφορούσαν αφενός την εφαρμογή της ίδιας της σύμβασης του Δουβλίνου. Στο πλαίσιο αυτό η επιτροπή που συγκροτήθηκε σύμφωνα με το άρθρο 18 αυτής της σύμβασης ψήφισε ένα πρόγραμμα εργασίας καθώς και μια δήλωση με την οποία πρόκειται να βελτιωθούν μερικές πτυχές της πρακτικής εφαρμογής της σύμβασης. Αφετέρου έγιναν διαβουλεύσεις σχετικά με τη λήψη μέτρων για την προσωρινή προστασία και τον καταμερισμό των επιβαρύνσεων των κρατών μελών κατά την υποδοχή των προσφύγων, ιδίως εκείνων που προέρχονται από ζώνες εμφυλίου πολέμου, με βάση τις προτάσεις που υπέβαλε η Επιτροπή τον Ιούλιο και επί των οποίων γνωμοδότησε το Ευρωπαϊκό Κοινοβούλιο τον Δεκέμβριο. Οι διαβουλεύσεις σχετικά με αυτές τις προτάσεις θα συνεχισθούν με ταχύ ρυθμό υπό τη Γερμανική Προεδρία. Ας μου επιτραπεί να παρατηρήσω το εξής: για τη Γερμανική Προεδρία είναι σαφές ότι η προσωρινή προστασία είναι συνυφασμένη με τον καταμερισμό των επιβαρύνσεων. Αυτό είναι εκ των ων ουκ άνευ για εμάς.
<P>
Στον τομέα των ταξιδιωτικών εγγράφων και των ταυτοτήτων καθώς και των εγγράφων παραμονής, το Συμβούλιο έκανε δεκτή τον Ιούνιο του 1998 μια σύσταση αναφορικά με τον εξοπλισμό με μηχανήματα για την αποκάλυψη πλαστογραφιών στους σταθμούς συνοριακού ελέγχου της Ευρωπαϊκής Ένωσης. Προς διευκόλυνση της διεξαγωγής των εν λόγω ελέγχων το Συμβούλιο ψήφισε ως εκ τούτου τον Δεκέμβριο ένα σχέδιο κοινής δράσης που αφορά την εγκαθίδρυση του συστήματος Phado για την ηλεκτρονική αποθήκευση εικόνων το οποίο προορίζεται για μια ταχεία ανταλλαγή πληροφοριών τόσο για γνήσια όσο και για πλαστογραφημένα έγγραφα.
<P>
Αναφορικά με τη θεώρηση το Συμβούλιο συνέχισε τις επαφές με τις υποψήφιες προς ένταξη χώρες και, στο πλαίσιο της ομάδας θεώρησης, έλαβαν χώρα δύο συναντήσεις με τις υποψήφιες προς ένταξη χώρες, ήτοι μία τον Μάιο και μία τον Νοέμβριο του 1998. Μετά την τελευταία εκ των δύο αυτών συναντήσεων συγκροτήθηκαν ομάδες εμπειρογνωμόνων με στόχο την αξιολόγηση της ασφάλειας των εγγράφων των υποψηφίων προς ένταξη χωρών και την προσέγγιση των συστημάτων ηλεκτρονικής επεξεργασίας δεδομένων που διαθέτουν στις απαιτήσεις της συνεργασίας στο πλαίσιο της Συμφωνίας του Schengen όσον αφορά τον έλεγχο των αιτήσεων για τη χορήγηση θεώρησης και τη διοίκηση και οργάνωση των υπηρεσιών έκδοσης θεώρησης. Ακόμα, δημιουργήθηκε μια εταιρική σχέση με στόχο την εκτίμηση της ανάγκης για εκπαίδευση και εξοπλισμό των υποψηφίων προς ένταξη χωρών.
<P>
Όσον αφορά την ενιαία μορφή των αδειών διαμονής, το Συμβούλιο ψήφισε τρεις μηχανισμούς το 1998: πρώτον, μια απόφαση του Συμβουλίου σχετικά με την κατανομή των δαπανών για την παραγωγή των εντύπων για τις ενιαίας μορφής άδειες διαμονής. Δεύτερον, μια ανακοίνωση που προσανατολίζεται προς τη δημοσίευση των εντύπων για τις άδειες αυτές. Τρίτον, μια απόφαση του Συμβουλίου σχετικά με κοινά πρότυπα για τις καταχωρήσεις που θα γίνουν στην άδεια διαμονής.
<P>
Περνώ τώρα στο θέμα της αστυνομικής συνεργασίας, ιδίως σε ό, τι αφορά την Europol και την καταπολέμηση των ναρκωτικών - ως γνωστόν, έγινε ήδη αναφορά εδώ στην Europol. Την 1η Οκτωβρίου του 1998 τέθηκε σε ισχύ η Σύμβαση Europol - ένα ενδιάμεσο βήμα που μας χαροποιεί ιδιαίτερα, όπως θα ήθελα να τονίσω - δυστυχώς όμως εκκρεμεί ακόμα η ανάληψη δραστηριότητας από την Europol, επειδή δεν μπόρεσαν ακόμη να ολοκληρωθούν οι εργασίες σχετικά με μερικούς κανονισμούς εφαρμογής που είναι απαραίτητοι για την ανάληψη δραστηριότητας από την Europol.
<P>
Έως τώρα μπόρεσαν να ψηφισθούν ή να γίνουν δεκτά τα εξής κείμενα: καθορισμός των δικαιωμάτων και των υποχρεώσεων των εθνικών αξιωματικών-συνδέσμων απέναντι στην Europol, κανονισμοί εφαρμογής για τα αρχεία ανάλυσης δεδομένων, καθεστώς του προσωπικού, ρύθμιση για την προστασία του απορρήτου, συμφωνία για την έδρα της Europol, ενώ σύντομα θα ψηφισθεί και ο δημοσιονομικός κανονισμός. Χαίρομαι που επετεύχθη συμβιβασμός στο θέμα της διοίκησης προσωπικού της Europol.
<P>
Oι εξής νομοθετικές πράξεις δεν έχουν τεθεί ακόμα σε ισχύ ή χρήζουν ακόμα της τελικής εξέτασης: το πρωτόκολλο ασυλίας της Europol, τα όργανα της Europol και τα μέλη του λοιπού προσωπικού της Europol - εδώ δεν έχει ολοκληρωθεί, ως γνωστόν, η διαδικασία επικύρωσης από τέσσερα κράτη μέλη - καθώς και οι διμερείς συμφωνίες για την ασυλία και τα προνόμια των αξιωματικών-συνδέσμων που διορίσθηκαν στην Europol και τις οικογένειές τους. Τα κράτη μέλη συμφώνησαν εδώ κατόπιν συνεννόησης με το βασίλειο των Κάτω Χωρών σε ένα κείμενο. Η ανταλλαγή των σχετικών ρηματικών διακοινώσεων θα γίνει σύντομα. Το Συμβούλιο ψήφισε ακόμη κείμενα που περιέχουν διατάξεις για τις εξωτερικές σχέσεις της Europol με τρίτες χώρες και άλλους εκτός Ευρωπαϊκής Ένωσης οργανισμούς καθώς και την απόκτηση πληροφοριών από τρίτες χώρες και υπηρεσίες μέσω της Europol.
<P>
Η κοινή αρμόδια αρχή ελέγχου συμφώνησε πλέον σε ό, τι αφορά τον κανονισμό της ο οποίος έχει τώρα υποβληθεί προς έγκριση στο Συμβούλιο. Το σημαντικότερο ζήτημα που παραμένει ακόμα ανοικτό αφορά δικονομικές πτυχές της διαδικασίας προσφυγής. Κατ' αυτό, το ζητούμενο είναι τόσο η προφύλαξη των σχετικών με την ασφάλεια δεδομένων από μια αποκάλυψη όσο και η τήρηση δικονομικών εγγυήσεων. Έγιναν αρκετές συζητήσεις σχετικά. Ελπίζω πως θα μπορέσουμε να επιλύσουμε αυτά τα ζητήματα τώρα στην Προεδρία του Συμβουλίου.
<P>
Περνώ τώρα στα όργανα της Europol. Συνεπεία της έναρξης ισχύος της σύμβασης, το διοικητικό συμβούλιο και η κοινή αρμόδια αρχή ελέγχου ανέλαβαν δραστηριότητα τον Νοέμβριο του 1998. Ενεργοποιήθηκε η κοινή ελεγκτική επιτροπή, αιτιολογώντας τον δημοσιονομικό κανονισμό. Κατά τη συνεδρίαση του Συμβουλίου της 3ης και 4ης Δεκεμβρίου 1998 επετεύχθη συμφωνία σχετικά με τη μελλοντική σύνθεση του διοικητικού συμβουλίου. Αν κριθεί απαραίτητο, ο δημοσιονομικός κανονισμός θα αποτελέσει βραχυπρόθεσμα αντικείμενο επεξεργασίας κατά την οποία θα ληφθεί υπόψη αυτή η γνωμοδότηση.
<P>
Ας περάσουμε τώρα στο σύστημα μηχανοργάνωσης: στη συνεδρίαση του Σεπτεμβρίου του 1998 το Συμβούλιο έλαβε γνώση της έκθεσης αξιολόγησης της κατάστασης σχετικά με την εγκατάσταση του συστήματος υπολογιστών της Europol (ΤΕCS). Στην έκθεση επισημαίνεται το γεγονός ότι, ενόψει της καθυστέρησης κατά την οργάνωση του TECS το οποίο κατευθύνεται προς το παρόν προς τη φάση του εφοδιασμού, θα διατεθεί ένα προσωρινό σύστημα για σκοπούς ανάλυσης και περιεχομένου κατά τη στιγμή της ανάληψης δραστηριότητας από την Europol. Όσον αφορά στον τομέα καθηκόντων, το Συμβούλιο αποφάσισε κατά τη συνεδρίασή του της 3ης και 4ης Δεκεμβρίου να ανατεθεί στην Europol η δίωξη αξιοποίνων πράξεων που διεπράχθησαν ή θα μπορούσαν να διαπραχθούν στο πλαίσιο τρομοκρατικών ενεργειών κατά της ζωής, της σωματικής ακεραιότητας και της προσωπικής ελευθερίας καθώς και κατά αντικειμένων. Το Συμβούλιο αποφάσισε επίσης να ανατεθεί στην Europol η προετοιμασία της διεύρυνσης της εντολής και για την παραχάραξη νομισμάτων και την πλαστογράφηση μέσων πληρωμής, ιδίως ενόψει της εισαγωγής του ευρώ - ένα ζήτημα που θεωρώ πολύ σημαντικό. Τέλος, στο άρθρο 2 της σύμβασης για την Europol πρόκειται να τροποποιηθεί ο ορισμός της μορφής της εγκληματικότητας της σωματεμπορίας.
<P>
Όσον αφορά το θέμα των ναρκωτικών έχω να πω το εξής: όπως και επί των προηγουμένων Προεδριών η καταπολέμηση των ναρκωτικών απετέλεσε θέμα προτεραιότητας τόσο για τη βρετανική όσο και για την αυστριακή Προεδρία. Οι σημαντικότερες δραστηριότητες στον τομέα αυτό ήταν η εκπόνηση μιας στρατηγικής κατά των ναρκωτικών για το διάστημα μετά το 1999, η έκτακτη σύνοδος της Γενικής Συνέλευσης του ΟΗΕ για τα ναρκωτικά και η ανάπτυξη περιφερειακών πρωτοβουλιών στη Λατινική Αμερική και την Κεντρική Ασία που αποτελούν τα κέντρα βάρους του εμπορίου ναρκωτικών. Η βασική αρχή της προσέγγισης της Ευρωπαϊκής Ένωσης συνίστατο στην καταπολέμηση της μάστιγας των ναρκωτικών με περιεκτικό, ολοκληρωμένο και εξισορροπημένο τρόπο.
<P>
Σε πολλές πρωτοβουλίες, ιδίως σε εκείνες της Γενικής Συνέλευσης του ΟΗΕ και στα μέτρα σε σχέση με τη Λατινική Αμερική δόθηκε ιδιαίτερη προσοχή στη μείωση της ζήτησης. Σε αυτό συνέβαλε σημαντικά με το έργο του το Ευρωπαϊκό Παρατηρητήριο για τα ναρκωτικά και την τοξικομανία. Συνεχίσθηκε η έναρξη του προγράμματος δράσης για την πρόληψη της εξάρτησης από τα ναρκωτικά. Τον Νοέμβριο διοργανώθηκε μια Ευρωπαϊκή Εβδομάδα για την πρόληψη της εξάρτησης σε ευρωπαϊκό, εθνικό και περιφερειακό επίπεδο. Γνωρίζετε βεβαίως ότι αποδίδουμε ιδιαίτερη βαρύτητα στην πρόληψη και σε εθνικό πλαίσιο.
<P>
Από τις εκθέσεις αξιολόγησης της κατάστασης των κρατών μελών σχετικά με την περαιτέρω εφαρμογή του σχεδίου κοινής δράσης αναφορικά με την προσέγγιση των νομοθετικών διατάξεων και των διαδικασιών προέκυψε ότι πολλά από τα κράτη μέλη ενίσχυσαν περαιτέρω σε εθνικό και ευρωπαϊκό επίπεδο καθώς και στο πλαίσιο του Schengen τα μέτρα που αποσκοπούν σε μια στενή συνεργασία των αστυνομικών, των τελωνειακών και των δικαστικών αρχών. Η εφαρμογή του σχεδίου κοινής δράσης αναφορικά με νέα συνθετικά ναρκωτικά συνεχίσθηκε και υποβλήθηκε μια διεξοδική έκθεση σχετικά με αυτές τις δραστηριότητες στο Ευρωπαϊκό Συμβούλιο στη Βιέννη.
<P>
Περνώ τώρα στις σχέσεις με τρίτες χώρες και σε ζητήματα σχετικά με τη διεύρυνση, θέμα για το οποίο μάλιστα επέδειξε ιδιαίτερο ενδιαφέρον εδώ και η κ. van Lancker. Σε σχέση με την επέκταση ίσως είναι καλό να επισημάνουμε δύο ιδιαίτερα σημαντικά μέτρα: στις 28 Μαΐου του 1998 - ακολουθεί τώρα μια λέξη που κόντεψα να διαβάσω λάθος, ξέρετε, εδώ λέει προενταξιακή συμφωνία, κι αν το διαβάσει κανείς αυτό στα γερμανικά πρέπει να το τονίσει σωστά - δεν παύει, βλέπετε, να εφευρίσκει νέες ενδιαφέρουσες λέξεις η γραφειοκρατία - στις 28 Μαΐου λοιπόν, το Συμβούλιο ενέκρινε την προενταξιακή συμφωνία για την καταπολέμηση της οργανωμένης εγκληματικότητας μεταξύ των κρατών μελών της Ευρωπαϊκής Ένωσης και των χωρών της Κεντρικής και Ανατολικής Ευρώπης που επιθυμούν την ένταξη καθώς και της Κύπρου. Λαμβάνοντας υπόψη το γεγονός ότι κατά την οργανωμένη εγκληματικότητα πρόκειται για αξιόποινες πράξεις που εξαπλώνονται, δυστυχώς, στις χώρες που επιθυμούν την ένταξη, επηρεάζοντας και το εσωτερικό των κρατών μελών της Ένωσης, είναι σκόπιμο να συμπεριλάβουμε στο τωρινό κιόλας στάδιο τους εκπροσώπους των υποψηφίων προς ένταξη χωρών σε μια κοινή προσπάθεια για την καταπολέμηση αυτών των ευρέως διακλαδωμένων εγκληματικών δραστηριοτήτων στους τομείς της εγκληματικότητας που προέρχεται από τα ναρκωτικά, της σωματεμπορίας, της πορνείας και του ξεπλύματος χρημάτων. Όντως δεν πρέπει να υποτιμώνται οι κίνδυνοι που συνιστούν απειλή προερχόμενη από αυτή τη σφαίρα της εγκληματικότητας.
<P>
Μια ομάδα εμπειρογνωμόνων αποτελούμενη από εκπροσώπους των 15 κρατών μελών και τις ένδεκα υποψήφιες προς ένταξη χώρες, η ομάδα εμπειρογνωμόνων με την ονομασία «προενταξιακή συμφωνία», συναντάται τακτικά για να ανταλλάξει αστυνομικές γνώσεις και να καθορίσει μαζί με την Europol μια κοινή στρατηγική με στόχο τον εντοπισμό των κυρίων κινδύνων και την ανάπτυξη αποτελεσματικών αντιμέτρων. Το άλλο μέτρο είναι το σχέδιο κοινής δράσης της 29ης Ιουνίου του 1998 για τη δημιουργία ενός μηχανισμού για την κοινή αξιολόγηση της υιοθέτησης, της εφαρμογής και της αποτελεσματικής υλοποίησης από τις υποψήφιες προς ένταξη χώρες του κοινοτικού κεκτημένου της Ευρωπαϊκής Ένωσης στους τομείς της δικαιοσύνης και των εσωτερικών υποθέσεων.
<P>
Το Συμβούλιο συγκρότησε μια ειδική ομάδα, ξεκινώντας από τη διαπίστωση ότι δεν αρκεί να ψηφίζουμε νόμους και να επικυρώνουμε συμφωνίες, αλλά ότι οι εν λόγω νέες νομοθεσίες πρέπει και να εφαρμόζονται από αριθμητικά επαρκείς καθώς και κατάλληλα εξοπλισμένες και εκπαιδευμένες δυνάμεις. Αυτό αποτελεί, βέβαια, ένα πασίγνωστο πρόβλημα: το ζητούμενο δεν είναι μόνον οι κανόνες, αλλά όπως και να το κάνουμε και η εφαρμογή του νόμου.
<P>
H oμάδα εργασίας «κοινή αξιολόγηση» έχει λάβει την εντολή να εκπονήσει σε στενή συνεργασία με στην Επιτροπή Κ4 και εκτιμώντας όλες τις διαθέσιμες πληροφορίες μια κοινή αξιολόγηση της κατάστασης στις υποψήφιες προς ένταξη χώρες ενόψει της υιοθέτησης, της εφαρμογής και της υλοποίησης του κοινοτικού κεκτημένου στους τομείς της δικαιοσύνης και των εσωτερικών υποθέσεων και να ενημερώνει ως προς τις τελευταίες εξελίξεις. Θα υποβάλλονται τακτικά εκθέσεις στο συμβούλιο δικαιοσύνης και εσωτερικών υποθέσεων. Με τον τρόπο αυτό εξασφαλίζεται εδώ η διεξαγωγή ελέγχου από εμπειρογνώμονες σε ιδιαίτερα ευαίσθητους τομείς όπως εκείνον του ελέγχου στα εξωτερικά σύνορα ή της καταπολέμησης της οργανωμένης εγκληματικότητας ως προς το εάν έχουν επιτευχθεί τα πρότυπα που προκύπτουν από το κοινοτικό κεκτημένο ή το κεκτημένο του Schengen και ως προς τα σημεία που ενδεχομένως να επιδέχονται ακόμη βελτιώσεις.
<P>
Ιδιαίτερη σημασία έχουν οι σχέσεις προς τρίτες χώρες στο πλαίσιο των εργασιών στους τομείς της δικαιοσύνης και των εσωτερικών υποθέσεων. Με την πάροδο των ετών η συνεργασία που υφίστατο ήδη εν μέρει την εποχή του πλαισίου-TREVI αναπτύχθηκε συστηματικά και τώρα επεκτείνεται πλέον στις Ηνωμένες Πολιτείες της Αμερικής και τον Καναδά, τις χώρες της Μεσογείου που συμμετέχουν στο πλαίσιο-Euromed, σε χώρες όπως η Νορβηγία, η Ισλανδία, η Ελβετία, η Τουρκία, το Μαρόκο, η Ρωσία και η Ουκρανία, καθώς και, όσον αφορά σε ειδικούς τομείς όπως π.χ. η καταπολέμηση των ναρκωτικών στις χώρες της Λατινικής Αμερικής και της Κεντρικής Ασίας.
<P>
Περνώ τώρα στο δεύτερο τμήμα της έκθεσής μου που αναφέρεται στη συνεργασία Schengen. Πρώτα από όλα, ας μου επιτραπεί να προαναφέρω μερικές ουσιαστικές παρατηρήσεις: η συνεργασία Schengen αποτελεί ένα εξισορροπημένο σύστημα μέτρων το οποίο αφενός εγγυάται την ελεύθερη κυκλοφορία στον εσωτερικό χώρο του Schengen και αφετέρου περιορίζει τους κινδύνους για την ασφάλεια που προκύπτουν από την κατάργηση των ελέγχων στα εσωτερικά σύνορα.
<P>
Το σύστημα αυτό δοκιμάστηκε βασικά επιτυχώς κατά τη διάρκεια των προηγουμένων τεσσάρων περίπου ετών που εφαρμόζεται στην πράξη. Ως εκ τούτου, θα πρέπει να εμμείνουμε και στο μέλλον στη βασική του ιδέα για περισσότερη ελεύθερη κυκλοφορία και ασφάλεια. Η συνεργασία Schengen βρίσκεται προ μιας σημαντικής τομής στην ανάπτυξή της, πράγμα, μάλιστα, που επεσήμανε ήδη και η κ. van Lancker. Με την έναρξη ισχύος της Συνθήκης του Αμστερνταμ το Schengen θα ενσωματωθεί στην Ευρωπαϊκή Ένωση. Ήδη έχουν δρομολογηθεί οι σχετικές νομικές και θεσμικές προεργασίες. Δεν απομένει παρά να τις προωθήσουμε με ταχύ ρυθμό και να τις ολοκληρώσουμε κατά το δυνατόν έγκαιρα ενόψει της έναρξης ισχύος της Συνθήκης του Αμστερνταμ.
<P>
Η Γερμανία, η οποία μέχρι τώρα υποστήριζε πάντα με έμφαση την επίτευξη αυτού του στόχου, θα συνεχίσει να καταβάλλει και περαιτέρω τις απαραίτητες σχετικές προσπάθειες στο πλαίσιο της Προεδρίας του Ευρωπαϊκού Συμβουλίου που ανέλαβε κατά το πρώτο εξάμηνο του 1999.
<P>
Η διαδικασία ολοκλήρωσης θα επηρεασθεί ευνοϊκά και από το γεγονός ότι η προεδρία της συνεργασίας Schengen θα παραμείνει στη Γερμανία κατά το πρώτο εξάμηνο του επόμενου έτους - πράγμα που συμφωνήθηκε μεταξύ μας.
<P>
Μερικά λόγια για τον προσδιορισμό του κεκτημένου του Schengen. Για την εξασφάλιση μιας επιτυχούς συμπερίληψης του Schengen στην ΕΕ πρέπει ακόμα να διεκπεραιωθούν πολλές εργασίες στο Σώμα στο πλαίσιο της ΕΕ. Σε αυτές συγκαταλέγεται κατ' αρχάς ο ορισμός όσων υπάγονται στο σημερινό κεκτημένο του Schengen. Η κ. van Lancker έκανε λόγο για ασαφείς διαρθρώσεις. Σίγουρα θέλουμε να συνδράμουμε στη διάλυση αυτής της ασάφειας. Για λόγους νομικής ασφάλειας και σαφήνειας είναι απαραίτητο τα κράτη που εφαρμόζουν το κοινοτικό κεκτημένο, αλλά και τα κράτη που πρέπει να το υιοθετήσουν με την ένταξή τους στην ΕΕ κι ακόμα και οι ίδιοι οι πολίτες, να γνωρίζουν επακριβώς ποιες από τις διατάξεις της συνεργασίας Schengen ισχύουν ακόμα και ποιες όχι.
<P>
Στα προβλήματα που απομένει να επιλυθούν συγκαταλέγεται και η κατάταξη του κεκτημένου του Schengen στις νομικές βάσεις των σχετικών με την Ευρωπαϊκή Κοινότητα και την Ευρωπαϊκή Ένωση συνθηκών. Όσον αφορά την αξιολόγηση των απόψεων και τη μελλοντική στρατηγική, μπορεί να γίνει η εξής διαπίστωση: και στους δύο κύκλους θεμάτων δεν μπόρεσαν ακόμα να εξευρεθούν τελικές απαντήσεις λόγω ουσιαστικών διαφορών μεταξύ των κρατών μελών σε επίπεδο εμπειρογνωμόνων, και το λέω αυτό με όλη την ειλικρίνεια. Στην ανάγκη πρέπει να παρεμβληθεί εδώ και το πολιτικό επίπεδο. Για την περίπτωση που δεν θα επιτευχθεί συμφωνία ούτε και εκεί, θα πρέπει να καταφύγουμε στην έξοδο κινδύνου του Πρωτοκόλλου του Schengen που προβλέπει μια ιδεατή κατανομή στον τρίτο πυλώνα. Κυρία van Lancker, γνωρίζω πως δεν το εγκρίνετε αυτό, εμείς ωστόσο θα καταβάλουμε πρώτα όλες τις δυνατές προσπάθειες για την επίτευξη μιας συμφωνίας, αυτή όμως θα είναι η συνέπεια.
<P>
Πρέπει να εισέλθουν σε τελική ευθεία οι διαπραγματεύσεις με τη Νορβηγία και την Ισλανδία για μια συμφωνία σύνδεσης οι οποίες μας χαροποίησαν με τις μεγάλες προόδους που σημειώθηκαν σε αυτές. Από τη σύνδεση κιόλας των κρατών αυτών στη συνεργασία Schengen, η Γερμανία τάχθηκε υπέρ της εξεύρεσης μιας κατά το δυνατόν αποτελεσματικότερης μορφής συμμετοχής. Αυτό παραμένει σωστό. Η δομή συνεργασίας στην οποία αποσκοπούμε αποτελεί έναν καλό τρόπο για να ληφθεί υπόψη το νόμιμο ενδιαφέρον των χωρών αυτών του Βορρά για συμμετοχή.
<P>
Και τώρα ας περάσουμε και στο θέμα της διεύρυνσης της ΕΕ. Σε συνάρτηση με την ένταξη στην ΕΕ των χωρών της Κεντρικής και της Ανατολικής Ευρώπης το Schengen βρίσκεται προ άλλης μίας σημαντικής πρόκλησης. Τα κράτη μέλη του Schengen πρέπει να προετοιμασθούν για το γεγονός ότι μελλοντικά, τα κράτη που θα εντάσσονται στην ΕΕ θα καθίστανται αυτομάτως και μέλη της συνεργασίας Schengen υπό την αιγίδα της ΕΕ. Το πρωτόκολλο μεταφοράς θα τα δεσμεύει ως προς την πλήρη αποδοχή του κεκτημένου του Schengen. Κατά τις διαπραγματεύσεις για την ένταξη δεν επιτρέπεται να γίνουν διαγραφές σε αυτή την αρχή - θα ήθελα να το τονίσω αυτό. Το εξισορροπημένο σύστημα της συνθήκης για την ελεύθερη κυκλοφορία και την ασφάλεια του Schengen δεν μπορεί να λειτουργήσει ούτε και στο μέλλον, παρά μόνον εάν ανταποκριθούν εξίσου στις απαιτήσεις του όλα τα μέλη.
<P>
Ακόμη πρέπει να εξασφαλιστεί το γεγονός ότι ένα κράτος θα μπορεί και μελλοντικά να συμμετάσχει στην πράξη σε αυτή τη συνθήκη, μόνον εφόσον πληροί πραγματικά και αποδεδειγμένα τις απαραίτητες σχετικά προϋποθέσεις. Προς τον σκοπό αυτό πρέπει οπωσδήποτε να διατηρηθεί ο μηχανισμός της λεγόμενης έναρξης ισχύος του κώδικα του Schengen για ένα συγκεκριμένο κράτος. Ως γνωστόν, έχουμε ακόμα και κάποιο ειδικό πρόβλημα στην περίπτωση μιας χώρας του Νότου. Τα νέα μέλη της ΕΕ πρέπει να υοστηριχθούν ενεργά κατά την προετοιμασία για την αποδοχή των προτύπων του Schengen.
<P>
Τελειώνοντας, επιτρέψτε μου να αναφέρω τώρα επιγραμματικά τα κέντρα βάρους της εργασίας της γερμανικής προεδρίας του Schengen στο πρώτο εξάμηνο του 1999. Η γερμανική προεδρία του Schengen έχει θέσει ως στόχο την περαιτέρω ενδυνάμωση της συνεργασίας ανάμεσα στα κράτη Schengen μέσω μιας σειράς ωθήσεων. Κατ' αυτό, η ομοσπονδιακή κυβέρνηση συνεχίζει το γερμανικό πρόγραμμα εργασίας του Schengen για το δεύτερο εξάμηνο του 1998. Κέντρα βάρους θα είναι: η βελτίωση της αστυνομικής νομικής βοήθειας μέσω της ψήφισης ενός δεσμευτικού για όλα τα κράτη μέλη του Schengen καταλόγου ανακριτικών ενεργειών τις οποίες θα μπορούν να αιτούνται και να διεκπεραιώνουν οι αστυνομικές υπηρεσίες χωρίς την παρέμβαση των δικαστικών αρχών, απλώς προς επιτάχυνση, χωρίς να σημειωθεί εκεί κάποια απώλεια σχετικά με το κράτους δικαίου· η αμοιβαία αποστολή εθνικών αξιωματικών-συνδέσμων στον τομέα καθηκόντων της αστυνομίας των συνόρων στα εξωτερικά σύνορα του Schengen με στόχο την παροχή συμβουλών και την ενίσχυση· η δημιουργία της διαλειτουργικότητας διαφόρων αστυνομικών συστημάτων ψηφιακής ασύρματης επικοινωνίας στις περιοχές των εσωτερικών συνόρων· ο έλεγχος της εφαρμογής της εκτελεστικής συμφωνίας Schengen από τη Γερμανία - επωμιζόμαστε λοιπόν την πρώτη μέθοδο ελέγχου, πράγμα που ομολογουμένως βρίσκω καλό· και τέλος, η βελτίωση της ανταλλαγής δεδομένων θεώρησης και η εισαγωγή ενός αποδεικτικού εξόδου από τη χώρα.

<SPEAKER ID=9 NAME="Dδubler-Gmelin">
Κυρία Πρόεδρε, κυρία Επίτροπε, αγαπητοί συνάδελφοι, καταρχάς θέλω να σας ευχαριστήσω για την ευκαιρία που μου προσφέρετε να μιλήσω σήμερα εδώ μαζί σας σχετικά με αυτόν τον τόσο ενδιαφέροντα τομέα ο οποίος αφορά βέβαια σε μεγάλο βαθμό τους πολίτες των κρατών μελών της Ευρωπαϊκής Ένωσης. Είναι πολύ καλό που δεν συζητούμε μόνο σήμερα για τα ζητήματα αυτά. Από χρονική άποψη - και εδώ επιτρέψτε μου να συνεχίσω τα λεγόμενα του συναδέλφου μου Schily - βρισκόμαστε πραγματικά σε ένα σημείο, όπου το παρελθόν ενώνεται με το μέλλον. Όπως ήδη τονίσατε, κύριε Nassauer, σήμερα, κατά παρέκκλιση, δεν οφείλουμε να εκθέσουμε μόνο τα γεγονότα και τις προόδους που σημειώθηκαν κατά το περασμένο έτος, δηλαδή τα αποτελέσματα της βρετανικής και της αυστριακής Προεδρίας, αλλά και με μία στροφή προς το μέλλον να σας ενημερώσουμε σχετικά με το τι προτίθεται να κάνει η γερμανική Προεδρία στο επόμενο εξάμηνο ως προς το συγκεκριμένο θέμα. Και είναι πολύ καλό που αυτό δεν θα γίνει μόνο σήμερα. Χαίρομαι που θα έχουμε την ευκαιρία και την επόμενη εβδομάδα να συνεχίσουμε τη συζήτηση για τους στόχους μας και τα προβλήματα που μας απασχολούν στις αρμόδιες επιτροπές του Κοινοβουλίου. Για τον λόγο αυτόν θα περιοριστώ σε μερικά σημαντικά σημεία και ελπίζω να έχω την κατανόησή σας γι' αυτό.
<P>
Κύριε Nassauer, θα αρχίσω με μερικές γενικές παρατηρήσεις για τις σχέσεις μεταξύ Συμβουλίου και Ευρωπαϊκού Κοινοβουλίου.
<P>
Καταλαβαίνω πολύ καλά τις υποδείξεις σας. Επιτρέψτε μου να πω ότι πρέπει οπωσδήποτε να ενστερνισθεί κανείς τους προβληματισμούς σας σχετικά με τον έλεγχο και τη δημοκρατική δέσμευση σε τομείς που ιδίως σύμφωνα με την παραδοσιακή αντίληψη των πραγμάτων - η οποία είναι και η σωστή αντίληψη - υπόκεινται σε επιφυλάξεις νομικής υφής. Διάβασα με μεγάλο ενδιαφέρον την πρόταση ψηφίσματος που πρόκειται να συζητήσουμε. Μπορείτε να είσαστε βέβαιος ότι θα κάνουμε ό, τι μπορούμε, φυσικά στο πλαίσιο που επιτρέπει η Συνθήκη, για να εξακολουθήσουμε τη θετική διαμόρφωση των σχέσεων μεταξύ Συμβουλίου και Προεδρίας.
<P>
Εάν ρίξουμε μια ματιά στο προηγούμενο έτος - και πάντα μόνο σε ό, τι αφορά τους τομείς για τους οποίους πρόκειται να μιλήσω - θα μπορούσε κανείς να πει πως οι σχέσεις μεταξύ Συμβουλίου και Ευρωπαϊκού Κοινοβουλίου ήταν στο σύνολό τους θετικές και καρποφόρες. Επιτρέψτε μου να αναφέρω ότι τόσο η βρετανική όσο και η αυστριακή Προεδρία είχαν την ευκαιρία να σας παρουσιάσουν το πρόγραμμα εργασίας για την διάρκεια της Προεδρίας τους και να το συζητήσουν μαζί σας. Τα προγράμματα αυτά αναλύθηκαν εκτενώς και συζητήθηκαν, ανάλογα με τις αρμοδιότητες, πριν από την Επιτροπή Πολιτικών Ελευθεριών και Εσωτερικών Υποθέσεων, στην Επιτροπή Νομικών Θεμάτων και Δικαιωμάτων των Πολιτών. Πέραν τούτου, η Προεδρία και τα μέλη του Κοινοβουλίου αντάλλαξαν απόψεις για θέματα κοινού ενδιαφέροντος στους τομείς της δικαιοσύνης και των εσωτερικών υποθέσεων.
<P>
Πιστεύω ότι μπορούμε να διαπιστώσουμε πως με τον τρόπο αυτό μπόρεσαν να συζητηθούν θέματα, κύριε Nassauer, τα οποία αφού ελέγχθηκαν σε συνόδους του Συμβουλίου ή σε άτυπες συναντήσεις του, εν συνεχεία αναλύθηκαν. Έτσι ήταν δυνατόν να διασφαλισθεί ότι οι σκέψεις και οι απόψεις του Ευρωπαϊκού Κοινοβουλίου ελήφθησαν υπόψη από το Συμβούλιο.
<P>
Κατά τα άλλα, αποτέλεσε μια πολύ καλή άσκηση το γεγονός ότι οι ασκούντες την Προεδρία ενημέρωναν σχεδόν ανελλιπώς στο τέλος του εκάστοτε εξαμήνου τις επιτροπές του Ευρωπαϊκού Κοινοβουλίου σχετικά με το έργο που επιτέλεσαν κατά τη διάρκεια της θητείας τους. Την ενημέρωση αυτή θα την συνεχίσουμε. Εξάλλου, η Προεδρία συνέχισε να πορεύεται στον δρόμο που εγκαινίασε η λουξεμβουργιανή Προεδρία, δηλαδή να προβαίνει σε ακρόαση του Ευρωπαϊκού Κοινοβουλίου στο πνεύμα των διατάξεων της Συνθήκης του Αμστερνταμ.
<P>
Ας σημειώσουμε το εξής. Με τον τρόπο αυτό επιχειρήθηκε - και πιστεύω με επιτυχία - να λαμβάνονται υπόψη οι αντιλήψεις του Ευρωπαϊκού Κοινοβουλίου. Η Προεδρία διαβίβαζε επίσης κάθε φορά την εκάστοτε γνωμοδότηση του Κοινοβουλίου στις αντίστοιχες επιτροπές του Συμβουλίου.
<P>
Επιτρέψτε μου να προσθέσω ότι τον Δεκέμβριο του 1998, η Προεδρία δρομολόγησε την ακρόαση του Ευρωπαϊκού Κοινοβουλίου για ένα εγχείρημα που καταλαμβάνει για μας ιδιαίτερη θέση, και συγκεκριμένα για το εγχείρημα του προγράμματος δράσης σχετικά με τη δημιουργία ενός χώρου ελευθερίας, ασφάλειας και δικαίου, του χώρου δηλαδή στον οποίο αναφέρεται και το ψήφισμα, έστω και μέσα από ένα ιδιαίτερο πρίσμα. Το εν λόγω σχέδιο δράσης πρόκειται να ανοίξει νέες προοπτικές που θα μας υποδεικνύουν τον δρόμο που θα πρέπει να ακολουθήσουμε τα πρώτα πέντε έτη από την έναρξη ισχύος της Συνθήκης του Αμστερνταμ - εσείς, κύριε Nassauer, είπατε πέντε έτη συν κάτι.
<P>
Και επαναλαμβάνω ότι μπορείτε να είσαστε βέβαιος πως και η γερμανική Προεδρία αποδίδει μέγιστη σημασία στην περαιτέρω βελτίωση των σχέσεων μεταξύ Συμβουλίου και Ευρωπαϊκού Κοινοβουλίου. Στο σημείο αυτό θέλω να επισημάνω πως ήταν πολύ καλό, πως αξιολογούμε πολύ θετικά, το γεγονός ότι το Ευρωπαϊκό Κοινοβούλιο επέδειξε καθ' όλο το έτος μεγάλο ενδιαφέρον για την πρόοδο των εργασιών στον τομέα αυτό. Υποβλήθηκαν σχετικά περισσότερες από 100 ερωτήσεις προς το Συμβούλιο και θεωρώ ότι τούτο αποτελεί σαφή απόδειξη του ενδιαφέροντός του.
<P>
Τέλος, θα ήθελα να ασχοληθώ με τα συμπεράσματα που εξέδωσε το Συμβούλιο στις 19 Μαρτίου του περασμένου έτους. Τα συμπεράσματα αυτά αναφέρονταν στον ανοικτό χαρακτήρα και στη διαφάνεια των δραστηριοτήτων στον τομέα που υπάγεται στο τίτλο VI της Ευρωπαϊκής Συνθήκης, δραστηριοτήτων οι οποίες καθιστούν δυνατή την ευρύτερη πληροφόρηση σχετικά με τις δραστηριότητες του Συμβουλίου και ενισχύουν την εικόνα του Συμβουλίου προς τα έξω. Μερικά από τα σημεία αυτά αφορούν πράγματι τα σημεία για τα οποία ήδη μιλήσαμε και μερικά αφορούν τις υποδείξεις σας, όπως τη δημοσιοποίηση του χρονοδιαγράμματος των συνόδων του Συμβουλίου, τη δημοσιοποίηση των αποφάσεών του μέσω του Internet καθώς και το να διεξάγονται δημοσίως οι συζητήσεις του Συμβουλίου.
<P>
Επιτρέψτε μου τώρα να αναφερθώ στο δεύτερο σημείο. Ποιές ήταν λοιπόν οι πρόοδοι που σημειώθηκαν το περασμένο έτος κατά τη διάρκεια της βρετανικής και της αυστριακής Προεδρίας στον τομέα της δικαστικής συνεργασίας; Νομίζω ότι πρέπει να αναφέρω σε πρώτη θέση τη δικαστική συνεργασία σε ζητήματα αστικού δικαίου, απλά και μόνο διότι γνωρίζουμε πολύ καλά ότι αυτά ενδιαφέρουν ιδιαιτέρως τους πολίτες της Ευρωπαϊκής Ένωσης. Ως εξέχον γεγονός στον τομέα αυτόν πρέπει να αναφερθεί η αποδοχή από το Συμβούλιο της αποκαλούμενης Β' Συμφωνίας των Βρυξελλών σχετικά με την αρμοδιότητα, την αναγνώριση και την εκτέλεση αποφάσεων σε θέματα γαμήλιων διαφορών, και η υπογραφή της Συμφωνίας από τα κράτη μέλη.
<P>
Όπως γνωρίζετε, πρόκειται για μια συμφωνία μεγάλου ενδιαφέροντος για τους Ευρωπαίους πολίτες. Καθορίζει σε ποιο κράτος μέλος μπορεί να κατατεθεί αίτηση διαζυγίου, χωρισμού ή ακύρωσης ενός γάμου και επιπλέον ποιο κράτος μέλος είναι αρμόδιο για τη ρύθμιση του ζητήματος της επιμέλειας των παιδιών, όταν έχει κατατεθεί αίτηση διαζυγίου, χωρισμού ή ακύρωσης του γάμου.
<P>
Αναφορικά με αυτό το θέμα, γνωρίζετε πολύ καλά ότι ιδιαίτερα σε περιπτώσεις διαζυγίου ατόμων που προέρχονται από διαφορετικά κράτη τα προβλήματα που εμφανίζονται είναι πολλά. Με τη συμφωνία αυτή μπορούμε να καταβάλουμε προσπάθειες να διαμορφώσουμε με λογικό τρόπο τις νομικές και δικαστικές διαδικασίες καθώς και τις πρακτικές. Φυσικά, όμως, είναι σχεδόν αδύνατον να ρυθμίσουμε με τον κατάλληλο τρόπο τα προβλήματα που συνδέονται με την ανθρώπινη πλευρά. Πιστεύω ότι εδώ θα πρέπει να βρεθούν περαιτέρω δυνατότητες. Εδώ πιστευω ότι καλούνται και τα μέλη του Σώματος να συνδράμουν σε αυτό το τμήμα που αφορά στη ρύθμιση και στην πρακτική.
<P>
Ας επιστρέψουμε τώρα στη συμφωνία. Μόλις τα δικαστήρια ενός κράτους μέλους εκδώσουν μία απόφαση, η απόφαση αυτή μπορεί να αναγνωρισθεί και να εκτελεσθεί σε ένα άλλο κράτος μέλος, με γρήγορες, απλές και όχι δαπανηρές διαδικασίες. Σημαντικό είναι επίσης ότι το Συμβούλιο υιοθέτησε, σε σχέση με την συμφωνία αυτή, μία νομοθετική πράξη την οποία υπέγραψαν ταυτόχρονα και τα κράτη μέλη. Η εν λόγω πράξη αφορά την ερμηνεία που έδωσε στη Συμφωνία το Δικαστήριο των Ευρωπαϊκών Κοινοτήτων. Αυτή η νομοθετική πράξη είναι αξιοσημείωτη, όχι μόνο επειδή προωθεί το ζήτημα, αλλά επειδή υπογραμμίζει ταυτόχρονα και τη σημασία του Δικαστηρίου των Ευρωπαϊκών Κοινοτήτων. Θεωρώ ότι η υπογράμμιση της σημασίας του Δικαστηρίου των Ευρωπαϊκών Κοινοτήτων παίζει ρόλο στην προώθηση της ιδέας του δικαστικού ελέγχου και συνεπώς του κράτους δικαίου στην Ευρωπαϊκή Ένωση, έτσι όπως άλλωστε έχουν τα πράγματα σε όλα τα κράτη μέλη.
<P>
Αλλες αξιοσημείωτες εργασίες στον τομέα της δικαστικής συνεργασίας ως προς ζητήματα του αστικού δικαίου εγκαινιάσθηκαν εν όψει της αναθεώρηση της Α' Συμφωνίας των Βρυξελλών και της Συμφωνίας του Λουγκάνο. Και αυτό είναι πολύ θετικό. Η Συμφωνία των Βρυξελλών, της 27ης Σεπτεμβρίου, περιέχει ενιαίους κανόνες για τα κράτη μέλη σχετικά με την σε διεθνές επίπεδο αρμοδιότητα, την εκκρεμοδικία, την αναγνώριση και την εκτέλεση δικαστικών αποφάσεων σε ζητήματα αστικού και εμπορικού δικαίου. Η Συμφωνία του Λουγκάνο, της 16ης Σεπτεμβρίου 1998, έχει παρόμοια διάρθρωση, αλλά διαφέρει, ως γνωστό, στις λεπτομέρειες. Στην τελευταία περιλαμβάνονται εκτός από τα κράτη μέλη της ΕΕ και τα κράτη ΕΖΕΣ, η Ελβετία, η Νορβηγία και η Ισλανδία.
<P>
Στο επόμενο εξάμηνο, η αναθεώρηση των Συμφωνιών αυτών ανήκει στις προθέσεις της γερμανικής Προεδρίας. Στόχος των διαβουλεύσεων θα είναι να επιτευχθεί μεγαλύτερη προσέγγιση των δύο Συμφωνιών μεταξύ τους, η βελτίωσή τους βάσει των εμπειριών στη νομική πρακτική και προπάντων η επιπλέον απλοποίηση της αναγνώρισης και της εκτέλεσης των δικαστικών αποφάσεων. Ιδιαίτερα η απλοποίηση είναι μία πτυχή στην οποία έχουμε στραμμένη την προσοχή μας. Έτσι οι διαπραγματεύσεις στοχεύουν σε ένα σημαντικό βήμα προς την κατεύθυνση της δημιουργίας του ευρωπαϊκού χώρου ελευθερίας, ασφάλειας και δικαίου τον οποίο επιθυμούν τα κράτη μέλη να δημιουργήσουν από κοινού. Ευχόμαστε το εγχείρημα αυτό να μπορέσει να ολοκληρωθεί μέχρι το τέλος της περιόδου της γερμανικής Προεδρίας.
<P>
Τον Ιούλιο του 1998 συγκροτήθηκε μία ομάδα εργασίας του Συμβουλίου που έλεγξε τις προϋποθέσεις για τη δημιουργία μία νομοθετικής πράξης σχετικά με το δίκαιο που πρέπει να εφαρμοσθεί σε εξωσυμβασιακές ενοχικές σχέσεις.
<P>
Πρόκειται για το πρόγραμμα Ρώμη ΙΙ, το οποίο στηρίζεται στη Συμφωνία της 19ης Ιουνίου 1980 η οποία ισχύει μεταξύ των κρατών μελών της ΕΕ, σχετικά με το δίκαιο που πρέπει να εφαρμοσθεί σε συμβασιακές ενοχικές σχέσεις. Παραθέτω εδώ μία πρόταση από το πρόγραμμα Ρώμη Ι: Η ομάδα εργασίας κατάληξε σε ένα θετικό ενδιάμεσο αποτέλεσμα και θα εκπονήσει ένα σχέδιο στη βάση ενός κειμένου εργασίας της προηγούμενης αυστριακής Προεδρίας.
<P>
Θα στραφώ τώρα σε έναν ευρύτερο τομέα, σε εκείνον της δικαστικής συνεργασίας σε θέματα ποινικού δικαίου. Η κ. Van Lancker αναφέρθηκε και σε αυτό το σημείο. Καταρχάς θέλω να επισημάνω την πρακτική σημασία της Συμφωνίας για την αφαίρεση της άδειας οδήγησης, ένα θέμα που επίσης αφορά άμεσα τους πολίτες της Ευρωπαϊκής Ένωσης. Μπορώ μάλιστα να σας πω ότι και στην Γερμανία επανειλημμένα ακούγονται απορίες, ανησυχίες, αλλά και εξαιρετικοί έπαινοι ειδικά σε σχέση με την εν λόγω Συμφωνία.
<P>
Η Συμφωνία αυτή, την οποία ενέκρινε το Συμβούλιο στις 16 Ιουνίου 1998 προβλέπει ότι κάτω από ορισμένες προϋποθέσεις μπορούν να εκτελούνται τελεσίδικες αποφάσεις σε κράτος μέλος που δεν είναι το κράτος διαμονής. Με τον τρόπο αυτό η Συμφωνία αποτελεί πολύτιμη συμβολή στην ασφάλεια στους δρόμους και ταυτόχρονα, από πρακτική άποψη, μια συμβολή στον ενιαίο χώρο δικαίου, ο οποίος με τον τρόπο αυτό γίνεται άμεσα αντιληπτός στους πολίτες.
<P>
Ωστόσο, σε έναν άλλο τομέα δεν μπορούμε να μιλήσουμε για ανάλογη πρόοδο. Αναφέρομαι εδώ στη βελτίωση της παροχής συνδρομής σε ποινικά ζητήματα. Παρά τις πολύ αξιέπαινες - και επιτρέψτε μου να το τονίσω αυτό - και συνεχείς προσπάθειες ιδίως της αυστριακής Προεδρίας σημειώθηκε πολύ μικρότερη πρόοδος και ο λόγος ήταν οι διαφορές των συστημάτων στα κράτη μέλη. Ένας περαιτέρω λόγος είναι και οι διαφορετικές προσδοκίες από την Ευρωπαϊκή Ένωση στον τομέα αυτό και πιστεύω ότι όλα τα ευρωπαϊκά θεσμικά όργανα και ιδίως το Ευρωπαϊκό Κοινοβούλιο έχουν καθήκον όχι μόνο να δημιουργήσουν συνθήκες καλύτερης κατανόησης του προβλήματος, αλλά να ενεργοποιηθούν, προσφέροντας την υποστήριξή τους, ώστε να καταστεί δυνατή η αποτελεσματική διασυνοριακή δράση.
<P>
Για να επιτευχθεί αυτό χρειάζεται η βελτίωση των υφιστάμενων μέσων της διεθνούς παροχής δικαστικής βοήθειας σε ποινικά ζητήματα και η προσαρμογή τους στις απαιτήσεις της σύγχρονης διασυνοριακής ποινικής δίωξης. Αυτό ισχύει ιδιαίτερα, όπως όλοι γνωρίζουμε, για την προηγμένη διασυνοριακή τεχνολογία της επικοινωνίας, όπως για παράδειγμα την επικοινωνία μέσω δορυφόρων. Η γερμανική Προεδρία έθεσε ως στόχο της την ταχύτερη δυνατή ψήφιση της συμφωνίας για την παροχή δικαστικής βοήθειας σε ποινικά ζητήματα, και μάλιστα εντός του εξαμήνου της θητείας της. Σε αυτό μπορούμε να στηριχθούμε σε σημαντικές προεργασίες. Ειδικότερα, υπάρχει ήδη συναίνεση για απλοποιημένες διαδικασίες, όσον αφορά τη διαβίβαση των αιτήσεων για την παροχή δικαστικής βοήθειας καθώς και για ρυθμίσεις που αφορούν στις σύγχρονες διασυνοριακές μεθόδους διαβίβασης - π.χ. ελεγχόμενες εκδόσεις, διεξαγωγή ερευνών υπό κάλυψη - και την ανάκριση ατόμων μέσω βιντεοσυνεδριάσεων. Δεν χρειάζεται βέβαια να επαναλάβω ότι υπάρχει μία σειρά άλυτων προβλημάτων σε σχέση με όλα αυτά. Ίσως να δοθεί την επόμενη εβδομάδα η δυνατότητα για περαιτέρω σχετικές διαβουλεύσεις στο πλαίσιο των αρμοδίων επιτροπών.
<P>
Στον τομέα της καταπολέμησης της απάτης και της δωροδοκίας κατορθώσουμε να δημιουργήσουμε, μέσω της θέσπισης μιας κοινής δράσης σχετικά με τη δωροδοκία στον ιδιωτικό τομέα, τον Δεκέμβριο του 1998, μία νέα βάση για την καλύτερη, από ποινική άποψη, καταπολέμηση της δωροδοκίας στις εμπορικές συναλλαγές εντός της εσωτερικής αγοράς. Τούτο αποτελεί αναμφισβήτητα μια σημαντική πρόοδο η οποία θα πρέπει να προβληθεί ανάλογα στην κοινή γνώμη.
<P>
Στον τομέα της καταπολέμησης του οργανωμένου εγκλήματος, τις παραμονές της έναρξης ισχύος της Συνθήκης του Αμστερνταμ, το Ευρωπαϊκό Συμβούλιο ανέθεσε σε μία ομάδα υψηλού επιπέδου που έχει συσταθεί για την καταπολέμηση του οργανωμένου εγκλήματος να εκπονήσει πρόγραμμα δράσης για μία ευρύτερη αντιμετώπιση του προβλήματος. Βάσει του εν λόγω προγράμματος οι διάφοροι φορείς, δηλαδή η αστυνομία, η δικαιοσύνη και οι τελωνειακές υπηρεσίες θα είναι σε θέση να ενεργούν από κοινού και όχι όπως μέχρι σήμερα χωριστά, λόγω των φραγμών που έθεταν τα όρια των εθνικών αρμοδιοτήτων, προκειμένου να καταπολεμήσουν τη μάστιγα του οργανωμένου εγκλήματος στο πλαίσιο μία πολυκλαδικής ομάδας, αρχικά για ένα ορισμένο χρονικό διάστημα.
<P>
Επιτρέψτε μου στο σημείο αυτό να αποσαφηνίσω για ακόμα μία φορά ότι το Συμβούλιο έχει βέβαια λάβει υπόψη του τη σημαντική συμβολή του Ευρωπαϊκού Κοινοβουλίου στις διαβουλεύσεις της πολυκλαδικής ομάδας για την καταπολέμηση του οργανωμένου εγκλήματος και είναι ευγνώμον γι' αυτήν. Ιδιαίτερα πρέπει να παραπέμψουμε στην έκθεση της κ. Cederschiφld σχετικά με το πρόγραμμα δράσης η οποία ήταν και είναι μία σημαντική βάση για την εργασία της ομάδας. Ως αντίστοιχο παράδειγμα πρέπει να παραπέμψουμε στο ψήφισμα του Συμβουλίου στις 21 Δεκεμβρίου 1998 για την πρόληψη του οργανωμένου εγκλήματος, το οποίο ανάγεται σε μία πρωτοβουλία εμπνευσμένη από μία εκ των συνεδριάσεων του Ευρωπαϊκού Κοινοβουλίου.
<P>
Έχει σημειωθεί αξιοπρόσεκτη πρόοδος στη μεταφορά του προγράμματος δράσης το οποίο παρουσιάσθηκε λεπτομερώς στην έκθεση προς το Ευρωπαϊκό Συμβούλιο της Βιέννης. Στο σημείο αυτό θέλω να τονίσω ιδιαιτέρως τη σύσταση του ευρωπαϊκού δικαστικού δικτύου καθώς και την αποδοχή της κοινής δράσης που αφορά το ξέπλυμα του βρώμικου χρήματος, τις ανακριτικές έρευνες, το πάγωμα, την κατάσχεση ή δήμευση αντικειμένων ή εσόδων από παράνομες δραστηριότητες, καθώς και την αποδοχή μίας κοινής δράσης σύμφωνα με την οποία στη νομοθεσία όλων των κρατών μελών προβλέπεται ότι θεωρείται ποινική πράξη η συμμετοχή σε εγκληματική οργάνωση όσον αφορά όλα τα άτομα που βρίσκονται στην επικράτεια των κρατών μελών και μάλιστα ανεξαρτήτως του τόπου όπου είναι εγκατεστημένη η εγκληματική οργάνωση ή του τόπου που αυτή εκτελεί εγκληματικές πράξεις.
<P>
Οι προθεσμίες που έχει θέσει το πρόγραμμα δράσης για την υλοποίηση των συστάσεων που περιέχει λήγουν τυπικά στο τέλος του 1999, όπως είναι γνωστό. Το Συμβούλιο θα πρέπει τότε να αποφασίσει σύντομα για την παρακολούθηση των εργασιών αυτών και για τη σύνδεση με το νέο πρόγραμμα δράσης σχετικά με τη δημιουργία ενός χώρου ελευθερίας, ασφάλειας και δικαίου. Η απόφαση αυτή θα έχει συγκεκριμένη σημασία, όπως όλοι γνωρίζουμε.
<P>
Θα αναφερθώ τώρα στο συγκεκριμένο πρόγραμμα δράσης για τη δημιουργία ενός χώρου ελευθερίας, ασφάλειας και δικαίου. Η εκπόνηση αυτού του νέου προγράμματος δράσης βρίσκονταν στο επίκεντρο των εργασιών του Συμβουλίου στο δεύτερο εξάμηνο του 1998, δηλαδή στο επίκεντρο της αυστριακής Προεδρίας. Γνωρίζετε, βέβαια, ότι το Ευρωπαϊκό Συμβούλιο του Κάρντιφ έκανε έκκληση στο Συμβούλιο και στην Επιτροπή να προετοιμάσουν προτάσεις για το Ευρωπαϊκό Συμβούλιο της Βιέννης σχετικά με τον καλύτερο δυνατό τρόπο μεταφοράς των διατάξεων της Συνθήκης του Αμστερνταμ όσον αφορά τον χώρο ελευθερίας, ασφάλειας και δικαίου.
<P>
Στη Διάσκεψη Κορυφής της Βιέννης υποβλήθηκε ένα έγγραφο με το οποίο επιχειρείται ο εντοπισμός των διαφορών και των καινοτομιών δηλαδή με άλλα λόγια ο εντοπισμός της προστιθέμενης αξίας της Συνθήκης του Αμστερνταμ και η εκπόνηση ενός προγράμματος δράσης για τα επόμενα δύο έως πέντε έτη. Το Ευρωπαϊκό Συμβούλιο της Βιέννης ενέκρινε το πρόγραμμα δράσης και διαπίστωσε ότι μετά την έναρξη της ισχύος της Συνθήκης το εν λόγω πρόγραμμα δράσης θα προσδώσει στην πολιτική σε θέματα δικαιοσύνης και εσωτερικών υποθέσεων μία νέα διάσταση και συνεπώς θα δημιουργηθεί και ένα συγκεκριμένο πλαίσιο για την ανάπτυξη των δραστηριοτήτων στον τομέα αυτό. Θεωρώ σωστή την παραπομπή στο θέμα αυτό.
<P>
Παράλληλα, το Ευρωπαϊκό Συμβούλιο αποφάσισε ότι οι πρόοδοι που θα έχουν σημειωθεί θα επανεκτιμηθούν εκ νέου στο Τάμπερε, στην έκτακτη Διάσκεψη Κορυφής για θέματα που αφορούν τους τομείς της δικαιοσύνης και των εσωτερικών υποθέσεων, τον Οκτώβριο του 1999, και εκεί θα ορισθούν περαιτέρω κατευθυντήριες γραμμές για τη λήψη μέτρων στους εν λόγω τομείς.
<P>
Πρόκειται για μία σημαντική αποστολή και στο πλαίσιο αυτό θα αποκτήσει την πλήρη της σημασία η γνωμοδότηση του Ευρωπαϊκού Κοινοβουλίου την οποία ζήτησε η αυστριακή Προεδρία στα μέσα Δεκεμβρίου. Μπορώ πάντως να σας διαβεβαιώσω ότι υπό τη γερμανική Προεδρία - πρόκειται να ασχοληθούμε με την προκαταρκτική προετοιμασία για τη διάσκεψη του Τάμπερε - θα δοθεί ύψιστη προσοχή στη γνωμοδότηση του Ευρωπαϊκού Κοινοβουλίου.
<P>
Είμαι πεπεισμένη ότι η Διάσκεψη Κορυφής του Τάμπερε θα μας προσφέρει την ευκαιρία να προχωρήσουμε ένα σημαντικό βήμα μπροστά με τις διαβουλεύσεις στον δικό μας τομέα και ελπίζω ότι η γερμανική Προεδρία μπορεί να συνεχίσει να υπολογίζει στην υποστήριξη του Ευρωπαϊκού Κοινοβουλίου, ώστε να καταστεί δυνατή η επιτυχία αυτού του στόχου.
<P>
Επιτρέψτε μου να επαναλάβω για μία ακόμα φορά ότι βρισκόμαστε στο σημείο τομής δύο φάσεων που παρουσιάζουν μεγάλο ενδιαφέρον. Έχουμε μπροστά μας τις εκλογές για το Ευρωπαϊκό Κοινοβούλιο και εδώ θα είναι πολύ σημαντικό να συζητηθούν με τους πολίτες τα επιτεύγματα και οι δυνατότητες ενός ενιαίου χώρου δικαίου και ασφάλειας. Ταυτόχρονα διατρέχουμε μία περίοδο ριζικής αναμόρφωσης, λόγω της θέσης σε ισχύ της Συνθήκης του Αμστερνταμ η οποία θα έχει ουσιαστικές συνέπειες ιδίως στον δικό μας τομέα.
<P>
Θα πρέπει να συνειδητοποιήσουμε όλοι μας ότι το μεγάλο ενδιαφέρον με το οποίο αντιμετωπίζουν οι Ευρωπαίοι πολίτες τον ενιαίο χώρου δικαίου που συνεπάγεται περισσότερα και ενιαία δικαιώματα για όλους τους πολίτες της ΕΕ καθώς και τον ενιαίο χώρο ασφάλειας, αποτελεί ουσιαστικό παράγοντα για να μπορέσει να προχωρήσει μπροστά η Ευρώπη στο σύνολό της. Τούτο αποτελεί για μας πρόκληση να δράσουμε από κοινού και να ανακαλύψουμε τους καλύτερους δυνατούς τρόπους για να προωθήσουμε την Ευρώπη στο σύνολό της με το πνεύμα μίας κοινωνικής και δημοκρατικής ταυτότητας που θα έχει τα χαρακτηριστικά του κράτους δικαίου. Πιστεύω ότι αυτό είναι δικό σας μέλημα, όπως είναι εξάλλου και μέλημα της γερμανικής Προεδρίας.
<P>
Χειροκροτήματα

<SPEAKER ID=10 LANGUAGE="SV" NAME="Gradin">
Κύριε Πρόεδρε, αγαπητοί υπουργοί, αξιότιμοι κ.κ. βουλευτές του Κοινοβουλίου, βρισκόμαστε τώρα στον έκτο χρόνο της κοινοτικής συνεργασίας στον τομέα της δικαιοσύνης και των εσωτερικών υποθέσεων. Σταδιακά, ο τομέας αυτός απέκτησε ολοένα και μεγαλύτερη σημασία, κάτι που ο κ. Nassauer σημειώνει στην έκθεσή του. Ταυτόχρονα, η ανάγκη για ανανέωση γίνεται ολοένα και περισσότερο εμφανής. Με τη Συνθήκη του Αμστερνταμ μάς ανετέθη το, φιλόδοξα διατυπωμένο, καθήκον να αναπτύξουμε έναν χώρο ελευθερίας, ασφάλειας και δικαιοσύνης.
<P>
Ένας από τους πλέον σημαντικούς στόχους μου τη χρονιά που πέρασε ήταν να δώσω σ' αυτό το όραμα ένα συγκεκριμένο και κατανοητό περιεχόμενο, υπό τη μορφή μίας ανακοίνωσης προς το Συμβούλιο Υπουργών και το Ευρωπαϊκό Κοινοβούλιο. Προηγούμενες εμπειρίες καταδεικνύουν τη σημασία που έχει αυτό.
<P>
Πέρασαν τέσσερα χρόνια που ως Επίτροπος άρχισα να εργάζομαι πάνω στα θέματα της δικαιοσύνης και των εσωτερικών υποθέσεων και βλέπω ένα σαφές σχήμα. Οι κοινές προκλήσεις και η ειλικρινής επιθυμία να βρεθούν αποτελεσματικές ευρωπαϊκές λύσεις είναι αυτό που βρίσκεται πίσω από τις πρωτοβουλίες που αναλαμβάνονται. Σχεδόν πάντοτε βλέπω να υπάρχει μία ισχυρή λαϊκή στήριξη των ιδεών που βρίσκονται πίσω από τις προτάσεις, όταν, όμως, η ιδέα συναντά την πραγματικότητα τότε δυσκολεύουν τα πράγματα. Ο κ. Nassauer το αποτυπώνει αυτό ωραία καταγράφοντας στην έκθεσή του τα θέματα για τα οποία το Συμβούλιο Υπουργών δεν κατάφερε το προηγούμενο έτος να βρεί λύσεις. Πρόκειται αφενός, για προτάσεις που εδώ και πολύ καιρό περιμένουν τις αποφάσεις, αφετέρου, για αποφάσεις οι οποίες, για διάφορους λόγους, δεν έχουν τεθεί σε ισχύ. Από όλες τις Συνθήκες οι οποίες προέκυψαν από διαπραγματεύσεις τα τελευταία πέντε χρόνια μόνο μία έχει τεθεί σε ισχύ, συγκεκριμένα η Europol.
<P>
Δυστοκία, όμως, δεν παρουσιάζει μόνο το έργο του Συμβουλίου Υπουργών, μερικές φορές έχει αποδειχτεί και σ' αυτό το Κοινοβούλιο ότι είναι δύσκολη η επίτευξη συμφωνίας για μία κοινή στρατηγική. Συνεπώς και εδώ στο Κοινοβούλιο υπάρχει η ανάγκη για μία συνολική συζήτηση. Για να αποκτήσει λοιπόν ορμή η συνεργασία χρειάζεται νέα ώθηση. Ελπίζω ότι μέσα στην άνοιξη θα μπορέσουμε να δώσουμε ερεθίσματα για μία ευρεία δημόσια συζήτηση για τον μελλοντικό προσανατολισμό της κοινοτικής συνεργασίας στον τομέα της δικαιοσύνης και των εσωτερικών υποθέσεων. Θεωρώ ότι εξακολουθούν να υπάρχουν προς διευθέτηση πολλά θεμελιώδη θέματα. Οι απαντήσεις πρέπει να αναζητηθούν στην καθημερινότητα και στην πραγματικότητα στην οποία ζούν οι άνθρωποι στην Ευρώπη. Γι' αυτόν τον λόγο στηρίζω ολόψυχα την ιδέα του Κοινοβουλίου να συγκαλέσει την άνοιξη μία διακοινοβουλευτική διάσκεψη. Μία τέτοια συνάντηση έχει όλες τις προϋποθέσεις να δώσει το έναυσμα για έναν ευρύ και δημόσιο διάλογο για το ποιες θα είναι ακριβώς οι μελλοντικές προτεραιότητες της Ένωσης.
<P>
Στην έκθεσή του, ο κ. Nassauer σημειώνει ότι στον τομέα της μεταναστευτικής πολιτικής δεν εγκρίθηκε ούτε ένα νομοθετικό εργαλείο το 1998. Και εγώ επίσης ήλπιζα ότι θα είχαμε κάνει μεγαλύτερη πρόοδο και αυτό αφορά ειδικά την πρόταση για παροχή προσωρινής προστασίας σε καταστάσεις μαζικών μετακινήσεων. Έχουν περάσει πάνω από δύο χρόνια αφότου εξετάσαμε αυτό το θέμα στο Συμβούλιο Υπουργών. Παρουσίασα σε δύο διαφορετικές περιπτώσεις προσχέδια συγκεκριμένων προτάσεων. Μεταξύ άλλων, έχω διαμορφώσει και ένα πρότυπο για την κατανομή σε πνεύμα αλληλεγγύης της ευθύνης της παροχής ασύλου. Υπό αυτές τις προϋποθέσεις, έπρεπε να είχε σημειωθεί μεγαλύτερη πρόοδος όσον αφορά αυτό το έργο και θέλω να δηλώσω ότι είμαι ανοιχτή σε διάφορες μορφές διευθέτησης του θέματος. Φυσικά, προσδοκώ ταυτόχρονα ότι και τα κράτη μέλη θα συμβάλουν στην εξεύρεση εποικοδομητικών εναλλακτικών λύσεων.
<P>
Το προηγούμενο έτος μάς έφερε μία σημαντική επιτυχία - τη Συνθήκη Europol. Μ' αυτήν δημιουργήθηκαν νέες δυνατότητες σ' ό, τι αφορά τον αγώνα κατά του οργανωμένου εγκλήματος. Φέτος πρέπει επίσης να ολοκληρώσουμε το έργο που αφορά το σχέδιο δράσης του αγώνα κατά του διεθνούς οργανωμένου εγκλήματος. Η Επιτροπή θα συνεχίσει να παίζει έναν ενεργό ρόλο σ' αυτό το έργο.
<P>
Κατά τα άλλα, βρισκόμαστε εν μέσω της διαδικασίας του εκσυγχρονισμού του σχεδίου δράσης της Ένωσης ενάντια στα ναρκωτικά. Το υφιστάμενο σχέδιο δράσης λήγει, ως γνωστόν, το τρέχον έτος, γι' αυτό λοιπόν η Επιτροπή θα παρουσιάσει ήδη την άνοιξη ένα προσχέδιο για ένα νέο πενταετές σχέδιο. Η ειδική συνεδρίαση του ΟΗΕ για τα ναρκωτικά, που διεξήχθη στη Νέα Υόρκη πέρυσι, έδωσε σημαντική ώθηση σ' αυτό το έργο. Ευρισκόμενη εκεί, μαζί με μέλη του Κοινοβουλίου, μπόρεσα να διαπιστώσω ότι η συνέχεια και η συνέπεια θα εξακολουθήσει να χαρακτηρίζει το έργο του ΟΗΕ σ' αυτόν τον τομέα. Επίσης, καλωσορίζω το ψήφισμα που το Κοινοβούλιο υιοθέτησε πέρυσι τον Οκτώβριο το οποίο παρέχει σαφή στήριξή στις Συνθήκες του ΟΗΕ για τον έλεγχο των ναρκωτικών, καθώς παρέχει τις εγγυήσεις ότι η πολιτική για τα ναρκωτικά θα συνεχίσει και στο μέλλον να βασίζεται στη γνώση και τις προσεκτικά αξιολογημένες εμπειρίες.
<P>
Μία άλλη βασική προτεραιότητα πέρυσι ήταν το έργο της διεύρυνσης. Σ' αυτήν τη διαδικασία έχουν εμπλακεί ενεργά όλες οι υποψήφιες χώρες. Διεξάγεται ένας εντατικός διάλογος με όλες αυτές τις χώρες, ιδιαίτερα στον τομέα της δικαιοσύνης και των εσωτερικών θεμάτων. Το καθήκον της Επιτροπής είναι να βοηθήσει όσο το δυνατόν περισσότερο, πέραν των άλλων, παρέχοντας τεχνική βοήθεια. Ένα σημαντικό εργαλείο είναι το πρόγραμμα Phare, ένα άλλο είναι τα προγράμματα της κατάρτισης και των ανταλλαγών.
<P>
Επιτρέψτε μου επίσης, εκ μέρους του συναδέλφου μου Επιτρόπου κ. Monti, να αναφερθώ στη Συνθήκη Σένγκεν. Η Επιτροπή συμμερίζεται σε γενικές γραμμές την ανάλυση και τις συστάσεις της εισηγήτριας, κ. van Lancker, σ' ό, τι αφορά την ενσωμάτωση της Σένγκεν. Κατ' αρχάς, η Σένγκεν είναι αυτή που θα ενσωματωθεί στο κοινοτικό έργο και όχι το αντίθετο. Δεύτερον, είναι σημαντικό η ενσωμάτωση να οδηγήσει πραγματικά σε αύξηση της διαφάνειας και του νομικού ελέγχου, κάτι στο οποίο εξάλλου αποσκοπούσε. Τρίτον, η ενσωμάτωση της Σέγκεν δεν πρέπει να έχει ως συνέπεια την ανατροπή της προόδου που συνεπάγεται η Συνθήκη του Αμστερνταμ. Το πρωτόκολλο της Σένγκεν ορίζει ρητά και με σαφήνεια την επικοινωνία μεταξύ πρώτου και τρίτου πυλώνα. Αν δεν καταφέρουμε να συμφωνήσουμε, η Συνθήκη Σένγκεν θα ολοκληρωθεί στο σύνολό της εκτός του τρίτου πυλώνα, αντί να ενσωματωθεί κατά το μεγαλύτερο μέρος της στο κοινοτικό έργο. Θεωρώ ότι αυτό θα ερχόταν σε σύγκρουση με το όλο πνεύμα της νέας Συνθήκης και θα ήταν απαράδεκτο. Η Επιτροπή θα κάνει ότι μπορεί, ώστε το έργο της ολοκλήρωσης αυτής της επικοινωνίας να περατωθεί πριν τεθεί σε ισχύ η νέα Συνθήκη. Φυσικά, το Κοινοβούλιο θα εμπλακεί ενεργά στον μέγιστο δυνατό βαθμό στο προπαρασκευαστικό έργο. Η Επιτροπή θα υποστηρίξει σθεναρά αυτήν τη θέση τις προσεχείς εβδομάδες στις επαφές μας με τη γερμανική Προεδρία. Η επιδίωξή μας είναι να βρούμε από κοινού με την Προεδρία μία μορφή οργάνωσης για μία όσον το δυνατόν αποτελεσματικότερη συνεργασία μας με το Κοινοβούλιο. Επίσης, μπορώ να ανακοινώσω στην Ολομέλεια το ευχάριστο γεγονός ότι οι διαπραγματεύσεις με τη Νορβηγία και την Ισλανδία ολοκληρώθηκαν.
<P>
Η Συνθήκη του Αμστερνταμ συνεπάγεται την αναβάθμιση της συνεργασίας στον τομέα της δικαιοσύνης και των εσωτερικών υποθέσεων. Η νέα Συνθήκη παρέχει στην Επιτροπή δυνατότητες σε μία σειρά νέων τομέων. Βλέπω μεγάλες προκλήσεις, κυρίως στον τομέα της δικαιοσύνης. Το αίτημα των ανθρώπων για ισότιμη πρόσβαση στη δικαιοσύνη δεν γνωρίζει σύνορα. Μία ενοποιημένη Ευρώπη όπου οι άνθρωποι κινούνται ελεύθερα προϋποθέτει αλλά και ενισχύει την κοινή αντίληψη σ' ό, τι αφορά τη δικαιοσύνη. Αυτό πρέπει να το επικροτήσουμε και να το προασπίσουμε. Η τρομοκρατία, η δωροδοκία, η διαφθορά, οι απάτες, η σεξουαλική εκμετάλλευση γυναικών και παιδιών είναι μερικά μόνο παραδείγματα εγκλημάτων που προκαλούν αποστροφή παντού στην Ένωση. Αυτό προσφέρει δυνατότητες για νέες ενδιαφέρουσες νομοθετικές πρωτοβουλίες, μεταξύ άλλων στον τομέα της δικαιοσύνης.
<P>
Ένα άλλο θέμα που αρχίσαμε να εξετάζουμε μεσ' το 1998 είναι ο τρόπος αντιμετώπισης των ανθρώπων που έχουν πέσει θύματα εγκληματικών ενεργειών. Τι μπορούμε να κάνουμε για να υπερασπιστούμε τους ανθρώπους που πέφτουν θύματα της βίας και άλλων μορφών εγκληματικότητας ενώ βρίσκονται σ' ένα άλλο κράτος μέλος; Σκοπεύω να υποβάλω εφέτος μία ανακοίνωση για τον τρόπο με τον οποίο μπορούμε, μέσω της κοινοτικής συνεργασίας, να προωθήσουμε και αυτό το θέμα επίσης.
<P>
Σ' ό, τι αφορά το δουλεμπόριο γυναικών και τη σεξουαλική εκμετάλλευση παιδιών καταφέραμε, σε μερικά μόνο χρόνια, να αναβαθμίσουμε αυτά τα θέματα στο επίπεδο στο οποίο ανήκουν. Έχουμε εντοπίσει τα πλαίσια μίας κοινής στρατηγικής και παρουσιάσαμε συγκεκριμένες προτάσεις και μέτρα. Επίσης, μέσω του προγράμματος Stop καταφέραμε να χρηματοδοτηθούν αυτές οι ενέργειες. Πέραν αυτού, στην ανακοίνωση που παρουσίασα τον προηγούμενο μήνα για το δουλεμπόριο γυναικών, επισημαίνω πολλούς τομείς όπου απαιτείται τώρα η λήψη επιπλέον μέτρων. Αφορά τις προσωρινές άδειες παραμονής για τις γυναίκες που θέλουν να μείνουν και να καταθέσουν ως μάρτυρες εναντίον των δουλεμπόρων και των μαστροπών.
<P>
Τον προηγούμενο χρόνο μπορέσαμε επίσης να υποβάλουμε μία πρόταση για ένα πολυετές πρόγραμμα εργασίας, το πρόγραμμα Daphne, για την ενίσχυση του αγώνα ενάντια στη βία κατά των γυναικών, των εφήβων και των παιδιών. Είμαι ιδιαίτερα ικανοποιημένη μ' αυτό. Αυτό το πρόγραμμα απευθύνεται ως γνωστόν στις μη κυβερνητικές οργανώσεις και αποσκοπεί στην τόνωση των ικανοτήτων και δυνατοτήτων τους.
<P>
Ένα σημαντικό τμήμα του έργου μας είναι η βελτίωση των γνώσεων όσον αφορά το πώς λειτουργεί στην πράξη η Ευρώπη στον τομέα της δικαιοσύνης και των εσωτερικών υποθέσεων. Έτσι μπορούμε να εμπνεύσουμε σεβασμό και κατανόηση για τις υφιστάμενες διαφορές, ενώ, ταυτόχρονα, αυξάνεται το ενδιαφέρον για την εξεύρεση λύσεων στα προβλήματα που συναντούμε. Για μένα αυτή είναι η καλύτερη μορφή μέτρων δημιουργίας εμπιστοσύνης. Γι' αυτόν τον λόγο, αφιερώσαμε κατά τη διάρκεια του 1998 πολύ χρόνο σε όλα τα πολυετή προγράμματα εργασίας που θεσπίσαμε. Μέσα από αυτά κατέστη δυνατόν να ενισχύσουμε τα δύο τελευταία χρόνια εκατοντάδες προγράμματα στην Ένωση και στην Ευρώπη, προγράμματα τα οποία αυξάνουν τη γνώση και δημιουργούν εμπιστοσύνη. Σύντομα θα προτείνω αυτά τα προγράμματα εργασίας να συμπεριλαμβάνουν και τις νέες δημοκρατίες της Ανατολικής και Κεντρικής Ευρώπης οι οποίες συμμετέχουν ήδη σε πολλά προγράμματα, ωστόσο, το θέμα τώρα είναι να μπορέσουν να αναζητήσουν από μόνες τους τα δικά τους προγράμματα.
<P>
Η συνεργασία στον τομέα της δικαιοσύνης και των εσωτερικών υποθέσεων έχει σήμερα μία αυτονόητη θέση στην ημερήσια διάταξη της ΕΕ. Αυτό αποδεικνύεται από την απόφαση για την ειδική Διάσκεψη Κορυφής, η οποία θα διεξαχθεί αργότερα εφέτος στο Tammerfors. Ταυτόχρονα, όμως, η συνεργασία πρέπει να αποκτήσει βαθιά ερείσματα. Μία σημαντική προϋπόθεση για να υλοποιηθεί ένας χώρος ελευθερίας, ασφάλειας και δικαιοσύνης είναι το να υπάρχει ισχυρή λαϊκή στήριξη για το έργο μας. Συνεπώς, το ενεργό ενδιαφέρον μας πρέπει να βασίζεται σε έναν ενεργό και διαρκή διάλογο μεταξύ της ΕΕ και των πολιτών της.
<P>
(ΕΝ) Έχω μία συγκεκριμένη απάντηση για τον κ. Nassauer. Εικοσιμία προτάσεις για συμβάσεις, κοινές δράσεις και άλλα μέσα συζητήθηκαν κατά τη διάρκεια του 1998 στο Συμβούλιο Δικαιοσύνης και Εσωτερικών Υποθέσεων. Δέκα από αυτές τις προτάσεις βασίζονταν σε πρωτοβουλίες της Επιτροπής. Τα κράτη μέλη παρουσίασαν 11 προτάσεις. Η Επιτροπή απέστελνε συστηματικά αντίγραφα όλων των πρωτοβουλιών της προς το Κοινοβούλιο ταυτόχρονα με την αποστολή τους προς το Συμβούλιο. Επίσης, πάντοτε παρότρυνε την Προεδρία να ζητά τη γνώμη του Κοινοβουλίου σύμφωνα με το Αρθρο Κ6 της Συνθήκης ΕΕ. Σε αυτό περιλαβάνονται τόσο πρωτοβουλίες της Επιτροπής όσο και προτάσεις που έχουν υποβληθεί από τα κράτη μέλη. Πέντε πρωτοβουλίες της Επιτροπής δεν έχουν ακόμα οριστικοποιηθεί. Πρόκειται για την κοινή δράση σχετικά με την προσωρινή προστασία, την κοινή δράση σχετικά με την κατανομή των βαρών, τη σύμβαση για την είσοδο, την κοινή δράση αναφορικά με την υποστήριξη υποδοχής, τον επαναπατρισμό εκτοπισμένων ατόμων και ατόμων που ζητούν άσυλο και, τέλος, την πρωτοβουλία για την αναθεώρηση της Σύμβασης των Βρυξελλών.
<P>
Η κοινή δράση για τα μη μετρητά μέσα πληρωμής παρουσιάστηκε προς το τέλος του έτους, κατά συνέπεια, η οριστικοποίησή της δεν μπορούσε λογικά να εγκριθεί πριν από το τέλος του 1998. Σε πολλές περιπτώσεις η αιτία που δεν σημειώθηκε πρόοδος ήταν η βαθύτατη διάσταση απόψεων μεταξύ των κρατών μελών. Ένα καλό παράδειγμα αποτελούν οι δράσεις για την προσωρινή προστασία και την κατανομή των βαρών. Όσον αφορά τη δεύτερη περίπτωση, η Επιτροπή, μαζί με τη γερμανική Προεδρία, θα επιχειρήσουν να βρούν συμβιβαστικές λύσεις για τα θέματα που διακυβεύονται. Βάσει του περιεχομένου που θα συμφωνηθεί, η Επιτροπή θα παρουσιάσει τότε προτάσεις, που ακολουθούν μετά την εποχή του Αμστερνταμ, με τη μορφή ενός κοινοτικού μέσου.
<P>
Θα ήθελα να πω, συμπληρώνοντας την απάντησή μου, ότι καταρτίσαμε επίσης έναν αναλυτικό πίνακα πρωτοβουλιών, τις οποίες αναλάβαμε στους τομείς της δικαιοσύνης και των εσωτερικών υποθέσεων κατά τη διάρκεια του 1998. Έχω παραδώσει αυτόν τον πίνακα στην πρόεδρο της επιτροπής, κ. d'Ancona, και το έδωσα και στον κ. Nassauer πριν φύγει από την Αίθουσα. Όποιοι άλλοι ενδεχομένως ενδιαφέρονται μπορούν επίσης να ρίξουν μία ματιά σε αυτόν τον πίνακα. Μπορεί κανείς να δει ευκολότερα ποιος έκανε τι.

<SPEAKER ID=11 LANGUAGE="EN" NAME="Elliot">
Κύριε Πρόεδρε, σχετικά με ένα διαδικαστικό θέμα. Αναφέρατε ότι βρισκόμαστε κάτω από μεγάλη χρονική πίεση. Αυτό εν μέρει προκλήθηκε από το γεγονός ότι οι δηλώσεις των δύο Γερμανών υπουργών διήρκεσαν 50 λεπτά περίπου. Δεν παραπονιέμαι, γιατί σε αυτά που είπαν περιέχονταν μερικές εκπληκτικές, σημαντικές και πολύτιμες πληροφορίες. Αναρωτιέμαι αν θα ήταν δυνατόν να γίνει μια εξαίρεση στην περίπτωση αυτή και να μεταφραστούν αμέσως οι δηλώσεις τους στις επίσημες γλώσσες. Ξέρω ότι κανονικά αυτό γίνεται, αλλά μπορεί να πάρει μέχρι και ένα χρόνο. Οι πληροφορίες είναι τόσο σημαντικές που κάτι τέτοιο θα ήταν πολύτιμο.

<SPEAKER ID=12 NAME="Πρόεδρος">
Σας ευχαριστώ, κ. Elliott. Πιστεύω ότι μπορεί να γίνει μέσω της επιτροπής ή με κάποιον άλλον τρόπο. Βλέπω επίσης τους δύο υπουργούς να γνέφουν, οπότε μάλλον θα πρέπει να είναι εφικτό.

<SPEAKER ID=13 LANGUAGE="NL" NAME="d'Ancona">
Κύριε Πρόεδρε, πράγματι έχω πάρα πολύ λίγο χρόνο. Πρέπει όμως να πω ότι ο χρόνος του Κοινοβουλίου, σε σύγκριση με το χρόνο του Συμβουλίου και της Επιτροπής, είναι πάρα πολύ περιορισμένος. Για το λόγο αυτό θα περιοριστώ σε ορισμένες παρατηρήσεις, οι οποίες αφορούν ιδιαιτέρως τα όσα ανάφερε η υπουργός κ. Dδubler, για τη σχέση που έχει το Συμβούλιο μαζί μας.
<P>
Καταρχάς, πρέπει βεβαίως να λεχθεί, ότι το γεγονός ότι, με τη Συνθήκη του Αμστερνταμ πρέπει να ζητείται η γνώμη μας, σχετικά με σημαντικά θέματα, είναι ένα σημαντικό βήμα προς τα εμπρός. Δυστυχώς όμως, αυτό δεν συμβαίνει ακόμη πάντοτε. Ωστόσο, υπάρχουν πολλές προτάσεις που υποβάλλονται και σε εμάς. Συχνά όμως ο χρόνος που έχουμε στη διάθεσή μας για να διαμορφώσουμε τη γνώμη μας είναι πολύ περιορισμένος. Το ίδιο σχεδόν συμβαίνει και με τις εργασίες του Συμβουλίου, με αποτέλεσμα, σε πολλές περιπτώσεις, το Συμβούλιο να μην έχει αρκετό χρόνο για να εξετάσει επισταμένως τη γνώμη του Κοινοβουλίου.
<P>
Ερώτημα πρώτον: δεν θα ήταν σκόπιμο να διοργανώνεται μια συνεδρίαση λίγο πριν από τη συνεδρίαση του Συμβουλίου, κατά την οποία ο εκάστοτε εισηγητής του Κοινοβουλίου θα ενημερώνει τους Υπουργούς; Αυτό θα μπορούσε να διευκολύνει την καλύτερη δυνατή αξιοποίηση του έργου που έχουμε ήδη επιτελέσει. Ένα σχετικό παράδειγμα είναι η δουλειά που κάναμε σε σχέση με το πρόγραμμα δράσης και θα είναι έτοιμη στα μέσα Απριλίου. Θα ήταν λοιπόν λογικό να μας δοθεί ο χρόνος να την διασαφηνίσουμε.
<P>
Ένα δεύτερο σημείο, το οποίο αποτελεί συνέχεια του προηγούμενου, είναι ότι δεν πληροφορούμεθα ποτέ ποια συνέχεια δίδεται στις γνωμοδοτήσεις μας. Μόλις πριν από λίγο άκουσα εδώ ότι η γνωμοδότησή μας για το πρόγραμμα δράσης για το οργανωμένο έγκλημα ήταν χρήσιμη. Αυτό όμως μας το λένε τώρα. Θα ήταν λοιπόν πάρα πολύ ενδιαφέρον όχι μόνο να συμμετείχε στις συνεδριάσεις του Συμβουλίου εκπρόσωπός μας, έτσι ώστε να μπορούμε να πληροφορούμεθα τι γίνεται, αλλά και να μας υπέβαλε το Συμβούλιο γραπτή αναφορά, στην οποία θα διευκρινίζεται ποια από τα σημεία που προβάλαμε υιοθετήθηκαν και ποια απορρίφθηκαν.
<P>
Τρίτον, δεν μπορώ να είμαι πιο σύντομη... είναι πολύ σημαντικό. Για την κοινοβουλευτική επιτροπή μας, η συζήτηση που διεξάγουμε για το άρθρο Κ6, είναι η σημαντικότερη απ' όλες. Ζητήσαμε ήδη πέντε φορές μια ετήσια έκθεση για την πρόοδο στον τρίτο πυλώνα. Χαρήκαμε, συνεπώς, όλως ιδιαιτέρως όταν διαβάσαμε ότι, το Συμβούλιο αποφάσισε στις 19 Μαρτίου να αποστέλλει στο Κοινοβούλιο μια παρόμοια έκθεση προόδου όχι μία, αλλά δύο φορές κάθε χρόνο. Μόνο που αυτό δεν έγινε ποτέ. Δεν έχουμε παραλάβει ακόμη τίποτα. Ελπίζω λοιπόν ότι οι υπεύθυνοι θα τηρήσουν τις υποσχέσεις τους και ότι οι υποσχέσεις αυτές θα λάβουν συγκεκριμένη μορφή υπό τη νέα Προεδρία του Συμβουλίου, στην οποία εύχομαι, φυσικά, κάθε επιτυχία.
<P>
Κυρία Πρόεδρε, επαναλαμβάνω: ελπίζω ότι θα δοθεί μια απάντηση στα τρία ερωτήματα που προανάφερα.

<SPEAKER ID=14 LANGUAGE="NL" NAME="Chanterie">
Κύριε Πρόεδρε, θα ήθελα καταρχάς να ζητήσω συγνώμη από την Προεδρία του Συμβουλίου για το γεγονός ότι Ομάδα μου δεν παρευρίσκεται σύσσωμη σήμερα στην αίθουσα - όντως πάρα πολύ λίγα μέλη της είναι παρόντα - λόγω μιας σημαντικής ψηφοφορίας που διεξάγουν τη στιγμή αυτή για ένα σημείο σχετικά με την ημερησία διάταξη που θα συζητηθεί αργότερα. Θα ήθελα ωστόσο να αρχίσω διασαφηνίζοντας την άποψη της Ομάδας μου για την έκθεση Van Lancker. Θα ήθελα κι εγώ να εκφράσω την εκτίμησή μου προς την εισηγήτρια, κ. Van Lancker, και να την ευχαριστήσω για τη συνεργασία που είχαμε κατά την εξέταση της έκθεσης αυτής, η οποία είναι αλήθεια ότι εκπονήθηκε κάτω από δύσκολες συνθήκες, λόγω του ότι ο χρόνος που συζητήθηκε στην κοινοβουλευτική επιτροπή ήταν πολύ περιορισμένος.
<P>
Θεωρώ σημαντικό το γεγονός ότι, σήμερα το πρωί, η Προεδρία μάς πρόσφερε μια πολύ καλή γενική παρουσίαση, για την οποία θα ήθελα να ευχαριστήσω τους Υπουργούς. Η Προεδρία διευκρίνισε ποιες εργασίες θα πρέπει να οδηγήσουν στη μεταφορά της συμφωνίας Schengen στη Συνθήκη για την Ευρωπαϊκή Ένωση. Στο κείμενο της γερμανικής Προεδρίας υπάρχει ένα σημαντικό κριτήριο - και θα ήθελα να το τονίσω αυτό για λίγο - όπου αναφέρεται ότι το σύστημα του Schengen στηρίζεται σε δύο πυλώνες: την ελεύθερη κυκλοφορία προσώπων και την ασφάλεια. Η κατάργηση του ελέγχου προσώπων στα εσωτερικά σύνορα των κρατών Schengen προϋποθέτει ότι τα αντισταθμιστικά μέτρα που προβλέπονται πρέπει να είναι όντως αποτελεσματικά. Πιστεύω ότι αυτό είναι ένα σημαντικό κριτήριο, το οποίο η Ομάδα μου υποστηρίζει απόλυτα, δεδομένου ότι ορισμένα κράτη μέλη ανάλαβαν, μέσω του Schengen, την πρωτοβουλία να υλοποιήσουν την ελεύθερη κυκλοφορία προσώπων. Στα πλαίσια αυτά, πρέπει βεβαίως να επαγρυπνούμε, ώστε αυτό να μην αποβεί σε βάρος της ασφάλειας. Πιστεύω ότι ο πληθυσμός των κρατών μας θεωρεί αυτό το θέμα, δηλαδή την εσωτερική ασφάλεια, εξίσου σημαντικό και επιθυμεί την ταυτόχρονη κατοχύρωση της ελευθερίας και της ασφάλειας, αυτών των δύο βασικών αρχών.
<P>
Αυτό που πρέπει πλέον να γίνει είναι να προωθηθεί σύντομα και απρόσκοπτα αυτή η αρκετά περίπλοκη μετάβαση από τη διακρατική συνεργασία σε διασυνοριακά πολιτικά μέτρα. Η θέση σε ισχύ της Συνθήκης του Αμστερνταμ θα πρέπει να οδηγήσει - και αυτό αναφέρθηκε στο Ευρωπαϊκό Συμβούλιο της Βιέννης - στην ταχεία ενσωμάτωση του Schengen στην Ευρωπαϊκή Ένωση. Ο Υπουργός επισήμανε τα προβλήματα που εξακολουθούν να υπάρχουν. Κύριε Υπουργέ, παρ' όλο που δεν έχουν ορισθεί ακόμη τα προβλήματα, εσείς τα επισημάνατε. Ίσως τα προβλήματα αυτά αφορούν την επιλογή των νομικών βάσεων για το κεκτημένο του Schengen. Το λέω αυτό γνωρίζοντας ωστόσο ότι πρόκειται για ένα αρκετά εκτεταμένο θέμα. Ίσως να μπορεί τότε το Συμβούλιο να μας παράσχει ορισμένες πληροφορίες επ' αυτού - ενδεχομένως γραπτώς - καθώς και για τη λειτουργία του Συστήματος Πληροφοριών Schengen. Η Ομάδα του Ευρωπαϊκού Λαϊκού Κόμματος πιστεύει ότι το σύστημα αυτό δεν πρέπει να προσλάβει τη μορφή ενός μεγάλου αδερφού, ταυτόχρονα όμως δεν πρέπει να καταστεί και αμελητέο. Με άλλα λόγια, αυτό που λέμε είναι ότι, τα δεδομένα πρέπει να καταχωρούνται στο Σύστημα Πληροφοριών Schengen ακριβώς και λεπτομερώς και ότι πρόσβαση σε αυτά πρέπει να έχουν μόνο οι αρμόδιες αρχές. Σε κάθε περίπτωση πρέπει να προληφθεί το ενδεχόμενο να παραβιαστεί η ιδιωτική ζωή προσώπων, ταυτόχρονα όμως πρέπει να αποφευχθεί το ενδεχόμενο να μπορέσει το διεθνώς οργανωμένο έγκλημα να αποκτήσει πρόσβαση σε πληροφορίες που προάγουν τη διακίνηση ή το εμπόριο λαθρομεταναστών. Πρόκειται για δύο σημαντικά φαινόμενα τα οποία αντιμετωπίζουμε, για τα οποία η διεθνής κοινότητα δεν έχει βρει ακόμη ουσιαστική λύση τόσο στα πλαίσια της Ευρωπαϊκής Ένωσης, όσο και στα πλαίσια των συμφωνιών του Schengen και πιστεύω, κύριε Υπουργέ, ότι θα πρέπει όλοι να υποστηρίξουμε τις περαιτέρω προσπάθειες προς την κατεύθυνση αυτή. Θα ολοκληρώσω, επειδή δεν έχω χρόνο να υπεισέλθω σε άλλα σημεία.

<SPEAKER ID=15 LANGUAGE="FR" NAME="Goerens">
Κύριε Πρόεδρε, αντιλαμβάνεσθε ότι τη στιγμή αυτή οι σκέψεις μας είναι αλλού, και είναι κρίμα αν ληφθεί υπόψη η σημασία που θα έπρεπε να έχει η συζήτηση αυτή.
<P>
Συνεπώς, θα πω μόνο δυο λόγια για να στηρίξω την προσέγγιση που προτείνει η κ. Van Lancker. Στο σύνολό της, η Ομάδα των Φιλελεύθερων επικροτεί τις προτάσεις της και, για μια ακόμα φορά, εκφράζουμε κι εμείς όπως και η εισηγήτρια τη λύπη μας για τις δυσκολίες που αντιμετωπίζουν τα κράτη μέλη, προκειμένου να καταλήξουν σε συμφωνία αναφορικά με τον ορισμό του κεκτημένου Σένγκεν. Θα είναι κρίμα αν δεν καταφέρουμε να ξεπεράσουμε τις δυσκολίες σε ένα τομέα τόσο ευαίσθητο όπως η κυκλοφορία των προσώπων. Εξυπακούεται ότι το Ευρωπαϊκό Κοινοβούλιο πρέπει να ενημερωθεί σχετικά με το περιεχόμενο του Σένγκεν και να ζητηθεί η γνώμη του σχετικά με το σχέδιο απόφασης, η οποία θα επιτρέψει να ενσωματωθεί το κεκτημένο αυτό στη Συνθήκη.
<P>
Εκφράζω την ικανοποίησή μου για την παρουσία μεταξύ μας των Γερμανών υπουργών οι οποίοι έχουν αναλάβει την Προεδρία του Συμβουλίου και επιθυμώ να τονίσω στην Προεδρία ότι θα μπορεί πάντα να στηρίζεται στην Ομάδα των Φιλελευθέρων, όποτε διακυβεύονται τα δικαιώματα της άμυνας. Πρόκειται, κατά τη γνώμη μας, για μία σημαντική πτυχή και χαιρετίζω τις πρωτοβουλίες τις οποίες εξαγγείλατε στον τομέα αυτό.
<P>
Πρέπει βεβαίως να εκφράσουμε την ικανοποίησή μας για την επέκταση του χώρου Σένγκεν, ωστόσο η κοινή ευρωπαϊκή πορεία απαιτεί το Ηνωμένο Βασίλειο και η Ιρλανδία να ακολουθήσουν το ταχύτερο δυνατόν τους άλλους εταίρους τους και να εφαρμόσουν και στην κινητικότητα των προσώπων τους αυτούς κανόνες όπως και στην κινητικότητα των προϊόντων. Η ατολμία, στην οποία οφείλονται πολλά εμπόδια τα οποία υπάρχουν στον τομέα της ελεύθερης κυκλοφορίας των προσώπων, πρέπει να δώσει τη θέση της σε μία ευρύτερη θεώρηση, η οποία θα λαμβάνει υπόψη την ανάγκη για ένα τεράστιο χώρο ελευθερίας, ασφάλειας, και δικαιοσύνης τον οποίο επιθυμεί η συντριπτική πλειοψηφία μας.
<P>
Ολοκληρώνοντας, θα ήθελα να πω ότι η κ. Van Lancker, με τις συνετές προτάσεις της, συμβάλλει σημαντικά στην υλοποίηση του μεγάλου αυτού σχεδίου και ότι κατά τη ψηφοφορία θα παράσχουμε οπωσδήποτε την υποστήριξή μας, για την οποία έδωσα τώρα μόλις μια γενική ιδέα.

<SPEAKER ID=16 LANGUAGE="FR" NAME="Schaffner">
Κύριε Πρόεδρε, η διπλή γερμανική Προεδρία το προσεχές εξάμηνο, στην Ευρωπαϊκή 'Ενωση και το χώρο του Σένγκεν, καθιστά τόσο σημαντική τη σύσταση της Επιτροπής Πολιτικών Ελευθεριών και Εσωτερικών Υποθέσεων προς το Συμβούλιο που συνέταξε η συνάδελφός μας, κ. Van Lancker.
<P>
Εάν στόχος της συνεργασίας Σένγκεν είναι να διασφαλισθεί η ελεύθερη κυκλοφορία των προσώπων και να καταργηθούν οι έλεγχοι στα εσωτερικά σύνορα, ο στόχος αυτός δεν έχει νόημα εάν δεν τεθούν σε εφαρμογή παράλληλα τα απαραίτητα συνοδευτικά μέτρα.
<P>
Στην έκθεση της κ. Van Lancker, φαίνεται να υπάρχει μία μορφή μομφής, δεδομένου ότι δόθηκε έμφαση κυρίως στην ενίσχυση των ελέγχων στα εξωτερικά σύνορα, στην πολιτική εισόδου, καθώς και στην αστυνομική και δικαστική συνεργασία. Αν και τα μέτρα αυτά δεν αποτελούν το βασικό στόχο των συμφωνιών του Σένγκεν αποτελούν, εντούτοις, απαραίτητη συνέπεια των συμφωνιών αυτών, προκειμένου να διασφαλισθεί η μεγαλύτερη δυνατή ασφάλεια των πολιτών της 'Ενωσης και η υποστήριξή τους προς το σύστημα.
<P>
'Οσον αφορά την ενσωμάτωση του Σένγκεν στη Συνθήκη την κατανομή του κεκτημένου μεταξύ του πρώτου και του τρίτου πυλώνα, η Ομάδα μου δεν μπορεί να συμφωνήσει με την άποψή της σχετικά με τη θεσμική καταστροφή που θα προέκυπτε από την εφαρμογή της ασφαλιστικής ρήτρας, η οποία συνεπάγεται μία γενική μεταφορά στον τρίτο πυλώνα, ακόμα λιγότερο δε εάν το Συμβούλιο, όπως ζητά η σύσταση, ενημερώνει το Κοινοβούλιο συνδέοντάς το με την κατάρτιση των στρατηγικών, καθώς και με τα νομοθετικά μέτρα που προβλέπονται στον τρίτο πυλώνα και τηρεί τους κανόνες της διαφάνειας, βεβαίως, έναντι του Ευρωπαϊκού Κοινοβουλίου καθώς, επίσης, και έναντι των εθνικών κοινοβουλίων και των πολιτών.
<P>
Η Ομάδα μου επικροτεί την πρόταση μετατροπής, από τώρα και στο εξής, του Συστήματος Πληροφοριών Σένγκεν σε ένα Ευρωπαϊκό Σύστημα Πληροφοριών ενισχύοντας τους δεσμούς με τα Συστήματα Πληροφοριών Europol. Αυτό θα επέτρεπε να συνδεθούν, τουλάχιστον σχετικά με το σημείο αυτό, το Ηνωμένο Βασίλειο και η Ιρλανδία, που έχουν υπογράψει τη σύμβαση Europol και οι οποίες, για προφανείς γεωγραφικούς λόγους, βρίσκονται εκτός του χώρου Σένγκεν.
<P>
Εξ ονόματος της Ομάδας μου, δεν μπορώ παρά να επικροτήσω το στόχο της γερμανικής Προεδρίας για βελτίωση της διεθνούς συνεργασίας για την καταπολέμηση του εγκλήματος, καθώς και την απόφαση των κρατών να εναρμονίσουν τις πολιτικές χορήγησης θεωρήσεων και να εφαρμόσουν, το συντομότερο δυνατό, ηλεκτρονικά πρότυπα αδειών διαμονής για τους αλλοδαπούς.
<P>
'Οσον αφορά την αξιολόγηση της λειτουργίας του Σένγκεν, εκφράζουμε, επίσης, την ικανοποίησή μας για την πρόοδο που έχει επιτευχθεί, ειδικότερα για την προσχώρηση της Ιταλίας και της Αυστρίας, και συμμεριζόμαστε την άποψη, σύμφωνα με την οποία θα ήταν σημαντικό να ευνοηθεί η συμμετοχή του Ηνωμένου Βασιλείου και της Ιρλανδίας στους τομείς που καλύπτονται από τον τίτλο IV της Συνθήκης. Φυσικά, δεν μπορώ να συμμερισθώ τις επικρίσεις που διατυπώθηκαν αναφορικά με τη χρήση από τη Γαλλία της ρήτρας εξαίρεσης του άρθρου 2, παράγραφος 2, της Σύμβασης όσον αφορά τις μεθοριακές ζώνες του Βελγίου και του Λουξεμβούργου. Προτιμώ, και κατέθεσα τροπολογία προς την κατεύθυνση αυτή, να δοθεί έμφαση στη συνέχιση των προσπαθειών στις χώρες αυτές για την καταπολέμηση της διακίνησης ναρκωτικών.
<P>
Εξάλλου, η εισηγήτρια αναφέρει ένα περιστατικό το οποίο συνέβη στα γραφεία του βελγικού δικτύου SIRENE όπου εκλάπησαν προσωπικά δεδομένα. Η συνάδελφός μου αμφισβητεί την αξιοπιστία του συστήματος προστασίας των τραπεζικών δεδομένων και διερωτώμαι μήπως η δυσλειτουργία οφείλεται μάλλον στις βελγικές αρχές και όχι στο δίκτυο SIRENE. Γενικά, εκτός από τα διάφορα αυτά σημεία, θα υπερψηφίσουμε τις δύο αυτές εκθέσεις.

<SPEAKER ID=17 LANGUAGE="ES" NAME="Mohamed Ali">
Κύριε Πρόεδρε, θα ήθελα να επισημάνω σε αυτή την ετήσια συζήτηση σχετικά με την πρόοδο της συνεργασίας στους τομείς δικαιοσύνης και εσωτερικών και πιο συγκεκριμένα, στο πλαίσιο του χώρου Σένγκεν, μερικές πτυχές που αποδεικνύουν ότι μένουν να γίνουν ακόμα πολλά για να μπορούμε να μιλάμε για έναν πραγματικό δημοκρατικό χώρο δικαιοσύνης, ο οποίος θα υπόκειται στον έλεγχο του Κοινοβουλίου και των δικαιοδοτικών οργάνων.
<P>
Πράγματι, όπως άλλωστε ανέφερε η προλαλήσασα κ. d'Ancona, θέλω να επιμείνω εκ νέου στην ανάγκη το Συμβούλιο να τηρήσει επιτέλους για μια φορά τις διατάξεις της Συνθήκης και να πληροφορεί τακτικά το Κοινοβούλιο για την προπαρασκευή και τα αποτελέσματα των συνεδριάσεων του Συμβουλίου, καθώς και για τις άτυπες συνόδους του. Χωρίς αυτού του είδους την πληροφόρηση είναι αδύνατο να ασκηθεί ο κατάλληλος δημοκρατικός έλεγχος.
<P>
Είναι σημαντικό το γεγονός ότι αυτή την περίοδο δεν έχουν ψηφισθεί πράξεις στον τομέα της πολιτικής ασύλου, προσφύγων και μετανάστευσης, πράγμα που καταδεικνύει την έλλειψη πολιτικής βούλησης εκ μέρους των κυβερνήσεων και των ευρωπαϊκών θεσμικών οργάνων να χειριστούν αυτά τα θέματα κατά τρόπο αποφασιστικό, σοβαρό και κυρίως συνεπή.
<P>
Σε αυτό τον χώρο Σένγκεν που διαμορφώνεται σταδιακά, θα έπρεπε να υπάρχει μια ρήτρα που θα καθιστά δυνατή την υλοποίηση κοινών πολιτικών κοινωνικής και πολιτιστικής ενσωμάτωσης των μεταναστών, αποφεύγοντας διακρίσεις εναντίον ατόμων ή ομάδων λόγω φυλής, χρώματος, θρησκείας ή εθνικού, κοινωνικού ή εθνοτικού προσανατολισμού. Οι αρμοδιότητες της Σένγκεν πρέπει να ενσωματωθούν στις πολιτικές της Ένωσης, όπως προβλέπει η Συνθήκη του Αμστερνταμ, θα πρέπει όμως να υπόκεινται στον έλεγχο των θεσμικών οργάνων της, προκειμένου να μην καταστεί δυνατόν οι εν λόγω αρμοδιότητες να τείνουν να μετατραπούν σε μέσο κατά της μετανάστευσης. Είναι σημαντική η ενσωμάτωση, αλλά πρέπει επίσης να διασφαλίσουμε κατά τρόπο σαφή τον σεβασμό των θεμελιωδών δικαιωμάτων των πολιτών της Ευρωπαϊκής Ένωσης και των υπηκόων τρίτων χωρών. Το αυτό πρέπει να ειπωθεί όσον αφορά τη διαφάνεια και το δημοκρατικό έλεγχο της διαδικασίας λήψης αποφάσεων.
<P>
Τέλος, κύριε Πρόεδρε, θέλω να αναφερθώ σε ένα συγκεκριμένο πρόβλημα, εξ ίσου σημαντικό όμως για τη δημιουργία αυτού του χώρου ελευθερίας και δικαιοσύνης στον τομέα Σένγκεν: πρόκειται για την προστασία των προσωπικών δεδομένων, αδιαμφισβήτητο εχέγγυο κάθε δημοκρατικής κοινωνίας. Το συμβάν που καταγράφηκε στα γραφεία του δικτύου SIRENE στο Βέλγιο, όπου αφαίρεσαν προσωπικά δεδομένα, δείχνει την ανεπάρκεια της προστασίας των βάσεων δεδομένων και την ανάγκη λήψης συγκεκριμένων μέτρων προκειμένου να διασφαλιστεί η αποτελεσματική προστασία τους.

<SPEAKER ID=18 LANGUAGE="DE" NAME="Ceyhun">
Κύριε Πρόεδρε, η Ομάδα μου αδυνατεί να υποστηρίξει την πρόταση ψηφίσματος του κ. Nassauer. Δεν μπορούμε να αποδεχθούμε τις διατυπώσεις σχετικά με τα θέματα της Europol και της πολιτικής ασύλου και μετανάστευσης. Δεν είμαστε κατά της Europol, αντιθέτως, είμαστε υπέρ αυτής και υπέρ των δικαιωμάτων των πολιτών. Πρόκειται για το ζήτημα της νομιμότητας των εργασιών των υπαλλήλων μας στην Ένωση οι οποίοι θα μεριμνούν για την ασφάλεια των πολιτών. Αποφασίζουμε τη συνεργασία της αστυνομίας μας, δημιουργούμε τον θεσμό της, αλλά αρνούμεθα να τους δώσουμε τις απαραίτητες νομικές βάσεις για την εργασία τους, δηλαδή τις δημοκρατικές νομικές βάσεις που διασφαλίζονται στα κράτη μέλη. Αυτό δεν μπορούμε να το δεχθούμε.
<P>
Η αστυνομία χρειάζεται νόμους καθολικής ισχύος, ώστε να μπορεί να είναι λειτουργική. Ωστόσο εδώ δεν αποφασίζουμε για αυτήν την πτυχή, αλλά για την ασυλία των υπαλλήλων της Europol. Ποιον προστατεύουμε από ποιον; Προστατεύουμε τους υπαλλήλους μας από τους δικούς μας δημοκρατικούς νόμους και τα δικά μας δικαστήρια, και κανέναν άλλο.
<P>
Θα ήθελα να αναφερθώ στον κ. Nassauer που δυστυχώς δεν είναι παρών. Χαιρετίζει την αποτυχημένη πρωτοβουλία της αυστριακής Προεδρίας κατά της παράνομης μετανάστευσης. Εντάξει. Υποστηρίζει και στην πατρίδα μου, την Έσση, την εκστρατεία κατά της διπλής υπηκοότητας, και αυτό είναι δικό του πρόβλημα. Πρέπει όμως να τον ρωτήσω κατά πόσο συμφωνούμε στον ορισμό της παράνομης μετανάστευσης. Ποιος είναι παράνομος στην Ένωση; Στον όρο παράνομος εμπίπτουν και εκείνοι που στο ένα κράτος αναγνωρίζονται ως πρόσφυγες και από το άλλο απομακρύνονται, επειδή είναι διαφορετική η νομοθεσία περί ασύλου; Υπάρχει ωστόσο στην πραγματικότητα παράνομη μετανάστευση για παράδειγμα από την Ανατολική Ευρώπη. Δεν υποστηρίζουμε τη θέση των ανοικτών συνόρων, και είμαστε πρόθυμοι για την ανεύρεση λογικών ρυθμίσεων, για την εναρμόνισή τους, αλλά δεν πρέπει να περιορίζονται τα ανθρώπινα δικαιώματα από τις ρυθμίσεις αυτές.
<P>
Είμαι ευγνώμων για την υπόδειξη της παρούσας Προεδρίας ότι χρειαζόμαστε μία νέα Διακυβερνητική Διάσκεψη όπως επεσήμανε ο Γερμανός Υπουργός Εξωτερικών, κ Fischer, και ελπίζω ότι η γερμανική Προεδρία θα καταφέρει να αλλάξει αρκετά πράγματα στον τομέα αυτό.

<SPEAKER ID=19 LANGUAGE="FR" NAME="Pradier">
Κύριε Πρόεδρε, εν πρώτοις, ευχαριστώ πολύ τον κ. Schily, την κ. Dδubler-Gmelin και την κ. Επίτροπο για όσα ελέχθησαν γιατί πιστεύω πραγματικά, ότι είναι πιθανόν να υπάρχει εκεί μία σύγκλιση δυνάμεων, που θα επέτρεπε να επιτευχθεί ταχύτερη πρόοδος σε σύγκριση με όσα έγιναν μέχρι σήμερα και τούτο αποτελεί, πιθανόν, καλή εγγύηση για το μέλλον. Πάντως, σκοπός του εγχειρήματος εξακολουθεί να είναι η δημιουργία αυτού του χώρου ελευθερίας, ασφάλειας και δικαιοσύνης, και τούτο πρέπει να το επαναλάβουμε, δεδομένου ότι σήμερα μάς ενδιαφέρει περισσότερο να πολλαπλασιάζουμε μάλλον τις κλειδαριές, τις οχυρώσεις, τα συρματοπλέγματα και τα τείχη, τους τοίχους προστασίας, αντί να εκθέτουμε στους πολίτες τα μέτρα που πρέπει να εφαρμοσθούν και τη σκοπιμότητα μίας Ευρώπης χωρίς σύνορα, αυτής της Ευρώπης που συμπεριφέρεται περισσότερο σαν μία λέσχη πλουσίων, οι οποίοι έχουν τη σαφή πρόθεση να συνεχίσουν να πλουτίζουν.
<P>
Δεν γνωρίζω εάν είχατε την περιέργεια να ταξιδέψετε σιδηροδρομικώς μεταξύ Βρυξελλών και Στρασβούργου. Λοιπόν, μεταξύ Βρυξελλών και Στρασβούργου, πιθανόν όχι ακριβώς στη διέλευση των συνόρων, αλλά σε λίγα χιλιόμετρα από το σημείο αυτό, οι ταξιδιώτες αποτελούν αντικείμενο ελέγχου κατά τον οποίο ερωτώνται σχετικά με την εθνικότητά τους, το επάγγελμά τους, το σκοπό του ταξιδιού τους, και όλα αυτά με μία αβρότητα η οποία είναι αντιστρόφως ανάλογη προς την υποτιθέμενη εντιμότητα του ταξιδιώτη. Καταθέσαμε δύο τροπολογίες προκειμένου να καυτηριάσουμε και να δώσουμε τέρμα σε αυτή τη νοοτροπία της γαλλικής κυβέρνησης, η οποία εξακολουθεί να απαιτεί την εφαρμογή ρητρών εξαίρεσης. Πρέπει να καταστεί δυνατόν να καταργηθούν οι έλεγχοι που διενεργούνται σήμερα στα εσωτερικά σύνορα της Ευρώπης. Πρόκειται για ένα στοιχείο στο οποίο θέλω να επισύρω την προσοχή σας.
<P>
Κατά δεύτερο λόγο, όσον αφορά την έκθεση που υπέβαλε ο κ. Nassauer, το κείμενο αυτό θα τύχει, βέβαια, υποστήριξης, τουλάχιστον κάτω από κάποιες προϋποθέσεις. Εκφράζουμε, φυσικά, την ικανοποίησή μας για την πρόοδο που πραγματοποιήθηκε το 1998, γνωρίζοντας καλά, εντούτοις, ότι η πρόοδος αυτή πραγματοποιήθηκε μάλλον με ταχύτητα σαλιγκαριού παρά με ταχύτητα αλόγου ιπποδρομιών. Η Επίτροπος κ. Gradin επέσυρε την προσοχή στο γεγονός ότι ίσως πράγματι δεν είμασταν εξαιρετικά ταχείς. Πιστεύω ότι θα ήταν καλό να επιταχύνουμε σημαντικά το βήμα μας.
<P>
Πάντως, πρέπει να υποστηριχθεί το αίτημα του κ. Nassauer να ζητείται η γνώμη του Ευρωπαϊκού Κοινοβουλίου και να συνεκτιμά το Συμβούλιο τις αποφάσεις ή τις θέσεις τις οποίες λαμβάνει. Πρέπει, χωρίς αμφιβολία, να αναληφθούν πρωτοβουλίες, αρκεί όμως να εφαρμοσθούν αποτελεσματικά οι ρήτρες της Συνθήκης. Αυτό θα αποτελούσε ήδη σημαντικό στοιχείο. Παραμένουν δύο δευτερεύοντα στοιχεία σχετικά με τα οποία θα ήθελα να εκφράσω τις επιφυλάξεις μου, την αντίθεσή μου, ή τουλάχιστον να ζητήσω διευκρινίσεις, σχετικά με την έγκριση της έκθεσης αυτής και τα οποία με ανησυχούν λίγο: πρόκειται, αφενός, για το κεντρικό αρχείο των δακτυλικών αποτυπωμάτων και, αφετέρου, για το καθεστώς και τον έλεγχο των υπαλλήλων της Ιντερπόλ.

<SPEAKER ID=20 LANGUAGE="FR" NAME="Buffetaut">
Κύριε Πρόεδρε, την εποχή της η Συνθήκη του Σένγκεν είχε προκαλέσει συγκίνηση στη Γαλλία γιατί, έχοντας αποτελέσει αντικείμενο διαπραγματεύσεων σε ένα κλίμα μεγάλης μυστικότητας, αποκαλύφθηκε στους συμπολίτες μας κάπως από απροσεξία, αποδεικνύοντας για άλλη μια φορά ότι Ευρώπη και διαφάνεια είναι έννοιες ασυμβίβαστες. Μία βασική πτυχή της Συνθήκης αυτής είναι, βεβαίως, η βαθμιαία κατάργηση των ελέγχων στα σύνορα των συμμετεχουσών χωρών και, στην πράξη, η εφαρμογή της Συνθήκης του Σένγκεν αποδείχθηκε λεπτή και δύσκολη. Αυτός ακριβώς είναι ο λόγος για τον οποίο η Γαλλία υποχρεώθηκε να εφαρμόσει μέτρα εξαίρεσης.
<P>
Η ενσωμάτωση της Συνθήκης του Σένγκεν στο δίκαιο της Ευρωπαϊκής 'Ενωσης, όπως φαίνεται, θα είναι τόσο δύσκολη όσο ήταν και η εφαρμογή της. Τα κράτη μέλη δεν κατορθώνουν να συμφωνήσουν σχετικά με τον ορισμό αυτού το οποίο, στο ιδίωμα των ευρωκρατών, λέγεται κεκτημένο του Σένγκεν, όπως εξάλλου δεν συμφωνούν ούτε σχετικά με την κατανομή μεταξύ του πρώτου και του τρίτου πυλώνα. Αλλωστε, η εύκολη λύση θα ήταν η υπαγωγή του συνόλου στον τρίτο πυλώνα.
<P>
Επιπλέον, όπως τόνισε ο κ. Nassauer, κατά τη μεταβατική περίοδο, θα εξαφανισθεί ο εθνικός κοινοβουλευτικός έλεγχος χωρίς, όμως, να καταστεί αποτελεσματικός ο έλεγχος του Ευρωπαϊκού Κοινοβουλίου και, στο σημείο αυτό, συμφωνούμε με τον κ. Nassauer όσον αφορά το αίτημά του για πληροφόρηση. 'Ομως, πληροφόρηση δεν σημαίνει έλεγχο. Στην πράξη, όλες αυτές οι δυσκολίες αντικατοπτρίζουν μία κατάσταση: η Συνθήκη του Σένγκεν αγνόησε την πραγματικότητα και η πραγματικότητα ξεπέρασε τη Συνθήκη του Σένγκεν και την Ευρωπαϊκή 'Ενωση.

<SPEAKER ID=21 LANGUAGE="FR" NAME="Lindeperg">
Κύριε Πρόεδρε, από τη στιγμή που η συζήτηση σχετικά με το Αρθρο K.6 της Συνθήκης του Μάαστριχτ είναι κατά τα φαινόμενα η τελευταία πριν τη θέση σε ισχύ της Συνθήκης του 'Αμστερνταμ, είναι αργά πλέον να εκφράσουμε τη λύπη μας, για άλλη μια φορά, σχετικά με την καθυστέρηση, την αναποτελεσματικότητα, την έλλειψη διαφάνειας και δημοκρατικότητας του τρίτου πυλώνα. Το κάναμε αυτό κατά κόρον τα τελευταία έτη και τα κριτικά σχόλια που έχουμε διατυπώσει ισχύουν ακόμα.
<P>
Ο Πρόεδρος του Ευρωπαϊκού Κοινοβουλίου συνόψισε εξαίρετα την κατάσταση στις 16 Οκτωβρίου 1998 κατά τη διάρκεια συνεδρίου στην Αβινιόν: «Ο απολογισμός των πρωτοβουλιών και προτάσεων των ετών αυτών μοιάζει υπερβολικά με την κόλαση του Δάντη, είναι στρωμένος με καλές προθέσεις. 'Ενα πλήθος συμβάσεων που υπεγράφησαν στον καιρό τους δεν έχουν ακόμα επικυρωθεί και είναι εύλογο να αμφιβάλλει κανείς εάν θα τεθούν σε ισχύ κάποτε». Ο Πρόεδρος εξέφραζε, λακωνικά, αλλά με τρόπο πολύ σαφή, μία σημαντική ανησυχία που είχε διατυπώσει η επιτροπή μας στο άρθρο 23 του ψηφίσματος Nassauer. Το άρθρο αυτό παρουσιάζει τον κατάλογο των βασικών πράξεων οι οποίες δεν έχουν ακόμη επικυρωθεί. Τι πρόκειται να γίνει με αυτές τις συμβάσεις και τα πρωτόκολλα; Πώς μπορούμε να βγούμε από τη σημερινή νομική ανασφάλεια; Τα μέλη της Επιτροπής Πολιτικών Ελευθεριών καλούν την Επιτροπή να παρουσιάσει, εν ευθέτω χρόνω, τις απαραίτητες προτάσεις ώστε να μετατραπούν οι πράξεις αυτές σε κοινοτικά μέτρα από της θέσεως σε ισχύ της νέας Συνθήκης.
<P>
Συμμερίζομαι, επίσης, τις ανησυχίες που εξέφρασαν ο κ. Pradier και η Ομάδα των Πρασίνων, όμως δεν διαθέτω επαρκή χρόνο προκειμένου να εμμείνω σε αυτές και επιθυμώ, κυρίως, να επανέλθω σε ένα σημείο που έχει αναφερθεί ήδη από πολλούς συναδέλφους, κυρίως από τον κ. Nassauer και την κ. d'Ancona, το οποίο μας απασχολεί πολύ. Πρόκειται για το θέμα της ποιότητας του δημοκρατικού ελέγχου, του απαραίτητου αντισταθμίσματος για την αποδοχή, από τους πολίτες, του μερισμού της κυριαρχίας που τους ζητείται να αποδεχθούν. Είναι έτοιμοι, πιστεύω, και εξάλλου οι σφυγμομετρήσεις το μαρτυρούν, να αποδεχθούν τη μεταφορά της κυριαρχίας που είναι επακόλουθο της κοινοτικοποίησης ενός τμήματος του τρίτου πυλώνα. Αντιλαμβάνονται ότι μπορούμε να καταπολεμήσουμε καλύτερα μαζί τη μεγάλη εγκληματικότητα, τη διεθνή οργανωμένη απάτη, και τα λαθρεμπόρια κάθε είδους. Επιθυμούν τα εσωτερικά σύνορα να μην αποτελούν πλέον εμπόδιο για τη δικαιοσύνη και τα διαζευγμένα μικτά ζευγάρια και τα παιδιά τους να μην έρχονται αντιμέτωπα με αντιφατικές δικαστικές αποφάσεις. Εν συντομία, ο ευρωπαϊκός δικαστικός χώρος, που αναπτύσσεται δειλά, τους φαίνεται να αποτελεί μία προφανή ανάγκη και αντιλαμβάνονται ότι μία καταμερισμένη ευρωπαϊκή κυριαρχία είναι πιο σκόπιμη από μία εθνική κυριαρχία σε παρακμή η οποία δεν ελέγχει πλέον τις καταστάσεις, αυτό όμως με την προϋπόθεση, πάντως, ότι θα μπορεί να ασκείται ένας αποτελεσματικός κοινοβουλευτικός έλεγχος, που είναι το μόνο μέσο για τη δημοκρατική άσκηση αυτής της μερισμένης κυριαρχίας και αυτός είναι ο λόγος για τον οποίο το Συμβούλιο οφείλει να λάβει υπόψη τις γνωμοδοτήσεις του Κοινοβουλίου και να μεταβάλει τη στάση του έναντί του.
<P>
Πώς γίνεται, Κύριε Πρόεδρε του Συμβουλίου, αιτήματα τα οποία υποβάλουμε τόσα χρόνια σε ψηφίσματα, όπως το σημερινό, να παραμένουν νεκρό γράμμα; Το ψήφισμα του κ. Nassauer υπενθυμίζει τους όρους του ψηφίσματος της 12ης Δεκεμβρίου 1996 του οποίου ήμουν συντάκτης και το οποίο ανέφερε λεπτομερώς τα αιτήματα τα οποία υποβάλαμε τότε στο Συμβούλιο για μία σοβαρότερη και πληρέστερη ενημέρωση, για μία συστηματική διαβούλευση και μία αποτελεσματική συνεκτίμηση των απόψεών μας. Μπορούμε σήμερα να επαναλάβουμε τους όρους λέξη προς λέξη γιατί τίποτα δεν έχει αλλάξει. Για παράδειγμα, είναι απαράδεκτο το γεγονός ότι δεν ζητήθηκε η γνώμη μας σχετικά με το στρατηγικό έγγραφο της αυστριακής Προεδρίας, το οποίο θα δεσμεύσει την ευρωπαϊκή πολιτική στο τομέα του ασύλου και της μετανάστευσης για πολλά έτη.
<P>
Είναι εξίσου απαράδεκτο, μετά την επίσημη απόφαση της 19ης Μαρτίου 1998 για τη δημοσίευση ενδιάμεσης έκθεσης στο τέλος κάθε Προεδρίας, δηλαδή κάθε 6 μήνες- απόφαση η οποία ελήφθη ύστερα από τα επανειλημμένα αιτήματά μας - να μην έχει εκδώσει το Συμβούλιο μια παρόμοια έκθεση. Είχατε συμφωνήσει, κύριε Υπουργέ. Το κακό είναι, βλέπετε, ότι το Συμβούλιο πάντα συμφωνεί στα λόγια, η πράξη, όμως, δεν ακολουθεί ποτέ. Η προηγούμενη παρουσίαση μίας έκθεσης θα επέτρεπε να διενεργηθεί στην ολομέλεια μία πραγματική συζήτηση.

<SPEAKER ID=22 NAME="Πρόεδρος">
Έλαβα μία πρόταση ψηφίσματος , η οποία υποβλήθηκε σύμφωνα με το άρθρο 40, παράγραφος 5 του Κανονισμού.

<SPEAKER ID=23 LANGUAGE="DE" NAME="Dδubler-Gmelin">
Κύριε Πρόεδρε, ακόμα και εάν δεν θα μπορέσω να είμαι παρούσα σήμερα το απόγευμα, γεγονός για το οποίο ζητώ την κατανόησή σας, η συζήτηση αυτή θα συνεχισθεί την επόμενη εβδομάδα στις αρμόδιες επιτροπές.
<P>
Επιτρέψτε μου να θίξω δύο σημεία που θεωρώ ιδιαίτερα σημαντικά και στα οποία θα πρέπει να δοθεί συνέχεια. Το πρώτο αφορά την πληροφόρηση και τις σχέσεις μεταξύ Συμβουλίου, Προεδρίας του Συμβουλίου και Ευρωπαϊκού Κοινοβουλίου. Από τα λεγόμενα των αξιότιμων συναδέλφων, των μελών διαφόρων Ομάδων του Ευρωπαϊκού Κοινοβουλίου άκουσα ότι υπάρχουν πράγματι προβλήματα. Σας διαβεβαιώνω ότι θα καταβάλουμε προσπάθειες να λύσουμε από κοινού μαζί σας τα εν λόγω προβλήματα στο πνεύμα της συνεργασίας και των Συνθηκών της Ευρωπαϊκής Ένωσης.
<P>
Το δεύτερο ζήτημα που θέλω να θίξω είναι πραγματικά η μετάβαση από το καθεστώς της Συνθήκης του Μάαστριχτ στο καθεστώς της Συνθήκης του Αμστερνταμ. Πιστεύω ότι σήμερα, λαμβάνοντας βέβαια υπόψη τις εργασίες της Επιτροπής, θα μιλήσουμε κυρίως για νέες σκέψεις, ώστε να μπορέσει να προχωρήσει απρόσκοπτα και προπάντων επωφελώς το εγχείρημα μας στον τομέα της εσωτερικής ασφάλειας και του ενιαίου ευρωπαϊκού χώρου δικαίου.

<SPEAKER ID=24 NAME="Πρόεδρος">
Διακόπτουμε τώρα τη συζήτηση και συνεχίζουμε στις 15.00.
<P>
Η συνεδρίαση διακοπείσα στις 10.55 συνεχίζεται στις 11.00 αναμένοντας την ώρα των ψηφοφοριών

<CHAPTER ID=3>
Ψηφοφορίες
<SPEAKER ID=25 NAME="Πρόεδρος">
Η Διάσκεψη των Προέδρων ενέκρινε εχθές μια συμφωνία σχετικά με τη διαδικασία ψήφισης. Αυτή η διαδικασία ψήφισης προβλέπεται να αρχίσει με τις προτάσεις ψηφίσματος, κατόπιν θα ζητηθεί από την Επιτροπή να διευκρινίσει τη θέση της, έπειτα θα υπάρξει βραχεία διακοπή, προκειμένου οι πολιτικές ομάδες να μπορέσουν να προβούν στις τελευταίες εκτιμήσεις τους, και ύστερα θα διεξαχθεί η ψηφοφορία επί των προτάσεων μομφής.
<P>
Έλαβα από την Ομάδα των Πρασίνων στο Ευρωπαϊκό Κοινοβούλιο αίτηση να διεξαχθεί πρώτα η ψηφοφορία επί των προτάσεων μομφής και κατόπιν η ψηφοφορία επί των προτάσεων ψηφίσματος, σχετικά με την άρνηση χορήγησης απαλλαγής για το οικονομικό έτος 1996.
<P>
Γι' αυτό, πρέπει πρώτα να αποφασίσουμε εάν εγκρίνουμε τη θέση της Διάσκεψης των Προέδρων ή την τροποποιούμε. Τον λόγο έχει ο κ. Telkδmper, για να αιτιολογήσει την αίτηση της Ομάδας των Πρασίνων.

<SPEAKER ID=26 LANGUAGE="DE" NAME="Telkδmper">
Κύριε Πρόεδρε, υποβάλαμε αυτή την πρόταση σύμφωνα με το άρθρο 119, γιατί θεωρούμε ότι η πρόταση μομφής έχει μεγαλύτερη εμβέλεια. Έχουμε μια διαμάχη μεταξύ των θεσμικών οργάνων του Κοινοβουλίου και της Επιτροπής, και πιστεύω ότι δεν μπορούμε να το εξηγήσουμε στους ψηφοφόρους μας, εάν αρχίσουμε να μαλώνουμε για τις διάφορες επιμέρους θέσεις, εάν επιτρέψουμε να διασπαστούμε ως Κοινοβούλιο σε διαφοροποιημένες θέσεις των πολιτικών ομάδων. Εδώ πρέπει να αναπτύξουμε μία σαφή θέση σε σχέση με την απάτη, τη διαφθορά και τον νεποτισμό της Επιτροπής. Αυτή είναι η πρόταση μομφής, και σε αυτό συμφωνεί το Σώμα, η εν λόγω δε πρόταση είναι, υπ' αυτή την έννοια, η ευρύτερη δυνατή. Γι' αυτή την πρόταση πρέπει να ψηφίσουμε. Υποβάλαμε την πρόταση για ονομαστική ψηφοφορία, επειδή, εάν από το τελικό αποτέλεσμα φανεί ότι το παρόν Κοινοβούλιο δεν έδειξε τη δύναμή του σε αυτή τη θεσμική διένεξη, αυτό θα αποτελέσει ένα κακό σημείο εκκίνησης για τον προεκλογικό αγώνα. Για τον λόγο αυτό, σας παρακαλώ να τεθεί η πρόταση αυτή σε ψηφοφορία.

<SPEAKER ID=27 LANGUAGE="EN" NAME="Green">
Κύριε Πρόεδρε, θα ήθελα να αντιταχθώ σε αυτή την πρόταση για δύο λόγους. Πρώτον, υπάρχει ένα προηγούμενο αναφορικά με αυτόν τον τρόπο εργασιών. Όταν οι υπηρεσίες σας κοίταξαν τα προηγούμενα, ανακαλύψαμε ότι, στην περίπτωση της πρότασης μομφής σχετικά με τη ΣΕΒ, ψηφίσαμε πρώτα για τις προτάσεις ψηφίσματος και μετά για την πρόταση μομφής.
<P>
Δεύτερον, πρόκειται για μία κατ' εξοχήν πολιτική συζήτηση. Όλοι γνωρίζουμε ότι ο τρόπος που εξελίσσονται τα ψηφίσματα μπορεί ενδεχομένως να επηρεάσει σημαντικά το αποτέλεσμα της πρότασης μομφής. Δεν μπορούμε να ξεφύγουμε από την πραγματικότητα.

<SPEAKER ID=28 NAME="Πρόεδρος">
Θέτω σε ψηφοφορία την αίτηση της Ομάδας των Πρασίνων.
<P>
Το Σώμα απορρίπτει την αίτηση
<P>
Κοινή πρόταση ψηφίσματος σχετικά με τις συνέπειες της μη χορήγησης απαλλαγής
<P>
Το Σώμα απορρίπτει την κοινή πρόταση ψηφίσματος

<SPEAKER ID=29 NAME="Πρόεδρος">
Τον λόγο έχει ο κ. Santer, Πρόεδρος της Ευρωπαϊκής Επιτροπής.

<SPEAKER ID=30 NAME="Santer">
Κύριε Πρόεδρε, κυρίες και κύριοι ευρωβουλευτές, το Ευρωπαϊκό Κοινοβούλιο μόλις εκφράσθηκε με ένα ψήφισμα το οποίο απευθύνει ένα σαφές και αποφασιστικό μήνυμα στην Επιτροπή και σύντομα θα αποφανθεί εν πλήρη κυριαρχία σχετικά με το θέμα της εμπιστοσύνης. Πρόκειται για μια σημαντική στιγμή της ζωής των θεσμικών οργάνων μας.
<P>
Εν πρώτοις, θα ήθελα να πω δυο λόγια για το ψήφισμα. Όπως ανέφερα, το μήνυμα προς την Επιτροπή είναι σαφές και το διάβασα από την αρχή ως το τέλος. Λαμβάνω σοβαρά υπόψη τις κριτικές που διατυπώθηκαν και δεσμεύομαι εδώ να φέρω σε πέρας, σύμφωνα με ένα αυστηρό χρονοδιάγραμμα, το φιλόδοξο πρόγραμμα το οποίο πρότεινα και να δώσω συνέχεια στα αιτήματα του Ευρωπαϊκού Κοινοβουλίου. Θεωρώ ότι η σημερινή δοκιμασία αποτελεί μέσο, ώστε να δοθεί μία ισχυρή ώθηση στις απαραίτητες μεταρρυθμίσεις. Το Ευρωπαϊκό Κοινοβούλιο επιβεβαίωσε σήμερα εκ νέου και δυναμικά την εξουσία του και τον εξελεγκτικό του ρόλο. Ως δημοκράτες, πρέπει όλοι να εκφράσουμε την ικανοποίησή μας γι'αυτό.
<P>
Θα ήθελα να πω δυο λόγια γι' αυτή την ιδέα της επιτροπής εμπειρογνωμόνων. Τη δέχομαι, γιατί θα μας επιτρέψει να εξετάσουμε λεπτομερώς τις μεθόδους μας, να βελτιώσουμε τη διαχείρισή μας και να κοιτάξουμε με κριτικό μάτι την καταπολέμηση της απάτης. Είναι προφανές ότι, αυτή η επιτροπή θα μπορέσει, επίσης, να εξετάσει ορισμένα επιμέρους θέματα. Τονίζω δε σαφώς ότι στις συστάσεις της επιτροπής εμπειρογνωμόνων θα δοθεί συνέχεια.
<P>
Εξάλλου, είναι αυτονόητο ότι η Επιτροπή θα συνεχίσει να είναι υπόλογη στις εξελεγκτικές αρχές του Ευρωπαϊκού Κοινοβουλίου. Όπως τόνισα τη Δευτέρα, κάθε περίπτωση απάτης μου προκαλεί οδύνη. Κάθε φορά η Ευρώπη είναι ο μεγάλος χαμένος. Διαπράχθηκαν ορισμένες αδεξιότητες, το αναγνωρίζω. Δεχθήκαμε επικρίσεις, αλλά ουδέποτε αμφισβητήθηκε η καλή μας θέληση.
<P>
Κυρίες και κύριοι, κύριε Πρόεδρε, είμαι στον πολιτικό βίο εδώ και τριάντα χρόνια, κάτι που πάντα θεωρούσα προνόμιο, καθώς και υποχρέωση για απόλυτη ακεραιότητα. Σέβομαι τα χρήματα του φορολογούμενου και, με τη βοήθεια του Κοινοβουλίου, είμαι περισσότερο παρά ποτέ αποφασισμένος να συνεχίσω τον αγώνα κατά της απάτης.
<P>
Σε εσάς πλέον εναπόκειται, κυρίες και κύριοι, να κρίνετε με το χέρι στην καρδιά κατά συνείδηση εάν προτίθεσθε να μας δώσετε την εμπιστοσύνη σας, την πολιτική εμπιστοσύνη την οποία έχουμε ανάγκη προκειμένου να συνεχίσουμε και να ολοκληρώσουμε το πολιτικό μας έργο προς το συμφέρον των Ευρωπαίων πολιτών. Έχουμε επίσης ανάγκη αυτή την εμπιστοσύνη προκειμένου να νικήσει η Ευρώπη. Αυτό είναι που ζητώ απλά και ταπεινά να μας δώσετε σήμερα.
<P>
Χειροκροτήματα
<P>
(Η συνεδρίαση διακοπείσα στις 11.25 συνεχίζεται στις 11.40)

<SPEAKER ID=31 NAME="Πρόεδρος">
Σύμφωνα με την ημερήσια διάταξη, θα δώσω τον λόγο αρχικά στους πρώτους υπογράφοντες των δύο προτάσεων μομφής - στην κ. Green και στον κ. Fabre-Aubrespy - και ακολούθως στους προέδρους των πολιτικών ομάδων για ένα λεπτό.

<SPEAKER ID=32 LANGUAGE="EN" NAME="Green">
Κύριε Πρόεδρε, θα ήθελα να καλωσορίσω και να ευχαριστήσω όλους εκείνους που ψήφισαν υπέρ του ψηφίσματός μας σήμερα το πρωί. Ο κ. Santer είπε στα σχόλια του ότι αυτή η ψηφοφορία και όλη αυτή η δράση επιβεβαίωσαν εκ νέου την εξουσία του Κοινοβουλίου. Πρόκειται για μία μεγάλη επιτυχία του Ευρωπαϊκού Κοινοβουλίου...
<P>
Διαμαρτυρίες
<P>
Είναι πάντα ντροπή να βλέπει κανείς ανθρώπους που δεν ξέρουν να χάνουν. Αυτό που πέτυχε το ψήφισμα είναι να μας δώσει τις πιο εκτεταμένες μεταρρυθμίσεις που έγιναν ποτέ στον τρόπο εσωτερικής λειτουργίας της Ευρωπαϊκής Επιτροπής.
<P>
Ανάμικτες αντιδράσεις
<P>
Αν δεν είχαμε υποβάλει αυτήν την πρόταση μομφής, αυτό δεν θα είχε συμβεί.
<P>
Ανάμικτες αντιδράσεις
<P>
Ακούσαμε τη δέσμευση του κ. Santer ότι θα φέρει σε πέρας τα αιτήματα της πρότασης ψηφίσματος. Ο κ. Santer κατανοεί ότι αυτή η πολιτική ομάδα και όλοι εκείνοι που ψήφισαν υπέρ του ψηφίσματος ψήφισαν υπέρ μιας ισχυρότερης Ευρωπαϊκής Επιτροπής, μιας ισχυρότερης Ευρώπης, κι εμείς θα τον κάνουμε να τηρήσει τις δεσμεύσεις που ανέλαβε.
<P>
Κύριε Πρόεδρε, αφού επιτύχαμε αυτό που εμείς θεωρούμε μια πολύ σημαντική επιτυχία για τη μεταρρύθμιση των πρακτικών εργασίας της Ευρωπαϊκής Επιτροπής, θα ήθελα να σας γνωστοποιήσω ότι αυτή τη στιγμή αποσύρω την πρόταση μομφής εξ ονόματος της Ομάδας του Ευρωπαϊκού Σοσιαλιστικού Κόμματος.
<P>
Ανάμικτες αντιδράσεις

<SPEAKER ID=33 NAME="Πρόεδρος">
Αποσύρεται η πρόταση μομφής με πρώτη υπογράφουσα την κ. Green, και δίνω τον λόγο στον κ. Fabre-Aubrespy, πρώτο υπογράφοντα της δεύτερης πρότασης μομφής.

<SPEAKER ID=34 LANGUAGE="FR" NAME="Fabre-Aubrespy">
Κύριε Πρόεδρε, αγαπητοί συνάδελφοι, οι 70 ευρωβουλευτές που υπέγραψαν την πρόταση μομφής, οι οποίοι προέρχονται, το υπενθυμίζω, από όλες τις πολιτικές ομάδες του Ευρωπαϊκού Κοινοβουλίου και εκπροσωπούν το σύνολο σχεδόν των λαών της Ευρωπαϊκής Ένωσης, υποστηρίζουν με πίστη και αποφασιστικότητα την πρόταση μομφής που κατέθεσαν και η οποία απευθύνεται στο σύνολο της Επιτροπής.
<P>
Χειροκροτήματα
<P>
Σας καλούν να θέσετε στον εαυτό σας με το χέρι στην καρδιά την πολύ απλή ερώτηση εάν έχετε ή δεν έχετε εμπιστοσύνη στην Επιτροπή. Έλαβε η Επιτροπή τα μέτρα τα οποία επιβάλλονταν μετά από τα διάφορα ζητήματα που ανέκυψαν ως προς τη διαχείριση των κοινοτικών κονδυλίων; Ενημέρωσε ορθώς και επαρκώς το Κοινοβούλιο; Εάν απαντήσετε «όχι» στο ερώτημα αυτό, τότε πρέπει να ψηφίσετε υπέρ της πρότασης μομφής.
<P>
Αγαπητοί συνάδελφοι, αναμφίβολα είναι η πρώτη φορά στην ιστορία του Ευρωπαϊκού Κοινοβουλίου που η ψήφος σας έχει τόσο μεγάλη σημασία! Μην διακινδυνεύσετε να ερωτηθείτε από τους εκλογείς σας σε λίγες μέρες ή εβδομάδες, όταν μας αποκαλυφθεί μια νέα υπόθεση, γιατί δώσατε για άλλη μια φορά την εμπιστοσύνη σας στην Επιτροπή. Υπερψηφίζοντας την πρόταση μομφής,
<P>
Χειροκροτήματα
<P>
θα ενισχύσετε την αξιοπιστία του Ευρωπαϊκού Κοινοβουλίου και θα αποκαταστήσετε την εμπιστοσύνη των Ευρωπαίων στα θεσμικά τους όργανα.
<P>
Ζωηρά χειροκροτήματα

<SPEAKER ID=35 LANGUAGE="NL" NAME="Martens">
Κύριε Πρόεδρε, αξιότιμοι συνάδελφοι, κύριε Πρόεδρε της Επιτροπής, δεν μου φαίνεται καθόλου ότι θυμώνω όταν χάνω. Αυτό που ζητούσαμε από τον Δεκέμβριο, χάρη στη σοβαρή εργασία της Επιτροπής Ελέγχου του Προϋπολογισμού, υπό την ηγεσία της κ. Theato και με εισηγητή τον κ. Elles, έχει συμπεριληφθεί στο πρόγραμμα των οκτώ σημείων της Επιτροπής, και μάλιστα εντός μιας πολύ αυστηρής προθεσμίας. Δεν υπάρχει κανένας απολύτως λόγος να είμαστε στενοχωρημένοι γι' αυτό, το αντίθετα μάλιστα. Δεν συμμετείχαμε σε κάποιοιν πολιτικό ελιγμό. Είχαμε κάθε λόγο να το κάνουμε αυτό, επειδή αποδίδουμε προτεραιότητα στο περιεχόμενο.
<P>
Υπάρχει κι ένα άλλο θέμα. Είναι πλέον αναμφισβήτητο, κύριε Πρόεδρε της Επιτροπής, ότι η εποχή της γραφειοκρατίας και των τεχνοκρατών παρήλθε. Στο εξής θα πρέπει να συνεργάζεστε με το Κοινοβούλιο.
<P>
Χειροκροτήματα
<P>
Αυτό είναι ένα αναμφισβήτητο και εξαιρετικά σημαντικό αποτέλεσμα, κι ελπίζω ότι θα επηρεάσει σε κάποιο βαθμό τις προσεχείς διαπραγματεύσεις για την αναθεώρηση της Συνθήκης. Κύριε Πρόεδρε της Επιτροπής, τον Ιούλιο του 1994 σας υπερασπιστήκαμε στο Κοινοβούλιο με ιδιαίτερο πάθος. Δεν αισθάνομαι ότι έκανα λάθος με την εμπιστοσύνη που είχα κι έχω στο πρόσωπό σας. Δεν μετανιώνω γι' αυτό σήμερα, αντιθέτως. Θα ήθελα, λοιπόν, να σας διαβεβαιώσω ότι, ακόμη κι αν τα μέλη της πολιτικής μου ομάδας ψηφίσουν σύμφωνα με τη συνείδησή τους, ακόμη κι αν υπάρξει μια πλειοψηφία, έχοντας όλοι ψηφίσει κατά συνείδηση, σας εκτιμώ όλως ιδιαιτέρως ως άτομο, ως ακέραιο πολιτικό και ως Πρόεδρο της Επιτροπής.
<P>
Χειροκροτήματα

<SPEAKER ID=36 LANGUAGE="EN" NAME="Cox">
Κύριε Πρόεδρε, αυτή την εβδομάδα η Ομάδα του Ευρωπαϊκού Κόμματος των Φιλελευθέρων Δημοκρατών και Μεταρρυθμιστών αύξησε τη συνειδητοποίηση εντός και εκτός του Κοινοβουλίου ως προς το γεγονός ότι οι κανόνες δέσμευσης για τον δημοκρατικό έλεγχο της Ευρωπαϊκής Επιτροπής από το Ευρωπαϊκό Κοινοβούλιο, είναι αυταπόδεικτα ανεπαρκείς. Αυτό πρέπει να αλλάξει!
<P>
Χρησιμοποιήσαμε κατ' ανάγκη το απρεπές μέσο των ονομαστικών καταγγελιών, από τη στιγμή που δεν υπάρχει ακόμη καμία κατάλληλη εναλλακτική λύση βάσει της Συνθήκης που να καθιστά δημοσίως υπόλογους ενώπιον του Ευρωπαϊκού Κοινοβουλίου μεμονωμένους Επιτρόπους για την πολιτική διαχείριση και τον χειρισμό των ευρωπαϊκών υποθέσεων, και να τους επιβάλει κυρώσεις όπου και όταν δεν ανταποκρίνονται στα καθήκοντά τους.
<P>
Για μήνες μέσα στο Κοινοβούλιο το σώμα των Επιτρόπων υπέφερε από μία αυτοπροκληθείσα κατάρρευση της αξιοπιστίας του. Σε συνεννόηση με την Ομάδα του Ευρωπαϊκού Σοσιαλιστικού Κόμματος, η Επιτροπή ανεξήγητα πέρυσι τον Δεκέμβριο επέσυρε επάνω της την κρίση αυτής της εβδομάδας.
<P>
Χειροκροτήματα
<P>
Από πολιτική άποψη, πιστεύουμε ότι αυτή η Επιτροπή έχει ξοφλήσει.
<P>
Χειροκροτήματα
<P>
Όταν ζητήσαμε ατομικές ευθύνες, μας αντέκρουσε η ασπίδα της συλλογικότητας. Κύριε Πρόεδρε της Επιτροπής, αποφασίσαμε να μετατρέψουμε τη δική σας ασπίδα συλλογικότητας στο δικό μας ξίφος κοινοβουλευτικής ευθύνης. Για το καλό της Ευρώπης, η Ομάδα του Ευρωπαϊκού Κόμματος των Φιλελευθέρων Δημοκρατών και Μεταρρυθμιστών πιστεύει, καλόπιστα και ευσυνείδητα, ότι αυτή η Επιτροπή θα πρέπει να αποχωρήσει. Η Ομάδα μου θα ψηφίσει υπέρ της μομφής.
<P>
Χειροκροτήματα

<SPEAKER ID=37 LANGUAGE="FR" NAME="Pasty">
Κύριε Πρόεδρε, η Ομάδα 'Ενωση για την Ευρώπη (ΕΕυρ) καταγγέλλει ομόφωνα τα σοβαρά σφάλματα διαχείρισης που διέπραξε η σημερινή και η προηγούμενη Επιτροπή και τα οποία αποκαλύφθηκαν από τους ελέγχους του Ελεγκτικού Συνεδρίου, τις εσωτερικές έρευνες και τις έρευνες που διεξήχθησαν επιτόπου από την Επιτροπή Ελέγχου του Προϋπολογισμού. Καταδικάζει μετά βδελυγμίας την έλλειψη συνεργασίας και διαφάνειας που επέδειξε η Επιτροπή για πολύ καιρό έναντι του Κοινοβουλίου, καθώς και έναντι του Ελεγκτικού Συνεδρίου.
<P>
Η Ομάδα ΕΕυρ σημείωσε την υπόσχεση του Προέδρου Santer να αντιμετωπίσει τις σοβαρότερες δυσλειτουργίες, εκφράζει, όμως, τη δυσαρέσκειά της για το γεγονός ότι απαιτήθηκε ψηφοφορία για την επιβολή κυρώσεων, η άρνηση της χορήγησης απαλλαγής και η απειλή μιας αληθινής πρότασης μομφής, σχετικά με την οποία πρόκειται να ψηφίσουμε, προκειμένου να καταλήξουμε στο αποτέλεσμα αυτό.
<P>
Συνεπώς, ορισμένα από τα μέλη της, και ειδικότερα οι Γάλλοι ευρωβουλευτές, διαπιστώνοντας ότι οι προηγούμενες δεσμεύσεις, οι οποίες αναλήφθησαν κατά τη ψηφοφορία της πρότασης μομφής σε σχέση με τη ΣΕΒ, ή και ως επακόλουθο των αποφάσεων της επιτροπής έρευνας σχετικά με το κοινοτικό καθεστώς διαμετακόμισης, δεν τηρήθηκαν στο έπακρο, αποφάσισαν να υπερψηφίσουν την πρόταση μομφής ...
<P>
Χειροκροτήματα
<P>
προκειμένου να υπενθυμίσουν στην Επιτροπή ότι απαιτείται σεβασμός των εξελεγκτικών εξουσιών του Ευρωπαϊκού Κοινοβουλίου, γιατί αποτελούν το μόνο πραγματικό μέσο προστασίας των πολιτών, των Ευρωπαίων φορολογουμένων.
<P>
Αλλα μέλη της Ομάδας, ειδικότερα οι Ιρλανδοί, οι Ιταλοί και οι Πορτογάλοι συνάδελφοι, αποφάσισαν, εντούτοις, να αναγνωρίσουν ελαφρυντικά στην Επιτροπή και να μην υπερψηφίσουν την πρόταση μομφής, προκειμένου να μην προκαλέσουν θεσμική κρίση τη στιγμή κατά την οποία η Ευρώπη αντιμετωπίζει τεράστιες προκλήσεις, χωρίς, όμως, να μπορέσει η Επιτροπή να ερμηνεύσει την επιείκεια αυτή ως εν λευκώ εξουσιοδότηση.
<P>
Χειροκροτήματα

<SPEAKER ID=38 LANGUAGE="ES" NAME="Puerta">
Κύριε Πρόεδρε, μπορώ να σας πω, εξ ονόματος της Ομάδας μου, ότι ελπίζουμε οι μοναδικοί νικητές αυτών των ψηφοφοριών και αποφάσεων του Ευρωπαϊκού Κοινοβουλίου να είναι οι Ευρωπαίοι πολίτες, η ευρωπαϊκή δημοκρατία και η διαφάνεια, που είναι απολύτως απαραίτητη, είτε βρισκόμαστε σε προεκλογική, είτε σε μετεκλογική περίοδο.
<P>
Επιθυμούμε εφεξής και μετά από αυτές τις αποφάσεις του Ευρωπαϊκού Κοινοβουλίου να μεγαλώσει η αξιοπιστία αυτού του θεσμικού οργάνου και η διασύνδεσή του με την πραγματική ζωή των πολιτών, να αυξηθεί ο πολιτικός έλεγχος που ασκείται στην Επιτροπή και να δημιουργηθούν οι απαραίτητες προϋποθέσεις ώστε να μπορεί η Επιτροπή Ελέγχου του Προϋπολογισμού να ασκεί τα καθήκοντά της. Πρέπει δε να προσθέσω ότι, μετά από αυτή την κοινή δήλωση της Ομάδας μου, όπως συνέβη και σε άλλες Ομάδες, υπήρξαν διαφορετικές θεωρήσεις και διαφοροποιούμενες απόψεις.
<P>
Η πλειοψηφία της Ομάδας θεωρεί ότι η διαχείριση της Επιτροπής επισύρει πρόταση μομφής, γι' αυτό και θα ψηφίσει υπέρ της πρότασης μομφής. Μερικοί ευρωβουλευτές θα καταψηφίσουν την εν λόγω πρόταση και άλλοι - ένας σημαντικός αριθμός, αν και όχι η πλειοψηφία, στους οποίους συγκαταλέγομαι - θεωρώντας ότι έχει υπάρξει έως τώρα μεγάλη εκμετάλλευση του πολιτικού μας βίου και του θεσμικού μας οργάνου με τις προτάσεις μομφής, θα απόσχουμε από την ψηφοφορία.
<P>
Έτσι θέλουμε να καταγραφεί, και το δηλώνουμε, προκειμένου να καταγραφεί στα συνοπτικά πρακτικά της παρούσας συνεδρίασης.

<SPEAKER ID=39 LANGUAGE="NL" NAME="Aelvoet">
Κύριε Πρόεδρε, αγαπητοί συνάδελφοι, εάν το Κοινοβούλιο δώσει ψήφο εμπιστοσύνης στην Επιτροπή, αυτό θα σημαίνει ότι αναλαμβάνει την πολιτική ευθύνη για το παρελθόν της. Η Επιτροπή δεν θέλησε να το κάνει και περιορίστηκε σε προτάσεις για το μέλλον. Όσον αφορά το ψήφισμα που εγκρίθηκε, έχω να κάνω δύο παρατηρήσεις: όχι μόνο πετιούνται στο καλάθι των αχρήστων ορισμένα σημεία του κεκτημένου του Δεκεμβρίου, αυτό σημαίνει δηλαδή ότι τώρα ψηφίζουμε διαφορετικά από τότε, αλλά το χειρότερο απ' όλα, αγαπητοί συνάδελφοι, είναι ότι, αναθέτοντας σε μια επιτροπή εμπειρογνωμόνων να αξιολογήσει τα προβλήματα που υπάρχουν, εκχωρούμε ένα μέρος από τις αρμοδιότητες και τις εξουσίες μας.
<P>
Χειροκροτήματα
<P>
Αυτό είναι ντροπή, είναι ανάξιο του Κοινοβουλίου και ισοδυναμεί με αυτολογοκρισία. Υπάρχουν δε μερικοί που υποστηρίζουν ότι κατ' αυτόν τον τρόπο ενισχύεται το κύρος του Κοινοβουλίου.... για τ' όνομα του Θεού! Η πολιτική μου ομάδα υποστήριζε ανέκαθεν ότι η Επιτροπή έπρεπε να παραιτηθεί και ότι δεν ήταν άξια της εμπιστοσύνης μας, όχι μόνο για τα οικονομικά σκάνδαλα, αλλά και για την πολιτική που ασκεί σε πολλούς τομείς: ΣΕΒ, γενετικώς τροποποιημένα προϊόντα διατροφής που διατίθενται στην αγορά και πάρα πολλά άλλα.
<P>
Εμείς, λοιπόν, λέμε ότι δεν πρόκειται σε καμία περίπτωση να δώσουμε την εμπιστοσύνη μας στην Επιτροπή και ότι θα ψηφίσουμε μαζικά υπέρ της πρότασης μομφής.
<P>
Χειροκροτήματα

<SPEAKER ID=40 LANGUAGE="FR" NAME="Lalumiθre">
Κύριε Πρόεδρε, το ψήφισμα που υιοθετήθηκε προ ολίγου είναι ένα καλό κείμενο: σοβαρό, αυστηρό ίσως, απαιτητικό. Περιλαμβάνει, επίσης, πολλά αιτήματα και προτάσεις. Σημειώνουμε τα λόγια του Προέδρου Santer ο οποίος αναγνώρισε τα σφάλματα που διαπράχθηκαν και υποσχέθηκε μεταρρυθμίσεις. Χωρίς αμφιβολία, το πολιτικό κλίμα δεν έχει καθόλου εξυγιανθεί. Η απογοήτευση και οι επικρίσεις μας παραμένουν έντονες. Θα απαιτηθεί αρκετός καιρός, για να αποκατασταθεί η εμπιστοσύνη.
<P>
Το ερώτημα είναι εάν πρέπει να υπερψηφισθεί η πρόταση μομφής. Στο παρελθόν η Ομάδα μας το έχει πράξει. Σήμερα, όμως, η υπερψήφιση της πρότασης μομφής θα αποτελούσε μια ακραία χειρονομία, ανάρμοστη για την κατάσταση και επικίνδυνη για τη σταθερότητα των θεσμικών οργάνων. Λαμβάνουμε, επίσης, υπόψη το χρονοδιάγραμμα. Γνωρίζουμε ότι η θητεία της σημερινής Επιτροπής θα λήξει ούτως ή άλλως στα τέλη του έτους.
<P>
Για όλους αυτούς τους λόγους, η πλειοψηφία της Ομάδας μας - δεν υπήρξε ομοφωνία - η πλειοψηφία, λοιπόν, της Ομάδας μας δεν θα υπερψηφίσει την πρόταση μομφής.
<P>
Χειροκροτήματα

<SPEAKER ID=41 LANGUAGE="DA" NAME="Bonde">
Κύριε Πρόεδρε, υπάρχει διαφορά ανάμεσα στην ενοχή και την ευθύνη. Κάποιος μπορεί να έχει την ευθύνη, χωρίς να είναι ένοχος. Η Ομάδα των Ανεξαρτήτων για την Ευρώπη των Εθνών δεν παίρνει θέση για το ποιος είναι ένοχος. Αυτό το εναποθέτουμε στον κανονισμό υπηρεσιακής κατάστασης των υπαλλήλων και στο Δικαστήριο. Υπερψηφίζουμε την πρόταση μομφής κατά της Επιτροπής, διότι ολόκληρη η Επιτροπή φέρει την ευθύνη και οφείλει να επωμισθεί την ευθύνη για το γεγονός ότι υπάρχουν τόσα στραβά, τα οποία μάλιστα συνεχίζουν να πηγαίνουν στραβά. Εάν η πολιτική ηγεσία δεν αναλάβει την ευθύνη, τότε δεν υφίσταται καν ευθύνη, και ο προϋπολογισμός δεν είναι παρά ένας μπουφές απ' όπου ο καθένας παίρνει ό, τι θέλει. Το βασικό πρόβλημα είναι ότι ο Santer και οι συνάδερφοί του δεν ηγούνται, αλλά αφήνονται να οδηγούνται σε μπλεξίματα με σπατάλες, καταχρήσεις, απάτες, και διαφθορά. Ο Santer έχει πιαστεί αιχμάλωτος στο ίδιο του το οχυρό. Η Επίτροπος προσωπικού έχει πιαστεί αιχμάλωτη. Ο διευθυντής προσωπικού έχει πιαστεί αιχμάλωτος. Μόνο μία πρόταση μομφής θα απελευθερώσει τους αιχμαλώτους και θα δημιουργήσει ένα νέο ήθος που θα διέπεται από διαφάνεια, εγγύτητα και δημοκρατία, αντί για αδιαφάνεια, υπεροψία και γραφειοκρατία. Ο Santer αντέδρασε δυναμικά όταν δεν έπρεπε, αλλά δεν αντέδρασε δυναμικά όταν έπρεπε. Απέλυσε έναν υπάλληλο, επειδή έδωσε ένα έγγραφο σε έναν βουλευτή εκλεγμένο από τον λαό. Κανονικά θα έπρεπε να απολύσει αυτόν που δεν δίνει στους εκλεγμένους του λαού αυτά που ζητούν. Γι' αυτό και η Ομάδα των Ανεξαρτήτων για την Ευρώπη των Εθνών επιθυμεί να παύσει σήμερα από τα καθήκοντά της την Επιτροπή του Santer.
<P>
Χειροκροτήματα

<SPEAKER ID=42 LANGUAGE="IT" NAME="Muscardini">
Κύριε Πρόεδρε, ταχθήκαμε κατά της χορήγησης απαλλαγής για την εκτέλεση του προϋπολογισμού και με διάφορα ερωτήματα θίξαμε το πρόβλημα του θεμιτού ορισμένων ενεργειών. Δεν δικαιολογούμε, συνεπώς, τα λάθη διαχείρισης ή παράλειψης, και ζητούμε να υποστούν όλοι, ανεξαρτήτως αρμοδιότητας, τις επώδυνες επιπτώσεις σε επίπεδο πολιτικών ευθυνών, αλλά η Εθνική Συμμαχία - που θα ψηφίσει ομόφωνα - δεν είναι διατεθειμένη να ενωθεί με τη φωνή εκείνων που, στο όνομα της επιχειρησιακής κάθαρσης, στην πραγματικότητα, είτε επιτίθενται κατά των ίδιων των θεσμικών οργάνων, είτε επιχειρούν αγώνες ισχύος για να μπορέσουν να σφετεριστούν το θεσμικό όργανο.
<P>
Με τις σημερινές αναταραχές στις αγορές της Βραζιλίας, ένα «όχι» στην Επιτροπή θα έπληττε ίσως ανεπανόρθωτα την αξιοπιστία του ευρώ, ζημιώνοντας, συνεπώς, σοβαρά την ολοκλήρωση της Ένωσής μας, με πιθανό επακόλουθο μια περαιτέρω επιδείνωση της φτώχιας των συμπολιτών μας.
<P>
Κατά τη γνώμη μας, η Επιτροπή και το Κοινοβούλιο πρέπει να επιτύχουν όλο και μεγαλύτερη αμοιβαία διαφάνεια και συνεργασία, προς το συμφέρον των Ευρωπαίων πολιτών, επειδή πρόκειται για τα δύο θεσμικά όργανα που είναι υπεύθυνα για την υλοποίηση του ευρώ, αλλά κι εκείνης της πολιτικής ένωσης χωρίς την οποία η οικονομία δεν θα έχει ποτέ σαφές σχέδιο και η καταπολέμηση της ανεργίας θα παραμείνει νεκρό γράμμα. Τώρα αναμένουμε από όλους να επιτελέσουν το καθήκον τους, επιδεικνύοντας πολιτική υπευθυνότητα.

<SPEAKER ID=43 NAME="Πρόεδρος">
Προχωρούμε στην ψηφοφορία επί της πρότασης μομφής Β4-0053/99 κατά της Ευρωπαϊκής Επιτροπής.
<P>
Το Σώμα απορρίπτει την πρόταση μομφής κατά της Ευρωπαϊκής Επιτροπής

<SPEAKER ID=44 LANGUAGE="ES" NAME="Gutiιrrez Dνaz">
Κύριε Πρόεδρε, πρέπει να εκφράσω τη λύπη μου που, ενώ ενεργούμε από κοινού, ο Πρόεδρος του Κοινοβουλίου δεν μου έδωσε τον λόγο, αν και τον είχα ζητήσει προκαταβολικά. Κύριε Πρόεδρε, θέλω να αναφέρω ότι, σύμφωνα με τον Κανονισμό, αν και ήμουν παρών στη Συνέλευση, δεν ψήφισα. Γι' αυτό, κύριε Πρόεδρε, θέλω να καταγραφεί στα συνοπτικά πρακτικά ότι ήμουν παρών στη Συνέλευση, ότι δεν ψήφισα και ότι δεν το έπραξα, κύριε Πρόεδρε, διότι διαφωνώ με την όλη διαδικασία που μας οδήγησε στην πρόταση μομφής. Γι' αυτό, η στάση μου συνιστά και απόρριψη μιας ολόκληρης διαδικασίας. Σας ευχαριστώ, κύριε Πρόεδρε, και σας παρακαλώ να εκφράσετε στον Πρόεδρο Gil-Robles τη μεγάλη μου δυσφορία για το γεγονός ότι δεν μου έδωσε τον λόγο την κατάλληλη στιγμή.

<SPEAKER ID=45 LANGUAGE="DE" NAME="Posselt">
Κύριε Πρόεδρε, σήμερα παρακολουθήσαμε εδώ μια θεατρική παράσταση που μπορεί να ήταν μεν από κοινοβουλευτική άποψη μια εντελώς κανονική και θεμιτή διαδικασία, αλλά από την άποψη του συμφέροντος των ψηφοφόρων μας ήταν πολύ λυπηρή, καθότι η Ομάδα του Ευρωπαϊκού Σοσιαλιστικού Κόμματος κάλυψε ομόφωνα τους προκλητικούς Επιτρόπους της, κι αυτό αποτελεί ένα σκάνδαλο το οποίο θα πρέπει να αντιμετωπίσουμε τους επόμενους μήνες. Το γεγονός αυτό δεν αλλάζουν σε τίποτα μερικές διαφορετικές ψήφοι υπέρ της πρότασης μομφής. Θα συνεχίσουμε να υποστηρίζουμε σαφώς τη διαφάνεια, την καθαρότητα, τη δημοκρατία και την ενίσχυση των δικαιωμάτων του Κοινοβουλίου, ανεξάρτητα εάν αυτό αρέσει ή όχι τους σοσιαλιστές.

<SPEAKER ID=46 NAME="Berthu">
Από τον Δεκέμβριο, όταν μια πλειοψηφία ευρωβουλευτών, μεταξύ των οποίων και η Ομάδα των Ανεξαρτήτων για την Ευρώπη των Εθνών, αρνήθηκε να χορηγήσει απαλλαγή στην Επιτροπή για την εκτέλεση του προϋπολογισμού για το 1996, λόγω πολυάριθμων σφαλμάτων διαχείρισης, περιπτώσεων απάτης, και γενικής έλλειψης διαφάνειας, διαπιστώσαμε εκ μέρους του Κοινοβουλίου μια ολόκληρη σειρά υπεκφυγών και προφάσεων με στόχο να αποφευχθεί η λογική συνέπεια της πράξης αυτής, δηλαδή η ψήφιση μιας πρότασης μομφής.
<P>
Εν πρώτοις, κατατέθηκε ψήφισμα όπου κατονομάζονταν ορισμένοι Επίτροποι, ώστε να αποτραπεί ο κίνδυνος μιας γενικής πρότασης μομφής κατά της Επιτροπής. Αυτός ο πρώτος ελιγμός απέτυχε. Παράλληλα, η Ομάδα του Ευρωπαϊκού Σοσιαλιστικού Κόμματος κατέθεσε μία ψευδή πρόταση μομφής με σκοπό την εξουδετέρωση των αντιτιθέμενων, την οποία, στη συνέχεια, απέσυρε την τελευταία στιγμή. 'Ομως, ευτυχώς, και ο δεύτερος αυτός ελιγμός απέτυχε επίσης, γιατί η Ομάδα των Ανεξαρτήτων για την Ευρώπη των Εθνών είχε εν τω μεταξύ καταθέσει μία άλλη πρόταση μομφής, αληθινή αυτή τη φορά.
<P>
Τέλος, κατατέθηκε σχέδιο ψηφίσματος με σκοπό την αποδυνάμωση της συζήτησης μέσω της σύστασης μιας «επιτροπής εμπειρογνωμόνων». Ο τρίτος αυτός ελιγμός πέτυχε φαινομενικά, δεδομένου ότι το ψήφισμα ψηφίσθηκε προ ολίγου. Όμως, στην πραγματικότητα, πλήττει την αξιοπιστία του Κοινοβουλίου.
<P>
Πράγματι, η επιτροπή που συγκροτήθηκε δεν είναι καν μία κοινοβουλευτική επιτροπή έρευνας. Είναι απλώς μία επιτροπή εμπειρογνωμόνων η οποία, όπως διευκρινίζει το ψήφισμα, θα τεθεί «υπό την αιγίδα του Κοινοβουλίου και της Επιτροπής». Με άλλα λόγια, η εν λόγω επιτροπή θα εξαρτηθεί εν μέρει τουλάχιστον από το ίδιο θεσμικό όργανο τη διαχείριση του οποίου θα αναλάβει να ελέγξει. Αυτή η άνευ όρων παραίτηση από τις κοινοβουλευτικές αρμοδιότητες αποκαλύπτει την από καιρού υφιστάμενη συνενοχή του Ευρωπαϊκού Κοινοβουλίου και της Επιτροπής για την προώθηση, πάση θυσία, του φεντεραλισμού.
<P>
Η Ομάδα των Ανεξαρτήτων για την Ευρώπη των Εθνών κρίνει ότι τα σφάλματα της Επιτροπής είναι αρκετά σοβαρά, προφανή, επανειλημμένα, ώστε να αξίζουν μια πρόταση μομφής. Με αυτό το διάβημα, επιθυμούμε να θέσουμε σε αμφισβήτηση το κατεξοχήν σύστημα της φεντεραλιστικής συνενοχής, στο οποίο οφείλονται όλες οι σημερινές παρεκτροπές. Είμαστε δε ικανοποιημένοι που η πρότασή μας έλαβε τη στήριξη 232 ευρωβουλευτών (έναντι 293), κάτι που, λαμβανομένης υπόψη της συνήθους απόστασης μεταξύ της κοινής γνώμης και της παρούσας Συνέλευσης, μάλλον δείχνει ότι έχουμε την υποστήριξη της συντριπτικής πλειοψηφίας των πολιτών.

<SPEAKER ID=47 NAME="Barros Moura, Campos, Candal, Correia, Damiγo, Lage, Marinho, Moniz, Torres Couto, Torres Marques (PSE)">
Οι ψηφοφορίες που διεξήχθησαν σήμερα στο Ευρωπαϊκό Κοινοβούλιο σηματοδοτούν τη λήξη μιας θεσμικής κρίσης, η οποία συνιστούσε απειλή για τη δυναμικότητα και την αποδοτικότητα της Επιτροπής, μετά από την άρνηση χορήγησης απαλλαγής για τους λογαριασμούς που αφορούν το οικονομικό έτος 1996.
<P>
Εγκρίνοντας, με 319 ψήφους υπέρ, 157 κατά και 54 αποχές, το συμβιβαστικό ψήφισμα που κατέθεσαν η Ομάδα του ΕΣΚ και οι Ομάδες ΕΡΣ και ΕΕΑ, το Ευρωπαϊκό Κοινοβούλιο ανέδειξε - σύμφωνα με τα ίδια τα λόγια του Προέδρου της Επιτροπής Jacques Santer - "το κύρος του και την εξελεγκτική του ικανότητα». Εντούτοις, το συμβιβαστικό ψήφισμα της Ομάδας του ΕΣΚ δεν προσφέρει μια εν λευκώ εξουσιοδότηση στην Επιτροπή. Αντιθέτως, προβάλλει την απαίτηση να προωθηθεί μία φιλόδοξη αλλαγή των διοικητικών και χρηματοοικονομικών πρακτικών του εν λόγω θεσμικού οργάνου και να δρομολογηθεί μία αυστηρή διερεύνηση όλων των κατηγοριών για παρατυπίες που έχουν καταλογισθεί τις τελευταίες εβδομάδες στην Επιτροπή, ώστε να διαλευκανθεί εάν συντρέχει ή όχι οτιδήποτε κολάσιμο. Οι εκθέσεις που περιλαμβάνουν τα πορίσματα της έρευνας θα πρέπει να υποβληθούν σε πολύ σύντομο χρονικό διάστημα, μέχρι τις 15 Μαρτίου.
<P>
Η Ομάδα του ΕΣΚ διατράνωσε έτσι τη στρατηγική που είχε χαράξει κατά την περίοδο συνόδου του Δεκεμβρίου, δίχως παρεκκλίσεις και με συνέπεια προς τους στόχους που επεδίωκε να επιτύχει: να διαφυλάξει τη θεσμική σταθερότητα σε μία εξαιρετικά κρίσιμη στιγμή για το μέλλον της Ευρώπης και, συγχρόνως, να μη νομιμοποιήσει τα μικροκομματικά τερτίπια που μεθόδευε η Ομάδα του ΕΛΚ, τα οποία εκφράστηκαν μέσω εξατομικευμένων ισχυρισμών που στρέφονταν κατά ορισμένων Επιτρόπων και υπονοούσαν μία έμμεση επίθεση κατά των σοσιαλιστικών κυβερνήσεων, οι οποίες σήμερα αποτελούν την πλειοψηφία στην Ευρωπαϊκή Ένωση.
<P>
Πεπεισμένοι για την ανάγκη διατήρησης της εμπιστοσύνης στην παρούσα Επιτροπή, ούτως ώστε οι μεταρρυθμίσεις που προβλέπονται στο πλαίσιο της Ατζέντας 2000 να οδηγηθούν σε αίσιο πέρας, προς όφελος των χωρών του Νότου, και όχι εκεί όπου αποσκοπούσαν μερικά κράτη μέλη της Βόρειας Ευρώπης, οι Πορτογάλοι σοσιαλιστές αποφάσισαν να ψηφίσουν υπέρ της χορήγησης απαλλαγής κατά την περίοδο συνόδου του Δεκεμβρίου. Με την ίδια λογική και τώρα, από τη στιγμή που επιτεύχθηκαν οι καθορισθέντες στρατηγικοί στόχοι, αποφάσισαν να υποστηρίξουν την απόσυρση της πρότασης μομφής που είχε υποβάλει η Ομάδα του ΕΣΚ.
<P>
Ταυτόχρονα, οι Πορτογάλοι σοσιαλιστές άσκησαν δριμεία κριτική σε όλους τους βουλευτές, Πορτογάλους και μη, καθώς και στις πολιτικές ομάδες που επέλεξαν το καταστροφικό μονοπάτι της αστάθειας, αντί να ακολουθήσουν τον εποικοδομητικό δρόμο των βάσιμων και σοβαρών κριτικών που είναι σε θέση να οδηγήσουν στην προώθηση των μεταρρυθμίσεων οι οποίες δίχως άλλο επιβάλλονται.
<P>
Μία σημαίνουσα στιγμή υπήρξε επίσης αυτή της απόρριψης της πρότασης μομφής που κατατέθηκε από τη δεξιά παράταξη της Ευρώπης των Εθνών, κατόπιν της αποσύρσεως της αντίστοιχης πρότασης της Ομάδας του ΕΣΚ. Τα αποτελέσματα της ψηφοφορίας για την προαναφερόμενη πρόταση μομφής (232 υπέρ, 293 κατά και 27 αποχές) δείχνουν ξεκάθαρα, ότι υπάρχουν πολιτικές δυνάμεις, οι οποίες ενδιαφέρονται να αποδυναμώσουν την Επιτροπή κατά το τελευταίο αυτό στάδιο της θητείας της. Αν και δεν εκφράστηκαν αρκετές θετικές ψήφοι για να τη ρίξουν, οφείλουμε, ωστόσο, να παραδεχθούμε ότι έπονται σοβαρές συνέπειες. Πάγια επιδίωξη των Πορτογάλων σοσιαλιστών καθ' όλη τη διάρκεια αυτής της κρίσης ήταν η προάσπιση των συμφερόντων της Πορτογαλίας και όλης συνολικά της Ευρώπης, που τίποτα δεν θα είχαν να κερδίσουν με την πτώση της Επιτροπής λίγους μόλις μήνες πριν από τις ευρωεκλογές του ερχόμενου Ιουνίου.

<SPEAKER ID=48 NAME="Blak, Iversen, Kirsten Jensen και Sindal (PSE)">
Οι Δανοί σοσιαλδημοκράτες είναι ικανοποιημένοι με τη σημερινή δέσμευση της Επιτροπής σχετικά με ένα σχέδιο που γρήγορα θα αλλάξει το πνεύμα άσκησης της διαχείρισης εκ μέρους της Επιτροπής και θα τονώσει το ηθικό. Θεωρούμε ότι πρέπει να ερευνηθεί κάθε ύποπτος για παραβάσεις, απάτες και ατασθαλίες, είτε από τη νέα, ανεξάρτητη υπηρεσία καταπολέμησης των εσωτερικών περιπτώσεων απάτης, είτε από τις εθνικές αστυνομικές αρχές. Στην προκειμένη περίπτωση, πρέπει να ζητηθεί από το Συμβούλιο να γίνει χρήση του άρθρου 160, σύμφωνα με το οποίο το Δικαστήριο μπορεί, κατόπιν αίτησης του Συμβουλίου ή της Επιτροπής, να παύσει από τα καθήκοντά του κάθε μέλος της Επιτροπής, εάν έχει διαπράξει σοβαρό παράπτωμα. Ορίζεται ρητά ότι τη δυνατότητα αυτή έχουν το Συμβούλιο και η Επιτροπή, και όχι το Κοινοβούλιο, παρ' όλο που μπορούμε να βολιδοσκοπήσουμε τη συμπερίληψη του Κοινοβουλίου σε κάποια μελλοντική τροποποίηση της Συνθήκης. Κατ' αυτόν τον τρόπο, οι υποθέσεις θα ερευνώνται χωρίς να βρισκόμαστε υπό δίκη στο έκτακτο δικαστήριο που στήνει ο Τύπος. Προκειμένου, όμως να επιτύχει αυτή τη δυνατότητα, πρέπει φυσικά ο κ. Jacques Santer να αναγνωρίσει την ευθύνη του ως Πρόεδρος της Επιτροπής. Θα παρακολουθούμε εκ του σύνεγγυς την τήρηση από την Επιτροπή του σχεδίου δράσης που ψηφίσαμε σήμερα. Η Επιτροπή πρέπει, επίσης, να προβεί σε μια αναδιοργάνωση του συνόλου των ανώτατων υπαλλήλων της, για να αλλάξει λίγο η ατμόσφαιρα. Στηρίζουμε το έργο του Erkki Liikanen όσον αφορά τη μεταρρύθμιση του προσωπικού, η οποία είναι εξαιρετικά σημαντική, ώστε να μπει μια τάξη.

<SPEAKER ID=49 NAME="Spiers">
Ψήφισα υπέρ της κοινής πρότασης της Ομάδας του Ευρωπαϊκού Σοσιαλιστικού Κόμματος, της Συνομοσπονδιακής Ομάδας της Ευρωπαϊκής Ενωτικής Αριστεράς και της Ομάδας της Ευρωπαϊκής Ριζοσπαστικής Συμμαχίας και κατά της κοινής πρότασης της Ομάδας του Ευρωπαϊκού Λαϊκού Κόμματος, της Ομάδας του Ευρωπαϊκού Κόμματος των Φιλελευθέρων Δημοκρατών και Μεταρρυθμιστών και της Ομάδας των Πρασίνων στο Ευρωπαϊκό Κοινοβούλιο.
<P>
Η ονομαστική αναφορά σε δύο σοσιαλιστές Επιτρόπους είχε καθαρά πολιτικά κίνητρα. Υπάρχουν εξίσου σοβαρές κατηγορίες κακοδιαχείρισης κατά πολλών Επιτρόπων από άλλες πολιτικές παρατάξεις. Όλα αυτά πρέπει να διερευνηθούν ενδελεχώς και γρήγορα, κι αν οι Επίτροποι κριθούν ένοχοι κατάφωρης κακοδιαχείρισης ή ανήθικης πράξης, θα πρέπει να αποχωρήσουν.
<P>
Η κοινή πρόταση ψηφίσματος της Ομάδας του Ευρωπαϊκού Σοσιαλιστικού Κόμματος ζητά να χρησιμοποιηθεί το Αρθρο 160 της Συνθήκης της ΕΕ για την απομάκρυνση ανάξιων Επιτρόπων. Εκφράζω την ικανοποίησή μου γι' αυτή την πρόταση. Ωστόσο, η Επιτροπή είναι ένα πολιτικό σώμα, ένα είδος εθνικής κυβέρνησης σε ευρωπαϊκό επίπεδο. Σε κάθε δημοκρατική εθνική κυβέρνηση, οι υπουργοί που αδυνατούν να απαντήσουν σε σοβαρές κατηγορίες, όπως αυτές που απαγγέλθηκαν εναντίον μερικών Επιτρόπων, θα έπρεπε να παραιτηθούν ή να απολυθούν. Ελπίζω ότι η Ευρωπαϊκή Ένωση μπορεί να αρχίσει πλέον να καλλιεργεί αυτόν τον δημοκρατικό καταλογισμό ευθυνών.
<P>
Χαιρετίζω τη συμφωνία σχετικά με τη σύσταση μιας επιτροπής ανεξάρτητων εμπειρογνωμόνων, για να εξετάσει με ποιον τρόπο η Επιτροπή διαχειρίζεται (ή κακοδιαχειρίζεται) τα οικονομικά της και το προσωπικό της. Ωστόσο, προκαλεί έκπληξη που το Κοινοβούλιο θεώρησε απαραίτητη τη διεξαγωγή μιας έρευνας τόσο ευρείας κλίμακας. Κανένα πολιτικό σύστημα δεν μπορεί να λειτουργήσει χωρίς την εύλογη προϋπόθεση ότι η εκτελεστική του εξουσία είναι ειλικρινής και ικανή. Η Επιτροπή πρέπει τώρα να εξασφαλίσει την καθιέρωση σωστών πρακτικών διαχείρισης. Οι θέσεις απασχόλησης και οι συμβάσεις πρέπει να δίδονται με βάση την αξία, και όχι την εθνικότητα ή την προσωπική φιλία.
<P>
Πρόταση μομφής
<SPEAKER ID=50 LANGUAGE="DE" NAME="Bloch von Blottnitz">
Κύριε Πρόεδρε, σήμερα το ζητούμενο δεν ήταν βασικά να πει η Επιτροπή ότι είχε προβεί σε αδέξιους χειρισμούς ή ότι έπεσε θύμα της ίδιας της διαφάνειας - κι αυτό απέδειξε πόσο σωστά έπραξε η Ομάδα μας, ψηφίζοντας υπέρ της πρότασης μομφής. Πρόκειται για μία ακόμα απόδειξη ότι η Επιτροπή ήταν και είναι ανίκανη να συλλάβει την πολιτική διάσταση. Η Επιτροπή έχει οπισθοδρομήσει σε ένα προδημοκρατικό πρότυπο σκέψης και δεν μπόρεσε να προβεί σε εύλογες αντιδράσεις σε αυτή την καταστροφική εξέλιξη των πραγμάτων.
<P>
Για μας το πρόβλημα δεν ήταν μόνο ο νεποτισμός και η διαφθορά. Το ζητούμενο ήταν για μας ότι η Επιτροπή είχε και έχει μία σαφή πολιτική αποστολή, στην οποία τον τελευταίο καιρό δεν μπορούσε να αντεπεξέλθει με κανένα τρόπο. Θεωρούμε οπωσδήποτε σαφές ότι σε κάτι τέτοιο ελλοχεύει ο κίνδυνος της επανεθνικοποίησης. Επειδή, όμως, επιθυμούμε μία ισχυρή Ευρώπη και επειδή χρειαζόμαστε μία ισχυρή Επιτροπή, δεν μπορούσαμε να πράξουμε διαφορετικά από το να εκφράσουμε στην Επιτροπή τη δυσπιστία μας. Ελπίζουμε να της έγινε τουλάχιστον μάθημα, ελπίζουμε να μάθει η Επιτροπή ότι βρισκόμαστε σε μία δημοκρατία και ότι θέσει τέλος σε αυτόν τον προδημοκρατικό τρόπο σκέψης και δράσης, αναλαμβάνοντας επιτέλους τις ευθύνες της, δεδομένου ότι μία ισχυρή Ευρώπη δεν μπορεί να συσταθεί μέσω του νεποτισμού, της διαφθοράς και της απάτης.
<P>
Αυτός ήταν και ο λόγος που ψηφίσαμε σήμερα υπέρ της πρότασης μομφής. Θεωρώ πολύ λυπηρό που η Ομάδα του Ευρωπαϊκού Σοσιαλιστικού Κόμματος έπαιξε με το ζήτημα αυτό ένα πολιτικό παιχνίδι, αλλά στην κρίσιμη στιγμή φοβήθηκε να προχωρήσει. Αυτό δεν βλάπτει μόνο την ευρωπαϊκή ιδέα, αλλά και τη δύναμη που χρειαζόμαστε εν όψει της Ατζέντας 2000. Ελπίζω μόνο ότι, μετά από αυτό το αποτέλεσμα της ψηφοφορίας, η Επιτροπή θα έχει την ευπρέπεια να συναγάγει τα αντίστοιχα συμπεράσματα και ότι θα παραιτηθούν οι Επίτροποι που βαρύνονται με κατηγορίες.

<SPEAKER ID=51 LANGUAGE="FR" NAME="Berthu">
Κύριε Πρόεδρε, η Ομάδα των Ανεξαρτήτων για την Ευρώπη των Εθνών, δια στόματος του d'Hervι Fabre-Aubrespy, ανέλαβε την πρωτοβουλία υποβολής πρότασης μομφής, ύστερα από τις παρατυπίες που ανακαλύφθηκαν στη λειτουργία της Ευρωπαϊκής Επιτροπής, επειδή κρίνουμε ότι τα σφάλματα αυτά δεν είναι, ούτε τυχαία, ούτε μεμονωμένα. Εκπορεύονται ουσιαστικά από το ίδιο το θεσμικό σύστημα.
<P>
Η Επιτροπή δηλώνει, προς υπεράσπισή της, ότι δεν διέθετε τα μέσα προκειμένου να ανταποκριθεί στον υπερβολικά μεγάλο όγκο των καθηκόντων της. Απορρίπτουμε αυτή την αναληθή δικαιολογία, γιατί η ανυπόμονη απόσπαση αρμοδιοτήτων από τα κράτη μέλη αποτελεί τμήμα του ιδίου του συστήματος, το οποίο επιδιώκει πάντα να προλαμβάνει τις εύλογες αντιδράσεις άμυνας των εθνών. Εξάλλου, η Επιτροπή, μεταξύ όλων των άλλων θεσμικών οργάνων, υπήρξε πάντα ο πλέον ένθερμος υποστηρικτής αυτής της απεχθούς πολιτικής. Δεν πρέπει να ανατρέξουμε και πολύ μακριά στο παρελθόν για να βρούμε την απόφαση του Δικαστηρίου της 12ης Μαΐου 1998, που έφερε στο φως μια ολόκληρη σειρά κονδυλίων του προϋπολογισμού που τροφοδοτούνταν από την Επιτροπή χωρίς νομική βάση. Ορισμένα από τα εν λόγω κονδύλια, όπως τα προγράμματα για τη φτώχια, είχαν μάλιστα αναληφθεί, παρά την επίσημη αντίθεση του Συμβουλίου. Η στάση αυτή, η οποία περιφρονεί τους κανόνες του δικαίου, προέρχεται άμεσα από το αίσθημα ανωτερότητας της Επιτροπής έναντι των εθνών που εκπροσωπούνται στο Συμβούλιο και οδηγεί μοιραία στην απάτη: αυτό ακριβώς είναι σαφώς το νόημα της πρότασης μομφής μας.
<P>
Το ευρωπαϊκό θεσμικό σύστημα είχε από καιρό καταστήσει την Επιτροπή θεματοφύλακα ενός υπερεθνικού συμφέροντος. Αρνήθηκε τον έλεγχό της, κατέστησε την έλλειψη διαφάνειας μια ηθελημένη στρατηγική για την ένταξη και επέτρεψε τη διακίνηση μέσω των υπαλλήλων της σε κεντρικές θέσεις σημαντικών χρηματικών ποσών. Έτσι, δημιουργήθηκε στις Βρυξέλλες ένας χώρος ευνοϊκός για την απάτη, τη διαφθορά, τη σπατάλη και τον νεποτισμό. Ως εκ τούτου, αυτό που έπρεπε να συμβεί συνέβη. Δημιουργήθηκε γύρω από την Επιτροπή ένας μικρός σκοτεινός κόσμος στον οποίο διακινούνται όλων των ειδών οι επιρροές, χιλιάδες χιλιόμετρα μακριά από τους προβληματισμούς των πολιτών. Βλέπουμε με τρόμο να έχουν ανατεθεί σε αυτόν τον μικρό κόσμο σημαντικές εξουσίες ανάληψης πρωτοβουλιών ως προς τις νομοθετικές ρυθμίσεις και τη διαχείριση της Ευρώπης. Θέλουμε να θέσουμε τέρμα στο σύστημα αυτό και να αποκαταστήσουμε τον έλεγχο των εθνών επί των ευρωπαϊκών θεσμικών οργάνων.

<SPEAKER ID=52 LANGUAGE="FR" NAME="Nordmann">
Κύριε Πρόεδρε, από νομικής άποψης η πρόταση μομφής δεν ψηφίσθηκε, αλλά από πολιτικής η δυσπιστία είναι προφανής.
<P>
Ψήφισα υπέρ της πρότασης μομφής. Το έκανα με δυσκολία, με λύπη, αντίθετα με τις έμφυτες κλίσεις μου. Το έκανα, όχι επειδή επιθυμούσα να συμμετάσχω σε ένα κυνήγι μαγισσών, και λυπούμαι, από την άποψη αυτή, γιατί αποδόθηκε τόσο γρήγορα στην κ. Cresson ο ρόλος του αποδιοπομπαίου τράγου. Το έκανα για πολιτικούς λόγους, γιατί τη στιγμή που για τη διεύρυνση απαιτείται ενίσχυση των θεσμικών οργάνων, το σενάριο του κ. Santer και της κ. Green μας κάνει να γυρίζουμε την πλάτη σε αυτή την ενίσχυση.
<P>
Η Επιτροπή προτιμά την κηδεμονία των εμπειρογνωμόνων από έναν πραγματικό κοινοβουλευτικό έλεγχο και το Κοινοβούλιο παραιτείται προσωρινά, αλλά για μια ακόμα φορά, από τις εξελεγκτικές εξουσίες του. Έτσι, από μία προσωρινή κατάσταση πηγαίνουμε σε μία άλλη και τα πράγματα διαιωνίζονται. Λυπούμαι, κύριε Πρόεδρε, που η Επιτροπή και ορισμένες πολιτικές ομάδες συμμετείχαν στο παιχνίδι αυτό.
<P>
Ψήφισα υπέρ της πρότασης μομφής, γιατί επιθυμώ ισχυρά ευρωπαϊκά θεσμικά όργανα για μια ισχυρή Ευρώπη.

<SPEAKER ID=53 LANGUAGE="NL" NAME="Brinkhorst">
Οι «Δημοκράτες '66» είναι υπέρ μιας ισχυρής Επιτροπής και μιας ισχυρής Ευρώπης. Όπως δήλωσε και ο κ. Nordmann, δυσκολευτήκαμε να ψηφίσουμε την πρόταση μομφής. Η Επιτροπή αποποιήθηκε της ανεξαρτησίας της, εναποθέτοντας το μέλλον της στα χέρια μιας ανεξάρτητης επιτροπής εμπειρογνωμόνων. Δεν θέλουμε να ταυτιστούμε με όλους εκείνους τους συναδέλφους που είναι αντίθετοι προς μια ισχυρή Ευρώπη. Γι' αυτό και ήταν δύσκολο για μας να υποστηρίξουμε αυτό το ψήφισμα. Παρ' όλα αυτά, το ερώτημα είναι υπό ποιές συνθήκες μπορεί να ενισχυθεί η Ευρώπη: με μια αποδυναμωμένη Επιτροπή, η οποία δεν θα μπορεί στην ουσία να συμβάλει κατά τα προσεχή χρόνια σε μια ουσιαστική εξέλιξη, ή με μια νέα Επιτροπή με νέα ορμή; Αυτός είναι και ο λόγος για τον οποίο οι «Δημοκράτες '66» ψήφισαν τελικά υπέρ της πρότασης μομφής. Δεν πρέπει, όμως, να αμφιβάλλει κανείς ότι αυτό που μας ενδιαφέρει είναι περισσότερη δημοκρατία, περισσότερο κύρος, περισσότερη ισχύς για την Ευρώπη, και όχι η αποδυνάμωση των ευρωπαϊκών θεσμικών οργάνων.

<SPEAKER ID=54 LANGUAGE="FR" NAME="Berθs">
Κύριε Πρόεδρε, οι Γάλλοι σοσιαλιστές αρνούνται να υπογράψουν εν λευκώ για την Επιτροπή του Jacques Santer.
<P>
Καθ' όλη τη διάρκεια αυτής της κρίσης εμπιστοσύνης μεταξύ του Ευρωπαϊκού Κοινοβουλίου και της εκτελεστικής Επιτροπής, επεδίωξαν κατ' αρχάς να επιτύχουν τη συνεργασία της Επιτροπής και την τήρηση του τεκμηρίου της αθωότητας. Η σκοποβολή δεν αποτελεί μέθοδο κοινοβουλευτικού ελέγχου. Επεδίωξαν, επίσης, να εκδηλώσουν την ενότητά τους και να εξεύρουν την ευρύτερη δυνατή βάση συμφωνίας εντός της Ομάδας του Ευρωπαϊκού Σοσιαλιστικού Κόμματος.
<P>
Εκφράζουν τη λύπη τους για το γεγονός ότι ο Πρόεδρος της Επιτροπής καθυστέρησε τόσο πολύ να εκφράσει την αλληλεγγύη του Σώματος και να υποβάλει στο Κοινοβούλιο προτάσεις αναφορικά με τα μέσα βελτίωσης της διαχείρισης της Επιτροπής. Εκφράζουν τη λύπη τους γιατί απαιτήθηκε αυτή η κλιμάκωση της σύγχυσης, για να αξιολογήσει, επιτέλους, ο Πρόεδρος της Επιτροπής τις διαστάσεις των δυσλειτουργιών του θεσμικού οργάνου του οποίου φέρει την ευθύνη.
<P>
Ποιά είναι τα διδάγματα που μπορούμε να αντλήσουμε από την κρίση αυτή; Η απάτη, η διαφθορά και οι παρατυπίες πρέπει να καταπολεμηθούν με αποφασιστικότητα και τα μέσα για την καταπολέμηση αυτή πρέπει να ενισχυθούν. Το πνεύμα συνεργασίας της Επιτροπής πρέπει να εδραιωθεί. Η Επιτροπή είναι ο εγγυητής της κοινοτικής ολοκλήρωσης και το χωνευτήρι ενός κοινού διοικητικού πνεύματος. Διαφορετικά, ανάλογα με τα εκλογικά αποτελέσματα, οι συγκυριακές πλειοψηφίες θα μπορούν να επιλέγουν ως αποδιοπομπαίο τράγο οποιονδήποτε Επίτροπο. Η Επιτροπή οφείλει να έχει επικεφαλής μια ισχυρή πολιτική προσωπικότητα. Η πολιτική ένωση πληρώνει σήμερα τα σφάλματα του Συμβουλίου, το οποίο, υπό την πίεση των Βρετανών συντηρητικών, αποδέχθηκε τον διορισμό ενός ανίσχυρου Προέδρου.
<P>
Ολοκληρώντας, κύριε Πρόεδρε, θέλω να επισημάνω ότι θα ήταν παράλογο να σπαταλήσουν οι σοσιαλιστές με την ψηφοφορία το ισχυρότερο πολιτικό όπλο που έχουν στη διάθεσή τους. Συμβάλαμε σημαντικά στον περιορισμό των ζημιών, αλλά απομένει πολύς δρόμος ακόμη. Το ψήφισμα που εγκρίναμε προ ολίγου ανοίγει τον δρόμο, αλλά οι σοσιαλιστές αναγνωρίζουν ότι αυτή η τρελή κρίση είχε το πλεονέκτημα ότι έφερε στο φως την επείγουσα ανάγκη για μεταρρύθμιση των θεσμικών οργάνων της 'Ενωσης πριν από οποιαδήποτε διεύρυνση.

<SPEAKER ID=55 LANGUAGE="IT" NAME="Ripa di Meana">
Κύριε Πρόεδρε, αν και επικρίνω έντονα τη λειτουργία της εκτελεστικής Επιροπής, μαζί με άλλους συνάδελφους της Συνομοσπονδιακής Ομάδας της Ευρωπαϊκής Ενωτικής Αριστεράς/Αριστεράς των Πρασίνων των Βορείων Χωρών, δεν έλαβα μέρος στην ψηφοφορία επί των ψηφισμάτων σχετικά με τη χορήγηση απαλλαγής για τον προϋπολογισμό του 1996 και την πρόταση μομφής, επειδή δεν συμφωνώ με κανένα από τα υποβληθέντα κείμενα.

<SPEAKER ID=56 LANGUAGE="FR" NAME="Spaak">
Κύριε Πρόεδρε, αυτό που με ώθησε να υπερψηφίσω την πρόταση μομφής κατά της Επιτροπής είναι η ακλόνητη πίστη μου στην Ευρώπη. Πράγματι, θεωρώ ότι η κατάσταση κρίσης που προκλήθηκε από την ίδια την Επιτροπή, με την υποστήριξη της σοσιαλιστικής ομάδας, απαιτεί, για τη διαφύλαξη του θεσμικού οργάνου, μία ψήφο δυσπιστίας.
<P>
Η ψήφος αυτή δικαιολογείται κυρίως από το γεγονός ότι η Επιτροπή δεν κατανόησε, ή κατανόησε πολύ αργά, το γεγονός ότι η Συνθήκη του Μάαστριχτ και οι διατάξεις που θα προκύψουν από τη Συνθήκη του 'Αμστερνταμ καθιστούν το Ευρωπαϊκό Κοινοβούλιο ένα πραγματικό πολιτικό θεσμικό όργανο που οφείλει να αναλάβει τις πολιτικές του ευθύνες.
<P>
Οι προτάσεις του Προέδρου Santer με στόχο τη βελτίωση της διαφάνειας και της λειτουργίας της Επιτροπής παρουσιάσθηκαν πολύ αργά και σε μία στιγμή κρίσης που δεν επιτρέπει μια νηφάλια αξιολόγησή τους. Η επιτροπή εποπτείας που καταρτίζεται βάσει του σημείου 1 του κειμένου του ψηφίσματος της Ομάδας του Ευρωπαϊκού Σοσιαλιστικού Κόμματος θέτει υπό κηδεμονία την Επιτροπή και το Κοινοβούλιο, γεγονός απαράδεκτο.
<P>
Απόλυτη προτεραιότητα, σήμερα, ήταν η αποκατάσταση της θεσμικής ισορροπίας του κύρους ενός θεσμικού οργάνου το οποίο, όταν βρίσκεται σε συμφωνία με το Ευρωπαϊκό Κοινοβούλιο, αποτελεί την κινητήριο δύναμη της προόδου της Ευρωπαϊκής 'Ενωσης. Η Επιτροπή αυτή πρέπει να είναι ισχυρή, αλληλέγγυα, ανεξάρτητη, και να εμπνέει τον σεβασμό του Συμβουλίου, του Κοινοβουλίου, και των Ευρωπαίων πολιτών.
<P>
Όλοι μας θα πρέπει τώρα, μετά από τη λήξη της συζήτησης αυτής, να διερωτηθούμε κατά πόσο συμβάλαμε πραγματικά με τη συμπεριφορά μας στην πρόοδο της 'Ενωσης. Η ψήφος μου ανταποκρίνεται σαφώς στην πρόκληση αυτή.
<P>
Χειροκροτήματα

<SPEAKER ID=57 LANGUAGE="DE" NAME="Schulz">
Κύριε Πρόεδρε, κυρίες και κύριοι, τις τελευταίες ημέρες, καθώς και σήμερα, έγιναν στο παρόν Κοινοβούλιο πολλοί ελιγμοί τακτικής. Η τακτική ήταν αυτή που κυριάρχησε στη συμπεριφορά όσων κατευθύνουν την πολιτική στο παρόν Κοινοβούλιο. Αυτό επισκίασε κάπως το γεγονός ότι η ψηφοφορία για μια πρόταση μομφής αφορά ένα πολύ απλό ερώτημα, και συγκεκριμένα εάν οι εκλεγμένοι εκπρόσωποι των πολιτών εξακολουθούν να έχουν αρκετή εμπιστοσύνη στην ικανότητα του κεντρικού εκτελεστικού οργάνου αυτής της Ένωσης να κατευθύνει και να διαχειρίζεται τις υποθέσεις της. Αυτό το ερώτημα μπορεί να απαντηθεί με ένα ναι ή με ένα όχι. Και όποιος άκουσε τη Δευτέρα τον κ. Santer, όποιος τον άκουσε τις προηγούμενες εβδομάδες και όποιος παρακολούθησε και σήμερα την συμπεριφορά του μπορεί να καταλήξει, κατά την άποψή μου, μόνο στο συμπέρασμα ότι, εν όψει των μεγάλων καθηκόντων που έχουμε μπροστά μας, δεν υπάρχει πλέον εμπιστοσύνη στη διευθυντική ικανότητα αυτής της Επιτροπής και αυτού του Προέδρου.
<P>
Αυτό είναι το ζήτημα για το οποίο θα έπρεπε να αποφασίσει το Κοινοβούλιο, και όχι για ελιγμούς τακτικής. Αυτή είναι και η επικρατούσα άποψη των συναδέλφων μου της σοσιαλδημοκρατικής γερμανικής παράταξης. Για τον λόγο αυτό, δεν μπορούσαμε να δούμε κάποια άλλη δυνατότητα από την εκτέλεση του κοινοβουλευτικού μας καθήκοντος, λέγοντας στην κεντρική διοικητική εξουσία της Ευρωπαϊκής Ένωσης ότι τη θεσμική κρίση δεν την επιφέρουν εκείνοι που εκφράζουν τη δυσπιστία τους, αλλά εκείνοι που εκτελούν πλημμελώς και ανεπαρκώς το καθήκον τους.
<P>
Η αρχηγός της πολιτικής μου ομάδας δήλωσε εδώ ότι απέσυρε την πρόταση μομφής της σοσιαλδημοκρατικής ομάδας. Αυτό δεν είναι σωστό. Υπήρχε και μία πρόταση μεμονωμένων μελών της σοσιαλδημοκρατικής ομάδας, και παρακαλώ να καταγραφεί στα πρακτικά.

<SPEAKER ID=58 LANGUAGE="DE" NAME="von Habsburg">
Κύριε Πρόεδρε, με μεγάλη μου λύπη υπερψήφισα την πρόταση μομφής κατά της Επιτροπής. Βάσει της σημερινής ισχύουσας έννομης τάξης, δεν είχα άλλη επιλογή, καθότι στην Επιτροπή υπάρχουν άτομα, όπως η κ. Cresson και ο κ. Marνn, που με τις πράξεις τους και τον χαρακτήρα τους αποδείχθηκαν ακατάλληλοι για τα καθήκοντά τους. Θέλω να υπογραμμίσω ότι η ψήφος μου δεν στράφηκε εναντίον του επάξιου Προέδρου Santer.
<P>
Αυτό που αποδείχθηκε σήμερα είναι η έλλειψη δημοκρατίας, που δυστυχώς επικρατεί ακόμα στα ευρωπαϊκά θεσμικά όργανα, τα οποία πρέπει να υποβληθούν σε μεταρρυθμίσεις, προκειμένου η Ευρώπη να σημειώσει πραγματικά προόδους προς τη δημοκρατία. Με το σχέδιο Tindemans διαθέτουμε ένα πρότυπο που σήμερα είναι το ίδιο επίκαιρο, όπως και πριν από χρόνια. Δεν χρειάζονται, λοιπόν, ειδικές έρευνες ή επιτροπές εμπειρογνωμόνων ως άλλοθι, για να πραγματοποιήσουμε πολύ σύντομα μία απτή μεταρρύθμιση. Αυτό είναι το καθήκον που επωμίζεται το Κοινοβούλιο εν όψει των σημερινών γεγονότων, ώστε η ενωμένη και διευρυμένη Ευρώπη να μπορέσει στο απώτερο μέλλον και με τη βοήθεια του Θεού να εκπληρώσει ικανοποιητικά το καθήκον της προς όφελος των δικών μας λαών, αλλά και προς όφελος της παγκόσμιας ειρήνης.

<SPEAKER ID=59 LANGUAGE="ES" NAME="Robles Piquer">
Κύριε Πρόεδρε, αγαπητοί συνάδελφοι, η Ομάδα μου είναι διχασμένη, όπως όλες οι πολιτικές ομάδες σε μεγαλύτερο ή μικρότερο βαθμό. Γι' αυτό δεν μπορώ να μιλήσω εξ ονόματός της, μπορώ όμως - πιστεύω - να μιλήσω εξ ονόματος του ημίσεως περίπου της Ομάδας μου που ψήφισε κατά του ίδιου του ψηφίσματός μας, του ημίσεως της Ομάδας που στήριξε το ψήφισμα των σοσιαλιστών και ψήφισε κατά της πρότασης μομφής.
<P>
Πρέπει να αρχίσω ζητώντας από το Κοινοβούλιο να χαμηλώσει λίγο τους τόνους. Χθες το βράδυ στις εννέα άρχιζε η διεξαγωγή μιας από τις συζητήσεις μας σχετικά με μια έκθεση πρωτοβουλίας, την οποία υποστήριζε ο φίλος και συμπατριώτης μου κ. Areitio. Του απαντούσε ο Επίτροπος κ. Van Miert.
<P>
Ξέρετε, κυρίες και κύριοι, πόσοι βουλευτές ήταν παρόντες στις 9 το βράδυ σε αυτή την αίθουσα για την αγόρευση του κ. Areitio; Ουδείς. Υπό αυτές τις συνθήκες, μπορεί το Κοινοβούλιο «πρώτο τον λίθο βαλέτω»;
<P>
Από την άλλη πλευρά, πώς μπορεί να στρέφεται μεμονωμένα εναντίον κάποιου από τους κυρίους Επιτρόπους, όταν όλοι γνωρίζουμε πολύ καλά ότι το Σώμα των Επιτρόπων είναι ακριβώς ένα σώμα, μια ενότητα που - είτε μας αρέσει είτε όχι - αυτοί είναι οι κανόνες που υφίστανται και τους οποίους είμαστε υποχρεωμένοι να σεβόμαστε;
<P>
Βέβαια, κύριε Πρόεδρε, πολλά είναι αυτά που πρέπει να διορθώσουμε. Προσωπικά έχω εμπιστοσύνη ότι η Επιτροπή, της οποίας προεδρεύει ένας έντιμος άνθρωπος, ο κ.Santer, θα τηρήσει τις υποσχέσεις που έδωσε και θα εισαγάγει τις αναγκαίες διορθώσεις σε μια λειτουργία που, όπως γνωρίζουμε, δεν είναι τέλεια.
<P>
Υπήρξε κάποια περίοδος κατά την οποία κάποιοι Ισραηλίτες - αυτοί της Βίβλου, όχι οι Ισραηλινοί - θέλησαν και κατάφεραν να γκρεμίσουν τον ναό τους. Ε, λοιπόν, το έπραξαν με αντάλλαγμα τον θάνατο των Φιλισταίων και του Σαμψών. Όπως είπα ενώπιον της Ομάδας μου, δεν με ενδιαφέρουν καθόλου οι Φιλισταίοι, ούτε της Ομάδας μου, ούτε των άλλων Ομάδων. Ελάχιστα με ενδιαφέρει ο Σαμψών. Με ενδιαφέρει, όμως, να διατηρήσουμε όρθιο τον ναό που τόσο πολύ μας στοίχισε να ανεγείρουμε.

<SPEAKER ID=60 LANGUAGE="FR" NAME="Lulling">
Κύριε Πρόεδρε, ψήφισα κατά της πρότασης μομφής, ενθυμούμενη τον Ταλλεϋράνδο, ο οποίος είπε ότι καθετί υπερβολικό είναι και ασήμαντο.
<P>
Μετά από την έγκριση του αυστηρού ψηφίσματος για τη σε βάθος μεταρρύθμιση του διοικητικού πνεύματος και, ελπίζω, όχι μόνο της Επιτροπής, αλλά και του Κοινοβουλίου, για παράδειγμα, και μετά από την εξίσου σοβαρή δέσμευση του Προέδρου Santer να εξετάσει όλες τις περιπτώσεις απάτης, κακής διαχείρισης, και νεποτισμού, προκειμένου να επιβληθούν κυρώσεις σε όλους τους υπεύθυνους, σε οποιοδήποτε επίπεδο κι αν βρίσκονται, η υπερψήφιση της πρότασης μομφής θα αποτελούσε υπερβολή.
<P>
Είμαι ευτυχής που η λογική και το αίσθημα της ευθύνης θριάμβευσαν και, μαζί με αυτές, η Ευρώπη. Η Επιτροπή Santer, από πολιτικής απόψεως, εκτέλεσε ικανοποιητικά τα καθήκοντά της. Εισήγαγε με επιτυχία το ευρώ, και, μετά από τα πλήγματα που υπέστη το ευρώ τις τελευταίες αυτές ημέρες και για τα οποία ευθύνονται ορισμένοι μαθητευόμενοι μάγοι του Κοινοβουλίου μας και η δημαγωγική πολιτική τους, ελπίζω ότι το ευρώ θα γίνει και πάλι, μετά από αυτή την ψηφοφορία, ένα ισχυρό νόμισμα στην υπηρεσία των πολιτών της 'Ενωσης.
<P>
Η Επιτροπή Santer μας υπέβαλε την Ατζέντα 2000. Το Κοινοβούλιο οφείλει σαφώς να ασχοληθεί με τις σημαντικές αυτές προτάσεις της Ατζέντας 2000, από τις οποίες εξαρτάται η ευημερία των εκατοντάδων εκατομμυρίων Ευρωπαίων και οι οποίες πρέπει να μας απασχολήσουν πολύ περισσότερο από τον νεποτισμό που προσάπτεται στην κ. Cresson ή σε άλλους. Από τη δοκιμασία αυτή η Επιτροπή βγήκε ενισχυμένη, και τη συγχαίρω γι' αυτό. Ανανεώνω την εμπιστοσύνη μου στο εν λόγω θεσμικό όργανο και τονίζω ότι σήμερα νίκησε η Ευρώπη.

<SPEAKER ID=61 LANGUAGE="FR" NAME="Bourlanges">
Κύριε Πρόεδρε, αγαπητοί συνάδελφοι, τί έπρεπε να κάνουμε; Τί κάναμε; Δεν οφείλαμε να υπερψηφίσουμε την πρόταση μομφής, γιατί, αρχικά, η πρόταση η οποία προκάλεσε όλη αυτή την αναταραχή κατατέθηκε με ένα σαφή στόχο: να δοθεί ψήφος εμπιστοσύνης στην Επιτροπή. Τί κάναμε; Κάναμε τρία πράγματα.
<P>
Εν πρώτοις, δεν υπερψηφίσαμε την πρόταση μομφής, αλλά δεν χορηγήσαμε και ψήφο εμπιστοσύνης. Δεν εξευρέθη στη Συνέλευση απόλυτη πλειοψηφία βουλευτών οι οποίοι θα μπορούσαν να πουν ότι εμπιστεύονται την Επιτροπή Santer. Η Επιτροπή ξεκίνησε μία διαβολική διαδικασία, στο τέλος της οποίας δεν έλαβε ψήφο εμπιστοσύνης.
<P>
Εξάλλου, αποφασίσαμε, κάτι που αποτελεί ανανδρία, αντί να εκτελέσουμε την Επιτροπή να παρατείνουμε το μαρτύριο. Αυτό δεν είναι ένδειξη θάρρους και δεν συμβιβάζεται με το κύρος των θεσμικών οργάνων. Και τέλος, ως αποκορύφωμα της ανανδρίας, αποφασίσαμε να αφήσουμε σε άλλους το έργο της εκτέλεσης των βασανιστηρίων.
<P>
Συνεπώς, εξασθενήσαμε την Επιτροπή και, ταυτόχρονα, παραιτηθήκαμε από την άσκηση των ίδιων μας των προνομίων. Σήμερα είναι ημέρα πένθους για τα θεσμικά όργανα της Ευρωπαϊκής Ένωσης.

<SPEAKER ID=62 LANGUAGE="FR" NAME="Giansily">
Κύριε Πρόεδρε, δεν υπερψήφισα την πρόταση μομφής, αντίθετα με τη μεγάλη πλειοψηφία της γαλλικής αντιπροσωπείας της Ομάδας μου. Αυτή η πρόταση μομφής, όταν κατατέθηκε από την κ. Green, είχε, κατά τη γνώμη μου, ως στόχο να διακόψει τη διαδικασία άρνησης της χορήγησης απαλλαγής. Η κ. Green έπαιξε με τη φωτιά και ο πολιτικός ελιγμός που έκανε ματαιώθηκε επιδέξια από τον Hervι Fabre-Aubrespy. 'Εχω ξεπεράσει την ηλικία αυτών των παιδικών παιχνιδιών, κι αυτά τα παιχνιδάκια, εξάλλου, δεν με διασκεδάζουν πλέον. Αυτός είναι ο λόγος για τον οποίο δεν συμμετείχα σε αυτό το φθηνό εγχείρημα, που υπαγορεύθηκε μάλλον από την άρνηση της Ευρώπης, παρά από άλλα κίνητρα.
<P>
Δεκαπέντε ημέρες μετά από την εισαγωγή του ευρώ, η Συνέλευσή μας και η Ευρώπη μας άξιζαν καλύτερη τύχη. Εντούτοις, η Επιτροπή δεν ξόφλησε το χρέος της απέναντί μας, δεδομένου ότι η συνέχιση της διαδικασίας χορήγησης απαλλαγής κατέστη γι' αυτήν πλέον προτεραιότητα. Αυτός είναι ο λόγος για τον οποίο της δίνω ραντεβού για τον Μάρτιο, ελπίζοντας ότι, αυτή τη φορά, θα μπορέσει να απαντήσει στα ερωτήματα που της θέσαμε.

<SPEAKER ID=63 LANGUAGE="DE" NAME="Wolf">
Κύριε Πρόεδρε, αγαπητοί συνάδελφοι, το γεγονός ότι διαπιστώνω πως εδώ σημειώθηκε αυτογκόλ δεν σημαίνει ότι ανήκω σε εκείνους που δεν ξέρουν να χάνουν. Όλες οι δυσκολίες και όλα τα φοβερά πράγματα που ήρθαν στην επιφάνεια με τη συζήτηση για τη χορήγηση απαλλαγής για το οικονομικό έτος 1996 επρόκειτο να εξαλειφθούν μέσω της ψήφου εμπιστοσύνης. Αυτή η ψήφος εμπιστοσύνης δεν υπήρξε. Πιστεύω, επίσης, ότι αυτή η επιτροπή των εμπειρογνωμόνων είναι μια κακή πατερίτσα. Πρέπει να εκμεταλλευτούμε τη χρονική στιγμή - έξω στους διαδρόμους χρησιμοποιήθηκε για την Επιτροπή η έκφραση βάδισμα «νεκρού ανθρώπου» - ώστε να καταφέρουμε η Επιτροπή αυτή να κάνει τουλάχιστον τώρα ό, τι πρέπει, προκειμένου να καταστεί βασικά δυνατόν αυτό που ο κύριος Martens μας υποσχέθηκε με παχιά λόγια, δηλαδή το τέλος της γραφειοκρατίας και της τεχνοκρατίας.
<P>
Εάν το Κοινοβούλιο δεν είχε εκφράσει με τόσες πολλές ψήφους τη δυσπιστία του, η Επιτροπή θα επαναπαυόταν τώρα και θα έλεγε ότι επρόκειτο για καταιγίδα σε ένα ποτήρι νερό. Για τον λόγο αυτό είμαι ευχαριστημένος - και το σκέφτηκα αρκετά - που συμμετείχα στην πρωτοβουλία και που εδώ έχουμε πλέον να κάνουμε με καθαρή έλλειψη εμπιστοσύνης. Θέλω να τονίσω και πάλι - κι αυτό μπορεί να το ερμηνεύσει ο κ. Berthu - ότι σε αυτή την πρωτοβουλία το ζητούμενο ήταν να αποκτήσουμε στην Ευρώπη μία ισχυρή Επιτροπή, έναν πραγματικό κοινοβουλευτισμό και να μην καλύπτουμε πλέον τις αδυναμίες με τεχνοκρατικές και γραφειοκρατικές συμπεριφορές και με αδιαφάνεια. Διότι η αδιαφάνεια είναι η ύψιστη αμαρτία, χωρίς αυτό να σημαίνει, όμως, ότι μπορούμε να είμαστε ανεκτικοί απέναντι στην ευνοιοκρατία, την κακοδιαχείριση και την απάτη.

<SPEAKER ID=64 LANGUAGE="DE" NAME="Konrad">
Κύριε Πρόεδρε, αξιότιμοι κυρίες και κύριοι, η κατάσταση έχει ως εξής: 232 συνάδελφοι ψήφισαν υπέρ της πρότασης μομφής και 27 απείχαν της ψηφοφορίας. Ουσιαστικά, 260 μέλη του Σώματος ήραν την εμπιστοσύνη στην Επιτροπή. Αυτό είναι που πρέπει επισημάνουμε τώρα. Αυτό είναι το μήνυμα.
<P>
Δεν κατανοώ καθόλου το γεγονός ότι στην πορεία των διαβουλεύσεων η συζήτηση μετατέθηκε με τα όσα εξέθεσε ο κ. Santer προς την κατεύθυνση της μεταρρύθμισης της δομής της διοίκησης, του περιορισμού του μεγέθους των ιδιαιτέρων γραφείων και της μεταρρύθμισης της οργάνωσης.
<P>
Εδώ πρόκειται κατ' αρχήν για την προσωπική ανικανότητα δύο Επιτρόπων, της κ. Cresson και του κ. Marνn. Εδώ πρόκειται για νεποτισμό και για την ανάληψη ευθύνης. Αυτό ακριβώς το σημείο οδήγησε, τόσο εμένα, προσωπικά, όσο και πολλούς άλλους, να εκφράσουμε τη δυσπιστία μας στην Επιτροπή.
<P>
Αναρωτιέμαι πώς θα συνεχίσουν τα πράγματα. Η Επιτροπή πρέπει να λάβει υπόψη της το αποτέλεσμα της ψηφοφορίας. Δεν μπορώ να φαντασθώ ότι θα συνεχίσει, σαν να μην έχει συμβεί τίποτα. Χαίρομαι που η Χριστιανοδημοκρατική Ένωση Γερμανίας/ Χριστιανοκοινωνική Ένωση στο Ευρωπαϊκό Κοινοβούλιο ψήφισε στο συνολό της υπέρ της πρότασης μομφής. Η Ομάδα του Ευρωπαϊκού Σοσιαλιστικού Κόμματος καλύπτει τα πεπραγμένα της Επιτροπής. Το γεγονός αυτό θέλω να το τονίσω και να το καταδικάσω ακόμα μία αφορά.
<P>
Ωστόσο, από την ψήφο αυτή έχει απομείνει το συμπέρασμα ότι η σχέση των θεσμικών οργάνων μεταξύ τους δεν είναι πλέον η ίδια. Και, παρά τη λύπη που προκαλεί το γεγονός ότι δεν επετεύχθη πλειοψηφία για την πρόταση μομφής, θα πρέπει να επισημάνουμε αυτή την αλλαγή και να πούμε ότι τα μέλη της Χριστιανοδημοκρατικής Ένωσης Γερμανίας/ Χριστιανοκοινωνικής Ένωσης στο παρόν Κοινοβούλιο ψήφισαν σωστά.

<SPEAKER ID=65 LANGUAGE="DE" NAME="Breyer">
Κύριε Πρόεδρε, αγαπητοί συνάδελφοι, καθώς είχα συνυπογράψει την πρόταση μομφής, ψήφισα φυσικά υπέρ, και πιστεύω πραγματικά πως ο μεγάλος αριθμός εκείνων που υποστήριξαν την πρόταση μομφής - περίπου το 40 % των μελών του Κοινοβουλίου - καθιστά σαφές ότι εδώ δεν υπάρχει πια ευρεία πλειοψηφία υπέρ της Επιτροπής. Από τη συζήτηση αυτή η Επιτροπή φεύγει έχοντας υποστεί μεγάλα πλήγματα, και, από πολιτική άποψη, είναι νεκρή. Αυτός ο μεγάλος αριθμός όσων υποστήριξαν την πρόταση μομφής έχει ακόμη μεγάλη βαρύτητα, δεδομένου ότι εδώ υπήρχε de facto ένας μεγάλος συνασπισμός των πολιτικών ομάδων της πλειοψηφίας. Όταν μάλιστα αναλογιστεί κανείς ότι, σε σύγκριση με την πρόταση μομφής για την υπόθεση της ΣΕΒ, ο αριθμός των υποστηρικτών της μομφής σχεδόν διπλασιάσθηκε, θα μπορούσαμε πλέον να μιλάμε για μία διάβρωση της εμπιστοσύνης προς την Ευρωπαϊκή Επιτροπή.
<P>
Ήταν ένα επίπονο βήμα για το Ευρωπαϊκό Κοινοβούλιο και, μολονότι ξεκινήσαμε το άλμα μας σαν τίγρεις, προσγειωθήκαμε, δυστυχώς, σαν χαλάκι μπροστά από το κρεβάτι, που το πατά κανείς πηγαίνοντας για ύπνο, διότι, δυστυχώς, το Ευρωπαϊκό Κοινοβούλιο παραχώρησε ουσιαστικά τα εξελεγκτικά του δικαιώματα σε μια αποκαλούμενη «επιτροπή εμπειρογνωμόνων» και έθεσε τον εαυτό του υπό κηδεμονία. Ελπίζω ότι αυτό δεν θα οδηγήσει σε απώλεια της αξιοπιστίας του Ευρωπαϊκού Κοινοβουλίου, και λυπούμαι κυρίως για τους ελιγμούς τακτικής των μεγάλων πολιτικών ομάδων της πλειοψηφίας. Υπήρξε, βέβαια, μία ευρεία υποστήριξη της πρότασης μομφής, αλλά εδώ το ζητούμενο δεν είναι οι εκτενείς έρευνες ως προς το τι θα γίνει με την επιτροπή των εμπειρογνωμόνων. Σήμερα πρέπει να εξαχθούν πολιτικά συμπεράσματα. Παρ' όλα αυτά, ως υπογράφουσα την πρόταση είμαι ευχαριστημένη με το αποτέλεσμα, γιατί ήταν ένα δυνατό ταρακούνημα για την Επιτροπή.

<SPEAKER ID=66 NAME="Cardona">
1. Η ψήφος μου δεν θα πρέπει να εκληφθεί ως μία ψήφος εμπιστοσύνης προς την Επιτροπή, διότι δεν έχει ένα τέτοιο νόημα. Όπως επίσης, η πρόταση που τίθεται τώρα σε ψηφοφορία δεν αποτελεί μια πρόταση εμπιστοσύνης επειδή, σύμφωνα με τον Κανονισμό, δεν μπορεί να έχει τέτοιο χαρακτήρα.
<P>
2.Όλη αυτή η διαδικασία, ήδη από το ξεκίνημά της κατά την τελευταία περίοδο συνόδου, και μέχρι σήμερα, ποτέ δεν υπήρξε ξεκάθαρη, και φρονώ ότι συνιστά στοιχειώδη πράξη δικαιοσύνης ο καταλογισμός ευθυνών, την παρούσα στιγμή, στην Ομάδα του ΕΣΚ και στην Πρόεδρό της για την κατάσταση που έχει διαμορφωθεί και που καθόλου δεν τιμά την Ευρωπαϊκή Ένωση και τα θεσμικά της όργανα.3.Επιπλέον, δηλώνω απερίφραστα πως μία από τις αιτίες που καθόρισαν το νόημα της παρούσας ψήφου μου έχει να κάνει με λόγους τους οποίους θα μπορούσαν κάποιοι να επικαλεστούν ως λόγους κρατικής ασφάλειας ή προάσπισης του εθνικού συμφέροντος, ακόμη και μέσα στους κόλπους της Ευρωπαϊκης Ένωσης. Αυτή η κυριολεκτικά εφιαλτική καταγγελία προθέσεων, που κινείται σε ασαφή και απροσδιόριστα πλαίσια, μου δίνει την εντύπωση ότι κρύβει συγκεκριμένους ελιγμούς, που έχουν μεν την άσεμνη πτυχή τους, αλλά που προφανώς επιζητούν ανομολόγητους στόχους. Οφείλουμε να έχουμε κατά νου το γεγονός ότι, αυτήν ακριβώς την περίοδο, βρίσκονται σε εξέλιξη σημαντικές διαπραγματεύσεις, συγκεκριμένα για την Ατζέντα 2000, τα διαρθρωτικά ταμεία και το Ταμείο Συνοχής, στις οποίες εμπλέκονται οι φτωχότερες χώρες, μεταξύ των οποίων και η Πορτογαλία.Θεωρώ χρέος μου, ωστόσο, να συμμεριστώ την ιδέα ότι η παρούσα Επιτροπή δεν ανταποκρίθηκε στον ρόλο που της έχει ανατεθεί και που όφειλε να διαδραματίσει, έτσι τουλάχιστον όπως εγώ τον αντιλαμβάνομαι. Αυτό φαίνεται κυρίως από την έλλειψη διαφάνειας και από την παντελή αθέτηση της «αρχής της χρηστής δημοσιονομικής διαχείρισης», για να μην αναφέρω, μεταξύ άλλων, τις αποχρώσες ενδείξεις για απανωτά κρούσματα απάτης και τη θλιβερώς διαβόητη υπόθεση της ΣΕΒ.
<P>
Για όλους τους λόγους που προανέφερα, λοιπόν, ψηφίζω κατά της παρούσας πρότασης μομφής, μία ψήφος η οποία - επαναλαμβάνω - δεν θα πρέπει να εκληφθεί ως ψήφος εμπιστοσύνης σε αυτή την Επιτροπή.

<SPEAKER ID=67 LANGUAGE="FR" NAME="Blot">
Κύριε Πρόεδρε, αγαπητοί συνάδελφοι, ως Εθνικό Μέτωπο υπερψηφίζουμε την πρόταση μομφής κατά της Ευρωπαϊκής Επιτροπής, λόγω των παρατυπιών σε θέματα διαχείρισης, για τις οποίες κατηγορήθηκε από το Κοινοβούλιο και τις οποίες αγνόησε. Πάντως, θα προσθέσω ότι, στην πραγματικότητα, είχα υπογράψει αυτή την πρόταση μομφής, μαζί με τον κ. Mιgret και τον κ. Le Gallou, ύστερα από ρητή αίτηση του κ. Fabre-Aubrespy και ότι αυτός θεώρησε σκόπιμο να αποσύρει στη συνέχεια τις υπογραφές μας, χωρίς να ζητήσει τη γνώμη μας, κάτι για το οποίο εκφράζω δημοσίως τη λύπη μου.
<P>
Εξάλλου, διαπιστώνω ότι οι χριστιανοδημοκράτες της Ομάδας του Ευρωπαϊκού Λαϊκού Κόμματος και οι σύμμαχοί τους, μαζί με τους σοσιαλιστές, σχηματίζουν μία πραγματική ομάδα στήριξης της Επιτροπής έναντι των πάντων. Αυτή η σκανδαλώδης συμμαχία αυτών, που υποκρίνονται ότι είναι δεξιοί και εκείνων που ισχυρίζονται ότι είναι αριστεροί, προσφέρει στην Επιτροπή, όπως γνωρίζουμε καλά, μία πλειοψηφία αρχής. Κατά τη γνώμη μου, πρόκειται για αποτυχία της δημοκρατίας. Η Ευρώπη παρουσιάζει, πράγματι, το αληθινό της πρόσωπο: πρόκειται για μία τεχνοκρατική και ολιγαρχική οργάνωση.
<P>
Σε αυτή την Ευρώπη καταδικάζονται κατά κάποιον τρόπο τα συμφέροντα των πολιτών και, συνεπώς, των φορολογουμένων. Αρνούμενη να καταδικάσει την Επιτροπή, νομίζω ότι, ουσιαστικά, η πλειοψηφία του Ευρωπαϊκού Κοινοβουλίου επέλεξε, οριστικά, να καταδικάσει τα συμφέροντα των λαών, και ιδίως τα συμφέροντα του γαλλικού λαού, γεγονός για το οποίο εκφράζω, φυσικά, την απογοήτευσή μου.

<SPEAKER ID=68 NAME="Girγo Pereira">
Η υποβολή της υπό εξέταση πρότασης μομφής προήλθε απευθείας από την άρνηση του Κοινοβουλίου να χορηγήσει απαλλαγή για το έτος 1996, έχοντας ως άμεσο αίτιο την εν λόγω άρνηση. Εφόσον το Κοινοβούλιο αποφάσισε να αναπέμψει το όλο ζήτημα στην αρμόδια επιτροπή, θεωρώ πρόωρη την κατάθεση αυτής της πρότασης μομφής.
<P>
Από την άλλη πλευρά, η Επιτροπή προχώρησε στην υποβολή ενός σχεδίου αντιμετώπισης του προβλήματος των απατών, το οποίο εμφανίζει συγκεκριμένο χρονοδιάγραμμα και δρομολογείται με τη συνεργασία του ίδιου του Κοινοβουλίου. Επιπλέον, από τη στιγμή που διαφωνώ με τις εξατομικευμένες καταγγελίες που στρέφονται κατά ορισμένων Επιτρόπων, καταγγελίες που εκτοξεύονται δίχως προηγούμενη ενδελεχή διερεύνηση των συγκεκριμένων ευθυνών τους, δεν θα μπορούσα να ψηφίσω με πλήρη συνείδηση τις προτάσεις ψηφίσματος που κινούνται προς αυτή την κατεύθυνση.
<P>
Τέλος, η Ευρώπη διανύει σήμερα ένα εξαιρετικά σημαντικό στάδιο. Μετά από την καθιέρωση του ευρώ, μας περιμένουν τώρα οι προκλήσεις της Ατζέντας 2000, της μεταρρύθμισης της ΚΓΠ, της διεύρυνσης, των διαρθρωτικών ταμείων, που παρουσιάζουν τεράστια σημασία, ειδικότερα για τις χώρες της συνοχής.
<P>
Για να μη συμβάλω στην υπονόμευση του κλίματος γαλήνης και σταθερότητας, και με σκοπό να αποτραπεί μία θεσμική κρίση, ψήφισα κατά της πρότασης μομφής.

<SPEAKER ID=69 LANGUAGE="FR" NAME="Fayot">
 Οι σοσιαλιστές ευρωβουλευτές του Λουξεμβούργου στήριξαν την Επιτροπή, διατυπώνοντας παράλληλα τις επικρίσεις και τις σοβαρές ανησυχίες τους όσον αφορά τη διαχείριση ορισμένων οικονομικών και διοικητικών θεμάτων.
<P>
Για τον λόγο αυτό χαιρέτισαν το πρόγραμμα οκτώ σημείων το οποίο παρουσίασε ο Πρόεδρος Santer τη Δευτέρα ενώπιον του Κοινοβουλίου. Τα μέτρα οικονομικής και διοικητικής εξυγίανσης που προτείνονται στο σοσιαλιστικό ψήφισμα συμφωνούν με τις κατευθύνσεις του προγράμματος του Προέδρου της Επιτροπής.
<P>
Αυτός είναι ο λόγος για τον οποίο απέρριψαν σαφώς και κατηγορηματικά την πρόταση μομφής κατά της Επιτροπής, επιβεβαιώνοντας την εντολή της. Εάν επιθυμούμε να βελτιώσει η Επιτροπή τη διαχείρισή της, πρέπει να της δώσουμε πίστωση χρόνου.
<P>
Αντίθετα με ορισμένους οι οποίοι καταχράστηκαν την ψηφοφορία αναφορικά με τη χορήγηση απαλλαγής, προκειμένου να εξασθενήσουν την Επιτροπή, οι σοσιαλιστές επέμεναν πάντα στην ανάγκη για μία Επιτροπή που να παραμένει ισχυρή και λειτουργική έως το τέλος της θητείας της.
<P>
Η πρόταση μομφής των σοσιαλιστών αποτελούσε πρόταση επιβεβαίωσης της Επιτροπής. Ο ίδιος ο Πρόεδρος Santer την είχε ζητήσει την παραμονή της ψηφοφορίας σχετικά με τη χορήγηση απαλλαγής, τον Δεκέμβριο, προκειμένου να διασαφηνισθούν οι σχέσεις μεταξύ του Κοινοβουλίου και της Επιτροπής. Χωρίς αυτή την πολιτική πρωτοβουλία των σοσιαλιστών, τα μέτρα τα οποία εξήγγειλε ο Jacques Santer δεν θα είχαν έρθει στο φως.
<P>
Εξάλλου, οι συζητήσεις γύρω από την πρόταση αυτή δημιούργησαν στους κόλπους του Ευρωπαϊκού Κοινοβουλίου έναν συνασπισμό κατά μίας ισχυρής Επιτροπής.
<P>
Αυτός ο ετερόκλητος συνασπισμός καλύπτει από τη Χριστιανοδημοκρατική Ένωση Γερμανίας και τη βαυαρική Χριστιανοκοινωνική Ένωση (ο αντιπρόεδρος της οποίας υπέγραψε την πρόταση μομφής της αντιτιθέμενης στη συνθήκη του Μάαστριχτ δεξιάς), τους φιλελεύθερους, τους Πράσινους, έως την άκρα δεξιά. Θέλει να αποκομίσει όφελος πάση θυσία, έξι μήνες πριν τις εκλογές, από ένα κυνήγι μαγισσών χωρίς προηγούμενο που έχει ως στόχο, με τις πλέον αβάσιμες φήμες, ακόμα και τον ίδιο τον Πρόεδρο Santer.
<P>
Αυτός ο ανεύθυνος συνασπισμός έβλαψε, όχι μόνο το κύρος της Επιτροπής, αλλά και την ίδια την Ευρωπαϊκή 'Ενωση, χάρη στην ανηλεή επίθεσή του κατά μίας Επιτροπής της οποίας ο πολιτικός απολογισμός, τη στιγμή της κυκλοφορίας του ευρώ, είναι ιδιαίτερα θετικός.

<SPEAKER ID=70 NAME="Αλαβάνος">
Η ψήφος υπέρ της μομφής για την Επιτροπή είναι μία πολιτική ψήφος ενάντια στην αδιαφάνεια, την κακοδιαχείριση, το γραφειοκρατικό πνεύμα, το δημοκρατικό έλλειμμα, την αλαζονεία απέναντι στους πολίτες της Ευρωπαοκής «Ενωσης, τα δίκτυα επιχειρήσεων και συμβούλων που παρασιτούν γύρω από τον κοινοτικό προϋπολογισμό, που έχει ως πηγή του τη φορολόγηση του ευρωπαίου πολίτη. Είναι μια πολιτική ψήφος υπέρ ενός ισχυρού Κοινοβουλίου στην Ευρωπαοκή «Ενωση, που μπορεί να παρεμβαίνει αποφασιστικά και τολμηρά στις διεργασίες.
<P>
Η ψήφος αυτή δεν έχει το νόημα της άρνησης εμπιστοσύνης σε όλους τους Επιτρόπους και στον καθένα μεμονωμένα. Ειδικότερα πρέπει με την ευκαιρία να αναφέρω την εμπιστοσύνη στον έλληνα Επίτροπο Χρήστο Παπουτσή, που ανέλαβε την ευθύνη τομέων όπου στο παρελθόν είχαν παρουσιασθεί μεγάλα προβλήματα σκανδάλων και κακοδιαχείρισης, όπως ο τουρισμός και η πυρηνική ενέργεια.

<SPEAKER ID=71 LANGUAGE="FR" NAME="Fιret">
 Υπερψηφίζω την πρόταση μομφής κατά της Ευρωπαϊκής Επιτροπής γιατί, εν πρώτοις, θεωρώ ότι, αν δεν το πράξω, θα είναι σαν να εκφράζω την εμπιστοσύνη μου, κάτι που θα ήταν αδιανόητο, εν όψει των σκανδαλωδών περιπτώσεων παρατυπιών, απάτης, και δυσλειτουργίας που αποκαλύφθηκαν στις διάφορες κοινοτικές πολιτικές τις οποίες διαχειρίζεται η Επιτροπή.
<P>
Αρνούμενος την παγίδα του σοσιαλιστικού κειμένου, το οποίο δεν αποβλέπει σε τίποτα άλλο, παρά να απαλλάξει την Επιτροπή από τα σοβαρά σφάλματά της και να διατηρήσει το εκτελεστικό σώμα στη θέση του, κρίνω ότι πρέπει, χωρίς δισταγμό, να τεθεί η Επιτροπή ενώπιον των πολιτικών ευθυνών της, τις οποίες, μέχρι σήμερα, πάντα απέφευγε επιδέξια.
<P>
Υπερψήφιση της πρότασης μομφής σημαίνει προστασία της αξιοπιστίας του κοινοβουλευτικού θεσμού, τον οποίο αντιμετώπισε με περιφρόνηση η Επιτροπή, που παρέχει με μεγαλύτερη προθυμία πληροφορίες στον Τύπο, παρά στις επιτροπές του Ευρωπαϊκού Κοινοβουλίου.
<P>
Υπερψήφιση της πρότασης μομφής σημαίνει προπάντων προστασία των συμφερόντων των Ευρωπαίων πολιτών και εκλογέων, τα χρήματα των οποίων καταχράται και σπαταλά ένα βουβό και μυστικό τεχνοκρατικό θεσμικό όργανο, το οποίο δεν μπόρεσε, μέχρι σήμερα, να εκτελέσει τα καθήκοντά του.
<P>
Αυτό που διακυβεύεται είναι σημαντικό: πρόκειται, κατά τη γνώμη μου, για κάτι αποφασιστικό που αφορά τη διασαφήνιση της συζήτησης.

<SPEAKER ID=72 NAME="Anttila, Ryynδnen και Virrankoski">
Εμείς οι υπογράφoντες καταψηφίσαμε την πρόταση μομφής κατά της Επιτροπής, επειδή δεν έχει αποδειχθεί ότι η Επιτροπή, κατά την άσκηση των καθηκόντων της, υπήρξε ένοχη για κάποια ενέργεια, εξαιτίας της οποίας θα έπρεπε να παραιτηθεί, μολονότι υπάρχουν αρκετά περιθώρια βελτίωσης σε ό, τι αφορά τη διοίκηση.
<P>
Το συμφέρον της Φινλανδίας υπαγορεύει τη λειτουργία μιας αποτελεσματικής Επιτροπής, η οποία να είναι σε θέση να εξισορροπήσει τη δύναμη των μεγάλων κρατών μελών σε σχέση με τα μικρά κράτη κατά τις διαπραγματεύσεις για την Ατζέντα 2000, οι οποίες βρίσκονται στην τελική ευθεία και όπου η χώρα μας θα πρέπει να υπερασπισθεί σημαντικά εθνικά συμφέροντα.
<P>
Θεωρούμε, εντούτοις, απαραίτητη τη λήψη μέτρων εκ μέρους της Επιτροπής, σύμφωνα με το αίτημα του Κοινοβουλίου, για τη βελτίωση της οικονομικής διαχείρισης, καθώς και για την αποσαφήνιση των ευθυνών που βαρύνουν μεμονωμένους Επιτρόπους. Τα φαινόμενα αδιαφάνειας και καταχρήσεων θα πρέπει να διερευνηθούν και οι εμπλεκόμενοι θα πρέπει να αναλάβουν τις ευθύνες τους.

<SPEAKER ID=73 LANGUAGE="FR" NAME="Grosch">
 Οι πληροφορίες που παρασχέθηκαν στο Κοινοβούλιο τις τελευταίες εβδομάδες, και κυρίως στην Επιτροπή Ελέγχου του Προϋπολογισμού, με εμποδίζουν να διατηρήσω την εμπιστοσύνη μου στην πολιτική διαχείριση ορισμένων Επιτρόπων. Το Κοινοβούλιο αποδυναμώθηκε, αναθέτοντας το εξελεγκτικό του καθήκον έναντι της Επιτροπής σε μία επιτροπή εμπειρογνωμόνων.
<P>
Απείχα κατά την ψηφοφορία της πρότασης μομφής εναντίον του συνόλου της Επιτροπής, γιατί δεν μπορώ να καταδικάσω ένα ολόκληρο θεσμικό όργανα εξαιτίας των πράξεων ορισμένων. Εξάλλου, δεν μπορώ να συμμετάσχω στο πολιτικό παιχνίδι ορισμένων πολιτικών ομάδων, σε ένα παιχνίδι που υπαγορεύεται μάλλον από τα εκλογικά συμφέροντα στην περιφέρειά τους, παρά από την αντικειμενική αξιολόγηση της κατάστασης.
<P>
Εάν κάθε κρίση προσφέρει τη δυνατότητα μίας ανανέωσης, μπορούμε, χάρη στη συμπεριφορά μας, να αναγκάσουμε την Επιτροπή να θέσει τέρμα σε ορισμένες καταχρήσεις και στην υπερβολική γραφειοκρατία.

<SPEAKER ID=74 NAME="Bonde, Krarup και Sandbζk">
Το Κίνημα του Ιουνίου και το Λαϊκό Κίνημα ψήφισαν μόνο να κατονομαστούν συγκεκριμένοι Επίτροποι, δεδομένου ότι η μεγαλύτερη κοινοβουλευτική ομάδα του Ευρωπαϊκού Κοινοβουλίου ανακοίνωσε ότι θα ψηφίσουν τη δική τους πρόταση μομφής, μόνο εάν στο Κοινοβούλιο υπάρχει πλειοψηφία για την άσκηση κριτικής σε συγκεκριμένους Επιτρόπους.
<P>
Υπάρχει διαφορά ανάμεσα στην ενοχή και στην ευθύνη. Κάποιος μπορεί να έχει την ευθύνη χωρίς να είναι ένοχος. Το Κίνημα του Ιουνίου και το Λαϊκό Κίνημα δεν παίρνουν θέση για το ποιος είναι ένοχος. Αυτό το εναποθέτουμε στον κανονισμό υπηρεσιακής κατάστασης των υπαλλήλων και στο Δικαστήριο. Υπερψηφίζουμε την πρόταση μομφής κατά της Επιτροπής, διότι ολόκληρη η Επιτροπή είναι αναμφίβολα υπεύθυνη και οφείλει να επωμιστεί την ευθύνη για το γεγονός ότι ότι υπάρχουν τόσα στραβά, τα οποία μάλιστα συνεχίζουν να πηγαίνουν στραβά. Εάν η πολιτική ηγεσία δεν αναλάβει την ευθύνη, τότε δεν υφίσταται καν ευθύνη, και ο προϋπολογισμός δεν είναι παρά ένας μπουφές απ' όπου ο καθένας παίρνει ό, τι θέλει.
<P>
Το βασικό πρόβλημα είναι ότι ο Santer και οι συνάδερφοί του δεν ηγούνται, αλλά αφήνονται να οδηγούνται σε μπλεξίματα με σπατάλες, καταχρήσεις, απάτες, και διαφθορά. Ο Santer έχει πιαστεί αιχμάλωτος στο ίδιο του το οχυρό. Η Επίτροπος προσωπικού έχει πιαστεί αιχμάλωτη. Ο διευθυντής προσωπικού έχει πιαστεί αιχμάλωτος. Μόνο μία πρόταση μομφής θα απελευθερώσει τους αιχμαλώτους και θα δημιουργήσει ένα νέο ήθος που θα διέπεται από διαφάνεια, εγγύτητα και δημοκρατία, αντί για αδιαφάνεια, υπεροψία και γραφειοκρατία. Ο Santer αντέδρασε δυναμικά, όταν δεν έπρεπε, αλλά δεν αντέδρασε δυναμικά, όταν έπρεπε. Απέλυσε έναν υπάλληλο, επειδή έδωσε ένα έγγραφο σε έναν βουλευτή εκλεγμένο από τον λαό. Κανονικά θα έπρεπε να απολύσει αυτούς που εμποδίζουν τους εκλεγμένους του λαού να λαμβάνουν αυτά που ζητούν. Γι' αυτό και το Κίνημα του Ιουνίου και το Λαϊκό Κίνημα επιθυμούν την παύση των καθηκόντων της Επιτροπής του Santer.

<SPEAKER ID=75 NAME="Lannoye">
Τα γεγονότα των τελευταίων μηνών, τα οποία ανάγκασαν το Ευρωπαϊκό Κοινοβούλιο να μη χορηγήσει απαλλαγή για το οικονομικό έτος 1996, κατέδειξαν σε μεγάλο βαθμό μία γενικευμένη έλλειψη αυστηρότητας, όσον αφορά τη διαχείριση και την παρακολούθηση ενός μεγάλου αριθμού κοινοτικών πρωτοβουλιών και προγραμμάτων.
<P>
Αυτή η έλλειψη αυστηρότητας, που δημιούργησε σπατάλες κι έβλαψε τα συμφέροντα και την εικόνα της Ευρωπαϊκής 'Ενωσης, δικαιολογεί από μόνη της την εκδήλωση δυσπιστίας έναντι της Επιτροπής.
<P>
Ωστόσο, σε αυτό προστέθηκε ένας πολιτικά απαράδεκτος χειρισμός, εκ μέρους της Επιτροπής, όσον αφορά τη σύγκρουση η οποία την αντιπαραθέτει στο Κοινοβούλιο: άρνηση διαβίβασης εγγράφων, ξύλινη γλώσσα, ακόμα και υπεροψία, που αποτελούν ενδείξεις ενός πνεύματος ατιμωρησίας το οποίο συναντούμε παντού στην Επιτροπή.
<P>
Οι επανειλημμένες δηλώσεις της Επιτροπής σχετικά με τη διαφάνεια και τη βούληση για «ειλικρινή συνεργασία» με το Κοινοβούλιο συγκαλύπτουν μία πανταχού παρούσα πραγματικότητα. Η διαφάνεια αφορά τις περισσότερες φορές μόνο γεγονότα ευρύτατα γνωστά και θέματα για τα οποία οι ευρωβουλευτές χρειάσθηκε να αποσπάσουν πληροφορίες. Η συνεργασία είναι αποκλειστικά ρητορική. Τα ψηφίσματα του Κοινοβουλίου που παραμένουν χωρίς συνέχεια, έστω κι αν ψηφίζονται με μία πολύ μεγάλη πλειοψηφία, δεν λαμβάνονται υπόψη, ενώ ο παραγκωνισμός του Κοινοβουλίου σε καυτά θέματα (διατλαντικές σχέσεις, εμπορικές συμφωνίες, ...) είναι συχνό φαινόμενο.
<P>
Ορισμένοι μιλούν για την δήθεν αποτελεσματικότητα της Επιτροπής στον ρόλο της ως κινητηρίου δύναμης της Ευρωπαϊκής 'Ενωσης και θεματοφύλακα των συνθηκών. Η σημερινή Επιτροπή επιδεικνύει μία αυστηρότητα «μεταβλητής γεωμετρίας»: ψιλολογά, χάρη στη βούληση του κ Van Miert, τα θέματα που αφορούν τις δημόσιες ενισχύσεις και τις υποψίες στρέβλωσης του ανταγωνισμού, αλλά παρουσιάζεται κάτι παραπάνω από επιφυλακτική, αν όχι βουβή, όταν πρόκειται να αμφισβητηθούν ορισμένα κράτη μέλη. 'Ετσι, η συμπεριφορά της βρετανικής κυβέρνησης στην επιχείρηση «αλεπού της ερήμου» αποτελεί παράβαση του άρθρου Ι της Συνθήκης. Όσον αφορά τον φάκελο «κλιμάκιο» (Echelon ) η Επιτροπή αρνείται απλώς να απαντήσει.
<P>
Οι σημερινές ελλείψεις σε θέματα διαχείρισης, διαφάνειας, συνοχής και πολιτικής πρωτοβουλίας είναι διαρθρωτικές, και ευθύνεται το σύνολο της Επιτροπή και όχι ένας συγκεκριμένος Επίτροπος.
<P>
Όσοι μιλούν για πολιτικό κενό σε περίπτωση μομφής απατώνται. Βέβαια, υπάρχει πολιτική κρίση, αλλά πρόκειται για μία χρήσιμη κρίση. Αυταπατάται όποιος νομίζει ότι ο ρόλος της Επιτροπής ενώπιον των διαφόρων προκλήσεων που αντιμετωπίζει η 'Ενωση (μεταρρύθμιση της ΚΓΠ και των διαρθρωτικών ταμείων, χρηματοδότηση της 'Ενωσης, διεύρυνση) μπορεί να εξακολουθήσει να είναι σημαντικός με τη σημερινή ομάδα. 'Ηδη πολιτικά ασθενής από την αρχή, η Επιτροπή Santer απώλεσε την αξιοπιστία και το κύρος της!
<P>
Η καλύτερη υπηρεσία που μπορεί να προσφέρει στην Ευρωπαϊκή 'Ενωση είναι να παραιτηθεί.
<P>
Το Κοινοβούλιο έχει τη δυνατότητα να στείλει ένα ισχυρό μήνυμα στην ευρωπαϊκή κοινή γνώμη, μεμφόμενο την Επιτροπή. Είναι πλέον καιρός να διαπιστωθεί ότι τα ευρωπαϊκά θεσμικά όργανα έχουν έναν απαρχαιωμένο τρόπο λειτουργίας. Έφθασε η στιγμή να καταστούν αποτελεσματικότερα, και κυρίως δημοκρατικότερα, τα ευρωπαϊκά θεσμικά όργανα, και ειδικότερα η Επιτροπή, το υβριδικό καθεστώς της οποίας πρέπει να αναθεωρηθεί.
<P>
Μία μομφή κατά της Επιτροπής δεν φέρνει από μόνη της την απάντηση, αποτελεί όμως απαραίτητη προϋπόθεση για την αλλαγή.

<SPEAKER ID=76 LANGUAGE="SV" NAME="Cars">
Υπερψήφισα την πρόταση μομφής, διότι ο Πρόεδρος Santer με τη στάση του υπονόμευσε σε τέτοιο βαθμό την εμπιστοσύνη προς την Επιτροπή ώστε - εντελώς ανεξάρτητητα από τη σημερινή απόφαση του Κοινοβουλίου - κατέστη αδύνατη η λειτουργία της σε πολιτικό επίπεδο. Δεν είναι σε θέση να ενεργήσει με την ισχύ που απαιτείται για τα σημαντικά θέματα τα οποία περιλαμβάνονται τώρα στην ημερήσια διάταξη της Ευρώπης.
<P>
Ως φιλελεύθερος και αφοσιωμένος φιλοευρωπαίος, θέλησα με την ψήφο μου να συμβάλω στην αποκατάσταση της εμπιστοσύνης των Ευρωπαίων πολιτών προς τα θεσμικά όργανα της ΕΕ και την ευρωπαϊκή ιδέα. Η τοποθέτησή μου δεν σημαίνει ότι αρνούμαι το γεγονός ότι από πολλές απόψεις η Επιτροπή έχει επιτελέσει ένα καλό έργο και ότι η μεγάλη πλειοψηφία των Επιτρόπων είναι πρόσωπα ικανά και άξια σεβασμού. Γι' αυτόν τον λόγο, ελπίζω ότι θα δοθεί στους περισσότερους Επιτρόπους η δυνατότητα να ολοκληρώσουν τα καθήκοντά τους, επανατοποθετούμενοι στις θέσεις τους.
<P>
Συνεπώς, ελπίζω ότι ο Πρόεδρος της Επιτροπής, κ. Santer, θα αντικατασταθεί το συντομότερο δυνατόν από ένα πρόσωπο το οποίο θα μπορέσει να αποκαταστήσει την εμπιστοσύνη προς την Επιτροπή και την Ένωση, καθώς και την ευρωπαϊκή συνεργασία στο σύνολό της.

<SPEAKER ID=77 NAME="Ford">
Μιλώντας εκ μέρους του ευρωκοινοβουλευτικού Εργατικού Κόμματος και του αρχηγού του Alan Donnelly, δεν έχουμε σήμερα κανέναν απολύτως ενδοιασμό να καταψηφίσουμε την πρόταση μομφής του κ. Fabre-Aubrespy κατά της Ευρωπαϊκής Επιτροπής. Ο κ. Santer αναγνώρισε καθυστερημένα ότι οι διαδικασίες της Επιτροπής χρειάζονται μία δραστική λεπτομερή εξέταση, αν πρόκειται να δοθεί τέλος στο σύστημα που επέτρεψε στην απάτη, τον νεποτισμό και τη διαφθορά να έχουν μία πολύ θλιβερή θέση στο πλαίσιο των θεσμικών οργάνων της Κοινότητας.
<P>
Έχουμε επίσης μία ανάληψη δέσμευσης από τον Πρόεδρο της Επιτροπής ότι οι κατηγορίες κατά των συμβαλλομένων, των υπαλλήλων και των Επιτρόπων θα διερευνηθούν ενδελεχώς και θα ασκηθούν διώξεις. Σήμερα θα ήταν τελείως λάθος να ενεργήσει το Κοινοβούλιο ως δικαστής, ένορκος και εκτελεστής, προκαταλαμβάνοντας αυτές τις έρευνες.
<P>
Παρ' όλα αυτά, αυτή είναι η αρχή και όχι το τέλος της διαδικασίας. Αν δεν πραγματοποιηθούν οι υποσχόμενες μεταρρυθμίσεις της Επιτροπής, κι αν η έκθεση της ομάδας των εμπειρογνωμόνων δεν τηρηθεί κατά γράμμα, προειδοποιούμε ότι η κρίσιμη σημερινή μας υποστήριξη δεν μπορεί να θεωρείται στο μέλλον δεδομένη. Αυτή η ψήφος είναι μάλλον μία τελική προειδοποίηση, παρά μία ψήφος εμπιστοσύνης.

<SPEAKER ID=78 NAME="Graenitz">
Ψήφισα κατά της πρότασης μομφής, επειδή πιστεύω ότι ο δικός μου στόχος μιας αποτελεσματικής ευρωπαϊκής διοίκησης και της συνδεόμενης με αυτή φειδωλής χρήσης των κονδυλίων του προϋπολογισμού μπορεί να επιτευχθεί, μόνον εάν αναπτυχθεί σε ευρωπαϊκό επίπεδο και από κοινού με όλα τα ευρωπαϊκά θεσμικά όργανα μία νέα ευρωπαϊκή δομή διοίκησης.

<SPEAKER ID=79 NAME="Ilaskivi, Matikainen-Kallstrφm και Otila">
H ομάδα των υπογραφόντων ευρωβουλευτών θεωρεί ότι η πρόταση μομφής του Κοινοβουλίου κατά της Επιτροπής θα είχε ως επακόλουθο την αναίρεση των προϋποθέσεων αποτελεσματικής λειτουργίας κατά την επικείμενη Προεδρία της Φινλανδίας στην ΕΕ. Η μομφή θα είχε ως αποτέλεσμα να αρκεστούμε, μέχρι τη λήξη της περιόδου θητείας της Επιτροπής, δηλαδή μέχρι το τέλος του τρέχοντος έτους, σε μία προσωρινού χαρακτήρα λειτουργία της Επιτροπής, γεγονός που θα είχε άμεσες αρνητικές επιπτώσεις και για την περίοδο της Προεδρίας της Φινλανδίας, η οποία ξεκινά το καλοκαίρι.
<P>
Ωστόσο, θα πρέπει να τονισθεί ότι οι υποψίες που αφορούν περιπτώσεις απάτης, οι καταχρήσεις και οι διοικητικές αδυναμίες που έχουν παρουσιαστεί στους κόλπους της Επιτροπής αποτελούν την αιτία για την άσκηση δικαιολογημένης και αυστηρής κριτικής. Μολονότι υπήρξαν πολλές αμέλειες, η Επιτροπή ασχολήθηκε με αυτές με ιδιαίτερη απροθυμία, συγκαλύπτοντας τα λάθη. Υπό το φως των γεγονότων που έχουν παρουσιασθεί, δεν θα μπορούσαμε ούτε να εκφράσουμε την πλήρη εμπιστοσύνη μας στον τρόπο με τον οποίο η Επιτροπή ασκεί τα σημαντικά καθήκοντά της και αναλαμβάνει τις μεγάλες ευθύνες της.
<P>
Με βάση τα παραπάνω στοιχεία, θεωρήσαμε ότι η καλύτερη εναλλακτική λύση ήταν να ψηφίσουμε λευκό σε αυτή την ψηφοφορία επί της πρότασης μομφής. Παράλληλα, ελπίζουμε ότι τα μέλη της Επιτροπής, η κυρία Cresson και ο κύριος Marνn, θα εξάγουν τα συμπεράσματά τους από τη διαμορφωθείσα κατάσταση και θα υποβάλουν αυτοβούλως την παραίτησή τους. Υπογραμμίζουμε ακόμα ότι η ιδρυτική συνθήκη της Ένωσης δεν δίδει στο Κοινοβούλιο τη δυνατότητα παροχής ψήφου εμπιστοσύνης προς ένα μεμονωμένο μέλος της Επιτροπής.

<SPEAKER ID=80 NAME="Λαμπρίας">
Αίσθημα ευθύνης πρυτάνευσε στα μέλη της ελληνικής αντιπροσωπείας στην κοινοβουλευτική ομάδα του Ε.Λ.Κ. που καταψήφισαν την πρόταση μομφής που απέμεινε, μετά την απόσυρση της προηγηθείσης του Ε.Σ.Κ. η οποία εντασσόταν σε μια θνησιγενή προσπάθεια εντυπωσιασμού της κοινής γνώμης.
<P>
Σε καμία περίπτωση, ακριβώς τις ημέρες που ξεκίνησε ελπιδοφόρα το «ευρώ», που εντατικοποιούνται οι διαδικασίες για την ιστορική αναγκαιότητα της Διεύρυνσης, που ανακύπτει η ανάγκη να προωθηθεί η ΚΕΠΠΑ, δεν είναι επιτρεπτή η τεχνητή πρόκληση θεσμικής κρίσης και η αποδυνάμωση της Επιτροπής.
<P>
Μόνον όσοι αρνούνται ν'αντιληφθούν ότι στους λαούς που εκπροσωπούμε δεν γίνονται διακρίσεις μεταξύ θεσμικών οργάνων μπορούν να επιχαίρουν αν καταρρακωθεί το κύρος οιουδήποτε από τα τρία. Είναι η συνοπτική εικόνα της Ευρώπης που κηλιδώνεται αν, χωρίς διερεύνηση και στοιχεία, κηλιδώνονται οι υπολήψεις εξέχοντων μελών και η αχλύς σκανδάλων επικαθήσει στις κρίσιμες λειτουργίες.
<P>
Με την πεποίθηση ότι αυτό το ουσιώδες νεφέλωμα θα διαλυθεί, εντός τακτής προθεσμίας, όπως υποσχέθηκε να συμβάλει και ο Πρόεδρος της Επιτροπής, η απορριπτική της μομφής ψήφος είναι ψήφος εποικοδομητική και εξασφαλιστική του ελέγχου που οφείλει ν'ασκεί το Ευρωπαοκό Κοινοβούλιο.

<SPEAKER ID=81 NAME="Lindqvist και Olsson (ELDR)">
Υποστηρίξαμε την πρόταση της Ομάδας του Ευρωπαϊκού Κόμματος των Φιλελευθέρων Δημοκρατών και Μεταρρυθμιστών περί ατομικής ευθύνης των Επιτρόπων, με το αίτημα της παραίτησης των Επιτρόπων Marνn και Cresson. Αυτοί οι μεμονωμένοι Επίτροποι κρύφτηκαν, όμως, πίσω από το σώμα της Επιτροπής, κι έτσι δεν κατέστη δυνατόν να τεθούν ενώπιον των ευθυνών τους.
<P>
Ο Πρόεδρος της Επιτροπής κ. Santer δεν έδειξε κατανόηση για την κριτική που ασκήθηκε, κι έτσι η Επιτροπή στο σύνολό της ανέλαβε την ευθύνη για τη γενική κριτική που ασκήθηκε σε αυτή από το Ελεγκτικό Συνέδριο, την Επιτροπή Ελέγχου του Προϋπολογισμού και μία μεγάλη ομάδα βουλευτών.
<P>
Γι' αυτόν τον λόγο, στην ψηφοφορία υπερψηφίσαμε την πρόταση μομφής κατά της Επιτροπής. Οι ελλείψεις και η κακοδιαχείρηση που αποκαλύφθηκαν τώρα θα διορθωθούν προς όφελος όλων.

<SPEAKER ID=82 NAME="Mann, Thomas">
Υπερψήφισα την πρόταση μομφής κατά της Ευρωπαϊκής Επιτροπής λόγω της πλημμελούς, ανίκανης, και σκανδαλώδους άσκησης των υπηρεσιακών καθηκόντων από δύο Επιτρόπους.
<P>
Η ίδια η Επιτροπή είχε δώσει στη μη χορήγηση απαλλαγής για την εκτέλεση του προϋπολογισμού του οικονομικού έτους 1996, που είχε αποφασίσει με πλειοψηφία το Κοινοβούλιο τον Δεκέμβριο του 1998, τον άστοχο χαρακτηρισμό μίας «κρίσης εμπιστοσύνης». Η Πρόεδρος της Ομάδας του Ευρωπαϊκού Σοσιαλιστικού Κόμματος, κ. Pauline Green, είχε αναγγείλει τότε στη διάρκεια της ψηφοφορίας ότι θα κατέθετε προς ψήφιση μία πρόταση δυσπιστίας, βασιζόμενη στην ελπίδα ότι δεν θα υπήρχαν αρκετοί ψήφοι, γεγονός που θα είχε ως αποτέλεσμα να μετατραπεί η πρόταση αυτή σε ψήφο εμπιστοσύνης. Οι ελιγμοί της, των οποίων το κίνητρο είναι ευδιάκριτο, μαζί με τη σημερινή θεατρινίστικη απόσυρση της πρότασης αυτής, θα καθορίσουν σημαντικά τη συζήτηση στον προσεχή προεκλογικό αγώνα για τις ευρωεκλογές.
<P>
Οι δύο βεβαρημένοι σοσιαλιστές Επίτροποι, η κ. Cresson και ο κ. Marνn, δεν ανταποκρίθηκαν στην απαίτηση να παραιτηθούν από τη θέση τους, μία απαίτηση την οποία η Ομάδα του Ευρωπαϊκού Λαϊκού Κόμματος αποφάσισε με μεγάλη πλειοψηφία και το κόμμα των Γερμανών χριστιανοδημοκρατών ομόφωνα. Έτσι, η εμπιστοσύνη στην παρούσα Επιτροπή έχει διαταραχθεί μόνιμα, όπως εξάλλου έδειξε και το αποτέλεσμα της πλειοψηφίας 232 προς 293.
<P>
Η κ. Edith Cresson ευθύνεται για την άθλια διαχείριση του προγράμματος LEONARDO, για την εκ των πραγμάτων μη σωστή χρήση των κονδυλίων, για νεποτισμό και σημαντικές παρατυπίες κατά την ανάθεση έργου σε εξωτερικούς συμβούλους. Ούτε ο κ. Marνn μας προσκόμισε αποδείξεις για φειδωλή διαχείριση, αποτελεσματική χρήση και τακτικούς ελέγχους όσον αφορά τα κοινοτικά κονδύλια. Και οι δύο δεν ήταν μέχρι σήμερα διατεθειμένοι να αναλάβουν την πλήρη ευθύνη. Η κ. Cresson, επιπλέον, μας παρέσχε και πάλι τις τελευταίες εβδομάδες πολυάριθμες αποδείξεις για το γεγονός ότι δεν σέβεται το Ευρωπαϊκό Κοινοβούλιο. Είναι γελοία η προσπάθειά της να μειώσει τη βαρύτητα των κατηγοριών για απάτη και να παρουσιάσει τον εαυτό της ως «θύμα» κάποιων «συνομωσιών» που ξεκινούν από τη Γερμανία.
<P>
Η Επιτροπή είχε αρκετές ευκαιρίες στη διάθεσή της να εξαλείψει εκ βάθρων διάφορα προβλήματα, δεδομένου ότι το Ευρωπαϊκό Κοινοβούλιο είχε αποφασίσει ήδη τον Μάρτιο του 1998 την αναβολή της χορήγησης απαλλαγής. Δεν έχουν γίνει ακόμα εμφανείς οι επιπτώσεις από σημαντικά λάθη στη διαχείριση προγραμμάτων που είχαν σχέση με την εξωτερική πολιτική, όπως το ECHO, το MED, το PHARE και το TACIS, καθώς και επιπτώσεις από τις υπόνοιες για την εξαγορά υπαλλήλων. Δεν υπάρχουν κατάλογοι μεό όλες τις εσωτερικές έρευνες που διεξήχθησαν για την αποτελεσματική καταπολέμηση της απάτης. Ο δημοκρατικός έλεγχος από το Ευρωπαϊκό Κοινοβούλιο παρακωλύθηκε, καθώς, είτε δεν υπήρχε πρόσβαση στα έγγραφα, είτε αυτά είχαν λογοκριθεί ή πλαστογραφηθεί.
<P>
Στη σημερινή ψηφοφορία, ψήφισα επίσης κατά της «επιτροπής των εμπειρογνωμόνων» που πρότεινε ο Πρόεδρος της Επιτροπής στο πρόγραμμα των οκτώ σημείων. Δεν χρειαζόμαστε καμία επιπλέον επιτροπή ελέγχου με εξωτερικούς εμπειρογνώμονες, η οποία δεν θα μπορέσει έτσι κι αλλιώς να εκτελέσει το έργο αυτό μέσα σε λίγες εβδομάδες. Λυπάμαι γι' αυτήν την απόφαση της πλειοψηφίας, που είναι σαν να θέτει το Κοινοβούλιο τον εαυτό του υπό κηδεμονία. Παράλληλα με το Ευρωπαϊκό Ελεγκτικό Συνέδριο, υπάρχει κι ένα ακόμα ελεγκτικό όργανο με ισχυρές λειτουργίες: η αρμόδια κοινοβουλευτική Επιτροπή Ελέγχου του Προϋπολογισμού, όργανο που αποτελεί και το φυσικό πλαίσιο για τη διεξαγωγή δημοσιονομικών ελέγχων.
<P>
Τάσσομαι υπέρ μιας ισχυρής Ευρωπαϊκής Επιτροπής, η οποία μπορεί, όμως, να αποδώσει και να δράσει, μόνο εάν είναι «καθαρή». Θα ήταν προς το δικό της συμφέρον να εξαλείψει τις περιπτώσεις κακοδιαχείρισης, να απολύσει υπαλλήλους που εξαγοράζονται και να προστατέψει εκείνους τους συνεργάτες που είναι ικανοί και κάνουν τη δουλειά τους ευσυνείδητα και αξιόπιστα. Η Επιτροπή πρέπει να μεταρρυθμιστεί εκ των ένδον με έναν κώδικα συμπεριφοράς για τον διορισμό των υψηλά ιστάμενων υπαλλήλων και συγκεκριμένο καθεστώς υπαλλήλων. Ο καιρός της παρεΐστικης συμπεριφοράς και της κάλυψης πίσω από ένα συλλογικό όργανο πρέπει να τελειώσει. Κάθε μέλος της Επιτροπής πρέπει να είναι διατεθειμένο να αναλαμβάνει προσωπική ευθύνη για τον τομέα του. Οι πολίτες έχουν δικαίωμα σε μία Ευρώπη διαφανή, δίκαιη και ευνομούμενη, η οποία θα διαχειρίζεται τα χρήματα που της εμπιστεύονται με μεγάλη προσοχή. Έχουν επίσης δικαίωμα σε βουλευτές που ασκούν τα εξελεγκτικά τους καθήκοντα χωρίς να λαμβάνουν υπόψη τους την τακτική του κόμματός τους.

<SPEAKER ID=83 NAME="Martin, David">
Πιστεύω ότι τα συμφέροντα του Ευρωπαίου φορολογούμενου δεν εξυπηρετούνται με τον καλύτερο τρόπο, αν απολυθεί η Επιτροπή, αλλά αν επιτευχθεί μία σοβαρή και ουσιαστική μεταρρύθμιση του τρόπου με τον οποίο η Επιτροπή διαχειρίζεται τα οικονομικά και το προσωπικό της.
<P>
Οι κατηγορίες είναι σοβαρές: οικονομικές παρατυπίες, νεποτισμός, παλιές φιλίες, ακόμα και απάτη στην καρδιά της Επιτροπής.
<P>
Υπό αυτές τις συνθήκες, το Κοινοβούλιο πρέπει να φτάσει στην αλήθεια, να εξασφαλίσει τη θέσπιση μηχανισμών για την αποκατάσταση των πραγμάτων και να επιμείνει στη δίωξη οποιουδήποτε αποδειχθεί ότι είναι ένοχος παράνομων δραστηριοτήτων.
<P>
Η μεγαλοπρεπής χειρονομία της απόλυσης ολόκληρης της Επιτροπής δεν θα επιτύχει αυτούς τους σκοπούς.
<P>
Η πρόταση των σοσιαλιστών για διορισμό επιτροπής ανεξάρτητων εμπειρογνωμώνων, που θα εξετάσουν με ποιον τρόπο η Επιτροπή εντοπίζει και αντιμετωπίζει την απάτη, την κακοδιαχείριση και τον νεποτισμό, θέτει μία βάση για το ξερίζωμα αυτών των απαράδεκτων πρακτικών.
<P>
Είναι ευπρόσδεκτη η καθυστερημένη αποδοχή εκ μέρους του Προέδρου της Επιτροπής της σοβαρότητας και της έκτασης της οικονομικής κακοδιαχείρισης στις υπηρεσίες του.
<P>
Αν το Κοινοβούλιο και η Επιτροπή συνεργαστούν, μπορεί να σημειωθεί αληθινή πρόοδος στο «καθάρισμα» της Επιτροπής. Αν αυτό δεν συμβεί, το σώμα των Επιτρόπων θα πάψει να έχει την υποστήριξή μου.

<SPEAKER ID=84 LANGUAGE="FR" NAME="Martinez">
 Όποιος δεν καταδικάζεται για εγκλήματα καταδικάζεται για πλημμελήματα.
<P>
Από το 1989 έως το 1992 η Ευρωπαϊκή Επιτροπή επέτρεψε, ελαφρά τη καρδία, στη Μεγάλη Βρετανία να δηλητηριάσει εκατομμύρια βοοειδών. Εσφάγησαν 146.000 βοοειδή από τη Βρετανία, χωρίς καμία αντίδραση της Επιτροπής. Μολυσμένα άλευρα συνεχίζουν να κυκλοφορούν, και η Ευρωπαϊκή Επιτροπή εξακολουθεί να σιγεί. Αναφέρθηκαν πολλές δεκάδες περιπτώσεων της ασθένειας Creutzfeldt-Jacob, καταδικάζοντας νέους Ευρωπαίους, επειδή η ασθένεια της τρελλής αγελάδας μπορεί να μεταδοθεί στον άνθρωπο. Εκτέθηκαν οπωσδήποτε σε κίνδυνο ενσυνείδητα εκατομμύρια ανθρώπων, και δράστης είναι η Ευρωπαϊκή Επιτροπή, η οποία εξέθεσε την υγεία των ανθρώπων σε κίνδυνο. Ας πούμε τα σύκα σύκα και τη σκάφη σκάφη: η Ευρωπαϊκή Επιτροπή δεν επέδειξε στο σημείο μόνο αμέλεια, παρά μία ανεύθυνη, εγκληματική συμπεριφορά.
<P>
Ωστόσο, το Ευρωπαϊκό Κοινοβούλιο δεν τιμώρησε την Επιτροπή. Η πρόταση μομφής της 20ής Φεβρουαρίου 1997 σχετικά με την τρελλή αγελάδα δεν ψηφίσθηκε.
<P>
Ομοίως, το 1992, η Ευρωπαϊκή Επιτροπή, υπερβαίνοντας τις εξουσίες της, δεν δίστασε να υπογράψει κρυφά με τις ΗΠΑ τη συμφωνία του Blair House, συμφωνία η οποία θυσίαζε τα γεωργικά συμφέροντα της Ευρώπης και των γεωργών μας. Ούτε και γι' αυτό τιμωρήθηκε.
<P>
Επιπλέον, στην περίπτωση των μπανανών της Κεντρικής Αμερικής, η Επιτροπή των Βρυξελλών δώρισε, με δική της πρωτοβουλία, 12 δις τελωνειακών δασμών ετησίως σε τρεις μόνο αμερικανικές πολυεθνικές εταιρείες: Chiquita, Dole και Del Monte.
<P>
Δεν υποβλήθηκε καμία πρόταση μομφής, ούτε καν εκδηλώθηκε αγανάκτηση. Αντίθετα, υποβάλλεται πρόταση μομφής κατά της Επιτροπής για τα 3, 9 εκατ. φράγκων των πόρων ανθρωπιστικής βοήθειας για τα Βαλκάνια και για τους δύο φίλους της Ιdith Cresson, που έχουν τακτοποιηθεί στο ιδιαίτερο γραφείο της.
<P>
Η Ευρώπη αποτελεί ένα σύστημα, όπου η δηλητηρίαση των βοοειδών αφήνει τον κόσμο ασυγκίνητο, όπου ένα δώρο 12 δις φράγκων αντιμετωπίζεται με αδιαφορία, όπου όμως η αθόρυβη απάτη ενός καλού παραδοσιακού σοσιαλιστή και οι καλές συνήθειες κλεπτομανίας του σοσιαλισμού της δεκαετίας του 1980 προκαλούν αντιδράσεις, σφοδρές αυτή τη φορά.
<P>
Πρόκειται για την επιβεβαίωση της αρχής, σύμφωνα με την οποία όποιος δεν καταδικάζεται για εγκλήματα καταδικάζεται για πλημμελήματα. Κάλλιο αργά παρά ποτέ.
<P>
Ας μη λησμονούμε ότι ο Αλ Καπόνε, ο οποίος είχε διαφύγει κάθε τιμωρία για εγκλήματα, βιαιοπραγίες και ένοπλες ληστείες, καταδικάστηκε απλώς για φοροδιαφυγή.

<SPEAKER ID=85 NAME="McCarthy">
Σήμερα βρισκόμαστε σε μία καμπή στη μεταρρύθμιση της Ευρωπαϊκής Επιτροπής.
<P>
Ήταν απαραίτητο να απειληθεί η Επιτροπή με απόλυση, για να εξασφαλισθεί ότι θα ικανοποιηθούν τα αιτήματα του Κοινοβουλίου για πιο ενδελεχή έλεγχο των διαδικασιών του προϋπολογισμού και της δημοσιονομικής διαχείρισης και για να εξαναγκαστεί η Επιτροπή να επιχειρήσει μία εκ βάθρων αναθεώρηση του τρόπου διαχείρισης των χρημάτων των φορολογουμένων. Καμία απάτη, διαφθορά ή δημοσιονομική παρατυπία εκ μέρους της Επιτροπής δεν είναι ανεκτή.
<P>
Ο Πρόεδρος Santer αποδέχτηκε τις μεταρρυθμίσεις που πρότεινε ο αρχηγός της Ομάδας του ευρωκοινοβουλευτικού Εργατικού Κόμματος, Alan Donnelly. Συγκεκριμένα, μία επιτροπή εμπειρογνωμώνων για τον εξονυχιστικό έλεγχο των οικονομικών θα φροντίζει για μία συνεχή, παρά αναδρομική, ενδελεχή έρευνα που θα επιτρέπει ταχεία απάντηση σε οποιεσδήποτε παρατυπίες.
<P>
Κατ' αυτόν τον τρόπο θα αρχίσει η διαδικασία της αποκατάστασης της εμπιστοσύνης των πολιτών. Ωστόσο, πρέπει να αναγνωρίσουμε, όπως και η Επιτροπή, ότι υπήρξε μία αληθινή κρίση εμπιστοσύνης και ότι πρέπει να καταβληθούν επίμονες προσπάθειες για να γεφυρωθεί αυτό το χάσμα αξιοπιστίας.
<P>
Ως περιφερειακός εκπρόσωπος των Εργατικών, θα ζητήσω να περιλαμβάνεται επί μονίμου βάσεως στο πρόγραμμα εργασιών της Επιτροπής Περιφερειακής Πολιτικής το ζήτημα της εκτέλεσης και του ενδελεχούς ελέγχου του προϋπολογισμού, και προσβλέπω στη στενή συνεργασία με την Επιτροπή για την παρακολούθηση της χρηματοδότησης στο πλαίσιο των ευρωπαϊκών περιφερειακών επιδοτήσεων, προκείμενου να διασφαλιστεί η διαφάνεια και η δυνατότητα καταλογισμού ευθυνών.
<P>
Αν είχαμε ψηφίσει σήμερα υπέρ της πρότασης μομφής του κ. Fabre-Aubrespy για την παύση της Επιτροπής από τα καθήκοντά της, σε μία κρίσιμη καμπή, που η Επιτροπή πρέπει να είναι ικανή να λάβει σημαντικές αποφάσεις για την Αντζέντα 2000 και τη μεταρρύθμιση των περιφερειακών επιδοτήσεων, θα μπορούσε να είχε παραλύσει η εν λόγω διαδικασία λήψης αποφάσεων. Αυτό θα είχε θέσει σε κίνδυνο χρονοδιαγράμματα και θα είχε οδηγήσει σε ενδεχόμενες καθυστερήσεις των μελλοντικών ευρωπαϊκών προγραμμάτων. Θα ήταν ανεύθυνο να αφήσουμε στην αβεβαιότητα και την ανασφάλεια σχετικά με τις μελλοντικές επιδοτήσεις τις βρετανικές μας περιφέρειες που χρήζουν βοήθειας. Τα αιτήματά μας έχουν ικανοποιηθεί και τώρα είναι καθήκον μας να δούμε τις υποσχέσεις και τις ρητορείες της Επιτροπής να υλοποιούνται. Τονίζω ότι αυτό είναι μόνο η αρχή μιας διαδικασίας αυστηρότερου και πιο σφιχτού οικονομικού ελέγχου και καταλογισμού ευθυνών.

<SPEAKER ID=86 LANGUAGE="FR" NAME="Moreau">
 Το αποτέλεσμα της σημερινής ψηφοφορίας αποτελεί μία άνευ προηγουμένου πολιτική αποκήρυξη της Επιτροπής, αφού υπολείπονταν, εξάλλου, μόνο μερικές δεκάδες ψήφων για να επιτευχθεί η πλειοψηφία που απαιτείτο για την ψήφιση της πρότασης μομφής. Είναι η πρώτη φορά που μία πρόταση μομφής πέτυχε ένα παρόμοιο αποτέλεσμα.
<P>
Παρά τους ελιγμούς των δύο βασικών Ομάδων του Ευρωπαϊκού Κοινοβουλίου που ήταν αντίθετοι σε κάθε πρόταση μομφής, ψήφισαν υπέρ της εν λόγω πρότασης 232 ευρωβουλευτές (επί 552 παρόντων) μεταξύ των οποίων όλοι οι κομμουνιστές και οι συνδεδεμένοι γάλλοι βουλευτές, καθώς και η μεγάλη πλειοψηφία της Ομάδας ΕΕΑ-ΑρΠρΒΧ.
<P>
Το γεγονός αυτό δείχνει την έντονη δυσαρέσκεια που αναπτύσσεται στην 'Ενωση έναντι των υπερφιλελεύθερων επιλογών, του υπερβολικά σημαντικού ρόλου και των υπεροπτικών πρακτικών της Επιτροπής.
<P>
Επιθυμία της Ομάδας ΕΕΑ-ΑρΠρΒΧ ήταν, επίσης, να αποτύχουν οι ελιγμοί της δεξιάς, που ήθελε να απαλλάξει την Επιτροπή των ευθυνών της, κατηγορώντας δύο μόνο σοσιαλιστές Επιτρόπους. Εμείς από την πλευρά μας, ενώπιον αυτής της νέας πραγματικότητας, θα συνεχίσουμε να δρούμε υπέρ ενός προοδευτικού αναπροσανατολισμού της ευρωπαϊκής οικοδόμησης, της διαφάνειας και του εκδημοκρατισμού των θεσμικών οργάνων.

<SPEAKER ID=87 NAME="Ojala">
Κατά τη σημερινή ψηφοφορία επί της πρότασης μομφής εναντίον της Ευρωπαϊκής Επιτροπής ψήφισα υπέρ της χορήγησης ψήφου εμπιστοσύνης προς την Επιτροπή.
<P>
Η απόφασή μου αιτιολογείται από την ανάγκη να λαμβάνονται υπόψη τα συνολικά συμφέροντα της Ευρωπαϊκής Ένωσης. Η κατάσταση, η οποία δημιουργήθηκε με την πρόταση μομφής, δεν διορθώνεται με την απομάκρυνση της Επιτροπής. Η απομάκρυνση της Επιτροπής θα οδηγούσε την ΕΕ σε μία κατάσταση λειτουργικής ανικανότητας. Ωστόσο, δεν έχουμε τέτοια περιθώρια, εάν λάβουμε υπόψη τις αποφάσεις για τα μείζονα πολιτικά ζητήματα που πρέπει να ληφθούν στο προσεχές μέλλον.
<P>
Η Επιτροπή Ελέγχου του Προϋπολογισμού του Ευρωπαϊκού Κοινοβουλίου θα πρέπει να μπορέσει να ολοκληρώσει τις έρευνές της, στο πλαίσιο της διαδικασίας για τη χορήγηση απαλλαγής για το οικονομικό έτος 1996, αναφορικά με τις υποψίες για καταχρήσεις εκ μέρους της Επιτροπής. Είναι σημαντικό αυτό το έργο να ολοκληρωθεί μέχρι τα μέσα Μαρτίου του τρέχοντος έτους, κατά τη διάρκεια της θητείας της σημερινής Επιτροπής και αυτού του Κοινοβουλίου.
<P>
Εκτός αυτού, θα πρέπει να οικοδομηθεί ένα σύμφωνο εμπιστοσύνης μεταξύ των θεσμικών οργάνων της ΕΕ, δηλαδή μεταξύ του Συμβουλίου των Υπουργών, της Επιτροπής και του Κοινοβουλίου, όπως έχει προτείνει ο Gerhard Schrφder, καγκελάριος της Γερμανίας, η οποία έχει στην παρούσα φάση την Προεδρία της ΕΕ. Το σύμφωνο εμπιστοσύνης θα πρέπει να συναφθεί όσο το δυνατόν ταχύτερα, προκειμένου να καταστεί δυνατόν να αποκατασταθούν τα λάθη που διαπράχθηκαν, λόγω απροσεξίας, κατά τη διάρκεια της παρούσας διαδικασίας.
<P>
Επειδή υπάρχουν σαφείς ενδείξεις και βάσιμοι λόγοι υποψίας για κακοδιαχείριση στους κόλπους της Επιτροπής, θα πρέπει επιπλέον να θεσπιστεί ένα ανεξάρτητο ελεγκτικό όργανο, προκειμένου να εξετάσει όλες τις περιπτώσεις για τις οποίες υπάρχουν υποψίες εις βάρος της Επιτροπής. Εάν τα αποτελέσματα της έρευνας αποκαλύψουν σοβαρές καταχρήσεις ή αδικήματα, οι ένοχοι θα πρέπει να τιμωρηθούν δεόντως.
<P>
Γενικά, αυτή η κρίση εμπιστοσύνης καταδεικνύει πως υπάρχουν σοβαρές τριβές μεταξύ των διαφόρων θεσμικών οργάνων της ΕΕ και αντανακλά την ύπαρξη βαθύτερων προβλημάτων σχετικά με τις ισορροπίες δυνάμεων μεταξύ των θεσμικών οργάνων. Στο μέλλον θα πρέπει να αυξηθεί η διαφάνεια στη λειτουργία της ΕΕ και των διαφόρων θεσμικών οργάνων της, προκειμένου να αποφευχθεί η επανάληψη τέτοιου είδους θλιβερών διαδικασιών.

<SPEAKER ID=88 LANGUAGE="FR" NAME="Pailler">
 Αν υπερψηφίζω σήμερα την πρόταση μομφής κατά της Επιτροπής, όπως έκανα και στο παρελθόν, την εποχή της κρίσης της ΣΕΒ, είναι για να εκφράσω μία σαφή πολιτική θέση χωρίς να στιγματίσω συγκεκριμένα μέλη, πράγμα για το οποίο είμαστε αναρμόδιοι.
<P>
Αυτό το αδυσώπητο κατηγορητήριο εναντίον μεμονωμένων μελών της Επιτροπής με ώθησε σχεδόν να απόσχω από τη συζήτηση αυτή, όμως η πολιτική ευθύνη απαιτεί μία σαφή θέση.
<P>
Η Επιτροπή έδειξε, τρεις φορές, την ανικανότητά της να διαχειρίζεται, σε συνθήκες διαφάνειας και προς το συμφέρον των Ευρωπαίων πολιτών, θέματα τόσο σημαντικά και ποικίλα, όπως η ΣΕΒ (δημόσια υγεία), οι διεθνείς σχέσεις (συμφωνίες ΓΣΔΕ, NTM, ΠΣΕ, PET, ...) ή ο προϋπολογισμός (επανειλημμένα).
<P>
Μου φαίνεται ότι είναι ασυνεπές και επικίνδυνο για το μέλλον της ευρωπαϊκής οικοδόμησης να συνεχίσουμε να παρέχουμε την εμπιστοσύνη μας σε μία Επιτροπή, η οποία δεν παύει να τηρεί καθημερινά στάση υπεροπτική, αλλά ζητά συγγνώμη και υπόσχεται να αλλάξει, όταν φθάνει ο κόμπος στο χτένι, χωρίς να υλοποιεί ποτέ τις υποσχέσεις της!
<P>
Δεν θέλω να χορηγήσω την πολιτική εμπιστοσύνη μου σε ένα θεσμικό όργανο, που πολύ συχνά είναι υπέρμαχος μόνο του φιλελευθερισμού και περιφρονεί τις προσδοκίες και τις ανάγκες των Ευρωπαίων πολιτών.

<SPEAKER ID=89 LANGUAGE="SV" NAME="Palm και Theorin">
Το Κοινοβούλιο έχει τον σημαντικό ρόλο του ελέγχου του έργου της Επιτροπής. Όταν το Κοινοβούλιο δεν εγκρίνει την απαλλαγή για το έτος 1996, τότε, λογικά, πρέπει να τεθεί θέμα μομφής κατά της Επιτροπής, όπως και έγινε.
<P>
Η υπεροψία με την οποία ο Πρόεδρος της Επιτροπής αντιμετώπισε την κριτική του Κοινοβουλίου είναι ακατανόητη και απαράδεκτη. Η τιμωρία, μέσω της διαθεσιμότητας, ενός υπαλλήλου, που έδωσε πληροφορίες στο Κοινοβούλιο για την απροθυμία της Επιτροπής να αντιμετωπίσει τις απάτες, δεν υποδηλώνει την ύπαρξη διαφάνειας, η οποία είναι απαραίτητη για να επιτευχθεί η εμπιστοσύνη των πολιτών της Ευρώπης. Οι πληροφορίες για την ύπαρξη καθεστώτος νεποτισμού δεν βελτιώνουν καθόλου την εμπιστοσύνη προς την Επιτροπή. Είναι απαραίτητο να διενεργηθεί μία ανεξάρτητη έρευνα όσον αφορά τις πληροφορίες για απάτες και νεποτισμό. Το έργο της Επιτροπής χρειάζεται ουσιαστική βελτίωση. Βασικά, δεν έχουμε καμία εμπιστοσύνη στον Πρόεδρο της Επιτροπής.
<P>
Ανεξάρτητα από το αποτέλεσμα της ψηφοφορίας για την πρόταση μομφής, η θέση της Επιτροπής, εξαιτίας της δικής της στάσης, έχει από πολιτική σκοπιά αποδυναμωθεί σε πολύ μεγάλο βαθμό.

<SPEAKER ID=90 LANGUAGE="FR" NAME="Pinel">
 Απορρίπτοντας την πρόταση μομφής που κατέθεσαν 70 ευρωβουλευτές όλων των πολιτικών παρατάξεων, το Ευρωπαϊκό Κοινοβούλιο κάλυψε τις σοβαρές απάτες και παρατυπίες της Ευρωπαϊκής Επιτροπής, με συνέπεια να χάσει κάθε αξιοπιστία στα μάτια των Ευρωπαίων.
<P>
Επιθυμώντας να προστατεύσει δύο σοσιαλιστές Επιτρόπους, τη Γαλλίδα Ιdith Cresson και τον Ισπανό Manuel Marνn, το σοσιαλιστικό κόμμα κατέστη, ως συνήθως, συνένοχος ανέντιμων - εάν όχι μαφιόζων - και απομάκρυνε λίγο περισσότερο τη δράση των γραφειοκρατών των Βρυξελλών από τα συμφέροντα των εθνών και των λαών.
<P>
Το Εθνικό Μέτωπο επανεπιβεβαίωσε, με αυτή την ευκαιρία, ομόφωνα την αποστολή του να προασπίσει τα συμφέροντα των πατρίδων και την ελευθερία των λαών της Ευρώπης, και ιδιαιτέρως των Γάλλων.

<SPEAKER ID=91 LANGUAGE="FR" NAME="Reding">
 Καταψήφισα το ψήφισμα της Ομάδας του ΕΛΚ και υπερψήφισα το ψήφισμα της Ομάδας ΕΣΚ, και τούτο για τον απλό λόγο ότι το ψήφισμα της πολιτικής ομάδας μου θα αποσταθεροποιούσε την Επιτροπή σε μία στιγμή κατά την οποία η Ευρώπη δεν χρειάζεται πρόσθετες κοινοβουλευτικές δυσκολίες, αλλά δύναμη και θάρρος για να υπερκεράσει τις δυσκολίες.
<P>
Υπερψήφισα το σοσιαλιστικό ψήφισμα, γιατί ζητεί τη σύσταση μια επιτροπή έρευνας για να αποκαλύψει - σύντομα - όλες τις απάτες και τις παρατυπίες που συνέβησαν στους κόλπους της Επιτροπής. Εξάλλου, το ψήφισμα αυτό επαναλαμβάσει τα επιχειρήματα τα οποία ώθησαν, τον Δεκέμβριο, το Κοινοβούλιο να αρνηθεί τη χορήγηση απαλλαγής για την εκτέλεση του προϋπολογισμού.
<P>
Δίδω την ψήφο εμπιστοσύνης μου στον Πρόεδρο Santer και στη μεγάλη πλειοψηφία της Επιτροπής του. Δεν αμφιβάλλω ότι η προειδοποίηση ακούσθηκε και ότι θα δοθεί συνέχεια στις επιπλήξεις του Κοινοβουλίου και του Ελεγκτικού Συνεδρίου. Ο Jacques Santer υποσχέθηκε να βάλει τάξη στην Επιτροπή του, και αυτός είναι ο λόγος για τον οποίο απέρριψα την πρόταση μομφής. Θέλω να δώσω στην Επιτροπή τη δυνατότητα να επανορθώσει τα σφάλματά της, να θέσει τους υπαίτιους ενώπιον των ευθυνών τους και να βγει ενισχυμένη από αυτή την κρίση.
<P>
Με την ψήφο αυτή εκφράζω την εμπιστοσύνη μου στον Πρόεδρο Jacques Santer και την εμπιστοσύνη μου στην οικοδόμηση μιας ισχυρής, διαφανούς και δημοκρατικής Ευρώπης, μίας Ευρώπης η οποία θα μπορεί στο μέλλον να αποτρέπει τις απάτες και τις καταχρήσεις.

<SPEAKER ID=92 NAME="Schlechter">
. (DE) Έμμεσα ψηφίζεται η χορήγηση απαλλαγής στην Επιτροπή Santer για το οικονομικό έτος 1996, και θα ψηφίσω υπέρ της χορήγησης απαλλαγής, δηλαδή υπέρ της παροχής ψήφου εμπιστοσύνης στην Επιτροπή της οποίας ηγείται ο Jacques Santer.
<P>
Ήταν για μένα μια δύσκολη απόφαση, διότι η έκθεση του Ευρωπαϊκού Ελεγκτικού Συνεδρίου παρέπεμψε δικαίως στην προχειρότητα με την οποία έκαναν τη δουλειά τους μεμονωμένοι Επίτροποι και κάποιοι υπάλληλοι που υπάγονταν σε αυτούς.
<P>
Γι' αυτό, όμως, δεν είναι υπαίτιος ο Jacques Santer, που, όσο και να θέλει, δεν μπορεί να αναμιγνύεται στις αρμοδιότητες των Επιτρόπων του.
<P>
Πρέπει, όμως, επίσης να ειπωθεί ότι το Ευρωπαϊκό Κοινοβούλιο είχε επανειλημμένα ζητήσει, τόσο από τα ευρωπαϊκά θεσμικά όργανα, όσο και από τις εθνικές αρχές, να διαχειρίζονται με μεγαλύτερη προσοχή τα χρήματα που τους εμπιστευόμαστε.
<P>
Δυστυχώς, ο Πρόεδρος του Ελεγκτικού Συνεδρίου διαπίστωσε και πάλι ότι το περασμένο έτος χάθηκαν για την Κοινότητα δισεκατομμύρια, επειδή οι επιμέρους διοικήσεις δεν κατάφεραν να συνεργασθούν ικανοποιητικά.
<P>
Στο σημείο αυτό θα πρέπει να καταλογισθούν ευθύνες, όχι στην Επιτροπή, αλλά στα επιμέρους κράτη μέλη, τα οποία δεν εξοπλίζουν τις αρχές τους επαρκώς, ώστε να διασφαλίζεται καλύτερη συνεργασία σε ευρωπαϊκό επίπεδο.
<P>
Ακόμα κι όταν το Ευρωπαϊκό Ελεγκτικό Συνέδριο και το Ευρωπαϊκό Κοινοβούλιο ασκούν επανειλημμένα πίεση για τη διεξαγωγή καλύτερων και ταχύτερων ελέγχων, είναι εμφανής ή έλλειψη βούλησης από την πλευρά των κρατών μελών να κάνουν κάτι στο θέμα αυτό.
<P>
Πρέπει, λοιπόν, να μεριμνήσουμε για την εξεύρεση λύσεων. Αυτό δεν μπορεί να γίνει με την καθαίρεση της Επιτροπής Santer. Ασφαλώς θα ήταν προς όφελος όλων, εάν μερικοί Επίτροποι είχαν αναλάβει την πολιτική τους ευθύνη. Εφόσον, όμως, δεν το κάνουν, πρέπει να εξευρεθούν μελλοντικά τρόποι για να ξεπεραστεί ο σκόπελος της ανάγκης να αντικατασταθεί ολόκληρη η Επιτροπή, σε περίπτωση ψήφου δυσπιστίας.
<P>
Το Κοινοβούλιο, ως ανώτατο ελεγκτικό όργανο, πρέπει να αποκτήσει το δικαίωμα να καθαιρεί μεμονωμένους Επιτρόπους, αλλά και υπαλλήλους, που δεν εκτελούν τα καθήκοντά τους, προς όφελος του γενικού συμφέροντος, και μάλιστα ακόμα κι όταν τούτο δεν βρίσκει σύμφωνες μεμονωμένες κυβερνήσεις.
<P>
Εάν αυτό δεν καταστεί δυνατόν στο μέλλον, τότε λυπάμαι όλους τους Προέδρους της Επιτροπής, γιατί δεν θα αλλάξει τίποτα στο σημερινό κακώς κείμενο σύστημα. Κι αυτό συμβαίνει πριν από τη διεύρυνση της Ευρωπαϊκής Ένωσης, που ασφαλώς δεν θα απλοποιήσει τα πράγματα.
<P>
Το δε Ευρωπαϊκό Κοινοβούλιο δεν θα μπορέσει την επόμενη φορά να αποφύγει να ασκήσει πλήρως τα ελεγκτικά του καθήκοντα.
<P>
Ελπίζοντας ότι αυτό δεν θα χρειασθεί ξανά στο μέλλον, θα ψηφίσω, όπως είπα, υπέρ της χορήγησης απαλλαγής στην Επιτροπή υπό τον Jacques Santer.

<SPEAKER ID=93 LANGUAGE="SV" NAME="Sjφstedt και Svensson">
Υπερψηφίσαμε την πρόταση μομφής κατά της Επιτροπής, κι αυτό λόγω της ευθύνης που έχουμε αναλάβει ως εκπρόσωποι των πολιτών της Σουηδίας και της υπόλοιπης Ένωσης. Προσπαθήσαμε να αγνοήσουμε τις ανούσιες κομματικές σκοπιμότητες τακτικής. Καταθέσαμε τις ψήφους μας με στόχο να βοηθήσουμε στη διαμόρφωση εκτεταμένων μεταρρυθμίσεων, οι οποίες μπορούν να δημιουργήσουν μια αξιόπιστη και χρηστή διαχείριση στην Ένωση.
<P>
Η αξιοπιστία της παρούσας Επιτροπής έχει πληγεί σοβαρά. Η δημοσιονομική κακοδιαχείριση κυριάρχησε για πάρα πολύ καιρό. Οι υποσχέσεις του Προέδρου της Επιτροπής για βελτιώσεις, οι οποίες εδόθησαν υπό καθεστώς έντονης πολιτικής πίεσης, δεν μπορούν να αποκαταστήσουν την εμπιστοσύνη μας. Η ανικανότητα - και σε μεγάλο βαθμό η απροθυμία - να αντιμετωπιστεί η κακοδιαχείριση κυριάρχησε επί μακρόν. Η έκταση της κακοδιαχείρισης είναι επαρκώς τεκμηριωμένη, κυρίως με τους ελέγχους του Ελεγκτικού Συνεδρίου και, πρόσφατα, στην έκθεση του Κοινοβουλίου, από την Επιτροπή Ελέγχου του Προϋπολογισμού (έκθεση Bφsch). Απαιτείται, λοιπόν, μία αλλαγή προτύπου. Η τοποθέτησή μας βασίζεται στη συλλογική ευθύνη της Επιτροπής.
<P>
Η ψήφος μας δεν αμαυρώνει τους πολλούς υπεύθυνους και τίμιους υπαλλήλους που υπάρχουν στη Γραμματεία της Επιτροπής. Εκφράζουμε την αλληλεγγύη μας στον κ. Paul van Buitenen, η στάση του οποίου αποτελεί παράδειγμα επ' αυτού.
<P>
Ωστόσο, είμαστε πεπεισμένοι ότι μόνο μία νέα Επιτροπή μπορεί να αποκαταστήσει την εμπιστοσύνη προς το θεσμικό αυτό όργανο και να υλοποιήσει τις διαρθρωτικές αλλαγές, τα νέα συστήματα κανονισμών και τη διαφάνεια που απαιτεί η κατάσταση.

<SPEAKER ID=94 NAME="Souchet">
Για πρώτη φορά στην ιστορία του Κοινοβουλίου μας μία πρόταση μομφής κατά της Επιτροπής συγκέντρωσε τόσους ψήφους ώστε να προσεγγίσει την απλή πλειοψηφία, οι οποίες προήλθαν από όλες τις πολιτικές ομάδες και από όλα τα κράτη μέλη που εκπροσωπούνται στους κόλπους του Κοινοβουλίου μας. Το εύρος αυτής της ψηφοφορίας δυσπιστίας, που συγκέντρωσε 232 ψήφους στο μοναδικό πραγματικό σχέδιο πρότασης μομφής, που κατατέθηκε με πρωτοβουλία της Ομάδας των Ανεξαρτήτων για την Ευρώπη των Εθνών, αποτελεί ένα ισχυρό αποδεικτικό στοιχείο της απόρριψης από τους λαούς μας του σημερινού τρόπου λειτουργίας του ευρωπαϊκού οικοδομήματος.
<P>
Τα επανειλημμένα σκάνδαλα που επισκιάζουν την Επιτροπή σε όλους τους τομείς παρέμβασής της δεν είναι τυχαία: είναι αποτέλεσμα ενός συστήματος που τα κράτη μέλη άφησαν να αναπτυχθεί και που κρύβει μέσα στη δομή του τη διαφθορά. Το εν λόγω σύστημα μπορεί να θεωρηθεί πραγματική διαστροφή της δημοκρατίας, αφού φθάνει στο σημείο τα καθήκοντα που οι λαοί αναθέτουν στις κυβερνήσεις που εκλέγουν να εκτελούνται, με τη διαμεσολάβηση της Επιτροπής, από υπεργολάβους που κανείς δεν ελέγχει: γραφεία συμβούλων, ειδικές εταιρείες παροχής υπηρεσιών κ.λπ..
<P>
Ναι, πρέπει να επανεξετάσουμε τα ευρωπαϊκά θεσμικά όργανα, αλλά πρέπει να τα επανεξετάσουμε σε βάθος: αυτό θέλουμε να πούμε, όταν μιλάμε για την ανάγκη οικοδόμησης μιας «άλλης Ευρώπης». Θέλουμε να πούμε ότι πρέπει να τεθεί οπωσδήποτε τέλος σε αυτή την παράλογη διαδικασία, η οποία συνίσταται στην παραχώρηση εκ μέρους των κρατών των αρμοδιοτήτων τους προς όφελος μίας Επιτροπής τόσο άπληστης για εξουσίες, όσο και ανίκανης για την εκτέλεσή τους. Η λύση δεν βρίσκεται, ούτε στην ανεξέλεγκτη υπεργολαβία, που συνεπάγεται σπατάλες και απάτες σε βάρος των φορολογουμένων των κρατών μελών μας, ούτε στη δημιουργία μίας ομοσπονδιακής υπεργραφειοκρατίας.
<P>
Οι απάτες που αποκαλύπτουμε και καταγγέλλουμε σήμερα δεν είναι παρά το αποτέλεσμα της εφαρμογής του φεντερελαστικού δόγματος της ιερής και απαραβίαστης ανεξαρτησίας της Επιτροπής έναντι των κρατών μελών. Με προκάλυμμα αυτή την «ανεξαρτησία», αναπτύχθηκε φυσικά μία έξη για άσκηση ανεξέλεγκτης εξουσίας, ένα κλίμα αδιαφάνειας, νεποτισμού και αλαζονείας, μία κοινωνία συνενοχής και δουλοπρέπειας, μια περιφρόνηση για τους κανόνες δικαίου, ένας κόσμος κλειστός, αποκομμένος από τους λαούς και τους εκπροσώπους τους, που νομίζει ότι όλα επιτρέπονται: με μία λέξη το αντίθετο της δημοκρατίας.
<P>
Επομένως, αρμόζει να προχωρήσουμε σε μία ριζική μεταβολή των μεθόδων και έναν πλήρη αναπροσανατολισμό του ευρωπαϊκού οικοδομήματος, αν πραγματικά επιθυμούμε να θέσουμε τέλος σε αυτή την παρέκκλιση των θεσμικών οργάνων της Ένωσης που προσβάλει την ίδια την ιδέα της Ευρώπης. Τα κράτη μέλη που συνέρχονται στο Συμβούλιο πρέπει να ανακτήσουν δυναμικά τον έλεγχο της Επιτροπής. Η παλαιά χαλαρότητά τους, που άφησε απερίσκεπτα να αναπτυχθεί ένα όργανο που ξεφεύγει από κάθε έλεγχο, αποφεύγοντας τις ευθύνες τους και υποχωρώντας στη βουλιμική όρεξη της Επιτροπής για δύναμη, έθεσε σε κίνδυνο το μέλλον της ευρωπαϊκής οικοδόμησης. Για να καθαρίσουμε την κόπρο του Αυγεία, δεν υπάρχει σήμερα άλλος τρόπος, παρά η δρομολόγηση μιας πραγματικά δημοκρατικής και διαφανούς Ευρώπης. Το σημερινό σύστημα αποδεικνύεται στην πράξη ανίκανο να αναμορφωθεί μόνο του και ανίκανο να λάβει υπόψη τη βούληση για μεταρρύθμιση που εξέφρασε το Ευρωπαϊκό Κοινοβούλιο: αρκεί να δει κανείς την τύχη που επιφυλάχθηκε στα πορίσματα των δύο πρώτων ερευνητικών μας επιτροπών.
<P>
Η Επιτροπή δεν βρίσκει ενέργεια, παρά για να καταδικάσει στους κόλπους της τους οπαδούς της διαφάνειας, από τον Bernard Connolly μέχρι τον Paul van Buitenen. Προφανώς, δεν πρόκειται για μικρές ρυθμίσεις που κανόνισαν μεταξύ τους ο Πρόεδρος της Επιτροπής και η Ομάδα του Ευρωπαϊκού Σοσιαλιστικού Κόμματος, προβλέποντας τη δημιουργία, ούτε καν μιας κοινοβουλευτικής επιτροπής έρευνας, αλλά μιας επιτροπής εμπειρογνωμόνων, για τον διορισμό της οποίας η Επιτροπή θα έχει δικαίωμα άσκησης βέτο, που θα είναι στο ύψος των προς ρύθμιση προβλημάτων, επιτρέποντας στο ευρωπαϊκό οικοδόμημα να βγει από το αδιέξοδο που βρίσκεται σήμερα.

<SPEAKER ID=95 NAME="Spiers">
Δεν ψήφισα υπέρ της πρότασης μομφής, αλλά είμαι προετοιμασμένος να το κάνω για μία παρόμοια πρόταση στο μέλλον, εάν η επιτροπή των ανεξάρτητων εμπειρογνωμώνων αποκαλύψει σοβαρές παρατυπίες ή κακοδιαχείριση και εάν ένοχοι Επίτροποι δεν αποδεχθούν τότε τις ευθύνες τους. Και, για να χρησιμοποιήσω ένα από τα ελάχιστα πολιτικά κλισέ που δεν έχει χρησιμοποιηθεί αυτή την εβδομάδα, η σημερινή Επιτροπή έχει την τελευταία της ευκαιρία.

<SPEAKER ID=96 LANGUAGE="SV" NAME="Thors">
Σήμερα έδωσα ψήφο εμπιστοσύνης στην Επιτροπή, διότι εκτίμησα ότι η παραίτηση της Επιτροπής τώρα θα έβλαπτε την Ένωση περισσότερο απ' ό, τι θα την ωφελούσε. Αυτό που με καθοδήγησε στην απόφασή μου ήταν το γεγονός ότι πρέπει να ολοκληρωθούν το συντομότερο δυνατόν οι καθοριστικης σημασίας διαπραγματεύσεις για τον προϋπολογισμό, τη διαρθρωτική πολιτική και τη γεωργική πολιτική. Αυτό είναι προς όφελος της Φινλανδίας, ιδιαίτερα, όσον αφορά τη γεωργική πολιτική. Το θέμα είναι τώρα να αναλάβουμε τις ευθύνες μας, και όχι να δείξουμε τη δύναμή μας, κάτι που, εσφαλμένα, κατέστη το ζητούμενο για πολλούς στο Ευρωπαϊκό Κοινοβούλιο.
<P>
Για να συνεχιστεί ο αγώνας ενάντια στις καταχρήσεις στην ΕΕ, για να επιτευχθεί μία καλή διαχειριστική νοοτροπία, καθώς και για να αφήσουμε πίσω μας την απόδοση κατηγοριών σε άλλους, πρέπει να έχουν οι Επίτροποι προσωπική ευθύνη. Το κεντρικό ζήτημα είναι η μάχη για μία καλύτερη και πιο διαφανή διαχείριση. Γι' αυτόν, επίσης, τον λόγο συμφωνώ με τη νοοτροπία που αποτυπώνεται στο ψήφισμα της Ομάδας του Ευρωπαϊκού Κόμματος των Φιλελευθέρων Δημοκρατών και Μεταρρυθμιστών, η οποία συμβαδίζει και με τις μεταρρυθμίσεις στον τομέα της διαχείρισης, που έχουν ήδη ξεκινήσει.
<P>
Είμαι επίσης της άποψης ότι η Επιτροπή σημείωσε σημαντική πρόοδο στη διαλεύκανση τη διαχείρισης. Το γεγονός ότι απεκαλύφθησαν λάθη οφείλεται εν πολλοίς στην αύξηση των προσπαθειών για την επίτευξη μιας υγιούς και χρηστής διαχείρισης. Αυτό που αποκαλύφθηκε είναι μάλλον η κακή διαχείριση, και, ευτυχώς λίγες, απάτες.

<SPEAKER ID=97 NAME="Thyssen">
Απείχα από την ψηφοφορία για την πρόταση μομφής, προκειμένου να διαμαρτυρηθώ για την κατάσταση την οποία δημιούργησε η σοσιαλιστική Ομάδα με την εξέταση της απαλλαγής για την εκτέλεση του προϋπολογισμού του 1996.
<P>
Ο συντάκτης της έκθεσης διατύπωσε μια έξοχη πρόταση, η οποία έχει γίνει εν τω μεταξύ γνωστή ως παράγραφοι 26 και 27 της έκθεσης Elles. Υποστήριξε ένα πρόγραμμα εργασιών το οποίο θα έπρεπε να εκτελεστεί από την Επιτροπή εντός ορισμένων προθεσμιών. Κατ' αυτόν τον τρόπο, το Κοινοβούλιο θα μπορούσε να κρατήσει τη συζήτηση ανοικτή και να ζητήσει από την Επιτροπή να βάλει τάξη στα πράγματα.
<P>
Η σοσιαλιστική Ομάδα ήθελε να ολοκληρώσει τη συζήτηση, και κατέθεσε πρόταση μομφής την οποία δεν θα ενέκρινε η ίδια. Η πρόταση οδήγησε σε μία υπέρμετρη πολιτικοποίηση του φακέλου και, ακόμη χειρότερα, σε ένα αποτέλεσμα το οποίο θα είναι υποδεέστερο της έκθεσης Elles. Η σύσταση επιτροπής εμπειρογνωμόνων ισοδυναμεί με την παράδοση του Ευρωπαϊκού Κοινοβουλίου. Αυτό δεν θα έπρεπε να έχει συμβεί.

<SPEAKER ID=98 NAME="Valverde Lσpez">
Η πρόταση μομφής που κατατέθηκε κατά της Ευρωπαϊκής Επιτροπής δεν ήταν επαρκώς αιτιολογημένη. Από τις συζητήσεις που διεξήχθησαν δεν αποκομίσαμε, ούτε νέες αποδείξεις, ούτε στοιχεία, ούτε ισχυρά επιχειρήματα. Υπό αυτές τις συνθήκες, δεν μπορούσα να στηρίξω με την ψήφο μου την πρόταση μομφής.
<P>
Προκλήθηκε μεγάλη σύγχυση σε πολιτικό και θεσμικό επίπεδο. Δόθηκε στην κοινή γνώμη αρνητικό μήνυμα για τα ευρωπαϊκά θεσμικά όργανα. Οι αιώνιοι αντιευρωπαϊστές άδραξαν την ευκαιρία για να κλονίσουν τη σταθερότητα του σχεδίου ευρωπαϊκής οικοδόμησης.
<P>
Δεν ελήφθη υπόψη μια βασική συνταγματική και διοικητική αλήθεια: πρέπει να γίνεται διάκριση μεταξύ των κυβερνητικών και των κρατικών ευθυνών.
<P>
Λησμονήθηκε επίσης το γράμμα και το πνεύμα της Συνθήκης της Ευρωπαϊκής Ένωσης. Το Ευρωπαϊκό Κοινοβούλιο διαθέτει πλήρως την ικανότητα ελέγχου όλων των δραστηριοτήτων της Ευρωπαϊκής Επιτροπής, σε καθημερινή βάση. Αυτός είναι ένας από τους ρόλους του Κοινοβουλίου, που επιτελούμε μέσω των προφορικών και γραπτών ερωτήσεων και των περιοδικών εκθέσεων διαχείρισης των δραστηριοτήτων της Ευρωπαϊκής Ένωσης.
<P>
Ομοίως, το Ευρωπαϊκό Κοινοβούλιο έχει τη σημαντική δικαιοδοσία να ψηφίζει πρόταση μομφής για να παύσει την Ευρωπαϊκή Επιτροπή από τα καθήκοντά της. Αυτή, όμως, η σημαντική εξουσία απόφασης πρέπει να χρησιμοποιείται για την αποτίμηση μιας πράξης σοβαρής αμέλειας των βασικών θεσμικών ευθυνών της Ευρωπαϊκής Επιτροπής, οι οποίες είναι κατά βάση η ικανότητά της για νομοθετική πρωτοβουλία και η ευθύνη της ως θεματοφύλακα των Συνθηκών.
<P>
Όλη η κοινή γνώμη, σε παγκόσμιο επίπεδο, γνωρίζει ότι τα τελευταία χρόνια η Ευρωπαϊκή Ένωση έφτασε σε ένα υψηλό επίπεδο ανάπτυξης και έθεσε επαναστατικούς στόχους. Η καθιέρωση κοινού νομίσματος υπήρξε αποφασιστική επιτυχία. Η έναρξη των διαπραγματεύσεων για διεύρυνση της Ευρωπαϊκής Ένωσης προς τις χώρες της Κεντρικής και της Ανατολικής Ευρώπης θα μας οδηγήσει στη μεγάλη Ενωμένη Ευρώπη, επαναστατικό θεσμικό πρότυπο και παράγοντα παγκόσμιας ειρήνης και ευημερίας. Βρίσκονται επίσης σε εξέλιξη οι συζητήσεις για την Ατζέντα 2000, που θα επιτρέψουν στην Ευρώπη να αντιμετωπίσει με επιτυχία τις προκλήσεις της επόμενης επταετίας.
<P>
Από τη στιγμή που όλα αυτά συνιστούν πλήρη επιτυχία, δεν θα ήταν και πολύ υπεύθυνη στάση να προχωρήσουμε σε μομφή κατά της Ευρωπαϊκής Επιτροπής, αδιαμφισβήτητης κινητήριας δύναμης των κοινοτικών θεσμών.
<P>
Αυτή η πραγματικότητα δεν μας εμποδίζει να εξακολουθήσουμε στο Ευρωπαϊκό Κοινοβούλιο να διαδραματίζουμε τον ρόλο μας άσκησης αυστηρού ελέγχου όλων των ενεργειών της Ευρωπαϊκής Επιτροπής, συμπεριλαμβανομένης της απαίτησης για βελτίωση των δομών λειτουργίας της. Προσωπικά, στη διάρκεια της τελευταίας δωδεκαετίας, ζητώ συνεχώς αλλαγές στις διαδικασίες που ακολουθούνται στην Επιτροπή. Μεταξύ άλλων προτάσεων, διατυπώθηκε η απαίτηση έγκρισης ενός Κανονισμού διοικητικής διαδικασίας και διοικητικής δικαιοσύνης . Σε αυτό το σημείο υπάρχει ένα μεγάλο κενό στην κοινοτική νομοθεσία. Ο εν λόγω κανονισμός θα προσφέρει ασφάλεια δικαίου στους πολίτες, αποτελεσματικότητα και διαφάνεια. Ταυτόχρονα, θα συνιστά ένα βασικό μέσο για να θίξουμε τις δυσλειτουργίες της οικονομικής και διοικητικής λειτουργίας της Ευρωπαϊκής Επιτροπής και θα επιτρέψει να διακρίνουμε, με ασφάλεια δικαίου, τις οικονομικές και διοικητικές ευθύνες από τις υψηλές πολιτικές και θεσμικές ευθύνες, που βρίσκουν την ύστατη και τελική απάντησή τους στην πρόταση μομφής .
<P>
Η συνεδρίαση διακοπείσα στις 12: 40 συνεχίζεται στις 15.00

<SPEAKER ID=99 LANGUAGE="FR" NAME="Happart">
Κύριε Πρόεδρε, προκειμένου να διασαφηνισθεί η διαδικασία για το μέλλον, θα ήθελα να σας ζητήσω να ρωτήσετε την Επιτροπή Κανονισμού σε ποιό άρθρο στηρίχθηκε προ ολίγου η σύνοδος, για να αποδεχθεί να αποσυρθεί από την ψηφοφορία η πρόταση μομφής η οποία κατατέθηκε από τη σοσιαλιστική Ομάδα και υπογράφηκε από 63 τουλάχιστον μέλη.
<P>
Κατά τη γνώμη μου, εάν αυτή η πρόταση μομφής είχε διατηρηθεί, θα είχε λάβει περισσότερους ψήφους από την πρόταση η οποία υπεβλήθη σε ψηφοφορία. Συνεπώς, θα ήθελα να γνωρίζω σε ποιό άρθρο του Κανονισμού μας στηριχθήκαμε, προκειμένου να αποσυρθεί αυτή η πρόταση μομφής η οποία υποβλήθηκε από περισσότερους από 63 υπογράφοντες της σοσιαλιστικής Ομάδας.

<SPEAKER ID=100 NAME="Πρόεδρος">
Ευχαριστώ κύριε Happart. Σημειώνω την παρέμβασή σας, η οποία θα διαβιβασθεί, όπως επιθυμείτε.

<SPEAKER ID=101 LANGUAGE="EN" NAME="Ford">
Κύριε Πρόεδρε, παρεμβαίνω, απλά για να διευκρινίσω την ημερήσια διάταξη. Από ό, τι καταλαβαίνω, θα συνεχίσουμε τώρα τη συζήτηση για την πρόταση Van Lancker και μετά θα προχωρήσουμε στη συζήτηση επί επικαίρων θεμάτων. Επειδή είμαι ένας από τους υπογράφοντες του επίκαιρου θέματος που εγγράφεται στο σημείο 5 της ημερήσιας διάταξης, θα ήμουν ευτυχής, εάν μπορείτε να επιβεβαιώσετε ότι θα ολοκληρώσουμε την ημερήσια διάταξη, που απλά σημαίνει ότι η ψηφοφορία είναι πιθανόν να καθυστερήσει λίγα λεπτά, παρά να χάσουμε, ας πούμε, ένα επίκαιρο θέμα, το οποίο, όπως γνωρίζετε, χάθηκε τον περασμένο μήνα από την ημερήσια διάταξη για παρόμοιο λόγο.
<P>
Υπάρχουν άτομα στα θεωρεία που ήρθαν από το Ηνωμένο Βασίλειο για να ακούσουν αυτή τη συζήτηση. Θα ήταν μάλλον παράλογο να τους πούμε για δεύτερο συνεχή μήνα: «ελάτε πάλι τον επόμενο μήνα».

<SPEAKER ID=102 NAME="Πρόεδρος">
Κύριε Ford, γνωρίζω τη σημασία του επίκαιρου θέματος στο οποίο αναφέρεσθε, και μπορώ να σας διαβεβαιώσω ότι πρόθεση της Συνόδου είναι να εξετασθούν όλα τα επίκαιρα θέματα και να διενεργηθεί στη συνέχεια ψηφοφορία, δηλαδή, ενδεχομένως, να καθυστερήσει η ψηφοφορία για τα επίκαιρα θέματα, προκειμένου να μπορέσουν να εξετασθούν όλα τα σημεία. .

<CHAPTER ID=4>
Αρθρο Κ6 της Συνθήκης ΕΕ - Συνεργασία Σένγκεν (συνέχεια)
<SPEAKER ID=103 NAME="Πρόεδρος">
Η ημερήσια διάταξη προβλέπει τη συνέχεια της κοινής συζήτησης των δύο προφορικών ερωτήσεων προς το Συμβούλιο και την Επιτροπή και της πρότασης σύστασης van Lancker, σχετικά με την ετήσια συζήτηση που προβλέπεται στο άρθρο Κ6 της Συνθήκης.
<P>
Παρίστανται εκπρόσωποι, τόσο της Επιτροπής, όσο και του Συμβουλίου. Σας ευχαριστώ που επανήλθατε σήμερα το απόγευμα, προκειμένου να μπορέσετε να εκπληρώσετε τα καθήκοντά σας ενώπιον του Ευρωπαϊκού Κοινοβουλίου.

<SPEAKER ID=104 LANGUAGE="DE" NAME="Posselt">
Κύριε Πρόεδρε, κύριε Πρόεδρε του Συμβουλίου, λυπούμαι που αυτή η ενδιαφέρουσα συζήτηση και οι ενδιαφέρουσες παρατηρήσεις σας επισκιάζονται από τα υπόλοιπα γεγονότα της σημερινής ημέρας. Ωστόσο, σας ευχαριστώ που μείνατε κοντά μας. Αυτό είναι ένα ενθαρρυντικό σημάδι εκ μέρους της Προεδρίας και του Συμβουλίου, που αποτελεί ένδειξη πολύ φιλικής στάσης προς το Κοινοβούλιο.
<P>
Θα θίξω τρία σημεία. Πρώτον, σας ευχαριστώ που αναφερθήκατε εκτενώς στο θέμα της διεύρυνσης προς ανατολάς. Ως εισηγητής του Κοινοβουλίου για τη διεύρυνση προς ανατολάς και την εσωτερική ασφάλεια, πιστεύω, πράγματι, ότι αυτά αποτελούν βασικής σημασίας θέματα, και μάλιστα, όχι μόνο όσα αφορούν την προενταξιακή στρατηγική και το κοινοτικό κεκτημένο, αλλά και μία σειρά μέτρων που εκτείνονται από την κοινή δράση για την καταπολέμηση του εγκλήματος και τη διεύρυνση προς ανατολάς της Europol, την οποία μπορεί κανείς να επισπεύσει μέσω συμβάσεων με τις αστυνομίες των υποψήφιων χωρών, μέχρι και το αποφασιστικό σημείο της εκπαίδευσης και της κατάρτισης των υπαλλήλων, κάτι για το οποίο θα πρέπει να αναδιαρθρωθούν τα προγράμματα PHARE, αλλά πολλά πράγματα μπορούν να ρυθμιστούν ήδη από τώρα.
<P>
Υπάρχουν και δύο μακροπρόθεσμοι στόχοι τους οποίους αναφέρω στην έκθεσή μου και στους οποίους θέλω να παραπέμψω. Ο πρώτος αφορά την προστασία των μελλοντικών εξωτερικών ευρωπαϊκών συνόρων. Πιστεύω ότι θα πρέπει να λάβουμε επικουρικά μέτρα για την προετοιμασία μιας κοινής ευρωπαϊκής υπηρεσίας προστασίας των συνόρων, επειδή, κατά την άποψή μου, θα τη χρειαστούμε μακροπρόθεσμα. Από την άλλη πλευρά, θέλω να επισημάνω ότι έχουμε προτείνει την ίδρυση μιας ευρωπαϊκής ακαδημίας για την εσωτερική ασφάλεια. Η αυστριακή Προεδρία ήταν σχετικά ανοικτή ως προς το εγχείρημα αυτό, και σας παρακαλώ να εξετάσετε σοβαρά την πραγματοποίηση του συγκεκριμένου σχεδίου στην παραμεθόρια περιοχή μεταξύ της ΕΕ και των υποψηφίων προς ένταξη χωρών.
<P>
Κατά δεύτερον, θέλω να αναφερθώ στο θέμα της κατανομής των βαρών. Χρειαζόμαστε μία κατανομή βαρών σε προσωπική βάση, σύμφωνα με ποσοστώσεις για τους πρόσφυγες που προέρχονται από περιοχές εμφυλίου πολέμου και για εκείνους που υποβάλλουν αίτηση για άσυλο στην Ευρωπαϊκή Ένωση. Κι εδώ έχει επιτελέσει σημαντική προεργασία, τόσο η αυστριακή Προεδρία, όσο και το Κοινοβούλιο. Θα κρίνουμε την παρούσα Προεδρία βάσει όσων θα γίνουν στον τομέα αυτό.
<P>
Τρίτον, σας παρακαλώ να προσπαθήσετε, χωρίς καμία συζήτηση εσωτερικής πολιτικής, να ασκήσετε την επιρροή σας, ώστε τα ευαίσθητα ζητήματα του δικαίου που αφορά την υπηκοότητα και, συνεπώς, και του δικαίου που αφορά την ιδιότητα του Ευρωπαίου πολίτη, να αναβληθούν στα επιμέρους κράτη μέλη...
<P>
Ο Πρόεδρος αφαιρεί τον λόγο από τον ομιλητή

<SPEAKER ID=105 LANGUAGE="SV" NAME="Sjφstedt">
Κύριε Πρόεδρε, δεν βλέπω στην πρόταση ψηφίσματος, ούτε στην έκθεση που συζητάμε, καμία σαφή προσφυγική οπτική - και εν προκειμένω εννοώ την οπτική των προσφύγων. Καθίσταται ολοένα και περισσότερο εμφανές ότι η Σύμβαση του Δουβλίνου και η Συμφωνία του Σένγκεν συμβάλλουν με αρνητικό τρόπο στη δημιουργία μιας απάνθρωπης και περιοριστικής πολιτικής για τους πρόσφυγες στη Δυτική Ευρώπη. Βλέπουμε ήδη τις παράλογες επιπτώσεις της Σύμβασης του Δουβλίνου, όταν η αρχή της πρώτης χώρας σε σχέση με τη χορήγηση ασύλου εφαρμόζεται σε χώρες που έχουν διαφορετικές προϋποθέσεις για τη χορήγηση ασύλου. Οι άνθρωποι στέλνονται από τη μία χώρα στην άλλη και οι αιτήσεις τους δεν εξετάζονται σωστά. Μπορούμε να δούμε ότι ένα από τα κύρια πραγματικά κίνητρα της Συμφωνίας του Σένγκεν φαίνεται ότι είναι να τεθούν εμπόδια, με μεθόδους, όπως η ευθύνη του μεταφορέα, η σκληρότατη πολιτική των θεωρήσεων και οι υπερβολικοί συνοριακοί έλεγχοι, στην είσοδο των αιτούντων άσυλο στην ΕΕ, ώστε να μην μπορούν καν να ζητήσουν άσυλο.
<P>
Δυστυχώς, μπορούμε να δούμε πως κι αυτή ακόμη η πρόταση ψηφίσματος υπερασπίζεται το εντελώς απαράδεκτο έγγραφο της αυστριακής Προεδρίας, το οποίο δεν είναι τίποτα άλλο από μία συνεχής επίθεση ενάντια σε οτιδήποτε έχει σχέση με μία ανθρώπινη και υπεύθυνη πολιτική για τους πρόσφυγες. Το θέμα είναι η «Ευρώπη Οχυρό» και όχι πλέον η ευθύνη για τους αιτούντες άσυλο.

<SPEAKER ID=106 LANGUAGE="SV" NAME="Lindholm">
Κύριε Πρόεδρε, θέλω μόνο να επισημάνω κάποια από τα πολλά σημεία που θα χρειαζόταν να τεθούν προς συζήτηση. Ο στόχος της Συμφωνίας του Σένγκεν είναι η υλοποίηση της ελεύθερης κυκλοφορίας των ατόμων εντός της ΕΕ. Ωστόσο, το κανονιστικό πλαίσιο Σένγκεν είναι πλήρως επικεντρωμένο στους συνοριακούς ελέγχους, τους ελέγχους ασφαλείας και τα αντισταθμιστικά μέτρα. Τί μήνυμα στέλνει αυτό στους πολίτες; Το θετικά σημεία είναι μόνο κανένα δυο άρθρα τα οποία αναφέρονται στην ελεύθερη κυκλοφορία. Αυτό είναι απαράδεκτο.
<P>
Επίσης, φοβόμαστε και ανησυχούμε πολύ για το γεγονός ότι η Συμφωνία του Σένγκεν μπορεί να έχει ως αποτέλεσμα μία λιγότερο γεναιόδωρη και ανθρώπινη πολιτική για τους πρόσφυγες και το άσυλο. Πολλά συντείνουν σε αυτό. Γι' αυτόν τον λόγο, απαιτούμε να ισχύουν σε όλες τις περιπτώσεις οι Συνθήκες του ΟΗΕ για τους πρόσφυγες, ακόμη και εντός της Ένωσης.
<P>
Η Συμφωνία του Σένγκεν πρέπει να είναι επίσης συμβατή με τη διακρατική σκανδιναβική διαβατηριακή ένωση, ώστε να μπορεί να εξακολουθεί να υφίσταται και να μετεξελίσσεται η ελεύθερη κυκλοφορία στη Σκανδιναβία, όπως γινόταν επί σαράντα χρόνια. Γι' αυτό προκαλεί ικανοποίηση το γεγονός ότι η κοινοβουλευτική επιτροπή στηρίζει ομόφωνα το εν λόγω αίτημα.
<P>
Όσον αφορά την ενσωμάτωση της Συμφωνία του Σένγκεν στη Συνθήκη, οι διαπραγματεύσεις πρέπει να είναι διαφανείς και να συμμετέχουν σε αυτές, τόσο το Ευρωπαϊκό Κοινοβούλιο, όσο και τα εθνικά κοινοβούλια, η δε πρόσβαση στις πληροφορίες και τα έγγραφα πρέπει να διευκολυνθεί, ώστε να μπορούν να συμμετέχουν, τόσο οι πολιτικοί, όσο και οι πολίτες.
<P>
Οι Πράσινοι θεωρούν ότι η Συμφωνία του Σένγκεν πρέπει να αναθεωρηθεί και να τροποποιηθεί όσον αφορά την αρχή της επικουρικότητας, ορισμένα σημαντικά βασικά δικαιώματα και τις νομικές εγγυήσεις, ώστε να μπορεί να προστατευθεί η προσωπική ασφάλεια και η ακεραιότητα των πολιτών.
<P>
Μας ανησυχούν οι τεράστιες απαιτήσεις που τίθενται στις υποψήφιες χώρες και οι δυνατότητες που έχουν αυτές να ανταποκριθούν στις απαιτήσεις που θεσπίζονται για συνοριακούς ελέγχους, νομοθεσία κ.ά.. Γι' αυτόν τον λόγο, ζητούμε ευελιξία, ευθύνη και κατανόηση από πλευράς ΕΕ για τα μεγάλα προβλήματα που αντιμετωπίζουν αυτές οι χώρες.

<SPEAKER ID=107 LANGUAGE="DA" NAME="Krarup">
Κύριε Πρόεδρε, θα είμαι πολύ σύντομος. Σε όλα τα βασικά σημεία συμφωνώ με τις απόψεις που εξέθεσαν οι Σουηδοί συνάδελφοί μου, ο κύριος Sjφstedt και η κυρία Lindholm. Εμφανίζονται δύο τάσεις στις δύο υποβληθείσες προτάσεις, οι οποίες είναι αποφασιστικής σημασίας για την Ομάδα μας, για μένα προσωπικά και για το κίνημα που εκπροσωπώ στη Δανία. Η μία τάση είναι προς την κατεύθυνση της αύξησης της ισχύος του Κοινοβουλίου στους εν λόγω τομείς, πράγμα που συμβαίνει εις βάρος της αρμοδιότητας των εθνικών κοινοβουλίων. Η άλλη τάση είναι η ενίσχυση της ολοκλήρωσης και η σχεδόν ιμπεριαλιστική επιθυμία να ασκήσουμε κυριαρχία στην ευρύτερη περιοχή, συμπεριλαμβανομένων μάλιστα της Νορβηγίας και της Ισλανδίας. Θα σας πληροφορήσω ότι πρέπει να αντιστρατευτούμε στην τάση για ολοκλήρωση στον τομέα του ποινικού δικαίου και σε όλους τους υπόλοιπους νομικούς τομείς, συμπεριλαμβανομένης και της αστυνομικής συνεργασίας, τουτέστιν στη μεταφορά της από τον τρίτο στον πρώτο πυλώνα. Πρόκειται για μια εντελώς αβασάνιστη σκέψη. Είναι απερίσκεπτο και αποτελεί μια ύποπτη εξέλιξη που απάδει τις εθνικές νομικές παραδόσεις, πρώτη και καλύτερη δε την παράδοση της Δανίας, την οποία υποστηρίζω.

<SPEAKER ID=108 LANGUAGE="DE" NAME="Hager">
Κύριε Πρόεδρε, κατ' αρχάς θέλω να συνταχθώ με την κριτική που άσκησε ο εισηγητής για τη χρονική στιγμή της συζήτησης, η οποία λαμβάνει σήμερα χώρα παρουσία μιας Προεδρίας του Συμβουλίου, που έχει αναλάβει μόλις εδώ και λίγες ημέρες καθήκοντα. Σήμερα πρέπει να γίνει ο απολογισμός για τις εργασίες της βρετανικής και της αυστριακής Προεδρίας. Και οι δύο Προεδρίες υπέβαλαν αρχικά ένα ρεαλιστικό πρόγραμμα και ανήγγειλαν τη βελτίωση της συνεργασίας με το Κοινοβούλιο. Τα γεγονότα μίλησαν, όμως, στη δική τους γλώσσα. Οι υποσχέσεις δεν τηρήθηκαν, ούτε από την άποψη του περιεχομένου, ούτε από τυπική άποψη. Πολλές από τις αποφάσεις που επρόκειτο να ληφθούν αναβλήθηκαν και σε μερικούς τομείς επετεύχθησαν ανεπαρκείς συμβιβασμοί. Το πιο χαρακτηριστικό παράδειγμα για την επίπονη εργασία της Ένωσης σε θέματα ασφαλείας είναι, βέβαια, η καθυστερημένη εκκίνηση της Europol με μειωμένες κατά το ήμισυ τις προβλεπόμενες δυνάμεις της.
<P>
Τελειώνοντας, επιτρέψτε μου να πω ότι, όταν η έκθεση van Lancker στο σημείο 1, παρ. 2, τουλάχιστον στην απόδοση που έχω στα χέρια μου, θεωρεί δεδομένο ότι η Συνθήκη του Αμστερνταμ βρίσκεται σε ισχύ ήδη εδώ και ένα έτος, τότε πρόκειται μάλλον για ένα από τα άστοχα βήματα που εντόπισε ο κύριος Πρόεδρος σήμερα το πρωί.

<SPEAKER ID=109 LANGUAGE="ES" NAME="Palacio Vallelersundi">
Κύριε Πρόεδρε, δεν είναι εύκολο μέσα σε δύο λεπτά να λεχθούν όλα αυτά τα οποία θα έπρεπε να ειπωθούν σχετικά με τις δύο αυτές σημαντικές εκθέσεις. Επιπροσθέτως, θα χρησιμοποιήσω λίγο χρόνο - δεδομένου ότι το θεωρώ σημαντικό - για να επισημάνω την παρουσία εδώ του Προεδρεύοντος του Συμβουλίου. Όλοι γνωρίζουμε ότι δεν συμβαίνει συχνά αυτό, αν και θα έπρεπε να είθισται, ελπίζω δε ότι θα μπορέσουμε να εξακολουθήσουμε στο μέλλον να υπολογίζουμε στην παρουσία του Συμβουλίου στις συζητήσεις μας.
<P>
Σχετικά με την έκθεση Nassauer, θέλω μόνο να πω ότι μου φαίνεται μια άριστη έκθεση, της οποίας το περιεχόμενο με βρίσκει σύμφωνη.
<P>
Σε σχέση δε με την έκθεση για τη συνεργασία Σένγκεν, θέλω να ευχαριστήσω την εισηγήτρια για το έργο της, μια και πρόκειται για μια πολύ δύσκολη έκθεση. Θέλω δε ιδιαιτέρως να εκφράσω τις ευχαριστίες μου για τον τρόπο με τον οποίο διεξήχθη η ψηφοφορία στην επιτροπή.
<P>
Αναφορικά με τις αρχές αυτής της έκθεσης, πρέπει να επισημανθεί ότι, ούτε η Συμφωνία, ούτε το Πρωτόκολλο για τη Σένγκεν, θεσπίζουν μια ιεραρχία μεταξύ της αξίας της ελευθερίας και αυτής της ασφάλειας, και ότι και τα δύο οφείλουν να είναι εκ παραλλήλου σεβαστά, προκειμένου η Συμφωνία του Σένγκεν να εκπληρώσει τους σκοπούς για τους οποίους καταρτίσθηκε.
<P>
Ειπώθηκε ότι το κεκτημένο του Σένγκεν είναι αόριστο. Δεν είναι, όμως, αόριστο, αλλά εξελικτικό, δεδομένου ότι βρίσκεται σε πλήρη εξέλιξη, κι έτσι πρέπει να είναι και να συνεχίσει να είναι. Το κεκτημένο του Σένγκεν θα εξακολουθήσει να εξελίσσεται μέχρι τη στιγμή που θα ενσωματωθεί τελικά στο πλαίσιο της Ευρωπαϊκής Ένωσης, και η Εκτελεστική του Επιτροπή θα συνεχίσει να εκπληρώνει την αποστολή της. Γι' αυτό, δεν μπορούμε να ασκήσουμε κριτική ότι αυτή η εξέλιξη έχει μερικά ασαφή χαρακτηριστικά.
<P>
Κατά δεύτερο λόγο, το Σένγκεν συνιστά ένα σύνολο και ως σύνολο πρέπει να ενσωματωθεί στο κοινοτικό κεκτημένο. Δεν μπορεί να κατατμηθεί, ειδεμή θα χαθεί αυτό το θαυμάσιο μέσο που ήδη μας έχει διασφαλίσει τη δυνατότητα της ελεύθερης κυκλοφορίας μέσα σε έναν κοινό χώρο, για τον λόγο ακριβώς που συνελήφθη και η σχετική ιδέα. Θα δώσω ένα παράδειγμα: ήδη αναφέρθηκε ότι ούτε στο SIS (Σύστημα Πληροφοριών Σένγκεν), ούτε στη Συμφωνία του Σένγκεν, θεσπίζεται ιεραρχία αξιών μεταξύ ασφάλειας και ελευθερίας, και, ειδικά σε σχέση με το SIS, δεν μπορεί να θεσπιστεί ιεραρχία μεταξύ της σπουδαιότητας του άρθρου 96 ή του 95. Δεν μπορεί να λεχθεί ότι είναι πιο σημαντική η κατάρτιση του καταλόγου με ξένους από τον κατάλογο για την αποδοχή τρομοκρατών. Όλα αυτά αποτελούν τμήμα ενός συνόλου και έτσι πρέπει να ενσωματωθεί.

<SPEAKER ID=110 LANGUAGE="EN" NAME="Elliott">
Κύριε Πρόεδρε, σχετικά με την έκθεση του κ. Nassauer για την αστυνομική συνεργασία και την ανάπτυξη της EUROPOL, με ευχαρίστησαν πολύ όσα ακούσαμε από τη γερμανική Προεδρία σε σχέση με την ανάπτυξη της EUROPOL στο πλαίσιο της συνθήκης που κυρώθηκε πρόσφατα. Συμφωνώ απολύτως με όσα ειπώθηκαν εδώ από άλλους: προκειμένου να δούμε κάποια περαιτέρω σημαντική επέκταση της EUROPOL στον επιχειρησιακό τομέα, πρέπει να εξασφαλίσουμε την ύπαρξη ένος σωστού συστήματος δημοκρατικής λογοδοσίας για τις δραστηριότητές της, που θα αφορά έναν ενισχυμένο ρόλο για το Ευρωπαϊκό Κοινοβούλιο, και μάλιστα ένα κατάλληλο σύστημα ανεξάρτητης υποβολής καταγγελιών κατά οποιωνδήποτε από τις δραστηριότητές της. Το ζήτημα αυτό είναι θεμελιώδους σημασίας, όπως ακριβώς και για κάθε εθνική αστυνομική δύναμη.
<P>
Πάνω απ' όλα, σε όλον αυτόν τον χώρο δικαστικών και εσωτερικών υποθέσεων, υπάρχει σήμερα μία κυρίαρχη ανάγκη για εκτεταμένη και γρήγορη πρόοδο στο θέμα της εναρμόνισης. Η ελάχιστη πρόοδος που έχουμε σημειώσει σε αυτόν τον τομέα, σε σχέση με την ορμητική μας πρόοδο στο χρηματοοικονομικό και σε πολλά άλλα πεδία της κοινοτικής δραστηριότητας, προκαλεί σήμερα σοβαρά προβλήματα. Πρέπει να κάνουμε ό, τι είναι δυνατόν για να συμβαδίσουμε σε τομείς, όπως, για παράδειγμα, της έκδοσης, του διασυνοριακού εγκλήματος, της δικαστικής συνεργασίας και της συνεργασίας μεταξύ δικαστηρίων, συμπεριλαμβανομένων αστικών υποθέσεων, όπως τόνισε ο Γερμανός Υπουργός, και της νομοθεσίας που αφορά την εθνικότητα και την υπηκοότητα.
<P>
Επιτρέψτε μου να σας δώσω ένα παράδειγμα: ασχολούμαι με την υπόθεση μίας οικογένειας της οποίας η μητέρα είναι Ιρλανδή, ο πατέρας Βρετανός και η κόρη τους έχει γεννηθεί στην Ολλανδία, αλλά τα τελευταία οκτώ χρόνια διέμεναν στην Ισπανία - πρόκειται για πολύ ευρωπαϊκή οικογένεια. Αλλά αυτό το κορίτσι, που σήμερα είναι 13 ετών, δεν έχει υπηκοότητα, παρά μόνο ένα προσωρινό ταξιδιωτικό έγγραφο, ως παραχώρηση των ιρλανδικών αρχών. Πρέπει να είμαστε σε θέση να αντιμετωπίζουμε σωστά παρόμοιες περιπτώσεις ατόμων και να μην επιτρέπουμε να διαμορφώνονται καταστάσεις όπου παιδιά μένουν σχεδόν απάτριδες. Πρέπει να καταπιαστούμε με αυτό το ζήτημα.
<P>
Υποστηρίζω απολύτως την έκθεση της κ. Van Lancker. Περιέχει πολλές εξαιρετικές προτάσεις. Χαίρομαι που οι τροπολογίες που εγκρίθηκαν στην επιτροπή εξάλειψαν μέρος της ήπιας κριτικής της βρετανικής και ιρλανδικής θέσης που είχε συμφωνηθεί στο Αμστερνταμ όσον αφορά τη μη συμμετοχή, τουλάχιστον για μία χρονική περίοδο, στη Συμφωνία του Σένγκεν. Είμαι σίγουρος ότι με το πέρασμα του χρόνου η κατάσταση θα αλλάξει. Πρέπει να γνωρίζουμε τις επιπτώσεις που θα έχει σε όλη τη λειτουργία της Ευρωπαϊκής Ένωσης το γεγονός ότι στον χώρο Σένγκεν, όταν επιβεβαιωθεί η συμμετοχή της Ισλανδίας και της Νορβηγίας, θα περιλαμβάνονται δυο κράτη μέλη που δεν ανήκουν στην ΕΕ. Το δε γεγονός ότι δύο ή τρία κράτη μέλη της ΕΕ δεν θα συμμετέχουν στη Συμφωνία του Σένγκεν δημιουργεί περιπλοκές που πρέπει να επιλυθούν.
<P>
Τέλος, είμαι ικανοποιημένος από την αναφορά του Υπουργού στο ζήτημα των αιτούντων προσχώρηση χωρών. Η Επιτροπή Πολιτικών Ελευθεριών είχε μία πολύτιμη συνάντηση με κοινοβουλευτικούς από τις εν λόγω αιτούσες χώρες, προκειμένου να συζητήσουν για το σύνολο των δικαστικών και εσωτερικών θεμάτων. Η εισροή ατόμων από ορισμένες χώρες της Ανατολικής Ευρώπης οι οποίοι ζητούν άσυλο θέτει σήμερα εν αμφιβόλω την κατάσταση σε ορισμένες από αυτές τις χώρες και καθιστά επειγόντως απαραίτητη τη θέσπιση μιας αποτελεσματικής νομοθεσίας για την προστασία των εθνοτικών τους μειονοτήτων. Ελπίζω ειλικρινά ότι, στις συνεχείς διαπραγματεύσεις τους το Συμβούλιο και η Επιτροπή θα εξασφαλίσουν ότι θα δοθεί επείγουσα προτεραιότητα στο ζήτημα των δικαιωμάτων του ανθρώπου και της προστασίας των μειονοτήτων, την οποία και δικαιούται.

<SPEAKER ID=111 LANGUAGE="FR" NAME="Reding">
Κύριε Πρόεδρε, κύριε Πρόεδρε του Συμβουλίου, αγαπητοί συνάδελφοι, είναι αλήθεια ότι η Συνθήκη του 'Αμστερνταμ βελτιώνει τη λειτουργία της ευρωπαϊκής πολιτικής στον τομέα της δικαιοσύνης και των εσωτερικών υποθέσεων. 'Ομως, επί πέντε τουλάχιστον έτη, η πολιτική αυτή, στον τομέα του ασύλου, για παράδειγμα, δεν υπόκειται σε κανένα κοινοβουλευτικό έλεγχο. Τα εθνικά κοινοβούλια δεν έχουν πλέον γνώμη σχετικά με το θέμα και το δικαίωμα του Ευρωπαϊκού Κοινοβουλίου περιορίζεται σε μία απλή διαβούλευση. Αυτό είναι ανεπαρκές. Είναι απαράδεκτο ένας τόσο σημαντικός τομέας, όσο η πολιτική εσωτερικής ασφάλειας, να μην υπόκειται στον κοινοβουλευτικό έλεγχο και να μην ανταποκρίνεται στις αρχές της δημοκρατικής διαφάνειας.
<P>
Δεύτερος συλλογισμός: σε επίπεδο Ευρωπαϊκού Συμβουλίου Υπουργών υιοθετούνται σημαντικές πράξεις και, στη συνέχεια, δεν συμβαίνει τίποτα. Τα κείμενα αυτά, που είναι απαραίτητα για την καλή πορεία της 'Ενωσης και την ασφάλεια των πολιτών μας, δεν κυρώνονται και, συνεπώς, δεν μπορούν να τεθούν σε ισχύ. Η έκθεση του κ. Nassauer αναφέρει δεκατρείς περιπτώσεις, τις πλέον σημαντικές. Πρόκειται για άρνηση της πολιτικής αποτελεσματικότητας, για απόλυτη αδράνεια. Με άλλα λόγια, στον τομέα της καταπολέμησης της εγκληματικότητας και της πολιτικής ασύλου και μετανάστευσης, διαπιστώνουμε πολλές δηλώσεις και λίγες δράσεις.
<P>
Δεν αμφισβητώ την καλή θέληση των ηγετών μας. Απλώς διαπιστώνω τις πολιτικές πραγματικότητες, που δεν είναι ιδιαίτερα θετικές, και ζητώ με εμμονή από το Συμβούλιο να εξαγάγει διδάγματα από αυτή την αρνητική κατάσταση και να φροντίσει ώστε, με την ευκαιρία της επόμενης αναθεώρησης των Συνθηκών, να αλλάξουν οι δομές, δεδομένου ότι τα σημερινά θεσμικά ελλείμματα δεν επιτρέπουν σωστή δράση. Ωστόσο, οι πολίτες μας μάς ζητούν να αναλάβουμε δράση. Συχνά θέλουμε να δράσουμε, αλλά δεν μπορούμε.

<SPEAKER ID=112 LANGUAGE="DE" NAME="Pirker">
Κύριε Πρόεδρε, κυρία Επίτροπε, το σύστημα ασφαλείας του Σένγκεν - και σε αυτό συμφωνούμε όλοι - αποτελεί απλά την προϋπόθεση για να μπορέσουμε να υλοποιήσουμε την αρχή της ελεύθερης κυκλοφορίας. Δεν πρέπει να ξεχνάμε ότι την ελεύθερη κυκλοφορία μπορούμε να την απολαύσουμε, μόνον όταν έχουμε εξασφαλίσει, και μάλιστα ενισχύσει, την ασφάλεια όλων των πολιτών.
<P>
Η πραγματικότητα και τα γεγονότα μας δείχνουν πόσο σημαντικό είναι ουσιαστικά αυτό το σύστημα ασφαλείας του Σένγκεν. Ζήτησα να λάβω στοιχεία τα οποία επιβεβαιώνουν ότι ετησίως σημειώνονται 30.000 επιτυχίες σε περιπτώσεις καταζητήσεων - μέχρι το τέλος του 1998 οι επιτυχίες αυτές είχαν ανέλθει στις 120.000. Αυτό σημαίνει ότι κατάσχονται τόνοι ναρκωτικών, ότι χιλιάδες κλεμμένων ιδιωτικών αυτοκινήτων βρίσκονται και πάλι στα σύνορα, ότι κατάσχονται κλεμμένα όπλα και αντικείμενα τέχνης, ότι συλλαμβάνονται χιλιάδες παράνομων μεταναστών και των μεταφορέων τους ή τους σταματούν στα σύνορα. Το Σένγκεν μας δίνει, λοιπόν, τη δυνατότητα να ενισχύσουμε την ασφάλειά μας.
<P>
Αυτό αποτελεί και απόδειξη για το γεγονός ότι το σύστημα ασφαλείας του Σένγκεν, όπως υφίσταται επί του παρόντος για δέκα κράτη μέλη, μπορεί και λειτουργεί καλά, θα μπορούσα μάλιστα να πω ότι είναι μοναδικό στον κόσμο. Έχουν αποθηκευθεί 6 εκατομμύρια εγγραφές στην υπηρεσία αναζήτησης προσώπων και αντικειμένων και ελέγχονται περισσότεροι από 1.500 συνοριακοί σταθμοί.
<P>
Ποιά είναι, όμως, τα επόμενα βήματα; Οι προσδοκίες μου επικεντρώνονται σε τρία βασικά σημεία, που θέλω να αναφέρω. Κατά πρώτον, αφού είδαμε πόσο καλά μπορεί να λειτουργήσει το σύστημα Σένγκεν και πόσο σημαντικό είναι για την υλοποίηση της αρχής της ελευθερίας της διακίνησης, θα πρέπει να εφαρμόσουμε τη Συμφωνία του Σένγκεν σε όλα τα κράτη μέλη, για να ενισχύσουμε την ασφάλεια των πολιτών στην Ευρώπη. Κατά δεύτερον, θα πρέπει να παρέχουμε ενισχυμένη βοήθεια στα κράτη που αντιμετωπίζουν μεγαλύτερες προκλήσεις, ιδιαίτερα σε σχέση με τη μετανάστευση, βοήθεια για την εξασφάλιση των συνόρων, αλλά και βοήθεια κατά την κατανομή των βαρών με ποσοστώσεις. Κατά τρίτον, πρέπει να παρέχουμε βοήθεια μέσω του προενταξιακού συμφώνου στις υποψήφιες για ένταξη χώρες, καθότι ή ένταξη στην Ευρωπαϊκή Ένωση είναι δυνατή, μόνο με την εκπλήρωση προτύπων ασφαλείας.

<SPEAKER ID=113 LANGUAGE="FI" NAME="Matikainen-Kallstrφm">
Αξιότιμε κύριε Πρόεδρε, είναι κατανοητό το γεγονός ότι πολλά κράτη τα οποία ανήκουν στον χώρο Σένγκεν διστάζουν να εγκρίνουν στο σύνολό τους τις κανονιστικές διατάξεις για τον χώρο ελεύθερης κυκλοφορίας. Ανησυχία έχει προκαλέσει, μεταξύ άλλων, η εύκολη διακίνηση των ναρκωτικών στην εσωτερική αγορά, καθώς και η εισροή από τα εξωτερικά σύνορα της Ένωσης, για τα οποία έχουμε δεχθεί δυσάρεστες παρατηρήσεις, ειδικά όσον αφορά την οργανωμένη εγκληματικότητα από τις ανατολικές χώρες.
<P>
Είναι γεγονός, ότι η Συμφωνία του Σένγκεν δεν αποτελεί ακόμη ένα πλήρες λειτουργικό σύστημα. Η Συνθήκη του Αμστερνταμ, όταν τεθεί σε ισχύ, θα επιφέρει σημαντικές αλλαγές στη νομική σημασία των κανονιστικών διατάξεων του Σένγκεν, καθώς οι εν λόγω κανόνες θα υπαχθούν, κατά το μεγαλύτερο μέρος τους, στον κοινοτικό πυλώνα. Γι' αυτό τον λόγο, προκειμένου να επιλυθούν τα προβλήματα της Συμφωνίας του Σένγκεν και να εξαλειφθεί η δυσπιστία των πολιτών, απαιτούνται δυναμικά μέτρα από τη Γερμανία και τη Φινλανδία, τις χώρες που ασκούν φέτος την Προεδρία της Ένωσης.
<P>
Ο καλύτερος τρόπος να κατοχυρωθεί η ασφάλεια των πολιτών που κινούνται στον χώρο Σένγκεν είναι η καθιέρωση μίας συνεργασίας πολλαπλού επιπέδου, με βασικά στοιχεία την ταχεία ανταλλαγή πληροφοριών μεταξύ των εθνικών αρχών, τη λειτουργία της Europol και τα ανεπτυγμένα τελωνειακά συστήματα πληροφοριών. Καθώς στα εσωτερικά σύνορα δεν υπάρχουν έλεγχοι, ο λεγόμενος αόρατος έλεγχος θα πρέπει να είναι αρκετά αποτελεσματικός, προκειμένου να μην επωφεληθούν περισσότερο από την ελεύθερη κυκλοφορία οι εγκληματικές οργανώσεις και οι φοροδιαφεύγοντες. Θα πρέπει να βρεθεί μια σταθερή ισορροπία μεταξύ της ελευθερίας του πολίτη και της γενικής ασφάλειας, η οποία να επιτρέψει τη μεγιστοποίηση των πλεονεκτημάτων από την ελεύθερη κυκλοφορία.
<P>
Σύμφωνα με τις τελευταίες δημοσκοπήσεις, οι Φινλανδοί θεωρούν ότι το πιο σημαντικό καθήκον της φινλανδικής Προεδρίας θα είναι η καταπολέμηση της διεθνούς εγκληματικότητας. Αυτό θα πρέπει να το έχουμε υπόψη μας, όταν το εν λόγω θέμα συζητηθεί την επόμενη φορά στη Σύνοδο Κορυφής του Tampere.

<SPEAKER ID=114 NAME="Schily">
Κύριε Πρόεδρε, κυρίες και κύριοι συνάδελφοι, θα ήθελα να ευχαριστήσω θερμά τους συναδέλφους που τόνισαν στις αγορεύσεις τους ότι το Σένγκεν είναι, φυσικά, ένα σύστημα με δύο στοιχεία. Αφενός, παρέχουμε στους πολίτες μας το μεγάλο πλεονέκτημα της ελεύθερης κυκλοφορίας, που πραγματικά βελτιώνει σημαντικά την ποιότητα ζωής τους, αυτό, όμως, δεν πρέπει να συνοδεύεται από μείωση της ασφάλειας, και, για τον λόγο αυτό, πρέπει να τονιστεί επίσης σαφώς το δεύτερο στοιχείο.
<P>
Συμφωνώ απόλυτα με τον συνάδελφο Pirker και με όσα είπε εδώ σχετικά με τι πρέπει όντως να υλοποιηθεί. Στην έκθεσή μου ανέφερα ήδη ότι είμαστε η πρώτη χώρα που υποβάλλεται σε έλεγχο στο πλαίσιο της σύμβασης εφαρμογής της Συμφωνίας του Σένγκεν. Επίσης, συμφωνώ ότι πρέπει να βοηθήσουμε ειδικά εκείνες τις χώρες που αντιμετωπίζουν ιδιαίτερα προβλήματα, καθώς και όσον αφορά την κατανομή των βαρών και τη βοήθεια προς τις υποψήφιες χώρες. Αλλωστε, αυτό δεν το κάνουμε μόνο στο πλαίσιο της Προεδρίας μας, παρά προσπαθούμε να το χειριστούμε και διμερώς. Επιτρέψτε μου δε να αναφέρω παρεμπιπτόντως ότι προσωπικά, ως Υπουργός Εσωτερικών της Ομοσπονδιακής Δημοκρατίας της Γερμανίας, έχω διάφορες συναντήσεις με τους συναδέλφους μου των υπό ένταξη χωρών, προκειμένου να δρομολογηθούν αυτά τα θέματα.
<P>
Τώρα θα αναφερθώ, φυσικά, και σε μερικές από τις αγορεύσεις που έγιναν σήμερα το πρωί, ενώ βέβαια δεν ξέρω αν οι συνάδελφοι που είναι τώρα παρόντες ήταν εδώ από το πρωί. Σήμερα η κατάσταση εδώ είναι κάπως περίεργη. Διάφοροι ομιλητές έθιξαν το θέμα αν η ενημέρωση και η συμμετοχή του Κοινοβουλίου πραγματοποείται πάντα με τον καλύτερο τρόπο. Θεωρώ ότι μπορώ να πω πως έγινε τουλάχιστον η προσπάθεια να τηρηθούν οι απαραίτητες δεσμεύσεις, και η γερμανική Προεδρία θα κάνει ασφαλώς τα πάντα για να μπορέσει να ανταποκριθεί στις επιθυμίες σας.
<P>
Αναφορικά με το Σένγκεν, επιτρέψτε μου να επισημάνω ότι, ακολουθώντας ουσιαστικά μια καλή συνήθεια, παρέχουμε αυτή την ενημέρωση, συνήθεια την οποία θα διατηρήσουμε φυσικά και μελλοντικά. Προσπαθούμε δε να το κάνουμε αυτό στις πλέον διαφοροποιημένες καταστάσεις. Ο Υφυπουργός μου βρέθηκε πέρυσι τον Νοέμβριο στην Επιτροπή Πολιτικών Ελευθεριών και Εσωτερικών Υποθέσεων και ανέλυσε την κατάσταση σχετικά με το Σένγκεν, τόσο αναφορικά με τους μηχανισμούς ολοκλήρωσης, όσο και με το επικείμενο πρόγραμμα εργασίας, και δεν θα διστάσω να έρθω την επόμενη εβδομάδα στην επιτροπή εγώ ο ίδιος, ως Υπουργός, προκειμένου να ενημερώσω εν συνεχεία τις Βρυξέλλες.
<P>
Αναφορικά με τη δυνατότητα περαιτέρω βελτίωσης της ενημέρωσης, υποσχέθηκα σήμερα το πρωί ότι ευχαρίστως θα ακολουθήσουμε την πρόταση να υποβάλουμε στο τέλος της Προεδρίας μια γραπτή έκθεση. Μόνο που πρέπει να γίνει κατανοητό ότι δεν μπορούμε να την υποβάλουμε ταυτόχρονα, κατά την τελευταία συνεδρίαση του Συμβουλίου, παρά πρέπει πρώτα να την επεξεργαστούμε στην Προεδρία - άλλωστε, έτσι προβλέπεται. Ως Προεδρία, θα εκπληρώσουμε την υποχρέωσή μας να υποβάλουμε τη συγκεκριμένη γραπτή έκθεση.
<P>
Φαντάζομαι ότι αυτό θα διευκολυνει επίσης πολύ τη δική σας εργασία στο Σώμα. Η υποβολή έκθεσης πριν από τις συνεδριάσεις προφανώς δεν θα είναι δυνατή, ωστόσο ευχαρίστως θα σας ενημερώσω προφορικά μετά από τις τακτικές συνεδριάσεις του Συμβουλίου. Επομένως, νομίζω πως θα τα βρούμε. Κατά τα άλλα, όσον αφορά τις αναφερθείσες προθεσμίες, θεωρήσαμε κατευθυντήρια γραμμή την τρίμηνη προθεσμία κι αυτή είναι η απόφαση, που τώρα δεν μπορούμε πλέον ως Προεδρία του Συμβουλίου να την αλλάξουμε εδώ.
<P>
Κατόπιν τέθηκε το ερώτημα αν μπορεί κανείς να διαπιστώσει κατά πόσον ελήφθησαν αρκούντως υπ' όψιν οι γνωμοδοτήσεις του Κοινοβουλίου κατά τη λήψη των αποφάσεων. Μπορεί κανείς να διατυπώσει μομφή σχετικά με αυτό και να πει ότι αυτές οι αιτιολογικές σκέψεις που προτάσσονται παρομοίων αποφάσεων είναι πολύ γενικές. Μόνο που τελικά η κατάσταση εδώ δεν είναι διαφορετική από εκείνη που συναντούμε σε άλλα σημεία - ουσιαστικά, πάντα μπορεί κανείς να καταλάβει από το αποτέλεσμα ή από το περιεχόμενο μιας απόφασης αν ελήφθησαν υπ' όψιν οι προτροπές, οι ιδέες και οι προτάσεις του. Θεωρώ ότι είναι σχεδόν αδύνατο να προσδιορίσει κανείς ποιος είχε πρώτος την ιδέα ή ποιος την εξέφρασε με μεγαλύτερη έμφαση.
<P>
Ορισμένα προβλήματα προκύπτουν από το γεγονός ότι υπάρχει μια τέτοια ενδιάμεση κατάσταση. Όσο για τα θεσμικά ελλείμματα που αναφέρθηκαν πολλές φορές εδώ, δεν μπορώ να τα αμφισβητήσω, νομίζω όμως ότι πρέπει να ασχοληθούμε με την κατάσταση έτσι όπως μας παρουσιάζεται. Κατά τα άλλα, θα ήθελα να υπενθυμίσω ότι τον Μάρτιο έχουμε μία διακοινοβουλευτική διάσκεψη, η οποία στοχεύει στη συζήτηση για την έκτακτη Σύνοδο Κορυφής του Tampere. Αν διατυπώθηκαν κατηγορίες - πράγμα για το οποίο πρέπει κανείς να δείξει κατανόηση - ότι προφανώς οι πληροφορίες για το σχέδιο δράσης δεν παρουσιάστηκαν και τόσο εμπρόθεσμα, ούτε με τον κατάλληλο τρόπο, τότε ασφαλώς δίδεται τώρα η ευκαιρία να επανέλθουμε ειδικά εκεί, σε εκείνες τις σκέψεις που διατυπώθηκαν εδώ στο Κοινοβούλιο. Πέρα από αυτό, θα ήθελα να επισημάνω ότι στην έκτακτη Σύνοδο Κορυφής πρόκειται να διασαφηνιστεί αν θα γίνει στο Tampere έλεγχος του σχεδίου δράσης, αυτό δε θα πρέπει να συζητηθεί στη διάσκεψη αυτή τον Μάρτιο.
<P>
Επιτρέψτε μου να επισημάνω εδώ για άλλη μια φορά, προκειμένου να κρατηθεί η κριτική που εκφράστηκε εδώ σε κάπως χαμηλότερους τόνους, ότι το 1998 το Κοινοβούλιο κλήθηκε δεκαπέντε φορές να γνωμοδοτήσει και ενημερώθηκε επτά φορές στον τομέα της δικαιοσύνης και της εσωτερικής πολιτικής. Σε μεμονωμένες ερωτήσεις αναφέρθηκε ότι η ενημέρωσή σας ήταν κάπως περιορισμένη όσον αφορά το σύστημα πληροφοριών Σένγκεν. Ένας συνάδελφος μού είπε ότι ίσως θα έπρεπε να αναπληρώσω το κενό αυτό γραπτώς. Κύριε Chanterie, κι αυτό θα το κάνω ευχαρίστως. Φυσικά, πρέπει να τηρώ τους χρόνους που συνηθίζονται εδώ, και γι' αυτό ζητώ την κατανόησή σας που δεν μπόρεσα να αναφερθώ σε όλες τις λεπτρομέρειες του συστήματος πληροφοριών Σένγκεν.
<P>
Μπορεί κανείς να διατυπώσει πολλά και με αυτή τη συνολική μορφή, αρκεί να λάβει υπ' όψιν ότι, και σε αυτόν τον τομέα των ερωτήσεων, παίζουν κάποιες φορές ρόλο διαφορετικές πτυχές. Αν κανείς σταθμίσει αυτές τις διαφορετικές πτυχές, αναγκάζεται να παραδεχτεί ότι υπάρχουν ορισμένοι τομείς όπου η εθνική ανεξαρτηρία έχει μεγαλύτερη σημασία. Θεωρώ ότι τότε θα πρέπει να αντιμετωπίζει κανείς δίκαια την κατάσταση στο σύνολό της. Ασφαλώς προσπαθούμε να βάλουμε τα πράγματα σε μια τέτοια τάξη, ώστε να λειτουργεί επαρκώς ο δημοκρατικός έλεγχος, όμως μπορεί ενδεχομένως να θεωρηθεί αμφίβολο αν θα καταστεί δυνατό να επιτύχουμε τη θεσμική μεταρρύθμιση μέσα στο εξάμηνο που αναφέρθηκε εδώ.
<P>
Πάντως σε ό, τι αφορά τη γερμανική Προεδρία, το μόνο που μπορώ να υποσχεθώ είναι ότι σκοπεύουμε να εκπληρώσουμε με μεγάλη προθυμία την υποχρέωσή μας για ενημέρωση και, ως εκ τούτου, ελπίζω ότι θα έχουμε μια καλή συνεργασία!
<P>
Χειροκροτήματα

<SPEAKER ID=115 NAME="Πρόεδρος">
Ευχαριστώ, κύριε Πρόεδρε του Συμβουλίου.
<P>
Το λόγο έχει ο κ. Mendes Bota.

<SPEAKER ID=116 LANGUAGE="FR" NAME="Mendes Bota">
Με συγχωρείτε, κύριε Πρόεδρε, αλλά επιθυμώ να διαμαρτυρηθώ για το γεγονός ότι τα πορτογαλικά είναι η μόνη γλώσσα για την οποία δεν υπήρξε διερμηνεία της παρέμβασης του Προέδρου του Συμβουλίου, πράγμα το οποίο θεωρώ απολύτως απαράδεκτο.

<SPEAKER ID=117 NAME="Πρόεδρος">
Πράγματι, κύριε Mendez Bota, πρόκειται για μια δυσάρεστη έκπληξη, κάτι που αντίκειται στους κανόνες μας και βρίσκεται σε αντίφαση με τις εξαίρετες ικανότητες των διερμηνέων μας. Θα εξακριβώσουμε αμέσως τι συμβαίνει, προκειμένου να εξευρεθεί λύση.
<P>
Εν τω μεταξύ, ευχαριστώ τον Πρόεδρο του Συμβουλίου.
<P>
Η κοινή συζήτηση έληξε.
<P>
Η ψηφοφορία θα διεξαχθεί απόψε, στις 17.30.

<CHAPTER ID=5>
Συζήτηση επί επικαίρων θεμάτων
<SPEAKER ID=118 NAME="Πρόεδρος">
Η ημερήσια διάταξη προβλέπει συζήτηση επί επικαίρων, επειγόντων και σημαντικών θεμάτων.

<SPEAKER ID=119 NAME="Πρόεδρος">
Η ημερήσια διάταξη προβλέπει την κοινή συζήτηση επί των ακολούθων προτάσεων ψηφίσματος:
<P>
B4-0044/99 του κ. Bertens, εξ ονόματος της Ομάδας του Ευρωπαϊκού Κόμματος των Φιλελευθέρων Δημοκρατών και Μεταρρυθμιστών, σχετικά με το Ιράκ, -B4-0059/99 του κ. Swoboda και άλλων, εξ ονόματος της Ομάδας του Ευρωπαϊκού Σοσιαλιστικού Κόμματος, σχετικά με την εξέλιξη της κατάστασης στο Ιράκ, -B4-0079/99 του κ. Οostlander και άλλων, εξ ονόματος της Ομάδας του Ευρωπαϊκού Λαϊκού Κόμματος, σχετικά με το Ιράκ, -B4-0097/99 του κ. Pasty, εξ ονόματος της Ομάδας Ένωση για την Ευρώπη, σχετικά με την κατάσταση στο Ιράκ, -B4-0098/99 του κ. Manisco και άλλων, εξ ονόματος της Συνομοσπονδιακής Ομάδας της Ευρωπαϊκής Ενωτικής Αριστεράς-Αριστεράς των Πρασίνων των Βορείων Χωρών, σχετικά με το Ιράκ, -B4-0104/99 της κ. Aelvoet και άλλων, εξ ονόματος της Ομάδας των Πρασίνων στο Ευρωπαϊκό Κοινοβούλιο, σχετικά με το Ιράκ, -B4-0105/99 της κ. Aelvoet και άλλων, εξ ονόματος της Ομάδας των Πρασίνων στο Ευρωπαϊκό Κοινοβούλιο, σχετικά με τους Κούρδους του Ιράκ.
<SPEAKER ID=120 LANGUAGE="DE" NAME="Swoboda">
Κύριε Πρόεδρε, κατά την τελευταία συνεδρίαση ασχοληθήκαμε πολύ διεξοδικά και εντατικά με το Ιράκ και τους βομβαρδισμούς από τους Αμερικανούς και τη Μεγάλη Βρετανία. Δεν σκοπεύω να επαναλάβω εκείνη τη συζήτηση, παρά να διασαφηνίσω σχετικά με τους βομβαρδισμούς ότι είναι απόλυτα κατανοητή η κριτική που ασκείται για την πράξη των Αμερικανών και των Βρετανών, τόσο στο Ευρωπαϊκό Κοινοβούλιο, όσο και από την κοινή γνώμη και παγκοσμίως. Αυτό, όμως, δεν σημαίνει ότι υπάρχει κατανόηση, ανοχή και αποδοχή όσων κάνουν ο Saddam Hussein και το καθεστώς του στο Ιράκ, ιδίως σε βάρος του δικού τους πληθυσμού.
<P>
Θέλω να πω εδώ ξεκάθαρα ότι η υπεράσπιση των αποκαλούμενων ζωνών απαγόρευσης πτήσεων στο Ιράκ είναι απολύτως απαραίτητη και δικαιολογημένη, ιδιαίτερα χάριν της προστασίας των Κούρδων και των Σιιτών. Όσο διαφορετική γνώμη κι αν μπορεί κανείς να έχει για τα γεγονότα που σχετίζονται με τον βομβαρδισμό, αυτό το υποστηρίζουμε απόλυτα!
<P>
Δεύτερον, οι κουρδικές οργανώσεις έκαναν μια συμφωνία στην Ουάσιγκτον. Εδώ στο Κοινοβούλιο θέλουμε να καλέσουμε τις κουρδικές οργανώσεις να τηρήσουν την εν λόγω συμφωνία, να παραμερίσουν τη διαμάχη αυτή που δεν ενδιαφέρει κανέναν - εκτός ίσως από μερικούς πολιτικούς αξιωματούχους των Κούρδων - να συνεργασθούν και να εκπροσωπήσουν με απόλυτη σαφήνεια τα κουρδικά συμφέροντα.
<P>
Τρίτον, θέλουμε να επιστήσουμε την προσοχή στα ανθρωπιστικά ζητήματα, στην ανθρωπιστική βοήθεια για το Ιράκ, ιδιαίτερα για τις συγκεκριμένες ζώνες. Πέρα απ' αυτό, θα πρέπει να κάνουμε ό, τι είναι δυνατόν για να υποφέρει ο συνολικός πληθυσμός όσο γίνεται λιγότερο από τον Saddam Hussein, λόγω στρατιωτικών επιχειρήσεων ή και κυρώσεων. Πιστεύω ότι αυτό είναι το μέλημά μας. Θέλουμε να βοηθήσουμε τον πληθυσμό, όχι το καθεστώς, κι αυτό θέλουμε να διασαφηνίσουμε σήμερα για άλλη μια φορά.

<SPEAKER ID=121 LANGUAGE="NL" NAME="Bertens">
Κύριε Πρόεδρε, είναι η πρώτη φορά, από τους βομβαρδισμούς του περασμένου μήνα, που πρέπει να μιλήσουμε στο Σώμα για το Ιράκ. Η πολιτική μου ομάδα εκφράζει τη λύπη της για το γεγονός ότι οι βομβαρδισμοί αυτοί ήταν απαραίτητοι, αλλά, υποστηρίζει σε κάθε περίπτωση τις αμερικανοβρετανικές δράσεις. Όντως, ο Saddam Hussein αδιαφόρησε για τα ψηφίσματα των Ηνωμένων Εθνών. Ο Saddam Hussein εμπόδισε την Ειδική Επιτροπή Έρευνας των Ηνωμένων Εθνών στο Ιράκ (UNSCOM) να κάνει τη δουλειά της, καταπιέζει το λαό του και απειλεί τις γειτονικές χώρες με τα όπλα του. Ο Saddam Hussein ήταν αυτός που αδιαφόρησε για τη συμφωνία με τον Kofi Annan.
<P>
Οι βομβαρδισμοί ήταν δικαιολογημένοι και το ίδιο θα ισχύει και για παρόμοιες δράσεις στο μέλλον, σε περίπτωση που ο αρχηγός του Ιράκ συνεχίσει να ακολουθεί τον ίδιο δρόμο. Πρέπει να επιμείνουμε στα ψηφίσματα των Ηνωμένων Εθνών. Πρέπει να υποστηρίξουμε την UNSCOM, για να μπορέσει να συνεχίσει το έργο της. Παράλληλα, πρέπει να παρεμποδιστούν εκστρατείες οι οποίες έχουν στόχο την υπονόμευση της ορθής και συνεπούς πολιτικής που ασκείται έναντι του Saddam. Εάν ενδώσουμε στις απαιτήσεις του δικτάτορα, όχι μόνο θα υπονομεύσουμε τη διεθνή έννομη τάξη, αλλά και θα ανεχθούμε την καταπίεση και τις απειλές. Η Ευρωπαϊκή Ένωση πρέπει σύσσωμη να ακολουθήσει μία σκληρή γραμμή. Επίσης, πρέπει να διατηρηθούν οι ζώνες απαγόρευσης πτήσεων. Πρέπει, βεβαίως, να παρασχεθεί βοήθεια και στους πολίτες του Ιράκ. Πρέπει να αποκαλυφθεί η πολιτική που εφαρμόζει ο Saddam, οδηγώντας τον πληθυσμό του στην πείνα για να αποκομίσει ο ίδιος κέρδη. Πρόκειται για μια απάνθρωπη πολιτική.
<P>
Ωστόσο, η Ευρωπαϊκή Ένωση πρέπει να είναι διατεθειμένη να χορηγήσει επισιτιστική βοήθεια, όταν ο Saddam θα επιτρέψει την παροχή βοήθειας στον λαό του. Η βοήθεια αυτή, όμως, θα πρέπει να διοχετεύεται μόνο μέσω αδέσμευτων οργανισμών. Δεν επιτρέπεται να δοθεί στον Saddam η δυνατότητα να οικειοποιηθεί αυτές τις δράσεις.

<SPEAKER ID=122 NAME="von Habsburg">
Κύριε Πρόεδρε, πιστεύω ότι αυτό το ψήφισμα ασχολείται μάλλον υπερβολικά με παρελθόντα γεγονότα και δεν βλέπει ότι προσεχώς πλησιάζει ένας νέος κίνδυνος. Είναι απόλυτα σαφές ότι αρχίζουν ξανά οι προκλήσεις, ότι οι ενέργειες της ιρακινής πλευράς, ή καλύτερα της πλευράς του Saddam Hussein συνεχίζονται, με αποτέλεσμα να διαγράφεται σοβαρός κίνδυνος πολέμου. Ο Saddam Hussein κάνει ό, τι θέλει, επειδή δείχνει σε όλους την απόλυτη περιφρόνησή του. Το γεγονός και μόνο ότι απέρριψε το πρόγραμμα «πετρέλαιο για τρόφιμα» αποδεικνύει κατά βάση σαφώς πως κάνει τον πληθυσμό ό, τι θέλει. Δεν πρέπει σε καμία περίπτωση να ξεχνάμε ότι ο άνθρωπος αυτός κατάγεται από την πόλη Dekrit και τον ενδιαφέρει μόνο η φυλή της πόλης αυτής. Όλοι οι άλλοι δεν είναι γι' αυτόν παρά σκλάβοι, τους οποίους θυσιάζει χωρίς να τον ενδιαφέρει.
<P>
Βασικά, ο Saddam Hussein είναι μια αραβική έκδοση αυτού που υπήρξε εδώ σ' εμάς ο Χίτλερ. Πρόκειται για την ίδια ακριβώς δομή προσωπικότητας, για την ίδια ακριβώς πολιτική, και, για τον λόγο αυτό, δεν πρόκειται να υπάρξει ειρήνη, όσο ο άνθρωπος αυτός δεν αντικαθίσταται, όσο δεν αναλαμβάνει την εξουσία μια άλλη κυβέρνηση. Συνεπώς, οι ενέργειες που έχουν ως στόχο την αντικατάστασή του είναι απόλυτα δικαιολογημένες. Αυτός είναι και ο λόγος που επικρίνω τους βομβαρδισμούς - πρόκειται για μια άσκοπη ενέργεια. Έριξαν βόμβες, τρόμαξαν τον πληθυσμό, αλλά με τον τρόπο αυτό δεν έβλαψαν τον Saddam Hussein, αλλά, αντίθετα, του έδωσαν τη δυνατότητα να αυξήσει την ισχύ του. Με τον τρόπο αυτό επέτρεψαν να δημιουργηθεί σε ολόκληρο τον κόσμο η υποψία ότι όλη αυτή η υπόθεση έγινε για να στρέψει την προσοχή μακριά από ορισμένα δυσάρεστα γεγονότα στις ΗΠΑ. Είδα ο ίδιος σε μια από τις εφημερίδες μας να αποκαλούνται οι βόμβες «Μόνικα».
<P>
Αυτά πρέπει, ενδεχομένως, να τα εκφράσουμε σαφέστερα στο ψήφισμα, ή τουλάχιστον στη συζήτηση για το ψήφισμα. Γι' αυτό καλό θα ήταν, αν εγκρίνουμε το ψήφισμα, να απορρίψουμε τις τρεις τροπολογίες που ουσιαστικά έχουν ως μοναδικό στόχο την υπονόμευση και την αποδυνάμωση του ψηφίσματος, το οποίο είναι καλό. Αυτό είναι σημαντικό, αν θέλουμε να κάνουμε μια σαφή δήλωση.

<SPEAKER ID=123 NAME="Δασκαλάκη">
Κύριε Πρόεδρε, όσα συμβαίνουν στο Ιράκ ειναι γνωστά και σωστά τα επισημαίνουμε. Όμως ζούμε και σε ένα θέατρο του παραλόγου. Είναι αλήθεια ότι το Ευρωπαϊκό Συμβούλιο δεν έχει καθορίσει τη στάση της Ένωσης για την κρίση, αλλά θα έπρεπε να επισημάνουμε ξανά την περιφρόνηση του Συμβουλίου Ασφαλείας από εκείνους που αποφάσισαν τους βομβαρδισμούς, όπως επίσης και το γεγονός ότι η επιλογή και μη στρατιωτικών στόχων, οι θάνατοι αμάχων και παιδιών που, επιπλέον, πεθαίνουν κι από πείνα, άλλο δεν πέτυχαν παρά να ενισχύσουν ένα σκληρό δικτάτορα που πιο πολύ ενδυναμώθηκε από την ιστορία αυτή παρά ήρθε σε δύσκολη θέση. Το ότι ο Σαντάμ Χουσεΐν στηρίζει την εξουσία του στα όπλα που του έδωσε η Δύση, άλλο δεν κάνει παρά να υπογραμμίζει την ψευδή μας συνείδηση. Αν υπολογίσουμε και το επιεικώς περίεργο τάιμινγκ βομβαρδισμών και προσωπικών προβλημάτων του αμερικανού προέδρου, το πράγμα γίνεται χειρότερο. Και πάλι, το συμπέρασμα είναι ότι μας χρειάζεται μια όσο γίνεται πιο έντιμη και συνεπής κοινή εξωτερική πολιτική που μπορεί συχνά και να συμπίπτει με την αμερικανική, αλλά δεν θα είναι ποτέ η ουρά της.

<SPEAKER ID=124 LANGUAGE="EN" NAME="Kerr">
Κύριε Πρόεδρε, επιτρέψτε μου να κάνω κάτι ασυνήθιστο για το Ευρωπαϊκό Κοινοβούλιο, απαντώντας στους προηγούμενους τέσσερεις ομιλητές, κάτι που οι άνθρωποι δεν κάνουν συχνά. Και οι τέσσερεις τους επέκριναν, με διαφορετικό τρόπο ο καθένας, τον βομβαρδισμό της Βαγδάτης τον περασμένο μήνα από τις ΗΠΑ και τη Βρετανία. Πρέπει να τους ρωτήσω, αν το πιστεύουν αυτό, γιατί δεν το περιλαμβάνουν στην κοινή τους πρόταση ψηφίσματος. Κι εμείς θα πρέπει επίσης να καταδικάσουμε αυτόν τον βομβαρδισμό, όπως έκαναν και οι περισσότεροι άνθρωποι στην Ευρωπαϊκή Ένωση, όταν συνέβη τον προηγούμενο μήνα. Όπως επεσήμανε ένας από τους ομιλητές, είχε να κάνει κυρίως με τις εσωτερικές υποθέσεις των ΗΠΑ.
<P>
Εμείς, η Ομάδα των Πρασίνων στο Ευρωπαϊκό Κοινοβούλιο, αποδοκιμάζουμε τον βομβαρδισμό. Όπως πολύ σωστά είπαν οι ομιλητές, ενισχύει τον Saddam Hussein, αντί να τον αποδυναμώνει. Οι πραγματικές πολιτικές για την αποδυνάμωση του Saddam είναι η υποστήριξη των δημοκρατικών κινημάτων στο εσωτερικό του Ιράκ, η άρση των κυρώσεων, η παροχή βοήθειας στους ανθρώπους για την αποκατάσταση της δημοκρατίας. Αυτός θα είναι ο γρηγορότερος δρόμος για να ξεφορτωθούμε τον Saddam. Μερικοί από εμάς παρακολουθούμε την κατάσταση για μεγάλο χρονικό διάστημα και έχουμε ταχθεί κατά του Saddam από την αρχή, όταν οι κυβερνήσεις χριστιανοδημοκρατών και σοσιαλιστών σε ολόκληρο τον κόσμο του πουλούσαν όπλα και τον ενίσχυαν. Ας δείξουμε λίγη συνέπεια εδώ από τη σκοπιά της ιστορικής προοπτικής, κάτι που ο κ. Von Habsburg είναι σίγουρα ικανός να κάνει. Ας δηλώσουμε ότι θα πρέπει να διατηρήσουμε την υποστήριξή μας για τη δημοκρατία.
<P>
Θα ήθελα να αποδοκιμάσω κυρίως τον ρόλο της βρετανικής κυβέρνησης σε αυτό. Ο κ. Blair, παρά τα θερμά του λόγια για την Ευρώπη, δεν ανέλαβε ούτε αυτή τη φορά δεσμεύσεις. Είναι ο άνθρωπος που τριγυρίζει λέγοντας ότι χρειαζόμαστε στην Ευρώπη μία κοινή αμυντική πολιτική, αλλά, στην πρώτη ένδειξη ενεργειών από τις ΗΠΑ, ο κ. Blair ήταν εκεί για να ανακοινώσει ότι υποστηρίζει τον βομβαρδισμό, πριν ακόμα οι ΗΠΑ ανακοινώσουν την πραγματοποίησή του. Αν μιλάει σοβαρά για μια κοινή ευρωπαϊκή αμυντική πολιτική, τότε πρέπει να το δείξει, τόσο με δράσεις, όσο και με λόγια.
<P>
Όσο για τον Βρετανό Υπουργό Εξωτερικών, που υπήρξε στο παρελθόν κορυφαίος υποστηρικτής της εκστρατείας για τον πυρηνικό αφοπλισμό στη Βρετανία, είναι ντροπή που συνδέει επίσης το όνομά του και την υποστηρίξη του με αυτή τη δράση.
<P>
Επομένως, ας υποστηρίξουμε τις τροπολογίες της Ομάδας των Πρασίνων και ας αναφέρουμε τον ρόλο της UNSCOM, η οποία αποκαλύφθηκε ότι ενεργούσε εκ μέρους της CIA. Ας διερευνήσουμε αυτό το ζήτημα, το οποίο χρειάζεται να αντιμετωπισθεί προτού η UNSCOM μπορέσει να επιστρέψει στο Ιρακ με οποιαδήποτε εξουσία.

<SPEAKER ID=125 LANGUAGE="NL" NAME="Neyts-Uyttebroeck">
Κύριε Πρόεδρε, τα σημαντικότερα σημεία αναφέρθηκαν ήδη από τον κ. Bertens, ο οποίος υπογράφει το ψήφισμα αυτό. Πιστεύω ότι, παρά το γεγονός ότι λυπόμαστε όλοι που χρειάσθηκε να πραγματοποιηθεί για άλλη μία φορά στρατιωτική επέμβαση κατά του Ιράκ, πρέπει να γίνει σαφές ότι υπεύθυνος γι' αυτό είναι βασικά ο Saddam Hussein, ο οποίος, όπως ανάφεραν και οι προηγούμενοι ομιλητές, κρατά αιχμάλωτο τον λαό του, κάτι που αποδεικνύεται περίτρανα από τον τρόπο με τον οποίο παρεμπόδισε το πρόγραμμα «πετρέλαιο για τρόφιμα», με αποτέλεσμα να αυξηθούν τα δεινά του ιρακινού λαού. Κατόπιν αυτού, θα ήθελα να υποστηρίξω, και εξ ονόματος της πολιτικής μου ομάδας, την έκκληση προς το Συμβούλιο να καταβληθούν προσπάθειες για να τηρηθεί μια κοινή θέση και στάση στην περίπτωση αυτή.

<SPEAKER ID=126 NAME="Marνn">
Κύριε Πρόεδρε, η Επιτροπή είναι πολύ προβληματισμένη με τα γεγονότα που ακολούθησαν τις αεροπορικές επιδρομές της 16ης και 19ης Δεκεμβρίου 1998. Φυσικά, η Επιτροπή - όπως και τα κράτη μέλη - στηρίζει πλήρως το πρόγραμμα « πετρέλαιο για τρόφιμα», το οποίο διαχειρίζεται ο Οργανισμός Ηνωμένων Εθνών και επιτρέπει την πώληση πετρελαίου αξίας έως 5.000 εκατομμύρια δολάρια για ένα εξάμηνο, με σκοπό τον εφοδιασμό σε προϊόντα απαραίτητα για την κάλυψη των αναγκών του πληθυσμού, καθώς και σε ανταλλακτικά και εξοπλισμό για τις εγκαταστάσεις παραγωγής πετρελαίου.
<P>
Η Επιτροπή διαπιστώνει επίσης με ικανοποίηση ότι το Συμβούλιο Ασφαλείας των Ηνωμένων Εθνών θα ανανεώσει στις 24 Νοεμβρίου του 1998 για άλλο ένα εξάμηνο αυτό το πρόγραμμα «πετρέλαιο για τρόφιμα». Μας ανησυχεί, φυσικά, ο βραδύς ρυθμός με τον οποίο χορηγείται η ανθρωπιστική βοήθεια και τα ανταλλακτικά, κι ελπίζουμε ότι η κυβέρνηση του Ιράκ θα στηρίξει πλήρως την εφαρμογή αυτού του προγράμματος και θα εξασφαλίσει ευνοϊκές συνθήκες για την εκτέλεσή του.
<P>
Από τον Πόλεμο του Κόλπου, το 1991, η Ευρωπαϊκή Ένωση υπήρξε ο μεγαλύτερος χορηγός ανθρωπιστικής βοήθειας στο Ιράκ, με περισσότερα από 200 εκατομμύρια Ecu. Το ECH0 προέβλεψε χορήγηση 10 εκατομμυρίων Ecu για το πρώτο οκτάμηνο του 1998 και άλλα 4 εκατομμύρια Ecu για την περίοδο από τον Οκτώβριο του 1998 έως το 1999. Η δέσμευσή μας, αυτή της Ευρωπαϊκής Ένωσης, είναι να απαλύνουμε τα βάσανα του ιρακινού λαού, κι αυτός θα εξακολουθήσει να είναι ο γνώμονας των ενεργειών της Επιτροπής, σύμφωνα, φυσικά, με την εντολή και τις αποφάσεις του Συμβουλίου.
<P>
Παρά ταύτα, πρέπει να επισημάνουμε ότι η ιρακινή κυβέρνηση μας δημιουργεί πολλές δυσκολίες λόγω των περιορισμών που επιβάλλει στις μη κυβερνητικές οργανώσεις. Αυτή η στάση μπορεί να θέσει σε κίνδυνο την εφαρμογή του προγραμμάτων ανθρωπιστικής βοήθειας που χρηματοδοτούνται από την Ευρωπαϊκή Ένωση.
<P>
Πρέπει, επίσης, να συγχαρούμε εαυτούς σε ό, τι αφορά το κουρδικό ζήτημα, για την προσέγγιση ανάμεσα στις δύο αντίπαλες κουρδικές παρατάξεις στο βόρειο Ιράκ, με βάση τη συμφωνία του 1998 για ένα σύστημα κατανομής της εξουσίας, ενόσω προετοιμάζονται οι εκλογές για τη σύσταση μιας περιφερειακής κουρδικής συνέλευσης. Η Επιτροπή, από κοινού με τα κράτη μέλη, θα διερευνήσει τις δυνατότητες προώθησης εφαρμογής της συμφωνίας στο πλαίσιο της Κοινής Εξωτερικής Πολιτικής και Πολιτικής Ασφάλειας.

<SPEAKER ID=127 NAME="Πρόεδρος">
Ευχαριστώ, κύριε Επίτροπε.
<P>
Η κοινή συζήτηση έληξε.
<P>
Η ψηφοφορία θα διεξαχθεί στις 17.30.

<SPEAKER ID=128 NAME="Πρόεδρος">
Η ημερήσια διάταξη προβλέπει την κοινή συζήτηση επί των ακολούθων προτάσεων ψηφίσματος:
<P>
B4-0054/99 των βουλευτών Cunha και Coelho, εξ ονόματος της Ομάδας του Ευρωπαϊκού Λαϊκού Κόμματος, σχετικά με την κατάσταση στην Αγκόλα, - B4-0057/99 του κ. Nordmann, εξ ονόματος της Ομάδας του Ευρωπαϊκού Κόμματος των Φιλελευθέρων Δημοκρατών και Μεταρρυθμιστών, σχετικά με την επανάληψη του πολέμου στην Αγκόλα, - B4-0060/99 του κ. Newens, εξ ονόματος της Ομάδας του Ευρωπαϊκού Σοσιαλιστικού Κόμματος, σχετικά με την κρίση της ειρηνευτικής διαδικασίας στην Αγκόλα, - B4-0075/99 του κ. Telkδmper και άλλων, εξ ονόματος της Ομάδας των Πρασίνων στο Ευρωπαϊκό Κοινοβούλιο, σχετικά με την κρίση στην Αγκόλα, - B4-0088/99 του κ. Hory και άλλων, εξ ονόματος της Ομάδας της Ευρωπαϊκής Ριζοσπαστικής Συμμαχίας, σχετικά με την κατάσταση στην Αγκόλα, - B4-0094/99 του κ. Pasty και άλλων, εξ ονόματος της Ομάδας Ένωση για την Ευρώπη, σχετικά με την κατάσταση στην Αγκόλα, - B4-0099/99 του κ. Miranda και άλλων, εξ ονόματος της Συνομοσπονδιακής Ομάδας της Ευρωπαϊκής Ενωτικής Αριστεράς-Αριστεράς των Πρασίνων των Βορείων Χωρών, σχετικά με την κατάσταση στην Αγκόλα.
<SPEAKER ID=129 LANGUAGE="PT" NAME="Mendes Bota">
Κύριε Πρόεδρε, όποιος ψάξει να βρει το καύσιμο που εδώ κι ένα τέταρτο του αιώνα τροφοδοτεί τον εμφύλιο πόλεμο στην Αγκόλα, όλοι οι δρόμοι θα τον οδηγήσουν σε ένα και μοναδικό συμπέρασμα: πετρέλαιο και διαμάντια. Πετρέλαιο και διαμάντια: η φτώχια και η εξαθλίωση του λαού της Αγκόλας δημιουργούν την ευημερία των λαθρεμπόρων όπλων και των διεφθαρμένων πολιτικών. Για κάθε ορυχείο που δημιουργείται υπό το φως της ημέρας στήνονται στα μουλωχτά άλλα δύο τη νύχτα. Τα φορτία της ανθρωπιστικής βοήθειας, συμπεριλαμβανομένων των τροφίμων, δεν είναι παρά μια σταγόνα στον ωκεανό για τον πληθυσμό που χρειάζεται αυτή τη βοήθεια.
<P>
Η κατάρριψη δύο φορτηγών αεροπλάνων που είχαν ναυλωθεί από την MONUA σήμανε την έναρξη μιας νέας κλιμάκωσης στην καταπάτηση όλων των διεθνών συμβάσεων και στον εξευτελισμό των διεθνών οργανισμών. Οι φλόγες του πολέμου αναζωπυρώθηκαν από τις στάχτες του Πρωτοκόλλου της Λουσάκα, καθιστώντας εμφανή την αποτυχία της αποστολής του ΟΗΕ, που ήταν επιφορτισμένη με την παρακολούθηση της τήρησής του. Έχουν πλέον εξαντληθεί όλα τα όρια της ανοχής όσων επεδίωκαν να αντιμετωπίσουν το πρόβλημα της Αγκόλας με ισορροπημένο τρόπο και με ισότιμο σεβασμό προς όλα τα εμπλεκόμενα μέρη. Όλοι γνωρίζουμε πως στο κυβερνητικό στρατόπεδο βασιλεύουν η διαφθορά και η ανικανότητα.
<P>
Αλλά ο βασικός υπαίτιος όλου αυτού του μακελλειού μπορεί να κατονομαστεί: λέγεται UNITA, η οργάνωση του Jonas Savimbi, που προσφάτως απεκόμισε σχεδόν 4 δισεκατομμύρια δολάρια από την παγκόσμια αγορά διαμαντιών, ενίσχυσε τις στρατιωτικές της θέσεις επί τόπου και αύξησε τον εξοπλισμό της, δεν κατέθεσε τα όπλα, ούτε βοήθησε στην εδραίωση και επέκταση της δημόσιας διοίκησης, αθέτησε όλες τις συμφωνίες και παραβίασε το σύνολο των προηγούμενων ψηφισμάτων του Συμβουλίου Ασφαλείας του ΟΗΕ. Το όργανο αυτό μόλις ενέκρινε άλλο ένα ψήφισμα το οποίο αποβλέπει στον περιορισμό των τηλεπικοινωνιών στον χώρο που βρίσκεται υπό τον έλεγχο της UNITA και στην παρεμπόδιση της διακίνησης διαμαντιών. Η υπομονή της διεθνούς κοινότητας αρχίζει να εξαντλείται. Υπάρχουν ισχυρά οικονομικά και γεωστρατηγικά συμφέροντα τα οποία τροφοδοτούν αυτή την πολεμική μηχανή. Ήλθε η στιγμή να πούμε «φτάνει πια!». Οι υπαίτιοι της μαινόμενης σύγκρουσης θα πρέπει να κατηγορηθούν για εγκλήματα κατά της ανθρωπότητας. Η κατασπατάληση του πλούτου με τον οποίο η Θεία Πρόνοια προίκισε την Αγκόλα, με σκοπό τον αθέμιτο πλουτισμό, αφήνοντας εκατομμύρια άτομα να πεθάνουν στη δίνη του πολέμου και της πείνας, στοιχειοθετεί έγκλημα κατά της ανθρωπότητας.

<SPEAKER ID=130 LANGUAGE="FR" NAME="Nordmann">
Κύριε Πρόεδρε, η κατάσταση στην Αγκόλα είναι εξαιρετικά σοβαρή και η επανάληψη του εμφυλίου πολέμου ιδιαίτερα ανησυχητική. Είδαμε μία ειρηνική διαδικασία να αποσυντίθεται. Η κυβέρνηση της Αγκόλας, η νομιμότητα της οποίας είναι αμφίβολη και λόγω της μη ολοκλήρωσης της διαδικασίας των προεδρικών εκλογών, προσπάθησε να καταστρέψει πολιτικά και να αφανίσει αυτούς που θα έπρεπε να είναι οι εταίροι της, και υποχρεώνει την Unita να τηρεί στάση νόμιμης άμυνας. Αυτή είναι η σημερινή κατάσταση. Είναι δε δραματική, επειδή, εν τω μεταξύ, ο λαός της Αγκόλας βρίσκεται βυθισμένος σε μια ακατονόμαστη αθλιότητα, ενώ ορισμένοι δήθεν επίλεκτοι μοιράζονται πετρελαϊκούς πόρους που έχουν κατασχεθεί.
<P>
Οφείλουμε να εκφράσουμε με μεγάλο σθένος, κύριε Πρόεδρε, την αποδοκιμασία μας ενώπιον της κατάστασης αυτής και να ζητήσουμε με αποφασιστικότητα να υπάρξει ειρήνευση. Πρέπει να συναφθεί ειρήνη μεταξύ των αντιπάλων. Δεν θα υπάρξει καταστροφή της μίας ή της άλλης παράταξης, πρέπει και τα δύο μέρη επιτέλους να μπορέσουν ...

<SPEAKER ID=131 NAME="Πρόεδρος">
Ευχαριστώ, κύριε Nordmann. Δίδω τον λόγο για δύο λεπτά στον κ. Newens, συντάκτης της πρότασης ψηφίσματος. Κύριε Newens, έχετε τον λόγο.
<P>
Θα ήθελα να διευκρινίσω στους ομιλητές ότι οφείλουμε να τηρήσουμε αυστηρά τον χρόνο ομιλίας.

<SPEAKER ID=132 NAME="Newens">
Κύριε Πρόεδρε, εκατοντάδες χιλιάδες κάτοικοι της Αγκόλας αντιμετωπίζουν σήμερα την απειλή της εξαθλίωσης, του λιμού και του θανάτου στην κεντρική Αγκόλα, ως αποτέλεσμα της επανέναρξης του εμφυλίου πολέμου που είχε ξεκινήσει ο Δρ. Savimbi και η UNITA, παρά τις προσπάθειες των Ηνωμένων Εθνών και άλλων κομμάτων να φέρουν την ειρήνη και να ανακουφίσουν αυτή τη χώρα που υποφέρει επί μακρώ μετά από δεκαετίες καταστροφών και ανελέητες εχθροπραξίες.
<P>
Οι τόσο αναγκαίες προμήθειες ανθρωπιστικής βοήθειας έχουν διακοπεί, μετά από την απαράδεκτη κατάρριψη δύο αεροπλάνων των Ηνωμένων Εθνών, το προσωπικό των οποίων ακόμα αγνοείται. Ο γιος του πιλότου του πρώτου αεροπλάνου επέβαινε στο δεύτερο, γεγονός που δείχνει την τραγωδία εκείνων που συμμετέχουν σε αποστολές ελέους.
<P>
Πρέπει να καταβληθεί τώρα κάθε δυνατή προσπάθεια για να τελειώσει αυτός ο πόλεμος και οι κυρώσεις πρέπει να γίνουν αυστηρότερες. Συγκεκριμένα, πρέπει να αναληφθεί δράση, ώστε να αποτραπεί η ανέρευση από την UNITA αγοράς για διαμάντια τα οποία έχουν χρησιμοποιηθεί για την αγορά όπλων και εφοδίων. Ο De Beers και όλοι οι υπόλοιποι έμποροι πρέπει να αναγκαστούν να εξακριβώνουν τους προμηθευτές τους και να εξασφαλίζουν ότι δεν διοχετεύονται καθόλου χρήματα για τη χρηματοδότηση αυτού του πολέμου. Η ειρήνη δεν μπορεί να επιτευχθεί με ένοπλες εχθροπραξίες, και πρέπει να υπάρξει επάνοδος στο Πρωτόκολλο της Λουσάκα.
<P>
Καλούμε και τους δύο εμπολέμους να συνεργαστούν αμέσως με τα Ηνωμένα Έθνη, στην προσπάθεια του εν λόγω οργανισμού να βρει ποια ήταν την τύχη των επιβαινόντων στα αεροπλάνα των Ηνωμένων Έθνων που καταρρίφθηκαν.
<P>
Προς το συμφερόν του λαού της Αγκόλας, που υποφέρει εδώ και πολύ καιρό, είναι ζωτικής σημασίας να συνεχίσουν τα Ηνωμένα Έθνη να ασχολούνται με την Αγκόλα, με την προϋπόθεση φυσικά ότι το προσωπικό τους είναι ασφαλές. Απευθύνουμε έκκληση στην Επιτροπή να συμβάλει στην παροχή ανθρωπιστικής βοήθειας και, όταν καταστεί δυνατόν, στην απομάκρυνση των ναρκών. Αυτός ο πόλεμος είναι μία πολύ μεγάλη καταστροφή και πρέπει να κινητοποιηθεί κάθε πιθανή δύναμη, για να αποκατασταθεί τελικά η ειρήνη.

<SPEAKER ID=133 LANGUAGE="DE" NAME="Telkδmper">
Κύριε Πρόεδρε, ελπίζαμε σε ειρήνη στην Αγκόλα. Το είχαμε ελπίσει αρκετές φορές. Πριν από χρόνια, ο Savimbi είχε προσκληθεί εδώ στο Κοινοβούλιο και είχε υποσχεθεί ότι θα έκανε ειρήνη. Εν συνεχεία κατέφυγε στα όπλα και έγινε πάλι πόλεμος. Πριν από τέσσερα χρόνια υπεγράφη η συμφωνία της Λουσάκα, μια ειρηνευτική συμφωνία, η οποία πιστέψαμε ότι θα αποτελούσε τη βάση μιας μακρόχρονης ειρήνης. Πήγαμε εκεί με διάφορες αντιπροσωπείες του Κοινοβουλίου και είδαμε, για παράδειγμα, στο Huambo την παράδοση των όπλων. Όμως, ως κοινοβουλευτικοί ασκήσαμε κριτική για το γεγονός ότι τα όπλα που παραδόθηκαν εκεί ήταν από τον Δεύτερο Παγκόσμιο Πόλεμο, και όχι τα όπλα με τα οποία διεξήγετο ο πόλεμος. Δηλαδή, η UNITA μας εξαπατούσε για χρόνια, περιόριζε κατά κάποιον τρόπο τον εμφύλιο πόλεμο με μια εκεχειρία, όμως είχε στον νου της αυτή την κατάσταση του εμφυλίου και ήθελε να τον προωθήσει.
<P>
Θεωρώ ότι πρέπει να λάβουμε σοβαρά υπόψη το ψήφισμα του Συμβουλίου Ασφαλείας του ΟΗΕ, που απαιτεί την επιβολή κυρώσεων κατά της UNITA. Πρέπει να το λάβουμε σοβαρά υπόψη από δύο πλευρές. Αφενός, πρέπει να ληφθεί μέριμνα να μη συνεχίσει η UNITA την εξόρυξη διαμαντιών για να αγοράζει σύγχρονα όπλα. Αφετέρου, δεν πρέπει τα διαμάντια αυτά να φθάνουν στην αγορά της Ευρωπαϊκής Ένωσης και να αποτελούν τη βάση αυτών των αγορών όπλων. Ως εκ τούτου, καλούνται τα κράτη μέλη να μην αφήνουν να διατίθενται τα διαμάντια αυτά στην αγορά και να ενεργήσουν, ώστε να μην πωλούνται στις χώρες μας.
<P>
Από την άλλη έχουμε - όπως πάντα όταν υπάρχει πόλεμος - έναν πληθυσμό που πάσχει, κατά κανόνα έναν πληθυσμό που δεν θέλει τον συγκεκριμένο πόλεμο, αλλά εξαναγκάσθηκε να συμμετάσχει σε αυτόν. Στην περίπτωση αυτή, κ. Marνn από την Επιτροπή, καλούμαστε να εξακολουθήσουμε να παρέχουμε την ανθρωπιστική βοήθεια, όπου είναι δυνατόν, εφόσον όσοι παρέχουν τη βοήθεια αυτή πραγματικά δεν διατρέχουν κίνδυνο. Θεωρώ ότι είναι επίσης αναγκαίο, προκειμένου να μπορεί να παρασχεθεί η συγκεκριμένη βοήθεια, να συνεχίσουμε τις προσπάθειές μας για την εξάλειψη των ναρκοπεδίων, να συνεχίσουμε να υποστηρίζουμε την απαλλαγή της χώρας από το πιο αποτρόπαιο όπλο που ουσιαστικά υπάρχει. Επίσης, θα πρέπει να προωθήσουμε την αποκατάσταση. Επισκεφθήκαμε εργαστήρια αποκατάστασης που εργάζονται καλά. Πιστεύω ότι η ανθρωπιστική βοήθεια στο σύνολό της, καθώς και τα συγκεκριμένα μέτρα, είναι πολύ σημαντικά για τον πάσχοντα πληθυσμό και αποτελούν μια καλή και ουσιαστική συμβολή της Ευρωπαϊκής Ένωσης, της Επιτροπής, του Κοινοβουλίου και του Συμβουλίου, του θεσμού του προϋπολογισμού κι εκείνων που υλοποιούν τα μέτρα.

<SPEAKER ID=134 LANGUAGE="FR" NAME="Hory">
Κύριε Πρόεδρε, ούτε η Ομάδα μας τρέφει, όπως και ο κ. Nordmann, ιδιαίτερη συμπάθεια για το καθεστώς της Αγκόλας, και οι λόγοι είναι οι μέθοδοι τις οποίες εφαρμόζει και τις οποίες έχει κληρονομήσει από έναν αφρικανικό σοβιετισμό, καθώς και ο κυνισμός με τον οποίο επεμβαίνει σήμερα στις περιφερειακές υποθέσεις. Εξακολουθεί να είναι απαραίτητο να αποκαταστήσουμε κάπως την αλήθεια και, κατά τη γνώμη μας, δεν είναι δίκαιο να καταλογίζουμε τις ίδιες ευθύνες στην κυβέρνηση και στη ανταρσία του Jonas Savimbi για την αναζωπύρωση ενός εμφυλίου πολέμου, κάτι για το οποίο η Unita φέρει σε τεράστιο βαθμό την ευθύνη, ιδίως λόγω της ανακατάληψης των εδαφών και των περιοχών που θεωρητικά είχαν επιστραφεί στις κυβερνητικές αρχές.
<P>
Ομοίως, δεν μας φαίνεται δίκαιη η πρόταση που περιλαμβανόταν στο αρχικό κείμενο των φιλελευθέρων, σχετικά με έναν ευρωπαϊκό εμπορικό αποκλεισμό του πετρελαίου και των διαμαντιών της Αγκόλα. Θα θεωρούσαμε πολύ ορθότερο να εξακριβώνεται ότι τα προϊόντα αυτά εξάγονται πράγματι από την κυβέρνηση της Αγκόλας και όχι από την Unita, η οποία καταφέρνει κατ' αυτόν τον τρόπο να καταστρέφει ταυτόχρονα τη χώρα της και τις ειρηνευτικές συμφωνίες τις οποίες είχε υπογράψει. Αναφορικά με τις συμφωνίες αυτές, οι οποίες υπεγράφησαν με απροθυμία και δεν εφαρμόσθηκαν ποτέ στην πραγματικότητα, θα ήταν εύλογο να απαιτηθεί η επαναφορά του πρωτοκόλλου της Λουσάκα. Κατά τη γνώμη μας, η ειρήνη πρέπει να αποκατασταθεί πλήρως, αφού προηγηθεί μια πολύ σοβαρή προειδοποίηση προς την Unita, και χρειάζεται να συγκληθεί μία νέα διάσκεψη, στην οποία η διπλωματία της Ευρωπαϊκής 'Ενωσης θα μπορούσε, τελικά, να βρει ευκαιρία να επιβληθεί.

<SPEAKER ID=135 LANGUAGE="PT" NAME="Girγo Pereira">
Κύριε Πρόεδρε, η συνάδελφος van Bladel, η οποία δεν μπόρεσε να παραστεί για οικογενειακούς λόγους, με παρακάλεσε να κάνω μία δήλωση όπου υπογραμμίζει ότι, μετά από την περίοδο συνόδου του Δεκεμβρίου 1997, είτε στο πλαίσιο της συζήτησης κατεπείγοντος, είτε μέσω ερωτήσεων προς το Συμβούλιο, ζήτησε να ληφθούν μέτρα με στόχο την αποτροπή ενός πολέμου στην Αγκόλα. Επισημαίνει ότι σε τρεις περιπτώσεις κατέθεσε ψηφίσματα τα οποία απορρίφθηκαν από το Κοινοβούλιο και, για τον λόγο αυτό, θεωρεί πως και το Κοινοβούλιο είναι συνυπεύθυνο για τη συγκεκριμένη κατάσταση που επικρατεί σήμερα στην Αγκόλα. Τονίζει ακόμη ότι, κατά τη γνώμη της, η βαθιά καχυποψία που υπάρχει ανάμεσα στην κυβέρνηση και στην UNITA, η οποία πηγάζει από ιστορικά αίτια, επιδεινώθηκε μετά από τις σφαγές του 1992, και ότι αυτός είναι ο βασικός λόγος της διχόνοιας στην Αγκόλα.
<P>
Κατά τη δική μου προσωπική άποψη, το πρόβλημα στην Αγκόλα ανάγεται κατ' ουσίαν σε ένα ζήτημα εμπιστοσύνης, και υπαίτιοι για το υπάρχον κλίμα καχυποψίας είναι αμφότερα τα μέρη, και όχι μόνο η UNITA. Πολλές από τις ρήτρες της Συμφωνίας της Λουσάκα - οφείλουμε να το επισημάνουμε - αθετήθηκαν και από την κυβέρνηση του MPLA. Παραδείγματος χάριν, δεν αφαιρέθηκαν από τα χέρια του άμαχου πληθυσμού 700.000 όπλα, που αποτέλεσαν τα όργανα για τη διάπραξη των σφαγών του 1992. Δεν διενεργήθηκε ο δεύτερος γύρος των εκλογών. Οι ένοπλες δυνάμεις, με εξαίρεση αυτές της UNITA, δεν επέστρεψαν στα στρατόπεδά τους. Δεν πραγματοποιήθηκε η αναδιάταξη των αστυνομικών δυνάμεων. Αθετήθηκε η υπόσχεση για έναρξη εκπομπών στη συχνότητα των Ηνωμένων Εθνών. Τα εθνικά σύμβολα (η σημαία και ο ύμνος) δεν άλλαξαν και συνεχίζουν να είναι αυτά του Κόμματος του MPLA. Οι μισθοφόροι δεν υποχρεώθηκαν να επιστρέψουν στις χώρες τους και, σε αντίθεση με τα συμφωνηθέντα, η κυβέρνηση συνεχίζει να αγοράζει όπλα, συγκεκριμένα από τη Ρωσία, που είναι μέλος της Τρόικας και μέλος του Συμβουλίου Ασφαλείας των Ηνωμένων Εθνών. Η τήρηση όλων αυτών των όρων θα είχε οδηγήσει στην εγκαθίδρυση κλίματος αμοιβαίας εμπιστοσύνης.
<P>
Αλλά το χειρότερο απ' όλα είναι ο γεγονός ότι, στις περιπτώσεις όπου πραγματοποιείται επέκταση της διοίκησης, η στελέχωσή της δεν γίνεται με διοικητικούς υπαλλήλους, αλλά με μέλη της αστυνομίας και του στρατού, που καταστρέφουν όλα τα γραφεία της UNITA και σκοτώνουν ή συλλαμβάνουν όλα τα στελέχη της προαναφερόμενης οργάνωσης. Στο μεταξύ, συγκροτείται στη Λουάντα μία εικονική UNITA, ο εκπρόσωπος των Ηνωμένων Εθνών παρεμποδίζεται να συνομιλήσει με την πραγματική και ιστορική UNITA, κι έτσι το κλίμα καχυποψίας επιδεινώθηκε.
<P>
Κύριε Πρόεδρε, κύριοι βουλευτές, εδώ δεν μιλώ εξ ονόματος κανενός. Εκφράζω απλώς τη φωνή της συνείδησής μου και των πεποιθήσεών μου. Θέλησα να παραθέσω αυτά τα περιστατικά, επειδή δεν θεωρώ ορθή μια μανιχαϊστική στάση που συνίσταται στο να απευθύνουμε διαρκώς κατηγορίες αποκλειστικά προς ένα από τα μέρη. Δεν είναι αυτός ο τρόπος επίλυσης των προβλημάτων του πολέμου. Οι κυρώσεις δεν πρόκειται να φέρουν την ειρήνη στην Αγκόλα. Η ειρήνη θα εδραιωθεί μόνο με ένα κλίμα εμπιστοσύνης, στην οικοδόμηση του οποίου μπορεί να βοηθήσει το Ευρωπαϊκό Κοινοβούλιο.

<SPEAKER ID=136 LANGUAGE="PT" NAME="Novo">
Κύριε Πρόεδρε, κύριε Επίτροπε, από τη στιγμή που δεν συμμορφώθηκε με τα εκλογικά αποτελέσματα, που παρεμποδίζει τον αφοπλισμό των δυνάμεών της και την επέκταση της κρατικής διοίκησης σε όλη την επικράτεια, όταν δεν τηρεί τις Συμφωνίες της Λουσάκα και δεν ακολουθεί τις συστάσεις του Συμβουλίου Ασφαλείας του ΟΗΕ, η UNITA αποτελεί αναμφίβολα τον υπαίτιο για την αναζωπύρωση του πολέμου στην Αγκόλα, και γι' αυτό θα πρέπει να της καταλογίσουμε ευθύνες.
<P>
Εν τω μεταξύ, παρατηρούμε τον επανεξοπλισμό αυτής της οργάνωσης, κάτι που κατέστη εφικτό μόνο και μόνο επειδή το διεθνές εμπάργκο σαφώς χαλάρωσε, εξ ου και η ανάγκη επιβολής και ενίσχυσης των κυρώσεων εκ μέρους της Ευρωπαϊκής Ένωσης και του συνόλου της διεθνούς κοινότητας. Χαιρετίζουμε, επομένως, την πρόταση που υποβάλλει σήμερα η Επιτροπή να διερευνήσουμε το κύκλωμα διακίνησης διαμαντιών το οποίο χρηματοδοτεί την πολεμική προσπάθεια της UNITA.
<P>
Το απίστευτο και θλιβερό περιστατικό της κατάρριψης δύο αεροπλάνων της MONUA που πετούσαν πάνω από εδάφη κατεχόμενα και ελεγχόμενα από την UNITA, τα εκατοντάδες θύματα και οι χιλιάδες άστεγοι που έχει ήδη προκαλέσει η αναζωπύρωση του πολέμου, μας κάνουν να προβάλλουμε την απαίτηση να σιγήσουν τα όπλα, να επαναδραστηριοποιηθεί η ειρηνευτική διαδικασία, να συμμορφωθεί η UNITA με τους όρους των Συμφωνιών της Λουσάκα και με τις αποφάσεις του ΟΗΕ και να επιτρέψει την παράταση της εντολής της MONUA, ούτως ώστε να υπάρξουν οι προϋποθέσεις για παροχή βοήθειας στους πρόσφυγες και για δρομολόγηση επείγουσας επισιτιστικής βοήθειας.
<P>
Τελειώνοντας, θέλω να πω ότι, μπροστά στα επανειλημμένα κρούσματα παραβίασης των αποφάσεων του ΟΗΕ από μεριάς της UNITA, η διεθνής κοινότητα θα πρέπει να ενεργήσει πιο σθεναρά, ειδάλλως ενδέχεται να κατηγορηθεί ότι χρησιμοποιεί δύο μέτρα και δύο σταθμά, ανάλογα με το πού μαίνονται οι ένοπλες συγκρούσεις και σύμφωνα με το τι βολεύει ορισμένες χώρες. Οφείλουμε να ενεργήσουμε υπέρ της ειρήνης και να σπεύσουμε να βοηθήσουμε έναν λαό που ταλαιπωρείται από έναν διαρκή πόλεμο που μαίνεται από μία συγκεκριμένη οργάνωση - την UNITA - η οποία συμπεριφέρεται με όλο και πιο ανεύθυνο τρόπο και δείχνει ολοένα και πιο ξεκάθαρα το τρομοκρατικό της προσωπείο.

<SPEAKER ID=137 LANGUAGE="DE" NAME="Habsburg-Lothringen">
Κύριε Πρόεδρε, ομολογώ ότι λυπάμαι πολύ που, δυστυχώς, στο παρόν ψήφισμα δεν αντικατοπτρίζεται η γνώμη πολλών προσώπων που εμφανίστηκαν εδώ ως ομιλητές ή αντιπρόσωποι των συντακτών. Δυστυχώς, το ψήφισμα είναι πολύ μονόπλευρο, παρ' όλα αυτά, όμως, συμφωνώ με το περιεχόμενό του. Παρουσιάζει σαν μόνο κακό την UNITA, ξεχνώντας ότι, στην πραγματικότητα, στη Λουάντα βρίσκεται επίσης στην εξουσία ένα σκληρό δικτατορικό καθεστώς και ότι βασικά θα έπρεπε να τα αντιμετωπίζει κανείς και τα δύο με τον ίδιο τρόπο, όπως άλλωστε ήδη κάνουν μερικώς τα Ηνωμένα Έθνη. Δεν αρκεί μόνο η απαγόρευση της εμπορίας διαμαντιών, κύριε Telkδmper, αλλά θα έπρεπε να καταδικάζετε εξίσου την εμπορία πετρελαίου, π.χ. από την επαρχία Kabinda, που, ως γνωστόν, είναι υπό κυβερνητική κατοχή, η οποία δεν ντρέπεται να προσελκύει στρατεύματα απ' έξω, προκειμένου να ασκήσει εκεί την επιρροή της. Και η συγκεκριμένη εμπορία πετρελαίου θα έπρεπε να απαγορευθεί, όπως ζητείται να γίνει τώρα σχετικά με την εμπορία διαμαντιών. Θεωρώ σημαντική την ίση μεταχείριση και των δύο πλευρών. Μόνον έτσι θα μπορέσουμε να διατηρήσουμε την αξιοπιστία μας.

<SPEAKER ID=138 LANGUAGE="NL" NAME="Bertens">
Κύριε Πρόεδρε, παρ' όλες τις προσπάθειες των Ηνωμένων Εθνών, στην Αγκόλα επανήλθαμε στο σημείο απ' όπου ξεκινήσαμε. Οι αντιμαχόμενες πλευρές κατασπαταλούν, όπως και στο παρελθόν, τον πλούτο της χώρας και ωθούν τους πολίτες στην επαιτεία. Παρεμπιπτόντως, δεν είναι σωστό να αποδίδεται η ευθύνη σε μία μόνο πλευρά. Για την κατάσταση ευθύνονται και η κυβέρνηση και ο στρατός. Δεν φρόντισαν για τη σταθερότητα και τηρούν διπρόσωπη στάση. Δεν πρέπει να παρασυρθούμε από πολιτικά παιχνίδια. 'Εχω την εντύπωση ότι καμία από τις δύο πλευρές δεν έχει την πρόθεση να καταβάλει σοβαρές προσπάθειες για μια διαρκή ειρήνη.
<P>
Τί πρέπει να κάνουμε για να σταματήσει η βία; Ελπίζω ότι τα Ηνωμένη Έθνη δεν θα εγκαταλείψουν τις προσπάθειες και ότι η MONUA θα παραμείνει και μετά τις 26 Φεβρουαρίου. Η διεθνής κοινότητα πρέπει να συνεχίσει να προσφέρει βοήθεια, ωστόσο δεν θα είναι εύκολο να διατηρηθεί το ενδιαφέρον των χορηγών για την Αγκόλα. Παρ' όλα αυτά, εμείς πρέπει να προσπαθήσουμε.
<P>
Κύριε Πρόεδρε, θα εκφράσω μία παρατήρηση επί της διαδικασίας. Στο κοινό σχέδιο ψηφίσματος υπάρχει ένα λάθος. Συγκεκριμένα, αναφέρεται ότι το ψήφισμα της Ομάδας του Ευρωπαϊκού Κόμματος των Φιλελευθέρων Δημοκρατών και Μεταρρυθμιστών κατατέθηκε από τους βουλευτές Bertens, Fassa και Cunha. Όμως, στον τελευταίο έχουμε δώσει εδώ και αρκετό καιρό μεταγραφή για την Ομάδα του Ευρωπαϊκού Λαϊκού Κόμματος.

<SPEAKER ID=139 LANGUAGE="IT" NAME="Amadeo">
Κύριε Πρόεδρε, καταδικάζουμε σθεναρά την επανέναρξη του πολέμου στην Αγκόλα, που σημαίνει την παύση της ειρηνευτικής διαδικασίας, και θεωρούμε απαραίτητη, όπως εξάλλου υπογραμμίστηκε εύστοχα στο υπό συζήτηση ψήφισμα, την επιστροφή στην εφαρμογή του πρωτοκόλλου της Λουσάκα και των ψηφισμάτων του Συμβουλίου Ασφαλείας του ΟΗΕ. Στο πνεύμα αυτό, θεωρούμε σκόπιμο να καλέσουμε την UNITA να σεβαστεί τα ανθρώπινα δικαιώματα και να συνεργαστεί με τον ειδικό απεσταλμένο του ΟΗΕ, προκειμένου να βρεθεί λύση διαπραγμάτευσης στην παρούσα σύγκρουση.
<P>
Η έκκληση αυτή απευθύνεται και στον Πρόεδρο της Αγκόλας, dos Santos, που δεν σεβάστηκε εξίσου τα δικαιώματα των βουλευτών της αντιπολίτευσης, οι οποίοι εκδιώχθηκαν και εμποδίστηκαν να εκτελέσουν την εντολή τους ως άμεσα εκλεγμένοι εκπρόσωποι του λαού.
<P>
Δεν μπορούμε, τέλος, να μην υπογραμμίσουμε ότι η Ευρωπαϊκή Ένωση έχει καθήκον να κινητοποιήσει όλους τους αναγκαίους πόρους, για να συμβάλει στην ανθρωπιστική βοήθεια, και έχει υποχρέωση να υπενθυμίσει στους άμεσα εμπλεκομένους ότι δεν υπάρχει καμία πιθανότητα να τερματισθεί η σύγκρουση με στρατιωτικά μέσα και ότι μόνο η επιστροφή στις διαπραγματεύσεις θα επιτρέψει στον λαό της Αγκόλας να ξαναβρεί την ειρήνη.

<SPEAKER ID=140 NAME="Προέδρος">
Ο κ. Telkδmper θέλει να παρέμβει επί της διαδικασίας. Δεν έχουμε καθόλου χρόνο. Δεν πρόκειται να κάνουμε συζήτηση εν μέσω μίας άλλης συζήτησης, αλλά, αν θέλετε να κάνετε προσωπικό σχόλιο, απαντώντας σε προηγούμενο σχόλιο, παρακαλώ συνεχίστε.

<SPEAKER ID=141 LANGUAGE="DE" NAME="Telkδmper">
Κύριε Πρόεδρε, μπορώ να είμαι σύντομος. Ο κ. Habsburg ουσιαστικά υποστήριξε ότι τάχα δεν είμαστε αξιόπιστοι. Αυτά που είπα αποτελούν το συμπέρασμα από μια έκθεση σχετικά με την επίσκεψη μιας αντιπροσωπείας του Ευρωπαϊκού Κοινοβουλίου στην Αγκόλα, στο Huambo. Επανειλημμένα διαπιστώσαμε ότι η UNITA παραβίασε την ειρήνη, καταφεύγοντας και πάλι στα όπλα. Θεωρώ ότι η βάση πρέπει να είναι η συνθήκη ειρήνευσης της Λουσάκα και ότι εμείς, ως Κοινοβούλιο, πρέπει να επιμείνουμε σε αυτό. Αυτή είναι η βάση για μια μελλοντική ειρήνη, και πρέπει να ασκήσουμε πίεση ως προς αυτό. Αυτό είναι αξιόπιστο! Γι' αυτό το υπερασπιζόμαστε και θέλουμε να επιβληθεί.

<SPEAKER ID=142 NAME="Marνn">
Κύριε Πρόεδρε, η Ευρωπαϊκή Επιτροπή συντάσσεται με την άποψη ότι η επανέναρξη των μαχών στην Αγκόλα συνιστά αναμφίβολα ένα λυπηρό γεγονός και ότι οποιαδήποτε επίθεση κατά αεροπλάνων που δεν συμμετέχουν σε στρατιωτικές επιχειρήσεις είναι απαράδεκτη.
<P>
Συντάσσεται, επίσης, με την άποψη ότι η UNITA είναι ο κύριος υπεύθυνος της επανάληψης των μαχών και ότι χρηματοδοτείται μέσω του παράνομου εμπορίου διαμαντιών. Σε σχέση με αυτό το θέμα, πάντως, η Επιτροπή δεν διαθέτει τα αναγκαία μέσα, προκειμένου να διεξαγάγει έρευνα για το εν λόγω παράνομο εμπόριο διαμαντιών. Εντούτοις, θα διαβιβάσουμε στο Συμβούλιο αυτή την ανησυχία του Ευρωπαϊκού Κοινοβουλίου σχετικά με το εν λόγω παράνομο εμπόριο.
<P>
Η Επιτροπή θεωρεί ότι η Ευρωπαϊκή Ένωση θα μπορεί να προβαίνει σε πρόσθετες κυρώσεις μόνο στο πλαίσιο ενός ψηφίσματος του Συμβουλίου Ασφαλείας των Ηνωμένων Εθνών. Με σκοπό να συνεισφέρουν στις ανάγκες του πληθυσμού της Αγκόλας, οι υπηρεσίες της Επιτροπής παρακολούθησαν εκ του σύνεγγυς την κατάσταση και με τη μέγιστη δυνατή προσοχή και, από αυτή την άποψη, ο έλεγχος της συνεργασίας που εφήρμοσε η Ευρωπαϊκή Ένωση θα συμπεριλάβει, μεταξύ άλλων, μια ανάλυση του πιθανού αναπροσανατολισμού της βοήθειας που χορηγεί η Ένωση στην παρούσα φάση.
<P>
Βέβαια, η βοήθεια της Ένωσης θα εξαρτηθεί από τις συγκεκριμένες δυνατότητες που προσφέρονται επιτόπου. Αυτό περιλαμβάνει, όπως εύστοχα επεσήμανε ο κ. Telkδmper, την εξουδετέρωση των ναρκών που, αν και δεν έχει πάψει εντελώς, παρακωλύεται λόγω των στρατιωτικών επιχειρήσεων, με την όποια μεγαλύτερη ανασφάλεια αυτό συνεπάγεται για τις ομάδες εξουδετέρωσης ναρκών που εργάζονται στην Αγκόλα.
<P>
Η Ευρωπαϊκή Επιτροπή προέβλεψε και χρηματοδότησε ανθρωπιστική βοήθεια προς όφελος των πιο ευπαθών ομάδων του πληθυσμού της Αγκόλας σε διάφορους τομείς. Την υλοποίηση αυτών των προγραμμάτων εμπόδισε εν μέρει η επιδείνωση της πολιτικής και στρατιωτικής κατάστασης μετά από την επανέναρξη του ένοπλου αγώνα.
<P>
Η διακοπή εκ μέρους των Ηνωμένων Εθνών του εναέριου εφοδιασμού μετά από τα σοβαρά γεγονότα που έλαβαν χώρα - την κατάρριψη αεροπλάνων - σήμανε μια σχεδόν συνολική παράλυση της ανθρωπιστικής βοήθειας στις επαρχίες που πλήττονται περισσότερο από τις μάχες. Επιβεβαιώνω, επομένως, τη μεγάλη κρισιμότητα της κατάστασης.
<P>
Η Επιτροπή, μέσω, όχι μόνο των υπηρεσιών της αντιπροσωπείας μας, αλλά και των διεθνών οργάνων και των μη κυβερνητικών οργανώσεων που συνεργάζονται με εμάς, θα πράξει τα μέγιστα δυνατά, προκειμένου να αρχίσει εκ νέου η διαδικασία παροχής ανθρωπιστικής βοήθειας, μόλις το επιτρέψουν οι συνθήκες ασφαλείας.

<SPEAKER ID=143 NAME="Πρόεδρος">
Η κοινή συζήτηση έληξε.
<P>
Η ψηφοφορία θα διεξαχθεί στις 17.30.

<SPEAKER ID=144 NAME="Πρόεδρος">
Η ημερήσια διάταξη προβλέπει την κοινή συζήτηση επί των ακόλουθων 25 προτάσεων ψηφίσματος:
<P>
Ανατολικό Τιμόρ και Ινδονησία
<P>
Β4-0056/99 του κ. Bertens, εξ ονόματος της Ομάδας του Ευρωπαϊκού Κόμματος των Φιλελευθέρων Δημοκρατών και Μεταρρυθμιστών, σχετικά με την κατάσταση των δικαιώματων του ανθρώπου στην Ινδονησία·-Β4-0064/99 των βουλευτών Marinho και Barros Moura, εξ ονόματος της Ομάδας του Ευρωπαϊκού Σοσιαλιστικού Κόμματος, σχετικά με την κατάσταση των δικαιωμάτων του ανθρώπου στην Ινδονησία και στο Ανατολικό Τιμόρ·-Β4-0066/99 των βουλευτών Cunha, Coelho, Costa Neves, Lenz και Oomen-Ruijten, εξ ονόματος της Ομάδας του Ευρωπαϊκού Λαϊκού Κόμματος, σχετικά με την κατάσταση των δικαιωμάτων του ανθρώπου στην Ινδονησία και στο Ανατολικό Τιμόρ·-B4-0092/99 του κ. Dupuis, εξ ονόματος της Ομάδας της Ευρωπαϊκής Ριζοσπαστικής Συμμαχίας, για την κατάσταση στο Ανατολικό Τιμόρ·-Β4-0095/99 των βουλευτών Jansen van Raay και Pasty, εξ ονόματος της Ομάδας Ένωση για την Ευρώπη, σχετικά με την αυτοδιάθεση του λαού του Ανατολικού Τιμόρ·-Β4-0101/99 των βουλευτών Ribeiro, Miranda, Novo, Jovι Peres, Elmalan, Manisco και Ripa di Mena, εξ ονόματος της Συνομοσπονδιακής Ομάδας της Ευρωπαϊκής Ενωτικής Αριστεράς / Αριστερά των Πρασίνων των Βορείων Χωρών, σχετικά με την κατάσταση στο Ανατολικό Τιμόρ και στην Ινδονησία·-Β4-0108/99 των βουλευτών Telkδmper, Hautala και McKenna, εξ ονόματος της Ομάδας των Πρασίνων στο Ευρωπαϊκό Κοινοβούλιο, σχετικά με την Ινδονησία.Δυτική Σαχάρα
<P>
Β4-0045/99 των βουλευτών Watson, Fassa, Vallvι και Bertens, εξ ονόματος της Ομάδας του Ευρωπαϊκού Κόμματος των Φιλελευθέρων Δημοκρατών και Μεταρρυθμιστών, σχετικά με τη Δυτική Σαχάρα·-Β4-0061/99 των βουλευτών Swoboda, Garcνa Arias και Schmidbauer, εξ ονόματος της Ομάδας του Ευρωπαϊκού Σοσιαλιστικού Κόμματος, σχετικά με τη Δυτική Σαχάρα·-Β-0073/99 των βουλευτών Telkδmper και Aelvoet, εξ ονόματος της Ομάδας των Πρασίνων στο Ευρωπαϊκό Κοινοβούλιο, σχετικά με τη Δυτική Σαχάρα·-Β4-0080/99 των βουλευτών Oostlander και Hernαndez Mollar, εξ ονόματος της Ομάδας του Ευρωπαϊκού Λαϊκού Κόμματος, σχετικά με τη Δυτική Σαχάρα·-Β4-0100/99 των βουλευτών Ainardi, Sierra Gonzαlez, Eriksson, Miranda, Εφραιμίδη, Vinci, Carnero Gonzαlez, Marset Campos, Αλαβάνου, Seppδnen και Gutiιrrez Dνaz εξ ονόματος της Συνομοσπονδιακής Ομάδας της Ευρωπαϊκής Ενωτικής Αριστεράς / Αριστερά των Πρασίνων των Βορείων Χωρών, σχετικά με την κατάσταση στη Δυτική Σαχάρα.Εμπόριο παιδιών στη Γουατεμάλα
<P>
Β4-0058/99 των βουλευτών Bertens, Andrι-Lιonard, Vallvι και Goerens, εξ ονόματος της Ομάδας του Ευρωπαϊκού Κόμματος των Φιλελευθέρων Δημοκρατών και Μεταρρυθμιστών, σχετικά με το παράνομο εμπόριο βρεφών που προέρχονται από τη Γουατεμάλα·-Β4-0062/99 των βουλευτών Van Putten, Kinnock και Newens, εξ ονόματος της Ομάδας του Ευρωπαϊκού Σοσιαλιστικού Κόμματος, σχετικά με το παράνομο εμπόριο βρεφών που προέρχονται από τη Γουατεμάλα·-Β4-0076/99 των βουλευτών Kreissl-Dφrfler, Kerr και Lindholm, εξ ονόματος της Ομάδας των Πρασίνων στο Ευρωπαϊκό Κοινοβούλιο, σχετικά με το παράνομο εμπόριο βρεφών που προέρχονται από τη Γουατεμάλα·-Β4-0089/99 της κ. Leperre-Verrier, εξ ονόματος της Ομάδας της Ευρωπαϊκής Ριζοσπαστικής Συμμαχίας, σχετικά με το παράνομο εμπόριο βρεφών που προέρχονται από τη Γουατεμάλα·-Β4-0096/99 του κ. Pasty, εξ ονόματος της Ομάδας Ένωση για την Ευρώπη, σχετικά με το παράνομο εμπόριο βρεφών που προέρχονται από τη Γουατεμάλα·-Β4-0103/99 των βουλευτών Gonzαlez Αlvarez και Novo, εξ ονόματος της Συνομοσπονδιακής Ομάδας της Ευρωπαϊκής Ενωτικής Αριστεράς / Αριστερά των Πρασίνων των Βορείων Χωρών, σχετικά με το παράνομο εμπόριο βρεφών που προέρχονται από τη Γουατεμάλα.Ειρηνευτική διαδικασία στην Κολομβία
<P>
Β4-0055/99 των βουλευτών Gasςliba I Bφhm και Bertens, εξ ονόματος της Ομάδας του Ευρωπαϊκού Κόμματος των Φιλελευθέρων Δημοκρατών και Μεταρρυθμιστών, σχετικά με την ειρηνευτική διαδικασία στην Κολομβία·-Β4-0063/99 των βουλευτών Miranda de Lage, Howitt και Morgan, εξ ονόματος της Ομάδας του Ευρωπαϊκού Σοσιαλιστικού Κόμματος, και του κ. Escolα Hernando, εξ ονόματος της Ομάδας της Ευρωπαϊκής Ριζοσπαστικής Συμμαχίας, σχετικά με τις ειρηνευτικές συνομιλίες στην Κολομβία·-Β4-0074/99 των βουλευτών Kreissl-Dφfler, McKenna και Lindholm, εξ ονόματος της Ομάδας των Πρασίνων στο Ευρωπαϊκό Κοινοβούλιο, σχετικά με τις ειρηνευτικές συνομιλίες στην Κολομβία·-Β4-0085/99 της κ. De Esteban Martνn, εξ ονόματος της Ομάδας του Ευρωπαϊκού Λαϊκου Κόμματος, σχετικά με τις ειρηνευτικές συνομιλίες στην Κολομβία·-Β4-0102/99 των βουλευτών Puerta, Sornosa Martνnez, Elmalan, Novo, Seppδnen, Ojala, Αλαβάνου, Θεωνά και Manisco, εξ ονόματος της Συνομοσπονδιακής Ομάδας της Ευρωπαϊκής Ενωτικής Αριστεράς / Αριστερά των Πρασίνων των Βορείων Χωρών, σχετικά με τις ειρηνευτικές συνομιλίες στην Κολομβία.Σιέρα Λεόνε
<P>
Β4-0072/99 των βουλευτών Telkδmper, Aelvoet και Schφrling, εξ ονόματος της Ομάδας των Πρασίνων στο Ευρωπαϊκό Κοινοβούλιο, σχετικά με την κατάσταση στη Σιέρα Λεόνε·-Β4-0087/99 των βουλευτών Hory, Castagnθde και Maes, εξ ονόματος της Ομάδας της Ευρωπαϊκής Ριζοσπαστικής Συμμαχίας, σχετικά με την κατάσταση στη Σιέρα Λεόνε.Ανατολικό Τιμόρ και Ινδονησία

<SPEAKER ID=145 LANGUAGE="NL" NAME="Bertens">
Κύριε Πρόεδρε, η μεταρρυθμιστική προσπάθεια που κάνει ο νέος Πρόεδρος της Ινδονησίας, κ. Habibie, περιορίζεται σε επιλεκτικά μέτρα, τη στιγμή που η χώρα χρειάζεται άλλα μέτρα με τα οποία θα εξασφαλισθούν ο σεβασμός της δημοκρατίας και των ανθρωπίνων δικαιωμάτων και η αναζωογόνηση της οικονομίας. Ο λαός της Ινδονησίας τα δικαιούται όλα αυτά. Η κυβέρνηση πρέπει να κατανοήσει ότι η δημοκρατία και τα ανθρώπινα δικαιώματα αποτελούν τα στοιχεία που είναι απαραίτητα για την αναζωογόνηση της οικονομίας.
<P>
Η Ευρωπαϊκή Ένωση θέλει να βοηθήσει την Ινδονησία, όμως η χώρα αυτή πρέπει να λάβει η ίδια συγκεκριμένα μέτρα. Η Ευρωπαϊκή Ένωση πρέπει να ασκήσει πίεση στην κυβέρνηση της Ινδονησίας για να προωθηθούν οι μεταρρυθμίσεις. Πότε θα απελευθερωθούν όλοι οι πολιτικοί κρατούμενοι, συμπεριλαμβανομένου του Gusmδo; Πότε θα παύσουν τα κατασταλτικά μέτρα σε περιοχές όπως το Ανατολικό Τιμόρ, το Atjeh και η Irian Jaya; Ελπίζω ότι η νέα κυβέρνηση θα αναλάβει τα καθήκοντά της με έναν πραγματικό δημοκρατικό τρόπο και θα αποκαταστήσει τη νομιμότητα της εξουσίας, έτσι ώστε να μπορέσει πραγματικά να λάβει μέτρα. Ο δρόμος είναι ακόμη μακρύς για την Ινδονησία, το ίδιο όμως ισχύει και για το Ανατολικό Τιμόρ.

<SPEAKER ID=146 LANGUAGE="PT" NAME="Damiγo">
Κύριε Πρόεδρε, το παρόν ψήφισμα δεν θα μπορούσε να έλθει σε πιο κατάλληλη στιγμή. Οι αλλαγές που συντελέστηκαν στην Ινδονησία μάς έκαναν να πιστέψουμε πως διαμορφώθηκαν οι προϋποθέσεις για διαπραγματεύσεις που θα οδηγούσαν σε μια ειρηνική διευθέτηση. Ωστόσο, απ' ότι φαίνεται, όλα δεν ήταν παρά φρούδες ελπίδες. Διότι, παρά το γεγονός ότι ο Πρόεδρος Habibie αναγνώρισε το ειδικό καθεστώς που πρέπει να έχει το Ανατολικό Τιμόρ λόγω των σημαντικών πολιτιστικών και θρησκευτικών ιδιαιτεροτήτων του, παρ' ότι συνήφθησαν προκαταρκτικές των διαπραγματεύσεων συμφωνίες με σκοπό την επίδειξη καλής θέλησης από τα εμπλεκόμενα μέρη και την έναρξη των διαπραγματεύσεων, τίποτα δεν έχει αλλάξει όσον αφορά τη στάση της Ινδονησίας έναντι του λαού του Τιμόρ.
<P>
Η δυσανάλογων διαστάσεων και επιθετική στρατιωτική παρουσία συνεχίζει να υπάρχει, με ρόλο τη διατήρηση της τάξεως και τη διεξαγωγή ανακρίσεων ποινικού δικαίου, υποκαθιστώντας τα καθήκοντα ενός ανεξάρτητου δικαστικού συστήματος και μιας ανεξάρτητης αστυνομίας. Οι στρατιωτικοί ευθύνονται για τη διάπραξη νέων πράξεων βίας, για νέες εξαφανίσεις, για την ανέγερση νέων φυλακών για πολιτικούς κρατούμενους και, μόλις πρόσφατα, στο Alas, οι ελπίδες των Τιμοριανών έσβησαν μαζί με έναν αριθμό πολιτών που ακόμη παραμένει άγνωστος.
<P>
Το υπό συζήτηση ψήφισμα, όπου υπογραμμίζουμε το αίτημα για άμεση διενέργεια μίας διερεύνησης του περιστατικού υπό την αιγίδα του ΟΗΕ, με σκοπό τον απευθείας καταλογισμό ευθυνών σε όσους διαπράττουν παρόμοια εγκλήματα, καθώς και την έκκληση για διαπραγματεύσεις οι οποίες θα επιτρέψουν τη σύντομη εξεύρεση μίας λύσης, η οποία προϋποθέτει επίσης τον εκδημοκρατισμό της Ινδονησίας, έχει απολύτως επείγοντα και επίκαιρο χαρακτήρα, όπως ήδη προαναφέραμε.
<P>
Στη διάρκεια της πρώτης δεκαετίας της στρατιωτικής κατοχής εξαφανίστηκαν 200 χιλιάδες Τιμοριανοί. Χρειάστηκε μία σφαγή η οποία διαπράχθηκε μπροστά στα μάτια των δημοσιογράφων ώστε να αφυπνιστούν οι συνειδήσεις σε παγκόσμιο επίπεδο. Μακάρι να μη χρειαστούν και άλλες σφαγές για να γίνουν σεβαστά τα ψηφίσματα του ΟΗΕ. Έφθασε η στιγμή να απαιτήσουμε από την Ινδονησία το σεβασμό των ανθρωπίνων δικαιωμάτων, έφθασε η στιγμή να τεθεί τέρμα στα δεινά του λαού του Τιμόρ, είναι πια καιρός να προσαχθούν στη διεθνή δικαιοσύνη ο δικτάτορας Σουχάρτο και οι στρατιωτικοί υπεύθυνοι. Δεν μπορούμε να χρησιμοποιούμε δύο μέτρα και δύο σταθμά, απαιτώντας την καταδίκη του Πινοσέτ, όπως κάνουν ορισμένοι, και δίνοντας συγχωροχάρτι στον Σουχάρτο.

<SPEAKER ID=147 LANGUAGE="PT" NAME="Coelho">
Κύριε Πρόεδρε, το Ευρωπαϊκό Κοινοβούλιο ασχολείται εκ νέου με το Ανατολικό Τιμόρ σε μια στιγμή όπου συντελούνται τρία σημαντικά γεγονότα.
<P>
Πρώτον, η περαιτέρω απομόνωση της Ινδονησίας μετά τη μεταβολή της επίσημης θέσης της αυστραλιανής κυβέρνησης όσον αφορά το ζήτημα του Ανατολικού Τιμόρ, μια εξέλιξη που επικροτήθηκε από το σύνολο σχεδόν των πολιτικών δυνάμεων της Αυστραλίας και που δέχθηκε κριτικές αποκλειστικά και μόνο από την ινδονησιακή κυβέρνηση. Η Ινδονησία απομονώνεται ολοένα και περισσότερο στην πρόθεσή της να συνεχίσει τη στρατιωτική κατοχή του Ανατολικού Τιμόρ και στην επιδίωξή της να προσαρτήσει με τη βία το έδαφος αυτό στην επικράτειά της.
<P>
Δεύτερον, η έξαρση των κρουσμάτων καταπάτησης των ανθρωπίνων δικαιωμάτων. Μετά την απόπειρα κατά του άμαχου πληθυσμού, που διαπράχθηκε στο Alas πέρυσι το Νοέμβριο, οι ειδήσεις που καταφθάνουν από το Ανατολικό Τιμόρ, ακόμη και αυτές που περνούν από το κόσκινο της λογοκρισίας των στρατιωτικών αρχών, φέρνουν ανησυχητικά νέα σχετικά με επανειλημμένες παραβιάσεις των ανθρωπίνων δικαιωμάτων και με τη συγκρότηση ένοπλων λαϊκών πολιτοφυλακών από τους στρατιωτικούς, με σκοπό να σπείρουν διά της βίας τον τρόμο μεταξύ όσων αντιτίθενται στην προσάρτηση του εδάφους στην Ινδονησία. Ο Επίσκοπος Ximenes Belo επιβεβαίωσε προσφάτως την άφιξη χιλιάδων Τιμοριανών στην πρωτεύουσα του Ανατολικού Τιμόρ, αφού εγκατέλειψαν τα σπίτια τους προσπαθώντας να ξεφύγουν από τη βία και την τρομοκρατία.
<P>
Τρίτον, η άρνηση χορήγησης άδειας για επίσκεψη σε αυτό το Κοινοβούλιο. Η διαπαραταξιακή ομάδα για το Τιμόρ συνεδρίασε εχθές και μελέτησε μία επιστολή του πρεσβευτή της Ινδονησίας όπου απορρίπτεται η αίτηση χορήγησης θεώρησης στους ευρωβουλευτές για να επισκεφθούν το Ανατολικό Τιμόρ. Πρόκειται για μία απόρριψη η οποία καταδεικνύει το φόβο που αισθάνονται μερικοί γι' αυτό το Κοινοβούλιο, όπου πνέει άνεμος ελευθερίας, δημοκρατίας και σεβασμού των ανθρωπίνων δικαιωμάτων.
<P>
Κύριε Πρόεδρε, δεν παραιτούμαστε από τις θέσεις μας και φρονούμε ότι το Ευρωπαϊκό Κοινοβούλιο θα πρέπει να συνεχίσει σταθερά να συνεργάζεται προς την κατεύθυνση της εφαρμογής των ψηφισμάτων που έχει κατά καιρούς εγκρίνει. Προς την ίδια κατεύθυνση κινείται και το ψήφισμα που υποβάλλουμε σήμερα, από κοινού με συναδέλφους άλλων Ομάδων, προς έγκριση στο Σώμα. Είμαστε πεπεισμένοι ότι η πορεία της Ιστορίας οδεύει με επιμονή, σταθερότητα και τόλμη προς την κατεύθυνση του σεβασμού των ανθρωπίνων όντων και της ελευθερίας, και όχι προς την κατεύθυνση της τυραννίας, της βίας και της καταπάτησης των στοιχειωδέστερων δικαιωμάτων του ανθρώπου.

<SPEAKER ID=148 LANGUAGE="NL" NAME="Maes">
Κύριε Πρόεδρε, διάφοροι ομιλητές επεσήμαναν την μακροχρόνια διένεξη που έχει οδηγήσει στην αδικαιολόγητη κατοχή του Ανατολικού Τιμόρ από την Ινδονησία. Το Ευρωπαϊκό Κοινοβούλιο υποστήριζε διαρκώς τα ψηφίσματα των Ηνωμένων Εθνών και, στην ουσία, είναι η κατάλληλη στιγμή να ασχοληθούμε με το θέμα και να το επαναφέρουμε στη διεθνή ημερήσια διάταξη. Ορθώς επισημάνθηκε ότι η Αυστραλία, που ήταν ? ???? ???? ? ????? ???? ??????????? ??? ?????????? ??? ?????????? ?????, μετέβαλε τη θέση της. Κατ' αυτόν τον τρόπο, τονίζεται για άλλη μία φορά ότι οι νέες αντιλήψεις που κερδίζουν διαρκώς έδαφος σε όλες ??? ???????????? ?????? ???? ????????? ???????? ?? ????? ??????????? ??? ??? ?? ????????? ?????. Όντως, η κυβέρνηση της Ινδονησίας δέχεται ολοένα και περισσότερες πιέσεις ώστε να προχωρήσει στον εκδημοκρατισμό της χώρας και να αναγνωρίσει την ιδιαιτερότητα και το δικαίωμα αυτοδιάθεσης του ?????????? ????? καθώς και των άλλων περιοχών, όπως η Irian Jaya, η παραδοσιακή ιδιαιτερότητα των οποίων απειλείται από την πολιτική της Ινδονησίας.

<SPEAKER ID=149 LANGUAGE="PT" NAME="Girγo Pereira">
Κύριε Πρόεδρε, θα ήθελα να επισημάνω ότι το πρόβλημα του Ανατολικού Τιμόρ, αφού είχε ξεχαστεί επί χρόνια από τη διεθνή κοινότητα, ευτυχώς τον τελευταίο καιρό αποτέλεσε το αντικείμενο σχεδόν αδιάκοπων και σημαντικών συζητήσεων στους κόλπους των διεθνών οργανισμών, στα Ηνωμένα Εθνη, στο αμερικανικό Κογκρέσο και αλλού. Θα ήθελα ακόμη να εκφράσω την ικανοποίησή μου για το γεγονός ότι το ίδιο το Συμβούλιο έχει εκφέρει άποψη επί του θέματος. Και πιστεύω ότι και η Επιτροπή έκανε το ίδιο. Αλλά και αυτό το Κοινοβούλιο έχει διαδραματίσει έναν σημαντικό ρόλο στην εξέταση αυτού του ζητήματος, στη διαρκή υπενθύμιση του προβλήματος του Τιμόρ, του προβλήματος της καταπάτησης των ανθρωπίνων δικαιωμάτων. Υποστηρίζουμε σαφέστατα το υπό εξέταση ψήφισμα, αλλά εκφράζω τη λύπη μου για το γεγονός ότι σε αυτό δεν συμπεριελήφθη μία πρόταση του συναδέλφου μας Janssen van Ray, ο οποίος ζητούσε τη διενέργεια ενός δημοψηφίσματος για την αυτοδιάθεση στο Ανατολικό Τιμόρ, επ' ευκαιρία των εκλογών στην Ινδονησία. Μιας και αναφέρθηκε η λέξη «αυτοδιάθεση», φρονώ ότι πράγματι αυτός είναι ο δρόμος που πρέπει να ακολουθήσουμε, ότι αυτός είναι ο στόχος για τον οποίο το Κοινοβούλιο πρέπει να συνεχίσει να αγωνίζεται.

<SPEAKER ID=150 LANGUAGE="PT" NAME="Ribeiro">
Κύριε Πρόεδρε, ιδού λοιπόν που η Ινδονησία και το Ανατολικό Τιμόρ συγκαταλέγονται ξανά μεταξύ των θεμάτων κατεπείγοντος που εξετάζει αυτό το Κοινοβούλιο, κάτι που συνέβαινε σε τακτά διαστήματα με την απαραίτητη εμμονή και επιμονή, ώστε ουδέποτε και σε καμία περίπτωση να μην περιπέσει στη λήθη ο ηρωικός αγώνας που εδώ και πάνω από είκοσι χρόνια διεξάγει ένας λαός για το δικαίωμά του στην αυτοδιάθεση.
<P>
Γιατί εκτός αυτού, πέρα από τον απόηχο που οφείλουμε πάντα να διατηρούμε ζωντανό, η ίδια η Ινδονησία δεν παύει ούτε στιγμή να μας προσφέρει νέες αφορμές, με τη συνεχιζόμενη στρατιωτική της κατοχή και την καταστολή, ώστε να επιμένουμε και να επανερχόμαστε ξανά και ξανά στο συγκεκριμένο θέμα. Τώρα έχουμε τα πρόσφατα γεγονότα στο Alas και τη βίαιη στρατιωτική καταστολή εκ μέρους των Ινδονησίων, με άγνωστες επί του παρόντος διαστάσεις και επιπτώσεις. Γι' αυτό, προβάλλουμε εκ νέου την απαίτηση να διερευνηθεί η υπόθεση και να πραγματοποιηθεί η επίσκεψη αυτού του Κοινοβουλίου στο Ανατολικό Τιμόρ, την οποία, από το Νοέμβριο του 1991 μέχρι σήμερα, η Ινδονησία αρνείται να επιτρέψει. Όπως επίσης, καταγγέλλουμε τον ελιγμό, που έρχεται σαν αποτέλεσμα μιας ανομολόγητης αδυναμίας που επιδιώκεται να συγκαλυφθεί, και που συνίσταται στον ισχυρισμό ότι αναγνωρίζεται η αρχή της αυτοδιάθεσης, αλλά υπό την προϋπόθεση ότι το Τιμόρ αποτελεί μία επαρχία της Ινδονησίας, και επομένως επιζητείται η διενέργεια ενός ψευτοδημοψηφίσματος ταυτόχρονα με τις εκλογές που θα πραγματοποιηθούν τον ερχόμενο Ιούνιο στην Ινδονησία.

<SPEAKER ID=151 LANGUAGE="FI" NAME="Hautala">
Αξιότιμε κύριε Πρόεδρε, στην Ινδονησία το καθεστώς του Σουχάρτο έχει ήδη καταρρεύσει από το περασμένο καλοκαίρι, όμως έξι μήνες μετά, η Διεθνής Αμνηστία είναι σε θέση να διαπιστώσει ότι οι υποσχέσεις του νέου πρόεδρου, σχετικά με τα ανθρώπινα δικαιώματα, δεν έχουν τηρηθεί. Ανησυχώ σοβαρά, επειδή στην εν λόγω χώρα έχουν χρησιμοποιηθεί βίαια μέσα κατά ειρηνικών διαδηλωτών, όπως επίσης επειδή δεν έχει σημειωθεί πρόοδος στο θέμα της απελευθέρωσης των πολιτικών κρατουμένων.
<P>
Κυρίως, επιθυμώ να μιλήσω για το Ανατολικό Τιμόρ. Και εκεί επίσης η καταπίεση έχει ενταθεί ανησυχητικά. Θα πρέπει να πιστέψουμε τις πληροφορίες, οι οποίες αναφέρουν ότι οι στρατιωτικές δυνάμεις έχουν αυξηθεί περισσότερο απ' όσο αφήνουν να εννοηθεί οι επίσημες πληροφορίες. Ευτυχώς, η Ευρωπαϊκή Ένωση έχει τον τελευταίο καιρό βελτιώσει κάπως τη στάση της σε ό, τι αφορά το Ανατολικό Τιμόρ, και με ικανοποίηση μπορούμε να διακρίνουμε, επί παραδείγματι, τα συμπεράσματα της Συνόδου Κορυφής της Βιέννης για το Ανατολικό Τιμόρ. Οι τελευταίες πληροφορίες που έχουμε στη διάθεσή μας κάνουν λόγο για βελτίωση και της θέσης της Αυστραλίας σχετικά με το θέμα του Ανατολικού Τιμόρ. Ο στόχος θα πρέπει να είναι η προσεκτική έναρξη προετοιμασιών για τη διεξαγωγή ενός δημοψηφίσματος σχετικά με το μέλλον του Ανατολικού Τιμόρ.
<P>
Θα ήθελα να ρωτήσω τον Επίτροπο κύριο Marνn εάν η πολιτική της Ευρωπαϊκής Ένωσης αναφορικά με το Ανατολικό Τιμόρ εξελίσσεται και σε συγκεκριμένα θέματα προς μία πιο ενεργητική κατεύθυνση. Θα ήταν δυνατόν, επί παραδείγματι, να διαβλέπουμε τη δημιουργία ενός γραφείου της Ευρωπαϊκής Ένωσης στο Ανατολικό Τιμόρ, κατά τον ίδιο τρόπο με τον οποίο οι Αμερικανοί ίδρυσαν γραφείο στο Κοσσυφοπέδιο; Δεν είναι ανάγκη να αποτελεί πλήρη διπλωματική αντιπροσωπεία, εφόσον το θέμα είναι ιδιαίτερα λεπτό. Δεύτερον, θα ήθελα να τονίσω ότι οι επικείμενες βουλευτικές εκλογές, στις 7 Ιουνίου στην Ινδονησία, προϋποθέτουν την ενεργητική αποστολή παρατηρητών για τις εκλογές, εκ μέρους των κρατών μελών της Ευρωπαϊκής Ένωσης, καθώς και εκ μέρους της ίδιας της Ένωσης. Η αποστολή δεν θα πρέπει να αποτελείται μόνο από κοινοβουλευτικούς παρατηρητές αλλά και από μη κυβερνητικές οργανώσεις.
<P>
Τελειώνοντας, θέλω να ανακοινώσω εκ μέρους της ομάδας αλληλεγγύης για το Ανατολικό Τιμόρ, ότι αυτή τη στιγμή βρίσκομαι σε επαφή με την κυβέρνηση της Ινδονησίας, στο πλαίσιο διαπραγματεύσεων, προκειμένου οι ευρωβουλευτές να μπορέσουν να στείλουν ανεπίσημη αντιπροσωπεία στο Ανατολικό Τιμόρ.
<P>
Δυτική Σαχάρα

<SPEAKER ID=152 LANGUAGE="IT" NAME="Fassa">
Κύριε Πρόεδρε, αξιότιμοι συνάδελφοι, η Δυτική Σαχάρα βρίσκεται σε αργή διαδικασία σταδιακής ειρήνευσης. Προφανώς είναι ακόμη νωρίς για να μπορούμε να είμαστε αισιόδοξοι για την έκβασή της, αλλά δεν μπορούμε να μην θεωρήσουμε από ορισμένες απόψεις συνετή τη δρομολόγηση της διαδικασίας δημοψηφίσματος, που μπορεί να έχει επίσης ως αποτέλεσμα την επίτευξη αυτοδιάθεσης για το λαό της εν λόγω περιοχής.
<P>
Έχει συνεπώς εξαιρετική σημασία να απευθύνει η Ευρωπαϊκή Ένωση σθεναρή έκκληση προς την κυβέρνηση του Μαρόκου και το Μέτωπο Πολισάριο να συνεργαστούν πλήρως με τον Οργανισμό των Ηνωμένων Εθνών για την προκήρυξη, χωρίς άλλη αναβολή, ενός ελεύθερου, δίκαιου και αμερόληπτου δημοψηφίσματος για την αυτοδιάθεση αυτής της περιοχής με το τόσο σκληρό και οδυνηρό παρελθόν.

<SPEAKER ID=153 NAME="McGowan">
Κύριε Πρόεδρε, η Ευρωπαϊκή Ένωση αντιπροσωπεύει τη δημοκρατία, τα δικαιώματα του ανθρώπου, την αυτοδιάθεση ή τίποτα από όλα αυτά. Υπάρχει ένα υπαρκτό ενδεχόμενο τα Ηνωμένα Έθνη να αποφασίσουν να αποσυρθούν από την παράνομα κατεχόμενη Δυτική Σαχάρα στο τέλος του μήνα, και αυτή τη χρονική στιγμή ο Kofi Annan ετοιμάζεται να υποβάλει, μέχρι τις 22 Ιανουαρίου, μία έκθεση προς το Συμβούλιο Ασφαλείας. Τελευταία φορά είχα το προνόμιο να τον συναντήσω τον Νοέμβριο στην Αλγερία.
<P>
Η Ευρωπαϊκή Ένωση υποστήριξε με συνέπεια την αυτοδιάθεση και τον τερματισμό της σύρραξης. Θα ήθελα ιδιαιτέρως να ευχαριστήσω τον κ. Marνn για το έργο του και να εκφράσω τις ευχαριστίες μου για την ανθρωπιστική υποστήριξη και τη δέσμευση για μία υλικοτεχνική υποστήριξη, καθώς πλησιάζει η ώρα της διενέργειας δημοψηφίσματος.
<P>
Βρισκόμαστε στις παραμονές του τερματισμού αυτής της σύγκρουσης, η οποία επέφερε τόσα δεινά επί περισσότερα από 20 χρόνια. Αλλά ξέρουμε ότι το πρόβλημα σήμερα - και αυτή είναι η γνώμη των Ηνωμένων Εθνών - είναι ότι το Μαρόκο άρχισε και πάλι τα παιχνίδια του, προσπαθώντας να καθυστερήσει και να μπλοκάρει μία ενδεχόμενη συμφωνία. Το Μαρόκο - που βεβαίως παρίσταται πάλι στα θεωρεία - δεν μπορεί να ενοχλείται, προκειμένου να συναντηθεί με ορισμένους ανθρώπους στο Ευρωπαϊκό Κοινοβούλιο, αλλά είναι πολύ αποτελεσματικό στις παρασκηνιακές πιέσεις, στη διαφθορά, ακόμα και στη διάπραξη διαρρήξεων μέσα αυτό το κτίριο. Το Μαρόκο είναι εκείνο που καθυστερεί μία ειρηνική διευθέτηση.
<P>
Εμείς στο Ευρωπαϊκό Κοινοβούλιο μπορούμε να κάνουμε ακόμη περισσότερα. Περιμένω ακόμη περισσότερα από σας, κύριε Marνn - γνωρίζετε τόσα πολλά για το εν λόγω θέμα και ήσασταν ανοιχτός στο διάλογο με το Μαρόκο και το Μέτωπο Πολισάριο. Μην απογοητεύσετε τους ανθρώπους από τη Δυτική Σαχάρα. Ας εξασφαλίσουμε ότι υποστηρίζουμε πλήρως τα Ηνωμένα Έθνη και τη δέσμευση του Kofi Annan και του James Baker και ότι μπορούμε να δούμε τον τερματισμό αυτής της σύγκρουσης.

<SPEAKER ID=154 LANGUAGE="DE" NAME="Telkδmper">
Κύριε Πρόεδρε, μια διαφορά μεταξύ της Αγκόλα και της Δυτικής Σαχάρας είναι ότι στη Δυτική Σαχάρα υπάρχει εκεχειρία, που όμως δεν σημαίνει ακόμη ειρήνη. Εκεί διαδραματίζεται μία από τις τελευταίες αποικιακές συγκρούσεις. Μετά την αποχώρηση των Ισπανών και την κατάληψη της χώρας από τους Μαροκινούς, αυτό σημαίνει έναν «εξευρωπαϊσμό» της παλιάς αποικιακής πολιτικής και γι' αυτό, νομίζω, η Ευρωπαϊκή Ένωση έχει υποχρέωση και ευθύνη για το κομμάτι αυτό της παλιάς ισπανικής ιστορίας της αποικιοκρατίας.
<P>
Οι άνθρωποι που εκδιώχθηκαν ζουν εκεί εδώ και δεκαετίες σε καταυλισμούς προσφύγων. Εδώ και χρόνια, το Μαρόκο δεν επιτρέπει - γι' αυτό οι σχετικές συζητήσεις είναι παρόμοιες για πολλά χρόνια - τη διεξαγωγή δημοψηφίσματος. Προφανώς, τα Ηνωμένα Έθνη επιθυμούν τώρα να εγγυηθούν ότι το δημοψήφισμα θα διεξαχθεί τον Δεκέμβριο του 1999. Πολλές φορές εκφράσαμε την ελπίδα ότι αυτό θα γίνει, το περιμένουμε εφέτος και ο Kofi Annan φαίνεται αποφασισμένος, όπως έδειξε η τελευταία επίσκεψή του στην περιοχή.
<P>
Αυτό σημαίνει ότι τώρα έχουμε ζήτηση ως Ευρωπαϊκή Ένωση και πρέπει να ενισχύσουμε αποφασιστικά τη διαδικασία αυτή από πολιτική και τεχνική άποψη. Καλούμε το Μαρόκο να σταματήσει να εμποδίζει την καταγραφή των πολιτών που έχουν δικαίωμα ψήφου και να μην εφαρμόσει πλέον άλλα τεχνάσματα. Επίσης, καλό θα ήταν να προωθηθούν άμεσες διαπραγματεύσεις μεταξύ των Σαχράουι και του Μαρόκου.
<P>
Καλούμε το Συμβούλιο - και εδώ η αυστριακή Προεδρία έδωσε πολλά θετικά σήματα - να εγγυηθεί τη διεξαγωγή του δημοψηφίσματος και να συνεχιστεί μέχρι τότε η παροχή ανθρωπιστικής βοήθειας. Θεωρώ επίσης ότι χρειαζόμαστε παρατηρητές κατά την προετοιμασία του δημοψηφίσματος και όχι μόνο κατά τη διεξαγωγή του. Παρακαλούμε την Επιτροπή να διαθέσει τα μέσα που θα εγγυηθούν τη διεξαγωγή του δημοψηφίσματος και για την ανθρωπιστική βοήθεια. Μια προσέγγιση σχετικά με την συμφωνία που πρόκειται να συναφθεί με το Μαρόκο για θέματα αλιείας θα μπορούσε να είναι να γίνουν ενέργειες ώστε η συμφωνία να συνδεθεί με τη διεξαγωγή του δημοψηφίσματος. Όποιο και να είναι το αποτέλεσμα, η Επιτροπή και το Συμβούλιο πρέπει να εγγυηθούν ότι παράλληλα με τα Ηνωμένα Έθνη, η Ευρωπαϊκή Ένωση θα εξασφαλίσει τη δυνατότητα διεξαγωγής του δημοψηφίσματος. Αυτό είναι το αίτημά μου προς τη γερμανική Προεδρία.

<SPEAKER ID=155 LANGUAGE="ES" NAME="Fabra Vallιs">
Κύριε Πρόεδρε, γι' άλλη μια φορά βρισκόμαστε αντιμέτωποι, αφενός με την ευαισθησία αυτού του Σώματος σχετικά με το θέμα που συζητούμε και, αφετέρου, με την πραγματικότητα του ενεργού ρόλου των Ηνωμένων Εθνών. Δεν πρέπει επίσης να λησμονούμε τη σημαντική ανθρωπιστική βοήθεια που χορηγούμε και την οποία πρέπει να συνεχίσουμε. Την ίδια στιγμή όμως που διαπιστώνουμε αυτή την πραγματικότητα, διακρίνουμε στους αμμόλοφους της ερήμου ένα είδος οφθαλμαπάτης: την οφθαλμαπάτη του δημοψηφίσματος, ενός δημοψηφίσματος που δεν φαίνεται να πραγματοποιείται ποτέ. Παρά ταύτα, πρέπει να αποφύγουμε την εκδήλωση ανυπομονησίας: ανυπομονησία από την πλευρά των Ηνωμένων Εθνών, από την πλευρά της διεθνούς κοινότητας, από την πλευρά του Μετώπου Πολισάριο ή από την πλευρά της μαροκινής κυβέρνησης. Είναι δε σημαντικό να ελέγξουμε την ανυπομονησία για να μην αφήσουμε προβλήματα-αποστήματα, τα οποία ενδεχομένως να προκαλούσαν μελλοντικούς πολέμους ή έναν αδιάκοπο ανταρτοπόλεμο.
<P>
Για αυτό, κύριε Πρόεδρε, επιθυμούμε και θέλουμε να αποδεχθούμε σύντομα ένα δημοψήφισμα, του οποίου το αποτέλεσμα να γίνει σεβαστό από όλες τις πλευρές.

<SPEAKER ID=156 LANGUAGE="FR" NAME="Ainardi">
Κύριε Πρόεδρε, εκφράζουμε την ικανοποίησή μας σήμερα για το γεγονός ότι ο Γενικός Γραμματέας των Ηνωμένων Εθνών ανέλαβε προσωπικά το θέμα της Δυτικής Σαχάρας. Το Νοέμβριο-Δεκέμβριο επισκέφθηκε τη χώρα και κατά τη λήξη των συναντήσεων με τα εμπλεκόμενα μέλη στη σύρραξη υπέβαλε ένα σύνολο συστάσεων για την απεμπλοκή της ειρηνευτικής διαδικασίας και την εφαρμογή των Συμφωνιών του Houston. Το Μέτωπο Πολισάριο αποδέχθηκε να εφαρμόσει το σύνολο των εν λόγω προτάσεων, που αποτελούν μία αδιαίρετη ενότητα. Όμως, η μαροκινή κυβέρνηση εξακολουθεί να τηρεί αρνητική στάση. Με τους καθηλωτικούς ελιγμούς της, είναι υπεύθυνη για τη διακοπή της προώθησης της ειρηνευτικής διαδικασίας. Το Συμβούλιο Ασφαλείας των Ηνωμένων Εθνών παραδέχθηκε, άλλωστε, την πραγματικότητα αυτή. Στο ψήφισμά του της 17ης Δεκεμβρίου εκφράζει την ικανοποίησή του για τη συμφωνία του Μετώπου Πολισάριο και απευθύνει έκκληση στην κυβέρνηση του Μαρόκου να εφαρμόσει το σχέδιο ρύθμισης των Ηνωμένων Εθνών.
<P>
Βρισκόμαστε σήμερα στο τελευταίο στάδιο της διαδικασίας δημοψηφίσματος. Προκειμένου να ολοκληρωθεί, δηλαδή έως τη διεξαγωγή ενός δημοψηφίσματος για την αυτοδιάθεση, το Δεκέμβριο του 1999, πρέπει να ματαιωθούν οι προσπάθειες καθήλωσης από πλευράς της μαροκινής κυβέρνησης. Το Συμβούλιο και οι κυβερνήσεις των κρατών μελών μπορούν να συμβάλουν στο θέμα αυτό διαδραματίζοντας ένα ενεργότερο ρόλο προκειμένου να διασφαλισθεί η επιτυχία της ειρηνευτικής διαδικασίας, χρησιμοποιώντας ειδικότερα όλα τα μέσα που έχουν στη διάθεσή τους, ώστε η μαροκινή κυβέρνηση να εφαρμόσει το σύνολο των προτάσεων του Γενικού Γραμματέα των Ηνωμένων Εθνών. Επίσης, το Συμβούλιο θα μπορούσε να διαμορφώσει μία κοινή θέση, όπως ζήτησε το Ευρωπαϊκό Κοινοβούλιο στις 10 Μαρτίου 1998 ή, τουλάχιστον, να υιοθετήσει δήλωση για την υποστήριξή του στις πρωτοβουλίες των Ηνωμένων Εθνών.
<P>
Πρέπει να υποστηρίξουμε το συμβιβαστικό ψήφισμα, προκειμένου να απευθυνθεί μήνυμα στο Συμβούλιο και στις κυβερνήσεις των κρατών μελών να παράσχουν τη στήριξή τους στις προσπάθειες του Γενικού Γραμματέα των Ηνωμένων Εθνών, ώστε η διαδικασία δημοψηφίσματος να καταλήξει αισίως. Το δημοψήφισμα αυτό θα επιτρέψει, τέλος, στο έθνος σαχράουι να εκφράσει το δικαίωμα αυτοδιάθεσης και ανεξαρτησίας του και αποτελεί την πιο ενδεδειγμένη δημοκρατική οδό, προκειμένου να εξευρεθεί μία δίκαιη και βιώσιμη λύση στα προβλήματα άρσης του αποικιακού καθεστώτος στη Δυτική Σαχάρα.

<SPEAKER ID=157 LANGUAGE="ES" NAME="Garcνa Arias">
Κύριε Πρόεδρε, κύριε Επίτροπε, θα επιθυμούσα να ήταν εδώ παρών ο ασκών την Προεδρία του Συμβουλίου για να ακούσει τη συζήτηση.
<P>
Δεν θα υπενθυμίσω αυτό το οποίο γνωρίζει ήδη η Επιτροπή: τη σπουδαιότητα που είχε η σύγκλιση του Συμβουλίου Ασφαλείας και το τελευταίο ψήφισμα, που πράγματι, κύριε Fabra, όντως αντανακλά μια κάποια ανυπομονησία από πλευράς της διεθνούς κοινότητας.
<P>
Βεβαίως και μπορούμε να επιδείξουμε υπομονή, όπως επιδεικνύει υπομονή ο πληθυσμός των Σαχράουϊ, που περιμένει ατέλειωτο χρόνο μέχρι να μπορέσει να πραγματοποιηθεί αυτό το δημοψήφισμα. Βρισκόμαστε ενώπιον μιας πράγματι λεπτής κατάστασης: από τη μια λόγω των δεινών που υπομένει ο πληθυσμός των Σαχράουϊ και από την άλλη, διότι αυτή η κατάσταση κατάπαυσης του πυρός - όπως προανέφερε άλλος ομιλητής - μπορεί να έχει ένα όριο.
<P>
Θα ήθελα να υπενθυμίσω επίσης, κύριε Πρόεδρε, αυτό το οποίο αναφέρει το Συμβούλιο Ασφαλείας και το οποίο όλοι γνωρίζουμε: ότι το Μέτωπο Πολισάριο έχει ήδη αποδεχθεί το σύνολο των μέτρων που προτείνει ο Γενικός Γραμματέας, ανταποκρινόμενο επίσης στις Συμφωνίες του Houston και στην πρόταση του Γενικού Γραμματέα. Γνωρίζουμε επίσης ότι το Μαρόκο συνεχίζει την παρελκυστική τακτική, συνεχίζει απ' ό, τι φαίνεται να υπολογίζει στην εξάντληση του πληθυσμού, όπως και στην εξάντληση της υπομονής της διεθνούς κοινότητας.
<P>
Εμείς, κύριε Επίτροπε, που βρισκόμαστε τόσο κοντά στο Μαρόκο, του οποίου τον λαό και την κυβέρνηση σεβόμαστε και θαυμάζουμε, πρέπει να πούμε στην κυβέρνησή του - στη βάση της φιλίας, αλλά και της αποφασιστικότητας - να δηλώσει επιτέλους ότι αποδέχεται το σχέδιο ειρήνευσης, μια και δεν μπορεί να συνεχιστεί αυτή η κατάσταση. Και αυτό, λόγω του ότι πρόκειται για μια γειτονική περιοχή, που βρίσκεται κοντά στην Ευρωπαϊκή Ένωση, και όλες αυτές οι προσπάθειες θα πρέπει να αφιερωθούν στην ανάπτυξη του μαροκινού πληθυσμού και του πληθυσμού των Σαχράουϊ.

<SPEAKER ID=158 LANGUAGE="DE" NAME="Habsburg-Lothringen">
Κύριε Πρόεδρε, πιστεύω ότι όλοι μας θέλουμε ειρήνη στη Δυτική Σαχάρα και γι' αυτό προφανώς υποστηρίζουμε όλοι την πρόθεση που ενυπάρχει στο παρόν ψήφισμα. Θέλω όμως παρ' όλα αυτά να πω ότι προσωπικά θα θεωρούσα καλύτερο να είχε προηγηθεί του ψηφίσματος η απόφαση του Συμβουλίου Ασφαλείας.
<P>
Θέλω να επισημάνω όμως το εξής: ασφαλώς δεν επιτυγχάνεται τίποτα με το να δείχνουν όλοι με το δάχτυλο το Μαρόκο λέγοντας ότι αυτή η χώρα καθυστερεί τα πάντα. Υπάρχουν και σ' εμάς ορισμένες επιχειρηματολογίες που ενδεχομένως θα έπρεπε να διορθώσουμε. Όταν μιλά κανείς για τα πρόσωπα που θα έχουν δικαίωμα ψήφου στο δημοψήφισμα, απλά, δεν είναι δυνατόν να αποκλείει εκείνους που ζουν εδώ και πολύ περισσότερα από δέκα χρόνια στη σημερινή περιοχή της Δυτικής Σαχάρας και στην πράξη έχουν κερδίσει το δικαίωμα να ζουν εκεί. Αλλωστε, σήμερα μιλάμε επίσης πάρα πολύ στην Ευρωπαϊκή Ένωση, στα διάφορα κράτη μέλη, για το ότι τα πρόσωπα που έχουν ζήσει κοντά μας ένα συγκεκριμένο διάστημα έχουν αποκτήσει έτσι κάποια δικαιώματα. Δεν μπορεί κανείς να αποκλείσει έτσι απλά τα πρόσωπα αυτά από ένα δημοψήφισμα. Παρόμοια, πρέπει κανείς να συμπεριλάβει τα πρόσωπα που ζουν στους καταυλισμούς προσφύγων στην Αλγερία.
<P>
Επιτρέψτε μου όμως να προσθέσω ακόμη σύντομα μια ιστορική πτυχή, αφού εδώ γίνεται τόσος πολύς λόγος για αποικιοποίηση, επαναποικιοποίηση κλπ. Η περιοχή της Δυτικής Σαχάρας ανήκε ως γνωστόν για πολλούς αιώνες στο Μαρόκο πριν περάσει στα εδάφη της Ισπανίας. Αυτό θεώρησα καλό να το προσθέσω.

<SPEAKER ID=159 LANGUAGE="ES" NAME="Gonzαlez Αlvarez">
Κύριε Πρόεδρε, στην τελευταία περίοδο συνόδου διεξήγαμε μια συζήτηση με το Συμβούλιο, μετά από προφορική ερώτηση δέκα βουλευτών. Πιστεύω ότι είναι απαραίτητο να επαναλάβω εδώ μερικά από τα όσα τότε απευθύναμε στο Συμβούλιο. Καταρχάς, απουσιάζει η εμφανής παρουσία των ευρωπαϊκών θεσμικών οργάνων στην επίλυση αυτής της σύγκρουσης. Υπάρχει ανθρωπιστική βοήθεια, υπάρχει παρουσία, σχετική όμως παρουσία. Παρατηρείται μεγαλύτερη παρουσία των Ηνωμένων Πολιτειών, παρά το γεγονός ότι η σύγκρουση της Σαχάρας συνδέεται περισσότερο με την Ευρωπαϊκή Ένωση και με μερικές χώρες της Ευρωπαϊκής Ένωσης από ό, τι με τις Ηνωμένες Πολιτείες. Εντούτοις, υπάρχει μεγαλύτερη παρουσία δική τους παρά δική μας.
<P>
Κατά δεύτερον, και παρά τα όσα λέει ο κ. von Habsburg - τον οποίο σέβομαι -, το Μαρόκο είναι αυτό που - και πρέπει να διασαφηνιστεί αυτό μια για πάντα - θέτει μέχρι τώρα προσκόμματα στο δημοψήφισμα. Εγώ θέλω μόνο να υπενθυμίσω ότι, κατά βάση, η Σαχάρα αποδεχόταν μόνο την ισπανική απογραφή του πληθυσμού με 10 % αύξηση και τώρα οι Σαχράουϊ, στην τελευταία πρόταση του κ. Baker, δέχθηκαν 65.000 περισσότερους πιθανούς ψηφοφόρους. Εντούτοις, το Μαρόκο εξακολουθεί να θέτει προσκόμματα. Φαίνεται ότι το δημοψήφισμα θα καθυστερήσει ένα ακόμη έτος, αυτό όμως το έτος έχει αποφασιστική σημασία. Αποφασιστική σημασία προκειμένου να μην υπάρξουν άλλα εμπόδια στην πορεία προς ένα δίκαιο δημοψήφισμα, που θα προαγάγει έναν πολύ γενναίο λαό, που έχει πολύ θάρρος και που κάτω από φρικτές συνθήκες διαπαιδαγωγεί και φροντίζει για την υγεία του πληθυσμού του.
<P>
Γι' αυτό, η Ευρωπαϊκή Ένωση θα πρέπει να δώσει το παράδειγμα και να προσπαθήσει να επιλύσει αυτή τη σύγκρουση, και να μην αφήσει μόνους τους τον κ. Baker και τα Ηνωμένα Έθνη. Θα πρέπει επίσης να στηρίξει τα Ηνωμένα Έθνη προκειμένου το Μαρόκο να σταματήσει να θέτει εμπόδια στη διευθέτηση της σύγκρουσης.

<SPEAKER ID=160 LANGUAGE="IT" NAME="Caccavale">
Κύριε Πρόεδρε, εκφράζω την πλήρη υποστήριξη της Ομάδας μας στο συμβιβαστικό ψήφισμα, αλλά κυρίως την πλήρη υποστήριξη στην εν εξελίξει διαδικασία δημοψηφίσματος στη Δυτική Σαχάρα και τις δεσμεύσεις που ανέλαβαν ενώπιον των Ηνωμένων Εθνών το Μαρόκο, το Μέτωπο Πολισάριο, οι άμεσα εμπλεκόμενοι, τη στιγμή αυτή, σε αυτή την ευαίσθητη περιοχή του κόσμου: πλήρη υποστήριξη στις δεσμεύσεις που ανέλαβε κυρίως το Μαρόκο. Είναι φυσικό να ζητώ από τους συναδέλφους, από το Σώμα αυτό, να μην αρχίσουν, ήδη από τώρα, να ονομάζουν ενόχους και θύματα σε μια διαδικασία εν εξελίξει που παρουσιάζει πολλές δυσκολίες, που δεν κρύβω, σε μια κατάσταση που βρίσκεται σε εξέλιξη, που απαιτεί μεγάλη διεθνή προσοχή, αλλά που δεν χρειάζεται εκ μέρους μας μεγαλύτερη δύναμη παρέμβασης από εκείνη που απαιτείται στην πραγματικότητα από τα ήδη υπάρχοντα προβλήματα.
<P>
Εν προκειμένω, επαναλαμβάνω την πλήρη υποστήριξη εκ μέρους μας και εκ μέρους της Ομάδας μας.

<SPEAKER ID=161 LANGUAGE="ES" NAME="Carnero Gonzαlez">
Κύριε Πρόεδρε, κύριε Επίτροπε, αυτό το οποίο βλέπουμε εδώ είναι μια καθαρή ανισορροπία ανάμεσα στην εμμονή αυτού του Κοινοβουλίου στο θέμα της Δυτικής Σαχάρας και στη σιωπή του Συμβουλίου.
<P>
Εγκρίναμε εδώ και μήνες μια πρόταση σύστασης. Επιπλέον, διεξήγαμε τον Δεκέμβριο μια συζήτηση με περισσότερες από δέκα ερωτήσεις. Σήμερα δε, συζητούμε μια πρόταση ψηφίσματος που υπογράφεται βεβαίως από όλες σχεδόν τις Ομάδες αυτού του Σώματος.
<P>
Ωστόσο, το Συμβούλιο εμμένει στην αρχική του στάση - σημαντική μεν, αλλά εύκολη - δηλώνοντας ότι υποστηρίζει την αυτοδιάθεση της Δυτικής Σαχάρας και το ψήφισμα των Ηνωμένων Εθνών, δίχως ωστόσο να τολμά να προχωρήσει στο δεύτερο αναγκαίο βήμα: να βοηθήσει τον Γενικό Γραμματέα ώστε να μπορέσει να επιτελέσει το έργο του, προκειμένου να εφαρμοσθούν αυτά τα ψηφίσματα του Συμβουλίου Ασφαλείας, στην προκειμένη περίπτωση με την οργάνωση και διεξαγωγή ενός δημοψηφίσματος για αυτοδιάθεση μέσα στις προθεσμίες που έχουν καθορισθεί και σε κλίμα ελευθερίας.
<P>
Πώς μπορούμε να βοηθήσουμε τον Γενικό Γραμματέα; Κατά την άποψή μου, λέγοντας ποια πλευρά παρεμποδίζει, προβάλλει εμπόδια στην τήρηση της διεθνούς νομιμότητας. Και αυτή η πλευρά σήμερα είναι το Βασίλειο του Μαρόκου.
<P>
Πιστεύω λοιπόν ότι το Συμβούλιο θα όφειλε να γνωρίζει ότι οι πολιτικές πιέσεις - βεβαίως, εκ παραλλήλου με τη συνεργασία - είναι απαραίτητες, προκειμένου να έχουμε ορατό αποτέλεσμα σε αυτή τη σύγκρουση και να βοηθήσουμε στο να τερματιστεί αυτή η κατάσταση.
<P>
Εμπόριο παιδιών στη Γουατεμάλα

<SPEAKER ID=162 LANGUAGE="NL" NAME="Bertens">
Κύριε Πρόεδρε, οι διεθνείς σπείρες στη Γουατεμάλα κερδίζουν τεράστια ποσά με το εμπόριο βρεφών. Αυτό βεβαίως είναι εντελώς απαράδεκτο και πρέπει να ληφθούν δραστικά μέτρα για την καταπολέμηση αυτού του είδους απάνθρωπης εκμετάλλευσης της φτώχειας. Παρεμπιπτόντως, θεωρώ κρίμα που μια πρόσφατη έκθεση της UNICEF, μια αξιόπιστη έκθεση, δεν αναφέρεται στο ψήφισμα.
<P>
Η κυβέρνηση της Γουατεμάλας πρέπει να επικυρώσει σύντομα τις σχετικές διεθνείς συμβάσεις και η Ευρωπαϊκή Ένωση πρέπει να ασκήσει πίεση στη χώρα αυτή να προβεί σε αυτήν την ενέργεια. Ποιο όφελος έχει ο λαός από μια κυβέρνηση η οποία επιτρέπει να πωλούνται οι πολίτες της; Η Ευρωπαϊκή Ένωση πρέπει να μεριμνήσει, ώστε από την πλευρά των θετών γονέων να τηρείται στάση επαγρύπνησης και να ασκείται έλεγχος για τις περιπτώσεις βρεφών που προέρχονται από τη Γουατεμάλα. Επιπλέον, η Ευρωπαϊκή Ένωση πρέπει να υποστηρίξει τις προσπάθειες υπέρ των νόμιμων προγραμμάτων υιοθεσίας στην ίδια τη Γουατεμάλα. Στο έτος της δέκατης επετείου της σύμβασης των Ηνωμένων Εθνών για τα δικαιώματα του παιδιού, τα μέτρα για την προστασία των παιδιών πρέπει να αποτελέσουν σημείο προτεραιότητας και να προβληθούν όσο το δυνατόν περισσότερο στη δημοσιότητα.

<SPEAKER ID=163 LANGUAGE="NL" NAME="Van Putten">
Κύριε Πρόεδρε, ο προηγούμενος ομιλητής κατέστησε σαφές πόσο σοβαρή είναι η κατάσταση. Προσωπικά θα ήθελα να προσθέσω τα ακόλουθα: πιστεύω ότι, αν δεν επέμβουμε οπουδήποτε μπορούμε στη Γουατεμάλα, το πρόβλημα θα συνεχίσει να μετατοπίζεται σε άλλες χώρες. Ο κίνδυνος αυτός ελλοχεύει. Θα πρέπει να είμαστε ιδιαίτερα προσεκτικοί και σε άλλες περιοχές, πράγμα που σήμερα ισχύει οπωσδήποτε -και μάλιστα σε μεγαλύτερο βαθμό - για την Ανατολική Ευρώπη. Ωστόσο, το συμβιβαστικό κείμενο με ικανοποιεί. Χαίρομαι επειδή πρόκειται για μια συγκεκριμένη και σαφή υπόθεση, παρά το μέγεθος του προβλήματος, η οποία προσφέρει στον Επίτροπο και τους ανθρώπους του τη δυνατότητα να κάνουν κάτι σε συνεργασία με την κυβέρνηση της Γουατεμάλας. Είναι σαφές ότι η οργάνωση που κατονομάζουμε, η Casa Alianza , και ο ηγέτης της έθεσαν το θέμα και σήμερα δέχονται απειλές. Η οργάνωση αυτή και οι άνθρωποι που την υποστηρίζουν, στην προκειμένη περίπτωση ο Bruce Harris, αξίζουν την υποστήριξη της Ευρώπης.
<P>
Και εγώ πιστεύω ότι είναι κρίμα που δεν αναφέρεται η έκθεση της UNICEF. Κύριε Πρόεδρε, σ'αυτό θα ήθελα να προσθέσω ότι θεωρώ κρίμα - και φοβούμαι ότι οι φιλελεύθεροι είναι συνυπεύθυνοι γι'αυτό, που δεν συμπεριλήφθηκε αυτό που αναφέρεται στο αρχικό κείμενό μου, δηλαδή ότι είναι απαραίτητο να διεξάγεται ένας έλεγχος DNA. Η Αγγλία απαιτεί ήδη από πρόσωπα που υιοθετούν παιδιά να αποδείξουν ότι αυτά τους παραχωρούνται από τους νόμιμους γονείς. Σήμερα χρησιμοποιούνται ψευδομητέρες και φτωχιές γυναίκες για να πάνε σε μια πρεσβεία και να δηλώσουν ότι παραχωρούν το παιδί τους. Πληρώνονται γι'αυτό. Όμως, την ίδια στιγμή υπάρχουν άλλες μητέρες που χάνουν το παιδί τους. Ο έλεγχος του DNA, όπως αυτός που απαιτείται στην Αγγλία, επιτρέπει να διαπιστωθεί ότι το παιδί παραχωρείται από τους πραγματικούς γονείς του. Για το λόγο αυτό προτείνω να καθιερωθεί σε ευρωπαϊκή κλίμακα.

<SPEAKER ID=164 LANGUAGE="DE" NAME="Kreissl-Dφrfler">
Κύριε Πρόεδρε, το εμπόριο παιδιών είναι αποδοτικό στη Γουατεμάλα. Μια κανονική μαφία απάγει εκεί παιδιά, πείθει φτωχές γυναίκες να τα δώσουν, πλαστογραφεί πιστοποιητικά γέννησης και πουλά τα παιδιά στο εξωτερικό. Αρκεί ένας συμβολαιογράφος για την επικύρωση μιας υιοθεσίας. Δεν είναι σπάνιες τιμές 15.0-20.000 δολλαρίων για ένα παιδί. Σύμφωνα με τους νόμους της Γουατεμάλας, το εμπόριο παιδιών δεν αποτελεί έγκλημα και δεν προβλέπεται ποινή. Όλες οι χώρες της περιοχής τροποποίησαν τα τελευταία χρόνια τη νονμοθεσία τους προκειμένου να θέσουν τέρμα σ' αυτήν την υποτιμητική για τον άνθρωπο κακομεταχείριση, και μόνο η Γουατεμάλα δεν το έχει κάνει ακόμη. Τώρα είναι καιρός γι' αυτό.
<P>
Επίσης, η Γουατεμάλα πρέπει να επικυρώσει αμέσως την Σύμβαση της Χάγης για την υιοθεσία και να εκπληρώσει τις υποχρεώσεις της στο πλαίσιο της σύμβασης των Ηνωμένων Εθνών για τα παιδιά θέτοντας σε ισχύ τον κώδικα για τα παιδιά και τους νέους. Κάποτε, οι υιοθεσίες αποτελούν μια τελευταία σανίδα σωτηρίας. Στις περιπτώσεις αυτές, το παιδί καλό θα ήταν να μένει σε τόπο κοντινό, από πολιτιστικής και γεωγραφικής άποψης, προς τον τόπο καταγωγής του. Όμως, σε καμία περίπτωση οι υιοθεσίες δεν αποτελούν συμβολή στην αναπτυξιακή βοήθεια. Διότι αναπτυξιακή βοήθεια σημαίνει ότι δημιουργούνται οι προϋποθέσεις για να μπορούν τα παιδιά να μεγαλώσουν στην πατρίδα τους. Αυτό παρακαλώ να το συγκρατήσετε.

<SPEAKER ID=165 LANGUAGE="FR" NAME="Leperre-Verrier">
Κύριε Πρόεδρε, για άλλη μία φορά καλούμεθα να παρέμβουμε σχετικά με τη μοίρα των παιδιών του κόσμου.
<P>
Σήμερα, πρόκειται για την υιοθεσία των παιδιών της Γουατεμάλας. Βέβαια, δεν τίθεται θέμα καταδίκης των υιοθεσιών διεθνώς, αλλά εξέτασης των συνθηκών υπό τις οποίες πραγματοποιούνται. Από την άποψη αυτή η Γουατεμάλα κατέστη θέατρο μίας πραγματικής διακίνησης μωρών. 'Ετσι, το 1997, υπολογίζεται ότι πωλήθηκαν περισσότερο από 2000 παιδιά για μία τιμή που κυμαίνεται από 15 έως 20.000 δολλάρια. Μπορούμε να φαντασθούμε εύκολα πως μία τόσο επικερδής δραστηριότητα μπορεί να συνεπάγεται σκανδαλώδεις πρακτικές από την πλευρά των διακινούντων, οι οποίοι δεν διστάζουν μπροστά σε τίποτα προκειμένου να προστατεύσουν το ύποπτο εμπόριό τους. 'Ετσι δεν διστάζουν να εκφοβίζουν και να απειλούν όσους επιδιώκουν να θέσουν ηθικούς κανόνες σ'αυτές τις υιοθεσίες.
<P>
Θα έπρεπε τα κράτη μέλη να μεριμνήσουν για την εφαρμογή των νομικών διατάξεων στον τομέα της διεθνούς υιοθεσίας, ιδιαίτερα όταν πρόκεται για παιδιά που προέρχονται από τη Γουατεμάλα. 'Ομως θα έπρεπε ιδίως και κυρίως, να ενθαρρυνθεί η κυβέρνηση της Γουατεμάλας να διαχειρισθεί με μεγαλύτερη αυστηρότητα το θέμα αυτό, ιδίως εάν ληφθεί υπόψη ότι λόγω του τυφώνα Mitch αυξήθηκε ο αριθμός των παιδιών τα οποία προσφέρονται προς υιοθεσία και αυτό απαιτεί να επιδείξουμε μεγαλύτερη εγρήγορση.

<SPEAKER ID=166 LANGUAGE="ES" NAME="Gonzαlez Αlvarez">
Κύριε Πρόεδρε, κύριε Επίτροπε, νομίζω ότι είναι σαφές ότι υπάρχουν άτομα που πλουτίζουν με κάποιου είδους εμπόριο που είναι το πλέον ποταπό και αποκρουστικό από όλα: το εμπόριο παιδιών.
<P>
Πιστεύω επίσης ότι η Ευρωπαϊκή Ένωση πρέπει να ασκήσει όλη της την επιρροή στην κυβέρνηση της Γουατεμάλας για να αποτραπεί αυτό το εμπόριο και πιστεύω ότι μία δυνατότητα που μας προσφέρεται, είναι να βοηθήσουμε τη Γενική Εισαγγελία της Γουατεμάλας, που φαίνεται ότι εξετάζει τη νομιμότητα αυτών των υιοθεσιών.
<P>
Δεν εναντιωνόμαστε καθόλου στις νόμιμες υιοθεσίες. Πιστεύουμε ότι σώζουν πολλά παιδιά από ένα αβέβαιο και ζοφερό μέλλον σε μερικές χώρες· συμμερίζομαι όμως την άποψη κάποιου συναδέλφου υπό την έννοια ότι εάν υπήρχαν καλύτερες συνθήκες ζωής σε αυτές τις χώρες, το καλύτερο θα ήταν τα παιδιά να παραμένουν στη χώρα τους.
<P>
Εν πάση περιπτώσει, πρέπει να αποφύγουμε το φρικτό εμπόριο παιδιών, που είναι το πλέον ποταπό από όλα τα είδη εμπορίου.

<SPEAKER ID=167 LANGUAGE="ES" NAME="Salafranca Sαnchez-Neyra">
Κύριε Πρόεδρε, αυτό το πρόβλημα του παράνομου εμπορίου παιδιών στη Γουατεμάλα, ή παιδιών που προέρχονται από τη Γουατεμάλα, θα μπορούσε να ενταχθεί σε ένα πολύ ευρύτερο πλαίσιο, που ενδέχεται να πλήξει πολλές άλλες αναπτυσσόμενες χώρες. Ωστόσο, το βέβαιο είναι ότι η αιτία του προβλήματος πρέπει να διερευνηθεί συχνά στις περισσότερο ανεπτυγμένες χώρες, όπου λειτουργούν εκτεταμένα και έμπειρα δίκτυα εμπορίας, τόσο σε ό, τι αφορά το εμπόριο παιδιών, όπως και το εμπόριο γυναικών και ανθρώπινων οργάνων.
<P>
Πιστεύω, κύριε Πρόεδρε, ότι η αντικειμενικότητα και η τόλμη πρέπει να χαρακτηρίζουν πάντα τα ψηφίσματα αυτού του Κοινοβουλίου, ιδίως όταν γίνεται αναφορά σε φιλικές χώρες, όπως είναι η περίπτωση της Γουατεμάλας, χώρα για την οποία αυτό το Κοινοβούλιο αναγνώρισε επανειλημμένα τα βήματα προόδου που έχουν σημειωθεί από την κυβέρνηση του Προέδρου Arzϊ προς την παγίωση της ειρηνευτικής διαδικασίας, τον εκδημοκρατισμό της Γουατεμάλας και την εδραίωση του κράτους δικαίου.
<P>
Είναι βέβαιο ότι εντοπίστηκαν περιπτώσεις εμπορίας παιδιών σε αυτή τη χώρα, είναι όμως εξίσου βέβαιο ότι σε αυτή τη χώρα έχουν επίσης μακρά εμπειρία που εξηγείται από το λυπηρό γεγονός δεκαετιών εμφυλίου πολέμου, ο οποίος άφησε πολλά ορφανά, κατάσταση που επιδεινώνεται επίσης από τις φοβερές συνέπειες που προκάλεσε ο τυφώνας Mitch.
<P>
Η αποστολή των Ηνωμένων Εθνών στην Γουατεμάλα έχει τη σαφή εντολή να επαγρυπνεί για τα ανθρώπινα δικαιώματα σε αυτή τη χώρα, και εγώ πιστεύω πως είναι σημαντικό να υπογραμμίσω ότι η Γουατεμάλα συμμετέχει στην Επιτροπή Ανθρωπίνων Δικαιωμάτων των Ηνωμένων Εθνών.
<P>
Πιστεύω, κύριε Πρόεδρε, ότι είναι σωστό να αναγνωρίσουμε - και χαιρετίζω την παρουσία απόψε του αρμόδιου Επιτρόπου, του κ. Marνn - ότι, μπροστά στα καταστροφικά αποτελέσματα του τυφώνα, η Ευρωπαϊκή Επιτροπή αντέδρασε κατά τρόπο άμεσο και αποτελεσματικό και ευελπιστούμε ότι σύντομα θα μπορέσει να προτείνει ένα σχέδιο ανοικοδόμησης για την περιοχή, σύμφωνα με τα όσα ανακοίνωσε ο Επίτροπος.
<P>
Για αυτό επιθυμώ να επαναλάβω για άλλη μια φορά την ανάγκη εντατικοποίησης της συνεργασίας με τη Γουατεμάλα και με όλη την Κεντρική Αμερική και κυρίως, κύριε Πρόεδρε, την ανάγκη εντατικοποίησης των δράσεων που τείνουν να ανακουφίσουν τα δεινά του πληθυσμού, και πρωτίστως των παιδιών.

<SPEAKER ID=168 LANGUAGE="IT" NAME="Amadeo">
Κύριε Πρόεδρε, οι διεθνείς υιοθεσίες στη Γουατεμάλα το 1997 διπλασιάστηκαν: περισσότερες από 2.000 με μέσο κόστος 15-20.000 δολάρια. Αυτό που μας εκπλήσσει περισσότερο είναι το γεγονός ότι ο ποινικός κώδικας της Γουατεμάλας δεν θεωρεί αδίκημα το εμπόριο παιδιών και η ίδια η απαγωγή παιδιών συνεπάγεται μόνο καταδίκες περίπου ενός έτους, με πιθανή αναστολή της ποινής.
<P>
Ωστόσο, θεωρούμε αδύνατη την ποινικοποίηση της διεθνούς υιοθεσίας αφού αυτές οι υιοθεσίες, εάν εκτελούνται με ορθές διαδικασίες, με εγγυήσεις για το παιδί, προσφέρουν σχεδόν πάντα την ευκαιρία καλύτερων συνθηκών διαβίωσης, όπως ταυτόχρονα δεν μπορούμε να αρνηθούμε ότι η διεθνής υιοθεσία αποτελεί μια σημαντική μορφή διεθνούς συνεργασίας.
<P>
Εκφράζοντας βαθιά ανησυχία για μια άλλη είδηση σύμφωνα με την οποία, πάντα στη Γουατεμάλα, εκείνοι που αγωνίζονται για την πρόληψη του λαθρεμπορίου παιδιών υφίστανται απειλές και εκφοβισμούς, απευθύνουμε στην Επιτροπή και τα κράτη μέλη αποφασιστικό αίτημα να ασκήσουν πίεση στην κυβέρνηση της Γουατεμάλας να μεριμνήσει, ούτως ώστε να εκτελούνται οι διαδικασίες υιοθεσίας με τις δέουσες νομικές εγγυήσεις - εθνικές και διεθνείς - και να μπορούν να διασφαλίσουν την ασφάλεια των δικαστικών αρχών που ασχολούνται με το παράνομο εμπόριο.
<P>
Ειρηνευτική διαδικασία στην Κολομβία

<SPEAKER ID=169 LANGUAGE="NL" NAME="Bertens">
Κύριε Πρόεδρε, τα τελευταία τριάντα χρόνια η Ιστορία της Κολομβίας είναι θλιβερή. Δεκάδες χιλιάδες νεκροί, ανεργία τεραστίων διαστάσεων και πολύ περιορισμένη οικονομική ανάπτυξη σε σύγκριση με τις δυνατότητες της χώρας. Οι συμμορίες που διακινούν ναρκωτικά θησαυρίζουν. Το 80 % των ναρκωτικών που πωλούνται στις Ηνωμένες Πολιτείες της Αμερικής προέρχονται από την Κολομβία.
<P>
Ο Πρόεδρος Pastrana έδωσε νέες ελπίδες σ' εμάς και μια νέα ώθηση στις ειρηνευτικές συνομιλίες. Είναι κρίμα που την τελευταία στιγμή δεν συμμετείχε ο ηγέτης των FARC. Αυτό είναι απογοητευτικό. Η Ευρωπαϊκή Ένωση πρέπει, βεβαίως, να υποστηρίξει την ειρηνευτική προσπάθεια και να προσφέρει τη συμβολή της. Όλοι γνωρίζουν ότι, η σταθερότητα και η ειρήνη είναι απολύτως απαραίτητες προκειμένου να δοθεί μια νέα ώθηση στην οικονομία.
<P>
Ελπίζω ολόψυχα ότι θα μπορέσω να ανάψω πολλά κεριά στην Παναγία. Έχω μια ερώτηση που θα ήθελα να υποβάλω στον Επίτροπο, η οποία αφορά την ειρηνευτική προσπάθεια. Στις Comunidades de Paz, μια σειρά από χωριά που χτίστηκαν πριν από ένα χρόνο στην περιοχή Apartadσ και Rνo Sucio στο Βορρά της Κολομβίας, εκτελούνται ορισμένα έργα του ECHO. Ήμουν εκεί πριν από ένα μήνα και είδα μια πινακίδα η οποία έγραφε: «το ECHO χτίζει εδώ ένα νοσοκομείο». Οι κάτοικοι της περιοχής μού είπαν ότι τους είχε δοθεί η υπόσχεση πριν από οκτώ μήνες, προφανώς όμως τα χρήματα έμειναν στην Μπογκοτά. Η πόλη αυτή βρίσκεται πάρα μα πάρα πολύ μακριά από εδώ. Γνωρίζω ότι δεν μπορείτε να μου δώσετε απάντηση, ίσως όμως μπορείτε να ασχοληθείτε με το ερώτημα και εγώ θα έρθω προσωπικά σε επαφή μαζί σας σε κάποια άλλη στιγμή για το συζητήσουμε.

<SPEAKER ID=170 LANGUAGE="ES" NAME="Miranda de Lage">
Κύριε Πρόεδρε, θέλω να αρχίσω αυτή την παρέμβαση συγχαίροντας πολύ ειλικρινά τον Πρόεδρο Pastrana για το έργο που επιτελεί υπέρ της ειρήνης στη χώρα του, διότι με το διάλογο στο San Vicente ανοίγονται πραγματικές προοπτικές και εκπληρώνεται η εντολή των πολιτών για ειρήνη, όπως εκφράστηκε από δέκα εκατομμύρια πολίτες στις κάλπες.
<P>
Πρέπει όμως να λεχθεί επίσης ότι οι FARC (Επαναστατικές Ένοπλες Δυνάμεις της Κολομβίας) συνειδητοποίησαν την ιστορική στιγμή και αποδέχθηκαν την πρόκληση να συμμετάσχουν στην οικοδόμηση αυτού του νέου χώρου με βάση το διάλογο. Πρέπει να τονιστεί και να αναγνωριστεί, όπως επίσης πρέπει να αναγνωριστεί ότι στο πρόγραμμα του Προέδρου Pastrana υπάρχουν κοινά σημεία με τις προτάσεις των ανταρτών. Μετά τη χθεσινή συνάντηση, οι δρόμοι που οδηγούν στην ειρήνη αρχίζουν να διακρίνονται περισσότερο καθαρά.
<P>
Ωστόσο, η ειρήνη έχει πολύ ισχυρούς εχθρούς. Σε αυτή την περίπτωση, πρέπει να καταγγείλουμε επίσης τις παραστρατιωτικές ομάδες και τα εγκλήματα. Περισσότερα από εκατό άτομα έχουν δολοφονηθεί με μοναδικό σκοπό την παρεμπόδιση της ειρήνης. Είναι μετωπική επίθεση εναντίον ολόκληρης της κοινωνίας. Η θέληση για καταπολέμηση των παραστρατιωτικών ομάδων είναι κρίσιμο σημείο για να προχωρήσουμε, όπως είναι και το ξερίζωμα του εμπορίου ναρκωτικών και της διαφθοράς - όλα αυτά περιλαμβάνονται στο πρόγραμμα -, πάνω από όλα όμως, είναι ο αγώνας κατά της ατιμωρησίας προκειμένου να διασφαλιστεί ότι όλος ο πληθυσμός θα απολαμβάνει τα ανθρώπινα και πολιτικά δικαιώματα. Τα μονοπάτια της ειρήνης είναι αυτά που εκφράζονται στη λαϊκή εντολή και δεν είναι δυνατό να μην εισακουσθεί η φωνή του λαού, ούτε να στρωθεί το μονοπάτι με θύματα. Η κυβέρνηση έχει την ευθύνη να επεκτείνει και να ενδυναμώσει το Κράτος Δικαίου και να προστατέψει αυτούς που αγωνίζονται για την αξιοπρέπεια και τις δημοκρατικές αρχές.
<P>
Μπορούμε όμως επίσης να ζητήσουμε κάποια πράγματα, εγώ δε, θα ζητήσω τρία. Το πρώτο θα το ζητήσω από τους αντάρτες: να ελευθερώσουν όλους τους πολίτες που κρατούν ομήρους. Πρέπει επίσης να ευχαριστήσω το αντάρτικο που ελευθέρωσε την Ευρωπαία συνεργάτιδα Camino Villanueva. Θέλω δε να ζητήσω από την Επιτροπή, εάν είναι δυνατόν, να μου απαντήσει στο ερώτημα: ποια θα μπορούσε να ήταν η συμμετοχή της Ευρωπαϊκής Ένωσης στην οικοδόμηση αυτών των χώρων ειρήνης; Διότι υπάρχει ελπίδα στην Ευρώπη και πιστεύω ότι εμείς επίσης μπορούμε να δώσουμε μιαν απάντηση.

<SPEAKER ID=171 LANGUAGE="DE" NAME="Kreissl-Dφrfler">
Κύριε Πρόεδρε, δεν υπάρχει ειρήνη χωρίς ανθρώπινα δικαιώματα. Αυτό έδειξαν επανειλημμένα οι εμπειρίες μας κατά την επίσκεψη της αντιπροσωπείας μας στην Κολομβία το Δεκέμβριο. Αυτό έδειξαν και πάλι μόλις τώρα με σκληρό τρόπο οι πολύ περισσότερες από 100 δολοφονίες που διέπραξαν οι παραστρατιωτικές οργανώσεις. Οι παραστρατιωτικές οργανώσεις δεν είναι συνομιλητές σε ειρυνευτικές συνομιλίες, παρά συμμορίες εγκληματιών που πρέπει να διαλυθούν αμέσως. Τόσο τα μέλη όσο και οι χρηματοδότες τους πρέπει να δικαστούν και όλοι οι βοηθοί τους στον κρατικό μηχανισμό και στις δυνάμεις ασφαλείας πρέπει να απολυθούν αμέσως. Μόνον όταν θα έχει διασφαλιστεί στην Κολομβία το δικαίωμα στη ζωή, θα υπάρχει ελπίδα για πραγματική ειρήνη. Αυτό σημαίνει ότι οι εμπόλεμοι πρέπει να αρχίσουν να τηρούν άμεσα το ανθρωπιστικό δίκαιο. Επίσης, σημαίνει ότι το κράτος πρέπει να προστατεύσει τα θύματα, στα οποία συμπεριλαμβάνονται 1 εκατ. εκδιωχθέντες, πολλοί από τους οποίους είναι νέγροι. Τέλος στην ατιμωρησία, μεταρρύθμιση στη δικαιοσύνη, ειδικά στη δικαιοδοσία των στρατιωτικών! Πρέπει να αρχίσει η αγροτική μεταρρύθμιση και να δημιουργηθεί οικονομική και κοινωνική δικαιοσύνη.
<P>
Εδώ ζητείται επίσης η συμβολή της Ευρωπαϊκής Ένωσης. Εδώ πρέπει να δοθεί βοήθεια αντί να γίνεται ανταγωνισμός για το ποιός θα διακριθεί ως προς τις εξαγωγές. Πρέπει να καταβάλλουμε δίκαιες τιμές και να μεριμνήσουμε για περιφερειακή ανάπτυξη. Διότι η ειρήνη δεν βρίσκεται στην αρχή αυτής της διαδικασίας, αλλά στο τέλος της.

<SPEAKER ID=172 LANGUAGE="DE" NAME="Lenz">
Κύριε Πρόεδρε, δεν μπορώ ουσιαστικά παρά να συμφωνήσω με όσα είπαν οι προηγούμενοι ομιλητές. Πρέπει πράγματι να αναρωτηθούμε πότε θα σταματήσει επιτέλους αυτός ο κύκλος βίας, δολοφονιών, απαγωγών και κράτησης ομήρων στη συγκεκριμένη χώρα, πότε θα αποκτήσουν επιτέλους οι πολιτικές δυνάμεις και οι υπεύθυνοι δημοκράτες αρκετή ισχύ ώστε να κάνουν τα όπλα να σιγήσουν και να νικήσουν τη διαφθορά και την εμπορία ναρκωτικών.
<P>
Η κυβέρνηση Pastrana αρχίζει να διαπραγματεύεται τώρα - πράγμα για το οποίο τη συγχαίρουμε - με την ισχυρότερη αντίπαλη πλευρά με τη δύναμη μιας νέας κυβέρνησης, με όλες τις δυσκολίες που συνεπάγεται αυτό. Δεν μπορούμε παρά να ελπίζουμε ότι θα ακολουθήσουν διαπραγματεύσεις και με άλλες ομάδες, ότι θα σταματήσουν οι απαγωγές, οι ομηρίες και οι φόνοι από πλευράς των παραστρατιωτικών ομάδων, αλλά και των ανταρτών, καθώς επίσης ότι ο στρατός θα καταλάβει επιτέλους ότι δεν πρέπει να εμφανίζεται μόνον ως υπερασπιστής της κρατικής εξουσίας υπό τη στρατιωτική έννοια, αλλά επίσης ως υπερασπιστής των δημοκρατικών και ανθρώπινων τρόπων συμπεριφοράς. Στον συγκεκριμένο τομέα, τόσο ο στρατός, όσο και - όπως ήδη αναφέρθηκε - το κράτος δικαίου της Κολομβίας, αν βέβαια θέλει να γίνει κράτος δικαίου, έχουν πραγματικά πολλά ακόμη να μάθουν και πρέπει να τους βοηθήσουμε σ' αυτό.
<P>
Είναι εξευτελιστικό για ένα κράτος να βρίσκεται στην κορυφή ενός τέτοιου αρνητικού καταλόγου. Ακόμη σκληρότερο και χειρότερο είναι όμως για τους ανθρώπους που ζουν εκεί. Καλούμε την κυβέρνηση, και την υποστηρίζουμε, να προστατεύσει τους υπερασπιστές των ανθρωπίνων δικαιωμάτων, υποστηρίζουμε δε επίσης τις προσπάθειές της για ειρήνη και δικαιοσύνη.
<P>
Κατά τη διάρκεια της επίσκεψής μας στην Μπογκοτά τον Δεκέμβριο συζητήσαμε και με την Ύπατη Αρμοστή των Ηνωμένων Εθνών για την Μπογκοτά, η οποία αγωνίστηκε με μεγάλο θάρρος για τα ανθρώπινα δικαιώματα. Το ερώτημα ήταν αν μπορεί να διατηρηθεί η υπηρεσία αυτή. Το ελπίζουμε, και αυτό αποτελεί επίσης το ερώτημά μου προς την Επιτροπή, αν δηλαδή κάνει το παν προκειμένου να διατηρηθεί πραγματικά η υπηρεσία αυτή, που χαίρει άκρας εκτίμησης στην Κολομβία.

<SPEAKER ID=173 LANGUAGE="ES" NAME="Gonzαlez Αlvarez">
Κύριε Πρόεδρε, κύριε Επίτροπε, πιστεύω ότι όλοι χαιρετίζουμε τις ειρηνευτικές προτάσεις, είναι όμως αδύνατον να υπάρξει ειρήνη, όταν τις τελευταίες μέρες, όπως ανέφεραν άλλοι συνάδελφοι, δολοφονήθηκαν περισσότεροι από εκατό χωρικοί και γυναικόπαιδα, αδιακρίτως.
<P>
Ένα άρθρο το οποίο έχω εδώ, ενός Κολομβιανού που δουλεύει στην εφημερίδα Justicia y Paz , μπορεί να εκφράσει καλύτερα από εμάς ποιες θα ήταν οι προϋποθέσεις για να επιτευχθεί ειρήνη στην Κολομβία, και δεν είναι μόνο θέμα να καθίσουν για να συνομιλήσουν. Αυτός αναφέρει μια μεταρρύθμιση του αγροτικού νόμου, μιας και είναι αναγκαίο να επιστραφεί στους χωρικούς η γη που τους έκλεψαν, ένα νόμο για τους φυσικούς πόρους, και να καλυφθούν τέσσερις βασικές ανάγκες: στέγαση, υγεία, εκπαίδευση και εργασία. Δηλαδή, πρέπει να μπορεί να διασφαλισθεί ένα ελάχιστο επίπεδο διαβίωσης που να εμποδίζει τη συνέχιση, κατ' αυτό τον τρόπο, όχι μόνο των δολοφονιών, αλλά και του κρυφού πολέμου που θα εξολόθρευε τον κόσμο με τον ίδιο τρόπο.

<SPEAKER ID=174 LANGUAGE="EN" NAME="Howitt">
Κύριε Πρόεδρε, από την Πέμπτη 7 Ιανουαρίου και μετά δολοφονήθηκαν περίπου 100 με 150 άτομα σε μία σειρά θηριωδών σφαγών που διέπραξαν κυρίως οι παραστρατιωτικοί του AUC. Δεν επρόκειτο για αδιάκριτες σφαγές: οι παραστρατιωτικοί είχαν καταλόγους με ονόματα - κυρίως ακτιβιστών και ηγετών κοινοτήτων - και εκτέλεσαν τα άτομα που ήταν σε αυτούς τους καταλόγους. Πολλά από τα θύματα αυτών των τελευταίων ημερών είχαν βασανιστεί σκληρά πριν δολοφονηθούν και οι περισσότερες επιθέσεις των παραστρατιωτικών έγιναν στα βόρεια της χώρας.
<P>
Επομένως, αν και καλωσορίζουμε τις ειρηνευτικές συνομιλίες μεταξύ του Προέδρου Pastrana και των ανταρτών των FARC, οι οποίες ξεκίνησαν εκείνη την ημέρα, την Πέμπτη 7 Ιανουαρίου, πρέπει να καταδικάσουμε το γεγονός ότι οι παραστρατιωτικοί επιδιώκουν να σαμποτάρουν τις ειρηνευτικές συνομιλίες.
<P>
Ο Κολομβιανός Πρόεδρος δέσμευσε την κυβέρνηση να αναλάβει αποφασιστική δράση κατά αυτών των παράνομων παραστρατιωτικών δυνάμεων. Τη Δευτέρα 11 Ιανουαρίου, ο κ. Pastrana επιβεβαίωσε την αποκλειστική ευθύνη που έχει το κράτος για τον αφοπλισμό των παραστρατιωτικών στο πρόγραμμα 10 σημείων που πρότεινε στις FARC. Ωστόσο, αυτό απλώς δεν συνέβη. Αντιθέτως μάλιστα, υπάρχουν καλά τεκμηριωμένες και διεθνώς εξακριβωμένες αποδείξεις ενεργούς και συνεχούς σύγκρουσης μεταξύ των ενόπλων δυνάμεων της Κολομβίας και αυτών των παραστρατιωτικών ομάδων.
<P>
Ερωτώ τον κ. Επίτροπο, κλείνοντας αυτή τη συζήτηση, κατά πόσο θα μπορούσε να δεσμευθεί ώστε να γίνουν επείγοντα διαβήματα προς την κολομβιανή κυβέρνηση, προκειμένου να συζητηθεί η ανάγκη για ανάληψη άμεσης και αποφασιστικής δράσης κατά των παραστρατιωτικών ομάδων για την προστασία της εύθραυστης ειρηνευτικής διαδικασίας και για την αποτροπή τραγικών απωλειών ζωής στο μελλον, κυρίως κατά τη διάρκεια των ειρηνευτικών συνομιλιών τις προσεχείς εβδομάδες.

<SPEAKER ID=175 LANGUAGE="ES" NAME="Escolα Hernando">
Κύριε Πρόεδρε, η Κολομβία είναι μια χώρα που βιώνει μια πολύ δύσκολη κατάσταση, με έναν εμφύλιο πόλεμο που συνεχίζεται εδώ και 40 χρόνια, με δύο μεγάλες αντάρτικες ομάδες να ελέγχουν το ένα τρίτο της χώρας και που σε καθημερινή βάση συγκρούονται με το στρατό, με πολυάριθμες παραστρατιωτικές ομάδες, που έχουν βαλθεί να σπείρουν τον τρόμο στον πληθυσμό με σφαγές, με 1500 άτομα να έχουν απαχθεί στις μέρες μας, με δύο ειρηνευτικές διαδικασίες να έχουν αποτύχει τα τελευταία χρόνια και με δεκάδες χιλιάδες νεκρούς.
<P>
Μέσα σε αυτή την σοβαρή κατάσταση, εμφανίζεται μια νέα ευκαιρία για την ειρήνη με μια πρόταση του Προέδρου Pastrana. Μια πρόταση που κατά την κρίση μου συνοψίζει το γενικό αίσθημα των Κολομβιανών. Πρόσφατα, μια ομάδα βουλευτών είχαμε την ευκαιρία να γνωρίσουμε από κοντά την κατάσταση στην Κολομβία, μια και συναντηθήκαμε ουσιαστικά με όλους τους υπουργούς του Pastrana, με τους κοινωνικούς φορείς και τα κυριότερα συνδικάτα. Το συμπέρασμα στο οποίο προσωπικά κατέληξα είναι ότι υπάρχει μια πραγματική και ειλικρινής επιθυμία για την επίτευξη ειρήνης, μαζί με την πεποίθηση ότι η διαδικασία θα είναι μακρόχρονη και ακανθώδης και, πάνω απ' όλα, στην ανάγκη να υπάρξει διαβεβαίωση για διεθνή στήριξη σε πολιτικό και οικονομικό επίπεδο.
<P>
Από την πλευρά της Ομάδας μας, κατανοούμε ότι το Ευρωπαϊκό Κοινοβούλιο και η ίδια η Ευρωπαϊκή Ένωση μπορούν να αναλάβουν έναν βασικό ρόλο στην ειρηνευτική διαδικασία στην Κολομβία, μέσα από τη διεθνοποίηση της στήριξης προς αυτήν και θέτοντας εαυτόν στη διάθεση των εμπλεκόμενων μερών σε ό, τι μπορεί να τους είναι χρήσιμο.
<P>
Σιέρα Λεόνε

<SPEAKER ID=176 LANGUAGE="DE" NAME="Telkδmper">
Κύριε Πρόεδρε, αισθανόμαστε απογοήτευση και αγανάκτηση για το ότι ξέσπασε και πάλι εμφύλιος πόλεμος στη Σιέρα Λεόνε. Είχαμε ελπίσει ότι θα μπορούσε να συναφθεί σταθερή ειρήνη μεταξύ της κυβέρνησης και του Ενιαίου Επαναστατικού Μετώπου, αφού ο Πρόεδρος και η πολιτική κυβέρνηση καθόρισαν και πάλι τα πράγματα τον Μάρτιο του 1998.
<P>
Θα πρέπει να κάνουμε τα πάντα για την αποκατάσταση της ειρήνης και θα πρέπει να καλέσουμε τις δύο αντιμαχόμενες παρατάξεις να συμφωνήσουν σε άμεση εκεχειρία, να αρχίσουν διαπραγματεύσεις - και πιστεύω ότι πρέπει να υποστηρίξουμε τις διαπραγματεύσεις αυτές - να σεβαστούν απόλυτα τα ανθρώπινα δικαιώματα και να αναγνωρίσουν τις διεθνείς συμβάσεις για τον σεβασμό των ανθρωπίνων δικαιωμάτων. Είναι αναγκαία η παροχή ανθρωπιστικής βοήθειας στον φτωχό πληθυσμό που πάντα υποφέρει εξ αιτίας των συγκρούσεων αυτών. Δεν θέλουμε να δημιουργηθεί λιμός στη χώρα αυτή. Θα έπρεπε να ληφθεί μέριμνα για τους πρόσφυγες στις γειτονικές χώρες, και συνεπώς είναι επειγόντως αναγκαίο να επιτευχθεί πρώτα εκεχειρία.

<SPEAKER ID=177 LANGUAGE="FR" NAME="Hory">
Κύριε Πρόεδρε, έχουμε πει τα πάντα ήδη στο Κοινοβούλιο αυτό σχετικά με τη νομιμότητα, έστω και αδέξια, του Προέδρου Kabbah και την παρανομία του RUF και της στρατιωτικής ανταρσίας. Συνεπώς, δεν θα εμμείνω στα θέματα αυτά και θα ήθελα, με αφορμή το παράδειγμα της Σιέρα Λεόνε, να κάνω μία γενικότερη διαπίστωση σχετικά με την τριπλή αποτυχία που προκαλούν οι ασταθείς χώρες: την αποτυχία των ΗΕ, της αποτυχίας του Οργανισμού Αφρικανικής Ενότητας, και την αποτυχία της διπλωματίας της 'Ενωσης, πρέπει να τονισθεί και αυτή επίσης.
<P>
Όσον αφορά τον ΟΗΕ, όταν μία υπόθεση δεν είναι αρκετά σοβαρή κατά τους αμερικανούς, προκειμένου να ιδιοποιηθούν το δικαίωμα εξαγγελίας των κανόνων του διεθνούς δικαίου και να αναλάβουν την επιβολή στρατιωτικών κυρώσεων, τα Ηνωμένα 'Εθνη υφίστανται ταπεινώσεις, προσβολές και ντροπές και, από την εποχή των κυανόκρανων στο πρώην βελγικό Κογκό έως τη δύναμη παρέμβασης στη Σιέρα Λεόνε, ο κατάλογος των εν λόγω αποτυχιών είναι τεράστιος. Ο κατάλογος αυτός δεν θα σταματήσει εάν τα ΗΕ δεν αποκτήσουν τα μόνιμα στρατιωτικά μέσα που απαιτούνται, προκειμένου να επιβάλουν το σεβασμό του διεθνούς δικαίου, το οποίο ισχυρίζοται ότι έχουν θεσπίσει.
<P>
Όσον αφορά τον Οργανισμό Αφρικανικής Ενότητας, ο οποίος φέρει μία τόσο εσφαλμένη ονομασία που θα ήταν καλύτερα να ονομάζεται Οργανισμός Συνενοχής των Αρχηγών των Αφρικανικών Κρατών, αποφάσισε να αναθέσει τις εξουσίες του στις περιφερειακές αρχές. Μήπως ασχολείται, όμως, κατά τη διάρκεια αυτή, με την ανάπτυξη ή την πρόοδο των δημοκρατιών που θα επέτρεπαν να μειωθούν οι εντάσεις; Διόλου. Από της συστάσεώς του, αποκλειστική σχεδόν ενασχόλησή του είναι να επιβάλει την τήρηση των παλαιών αποικιακών συνόρων, δηλαδή με τη διαιώνιση της εξουσίας των μελών του.
<P>
Όσον αφορά την Ευρωπαϊκή Ένωση, πρέπει να σημειωθεί ότι είναι τραγικά απούσα στη Σιέρα Λεόνε όπως και αλλού γιατί δεν μπόρεσε να πλαισιώσει την οικονομική ενίσχυσή της με μία πραγματική διπλωματική επιρροή. Αφησε, έτσι, το πεδίο ελεύθερο στις μεταποικιακές διπλωματίες των κρατών μελών της οι οποίες έδειξαν στο παρελθόν, ορισμένες φορές, την τάση τους να τροφοδοτούν τις κρίσεις και, σε όλες τις περιπτώσεις, την αδυναμία τους να τις ρυθμίσουν.

<SPEAKER ID=178 LANGUAGE="IT" NAME="Vecchi">
Κύριε Πρόεδρε, τους τελευταίους μήνες αναγκαστήκαμε να ασχοληθούμε επανειλλημμένως με την επιδείνωση της κατάστασης στη Σιέρρα Λεόνε. Πρόκειται πράγματι για μια χώρα όπου, στη διάρκεια των τελευταίων χρόνων, η κατάσταση επιδεινώνεται όλο και περισσότερο, τόσο σε πολιτικό επίπεδο όσο και από άποψη συνθηκών διαβίωσης του πληθυσμού.
<P>
Τις τελευταίες εβδομάδες, λόγω των επανειλλημμένων προσπαθειών των ανταρτικών δυνάμεων να κατακτήσουν τη χώρα, σημειώθηκαν και πάλι αιματηρότατες συγκρούσεις που είχαν ως αποτέλεσμα χιλιάδες θύματα και κατέστησαν ακόμη πιο δραματική την κατάσταση του άμαχου πληθυσμού.
<P>
Είναι ωστόσο νέα η είδηση της απαγωγής του Αρχιεπισκόπου του Freetown, Joseph Hendri Ganda, που ακολούθησε την ομηρία ιταλών ιεραποστόλων, εκ των οποίων ένας, ο πατήρ Μario Guerra, βρίσκεται ακόμη στα χέρια των ανταρτών.
<P>
Στην κατάσταση αυτή, το πρώτο και πιο επείγον αίτημα είναι προφανώς η άμεση επίτευξη παύσης πυρός και η απελευθέρωση όλων των ομήρων, καθώς και να ικανοποιηθούν οι άμεσες ανάγκες του πληθυσμού.
<P>
Είναι άμεσα απαραίτητο να παύσει κάθε κακομεταχείριση του άμαχου πληθυσμού και να επιτραπεί στους χορηγούς βοήθειας να εκτελέσουν το καθήκον τους.
<P>
Η αποκατάσταση του ελέγχου της χώρας εκ μέρους των νόμιμων κυβερνητικών δυνάμεων πρέπει, ωστόσο, να συνοδευτεί από την δρομολόγηση μιας ευρύτερης δράσης μεσολάβησης και εθνικής συμφιλίωσης, που μόνο αυτή μπορεί να δώσει κάποια σταθερή πολιτική και θεσμική τάξη στη χώρα και να αποφύγει μελλοντικές τραγωδίες.
<P>
Ο ρόλος της Ένωσης πρέπει φυσικά να είναι η παρέμβαση, και στην περίπτωση αυτή, μέσω ανθρωπιστικής βοήθειας για την κάλυψη των άμεσων αναγκών των πληθυσμών, συμπεριλαμβανομένων των χιλιάδων προσφύγων στις γειτονικές χώρες, και η προώθηση του διαλόγου, της συμφιλίωσης και του σεβασμού των ανθρωπίνων δικαιωμάτων, ενθαρρύνοντας, στην ανάγκη, και μια ιδία πρωτοβουλία.

<SPEAKER ID=179 LANGUAGE="ES" NAME="Robles Piquer">
Κύριε Πρόεδρε, κύριε Επίτροπε, και in absentia η γερμανική Προεδρία του Συμβουλίου, που δεν παρίσταται: όλοι είμαστε τρομοκρατημένοι. Αυτή ακριβώς είναι η φράση την οποία χρησιμοποίησε ο παρατηρητής της Ύπατης Αρμοστείας των Ηνωμένων Εθνών για τους πρόσφυγες για τα όσα συμβαίνουν στη Σιέρα Λεόνε.
<P>
Είχαμε την ευκαιρία να παρακολουθήσουμε στην τηλεόραση, μόλις πριν λίγο καιρό, φρικτές σκηνές: αυτό το οποίο οι αντάρτικες δυνάμεις του Foday Sankoh χαρακτήρισαν με τρομακτικό μαύρο χιούμορ ως «κοντό μανίκι» και «μακρύ μανίκι», ανάλογα με το αν έκοβαν το βραχίονα των πολιτών και των γυναικόπαιδων λίγο πιο κάτω από τον ώμο ή στο ύψος του καρπού.
<P>
Κύριε Πρόεδρε, είναι αλήθεια ότι η διεθνής κοινότητα έχει σε σχέση με αυτά μια ευθύνη, αναμφίβολα. Είναι όμως εξ ίσου αλήθεια ότι οι ίδιοι οι κάτοικοι της Σιέρα Λεόνε και κυρίως οι πολιτικές και στρατιωτικές δυνάμεις είναι αυτοί που οφείλουν να βρουν μια λύση στο πρόβλημα. Παρατηρήθηκε το προκαλόν κατάπληξη θέαμα του ηγέτη των ανταρτών που μόλις ανέφερα, να μεταφέρεται από τις νιγηριανές δυνάμεις με αεροπλάνο από την πόλη στην οποία βρίσκεται φυλακισμένος, το Freetown, έως το Conakry για διαπραγματεύσεις, στις οποίες αυτός θέτει ως προϋπόθεση την απελευθέρωση του ιδίου. Εάν αυτή η απελευθέρωση χρησίμευε στο να μην ενεργούν με αυτή την ωμή βία οι δυνάμεις που εξαρτώνται από αυτόν, αλλά και για να μην πληρώνει με το ίδιο νόμισμα μια κυβέρνηση, την οποία θεωρούμε πολιτική και η οποία τυφεκίζει μέλη της στρατιωτικής χούντας, χωρίς αυτά να έχουν δικαίωμα έφεσης, θα είχαμε σημειώσει κάποια πρόοδο.
<P>
Κύριε Πρόεδρε, δύο εξαίρετοι Ισπανοί δημοσιογράφοι - ο Javier Reverte και ο Alfonso Armada -, όπως σίγουρα υπάρχουν και σε άλλες χώρες, δημοσίευσαν πρόσφατα πολύ καλά βιβλία για την Αφρική νοτίως της Σαχάρας και ζήτησαν την κατανόηση όλων μας. Πιστεύω ότι οφείλουμε να δείξουμε αυτή την κατανόηση, πρέπει όμως παράλληλα να έχουμε την απαίτηση να ζητήσουμε από τους ένοπλους πολίτες της Σιέρα Λεόνε να συμπεριφέρονται απλά όπως τα ανθρώπινα όντα.

<SPEAKER ID=180 LANGUAGE="IT" NAME="Fassa">
Κύριε Πρόεδρε, αξιότιμοι συνάδελφοι, είναι εξαιρετικά σημαντικό το γεγονός ότι υποβλήθηκε στο Κοινοβούλιο το εν λόγω ψήφισμα, δεδομένου ότι μπορεί να βοηθήσει, έστω και λίγο, ώστε να ανασυσταθεί αυτό που λείπει σήμερα στη Σιέρα Λεόνε, όπως λείπει πλέον σε πάρα πολλές άλλες χώρες της Αφρικής νοτίως της Σαχάρας, δηλαδή μια ελάχιστη έννοια κράτους από πολιτική και νομική σκοπιά.
<P>
Πράγματι, στην περιοχή αυτή έχει πλέον χαθεί κάθε παρουσία κράτους. Ένοπλες ομάδες, αρχηγοί του πολέμου, έμποροι όπλων - κυρίως πρώτων υλών, στις οποίες είναι τόσο πλούσια αυτή η χώρα - κάνουν ό, τι θέλουν, περιφρονώντας κάθε στοιχειώδες ανθρώπινο δικαίωμα.
<P>
Είναι πολύ σημαντικό να επιστήσει η δράση της Ευρωπαϊκής Ένωσης την προσοχή στη σπουδαιότητα της ύπαρξης κράτους, πριν ακόμη από το κράτος δικαίου, πριν και από το δημοκρατικό κράτος, προκειμένου να συμβάλει στην αποκατάσταση ορισμένων ελάχιστων συνθηκών ειρηνικής συνύπαρξης.

<SPEAKER ID=181 NAME="Marνn">
Κύριε Πρόεδρε, θα αρχίσω με τη σειρά που παρουσιάστηκαν οι διάφορες παρεμβάσεις.
<P>
Όσον αφορά το Ανατολικό Τιμόρ και την Ινδονησία, η Επιτροπή έχει πάντοτε υποστηρίξει τη δημοκρατική διαδικασία στην Ινδονησία και, φυσικά, θα παράσχει βοήθεια στις επόμενες εκλογές με τη μορφή μιας γενικής δέσμης, οι λεπτομέρειες της οποίας δεν έχουν ακόμη προσδιορισθεί, αν και πρόκειται για ένα θέμα - όπως γνωρίζει καλά ο κ. Bertens - που συζητιέται αυτόν τον καιρό στο Συμβούλιο.
<P>
Στις 8 Δεκεμβρίου 1998, οι πρεσβευτές της τρόικας της Ευρωπαϊκής Ένωσης στη Τζακάρτα συναντήθηκαν με τον Πρόεδρο Habibi για να ενημερωθούν από πρώτο χέρι, σχετικά με τα σχέδια και τις ενέργειές του για την εφαρμογή των μέτρων, που είχαν ληφθεί από τη συμβουλευτική Λαϊκή Συνέλευση σε σχέση με τις πολιτικές και οικονομικές μεταρρυθμίσεις και, ιδιαίτερα, με τη διοργάνωση δημοκρατικών, ανοικτών, ελεύθερων και δίκαιων εκλογών.
<P>
O Πρόεδρος Habibi επιβεβαίωσε τις ημερομηνίες - 7 Ιουνίου 1999 για τις εκλογές και 29 Αυγούστου 1999 για την ορκωμοσία των νέων μελών του Κοινοβουλίου. Ούτε και είχε προβλήματα να δεχθεί διεθνή βοήθεια και παρατήρηση, καθώς και παρουσία διεθνών παρατηρητών σ' αυτές τις εκλογές.
<P>
Όσον αφορά το Ανατολικό Τιμόρ, η Ευρωπαϊκή Ένωση επίσης υποστηρίζει πλήρως την πρωτοβουλία του ΟΗΕ να δημιουργηθεί μόνιμη αντιπροσωπεία του ΟΗΕ στο Ανατολικό Τιμόρ. Η Ευρωπαϊκή Ένωση έχει εκφράσει αναρίθμητες φορές στις ινδονησιακές αρχές την ανησυχία της για τα διάφορα βίαια επεισόδια που έχουν συμβεί σε ορισμένες ζώνες του Ανατολικού Τιμόρ, στις οποίες - φημολογείται - σκοτώθηκε σημαντικός αριθμός αμάχων. Στις αρχές Φεβρουαρίου προβλέπεται να επισκεφθεί το Ανατολικό Τιμόρ η Ομάδα Εργασίας του ΟΗΕ για τις αυθαίρετες κρατήσεις και η Ευρωπαϊκή Ένωση χαίρεται, επίσης, για τη δημιουργία, τον Ιανουάριο 1999, θυλάκων ενδιαφέροντος, που θα επιτρέψουν να διατηρηθεί στη Τζακάρτα πορτογαλική παρουσία, με δυνατότητα ελεύθερης πρόσβασης στο Ανατολικό Τιμόρ. Η Ευρωπαϊκή Ένωση έχει εμπιστοσύνη ότι θα επιτευχθεί τελικά συμφωνία σχετικά με τις προτάσεις του ΟΗΕ για καθεστώς αυτονομίας. Όσον αφορά τις άλλες ερωτήσεις για το Ανατολικό Τιμόρ, έχουμε πληροφορήσει επανειλημμένα το Κοινοβούλιο ότι υπάρχει ειδικό πρόγραμμα συνεργασίας με το Ανατολικό Τιμόρ, το οποίο εφαρμόζεται βασικά μέσω ΜΚΟ και των εκκλησιών που υπάρχουν στη ζώνη.
<P>
Σε σχέση με τη Σαχάρα, την Κολομβία, τη διακίνηση παιδιών και τη Σιέρρα Λεόνε, θα ήθελα να σας πω, με κάθε συμπάθεια - αφού, από τη σημερινή συνεδρίαση και μετά, θέλουμε να αναθεωρήσουμε όλη τη μέθοδο λειτουργίας της Επιτροπής, του Ευρωπαϊκού Κοινοβουλίου και του Συμβουλίου -, ότι είμαι βέβαιος πως θα σας απογοητεύσω, γιατί το 90 % των ερωτήσεων που μου κάνατε, κανονικά έπρεπε να τις κάνετε στο Συμβούλιο, διότι τελικά εγώ δεν θα κάνω τίποτα άλλο παρά να σας επαναλάβω τις κοινές θέσεις, οι οποίες έχουν ήδη υιοθετηθεί και τις οποίες γνωρίζετε. Σας ζητώ συγνώμη, επομένως, που δεν μπορώ να σας δώσω κατάλληλη απάντηση για τα προβλήματα που έχουν σχέση με τη Δυτική Σαχάρα, το πρόβλημα της Κολομβίας και της Σιέρρα Λεόνε και τη διακίνηση των παιδιών.
<P>
Σε σχέση με τη Δυτική Σαχάρα, πρέπει να σας ανακοινώσω, για την ακρίβεια, ότι η θέση της Ευρωπαϊκής Ένωσης επί του παρόντος είναι η δήλωση της Προεδρίας του Συμβουλίου της 29ης Δεκεμβρίου 1998. Θα ενημερώσω, επομένως, το Συμβούλιο για τις ανησυχίες που εκφράζει το Ευρωπαϊκό Κοινοβούλιο.
<P>
Όσον αφορά την Ευρωπαϊκή Επιτροπή, θα διατηρήσουμε το σύστημά μας της ανθρωπιστικής βοήθειας για να βοηθήσουμε τους πληθυσμούς της Σαχάρας μέσω ΜΚΟ, όπως κάνουμε και τώρα. Θα διατηρηθεί το σύστημα της επισιτιστικής και ιατροφαρμακευτικής βοήθειας για τους πρόσφυγες. Έχει ληφθεί σχετικά μια απόφαση - τον Οκτώβριο του 1998 - και, όπως γνωρίζετε, το σύνολο της βοήθειας που χορηγείται στον πληθυσμό της Σαχάρας ανέρχεται σε 10 περίπου εκατομμύρια ευρώ.
<P>
Όσον αφορά την εμπορία παιδιών στη Γουατεμάλα, η Επιτροπή συμμερίζεται την ανησυχία του Κοινοβουλίου σε σχέση με τα σοβαρά προβλήματα που αντιμετωπίζει η Γουατεμάλα με την εμπορία παιδιών και τις παράνομες υιοθεσίες. Και, πράγματι, επιβεβαιώνω ότι πρόκειται για ένα εμπόριο εντελώς πρόσκαιρο. Παρακολουθούμε εδώ και ορισμένον καιρό αυτήν την κατάσταση - όχι μόνο στη Γουατεμάλα, αλλά και σε άλλες χώρες - και, όσον αφορά τη Γουατεμάλα, έχει τεθεί σε εφαρμογή μια σειρά ειδικών προγραμμάτων, που έχουν σκοπό να φέρουν μια λύση, ή ένα μέρος της λύσης, σ' αυτόν τον τομέα του πληθυσμού.
<P>
Συγκεκριμένα, στη Γουατεμάλα υπάρχει ένα πρόγραμμα 2, 5 περίπου εκατομμυρίων ευρώ, το οποίο δρα σε τρία επίπεδα. Πρώτον, λογικά, είναι αφιερωμένο στην προαγωγή της εφαρμογής της Σύμβασης για την Προστασία των Παιδιών, που κυρώθηκε από τη Γουατεμάλα το 1989, εν αναμονή της θέσης σε εφαρμογή του Κώδικα της Παιδικής Ηλικίας. Δηλαδή, το πρόβλημα τώρα δεν είναι τόσο η Σύμβαση Προστασίας και ο Κώδικας της Παιδικής Ηλικίας, για την εφαρμογή του οποίου παρέχεται βοήθεια στις αρχές της Γουατεμάλας, αλλά - όπως συμβαίνει κατά πλειοψηφία σ' αυτές τις χώρες - η αποτελεσματικότητα και η ικανότητα εφαρμογής.
<P>
Ο νέος Κώδικας της Παιδικής Ηλικίας διαδίδεται μέσω δράσεων κατάρτισης του προσωπικού και προετοιμασίας των εμπλεκόμενων οργάνων - των δικαστών, του υφυπουργείου κοινωνικής πρόνοιας, της εισαγγελίας, των ιδρυμάτων που είναι αρμόδια για τα παιδιά και τους νέους - και, φυσικά, με μεγάλη συνεργασία με την UNICEF όσον αφορά τον Κώδικα της Παιδικής Ηλικίας.
<P>
Έπειτα, καταβάλλονται επίσης προσπάθειες να υιοθετήσει η Εθνική Συνέλευση - κάτι που είναι ένα από τα μεγάλα κενά που υπάρχουν στη Γουατεμάλα - έναν νόμο για την υιοθεσία, τόσο σε εθνικό όσο και σε διεθνές επίπεδο, διότι τελικά μια νόμιμη υιοθεσία, αυτή καθαυτή, δεν είναι βέβαια επιθυμητή για τις φτωχές οικογένειες, αλλά καλύτερα μια υιοθεσία με κανονική και νόμιμη μορφή παρά με παράνομο τρόπο. Θα ανέφερα δε επίσης σ' αυτό το σημείο - όχι μόνο για τη Γουατεμάλα, αλλά γενικά - όλα όσα σχετίζονται με τη διακίνηση παιδιών, την παιδική πορνεία, την παιδεραστία, άλλα προβλήματα που έχουμε με τις χώρες του Τρίτου Κόσμου, όπως η διακίνηση οργάνων κλπ. Αυτά τα θέματα πρέπει να εξεταστούν για να αποκτήσουμε μια συνολική εικόνα, βάσει της αρχής της συνυπευθυνότητας. Θέλω να πω ότι οι πλούσιες χώρες υιοθετούμε παράνομα, καταναλώνουμε ναρκωτικά, αγοράζουμε όργανα κλπ. και δεν μπορούμε να κοιτάμε μόνο από τον Βορρά τον Νότο από επικριτική οπτική γωνία, όταν γνωρίζουμε ότι είναι οι πιο ανεπτυγμένες χώρες αυτές που διευκολύνουν, λόγω του οικονομικού τους επιπέδου, αυτόν τον τύπο εμπορίου. Κατά συνέπεια, αυτό πρέπει να το εξισορροπήσουμε κάπως.
<P>
Για την Κολομβία, θα πω ότι θα διαβιβάσουμε στο Συμβούλιο τα πολιτικά επιχειρήματα που επισημάνατε, όπως μπορεί να κάνει η Επιτροπή.
<P>
Όσον αφορά τη θέση της Ευρωπαϊκής Ένωσης, υπάρχει μία άλλη δήλωση, της 8ης Ιανουαρίου 1999, και αυτή είναι η θέση του Συμβουλίου. Και επιστρέφω για να επιμείνω στο ίδιο πράγμα: είναι πολύ δύσκολο για την Επιτροπή να κάνει αυτού του τύπου τις συζητήσεις, επειδή πέρα από το να σας πω κάτι που ήδη ξέρετε - ότι υπάρχει θέση του Συμβουλίου, και ασφαλώς θα πείτε ότι αυτό δεν προσφέρει τίποτα - εγώ δεν μπορώ να σας προσφέρω τίποτα άλλο. Γι' αυτό πιστεύω ότι, στο μέλλον, θα ήταν πολύ καλά σ' αυτόν τον τύπο συζητήσεων να συμμετέχει βασικά το Συμβούλιο, για να μπορεί να έχει μαζί σας μια πραγματική πολιτική συζήτηση.
<P>
Όσο για την ερώτηση που μου έκανε η κ. Lenz - και εδώ πρόκειται πράγματι για αρμοδιότητα της Επιτροπής - η κ. Mazarrasa μάς ανακοίνωσε την επιθυμία της να φύγει, γιατί έχει δύο χρόνια που εργάζεται εκεί. Όπως μπορείτε να φανταστείτε, το έργο υπέρ των ανθρωπίνων δικαιωμάτων στην Κολομβία είναι πολύ σκληρό και, επομένως, εξεδήλωσε το δικαίωμά της να φύγει. Η κ.Robinson ήρθε να μας δει, επειδή είχε μια δέσμευση για το γραφείο στη Μπογκοτά, μια δέσμευση της Ευρωπαϊκής Ένωσης για χρηματοδότηση μόνο ενός έτους. Καθώς η κατάσταση των ανθρώπινων δικαιωμάτων στην Κολομβία ήταν πολύ ανησυχητική, αποφασίσαμε να παράσχουμε χρηματοδότηση για άλλο ένα έτος και ένα θέμα που θα πρέπει να εξετάσουμε είναι αν θα συνεχίσουμε τη χρηματοδότηση ή όχι. Η γνώμη μου είναι ότι πρέπει να το κάνουμε, επειδή η κατάσταση του ΟΗΕ, και ιδίως του Γραφείου της κας Robinson, δεν είναι πολύ λαμπρή από οικονομική άποψη. Γι' αυτό πιστεύω ότι πρέπει να συνεχίσουμε τη χρηματοδότηση. Όπως και να έχει, το λέω με πολλή επιφύλαξη, επειδή τώρα η Επιτροπή, μετά τη σημερινή συζήτηση, δεν είναι εύκολο να λάβει ανεξάρτητες αποφάσεις και, επομένως, θα δούμε με ποιον τρόπο θα ενημερώσουμε το Ευρωπαϊκό Κοινοβούλιο. Αν το Ευρωπαϊκό Κοινοβούλιο συμφωνεί - ασφαλώς θα συμφωνήσει - μπορούμε να αρχίσουμε τη χρηματοδότηση.
<P>
Θα είμαστε πολύ σχολαστικοί με ό, τι αποφασίσετε. Αλλά πρέπει να αρχίσουμε να έχουμε κάποια συνοχή. Εγκρίνουμε ψηφίσματα, τα οποία συνεπάγονται έξοδα. Και δεν μπορούμε να ψηφίζουμε κάτι το πρωί και έπειτα, το βράδυ, να ζητούμε αποφάσεις που συνεπάγονται έξοδα. Σας είπα ότι συμφωνώ με την πρόταση, ότι χρειάζεται να συνεχίσουμε τη χρηματοδότηση, αλλά πρέπει να το κάνουμε, από δω και μπρος, με τον τρόπο που ζητήσατε σήμερα το πρωί.
<P>
Συνεπώς, η θέση μου και η πρόταση που θα κάνω είναι θετική, να συνεχισθεί η χρηματοδότηση.
<P>
Από την άλλη πλευρά, τίθεται το ερώτημα να δούμε τι μπορούμε να κάνουμε για τη στήριξη της ειρήνης. Η Ευρωπαϊκή Ένωση αυτή καθαυτή δεν αποτελεί διεθνές τμήμα της διαδικασίας, αν και είναι αλήθεια ότι ο εκπρόσωπος της Επιτροπής προσκλήθηκε στην τελετή έναρξης της ειρήνης. Η πρόταση που κάναμε στην προηγούμενη κυβέρνηση και που διατηρήσαμε προς τον Πρόεδρο Pastrana - ο οποίος πιστεύω πως θα κάνει προσεχώς μια επίσκεψη στην Ευρωπαϊκή Κοινότητα - θα είναι να εφαρμοσθεί μια πολιτική στήριξης προπαντός στον τομέα των εσωτερικών μεταρρυθμίσεων, ή σε όλο το κεφάλαιο που αφορά τους εκτοπισθέντες και τους πρόσφυγες, όπου έχουμε ήδη ορισμένη πείρα από άλλες, παλαιότερες συγκρούσεις στο Ελ Σαλβαδόρ, τη Νικαράγουα ή τη Γουατεμάλα.
<P>
Όσον αφορά τη Σιέρα Λεόνε, η Επιτροπή, ο κ. Robles Piquer παρακολουθεί από πολύ κοντά τα γεγονότα της Σιέρρα Λεόνε και, ιδιαίτερα, τις πρόσφατες μάχες μεταξύ των δυνάμεων των ανταρτών, συμπεριλαμβανομένου του Ενωμένου Επαναστατικού Μετώπου, και των στρατιωτών του παλιού στρατού της Σιέρα Λεόνε και των δυνάμεων περιφερειακής παρέμβασης της Ecomog. Και η Ευρωπαϊκή Ένωση, μαζί με άλλους εταίρους, εξέδωσε επίσης μια δήλωση, στην οποία καταδίκαζε την πρόσφατη απόπειρα των ανταρτών να ανατρέψουν για δεύτερη φορά μέσα σε δύο χρόνια τη νόμιμα εκλεγμένη κυβέρνηση του Προέδρου Kabbah.
<P>
H Ευρωπαϊκή Ένωση αποφάσισε να παράσχει πολιτική υποστήριξη στην κυβέρνηση του Προέδρου Kabbah και σε όλες τις προσπάθειες που καταβάλλονται για να λυθεί πλέον με διαπραγματεύσεις αυτή η κρίση, αν και η αλήθεια, όπως επισημάνατε, είναι ότι η κατάσταση αλλάζει κάθε μέρα. Μόλις ξεκαθαρίσει η κατάσταση, η Επιτροπή θα εξετάσει τι πρακτική βοήθεια μπορεί να προσφέρει για να διευκολύνει τις ειρηνευτικές διαπραγματεύσεις. Και, όσον αφορά το μέρος που ανήκει στην αρμοδιότητα της Επιτροπής, και που είναι η ανθρωπιστική βοήθεια, δεν μπορώ να σας κρύψω ότι, λόγω της κατάστασης που έχει δημιουργηθεί, αναγκαστήκαμε να απομακρύνουμε τους αλλοδαπούς πολίτες και, συνεπώς, λόγω της εξαιρετικής βίας που υπάρχει, προπαντός στο Φρητάουν και τα περίχωρά του, δεν υπάρχει δυνατότητα να προβλεφθεί καμία πρόσβαση της ανθρωπιστικής βοήθειας. Σας δηλώνω, συνεπώς, ότι στο εσωτερικό της χώρας η κατάσταση είναι ανέφικτη. Είναι πολύ καλύτερη, από άποψη ανθρωπιστικής βοήθειας, η κατάσταση που επικρατεί στις γειτονικές χώρες, τη Λιβερία και τη Γουϊνέα-Κόνακρι, όπου μπορώ να σας πω ότι η κατάσταση, μολονότι δεν τίθεται υπό έλεγχο, τουλάχιστον δουλεύεται πολύ εύκολα.

<SPEAKER ID=182 LANGUAGE="NL" NAME="Van Putten">
Κύριε Πρόεδρε, υπάρχει ένα σημείο από αυτά που είπε ο Επίτροπος που δεν το κατάλαβα καθόλου καλά. Τρέφω ιδιαίτερο σεβασμό για τη δήλωσή του ότι θα ασχοληθεί πάρα πολύ σοβαρά με το Κοινοβούλιο και τη δουλειά μας. Αυτό δεν μπορούμε παρά να το εκτιμήσουμε. Δεν μπορώ όμως να καταλάβω για ποιο λόγο, όταν στη συνέχεια κατονομάζει μια σειρά από χώρες στις οποίες θέλουμε να αναληφθεί δράση, αρχίζει να μιλάει για προϋπολογισμούς. Πιστεύω για παράδειγμα ότι, όσον αφορά τη Γουατεμάλα, η Επιτροπή έχει κάθε δυνατότητα να ασχοληθεί με την περίπτωση του Bruce Harris, την Casa Alianza, την οποία χρηματοδοτεί και είναι επιπλέον ενεργό μέλος του ευρωπαϊκού δικτύου για τα παιδιά του δρόμου σ' όλο τον κόσμο, το οποίο χρηματοδοτήθηκε επίσης στο παρελθόν από την Επιτροπή. Στην ουσία δεν θα έπρεπε να υπάρχουν σήμερα προβλήματα. Ο Επίτροπος θα μπορούσε αύριο να τηλεφωνήσει στην εκεί αντιπροσωπεία και να δώσει εντολή να δραστηριοποιηθεί έναντι της κυβέρνησης της Γουατεμάλας.

<SPEAKER ID=183 LANGUAGE="ES" NAME="Garcνa Arias">
Κύριε Πρόεδρε, ο κ. Marνn είπε κάτι που προσωπικά συμμερίζομαι, ότι δηλαδή μεγάλο μέρος των όσων εγκρίνονται στη συζήτηση επικαίρων και επειγόντων ανήκουν στην αρμοδιότητα του Συμβουλίου. Θα ήθελα, λοιπόν, η Προεδρία του Κοινοβουλίου, την οποία εκπροσωπείτε, να με διαφωτίσει σχετικά με αυτήν την κατάσταση, διότι πραγματικά αν στη συζήτηση επικαίρων και επειγόντων συζητάμε θέματα εξωτερικής πολιτικής που είναι αρμοδιότητα του Συμβουλίου, τι μπορούμε να κάνουμε εμείς οι βουλευτές, ή το Κοινοβούλιο ως όργανο, για να εξασφαλισθεί σ' αυτές τις συζητήσεις - που έχουν μεγάλη σημασία - η παρουσία του Συμβουλίου; Δεν ξέρω αν πρόκειται για κενό του Κανονισμού μας. Αν συμβαίνει αυτό, θα σας παρακαλούσα να το διαβιβάσετε στην Προεδρία του Κοινοβουλίου, για να αναλύσει αυτό το θέμα και να μας υποβάλει μια κοινοβουλευτική πρόταση για να λυθεί αυτό το πρόβλημα.
<P>
Ο κύριος Επίτροπος θα μου επιτρέψει να του πω ότι έχει δίκιο. Ωστόσο, πρόσεξα ότι η αντιμετώπιση των διάφορων θεμάτων διαδικασίας...
<P>
Ο Πρόεδρος διακόπτει την ομιλήτρια

<SPEAKER ID=184 NAME="Πρόεδρος">
Ήμουν πολύ επιεικής, αλλά δεν μπορώ να σας επιτρέψω πλέον να συνεχίσετε. Ωστόσο, θα απαντήσω στην παρατήρησή σας σχετικά με την παρουσία του Συμβουλίου. Το Συμβούλιο δικαιούται να παρίσταται σε οποιαδήποτε από τις συζητήσεις μας και να λαμβάνει τον λόγο σε οποιαδήποτε συζήτηση αν το επιθυμεί. Υπάρχει εδώ κάποιος από το Συμβούλιο που παίρνει σημειώσεις. Δεν υπάρχει κανείς εδώ που είναι εξουσιοδοτημένος να μιλήσει εξ ονόματος του Συμβουλίου. Όμως, το Συμβούλιο θα λάβει γνώση της συζήτησής μας. Μέχρι τώρα δεν υπήρχε παράδοση να βρίσκεται εδώ ένας αντιπρόσωπος της Προεδρίας του Συμβουλίου για να μιλά. Το Κοινοβούλιο είναι ελεύθερο οποιαδήποτε στιγμή να ζητήσει από το Συμβούλιο να παρίσταται. Αν επρόκειτο να κάνουμε κάτι τέτοιο, θα έπρεπε να αλλάξουμε την ώρα των επειγόντων θεμάτων, γιατί κανένα κράτος μέλος δεν θα ήταν σε θέση να ενημερώσει έναν Υπουργό τέτοια ώρα τις Πέμπτες.
<P>
Κύριε Marνn, επιθυμείτε να απαντήσετε;

<SPEAKER ID=185 NAME="Marνn">
Κύριε Πρόεδρε, όταν είπα ότι πολλές από τις ερωτήσεις που μου κάνατε ήταν για πολιτική συζήτηση με το Συμβούλιο, δεν ήθελα να δημιουργήσω μια κατάσταση διαλεκτικής αντίφασης ή να δώσω έμφαση στο γεγονός ότι το Συμβούλιο δεν βρίσκεται εδώ. Όλα ερμηνεύονται κάπως παράξενα. Δεν αναφερόμουν σ' αυτό, σε καμία περίπτωση.
<P>
Θέλω να σας πω ότι, πέρα από τις κοινές θέσεις και τις δηλώσεις που έχει υιοθετήσει το Συμβούλιο, δύσκολα μπορώ εγώ να σας πω κάτι διαφορετικό. Σας προειδοποίησα, συνεπώς, ότι έχετε εισαγάγει μεγάλο μέρος πολιτικών στοιχείων, στα οποία δεν έχω τη δυνατότητα να απαντήσω. Σ' αυτό αναφερόμουν. Και καθώς δεν έχω τη δυνατότητα, προτιμώ να μην το κάνω, διότι πρόκειται για ένα θέμα που, εν πάση περιπτώσει, μπορούμε να το μεταφέρουμε, ή εγώ ή το Κοινοβούλιο, στο Συμβούλιο. Επαφίεται, όμως, στο Συμβούλιο να λάβει την τελική απόφαση.
<P>
Στο θέμα της Γουατεμάλας, κυρία Van Putten, εμείς έχουμε το πρόγραμμα που σας επισήμανα προ ολίγου και που ασχολείται με τα παιδιά της Γουατεμάλας. Η Γουατεμάλα δεν είναι η μοναδική περίπτωση. Σας παραθέτω από μνήμης: στη Λατινική Αμερική, αν δεν με απατά η μνήμη μου, το ίδιο πρόβλημα υπάρχει στη Βραζιλία, όπου υπάρχει άλλο πρόγραμμα, έχουμε άλλο πρόγραμμα στην Κολομβία, το ίδιο σε τέσσερις-πέντε χώρες της Λατινικής Αμερικής. Και στο πλαίσιο των χρηματοδοτικών δυνατοτήτων που διαθέτουμε, καταβάλλουμε προσπάθειες να εφαρμοσθεί, κατ' αρχάς, μια βασική νομοθεσία - στη Γουατεμάλα αυτό έχει προχωρήσει αρκετά. Όμως, επιμένω, σ' αυτές τις χώρες το πρόβλημα δεν συνίσταται μόνο στην ύπαρξη της νομοθεσίας, αλλά προπαντός στην ικανότητα εφαρμογής της.

<SPEAKER ID=186 NAME="Πρόεδρος">
Η κοινή συζήτηση έληξε.
<P>
Η ψηφοφορία θα διεξαχθεί στις 17.30.

<SPEAKER ID=187 NAME="Πρόεδρος">
Κύριε Telkδmper, φαίνεται ότι θέλετε να μιλήσετε επί της διαδικασίας. Είναι αλήθεια;

<SPEAKER ID=188 LANGUAGE="DE" NAME="Telkδmper">
Κυρία Πρόεδρε, θα ήθελα να ακολουθήσω την προτροπή του Προέδρου κ. Martin. Δεν υπάρχει αντίφαση μεταξύ Επιτροπής και Συμβουλίου ή Συμβουλίου και Κοινοβουλίου. Θεωρώ ότι το Συμβούλιο θα έπρεπε να είναι παρόν, επειδή εμείς ως κοινοβουλευτικοί απευθυνθήκαμε πολλές φορές στο Συμβούλιο και πρέπει να ξέρει τί λέγεται εδώ. Αν πάρω ως παράδειγμα τη Δυτική Σαχάρα, το Συμβούλιο έχει διαφορετική λειτουργία απ' ό, τι π.χ. η Επιτροπή στο ζήτημα της ανθρωπιστικής βοήθειας, κι αυτό πρέπει να το γνωρίζει. Αυτό είναι συνεπώς πολιτικά αναγκαίο. Γι' αυτό παρακαλώ, κυρία Πρόεδρε, να υποβληθεί αυτή η επιθυμία στο Προεδρείο ως επιθυμία των κοινοβουλευτικών, να έχουμε εδώ μια κοινή συνεδρίαση στην οποία η Επιτροπή εκφράζει την άποψή της, όμως το Συμβούλιο να γνωρίζει τί συζητείται εδώ.

<SPEAKER ID=189 NAME="Πρόεδρος">
Βεβαίως, Κύριε Telkδmper, θα το κάνω. Και νομίζω, πράγματι, ότι το Συμβούλιο θα έπρεπε να είναι παρόν.

<SPEAKER ID=190 NAME="Πρόεδρος">
Η ημερήσια διάταξη προβλέπει την κοινή συζήτηση επί των ακόλουθων προτάσεων ψηφίσματος:
<P>
B4-1096/98, του κ. Newens, εξ ονόματος της Ομάδας του Ευρωπαϊκού Σοσιαλιστικού Κόμματος, σχετικά με την ειρηνευτική διαδικασία στις Φιλιππίνες·-B4-1106/98, του κ. Bertens, εξ ονόματος της Ομάδας του Ευρωπαϊκού Κόμματος των Φιλελευθέρων Δημοκρατών και Μεταρρυθμιστών, σχετικά με τις Φιλιππίνες·-B4-1147/98, των βουλευτών Lenz και Oomen-Ruijten, εξ ονόματος της Ομάδας του Ευρωπαϊκού Λαϊκού Κόμματος, σχετικά με τις Φιλιππίνες·-B4-1158/98, του κ. Puerta και άλλων, εξ ονόματος της Συνομοσπονδιακής Ομάδας της Ευρωπαϊκής Ενωτικής Αριστεράς / Αριστερά των Πρασίνων των Βορείων Χωρών, σχετικά με την ειρηνευτική διαδικασία στις Φιλιππίνες·-B4-1160/98, του κ. Telkδmper και της κ. McKenna, εξ ονόματος της Ομάδας των Πρασίνων στο Ευρωπαϊκό Κοινοβούλιο, για τις Φιλιππίνες.
<SPEAKER ID=191 NAME="Smith">
Κυρία Πρόεδρε, το Ευρωπαϊκό Κοινοβούλιο για μεγάλο χρονικό διάστημα ήταν υπέρ μίας ειρηνευτικής διαδικασίας στις Φιλιππίνες και από διάφορες απόψεις επεδίωξε να συμβάλει σε αυτή. Τώρα που έχει τεθεί σε ισχύ μία συμφωνία μεταξύ της κυβέρνησης και του Εθνικού Δημοκρατικού Μετώπου, που υποστηρίζεται και από τις δύο πλευρές, είναι σημαντικό να εφαρμοστούν πλήρως όλες οι προτάσεις της και να ληφθούν τα επόμενα βήματα χωρίς καθυστέρηση.
<P>
Θα φαινόταν ότι υπάρχει καλή θέληση και από τις δύο πλευρές, αλλά ορισμένες φατρίες που απορρίπτουν την ηγεσία του ΕΔΜ δεν είναι ακόμα προετοιμασμένες να αποκηρύξουν τις συγκρούσεις. Επομένως, χρειάζεται ακόμα επίπονη εργασία σε πολύ μεγάλο βαθμό, για να είναι η ειρήνη πραγματικά ευρεία και διαρκείας. Τα ζητήματα των δικαιωμάτων του ανθρώπου, της ανθρωπιστικής βοήθειας, της μεταρρύθμισης της γης και της αγροτικής ανάπτυξης πρέπει να επιδιωχθούν σθεναρά, για να είναι απόλυτα επιτυχημένη η συμφωνία. Η Επιτροπή και το Συμβούλιο - και πάλι αναφέρουμε το Συμβούλιο - πρέπει να υποστηρίξουν πλήρως αυτή τη διαδικασία και εμείς απευθύνουμε έκκληση προς αυτούς ως προς αυτό το σημείο.
<P>
Τέλος, κλείνοντας, καλώ το Κοινοβούλιο να δώσει την πλήρη και ομόφωνη υποστήριξη του σε αυτή την πρόταση ψηφίσματος.

<SPEAKER ID=192 LANGUAGE="IT" NAME="Fassa">
Κύριε Πρόεδρε, αξιότιμοι συνάδελφοι, για μια φορά βρισκόμαστε στην αίθουσα αυτή, Πέμπτη απόγευμα, να χαιρετίζουμε ένα παράδειγμα που φαίνεται να είναι φρόνιμο και όχι αθέμιτο. Η παγκόσμια συμφωνία για το σεβασμό των δικαιωμάτων του ανθρώπου και του διεθνούς ανθρωπιστικού δικαιώματος, που εγκρίθηκε στις 7 Αυγούστου 1998 από την κυβέρνηση των Φιλιππίνων και από τους αντάρτες, γίνεται σεβαστή: εγκρίνονται κοινωνικο-οικονομικά προγράμματα, προγράμματα ανάπτυξης, προγράμματα αποκατάστασης της δημοκρατίας στη χώρα αυτή και φαίνεται ότι τηρούνται ακόμη και τα ανθρώπινα δικαιώματα. Ωστόσο, δεν θα πρέπει να υποστηρίξουμε μόνο αυτό το ψήφισμα, αλλά και να μελετήσουμε προσεκτικά την περίπτωση των Φιλιππίνων, από τη στιγμή που μπορεί να μας χρησιμεύσει ως παράδειγμα, ως συνετό υπόδειγμα, που αξίζει να διαδοθεί.
<P>
Δεν νομίζω ότι πρέπει να προσθέσω τίποτα άλλο εκτός από το ότι δεν πρέπει να μειώσουμε την επαγρύπνησή μας, αφού είναι σίγουρα ακόμη αναγκαία η υποστήριξη, και όχι μόνο ηθική, της Ευρωπαϊκής Ένωσης προκειμένου να μπορέσει να συνεχιστεί και να εδραιωθεί η διαδικασία εκδημοκρατισμού.

<SPEAKER ID=193 LANGUAGE="DE" NAME="Lenz">
Κυρία Πρόεδρε, οι Φιλιππίνες είναι μια χώρα που συνδέεται από ορισμένες απόψεις με την Ευρώπη, πράγμα που από τη σκοπιά της Ευρώπης έχει δυστυχώς και ορισμένα κακά επακόλουθα. Σ' αυτά ανήκει πρώτα απ' όλα ο σεξοτουρισμός, του οποίου τα αίτια συνήθως οφείλονται στην Ευρώπη. Εδώ έχουμε ένα ψήφισμα που αφορά την ειρηνευτική διαδικασία στις Φιλιππίνες, την ειρηνευτική διαδικασία μεταξύ της κυβέρνησης και του Εθνικού Δημοκρατικού Μετώπου. Η ειρηνευτική διαδικασία αυτή σκοπό έχει να ωφελήσει τους ανθρώπους και τη χώρα. Δεν πρέπει να συνεχιστούν οι αντιπαραθέσεις, που οδηγούν σε πολλές συγκρούσεις, αλλά το πολιτικό τοπίο πρέπει να χαρακτηρίζουν οι ειρηνευτικές προσπάθειες, οι προσπάθειες για κοινωνικές και οικονομικές μεταρρυθμίσεις, καθώς και για τη μεταρρύθμιση της υπαίθρου.
<P>
Τα ανθρώπινα δικαιώματα δεν μπορούν παρά να βγουν κερδισμένα από αυτά. Είναι μέρος της διαδικασίας. Εν πάση περιπτώσει, στις Φιλιππίνες είναι πολύ καλά γνωστή η αξία της δημοκρατίας, καθώς και του διεθνούς ανθρωπιστικού δικαίου. Υπάρχουν πολλές οργανώσεις στις Φιλιππίνες, ΜΚΟ, που είναι κοινωνικής και εκκλησιαστικής φύσεως και καταβάλλουν προσπάθειες με κέντρο τον άνθρωπο και την ειρήνη. Ελπίζω ότι η βοήθεια που παρέχει η Ευρωπαϊκή Ένωση θα φθάσει και εκεί, γιατί χρειαζόμαστε όλες τις διαθέσιμες δυνάμεις προκειμένου να υποστηρίξουμε την πολύπλοκη αυτή διαδικασία, που διεξάγεται από μια ήδη δημοκρατική χώρα, και να αποκαταστήσουμε την ειρήνη και τη δημοκρατία.
<P>
Καλούμε την κυβέρνηση και τα κόμματα να ενισχύσουν τις προσπάθειές τους και καλούμε την Ευρωπαϊκή Ένωση να τους υποστηρίξει σ' αυτό. Με την ευκαιρία αυτή θέλω να πω, κύριε Επίτροπε, ότι δεν ξέρω αν θα πρέπει να αισθάνομαι τόσο ευτυχής που ξαφνικά προσεγγίζετε με τόση προσοχή το Συμβούλιο. Δεν το έχουμε συνηθίσει αυτό εδώ. Γιατί το ζητούμενο ως προς το ερώτημα που σας έθεσα προηγουμένως, καθώς και σε πολλά άλλα ερωτήματα, είναι να δημιουργηθεί σαφήνεια σχετικά με το ποιός έχει δικαίωμα να μιλά σχετικά με το πώς θα διατεθούν τα χρήματα της Ευρωπαϊκής Ένωσης. Αυτό ήταν το σημείο που έθιξα προηγουμένως.

<SPEAKER ID=194 LANGUAGE="DE" NAME="Telkδmper">
Κυρία Πρόεδρε, η ειρηνευτική διαδικασία στις Φιλιππίνες είναι μια διαδικασία που έχει αρχίσει εδώ και πολύν καιρό. Η Ευρωπαϊκή Ένωση και το Κοινοβούλιο συνέβαλαν, ως γνωστόν, σημαντικά στην αποκατάσταση της ειρήνης. Εγώ τουλάχιστον θυμάμαι πολλές αντιπροσωπείες στο πλαίσιο της ASEAN, π.χ. κατά τον πρώτο καιρό της θητείας της κυρίας Aquino. Τότε είχαμε υποστηρίξει πολύ τη συγκεκριμένη διαδικασία. Η καλή θέληση υπάρχει και από τις δύο πλευρές, τόσο από το Εθνικό Δημοκρατικό Μέτωπο των Φιλιππίνων όσο και από την κυβέρνηση, έτσι έχει δηλωθεί. Αυτό πρέπει να το υποστηρίξουμε.
<P>
Κατά την άποψή μου, δύο σημεία είναι εξέχουσας σημασίας. Πρώτον η παρακολούθηση του σεβασμού των ανθρωπίνων δικαιωμάτων και δεύτερον η απαραίτητη μεταρρύθμιση της υπαίθρου. Εδώ φθάνουμε και πάλι στη θεσμική σύγκρουση Επιτροπής και Συμβουλίου. Θεωρώ ότι η Επιτροπή επιτέλεσε καλό και σημαντικό έργο στις Φιλιππίνες, και θέλω να το πω αυτό σήμερα καθαρά, κύριε Marin. Φυσικά, είναι σημαντικό ότι εκτελούνται σχέδια κατά τα οποία γίνονται σεβαστά τα ανθρώπινα δικαιώματα, άλλωστε μόνο τέτοια μπορούν να εκτελεστούν. Αυτό όμως είναι πολιτικό ζήτημα.
<P>
Το αίτημα για μεταρρύθμιση στην ύπαιθρο απευθύνεται προς το Συμβούλιο. Γι' αυτό, κλείνοντας την αγόρευσή μου επαναλαμβάνω την παράκληση να καλέσετε ως Προεδρείο την Επιτροπή - όπως πρότεινε προηγουμένως ο David Martin - να παρίσταται, να μεταφέρει τα μηνύματα που εκφράζονται εδώ και να φροντίσει επίσης για την από κοινού οργάνωση.

<SPEAKER ID=195 NAME="Πρόεδρος">
Ευχαριστώ, κύριε Telkδmper. Το μήνυμά σας ελήφθη.

<SPEAKER ID=196 LANGUAGE="EN" NAME="Cushnahan">
Κυρία Πρόεδρε, κύριε Επίτροπε, εκφράζω την ικανοποίησή μου για το γεγονός ότι η κυβέρνηση της Δημοκρατίας των Φιλιππίνων και το Εθνικό Δημοκρατικό Μέτωπο των Φιλιππίνων έχουν δεσμευτεί για την οικοδόμηση ειρηνευτικής διαδικασίας. Προκαλεί ιδιαίτερη ευχαρίστηση το γεγονός ότι αυτό συνέβη καλόπιστα και από τις δύο πλευρές και επίσης ότι ασχολούνται με πολιτικά, κοινωνικά και οικονομικά ζητήματα, καθώς και ζητήματα για τα δικαιώματα του ανθρώπου. Ωστόσο, είναι λυπηρό ότι τώρα τελευταία αυτή η διαδικασία έχει επιβραδυνθεί και αυτό αποτελεί πράγματι μία ανησυχητική εξέλιξη. Έχει ζωτική σημασία να αντιστραφεί αυτή η τάση και μάλιστα να επιταχύνουμε την πρόοδο των ειρηνευτικών διαπραγματεύσεων.
<P>
Ένα σημαντικό στοιχείο που θα εξασφαλίσει ότι αυτό θα συμβεί, όπως είπε ήδη ο κ. Smith προτείνοντας αυτό το ψήφισμα, είναι ο ρόλος τόσο του Συμβουλίου όσο και της Επιτροπής. Στο πλαίσιο αυτό, θα ήθελα βεβαίως να υπογραμμίσω την πρόταση που περιέχει η παράγραφος 4 του συμβιβαστικού κειμένου, το οποίο προτρέπει αυτά τα δύο σώματα να παρέχουν όποια υποστήριξη και ενίσχυση είναι απαραίτητη για τη διευκόλυνση των ειρηνευτικών διαδικασιών. Υπογραμμίζοντας αυτό το σημείο, θα ζητούσα από τους βουλευτές του Σώματος να υποστηρίξουν αυτό το συγκεκριμένο συμβιβαστικό ψήφισμα.

<SPEAKER ID=197 NAME="Marνn">
Κυρία Πρόεδρε, στην πρώτη συνεδρίαση υψηλόβαθμων υπαλλήλων της Ευρωπαϊκής Ένωσης και της κυβέρνησης των Φιλιππινών, που πραγματοποιήθηκε στη Μανίλα τον Δεκέμβριο του 1997, συμφωνήθηκε να οριστούν ως τομείς προτεραιότητας της βοήθειας της Ευρωπαϊκής Ένωσης τα θέματα της αποκατάστασης και της αγροτικής μεταρρύθμισης που αφορούν αποκλειστικά τον αυτόχθονα μουσουλμανικό πληθυσμό του Μιντανάο.
<P>
Εφαρμόζονται, συνεπώς, επί του παρόντος τρία σχέδια συνολικού ποσού 21 εκατομμυρίων ευρώ με στόχο την προαγωγή και τη σταθεροποίηση της ειρηνευτικής διαδικασίας μεταξύ της κυβέρνησης των Φιλιππινών και του Εθνικού Δημοκρατικού Μετώπου.
<P>
Από την άλλη πλευρά, η Επιτροπή προετοιμάζει αυτόν τον καιρό ένα σχέδιο 14 εκατομμυρίων ευρώ για την ενίσχυση των κοινοτήτων της αγροτικής μεταρρύθμισης των τεσσάρων επαρχιών του Κεντρικού Μιντανάο, το οποίο θα απευθύνεται κατά προτίμηση στους μουσουλμανικούς και αυτόχθονες πληθυσμούς των επαρχιών της ζώνης.
<P>
Το σχέδιο, το οποίο συμπίπτει και με την πρόθεση της κυβέρνησης των Φιλιππινών, θα απευθύνεται στις μουσουλμανικές κοινότητες και ιδίως στους επαναπατρισμένους αντάρτες, που έχουν μετατραπεί σε δικαιούχους της γεωργικής μεταρρύθμισης σε 37 περίπου κοινότητες. Ο στόχος του είναι να παράσχει βοήθεια για τη βελτίωση της εγγείου ιδιοκτησίας, να οργανώσει και να ενισχύσει τις ενώσεις γεωργών, να παράσχει τη βασική κοινωνική υποδομή, την υδροδότηση και τις εκπαιδευτικές και υγειονομικές εγκαταστάσεις, να ενθαρρύνει την παραγωγικότητα και να αναλάβει μικρότερα έργα υποδομών. Αυτή είναι η περίληψη που μπορώ να σας κάνω της παρέμβασης της Ευρωπαϊκής Ένωσης στη διαδικασία αποκατάστασης και αγροτικής μεταρρύθμισης της ζώνης του Μιντανάο, που είναι ένα από τα κεντρικά στοιχεία της ειρηνευτικής διαδικασίας που αποτελεί εδώ και μερικά χρόνια αντικείμενο διαπραγμάτευσης με το Μαυριτανικό Απελευθερωτικό Μέτωπο.

<SPEAKER ID=198 NAME="Πρόεδρος">
Η κοινή συζήτηση έληξε.
<P>
Η ψηφοφορία θα διεξαχθεί σε λίγο.

<SPEAKER ID=199 NAME="Πρόεδρος">
Η ημερήσια διάταξη προβλέπει την κοινή συζήτηση επί των ακόλουθων προτάσεων ψηφίσματος:
<P>
B4-1094/98, του κ. Ford και άλλων, εξ ονόματος της Ομάδας του Ευρωπαϊκού Σοσιαλιστικού Κόμματος, σχετικά με τη μετεγκατάσταση της εταιρείας Rank Xerox·-B4-0077/99, του κ. Langendijk και άλλων, εξ ονόματος της Ομάδας των Πρασίνων στο Ευρωπαϊκό Κοινοβούλιο, σχετικά με τη μετεγκατάσταση της εταιρείας Rank Xerox·-B4-0081/99, της κ. Oomen-Ruijten και του κ. Pronk, εξ ονόματος της Ομάδας του Ευρωπαϊκού Λαϊκού Κόμματος, σχετικά με τη μετεγκατάσταση της εταιρείας Rank Xerox.
<SPEAKER ID=200 NAME="Ford">
Κυρία Πρόεδρε, μιλώντας εξ ονόματος της Ομάδας του Ευρωπαϊκού Σοσιαλιστικού Κόμματος σχετικά με την μετεγκατάσταση των θέσεων εργασίας από την Xerox Corporation, πρώτον θα ήθελα να ζητήσω συγνώμη εκ μέρους του συνεισηγητή μου, κ. Metten, ο οποίος έπρεπε να επιστρέψει στην Ολλανδία εξαιτίας της αναβολής αυτής της συζήτησης.
<P>
Σεβόμενος το ψήφισμά μας, επιτρέψτε μου να είμαι σαφής. Το ψήφισμά μας αφορά τη μεταφορά 250 θέσεων εργασίας από το Venray της Ολλανδίας και περισσότερων από 500 θέσεων από το Mitcheldean του Ηνωμένου Βασιλείου στην Ιρλανδία. Ωστόσο, αυτό το ψήφισμα δεν αποτελεί επίθεση κατά της Ιρλανδίας ή των Ιρλανδών, ούτε επίθεση κατά της ειρηνευτικής διαδικασίας. Θα ψηφίσουμε υπέρ της Τροπολογίας αριθ. 6 που κατέθεσαν η κ. Ahern και η κ. McKenna, η οποία επισημαίνει ότι η δημιουργία απασχόλησης στην περιοχή Dundalk αποτελεί σημαντική υποστήριξη για την ειρηνή και τη συμφιλίωση στην περιοχή των συνόρων και χαιρετίζει κατ' αρχήν την πρωτοβουλία για τη δημιουργία θέσεων εργασίας στην περιοχή.
<P>
Το κοινό ψήφισμα εξ ονόματος της Ομάδας του Ευρωπαϊκού Σοσιαλιστικού Κόμματος, της Ομάδας του Ευρωπαϊκού Λαϊκού Κόμματος και της Συνομοσπονδιακής Ομάδας της Ευρωπαϊκής Ενωτικής Αριστεράς ασχολείται με δύο κύρια ξεχωριστά ζητήματα. Το πρώτο είνα η αδυναμία της Xerox Corporation, πολυεθνικής με αμερικανική έδρα, να ζητήσει τη γνώμη του εργατικού δυναμικού, κυρίως στο Mitcheldean, και της τοπικής αυτοδιοίκησης και στις δύο τοποθεσίες.
<P>
Η εταιρεία ισχυρίζεται ότι ακολούθησε το γράμμα του νόμου, αλλά η μαρτυρία της εργατικής δύναμης του Mitcheldean, δύο μέλη της οποίας ήταν σήμερα στα θεωρεία, υποδηλώνει ότι το πνεύμα του νόμου καταπατήθηκε σε μεγάλο βαθμό. Αυτοί - η Xerox Corporation - ισχυρίζονται ότι ακολούθησαν την παρουσίαση ενός fait accompli σε αργή κίνηση. Η εταιρεία μού είπε στις αρχές της εβδομάδας ότι η διαβούλευση άρχισε στις 7 Απριλίου του 1998 και η τελική απόφαση δεν ελήφθη παρά τον Σεπτέμβριο. Όμως, έκτοτε, μου έδωσαν ένα αντίγραφο μίας φωτογραφίας και μίας ανακοίνωσης τύπου που δείχνει τη φωτογραφία της Ιρλανδής Αντιπροέδρου της Κυβέρνησης, κ. Mary Harney με τον κ. Bill Good, Αναπληρωτή Διαχειριστικό Διευθυντή της Xerox, που ανακοινώνουν το νέο εργοστάσιο στις 2 Ιουνίου. Η περίοδος της πραγματικής διαβούλευσης ήταν τόσο σύντομη που η διαδικασία ήταν σχεδόν σαν φάρσα. Ελπίζω ότι, όταν ψηφιστεί αυτό το ψήφισμα η Xerox θα προσπαθήσει πάλι, θα προσπαθήσει περισσότερο και θα προσπαθήσει σωστά.
<P>
Το δεύτερο ζήτημα με το οποίο ασχολούμαστε είναι η γενικότερη ανησυχία που αφορά την πιθανή χρήση ευρωπαϊκής βοήθειας για τη μεταφορά θέσεων εργασίας σε όλη την Ευρώπη. Είμαστε υπέρ της δημιουργίας θέσεων εργασίας όταν στην Ευρωπαϊκή Ένωση υπάρχει αυξανόμενος αριθμός 20 εκατομμυρίων ανέργων, αλλά η Xerox αποτελεί ένα παράδειγμα - σε καμία περίπτωση το μοναδικό, σε καμία περίπτωση το χειρότερο, σε καμία περίπτωση το τελευταίο - που, αν το εξετάσει κανείς από κοντά, αυτό που ισχυρίζονται ότι πρόκειται για ολοκαίνουργιες θέσεις εργασίας να αποδεικνύεται αντικατοπτρισμός. Πρόκειται για τις θέσεις εργασίας κάποιων άλλων, οι οποίες έπεσαν «θύματα απαγωγής» και κρατούνται για λύτρα και τελικά θα πουληθούν στην Ευρώπη σε αυτόν που προσφέρει τα περισσότερα.
<P>
"Οι θέσεις εργασίας κάποιων άλλων» καταστρέφουν οικογένειες και κοινότητες. Στο Forest of Dean, μία περιοχή μία υψηλό ποσοστό ανεργείας, η Xerox είναι ο μοναδικός και ο μεγαλύτερος εργοδότης. Αυτό δεν αποτελεί κατάλληλη χρήση των κοινοτικών κεφαλαίων. Δεν αποτελεί κατάλληλη χρήση της ευρωπαϊκής ενίσχυσης. Δεν αποτελεί κατάλληλη χρήση εθνικής ενίσχυσης. Θα πρέπει όλοι να είμαστε σαφείς σχετικά με αυτό. Η Ιρλανδία έχει υποφέρει όσο ο οποιοσδήποτε. Η Fruit of the Loom μετακινήθηκε σε «πλουσιότερα λιβάδια». Θα πρέπει να μάθει ο ένας από τον άλλο ότι η συμμετοχή σε αυτόν τον Ολλανδικό τύπο μειοδοσίας δεν αποτελεί τρόπο προς τα εμπρός από την άποψη της δημιουργίας θέσεων εργασίας.
<P>
Μίλησα στη Xerox αυτήν την εβδομάδα. Αυτοί μετακίνηθηκαν λίγο. Τουλάχιστον τώρα συμφώνησαν να εξετάσουν αιτήσεις για μεταφορά θέσεως εργασίας από άτομα που έχουν τα κατάλληλα προσόντα. Για αυτόν τον λόγο πρέπει να απορρίψουμε την Τροπολογία αριθ. 5 του κ. Dupuis εξ ονόματος της Ομάδας της Ευρωπαϊκής Ριζοσπαστικής Συμμαχίας, η οποία ισχυρίζεται ότι η Xerox εξετάζει αυτά τα αιτήματα. Πρόκειται για έναν αμφίβολο ισχυρισμό, αφού η αρχή αυτή συμφωνήθηκε πριν από δύο μόνο μέρες.
<P>
Η Xerox αποτελεί ένα συγκεκριμένο παράδειγμα σε ένα πολύ κοινό πρόβλημα. Έχουμε δίκιο που διαμαρτυρόμαστε για αυτήν την υπόθεση, αλλά έχουμε επίσης ευθύνη να χρησιμοποιήσουμε την εξουσία του Κοινοβουλίου για να αλλάξουμε τους κανόνες, προκειμένου να προστατεύσουμε επίσης και τα μελλοντικά θύματα.

<SPEAKER ID=201 LANGUAGE="EN" NAME="Ahern">
Κυρία Πρόεδρε, αποτελεί λόγο βαθύτατης ανησυχίας όταν οι άνθρωποι χάνουν τις δουλειές τους και είνα απολύτως σωστό και φυσικό να τίθενται ζητήματα αναφορικά με τη διαβούλευση και τη συμμόρφωση προς τους κανονισμούς της ΕΕ. Ωστόσο, είναι απαράδεκτο να βάζει κανείς στόχο τη δημιουργία θέσεων εργασίας για άλλους, κυρίως σε μία περιοχή όπως το Dundalk, που χρειάζεται οικονομική σταθερότητα για να παγιωθεί η διαδικασία ειρήνευσης και συμφιλίωσης. Συνεπώς, εκφράζω τη μεγάλη μου ικανοποίηση για τα σχόλια του κ. Ford και το γεγονός ότι συμφωνεί με την τροπολογία μου - που δηλώνει την αρχή της δημιουργίας θέσεων εργασίας σε εκείνη την περιοχή - είναι σημαντικό.
<P>
Η μετεγκατάσταση αφορά τη μετακίνηση των βιομηχανικών εγκαταστάσεων από ένα κράτος μέλος σε ένα άλλο και αυτό αφορά την Ευρωπαϊκή Ένωση από τη στιγμή που η κρατική βοήθεια ή τα Διαρθρωτικά Ταμεία είναι ή φαίνεται να είναι εκείνα που τροφοδοτούν και ενθαρρύνουν τέτοια μετεγκατάσταση. Ωστόσο, πολλοί παράγοντες μπορούν να συμβάλλουν σε μία εμπορική απόφαση για την μετεγκατάσταση ενός εργοστασίου. Στο πλαίσιο αυτό, αποτελεί θέμα συνεχών επικρίσεων στην Ιρλανδία το γεγονός ότι μέλη της κυβέρνησης, κυρίως πρόεδροι και αντιπρόεδροι της Κυβέρνησης, βιάζονται να ανακοινώσουν αποφάσεις πριν ακόμα θεσπιστούν. Θα επικρίνω την κ. Harney για αυτό, αν, όπως έχει επισημανθεί, το έκανε κάποια στιγμή της διαδικασίας όταν θα έπρεπε να λαμβάνουν χώρα οι διαβουλεύσεις.
<P>
Ωστόσο, στην Ιρλανδία αρνούμαστε να παίξουμε τους κακούς εξαιτίας μίας ή δύο μετεγκαταστάσεων υψηλού προφίλ τα τελευταία χρόνια. Έχουμε και εμείς χάσει σημαντικά έργα και σπουδαίους αριθμούς θέσεων εργασίας. Τα διαρθρωτικά ταμεία δεν αποτελούν παράγοντα σε αυτά τα πακέτα και η πολιτική, ότι η κρατική βοήθεια θα πρέπει να περικόπτεται αν μία επιχείρηση μεταγκατασταθεί, αποτελεί συνεπή πρακτική της Αρχής Βιομηχανικής Ανάπτυξης στην Ιρλανδία. Αυτό είναι απλά θέμα καλής πρακτικής στην βιομηχανική πολιτική και σωστής διαχείρισης των δημόσιων οικονομικών.

<SPEAKER ID=202 LANGUAGE="NL" NAME="Oomen-Ruijten">
Κυρία Πρόεδρε, καταθέτουμε αυτό το ψήφισμα όχι επειδή επικρίνουμε τον τρόπο με τον οποίο η Xerox αντιμετωπίζει τα συμβούλια επιχειρήσεως. Δεν πιστεύουμε τίποτα τέτοιο. Επίσης, δεν επικρίνουμε, κυρία Πρόεδρε, τον τρόπο με τον οποίο οι αρχές της Ιρλανδίας προσπάθησαν να προσελκύσουν την Xerox για να εγκατασταθεί στη χώρα τους, προκειμένου να διευκολυνθεί η επίλυση του προβλήματος της ανεργίας που αντιμετωπίζουν. Κυρία Πρόεδρε, αυτό που επικρίνουμε είναι ότι επιτρέπεται να χρησιμοποιούνται πόροι της Ευρωπαϊκής Ένωσης, για παράδειγμα, για να μεταφέρεται το τμήμα ηλεκτρονικών από το Venray σε ένα νέο τόπο εγκατάστασης στην Ιρλανδία.
<P>
Κυρία Πρόεδρε, έρχεται τώρα η Xerox και λέει: «Δεν πρόκειται για μετεγκατάσταση. Μετατίθεται ένα μέρος του προσωπικού και μεταφέρεται ένα τμήμα της επιχείρησης». Αυτό που θέλουμε να γνωρίζουμε, Κυρία Πρόεδρε, είναι ποιες διαβουλεύσεις πραγματοποιήθηκαν με την Ευρωπαϊκή Επιτροπή. Αυτό που θέλουμε να γνωρίζουμε είναι για ποιο λόγο επέτρεψε η Ευρωπαϊκή Επιτροπή, είτε με την προσφορά τόπου εγκατάστασης είτε με την προσφορά ενισχύσεων, σ' αυτήν την πολυεθνική , η οποία όπως γνωρίζουμε επιθυμεί να συρρικνώσει τις εγκαταστάσεις της σε παγκόσμια κλίμακα, να μεταθέσει ένα μέρος του προσωπικού της στις εγκαταστάσεις στην Ιρλανδία. Πώς μπορεί να επέρχεται μια παρόμοια στρέβλωση του ανταγωνισμού με χρήματα της Ευρωπαϊκής Ένωσης, δηλαδή των Ευρωπαίων φορολογουμένων;

<SPEAKER ID=203 LANGUAGE="EN" NAME="McCartin">
Κυρία Πρόεδρε, το θέμα δεν είναι τόσο κατάλληλο για να ασχοληθούμε με αυτό στη συζήτηση των επειγόντων θεμάτων.
<P>
Πρώτα από όλα, το μεγαλύτερο μέρος των επενδύσεων στην Ιρλανδία γίνεται σε ολοκαίνουργια έργα και δεν αφορά τη μετεγκατάσταση θέσεων εργασίας. Τα κίνητρα που δόθηκαν στη Xerox στην Ιρλανδία συμμορφώνονται απολύτως με την πολιτική του ανταγωνισμού στην Ευρωπαϊκή Ένωση. Κάνενα ευρωπαϊκο χρήμα δεν αναμείχθηκε στο έργο. Επομένως, εδώ υπάρχει ένα σοβαρό λάθος.
<P>
Το Ηνωμένο Βασίλειο λαμβάνει το 40 % όλων των ξένων επενδύσεων που έρχεται στην Ευρωπαϊκή Ένωση. Μήπως η Επιτροπή πρόκειται να διεξάγει έρευνες για αυτό, με τον ισχυρισμό ότι επειδή παίρνει το 40 % όλων των επενδύσεων κάτι δεν παέι καλά; Πρόσφατα, είδαμε σε πρωτοσέλιδα Ολλανδικών και Ιρλανδικών εφημερίδων τίτλους αναφορικά με τη ναύλωση αεροσκαφών, για να μεταφέρουν εργαζόμενους από τη Δυτική Ιρλανδία σε θέσεις εργασίας στην Ολλανδία, γιατί η Ολλανδία δεν μπορεί να βρεί εργαζόμενους να κάνει αυτή τη δουλειά. Ωστόσο, δεν μπορούμε να βρούμε αρκετούς εργαζόμενους για τις δικές μας βιομηχανίες εντατικής απασχόλησης στην Ιρλανδία. Πρόκειται μήπως να ζητήσουμε από την Επιτροπή να το ερευνήσει; Σας παρακαλώ να μη ζηλεύετε την Ιρλανδία, γιατί τα τελευταία δύο περίπου χρόνια είχαμε μία οικονομική ανάπτυξη. Η Ιρλανδία αντιπροσωπεύει 1 % της Ευρωπαϊκής Ένωσης, 1 % της οικονομίας.
<P>
Οι 8.000 καθαρές θέσεις εργασίες που κερδίσαμε πέρσι, την καλύτερη μέχρι τώρα χρονιά μας, δεν πρόκεται να επιλύσουν το πρόβλημα στην Ολλανδία ή στο Ηνωμένο Βασίλειο. Παρακαλώ, κύριοι βουλευτές, μην προσπαθείτε να πείτε στους εκλογείς της περιφέρειάς σας ότι η οικονομική άνθηση της Ιρλανδίας παίρνει τις θέσεις εργασίας από τις εκλογικές σας περιφέρειες. Αυτό αποτελεί παντελή διαστρέβλωση της αλήθειας και μία κατάχρηση της διαδικασίας καταπείγοντος σε αυτό εδώ το Κοινοβούλιο.

<SPEAKER ID=204 LANGUAGE="EN" NAME="Fitzsimons">
Κυρία Πρόεδρε, ενώ εκφράζω την ικανοποίηση μου για το περισσότερο μετριοπαθές ύφος του συμβιβαστικού ψηφίσματος, ακόμα δεν μπορώ να το υποστηρίξω, γιατί υπονοεί μία απαράδεκτη κριτική κατά της Ιρλανδίας που δεν είναι αληθινή. Αν δεν εγκριθεί, θα αντιταχθώ ακόμα περισσότερο στην ώθηση και τη γενική ιδέα των ψηφισμάτων της Ομάδας του Ευρωπαϊκού Σοσιαλιστικού Κόμματος και της Ομάδας των Πρασίνων. Ούτε όμως μπορώ να υποστηρίξω το ψήφισμα της Ομάδας του Ευρωπαϊκού Λαϊκού Κόμματος. Τα διαρθρωτικά ταμεία δεν αποτελούν παράγοντα για αυτού του είδους τα πακέτα. Η κρατική μας ενίσχυση προς τις βιομηχανίες είναι λογική και επιτρεπτή και έχει εγκριθεί από την Επιτροπή. Μειώνεται σε απάντηση προς την αυξημένη ανάπτυξή μας, τη μείωση των δημοσιών δαπανών μας και των νέων κανόνων της Ευρωπαϊκής Ένωσης.
<P>
Το ζήτημα της μετεγκατάστασης συζητήθηκε στο Συμβούλιο Βιομηχανίας και ο Επίτροπος Van Miert πιστεύει ότι οι ισχύοντες κανόνες είναι υπέραρκετοί, για να αποτρέψουν την κατάχρηση της κρατικής βοήθειας και ότι καμία περαιτέρω δράση δεν μπορεί να ζητηθεί από την Επιτροπή. Είμαι υπερήφανος για το ρεκόρ μας να εξασφαλίσουμε εσωτερικές επενδύσεις. Πολλοί παράγοντες μπορούν να συμβάλλουν στη λήψη αποφάσεων για μετεγκατάσταση. Σήμερα στην Ιρλανδία έχουμε μία ταλαντούχα και καλά εκπαιδευμένη εργατική δύναμη και μία καλή βάση προσόντων. Στο Dundalk, το προφίλ βοήθειας της εργατικής δύναμης είναι σωστό. Έχουμε τα γλωσσικά προσόντα και την απαραίτητη ευελιξία, παραγωγικότητα και εργατικό κόστος. Η συνετή μας επένδυση στις τηλεπικοινωνίες μας επέτρεψε να ωφεληθούμε από ένα από τα μεγαλύτερα προηγμένα δίκτυα στην Ευρώπη.
<P>
Θα επεσήμανα στους Βρετανούς εισηγητές της αρχικής πρότασης ψηφίσματος κατεπείγοντος ότι, η δική τους Κυβέρνηση των Εργατικών έκανε τον μεγαλύτερο θόρυβο όταν η Γερμανική Κυβέρνηση αμφισβήτησε πρόσφατα την εισαγωγή εναρμονισμένου φορολογικού συστήματος στην Ευρωπαϊκή Ένωση. Πώς μπορείτε να ζητήσετε στην πραγματικότητα μία επανευθυγράμμιση των φόρων στα κράτη μέλη, όταν η ίδια σας η κυβέρνηση αντιδρά ενάντια σε μία τέτοια κίνηση; Η Ιρλανδική Κυβέρνηση επέτυχε συμφωνία με την Ευρωπαϊκή Ένωση αναφορικά με τη ρύθμιση του καθεστώτος εταιρικών φόρων.
<P>
Φυσικά, καλωσορίζω την απόφαση της Xerox να μετεγκατασταθεί στην Ιρλανδία και θα την παρακαλούσα να καταβάλει τα δυνατά της, για να αποφύγει απολύσεις.

<SPEAKER ID=205 LANGUAGE="FR" NAME="Dupuis">
Κυρία Πρόεδρε, νομίζω ότι δεν πρέπει να εκπλησσόμεθα από την εξέλιξη των πραγμάτων. Ορισμένοι συνάδελφοι στο Κοινοβούλιό μας έχουν διευρύνει χωρίς διακοπή το πεδίο των επειγόντων θεμάτων. Μιλήσαμε για το ντοπάρισμα και σήμερα βρισκόμαστε ενώπιον μιας πολύ πιο σοβαρής κατάστασης, της συγκεκριμένης περίπτωσης μίας επιχείρησης. Μπορούμε να φαντασθούμε πόσες περιπτώσεις επιχειρήσεων θα μπορούσαν να υποβληθούν στην παρούσα συνέλευση και να την μετατρέψουν, όπως σήμερα, σε συνέλευση συνδικάτων και εργοδοτών, όπου κανείς δεν διαθέτει τα στοιχεία και κανείς δεν μπορεί να κρίνει με βάση τεκμήρια.
<P>
Στην παρούσα περίπωση υπάρχει ένας ορισμένος αριθμός ανακριβειών, ένας ορισμένος αριθμών πραγμάτων τα οποία είναι απολύτως λανθασμένα. Εξάλλου, γίνεται λόγος για μετεγκατάσταση. Οι συνάδελφοι πρέπει να γνωρίζουν ότι σε μία εσωτερική αγορά δεν υπάρχει πλέον μετεγκατάσταση, αλλά μάλλον επιλογή εκ μέρους των επιχειρήσεων, οι οποίες έχουν το απόλυτο δικαίωμα να εγκατασταθούν εκεί, όπου κρίνουν ότι είναι προτιμότερο, εκεί όπου κρίνουν ότι οι συνθήκες είναι καταλληλότερες για την παραγωγή τους.
<P>
Συνεπώς, καλώ έντονα τους συναδέλφους να προσαρμόσουν τις τροποποιήσεις, δεδομένου ότι δεν μπορούμε πλέον παρά να περιορίσουμε τη ζημία, τις οποίες υπέβαλε η ριζοσπαστική συμμαχία, ώστε να διευκρινισθεί κάπως η κατάσταση και να μην υποστεί κυρώσεις μία αμερικανική επιχείρηση η οποία προέβη σε ένα ορισμένο αριθμό αναδιαρθρώσεων στις Κάτω Χώρες και τη Μεγάλη Βρετανία και η οποία, επιπλέον, δημιούργησε 1000 θέσεις απασχόλησης σε μία άλλη χώρα της Ευρωπαϊκής 'Ενωσης.
<P>
Οφείλουμε να τους συγχαρούμε. Για το λόγο αυτό καλώ τους συναδέλφους μας να υπεψηφίσουν τις τροπολογίες της ομάδας ARE και εκφράζω την ικανοποίησή μου που υπάρχουν ακόμη αμερικανοί, οι οποίοι έχουν εμπιστοσύνη και οι οποίοι έρχονται στις χώρες μας και οι οποίοι πραγματοποιούν αναδιαρθρώσεις όταν αυτό είναι απαραίτητο.

<SPEAKER ID=206 LANGUAGE="NL" NAME="Vanhecke">
Κυρία Πρόεδρε, το ψήφισμα που έχει κατατεθεί για τη μετεγκατάσταση μιας μεγάλης επιχείρησης από ένα κράτος μέλος της Ευρωπαϊκής Ένωσης σε ένα άλλο μας φέρνει αντιμέτωπους με ένα γνωστό αλλά σημαντικό πρόβλημα. Στην περίπτωση αυτή βλέπουμε ότι τα τεράστια κονδύλια, για παράδειγμα, των διαρθρωτικών ταμείων και του ταμείου συνοχής μπορούν να χρησιμοποιηθούν με άμεσο ή έμμεσο τρόπο, όχι για να δημιουργηθούν νέες θέσεις απασχόλησης, αλλά για την προσέλκυση επιχειρήσεων, και συνεπώς απασχόλησης, από άλλα κράτη μέλη της Ευρώπης. Για να το πω με ένα κάπως απότομο, αλλά παρ'όλα αυτά σωστό τρόπο: πρόκειται για ένα είδος οργανωμένης κλοπής θέσεων απασχόλησης.
<P>
Πρέπει όμως να ομολογήσω ότι δεν είμαι αρμόδιος για να κρίνω το φάκελο που εξετάζουμε σήμερα. Πιστεύω ακόμα ότι, ιδιαιτέρως η Ιρλανδία, έκανε τα τελευταία χρόνια πολύ μεγάλες προσπάθειες για να αξιοποιήσει με έξυπνο και αποτελεσματικό τρόπο τους κοινοτικούς πόρους, πράγμα το οποίο δεν μπορεί δυστυχώς να λεχθεί και για άλλα κράτη μέλη ή περιφέρειες.
<P>
Όμως, σε γενικές γραμμές τα προβλήματα με τη χρήση των ευρωπαϊκών ταμείων είναι τεράστια. Υπάρχει το πρόβλημα της σπατάλης και της απάτης - και νομίζω ότι η Επιτροπή δεν θα αντιταχθεί σ'αυτό σήμερα - υπάρχουν τα προβλήματα της άστοχης χορήγησης των πόρων αυτών και τα προβλήματα που αφορούν τη μετατόπιση, αντί για τη δημιουργία απασχόλησης.
<P>
Η περιφέρειά μου, η Δυτική Φλάνδρα, βρίσκεται αντιμέτωπη με ένα παρόμοιο πρόβλημα. Συγκεκριμένα, η διπλανή περιφέρεια της Βαλλονίας προσελκύει συστηματικά επιχειρήσεις αξιοποιώντας τα 30 δισεκατομμύρια φράγκα που της διατίθενται από τα διαρθρωτικά ταμεία. Η Ευρωπαϊκή Επιτροπή γνωρίζει και αναγνωρίζει το πρόβλημα αυτό, μέχρι σήμερα όμως δεν έχει κάνει απολύτως τίποτα. Εάν αυτό το πρόβλημα δεν αντιμετωπιστεί με ριζικό τρόπο, φοβάμαι ότι, μετά από λίγο καιρό, οι ευρωπαϊκοί λαοί θα πάψουν να είναι αλληλέγγυοι ο ένας με τον άλλο. Αυτό θα ήταν λυπηρό. Εάν λοιπόν θέλουμε να το αποφύγουμε, είναι καιρός να κάνουμε κάτι.

<SPEAKER ID=207 LANGUAGE="EN" NAME="Banotti">
Κυρία Πρόεδρε, όσα έπρεπε να ειπωθούν για αυτό το ζήτημα έχουν τα περισσότερα ειπωθεί. Θα ήθελα μόνο να επανέλθω στο γεγονός ότι πολλοί συνάδελφοι έχουν την εσφαλμένη αντίληψη ότι τα Ευρωπαϊκά κεφάλαια έχουν χρησιμοποιηθεί με ανήθικο τρόπο, για να προσελκύσουν την Xerox Corporation στην Ιρλανδία.
<P>
Πιστεύω ότι αυτό που προσέλκυσε την Xerox και πολλές άλλες εταιρείες υψηλής τεχνολογίας στην Ιρλανδία ήταν η απόφαση πολλών διαδοχικών ιρλανδικών Κυβερνήσεων να προσανατολίσουν τον στόχο της εκπαίδευσης στους νέους και να τους προετοιμάσουν για αυτές τις θέσεις εργασίας υψηλής τεχνολογίας, γεγονός που είχε ως αποτέλεσμα η Ιρλανδία να γίνει ένας ελκυστικός τόπος ως τοποθεσία τέτοιων εταιρειών.
<P>
Θα ήθελα να πω ότι κατανοώ πλήρως την ανησυχία της εργατικής δύναμης, κυρίως στο Ηνωμένο Βασίλειο, που αυτό το αντιλαμβάνονται ως μία επίθεση κατά των θέσεων εργασίας τους. Αποδέχομαι την επισήμανσή τους ότι δεν έγιναν αρκετές διαβουλεύσεις μαζί τους και ότι αν έγιναν κάποιες, αυτές ήταν πολύ επιφανειακές, πράγμα που στην πραγματικότητα αντιβαίνει στην οδηγία για την εργασία που είχε υποστηρίξει το Κοινοβούλιο.
<P>
Αφού τα είπα όλα αυτά, καλοσωρίζω τις θέσεις εργασίες που έρχονται στο Dundlak, ένα στενάχωρο μαύρο μέρος που χρειάζεται απεγνωσμένα καλύτερη ανάπτυξη και περισσότερες θέσεις εργασίας. Πιστεύω ότι αυτό μπορούμε να το επιλύσουμε με τρόπο αποδεκτό από όλους. Προφανώς, δεν υπάρχει εδώ μεγάλη διαφορά απόψεων μεταξύ μας.

<SPEAKER ID=208 NAME="Marνn">
Κυρία Πρόεδρε, θα ήθελα να αρχίσω λέγοντας ότι κατανοώ απόλυτα, εξ ονόματος της Επιτροπής, τα προβλήματα των περιφερειών που χάνουν θέσεις εργασίας προς όφελος άλλων περιοχών της Κοινότητας. Ευτυχώς, αυτές οι περιπτώσεις είναι ακόμη σχετικά σπάνιες στο εσωτερικό της Ευρωπαϊκής Ένωσης και, φυσικά, εδώ υπάρχει αυτό που επισημάνατε προ ολίγου. Οι νέες θέσεις εργασίας που δημιουργούνται σε ορισμένες περιφέρειες της Ένωσης, οι οποίες δέχονται την επένδυση, είναι ευπρόσδεκτες, αφού το γεγονός αυτό συνεπάγεται αύξηση των θέσεων εργασίας. Παρ' όλα αυτά τα θετικά στοιχεία, όμως, δεν μπορούμε να αποστρέψουμε την προσοχή μας από τις οδυνηρές επιπτώσεις που υπάρχουν στις περιφέρειες όπου χάνονται θέσεις εργασίας. Πρόκειται, επομένως, για μια πολύ δύσκολη ισορροπία.
<P>
Οι κοινωνικές επιπτώσεις των μετεγκαταστάσεων ενδέχεται να επιδεινωθούν, αν δεν υπάρξουν προηγουμένως επαρκείς διαβουλεύσεις με τους εργαζομένους ή τους εκπροσώπους τους. Και, ακριβώς για να ελαφρυνθούν οι αρνητικές κοινωνικές επιπτώσεις που έχουν συχνά οι αναδιαρθρώσεις των εργοδοτών, η Ευρωπαϊκή Ένωση διαθέτει διάφορα νομικά μέσα, που έχουν σκοπό να εξασφαλίσουν ότι, αυτός ο τύπος δραστηριοτήτων πραγματοποιείται σε κοινωνικό κλίμα αποδοχής και ότι λαμβάνονται δεόντως υπόψη τα συμφέροντα των ενδεχόμενων θιγομένων. Θέλω να σας πω επ' αυτού ότι οι υπηρεσίες της Επιτροπής διερευνούν αυτόν τον καιρό αν η Xerox έχει τηρήσει την κοινοτική και την εθνική σχετική νομοθεσία.
<P>
Κατά την εξέταση των περιπτώσεων μετεγκατάστασης, δεν πρέπει να υπερβάλει κανείς όσον αφορά την επίδραση των ενισχύσεων στις αποφάσεις των επιχειρήσεων. Μπορεί οι ενισχύσεις να επηρεάζουν την επιλογή της νέας θέσης, αλλά δεν επηρεάζουν αναγκαστικά την απόφαση να κλείσουν ή να μειωθούν οι υπάρχουσες εγκαταστάσεις. Αυτό το θέμα, ωστόσο, συζητήθηκε στα δύο τελευταία Συμβούλια Βιομηχανίας και η Επιτροπή εξήγησε και στις δύο περιπτώσεις τα μέτρα που έχουν ληφθεί για να μειωθούν τα κίνητρα που μπορούν να παράσχουν τα κράτη μέλη στις επιχειρήσεις για να μετεγκασταθούν από ένα μέρος σε άλλο. Θα σας τα συνοψίσω τηλεγραφικά:
<P>
Πρώτον: στις νέες οδηγίες του Δεκεμβρίου 1997, η Επιτροπή μείωσε τα επίπεδα περιφερειακής ενίσχυσης που μπορούν να χορηγούν τα κράτη μέλη. Οι οδηγίες αυτές θα τεθούν σε ισχύ στα τέλη του 1999.
<P>
Δεύτερον: οι πρόσφατες πολυτομεακές οδηγίες για τις περιφερειακές ενισχύσεις για μεγάλα επενδυτικά σχέδια ενδέχεται να μειώσουν ακόμη περισσότερο τα επίπεδα ενίσχυσης των μεγάλων έργων.
<P>
Τρίτον: εισήχθη στις οδηγίες για τις περιφερειακές ενισχύσεις και στις ρυθμίσεις για τα διαρθρωτικά ταμεία μια ρήτρα περί διαρκείας, σύμφωνα με την οποία οι επενδύσεις που έχουν λάβει ενίσχυση πρέπει να διατηρηθούν τουλάχιστον επί πέντε έτη.
<P>
Τέταρτον: η Επιτροπή υιοθέτησε, επίσης, μια νέα ανακοίνωση σχετικά με τις φορολογικές ενισχύσεις, στην οποία εξηγείται πώς εφαρμόζονται οι κανόνες για τις κρατικές ενισχύσεις στα φορολογικά κίνητρα.
<P>
Πέμπτον: ιδιαίτερα ενδιαφέρουσα πτυχή σ' αυτήν την περίπτωση, η Επιτροπή έλαβε μέτρα για να καταργήσει τα στοιχεία κρατικής ενίσχυσης που υπάρχουν στην ιρλανδική φορολογία εταιριών.
<P>
Όσον αφορά το συγκεκριμένο ζήτημα της κοινοτικής χρηματοδότησης, θα ήταν χρήσιμο να μάθει το Κοινοβούλιο ότι, από την 1η Ιανουαρίου 1998, το Ευρωπαϊκό Ταμείο Περιφερειακής Ανάπτυξης δεν παρέχει πλέον ενίσχυση στο καθεστώς τοπικών επενδύσεων στην Ιρλανδία. Κατά συνέπεια, δεν υπήρξε παρέμβαση του Ευρωπαϊκού Ταμείου Περιφερειακής Ανάπτυξης στην Ιρλανδία από το 1998. Αυτή η απόφαση ελήφθη για να εξορθολογιστεί η κοινοτική ενίσχυση προς τον παραγωγικό τομέα της Ιρλανδίας, αλλά και επειδή εκτιμήθηκε ότι αυτό το πρόγραμμα δεν έπρεπε να συνεχίσει να λαμβάνει κοινοτική ενίσχυση, δεδομένου, ακριβώς, του προχωρημένου σταδίου ανάπτυξης της ιρλανδικής οικονομίας.
<P>
Επομένως, κάθε νέα ενίσχυση υπέρ της νέας μονάδας της Xerox στο Duncalk δεν συγχρηματοδοτήθηκε από το ΕΤΠΑ, ούτε έλαβε ενισχύσεις του Ευρωπαϊκού Κοινωνικού Ταμείου.

<SPEAKER ID=209 NAME="Πρόεδρος">
Η κοινή συζήτηση έληξε.
<P>
Η ψηφοφορία θα διεξαχθεί σε λίγο.

<CHAPTER ID=6>
Ψηφοφορίες (συνέχεια)
<SPEAKER ID=210 NAME="Gallagher">
Ζούμε σε μία εσωτερική αγορά που λειτουργεί μέσα στην Ευρωπαϊκή Ένωση, όπου υπάρχει ελεύθερη κυκλοφορία αγαθών, ατόμων, υπηρεσιών και κεφαλαίων σε όλες τις επικράτειες των δεκαπέντε κρατών μελών, που καλύπτουν έναν πληθυσμό σχεδόν 340 εκατομμυρίων ατόμων. Ωστόσο, δεν υπάρχει αυτή τη στιγμή κοινό σύστημα ΦΠΑ μέσα στην Ευρωπαϊκή Ένωση και από την άποψη αυτή, η σημερινή έλλειψη ομοιομορφίας οδήγησε σε κατακερματισμό των εργασιών της ενιαίας αγοράς που λειτουργεί σε δεκαπέντε διαφορετικές φορολογικές περιοχές.
<P>
Το γεγονός ότι είναι αδύνατον να γνωρίζουμε τα πάντα για τις ισχύουσες διατάξεις περί ΦΠΑ στα άλλα κράτη μέλη της Ευρωπαϊκής Ένωσης σημαίνει ότι οι φορολογούμενοι πρέπει να λειτουργούν σε μία κατάσταση νομικής αβεβαιότητας, καθώς και να εργάζονται με διάφορες διαφορετικές γραφειοκρατικές διαρθρώσεις στα διάφορα κράτη μέλη της Ευρωπαϊκής Ένωσης. Ο ΦΠΑ είναι ένας από τους τομείς που καλύπτονται από τη δεύτερη φάση της πρωτοβουλίας SLIM (Απλούστευση της Νομοθεσίας σχετικά με την Εσωτερική Αγορά), στην οποία η Ευρωπαϊκή Ένωση έχει επιδείξει σημαντικό ενδιαφέρον.
<P>
Συγκεκριμένα, το SLIM αναγνώρισε την ανάγκη υιοθέτησης απλούστερων διαδικασιών που αφορούν την επιστροφή του ΦΠΑ, που θα βοηθούσε τις επιχειρήσεις σε όλη την Ευρωπαϊκη Ένωση για την πληρωμή των επιστροφών σχετικά με την πώληση προϊόντων ή την παροχή υπηρεσιών. Ως μέρος της συνεχούς εργασίας για τη βελτίωση του κοινού συστήματος ΦΠΑ, η Ευρωπαϊκή Επιτροπή πρότεινε προτάσεις που αφορούν το δικαίωμα έκπτωσης του κόστους του ΦΠΑ που έχει επιβληθεί. Επιζητά να μεταβάλλει το ισχύον σύστημα, σύμφωνα με το οποίο οι έμποροι ακολουθούν εξαιρετικά πολύπλοκες και δαπανηρές διαδικασίες προκειμένου να ζητήσουν επιστροφή των χρημάτων από τις φορολογικές αρχές στο κράτος μέλος όπου επιβλήθηκε ο ΦΠΑ. Αυτό θα αντικατασταθεί από ένα απλούστερο σύστημα, σύμφωνα με το οποίο οι εταιρείες μπορούν να χρησιμοποιούν την κανονική επιστροφή του ΦΠΑ τους για να εκπέσουν του ΦΠΑ που τους επιβλήθηκε σε ένα άλλο κράτος μέλος.
<P>
Η πρόταση επιδιώκει επίσης να θεσπίσει κοινούς κανόνες σχετικά με το δικαίωμα έκπτωσης του ΦΠΑ σε ορισμένες κατηγορίες δαπανών, οι οποίες έχουν ένα στοιχείο ιδιωτικής κατανάλωσης, όπως τα τρόφιμα, τα ποτά, η διαμονή σε ξενοδοχείο και τα επιβατηγά αυτοκίνητα.
<P>
Υποστηρίζω τα μέτρα που βοηθούν τις εταιρείες να ευημερούν και να λειτουργούν αποτελεσματικότερα στην επικράτεια της Ευρωπαϊκής Ένωσης. Η Ευρωπαϊκή Ένωση πρέπει να εισάγει δίκαιους και οριστικούς κανόνες που να διέπουν το κοινό σύστημα ΦΠΑ, βάσει της αρχής ενός μόνο τόπου φορολόγησης και έκπτωσης.

<SPEAKER ID=211 NAME="Murphy">
Το Εργατικό Κόμμα του Ευρωπαϊκού Κοινοβουλίου απείχε από την τελική ψηφοφορία για την έκθεση του κ. Riccardo Garosci, σχετικά με την πρόταση για μία Οδηγία του Συμβουλίου, που τροποποιεί την Οδηγία 77/388/ΕΟΚ και την Οδηγία 98/xxx/ΕΟΚ σχετικά με τους κανόνες που διέπουν το δικαίωμα έκπτωσης του Φόρου Προστιθέμενης Αξίας. Τόσο οι συστάσεις του εισηγητή όσο και η πρόταση της Επιτροπής έκαναν σημαντικές αλλαγές στην φορολογική έκπτωση σχετικά με την επιχειρηματική χρήση αυτοκινήτων, ξενοδοχείων, τροφίμων και ποτών και ψυχαγωγίας. Σε πολλές περιπτώσεις, αυτές οι προτάσεις θα προσθέσουν στον διοικητικό φόρτο των επιχειρήσεων, κυρίως των μικρομεσαίων επιχειρήσεων. Επιπλέον, δεν υπάρχει αρκετή ευελιξία σε αυτές που να αντανακλά την αντιμετώπιση αυτής της απαλλαγής του ΦΠΑ από τα εθνικά συστήματα.
<P>
Έκθεση Malerbe (A4-0366/98)
<SPEAKER ID=212 NAME="Hyland">
Υποστηρίζω τη γνώμη της Επιτροπής Οικονομικής, Νομισματικής και Βιομηχανικής Πολιτικής του Ευρωπαϊκού Κοινοβουλίου, η οποία εξέφρασε την έντονη υποστήριξή της σε μία πρόταση της Ευρωπαϊκής Επιτροπής με σκοπό την ενίσχυση του διεθνούς συντονισμού για την αντιμετώπιση των προκλήσεων της παγκοσμιοποίησης και της κοινωνίας των πληροφοριών. Η Ευρωπαϊκή Επιτροπή εξέτασε τα προβλήματα που έχει προκαλέσει η αλληλεπίδραση μεταξύ της παραδοσιακής ρύθμισης και των απαιτήσεων της «on-line» οικονομίας, προσπαθώντας να εντοπίσει τομείς όπου χρειάζεται ο ενισχυμένος διεθνής συντονισμός.
<P>
Δεν προτείνει μία συγκεκριμένη λύση στα ζητήματα αυτά καθ'εαυτά, ούτε προτείνει ότι θα πρέπει να θεσπιστεί για τον internet ένας παγκόσμιος κανονισμός ή να συσταθούν διεθνείς οντότητες. Ωστόσο, πιστεύω ότι η ιδέα της θέσπισης ενός πρωτοκόλλου για το internet, που θα αποτελεί ένα μη δεσμευτικό από νομική άποψη κείμενο, που θα θέτει διεθνώς εγκεκριμένους στόχους και αρχές σε τομείς, όπως η φορολόγηση, η υπαιτιότητα, η δικαιοδοσία και η προστασία δεδομένων, θα ήταν πράγματι μία πολύ καλή ιδέα.
<P>
Από μία ευρωπαϊκή προοπτική, ο κύριος σκοπός του εν λόγω πρωτοκόλλου θα ήταν να εξασφαλίσει ότι οι ευρωπαϊκές εταιρείες και οργανισμοί θα μπορούν να συμμετέχουν πλήρως στις ευκαιρίες που προσφέρουν το Internet και το ηλεκτρονικό εμπόριο, ώστε να αποφευχθούν οι πρόωροι και αντιμαχόμενοι κανονισμοί και να εξασφαλιστεί ότι οι καταναλωτές προστατεύονται κάθε στιγμή.
<P>
Η Επιτροπή Οικονομικής, Νομισματικής και Βιομηχανικής Πολιτικής του Κοινοβουλίου έχει δίκιο που υποστηρίζει την πρόταση της Ευρωπαϊκής Επιτροπής σχετικά με μία διεθνή πρωτοβουλία για το Internet και το ηλεκτρονικό εμπόριο. Ένα τέτοιου είδους έγγραφο θα εξασφάλιζε ότι θα θεσπίζονταν μία σειρά διεθνώς εγκεκριμένων στόχων σε συνεργασία με άλλες χώρες, κυριότερα της Ηνωμένες Πολιτείες της Αμερικής, και θα ενθάρρυνε μία απλοποιημένη κανονιστική διαχείριση του Internet.
<P>
Η τεχνολογία των πληροφοριών έχει κάνει εκπληκτικά βήματα τα τελευταία χρόνια και η έλευση του Internet πρόσφατα έφερε τα οφέλη της ΤΠ σε πάρα πολλές οικίες και επιχειρήσεις. Η θέσπιση ενός πρωτοκόλλου για το Internet θα ήταν μία πολύ λογική ιδέα και θα ήταν προς όφελος των καταναλωτών. Τα δικαιώματα των καταναλωτών πρέπει να βρίσκονται κάθε στιγμή εντονότατα στην σκέψη της Ευρωπαϊκής Επιτροπής και του Ευρωπαϊκού Κοινοβουλίου.
<P>
Από την σκοπιά της Ιρλανδίας, εκφράζω την ικανοποίηση μου για την πρόσφατη πρωτοβουλία της Ιρλανδικής Κυβέρνησης, η οποία επιδιώκει στο προσεχές μέλλον να κάνει την Ιρλανδία το κέντρο του ηλεκτρονικού εμπορίου στην Ευρώπη.

<SPEAKER ID=213 NAME="Rovsing">
Η παγκόσμια ηλεκτρονική αγορά απαιτεί τεχνική, νομική και εμπορική ρύθμιση ελαστικού χαρακτήρα, ούτως ώστε να μην παρεμποδιστεί η ανάπτυξή της. Ως εκ τούτου συμφωνώ με την Επιτροπή ως προς την αδήριτη ανάγκη διεξαγωγής ενός ευρύ διαλόγου ανάμεσα στις αρχές, τον επιχειρηματικό κόσμο, τους καταναλωτές και τους διεθνείς οργανισμούς. Για τους ίδιους λόγους είμαι από καιρό υπέρ της δημιουργίας ενός διεθνούς καταστατικού χάρτη για το Διαδίκτυο και γι' αυτό φυσικά χαίρομαι για τη συγκεκριμένη πρόταση της Επιτροπής.
<P>
Στηρίζω επίσης τη διεύρυνση του χάρτη που προτείνει η επιτροπή, ούτως ώστε να προασπιστούν τα συμφέροντα των καταναλωτών, αλλά και να αποφευχθεί η αντικρουόμενη νομοθεσία τόσο εντός όσο και εκτός της ΕΕ.

<SPEAKER ID=214 NAME="Titley">
Ψηφίζω σήμερα υπέρ της εν λόγω εκθέσεως. Ο ενισχυμένος διεθνής συντονισμός θα συμβάλλει στον αγώνα κατά της πορνογραφίας στο Internet και θα προστατέψει τους καταναλωτές που επωφελούνται της ηλεκτρονικής αγοράς από την απάτη των πιστωτικών καρτών.
<P>
Σε μία κοινωνία που στηρίζετα ολοένα και περισσότερο στις γνώσεις, το Internet αποτελεί ένα σπουδαίο εργαλείο απόκτησης εξουσίας από τους ανθρώπους στα Βορειοδυτικά, τη Βρετανία και την Ευρώπη ως σύνολο, είτε στην αγορά είτε στο χώρο δουλειάς.
<P>
Το Εργατικό Κόμμα έχει ένα μεγάλο ιστορικό επιδόσεων ως προς τη υποστήριξη της ανάπτυξης της τεχνολογίας των πληροφοριών. Ο Tony Blair ήταν εκείνος που σύναψε μία πρωτοπόρο συμφωνία με την British Telecom, προκειμένου να συνδεθεί κάθε σχολείο με το Internet.
<P>
Σε μία πρόσφατη μελέτη, διαπιστώθηκε ότι 29 % των Βρετανών ενηλίκων σήμερα έχουν πρόσβαση στο Internet. Θέλω να δω αυτό το ποσοστό να αυξάνει και να διευρύνεται η πρόσβαση στο Internet σε όσο το δυνατόν μεγαλύτερο τμήμα της κοινωνίας. Μία επιτυχημένη οικονομία υψηλών προσόντων απαιτεί η γνώση να είναι διαθέσιμη στους πολλούς και όχι στους λίγους.
<P>
Έκθεση Larive (A4-0503/98)
<SPEAKER ID=215 NAME="Blokland">
Παρά το γεγονός ότι στην έκθεση της κ. Larive περιλαμβάνονται μερικά καλά σημεία, στο τέλος την καταψηφίσαμε. Θέλω να αναφέρω εν συντομία τους σημαντικότερους λόγους που μας οδήγησαν στην πράξη αυτή.
<P>
Πρέπει να είναι σαφές εκ των προτέρων, ότι δεν είναι εύκολο να εφαρμοστούν οι αρχές της ενιαίας αγοράς για τις εμπορικές επικοινωνίες και να συνεκτιμηθούν ταυτοχρόνως οι στόχοι που αφορούν το δημόσιο συμφέρον. Σε κάθε κράτος μέλος ισχύουν ιδιαίτερα πρότυπα όσον αφορά τη χορήγηση αδειών για τις εμπορικές επικοινωνίες. Η ποικιλία νόμων, κανόνων και πρακτικών εφαρμογών αντιστοιχεί στην ποικιλία θρησκευτικών, πολιτισμικών και κοινωνικών αξιών που έχουν ενστερνισθεί οι πολίτες στα κράτη μέλη. Δεν πρόκειται συνεπώς για ένα αποκλειστικά νομικό πρόβλημα. Η προαγωγή της αποτελεσματικότητας είναι αφεαυτή μια καλή υπόθεση, όταν όμως αρχίσει να κυριαρχεί πάνω σε άλλες πτυχές ηθικού και πολιτισμικού χαρακτήρα, τις οποίες και καταπιέζει, για παράδειγμα, αφαιρώντας τες από την έννοια «κοινωνική ευημερία», ο νομοθέτης δεν διαθέτει άλλα μέσα για να εγγυηθεί τον σεβασμό των θεμελιωδών αξιών και να προλάβει το ενδεχόμενο να θιγούν ή να ενοχληθούν οι πολίτες από τις εμπορικές επικοινωνίες.
<P>
Για το λόγο αυτό, στη νομοθεσία για τις διασυνοριακές εμπορικές επικοινωνίες πρέπει να περιλαμβάνεται και η αναγνώριση των θρησκευτικών, πολιτισμικών και κοινωνικών διαφορών που υφίστανται μεταξύ των κρατών μελών. Οι αιτιολογικές σκέψεις Δ και Η καθώς και οι παράγραφοι 2 και 5 του ψηφίσματος υποστηρίζουν ακριβώς το αντίθετο. Τέλος, πρέπει να θεωρηθεί ως παράλειψη το γεγονός ότι δεν δίδεται καθόλου προσοχή στις έμμεσες επιπτώσεις που έχει για το περιβάλλον διαβίωσης το ενδεχόμενο οι διάφορες μορφές εμπορικών επικοινωνιών να αφυπνίζουν μόνο τις καταναλωτικές τάσεις των πολιτών.

<SPEAKER ID=216 NAME="Rovsing">
Ο τομέας των εμπορικών τηλεπικοινωνιών παίζει κομβικό ρόλο στην ΕΕ. Απασχολεί πάνω από ένα εκατομύριο Ευρωπαίους και συνεχίζει να αναπτύσσεται χάρη στην εξέλιξη νέας τεχνολογίας πληροφορικής και της συνεχώς αυξανόμενης ζήτησης. Η Επιτροπή αποφασίζει τώρα να εγκρίνει μια σειρά από μέτρα που θα διευκολύνουν τη διασυνοριακή ανταλλαγή εμπορικών υπηρεσιών τηλεπικοινωνίας, αλλά φυσικά όχι εις βάρος του κοινού καλού. Η πρωτοβουλία της Επιτροπής είναι μια απαραίτητη και θετική προσπάθεια, ωστόσο συμφωνώ και με την επιτροπή ότι οι προταθείσες δράσεις πρέπει να προσαρμοστούν και να συγκεκριμενοποιηθούν σε μια σειρά σημείων. Είναι ύψιστης σημασίας να λάβουμε υπόψη τις συστάσεις της επιτροπής όταν συζητηθούν συγκεκριμένες προτάσεις για τα μέτρα.
<P>
Ευρωπαϊκές ταχυδρομικές υπηρεσίες
<SPEAKER ID=217 NAME="Crowley">
Τα οικονομικά και κοινωνικά οφέλη, καθώς και τα οφέλη της απασχόλησης που προέρχονται από τις ταχυδρομικές υπηρεσίες δεν μπορούν να ανατραπούν ούτε να μειωθούν εξαιτίας της βιασύνης για την ελευθέρωση της ελεύθερης αγοράς, γιατί δεν υπάρχουν καθόλου εγγυήσεις ότι αυτή η κίνηση θα επιτρέψει τη συνέχιση των βασικών υπηρεσιών ως προς το κόστος και την καθολικότητα.
<P>
Στην Ιρλανδία τα τοπικά ταχυδρομικά γραφεία διαδραματίζουν σημαντικό ρόλο ως σημείο επαφής για τους ανθρώπους, κυρίως τους ηλικιωμένους. Επίσης, από όλες τις επιχειρήσεις κοινής ωφελείας, οι εργαζόμενοι στο Ταχυδρομείο ζουν γενικά στη περιοχή που εργάζονται, συνεισφέροντας στην τοπική οικονομία και την ανάπτυξη της κοινότητας,
<P>
Επομένως, έχει ζωτική σημασία κάθε κίνηση προς την ελευθέρωση να προηγείται από μία πλήρη αξιολόγηση ανά κράτος των επιδράσεων στην οικονομία, την απασχόληση, την κοινωνία και την κοινότητα.

<SPEAKER ID=218 NAME="Fayot">
Η βαθμιαία και ελεγχόμενη ελευθέρωση των ταχυδρομικών υπηρεσιών έχει αρχίσει από της θεσπίσεως της οδηγίας αριθ. 97/67/EΚ. Οι Λουξεμβούργιοι σοσιαλιστές ανέκαθεν υπογράμμιζαν την οικονομική και κοινωνική σημασία των ταχυδρομικών υπηρεσιών και την ανάγκη διασφάλισης υπηρεσιών ποιότητας. Παρομοίως, εμμένουν στην ανάγκη οι καθολικές υπηρεσίες να μην αποτελούν ένα ελάχιστο, αλλά να ασφαλίζουν μία βέλτιστη κάλυψη όλης της εθνικής επικράτειας. Η Επιτροπή είχε ανακοινώσει ότι επρόκειτο να υποβάλει νέα πρόταση, σχετικά με τη βαθμιαία και ελεγχόμενη ελευθέρωση των ταχυδρομικών υπηρεσιών πριν τα τέλη του 1998. Όμως, αυτό δεν υλοποιήθηκε.
<P>
Συνεπώς, υποστηρίζουμε τη βούληση του Ευρωπαϊκού Κοινοβουλίου να προβεί, πριν οποιαδήποτε άλλη εξέλιξη, σε μία αξιολόγηση των επιπτώσεων της ελευθέρωσης. Η αξιολόγηση αυτή θα πρέπει να στηριχθεί στις μελέτες σκοπιμότητας της Επιτροπής, καθώς και επίσης στην ίδια ανάλυση του Κοινοβουλίου σε συνεργασία με τις ταχυδρομικές υπηρεσίες των κρατών μελών.
<P>
Είναι βέβαιο ότι η αξιολόγηση αυτή δεν πρέπει να λαμβάνει υπόψη αποκλειστικά τη βραχυπρόθεσμη αποδοτικότητα, αλλά, επίσης, τις επιπτώσεις για την απασχόληση, το κοινωνικό όφελος για όλους τους καταναλωτές, και την αποτελεσματικότητα όσον αφορά την οικονομία.
<P>
Αυτή την προσέγγιση θα υιοθετήσουν οι λουξεμβούργιοι σοσιαλιστές σε οποιαδήποτε νέα απόπειρα ελευθέρωσης εκ μέρους της Επιτροπής.

<SPEAKER ID=219 LANGUAGE="SV" NAME="Lindholm">
Καλωσορίζω το ψήφισμα για την απελευθέρωση των ταχυδρομικών υπηρεσιών, το οποίο επισημαίνει τους παράγοντες που προκαλούν ανησυχία και τους κινδύνους που μπορεί να επιφέρει η απελευθέρωση. Οι αποτελεσματικές ταχυδρομικές υπηρεσίες είναι ένα δικαίωμα που έχουν όλοι οι πολίτες της ΕΕ και δεν πρέπει να πέσει θύμα της αυθαιρεσίας της αγοράς. Προσβλέπω στην ενημέρωσή μου από τις διάφορες μελέτες υλοποίησης που έχει κάνει η Επιτροπή.

<SPEAKER ID=220 NAME="Pasty">
Πριν ένα χρόνο μόνο, στις 15 Δεκεμβρίου 1997, υιοθετήσαμε μία οδηγία πλαίσιο σχετικά με τις ταχυδρομικές υπηρεσίες. Όμως, κυκλοφορούν ορισμένες πληροφορίες για μία νέα πρόταση που προετοιμάζουν οι υπηρεσίες της Επιτροπής. Αυτό θα έθετε σε αμφισβήτηση το πλαίσιο το οποίο θεσπίσθηκε πρόσφατα και που προσανατολίζεται ιδιαίτερα προς μία μεγαλύτερη ελευθέρωση. Εντούτοις, είχε αποφασισθεί ότι θα ήταν σκόπιμη μία αξιολόγηση των συνεπειών της νέας ρύθμισης πριν από οποιοδήποτε μέτρο αναθεώρησης.
<P>
'Εστω και αν δεχθούμε ότι οποιοσδήποτε μηχανισμός είναι δυνατόν να προσαρμοσθεί προκειμένου να διασφαλισθεί μεγαλύτερη αποτελεσματικότητα, εντούτοις διερωτώμεθα το κατά πόσον είναι βάσιμη μία ουσιαστική αμφισβήτηση οποιασδήποτε πρόσφατης ρύθμισης, σχετικά με τις ευρωπαϊκές ταχυδρομικές υπηρεσίες τη στιγμή κατά την οποία δεν έχει διενεργηθεί ακόμη κανένας απολογισμός.
<P>
Λόγω του ότι θεσπίζεται ένας υπερβολικά μεγάλος αριθμός πράξεων υπερβολικά γρήγορα, το νομοθετικό έργο είναι κακό. Αυτός είναι ο λόγος για τον οποίο κρίνουμε ότι πριν από οποιαδήποτε τροποποίηση είναι απαραίτητο να γνωρίζουμε τις συνέπειες της ισχύουσας ρύθμισης.
<P>
Στο πνεύμα αυτό, ζητούμε, συνεπώς, από την Επιτροπή να διενεργήσει μελέτη των επιπτώσεων των τροποποιήσεων που επέφερε η οδηγία του 1997. Η αξιολόγηση αυτή θα πρέπει να αφορά τις συνέπειες της μεγαλύτερης ελευθέρωσης των ταχυδρομικών υπηρεσιών και να λαμβάνει υπόψη τις κοινοτικές, οικονομικές, και δημοσιονομικές πτυχές. Χάρη στα αποτελέσματα της εν λόγω μελέτης ο ευρωπαίος νομοθέτης θα διαθέτει, ανά χώρα, εξαιρετικά ακριβείς πληροφορίες, προκειμένου να μπορέσει να κρίνει εάν είναι πραγματικά απαραίτητο να θεσπισθούν νέες διατάξεις και σε ποιο μέτρο.
<P>
Εφόσον τα αποτελέσματα της μελέτης αυτής σχετικά με τις επιπτώσεις της οδηγίας 97/67/EΚ δεν είναι γνωστά ανά χώρα κρίνουμε ότι είναι περιττή.
<P>
Ετήσια συζήτηση η οποία προβλέπεται από το άρθρο K6
<SPEAKER ID=221 LANGUAGE="SV" NAME="Cederschiφld">
Υπάρχουν λόγοι να συγχαρούμε την κ. van Lancker για την παραδειγματική συνεργασία σ' αυτόν τον ευαίσθητο τομέα. Η Συνθήκη της Σένγκεν δημιουργεί τις προϋποθέσεις της ελεύθερης κυκλοφορίας την οποία επιδιώκουμε. Είναι προς συμφέρον όλων μας να λειτουργεί αποτελεσματικά η Συνθήκη της Σένγκεν χωρίς να παραβιάζει την ακεραιότητα. Ακόμη και σ' αυτά τα θέματα υπάρχουν λόγοι για να επαινέσουμε την έκθεση.
<P>
Εμένα με απασχολεί το θέμα από την πλευρά της Σκανδιναβικής Διαβατηριακής Ένωσης. Στη Σκανδιναβία υπάρχει μία αποτελεσματική ελεύθερη κυκλοφορία. Είναι σημαντικό να μπορεί να διατηρηθεί και στο μέλλον, όταν η Σένγκεν ενσωματωθεί στη Συνθήκη.
<P>
Απαιτείται καλύτερη προσαρμογή στην κοινοτική νομοθεσία από πλευράς Σκανδιναβίας. Ένα παράδειγμα είναι η νομοθεσία αναφορικά με τις απελάσεις της Νορβηγίας. Μπορεί, όμως, να υπάρχουν και άλλα παραδείγματα, όπου μία σκανδιναβική συναρμογή είναι απαραίτητη. Το Σκανδιναβικό Συμβούλιο θα πρέπει να προβεί σε μία επανεξέταση, ώστε να ρυθμίσει τους τομείς της νομοθεσίας που αφορούν τη Σένγκεν, ώστε να δημιουργηθεί ένας κοινός σκανδιναβικός συντονισμός.
<P>
Η σκανδιναβική συνεργασία στους τομείς των αστυνομικών και τελωνειακών υπηρεσιών και η κοινή ταξιδιωτική ζώνη μεταξύ Μ. Βρετανίας και Ιρλανδίας είναι παραδείγματα αποτελεσματικών στοιχείων στην ανάπτυξη της ελεύθερης κυκλοφορίας, χωρίς να δημιουργείται εξ αιτίας τους περισσότερος αστυνομικός έλεγχος απ' ό, τι σε άλλες χώρες.
<P>
Η νομοθεσία δεν είναι κοινή στις σκανδιναβικές χώρες, όμως, η προσέγγιση είναι εμφανής. Αυτό αποδεικνύει ότι ακριβώς μία τέτοια προσέγγιση μπορεί να υπάρξει και σε ευρωπαϊκό επίπεδο, καθώς αυξάνεται η καθημερινή ανταλλαγή μεταξύ των πολιτών της Ένωσης και η κοινή ταυτότητα και πολιτιστική διάσταση ενισχύεται.
<P>
Οι προσαρμογές στον τομέα της δικαιοσύνης μεταξύ χωρών πρέπει να υλοποιούνται πάντοτε με προσοχή. Είναι, ωστόσο, προφανές ότι είναι απαραίτητες στην Ένωση, διότι αυτό θα διευκόλυνε τη συμβίωση.
<P>
Κατά τη διάρκεια των συζητήσεων αυτήν την εβδομάδα, σ' ό, τι αφορά τις ατασθαλίες στην Επιτροπή, υπήρχε η αίσθηση ότι υπάρχει μία κάποια διαφορά μεταξύ βορρά και νότου στην οπτική για το τι είναι σωστό και τι λάθος. Η προσέγγιση μεταξύ των χωρών μας σ' ό, τι αφορά τις αντιλήψεις σε θέματα δικαίου, όπως ακριβώς έχει γίνει στη Σκανδιναβία, θα ήταν ευπρόσδεκτη.
<P>
Τέλος, θέλω να ευχαριστήσω την Προεδρία για τα φιλικά λόγια σ' ό, τι αφορά τις εκθέσεις μου για το οργανωμένο έγλημα, ελπίζω δε ότι, ιδιαίτερα η τελευταία για τα προληπτικά μέτρα θα μπορέσει να δώσει τα ερεθίσματα που θα συμβάλουν στην ανάπτυξη μίας κοινής άποψης σε θέματα δικαιοσύνης.

<SPEAKER ID=222 NAME="Lindeperg">
Η Σοσιαλιστική Ομάδα υπερψήφισε το ψήφισμα Nassauer σχετικά με το άρθρο K 6 επειδή το ψήφισμα αυτό, έτσι όπως τροποποιήθηκε στην επιτροπή και στην ολομέλεια, τονίζει τα διάφορα σημεία που κατά τη γνώμη μας είναι θεμελιώδη: η βραδύτητα των εργασιών, που αποβλέπουν στη δημιουργία του χώρου ελευθερίας, ασφάλειας, δικαιοσύνης και ένταξης του κεκτημένου Σένγκεν στη συνθήκη, οι καθυστερήσεις που σημειώθηκαν, όσον αφορά την κύρωση των βασικών πράξεων, η ανεπαρκής συνεκτίμηση εκ μέρους του Συμβουλίου των αιτημάτων του ΕΚ, όσον αφορά την πληροφόρησή του, τη συνεννόηση με αυτό, και τη συνεκτίμηση των γνωμοδοτήσεών του.
<P>
Η παράγραφος 16, εάν είχε διατηρηθεί, δεν θα μας επέτρεπε να ψηφίσουμε την τελική έκθεση, δεδομένου ότι προεξοφλούσε τις διαβουλεύσεις που ζητούσε το Ευρωπαϊκό Κοινοβούλιο σχετικά με το στρατηγικό έγγραφο της αυστριακής προεδρίας και επικροτούσε τις καταπιεστικές διατάξεις. Καθώς η παράγραφος αυτή διαγράφηκε και αντικαταστάθηκε με την τροπολογία 4, η οποία είναι πιο ουδέτερη, υπερψηφίσαμε εν τέλει το τελικό κείμενο, παρά την υιοθέτηση του άρθρου 19, το οποίο και αυτό επιθυμούσαμε να διαγραφεί.
<P>
Κρίναμε απαραίτητο να υιοθετηθεί η έκθεση αυτή, προκειμένου να αναλάβει τη δέσμευση το Συμβούλιο να καλύψει τα κενά που είχαν καταγγελθεί και να λάβει υπόψη τα αιτήματα του Ευρωπαϊκού Κοινοβουλίου, σχετικά με τις σχέσεις Κοινοβουλίου και Συμβουλίου.
<P>
Έκθεση Van Lancker (A4-0006/99)
<SPEAKER ID=223 LANGUAGE="FR" NAME="Berthu">
Κυρία Πρόεδρε, η σύσταση που ψήφισε προ ολίγου το Ευρωπαϊκό Κοινοβούλιο, σχετικά με τη συνεργασία Σένγκεν, αναφέρει ψυχρά ότι τα «αντισταθμιστικά μέτρα στον τομέα της αστυνομικής και δικαστικής συνεργασίας δεν μπορούν σε καμία περίπτωση - τονίζω τις λέξεις σε καμία περίπτωση - να έχουν προβάδισμα έναντι της παγίωσης του χώρου ελευθερίας, ασφάλειας και διατήρησης της ελεύθερης κυκλοφορίας των προσώπων».
<P>
Με άλλα λόγια, η ελεύθερη κυκλοφορία των προσώπων έχει προτεραιότητα και τα αντισταθμιστικά μέτρα όσον αφορά την ασφάλεια πρέπει, οπωσδήποτε, να τεθούν σε δεύτερη μοίρα. Αυτή η εντελώς παράλογη διάταξη σκιάζει πολύ επικίνδυνα τα άρθρα 61 και ακόλουθα της Συνθήκης και θα δικαιολογούσε, από μόνη της, να διακοπεί στη Γαλλία η διαδικασία κύρωσης της εν λόγω Συνθήκης προκειμένου να υπάρξουν περισσότερες πληροφορίες σχετικά με το θέμα.
<P>
Ειδικότερα, κρίνουμε απαράδεκτο η ομάδα εργασίας του Συμβουλίου, η οποία σήμερα εξετάζει την κατανομή του κεκτημένου του Σένγκεν μεταξύ του πρώτου και του τρίτου πυλώνα, να καθηλώνει τη ρήτρα διασφάλισης του Σένγκεν. Η διάταξη αυτή πρέπει να ενσωματωθεί ως έχει, χωρίς τον ελάχιστο περιορισμό στον πρώτο πυλώνα, παρά τις αιτιολογικές σκέψεις του πρωτοκόλλου του Σένγκεν το οποίο, με τρόπο παράλογο, φαίνεται να ορίζει το αντίθετο. Εάν απαιτηθεί, η γαλλική κυβέρνηση θα πρέπει να φθάσει μέχρι το σημείο της επίδειξης δυνάμεως, σχετικά με το θέμα αυτό, το οποίο είναι τόσο σημαντικό για την ασφάλεια των συμπολιτών μας.
<P>
Θα ήθελα να ολοκληρώσω επεκτεινόμενος λίγο. Εδώ και μία εβδομάδα, κατά τις συζητήσεις για τις καταχρήσεις, ακούσαμε την Επιτροπή να λέγει ότι, εάν υπάρχουν πολλά προβλήματα τούτο οφείλεται στο ότι της έχει ανατεθεί ένα πλήθος καθηκόντων και ότι δεν διαθέτει τα απαραίτητα μέσα. 'Ομως, ακριβώς, η σύσταση για το Σένγκεν, η οποία ψηφίσθηκε προ ολίγου στη συνέχεια της Συνθήκης του 'Αμστερνταμ, απαιτεί την ανάθεση στην Επιτροπή ενός απίστευτου αριθμού νέων αποστολών, από τα δίκτυα της διεθνούς εγκλήματικότητας στη Νάπολη έως τη σύλληψη των παρανόμων στα γαλλικά προάστια. Μήπως, κατά τύχη, μπορούμε να πούμε ότι τα πράγματα παίρνουν μια αρκετά άσχημη τροπή;

<SPEAKER ID=224 LANGUAGE="SV" NAME="Lindqvist (ELDR), Holm και Lindholm (V)">
 - (SV) Τα θέματα της δικαιοσύνης και των εσωτερικών υποθέσεων θα πρέπει να τα χειρίζονται πρωτίστως τα εθνικά κοινοβούλια. Δεν τασσόμαστε υπέρ του κανονιστικού πλαισίου της Σένγκεν και της ενσωμάτωσής του στα πλαίσια της Ένωσης, διά του οποίου αφαιρείται από τα κράτη μέλη το δικαίωμα της άμεσης λήψης αποφάσεων σ' ό, τι αφορά πολλά θέματα εσωτερικών υποθέσεων και δικαιοσύνης, ασύλου και θεωρήσεων κ.ά..
<P>
Η συνεργασία για την καταπολέμηση του εγκλήματος είναι απαραίτητη και πρέπει να συντελείται κυρίως μεταξύ των εθνικών αστυνομικών υπηρεσιών και της Interpol και όχι μέσω της δημιουργίας ενός ανταγωνιστικού ευρωπαϊκού αστυνομικού οργανισμού, της Europol.
<P>
Η αιτία που η συνεργασία, σ' ό, τι αφορά τα θέματα δικαιοσύνης και εσωτερικών υποθέσεων, δεν έχει ταχύτερη ανάπτυξη πρέπει πιθανότατα να αναζητηθεί στο γεγονός ότι, αυτά τα θέματα είναι εθνικού χαρακτήρα και, γι' αυτόν τον λόγο, οι αποφάσεις επ' αυτών θα πρέπει να λαμβάνονται σε εθνικό επίπεδο. Ωστόσο, είναι επιθυμητή η συνεργασία για την κατανομή των κυμάτων των προσφύγων σε καταστάσεις που έχει ξεσπάσει κρίση.
<P>
Η Συνθήκη Σένγκεν πρέπει να αφορά την ελεύθερη κυκλοφορία των ατόμων. Ωστόσο, ένα δυό, μόνο, άρθρα αναφέρονται στην ελεύθερη κυκλοφορία, ενώ το μεγαλύτερο μέρος του κανονιστικού πλασίου της Σένγκεν αναφέρεται σε συνοριακούς ελέγχους και ελέγχους που αφορούν την ασφάλεια. Οι ατομικοί φάκελοι που δημιουργούνται σε σχέση με τη Σένγκεν είναι απαράδεκτοι και παραβιάζουν την ακεραιότητα του ατόμου. Η Συνθήκη Σένγκεν μπορεί να οδηγήσει σε μία λιγότερο γενναιόδωρη πολιτική για τους πρόσφυγες και το άσυλο. Πρέπει να αναθεωρηθεί ολόκληρο το σύστημα της Συνθήκης Σένγκεν. Η Συνθήκη μπορεί επίσης να επηρεάσει αρνητικά τη Σκανδιναβική Διαβατηριακή Ένωση. Ως εκ τούτου, καταψηφίσαμε την έκθεση.

<CHAPTER ID=7>
Προστασία της οιογένειας και του παιδιού
<SPEAKER ID=225 NAME="Πρόεδρος">
Η ημερήσια διάταξη προβλέπει τη συζήτηση της έκθεσης Α4-0004/99, της κυρίας Hermange, εξ ονόματος της Επιτροπής Απασχόλησης και Κοινωνικών Υποθέσεων, σχετικά με την προστασία της οικογένειας και του παιδιού.

<SPEAKER ID=226 NAME="Hermange">
Κυρία Πρόεδρε, ο Robert Debrι, ο διάσημος παιδίατρος, συνήθιζε να λέγει ότι τα παιδιά μας είναι η δική μας αιωνιότητα. Όμως, στη διαδικασία της ευρωπαϊκής οικοδόμησης τα παιδιά και η οικογένεια είναι οι μεγάλοι παραμελημένοι των μηχανισμών συνεργασίας και αλληλεγγύης που δημιουργούνται. Αυτό είναι απαράδεκτο γιατί τα παιδιά μας αντιμετωπίζουν ειδικούς κινδύνους που αποκαλούνται τροχαία ατυχήματα, τοξικομανία, σεξουαλική κακοποίηση, σχολικό άγχος, αναλφαβητισμός, αστάθεια, δίκτυα παιδεραστείας.
<P>
Είναι απαράδεκτη, επίσης, η διαπίστωση ότι στον κόσμο εργάζονται 250 εκατομμύρια παιδιά και ότι εμείς αγοράζουμε, με χαμηλότερο κόστος, μία σειρά προϊόντων στις αναπτυγμένες χώρες μας, τα οποία κατασκευάζονται από τα ίδια αυτά παιδιά. Είναι επίσης απαράδεκτη η διαπίστωση ότι, περισσότερα από ένα εκατομμύριο παιδιά εκδίδονται για την ικανοποίηση διεστραμμένων τουριστών από τη Δύση. Είναι απαράδεκτη, επίσης, η διαπίστωση ότι, ένας ορισμένος αριθμός οικογενειών βρίσκονται σε μία κατάσταση απόγνωσης. Τις τελευταίες ημέρες, ενώ διεξάγαμε μία σημαντική πολιτική συζήτηση, ορισμένοι ευρωβουλευτές εξέταζαν ένα ιδιαίτερα σοβαρό θέμα, την υπόθεση Lancelin-Tiemann, της απαγωγής παιδιών από τον πατέρα τους διότι οι διαδικασίες μεταξύ δύο χωρών δεν έχουν ακόμη εναρμονισθεί.
<P>
Αυτός είναι ο λόγος για τον οποίο, εξ ονόματος της επιτροπής μας, σας παρουσιάζω σήμερα μία έκθεση πρωτοβουλίας η οποία έχει μόνο έναν στόχο: τη διαμόρφωση μίας πραγματικής πολιτικής βούλησης για την ανάπτυξη μίας σφαιρικής προσέγγισης της οικογενειακής πολιτικής, που δίδει προτεραιότητα στο παιδί και στηρίζεται σε 4 αρχές: συνεκτίμηση της ποικιλομορφίας των οικογενειακών προτύπων, τοποθέτηση του παιδιού στο επίκεντρο του ευρωπαϊκού προβληματισμού, την υπέρβαση της κοινωνικοοικονομικής προσέγγισης αποκλειστικά και μόνο των πολιτικών που αφορούν τις κοινωνικές παροχές, και σεβασμός της ισότητας ευκαιριών μεταξύ ανδρών και γυναικών.
<P>
Ως πρώτο μέτρο της πρωτοβουλίας αυτής, η έκθεση προβλέπει την κατάρτιση δικτύων οικογενειακών επιπτώσεων για όλες τις προτάσεις κοινοτικών πράξεων σχετικά με την ευεξία των παιδιών. Στη συνέχεια, σε θεσμικό επίπεδο, προβλέπεται μία σειρά μέτρων τα οποία θα πρέπει να εφαρμοσθούν το ταχύτερο δυνατόν, ιδιαίτερα μία έκτακτη συνάντηση του Ευρωπαϊκού Συμβουλίου στο οποίο θα ανατεθεί η μελέτη των συνεπειών των δημογραφικών και οικογενειακών πολιτικών και των πολιτικών προστασίας των παιδιών που ασκούνται από τα διάφορα κράτη μέλη, την ανάπτυξη ενός τακτικού διαλόγου, αναφορικά με τα θέματα της οικογένειας και των παιδιών, στο πλαίσιο του Συμβουλίου Υπουργών, και την αναδιάρθρωση της υπηρεσίας της Ευρωπαϊκής Επιτροπής που είναι αρμόδια για την πολιτική αυτή.
<P>
Σχετικά με το σημείο αυτό, απευθύνω θερμή έκκληση για την επαναδραστηριοποίηση της διϋπηρεσιακής ομάδας για τα παιδιά της Ευρωπαϊκής Επιτροπής, για τον πρόσθετο λόγο ότι το πρόβλημα της νομικής βάσης τίθεται ειδικότερα για τις θέσεις του προϋπολογισμού που διατίθενται για τα παιδιά. Εξάλλου, θα ήθελα να τονίσω ότι, προκειμένου να καταρτισθεί αυτή η ευρωπαϊκή στρατηγική, προτείνω τη χάραξη κατευθυντηρίων γραμμών για τα παιδιά από κυβερνητικούς εταίρους μετά από διαβουλεύσεις με το Ευρωπαϊκό Κοινοβούλιο και σε στενή συνεργασία με τις οικογενειακές ενώσεις και τις οργανώσεις αλληλεγγύης που συμβάλλουν άμεσα ή έμμεσα στην καλύτερη κοινωνική ένταξη των παιδιών στην Ευρώπη.
<P>
Όσον αφορά αυτή την πολιτική για την προστασία του παιδιού, πρέπει να υπογραμμισθούν ορισμένες προτάσεις. Στον τομέα της πολιτικής περίθαλψης προτείνουμε τη δημιουργία ενός ευρωπαϊκού δικτύου περιγεννετικής επιδημιολογίας, που θα αποτελείται από περιφερειακές μονάδες περιγεννετικής εποπτείας σε επίπεδο κάθε δεδομένου και από μία κοινή τράπεζα δεδομένων σε ευρωπαϊκό επίπεδο. Η πολιτική αυτή θα πρέπει να εφαρμοσθεί επειγόντως προκειμένου να καταπολεμηθεί η παιδική και μητρική θνησιμότητα.
<P>
Σχετικά με τη γονική μέριμνα και την αγωγή των παιδιών, που αποτελούν σημαντικό πρόβλημα σήμερα, θα πρέπει να αναπτυχθούν στρατηγικές σχέσεων μητέρων-παιδιών από τη νεαρότερη ηλικία και να ενθαρρυνθεί η δημιουργία σχολείων γονέων και προσχολικών ενώσεων, με σκοπό την καλύτερη ένταξη του παιδιού στην κοινωνική ζωή.
<P>
Στον τομέα της πολιτικής της πρόληψης και της προστασίας των παιδιών που διατρέχουν κίνδυνο, θα ήθελα να ενθαρρυνθούν τα κράτη μέλη να ορίσουν διαμεσολαβητές για τα παιδιά που θα είναι υπεύθυνοι για το φιλικό διακανονισμό των συγκρούσεων στις οποίες ενέχονται νέοι κάτω των 18 ετών.
<P>
Τέλος, αναφορικά με την κακοποίηση και τη βία, προτείνω τη δημιουργία ενός ευρωπαϊκού κέντρου παιδιών που βρίσκονται σε κίνδυνο, με αποστολή την προώθηση της ανταλλαγής γνώσεων και τη δημιουργία ενός ευρωπαϊκού αρχείου αναζητούμενων παιδιών και ατόμων που έχουν καταδικασθεί για απαγωγές, σε συνεργασία με τις εθνικές αστυνομικές και δικαστικές αρχές και την Europol.
<P>
Τέλος, η επικαιρότητα δυστυχώς υπογραμμίζει συχνά την ανάγκη δημιουργίας, με βάση τους σημερινούς συλλογισμούς σχετικά με το ευρωπαϊκό χώρο δικαιοσύνης, ενός συντονισμένου μηχανισμού των κρατών μελών στον τομέα του οικογενειακού δικαίου για την ευημερία των παιδιών μας.
<P>
Αυτές είναι οι βασικές ρυθμίσεις, Κυρία Πρόεδρε, που επιθυμώ να υποβάλω στο Κοινοβούλιό μας.

<SPEAKER ID=227 NAME="Kestelijn-Sierens">
Στις 24 Νοεμβρίου του περασμένου έτους, η Επιτροπή για τα Δικαιώματα της Γυναίκας ενέκρινε ομόφωνα τη γνωμοδότησή μου. Σύμφωνα με αυτή την κοινοβουλευτική επιτροπή, η άσκηση μιας οικογενειακής πολιτικής σε ευρωπαϊκή κλίμακα είναι αδύνατη και ανεπιθύμητη για τους ακόλουθους λόγους: κατά πρώτον, η οικογενειακή πολιτική είναι κατ'εξοχήν ένας από τους τομείς όπου ισχύει η αρχή της επικουρικότητας. Τα κράτη μέλη δεν χρειάζονται την Κοινότητα για να ασκήσουν μια αποτελεσματικότερη οικογενειακή πολιτική. Ένα δεύτερο επιχείρημα κατά της ευρωπαϊκής οικογενειακής πολιτικής είναι ότι δεν υπάρχει και ούτε χρειάζεται να υπάρξει ορισμός της έννοιας ευρωπαϊκή οικογένεια. Οι πολιτισμικές διαφορές και οι διάφορες παραδόσεις δεν επιτρέπουν να βρεθεί μια κοινή βάση επί της οποίας να μπορούν να στηριχθούν πολιτικές προτάσεις.
<P>
Για το λόγο αυτό, η Επιτροπή για τα Δικαιώματα της Γυναίκας είναι αντίθετη προς τις προτάσεις του εισηγητή, στις οποίες απευθύνεται έκκληση για τη σύσταση ενός Ευρωπαϊκού Συμβουλίου Υπουργών για την οικογενειακή πολιτική, καθώς και προς άλλες προτάσεις του, οι οποίες αποσκοπούν στη θέσπιση μιας συγκεκριμένης οικογενειακής πολιτικής σε ευρωπαϊκή κλίμακα. Στον τομέα αυτό, τα καθήκοντα της Ευρωπαϊκής Ένωσης μπορούν στην καλύτερη περίπτωση να αφορούν μια ανάλυση των επιδράσεων που θα έχουν για την κατάσταση των οικογενειών στα κράτη μέλη τα νέα πολιτικά μέτρα που προτείνονται. Η περισσότερη ανάμειξη της Ευρώπης με την οικογένεια θα μπορούσε να αποβεί μοιραία για την τελευταία. Η Επιτροπή για τα Δικαιώματα της Γυναίκας συμφωνεί με τις προτάσεις του εισηγητή για την προστασία των παιδιών και των δικαιωμάτων τους, στο βαθμό που αυτές εναρμονίζονται με το υφιστάμενο διεθνές νομοθετικό πλαίσιο και έχουν διασυνοριακό χαρακτήρα.
<P>
Η Ομάδα των Φιλελευθέρων είναι επίσης αντίθετη στην ανάμιξη της Ευρώπης σε οικογενειακές υποθέσεις και, για το λόγο αυτό, θα υποστηρίξει μόνο τις παραγράφους στις οποίες προτείνεται μια καλύτερη προστασία των παιδιών.

<SPEAKER ID=228 LANGUAGE="DE" NAME="Weiler">
Κυρία Πρόεδρε, αγαπητοί συνάδελφοι, θα ήθελα αρχίζοντας να ευχαριστήσω την εισηγήτρια για τη συμβιβαστικότητά της, γιατί μόνο χάρη σε αυτήν μας υποβλήθηκε τώρα στην Ολομέλεια μια έκθεση που μπορούμε να την υποστηρίξουμε και εμείς ως σοσιαλδημοκράτες. Ασφαλώς είχαμε στην αρχή προβλήματα, γιατί φυσικά ήδη είχαν αποφασιστεί εδώ πολλά από το Κοινοβούλιο με παρόμοιο τρόπο.
<P>
Είχαμε όμως επίσης προβλήματα, επειδή στην πρώτη έκδοση της έκθεσης της κ. Hermange ήταν θεμελιωμένες πολλές κοινωνικοπολιτικές απόψεις που δεν ήταν για μας σε καμία περίπτωση αποδεκτές, όπως π.χ. η έκφραση «Ευρώπη χωρίς Ευρωπαίους» ή η φράση «η Ευρώπη αυτοκτονεί μέσω της μείωσης των γεννήσεων». Αυτές και άλλες διατυπώσεις που θα μπορούσαν να παρερμηνευθούν μας έκαναν στην αρχή να έχουμε πολλές αμφιβολίες. Φυσικά, σ' αυτό έρχεται να προστεθεί το γεγονός ότι και στην επιτροπή είχαμε μια εξαιρετικά έντονη συζήτηση για τον προσδιορισμό του παραδοσιακού οικογενειακού προτύπου. Θα επανέλθω αμέσως σ' αυτό.
<P>
Ξαφνικά εμφανίστηκαν και τροπολογίες άλλων μελών της επιτροπής, οι οποίες θα νόθευαν εντελώς την έκθεση. Επιπλέον, πρέπει να προσθέσω ότι οι επιτροπές γνωμοδότησης μάλλον μας έκαναν επίσης τη ζωή δύσκολη. Ακόμη, άλλαξε ο εισηγητής της Επιτροπής Πολιτικών Ελευθεριών και Εσωτερικών Υποθέσεων, αλλά αυτός επιχείρησε να επιτύχει αναπομπή εξ αιτίας του ζητήματος της επικουρικότητας. Αυτό δεν ήταν θέση της Επιτροπής Απασχόλησης και Κοινωνικών Υποθέσεων.
<P>
Κατά τη γνώμη μας, ασφαλώς και είναι καθήκον και της Ευρώπης να ασκεί οικογενειακή πολιτική σε ευρωπαϊκό επίπεδο. Πέραν τούτου, ειδικά εμείς ως Ευρωπαϊκό Κοινοβούλιο είμαστε περισσότερο κατάλληλοι για τη συγκεκριμένη συζήτηση, γιατί στα εθνικά κράτη μέλη υπάρχουν παντού ιδεολογικές διαμάχες για την έννοια της οικογενείας, για τη συζήτηση του ερωτήματος τί αποτελεί οικογένεια και τί όχι. Εμείς στο Ευρωπαϊκό Κοινοβούλιο, με την ανοχή και τον σεβασμό που έχουμε ο ένας για τον άλλον, ασφαλώς έχουμε τη δυνατότητα να συμφωνήσουμε σχετικά με τα σύγχρονα οικογενειακά πρότυπα και να αποτελέσουμε έτσι επίσης υπόδειγμα για τη συζήτηση στα κράτη μέλη.
<P>
Στο τέλος αναφέρομαι σε ορισμένες όψεις του ζητήματος της επικουρικότητας. Δεν συμφωνώ με την προηγούμενη ομιλήτρια ότι το ζήτημα αυτό δεν έχει να κάνει με τον τομέα των αρμοδιοτήτων μας. Βέβαια, ούτε εγώ θα έδινα μια πολύ εκτατική ερμηνεία, διότι η οικογενειακή πολιτική φυσικά θα έπρεπε να οργανώνεται κυρίως σε εθνικό επίπεδο και ακόμη καλύτερα σε επίπεδο κοινοτήτων. Όπως όμως ξέρουμε, η οικογενειακή πολιτική πάντοτε συνδέεται επίσης με την πολιτική για την ισότητα ευκαιριών των γυναικών και αποτελεί έτσι φυσικά και ευρωπαϊκό μέλημα. Ας θυμηθούμε τις κατευθυντήριες γραμμές για το 1999 - σε αυτές προστέθηκε ένας νέος, ειδικός πυλώνας για την ισότητα ευκαιριών - και το αίτημα για σύγχρονη οργάνωση εργασίας. Τί άλλο σημαίνει αυτό από το να οργανώσουμε το συμβατό της οικογένειας και της επαγγελματικής δραστηριότητας ανδρών και γυναικών, πατέρων και μητέρων στην επαγγελματική ζωή και στην κοινωνία;
<P>
Την ίδια θέση εκπροσωπεί άλλωστε και το Ευρωπαϊκό Δικαστήριο. Εξέδωσε ορισμένες ανάλογες αποφάσεις, για παράδειγμα για μερική απασχόληση και για ίση αμοιβή. Αυτό συνηγορεί επίσης υπέρ όσων λέχθηκαν. Ψηφίσαμε από κοινού τη γονική άδεια σε ευρωπαϊκό επίπεδο, πράγμα που αποτελεί επίσης μια συμβολή σε μια σύγχρονη, λογική οικογενειακή πολιτική. Το ότι η γονική άδεια εφαρμόζεται τόσο άνισα στην Ευρώπη θεωρώ ότι αποτελεί ένα σημαντικό ερέθισμα για τη συζήτηση στα κράτη μέλη. Θέλω να αναφέρω μόνο έναν αριθμό: στη Σουηδία, γονική άδεια παίρνει το 30 % των πατέρων, στη Γερμανία το 3 % και στην Ελλάδα, άκουσον άκουσον, μόνο 3 άνδρες. Αυτό αποτελεί επίσης ένα δείγμα για το πως μπορούμε να μάθουμε ο ένας από τον άλλον στην Ευρώπη.
<P>
Τελειώνοντας, επαναλαμβάνω ένα σημείο που με απασχολεί πολύ και σχετικά με το οποίο πρέπει να δραστηριοποιηθούμε. Θεμελιώσαμε στην Ευρώπη την ελεύθερη κυκλοφορία των εργαζομένων και αυτό φυσικά σημαίνει επίσης την ελεύθερη κυκλοφορία των οικογενειών τους. Για τον λόγο αυτόν και εξ αιτίας της εσωτερικής αγοράς έχουμε υποχρέωση να υλοποιήσουμε στην Ευρώπη - φυσικά όχι μόνοι μας - μια οικογενειακή πολιτική.

<SPEAKER ID=229 LANGUAGE="DE" NAME="Glase">
Κυρία Πρόεδρε, κυρίες και κύριοι, πραγματικά δεν καταλαβαίνω γιατί ορισμένοι συνάδελφοι θέλουν να καταψηφίσουν τη συγκεκριμένη έκθεση, επειδή παραβιάζει την αρχή της επικουρικότητας. Αυτό πραγματικά δεν μπορώ να το δεχτώ. Τί θα μπορούσε, λοιπόν, να είναι πιο σημαντικό για μας από τα παιδιά μας; Για τον λόγο αυτόν είναι αναγκαία η συγκεκριμένη έκθεση. Το θέμα είναι τόσο ευρύ και αφορά τόσο πολλούς τομείς, ώστε ουσιαστικά θα έπρεπε να συνταχθούν γι' αυτό περισσότερες από μία εκθέσεις.
<P>
Η έννοια της οικογένειας δεν είναι εθνική ή ευρωπαϊκή, παρά παγκόσμια, της δίνονται δε από πολλούς πολλές και διαφορετικές ερμηνείες. Το μόνο σίγουρο για μένα είναι ότι μπορούμε να μιλάμε για οικογένεια όταν γεννιούνται και αναθρέφονται παιδιά. Το θέμα όμως μπορεί να χαρακτηριστεί ευρωπαϊκό, επειδή στην Ευρώπη οι οικογένειες βρίσκονται σε παρόμοια κατάσταση και έχουν παρόμοια προβλήματα. Υπάρχουν δύο λόγοι που καθιστούν πολύ σημαντικό να δώσει εδώ η Ευρώπη απαντήσεις. Η Ευρώπη γερνάει και ασπρίζει. Αυτό δεν έχει μόνο σοβαρές επιπτώσεις στην κοινωνική προστασία. Η Ευρώπη γίνεται μοναχική. Υπάρχουν όλο και περισσότερα νοικοκυριά του ενός ατόμου και ηλικιωμένοι που ζουν μόνοι. Στην κοινωνία μας εμφανίζεται μια αυξανόμενη ατομικοποίηση. Τα πιο αδύναμα μέλη της κοινωνίας μας, τα παιδιά, εκτίθενται όλο και περισσότερο σε κινδύνους. Η τηλεόραση και το Internet μεταφέρουν χωρίς όρια άσχημα περιεχόμενα στο σπίτια μας. Το οργανωμένο έγκλημα ανακάλυψε από καιρό τα παιδιά.
<P>
Η έκθεση ασχολείται με την προστασία της οικογενείας και του παιδιού. Και τα δύο χρειάζονται προστασία και ενίσχυση. Τέλος, μια θετική, όμως εξ ίσου ριζική εξέλιξη: όλο και πιο πολλές γυναίκες στην Ευρώπη εργάζονται και πρέπει να έχουν τη δυνατότητα να συμβιβάσουν την οικογένεια και το επάγγελμα. Οι εξελίξεις αυτές έχουν σημαντικές επιπτώσεις που πρέπει να αντανακλώνται στην πολιτική πράξη. Η Ευρώπη πρέπει να βρει εδώ απαντήσεις, επειδή η οικογένεια έχει πολύ μεγαλύτερη σημασία από όσο συνειδητοποιούμε στην καθημερινή ζωή. Μιλάμε τόσο συχνά για κοινωνικό αποκλεισμό - η οικογένεια είναι το πιο φυσικό μέσο καταπολέμησής του. Πού περνά ο άνθρωπος τα χρόνια που είναι τα πιο σημαντικά για τη διαδικασία κοινωνικοποίησής του; Στην οικογένεια! Ποιό πλαίσιο είναι το καταλληλότερο για τη φροντίδα των ηλικιωμένων και των ατόμων με ειδικές ανάγκες; Η οικογένεια!
<P>
Συνοψίζοντας, η κοινωνική πολιτική αρχίζει από την οικογενειακή πολιτική. Στον αιώνα του ευρώ και της εσωτερικής αγοράς, η έννοια της ευημερίας δεν πρέπει να περιορίζεται μόνο στην αύξηση του ΑΕΠ. Η οικογένεια είναι ουσιαστικό στοιχείο ποιοτικής ευημερίας. Έχει για μας ανεκτίμητη αξία και σε αυτό το σημείο θα ευχαριστήσω γι' άλλη μια φορά την εισηγήτρια για την καλή συνεργασία της και για την εξαίρετη έκθεσή της. Ελπίζω ότι αυτές οι σκέψεις θα έχουν συνέχεια και δεν θα παραμείνουν στην απλή καταγραφή.

<SPEAKER ID=230 LANGUAGE="SV" NAME="Lindqvist (ELDR).">
Κυρία Πρόεδρε, πολλά από αυτά που διατυπώνονται εδώ είναι συνετά. Η ανατροφή σε μία οικογένεια που παρέχει ασφάλεια είναι συχνά η βασική προϋπόθεση για ένα ασφαλές περιβάλλον ανάπτυξης ενός παιδιού. Ωστόσο, οι οικογένειες διαφέρουν αρκετά. Μπορεί να υπάρχουν δύο γονείς ή να είναι μονογονεϊκή, όπως συμβαίνει συχνά στην Ευρώπη σήμερα. Φυσικά, είναι σημαντικό ο κάθε ένας από εμάς να φροντίσουμε, ώστε στις χώρες μας να μπορεί να συνδυαστεί η εργασία με τον καταμερισμό των ευθυνών στο σπίτι.
<P>
Υπάρχουν πάρα πολλές διαχωριστικές γραμμές και διαφορές στις δυνατότητες που έχουν τα παιδιά για να μεγαλώσουν σε ασφαλείς συνθήκες. Δεν είναι μόνο οι διαφορές ανάμεσα στις οικογένειες, υπάρχουν επίσης και μεγάλες διαφορές μεταξύ των μεγάλων πόλεων και των αραιοκατοικημένων περιοχών. Στην ύπαιθρο, ένας πολύ σοβαρός παράγοντας που κάνει ανασφαλή τα παιδιά είναι συχνά η απομόνωση, κάτι που βεβαίως πρέπει να αναστραφεί με τη δημιουργία ασφαλέστερων συνθηκών ανάπτυξης μέσω της ποικιλότροπης ενίσχυσης.
<P>
Η φτώχεια, η περιθωριοποίηση, ο εντονότερος ρυθμός εργασίας στον σύγχρονο κόσμο μας και ιδιαίτερα η ανεργία επηρεάζουν τα παιδιά σε πολύ μεγάλο βαθμό. Τα παιδιά μας επηρεάζονται φυσικά και από το γεγονός ότι υπάρχουν 18-20 εκατομμύρια άνεργοι στην Ευρώπη. Το θέμα είναι λοιπόν να φροντίσουμε να τους παράσχουμε αυτήν την ασφάλεια, η οποία καθιστά δυνατόν το να αποφευχθούν τα κοινωνικά προβλήματα στο μέλλον&#x02D9; πολλοί έχουν ήδη αναφερθεί σ' αυτό.
<P>
Ωστόσο, εμείς της Ομάδας του ΦΙΛ, θεωρούμε ότι είναι υπερβολικό να υποβάλονται προτάσεις για τις σε τακτική βάση συναντήσεις των Υπουργών επί των οικογεκειακών θεμάτων, για τη σύσταση μίας ειδικής μονάδας για θέματα οικογενειακής πολιτικής στην Επιτροπή και, ίσως, για μία οδηγία σ' ό, τι αφορά την παιδική μέριμνα, διότι αυτά είναι θέματα που κυρίως αφορούν την πιό ιδιωτική σφαίρα απ' όλες: τη στενή σχέση μεταξύ γονέων και παιδιών. Αυτό πρέπει να ρυθμίζεται εντός της οικογένειας και στους δήμους, δηλαδή σε οικείο επίπεδο. Πρόκειται λοιπόν για κοινωνικά θέματα σε επίπεδο δήμων, περιφερειών και κρατών.
<P>
Στη Σουηδία υπάρχει ο θεσμός του Συνήγορου του Παιδιού και λειτουργεί θαυμάσια. Μπορούμε, φυσικά, να σκεφτούμε ότι μπορεί να θεσπιστεί και σε άλλες χώρες. Το καθήκον του Συνηγόρου του Παιδιού είναι να προασπίζει τα δικαιώματα και τα συμφέροντα των παιδιών. Αυτό, όμως, δεν είναι βέβαια κάτι που ρυθμίζεται μέσω μίας ευρωπαϊκής πολιτικής.
<P>
Φυσικά, χρειάζεται να καταβληθούν μεγάλες προσπάθειες στον αγώνα ενάντια στη βία κατά των γυναικών και των παιδιών, η οποία αυξάνεται ακριβώς λόγω του ότι σήμερα πολλοί άνθρωποι βρίσκονται σε δύσκολη κοινωνική κατάσταση. Τέτοιου είδους προβλήματα εμφανίζονται σε συνάρτηση με τους έντονους ρυθμούς εργασίας και την υψηλή ανεργία.
<P>
Οι εφημερεύουσες υπηρεσίες για κρίσιμες καταστάσεις χρειάζονται και αυτό είναι κάτι που ήδη υπάρχει στη Σουηδία και τη Σκανδιναβία, καθώς και σε άλλα μέρη. Έχουμε αναφερθεί στη σεξουαλική εκμετάλλευση των παιδιών. Φυσικά πρέπει να καταπολεμηθεί αυτό, θα πρέπει, όμως, να γίνει με τις σωστές μεθόδους και στο σωστό επίπεδο.
<P>
Ένα πράγμα πιστεύω ότι μπορούμε να κάνουμε εδώ από κοινού, συγκεκριμένα, να φροντίσουμε στις διαπραγματεύσεις με τα νέα κράτη μέλη να καταπολεμηθεί με κάθε τρόπο η κακοποίηση των παιδιών και το δουλεμπόριο των παιδιών, που εξακολουθεί να ύφίσταται με τις εξαγωγές παιδιών από τις χώρες τη Ανατολικής Ευρώπης και τις εκτός Ευρώπης χώρες.
<P>
Από πλευράς των Φιλελευθέρων, θέλουμε να τονίσουμε ότι όλα αυτά είναι εξαιρετικά σημαντικά και πρέπει να τα παρακολουθούμε, πρέπει, όμως, να γίνει με σωστό τρόπο και στο σωστό μέρος. Η οικογενειακή πολιτική, η παιδική μέριμνα και η ανατροφή των παιδιών είναι πρωτίστως εθνικά θέματα, ο χειρισμός των οποίων θα πρέπει να γίνει σε εθνικό επίπεδο. Στην οικογενειακή πολιτική και την παιδική μέριμνα πρέπει να χαραχτεί μία διαχωριστική γραμμή μεταξύ των δικαιωμάτων των παιδιών και των ιδιωτικών υποθέσεων. Ως εκλεγμένοι εκπρόσωποι έχουμε χρέος να προστατεύουμε τα παιδιά, μεταξύ άλλων με τη Συνθήκη για τα Δικαιώματα των Παιδιών. Αυτή είναι μία κατ' ουσίαν καλή έκθεση, όμως, δεν μπορούμε να στηρίξουμε τις προτάσεις εκείνες που επιδιώκουν τη θέσπιση μίας ευρωπαϊκής οικογενειακής πολιτικής.

<SPEAKER ID=231 LANGUAGE="PT" NAME="Ribeiro">
Κυρία Πρόεδρε, είναι ευχής έργον το ότι σε αυτό το Κοινοβούλιο έρχονται προς συζήτηση εκθέσεις όπως αυτή της κ. Hermange. Το ίδιο θα έλεγα όσον αφορά την έκθεση Sainjon, που εγκρίναμε χθες. Είναι ευχής έργον το γεγονός ότι, εδώ στο Κοινοβούλιο, βρίσκουμε ακόμη κάποιο χρόνο για να συζητήσουμε αυτά τα θέματα και να εγκρίνουμε ψηφίσματα παρόμοια με αυτά που συνοδεύουν τις προαναφερόμενες εκθέσεις. Και θέλω να συγχαρώ τους συντάκτες για το έργο που επετέλεσαν. Είναι ευχής έργον το ότι, με τον τρόπο αυτό, με τη συζήτηση των εν λόγω εκθέσεων και την έγκριση των αντίστοιχων ψηφισμάτων, μπορούμε να αισθανόμαστε ότι ανταποκρινόμαστε σε κάποιους από τους σκοπούς για τους οποίους ήλθαμε σε αυτό το Κοινοβούλιο, αφού λάβαμε το χρίσμα (εφόσον βεβαίως το αξίζουμε...) εκείνων που μας ανέδειξαν με την ψήφο τους για να τους εκπροσωπήσουμε.
<P>
Αυτό όμως δεν σημαίνει ότι, παρά τη γενική μας συμφωνία, δεν έχουμε να διατυπώσουμε ορισμένες παρατηρήσεις ή επιφυλάξεις, ή ότι συμφωνούμε εξ ολοκλήρου με το περιεχόμενο του σχεδίου ψηφίσματος που υποβάλλεται από τη συνάδελφο Hermange εξ ονόματος της Επιτροπής Απασχόλησης και Κοινωνικών Υποθέσεων. Αλλά οι συζητήσεις διεξάγονται ακριβώς για να μπορεί κανείς να προβάλει τις εν λόγω παρατηρήσεις και επιφυλάξεις, με στόχο την περαιτέρω βελτίωση, με τη συμβολή όλων, ενός κειμένου το οποίο είναι ήδη ικανοποιητικό.
<P>
Και ο λόγος για τον οποίο δεν εκφράζουμε την πλήρη συμφωνία μας με την πρόταση δεν έγκειται απλώς και μόνο στους συγκεκριμένους όρους που επιλέχθηκαν για τη διατύπωσή της, αλλά, επίσης, διότι φρονούμε ότι ορισμένα ζητήματα είτε παραλείπονται είτε δεν υπογραμμίζονται επαρκώς στην έκθεση.
<P>
Στην πραγματικότητα, πιστεύουμε ότι θα ήταν απολύτως ορθό και καίριο να υπάρχει μεγαλύτερη διασύνδεση όλων των θεμάτων που άπτονται στην προστασία της οικογένειας και του παιδιού με τις κοινωνικές επιπτώσεις κάποιας συγκεκριμένης οικονομικής στρατηγικής και των συμφερόντων που αυτή εξυπηρετεί. Γεγονός είναι, όπως επισημάνει η συντάκτρια σε μία αιτιολογική σκέψη, ότι «η συμφιλίωση της επαγγελματικής με την οικογενειακή ζωή των γονέων αποτελεί παράγοντα ζωτικής σημασίας για μια σύγχρονη οικογενειακή πολιτική».Όπως επίσης, διαβλέπουμε παρόμοια ανησυχία και στο σημείο 14 της πρότασης ψηφίσματος, αλλά εκτιμούμε πως η βαρύτητα που δίδεται στην παραπάνω διασύνδεση είναι ανεπαρκής και οι όροι με τους οποίους διατυπώνεται δεν είναι απολύτως ικανοποιητικοί. Αυτός είναι ο λόγος γιατί καταθέσαμε δύο προτάσεις τροπολογίας, προσβλέποντας στη ρητή ενίσχυση αυτής της πτυχής, κάτι που θεωρούσαμε απολύτως αναγκαίο, και προσδοκώντας να έχουμε μία ελάχιστη συμβολή στη βελτίωση του ψηφίσματος που καλούμαστε να εγκρίνουμε δίχως με αυτό να θίγουμε τη γενική του ισορροπία.
<P>
Έτσι, αξιοποιήσαμε ένα σημείο της προτάσεως ψηφίσματος σχετικά με την παιδική εργασία, την οποία είχαμε την τιμή να είμαστε οι πρώτοι συνυπογράφοντες (και που επισυνάπτεται στην παρούσα έκθεση), ώστε να επιτύχουμε τη διασύνδεση μεταξύ της άρσης ρυθμίσεων στις εργασιακές σχέσεις και της συνεπαγόμενης παράνομης απασχόλησης του εργατικού δυναμικού, αφενός, και τις αντίστοιχες επιπτώσεις στο θέμα της προστασίας της οικογένειας και του παιδιού, με την προαγωγή, την ανοχή, ακόμη και την ενθάρρυνση της παιδικής εργασίας, αφετέρου.
<P>
Η δεύτερη τροπολογία μας αιτιολογείται με την έννοια ότι επιθυμούμε να απαλειφθεί μία αξιοθέτηση εκεί όπου δεν θα έπρεπε να υπάρχει παρά μια αντικειμενική αναφορά. Πράγματι, φρονούμε ότι, ενώ είναι θεμιτό να λέμε πως η οδηγία περί μερικής απασχόλησης «προσδοκά (ή θέτει το στόχο) να επιτρέψει» την καλύτερη συμφιλίωση της επαγγελματικής και της οικογενειακής ζωής, σε εθελουσία βάση και δίχως διακρίσεις, είναι ωστόσο υπερβολικό να δηλώνουμε πως λαμβάνουμε υπόψη το γεγονός ότι η οδηγία «επιτρέπει» την εν λόγω συμφιλίωση, όπως διαβάζουμε στην πορτογαλική απόδοση της έκθεσης.
<P>
Τέλος, κυρία Πρόεδρε, θα κλείσω επαναλαμβάνοντας αυτό με το οποίο ξεκίνησα την παρέμβασή μου: είναι ευχής έργον το γεγονός ότι έχουμε την ευκαιρία να συζητάμε για τέτοια θέματα εδώ στο Κοινοβούλιο. Αλλά χρειάζεται πολύ περισσότερο: είναι αναγκαίο να μην υποβαθμίζονται όλα τα αιτήματα, οι συστάσεις και οι απαιτήσεις που προβάλλονται στα ψηφίσματά μας, λόγω του ότι υποτάσσονται σε σκοπιμότητες οι οποίες εκλαμβάνονται ως πιο σημαντικές επειδή όλη συνολικά η πολιτική και κοινωνική παρέμβαση καθορίζεται από τις αντιδράσεις των λεγόμενων αγορών.

<SPEAKER ID=232 NAME="Kerr">
Κυρία Πρόεδρε, το πρόβλημα σε αυτή τη συζήτηση είναι να γνωρίζουμε για τι μιλάμε όταν κάνουμε λόγο για οικογένειες. Όταν μεγάλωνα στη Σκωτία, είχαμε συνήθως μία εκδήλωση που ονομαζόταν Kerr Jaunt. Αυτό σήμαινε δύο μεγάλα λεωφορεία με 150 άτομα που πήγαιναν μία φορά τον χρόνο στην παραλία. Ήταν μία μεγάλη οικογένεια. Υποψιάζομαι ότι όταν η κ. Hermange μιλά για την οικογένεια εννοεί τον οικογενειακό πυρήνα των δύο γονέων: έναν σύζυγο στη δουλειά, τη μητέρα στο σπίτι να φροντίζει ένα παιδί - μάλιστα, μόνο μέρος ενός παιδιού με δεδομένο το ποσοστό των γεννήσεων στην Ευρώπη σήμερα.
<P>
Η αλήθεια είναι ότι η εικόνα της οικογένειας είναι μία παρακμάζουσα εικόνα της οικογένειας. Οι οικογένειες είναι μία ανόμοια οντότητα σε όλη την Ένωση και συνεπώς είναι πιθανότατα λανθασμένη η προσπάθεια να υιοθετήσουμε κοινές κοινωνικές πολιτικές, νομικές πολιτικές που να ασχολούνται με όλες τις οικογένειες. Αντίθετα, πρέπει να ψάξουμε για την καλύτερη πρακτική και την καλύτερη πολιτική, προκειμένου να αντιμετωπίσουμε ζητήματα που μπορεί να επιδράσουν στον τρόπο με τον οποίο οι άνθρωποι θέλουν να ζήσουν τη ζωή τους, να αναθρέψουν τα παιδιά τους και να ζήσουν μαζί, που διαφέρει σημαντικά σε όλα τα κράτη μέλη.
<P>
Επομένως, χρειαζόμαστε καλές πολιτικές για την κοινωνική ασφάλιση, οι οποίες, για παράδειγμα, περιλαμβάνουν την έννοια του μη συνυπολογισμού, δηλαδή την έννοια της αντιμετώπισης των γυναικών αυτών καθ'εαυτών ανεξάρτητα από τους άντρες, με δικαιώματα και πρόσβαση στην κοινωνική ασφάλιση, για το ζήτημα των δικαιωμάτων των παιδιών, των επιδομάτων για τα παιδιά και των βοηθημάτων για τα παιδιά, που έχουν σχέση με τα παιδιά και το κόστος των παιδιών, το ζήτημα της φροντίδας των παιδιών και της προστασίας των παιδιών και τη διαφύλαξη αυτών των δικαιωμάτων. Το σουηδικό μοντέλο που ακούσαμε από τον κ. Lindqvist με τον Συνήγορο των παιδιών είναι πολύ καλό.
<P>
Όλα αυτά τα πράγματα είναι ξεχωριστά κατά μία έννοια από τις πολιτικές για την οικογένεια, αλλά μπορεί να προσθέσουν στο ίδιο πράγμα. Κατά πόσο χρειαζόμαστε το είδος πολιτικών που προτείνει η κ. Hermange σε Ευρωπαϊκό επίπεδο είναι ανοιχτό προς συζήτηση και παρ'όλο που είμαι φεντεραλιστής, υπάρχουν εδώ τομείς όπου πρέπει να λειτουργήσει η επικουρικότητα. Υποπτεύομαι ότι πολλά άλλα μέλη μπορεί να αισθάνονται το ίδιο. Μπορεί να επιτύχουμε τους ίδιους στόχους, πηγαίνοντας με διαφορετικό τρόπο. Αυτός μπορεί να είναι ενδεχομένως ο τρόπος που θα πρέπει να το προσεγγίσουμε.
<P>
Υπάρχει μία μικρή ηθική προέκταση σε αυτήν την έκθεση, που υπονοεί ότι οι μονογονικές οικογένειες παρουσιάζουν μία μικρή ανεπάρκεια. Η απόδειξη είναι σαφέστατη από όλες τις κοινωνικές μου έρευνες με το πέρασμα των χρόνων, ότι όπου οι μονογονεϊκές οικογένειες υποστηρίζονται κατάλληλα από την άποψη της κοινωνικής ασφάλειας και των νομικών δικαιώματων και της φροντίδας των παιδιών, είναι εξίσου επιτυχημένες με τις πυρηνικές οικογένειες. Πρέπει να ενθαρρύνουμε και να επιτρέψουμε αυτήν την ποικιλομορφία σε όλη την Ευρώπη.

<SPEAKER ID=233 LANGUAGE="NL" NAME="Maes">
Κυρία Πρόεδρε, όταν κανείς διαβάσει αυτή την έκθεση θα καταλάβει αυτό που αναφέρεται συχνά με ασαφή τρόπο. Οι πολιτικώς αρμόδιοι αρχίζουν σιγά σιγά να αντιλαμβάνονται τη γήρανση της κοινωνίας μας και θα ήταν επόμενο η έκθεση αυτή να ακολουθούσε αυτή την κατεύθυνση. Θα ήταν όμως απλοϊκό να επιλέξουμε μια καθαρή πολιτική γεννήσεων σε ευρωπαϊκή κλίμακα. Αυτό που έχει σημασία είναι να μπορεί να αναπτυχθεί μια κοινωνία, η οποία θα επιτρέπει στους γονείς να εκπληρώνουν τις επιθυμίες τους, όσον αφορά την τεκνοποίηση και θα επιτρέπει στα παιδιά να εξελίσσονται ελεύθερα. Κατά τη γνώμη μας, αυτό είναι κατά κύριο λόγο καθήκον των κρατών μελών, των περιφερειών, των δήμων, όπως αναφέρθηκε και από άλλους. Θα προτιμούσα το θέμα να είχε θιγεί λιγότερο στην έκθεση, ήθελα όμως να τονίσω πόσο σημαντικό είναι.
<P>
Στην έκθεση, το σημείο αυτό αποκτά μια κάπως ηθικολογική χροιά του στυλ: «προσέξτε, πρέπει να κάνετε αυτό και αυτό». Αν κοιτάξουμε τις διάφορες πρωτοβουλίες που έχουν αναληφθεί, θα διαπιστώσουμε ότι συχνά συμβαίνουν πολύ περισσότερα από όσα θα μπορούσαν ποτέ να αναφερθούν στην έκθεση αυτή. Όμως, το θέμα της προστασίας των παιδιών εξακολουθεί να προξενεί σοβαρές ανησυχίες και θα ήθελα να επισημάνω το γεγονός ότι διάφορα κράτη αντιμετωπίζουν και αυτά σοβαρά προβλήματα και ότι είναι απαραίτητο να ληφθούν μέτρα ακόμη και σε ευρωπαϊκή και σε διεθνή κλίμακα. Αρκεί να αναφέρω τα διεθνή δίκτυα για τη σεξουαλική εκμετάλλευση νέων, τον σεξοτουρισμό, την παιδική πορνογραφία, κλπ.
<P>
Παραπέμπω στη διεθνή διακήρυξη για τα δικαιώματα του παιδιού, η οποία ορίζει ότι σε διάφορες επίπεδα, συνεπώς και στο ευρωπαϊκό, πρέπει να καταρτίζεται έκθεση σχετικά με τον τρόπο με τον οποίο εφαρμόζονται οι διατάξεις της. Για το λόγο αυτό, αισθάνομαι ιδιαίτερη ικανοποίηση με μία από τις συγκεκριμένες πρωτοβουλίες που περιλαμβάνονται στην έκθεση της κ. Hermange, η οποία προτείνει τη σύσταση μιας ειδικής μονάδας για την προστασία των παιδιών. Παραπέμπω στο παράδειγμα της Σουηδίας. Στη Φλάνδρα έχουμε επίσης έναν Επίτροπο για τα δικαιώματα των παιδιών. Για το θέμα αυτό προτίθεμαι να υποβάλω σύντομα πρόταση στο Κοινοβούλιο, ωστόσο το κείμενο δεν έχει μεταφραστεί ακόμα.
<P>
Κυρία Πρόεδρε, ένα σημείο στο οποίο θα μπορούσε να υπάρξει εναρμόνιση είναι η ορολογία που χρησιμοποιείται στη νομοθεσία για την προστασία των παιδιών. Συμφωνούμε με την πρόταση για την καταπολέμηση της παιδικής εργασίας, που περιλαμβάνεται στην έκθεση Sainjon. Δεν χρειάζεται να επανερχόμαστε διαρκώς στο θέμα σε άλλες εκθέσεις. Θα ήθελα να απευθύνω ιδιαίτερη έκκληση για τον εντοπισμό των εξαφανισμένων παιδιών και τον αγώνα κατά των απαγωγών παιδιών. Αυτές είναι μερικές από τις διεθνείς συμφωνίες τις οποίες η Ευρώπη δεν μπορεί πια να παραγνωρίσει.

<SPEAKER ID=234 LANGUAGE="FR" NAME="Seillier">
Κυρία Πρόεδρε, συγχαίρω τη συνάδελφό μας, κ. Hermange, για το έργο που επιτέλεσε και, ιδιαίτερα, για την ιδιαίτερα εκτεταμμένη αιτιολογική έκθεση που μας επιτρέπει να θεωρήσουμε την οικογένεια σε όλες της πτυχές και να κατανοήσουμε σε ποιό βαθμό βρίσκεται στο επίκεντρο, πράγματι, της πραγματικότητας και της ζωής στην Ευρώπη και να αντιληφθούμε σε ποιό βαθμό θα έπρεπε να βρίσκεται στο επίκεντρο όλων των τομεακών πολιτικών. Συνεπώς, οι οικογενειακή πολιτική αποτελεί λιγότερο μία πολιτική και περισσότερο μία ανησυχία, η οποία θα έπρεπε να καθοδηγεί όλους όσοι ασχολούνται με την οικονομική, κοινωνική, και πολιτιστική ζωή σε όλες τις πτυχές στα διάφορα κράτη μέλη της Ευρώπης.
<P>
Αφήνω για την αιτιολόγηση της ψήφου της 28ης Ιανουαρίου το θέμα της κοινής οικογενειακής πολιτικής που θα εμπίπτει στην κοινοτική αρμοδιότητα. Απλώς, θα ήθελα να δώσω έμφαση σε ορισμένα σημεία, τα οποία απαλείφθηκαν κατά την τελική έκθεση η οποία μας υποβλήθηκε, δεδομένου ότι υπήρχαν συμβιβαστικές τροπολογίες. Πράγματι, πιστεύω ότι καλώς εμμείνατε στην ανάγκη για οικονομική δικαιοσύνη υπέρ των οικογενιών. Οι οικογένειες δεν είναι αποδέκτριες κοινωνικών παροχών έναντι των οποίων οι κυβερνήσεις και οι πολιτικές τους πρέπει να τηρήσουν μία φιλόπτωχο στάση. Όχι, οι οικογένειες βρίσκονται πράγματι στο κέντρο της δημιουργίας του εθνικού πλούτου.
<P>
Πιστεύω ότι εδώ υπάρχει μία αντιστροφή των νοοτροπιών στην οποία η έκθεσή σας μπορεί να συμβάλει. Όμως, πρέπει, πιστεύω, να γίνει ένα βήμα παραπέρα. Όταν σκεπτόμαστε τα θέματα του κόστους ζωής, πρέπει να λαμβάνεται υπόψη η διάσταση, βέβαια, εκείνων που είναι υπεύθυνοι οικογενειών και να μη τηρούμε στη λογιστική μας μία υπερβολικά ατομιστική προοπτική.
<P>
Θα ήθελα να ολοκληρώσω με ένα σημείο το οποίο, κατά τη γνώμη μου, είναι σημαντικό. Δεν διστάζουμε να μιλούμε, αγαπητοί συνάδελφοι, για ένα πολιτικό πρότυπο. Πρόκειται για τη δημοκρατία στην οποία αναφερόμαστε στην Ευρώπη. Δεν διστάζουμε να μιλούμε για το πρότυπο αυτό όταν μιλάμε για κοινωνικά θέματα. Μιλάμε για το κοινωνικό πρότυπο το οποίο καλύπτει την ευθύνη, την ατομική πρωτοβουλία, και την αλληλεγγύη. Λοιπόν, γιατί διαστάζουμε τόσο πολύ να αναφερθούμε στην ύπαρξη, οφείλω να πω, ενός ευρωπαϊκού κοινωνικού προτύπου στο οποίο ο άνδρας και η γυναίκα σε μία κατάσταση ισότητας ευθυνών, ένα ζευγάρι που αγαπιέται, είναι ικανό να δεσμευθεί έναντι της κοινωνίας, έναντι των παιδιών που θα γενηθούν από την ένωση αυτή, και να αναλάβουν την ευθύνη αυτή.

<SPEAKER ID=235 LANGUAGE="FR" NAME="Pinel">
Κυρία Πρόεδρε, είναι ευχάριστο γεγονός που βλέπουμε το Κοινοβούλιο να ενδιαφέρεται για το μέλλον της οικογένειας ως βασικού κυττάρου της κοινωνίας μας. Όμως, πρέπει να συμφωνήσουμε για το τί εννοούμε ως οικογένεια και ως οικογενειακή εστία.
<P>
Οι σημερινές τάσεις της εξέλιξης των ηθών μάς οδηγούν σε υποβάθμιση της έννοιας της οικογένειας. Δεν θα επεκταθώ πολύ στο σημείο αυτό, δεδομένου ότι αυτό το έχουν κάνει άλλοι πριν από μένα. Θα ήθελα, απλώς, να προτείνω να κοιτάξουμε τί γίνεται στη Βραζιλία, για παράδειγμα, για να δούμε τί συμβαίνει με τα παιδιά των οικογενειών που έχουν διαλυθεί ή των μονογονικών οικογενειών.
<P>
Η προστασία της οικογένειας και του παιδιού αποτελεί ευρύτατο θέμα. Θα ήθελα, κυρία Πρόεδρε, να θίξω εδώ μία μόνο από τις πολυάριθμες πτυχές, μία πτυχή, όμως, η οποία θίγει σχεδόν όλα τα παιδιά και που τα σημαδεύει βαθύτατα. Πρόκειται για τη βία της τηλεόρασης και εκπλήσσομαι που το σοβαρό αυτό πρόβλημα δεν θίγεται στην παρούσα έκθεση.
<P>
Ορισμένα στατιστικά στοιχεία. Κατά τη διάρκεια μίας ημέρας που επιλέγηκε τυχαία, το εβδομαδιαίο περιοδικό Le Point μέτρησε 670 φόνους, 15 βιασμούς, 848 διαπληκτισμούς, 419 πυροβολισμούς, 14 απαγωγές, 32 λήψεις ομήρων, και 27 σκηνές βασανιστηρίων σε μία εβδομάδα. Οι επιστήμονες διαπιστώνουν μία διασύνδεση και συχνά μία αιτιώδη σχέση μεταξύ της βίας των εικόνων που βλέπουν τα παιδιά και του βαθμού βιαιότητας στην πραγματική ζωή. Η τηλεόραση είναι σαφώς υπεύθυνη για παρακίνηση σε βία.
<P>
Οποιαδήποτε και εάν είναι η ηλικία, η έκθεση στην τηλεοπτική βία συνεπάγεται αύξηση της παιδικής βιαιότητας. Και υπάρχει ολοένα και περισσότερο βία στην τηλεόραση. Σε 40 χρόνια ο αριθμός των φόνων πολλαπλασιάσθηκε επί 1000. Τέλος, πρέπει να γνωρίζουμε ότι τις ημέρες που ακολουθούν την προβολή μίας αυτοκτονίας, το ποσοστό των πραγματικών αυτοκτονιών στους εφήβους αυξάνει κατά 13, 5 % στα κορίτσια και κατά 5, 2 % στα αγόρια.
<P>
Κατανοείτε, κυρία Πρόεδρε, ότι εκπλήσσομαι ιδιαίτερα που η παρούσα έκθεση αγνοεί το θέμα της τηλεοπτικής βίας. 'Ισως να θίγουμε εμπορικά συμφέροντα τα οποία μας ξεπερνούν. Και δεν θα ήταν, δυστυχώς, η πρώτη φορά που συμβαίνει αυτό.

<SPEAKER ID=236 LANGUAGE="EN" NAME="Cushnahan">
Κυρία Πρόεδρε, στο πλαίσιο αυτής της συζήτησης, θέλω να εκφράσω την ανησυχία μου για την παντελώς ανεπαρκή συνεργασία και συντονισμό σε όλη την Ευρωπαϊκή Ένωση ως απάντηση στην αυξανομένη δραστηριότητα των διεθνών ομάδων παιδεραστών. Η πρόσφατη έκθεση με τίτλο «Κακοποίηση των Παιδιών στο Internet», μαζί με άλλες έρευνες, υποδεικνύει τις διαστάσεις της κατάχρησης της τεχνολογία των πληροφοριών από τους παιδεραστές. Αποκαλύφθηκε πρόσφατα ότι διεθνείς ομάδες παιδεραστών στοχεύουν ιστοσελίδες στο Internet που είναι φιλικοί προς τα παιδιά, για να εντοπίζουν πιθανά θύματα. Εκτιμάται ότι 20.000 περίπου παιδεραστές στην Ευρώπη χρησιμοποιούν καθημερινά το Internet. Αν και εκτιμώ ότι πρόκειται για ένα πολύπλοκο τεχνικό ζήτημα, θα μπορούσαν να είχαν γίνει περισσότερα για την αστυνόμευση αυτής της συγκεκριμένης κατάχρησης.
<P>
Ανησυχώ επίσης γιατί πρόσφατα στη χώρα μου είχαμε μία αύξηση του αριθμού των απόπειρων απαγωγής παιδιών, κυριώς τους τελευταίους δύο μήνες. Πιστεύεται ότι είναι έργο βρετανών παιδεραστών που έχουν φύγει από τη χώρα τους. Αυτό απεικονίζει την ανάγκη για μία καλύτερη συνεργασία μεταξύ των υπηρεσιών επιβολής του νόμου σε πολλά κράτη μέλη.
<P>
Τα κράτη μέλη της ΕΕ πρέπει να εξετάσουν τρόπους για την εναρμόνιση των νόμων μας με σκοπό την ανταλλαγή ή σύνταξη μητρώων με ενόχους σοβαρών σεξουαλικών εγκλημάτων. Βεβαίως, εγώ προσωπικά θα υποστήριζα την έννοια ενός καταλόγου για όλη την Ευρωπαϊκή Ένωση.
<P>
Χρειαζόμαστε επίσης να θέσουμε περιορισμούς στην κυκλοφορία εκείνων που έχουν ολοκληρώσει ποινές φυλάκισης. Υπάρχουν πολλοί τρόποι να αντιμετωπίσουμε το εν λόγω πρόβλημα. Θα ήθελα να δω κάποια απόπειρα σε όλη την Ευρωπαϊκή Ένωση για το συντονισμό αυτής της δραστηριότητας.

<SPEAKER ID=237 LANGUAGE="DE" NAME="Lukas">
Κυρία Πρόεδρε, η βασική γραμμή της παρούσας έκθεσης που θέτει στο επίκεντρο της ευρωπαϊκής συζήτησης το παιδί πρέπει να επικροτηθεί ιδιαίτερα. Έχει όμως τον σωστό προσανατολισμό και σε πάρα πολλές λεπτομέρειες και θίγει πολύ ανοιχτά την πραγματικότητα.
<P>
Για μένα, δεν τίθεται εδώ θέμα επικουρικότητας ούτε θέμα αρμοδιοτήτων. Φυσικά, η οικογένεια και η προστασία των παιδιών είναι θέμα κοινοτήτων, πόλεων και οργανώσεων. Όμως είναι επίσης ένα παγκόσμιο και ένα ευρωπαϊκό φαινόμενο. Γιατί λοιπόν να μην ασχοληθεί η ευρωπαϊκή πολιτική και με το θέμα της οικογένειας και γιατί να μην είναι, κυρίως, και ευρωπαϊκό μέλημα η ανάληψη της προστασίας των παιδιών; Είναι ανάγκη να σπάσει το τείχος της σιωπής, γιατί πολλές περιπτώσεις κακοποίησης παιδιών σημειώνονται μέσα σε διαταραγμένο οικογενειακό περιβάλλον.
<P>
Ανάμεσα στις πολλές προτάσεις αυτής της έκθεσης, πολύ σημαντικές είναι επίσης εκείνες που ασχολούνται ειδικά με την κακοποίηση παιδιών. Από πού ξεκινά η σεξουαλική κακοποίηση; Πιθανώς από το οικογενειακό περιβάλλον. Η έκτασή της όμως έχει λάβει από καιρό παγκόσμια διάσταση και όσα διαδραματίζονται στο Internet και στον μαζικό τουρισμό θα μπορούσε κανείς να τα αποκαλέσει παγκοσμιοποίηση της διαστροφής.
<P>
Θέλω να αναφερθώ σε δύο σημεία που θεωρώ πολύ ενδιαφέροντα και εποικοδομητικά, συγκεκριμένα το αίτημα για μια έκτακτη συνεδρίαση του Ευρωπαϊκού Συμβουλίου για το ζήτημα της πολιτικής για την προστασία των παιδιών και την ιδέα δημιουργίας ενός ευρωπαϊκού κέντρου για το παιδί, που θα είχε επίσης τη σημαντική αποστολή να καταρτίσει και να διαχειρίζεται, σε συνεργασία με τις εθνικές αρχές και την Europol, ένα αρχείο των αγνοουμένων παιδιών καθώς και των καταδικασθέντων απαγωγέων.

<SPEAKER ID=238 NAME="Μarνn">
Κυρία Πρόεδρε, θα ήθελα, κατ' αρχάς, να συγχαρώ την κ.Hermange που είχε την πρωτοβουλία να καταρτίσει μια έκθεση για την προστασία της οικογένειας και του παιδιού στην Ευρωπαϊκή Ένωση. Πρόκειται για ένα θέμα εξαιρετικής σημασίας, αφού οι αλλαγές που υφίσταται σήμερα η κοινωνία μας, είτε είναι δημογραφικής είτε κοινωνιολογικής είτε εθνολογικής είτε επιστημονικής φύσης, έχουν έντονη επίδραση στην οικογένεια.
<P>
Η Επιτροπή δίδει προσοχή στα αιτήματα που περιέχονται στο ψήφισμα, αναγνωρίζοντας, ταυτόχρονα, ότι τα θέματα της οικογένειας εξακολουθούν να εμπίπτουν στις εθνικές αρμοδιότητες των διάφορων κρατών μελών. Μπορούμε να παρατηρήσουμε ένα φθίνον ποσοστό γεννητικότητας σχεδόν σε όλα τα κράτη μέλη της Ένωσης, μια πτώση του αριθμού των γάμων, έναν μεγαλύτερο αριθμό ζευγαριών που συζούν χωρίς να είναι παντρεμένα και παιδιών που γεννιούνται εκτός γάμου, καθώς και ένα αυξανόμενο ποσοστό διαζυγίων. Αυτό είναι το σύνολο των τάσεων που επηρεάζουν σήμερα την οικογενειακή μονάδα και, σε τελική ανάλυση, την κοινωνία στο σύνολό της.
<P>
Υπάρχει ένα μόνιμο ενδιαφέρον για την κατάσταση των οικογενειών και τις συνέπειές της για την κοινωνική πολιτική και την απασχόληση και κάθε φορά καθίσταται πιο φανερή, επίσης, η ανάγκη μεγαλύτερης διεθνούς συνεργασίας σε σχέση με τα θέματα που αφορούν την οικογένεια, ως τμήμα της γενικής προσπάθειας για προαγωγή της κοινωνικής προόδου και της ανάπτυξης. Και παρ' όλο που η Κοινότητα δεν έχει άμεσες αρμοδιότητες στον τομέα της οικογενειακής πολιτικής, δίδει κάθε φορά και περισσότερη σημασία στην ανάλυση και την κατανόηση των κοινωνικών και οικονομικών επιπτώσεων που συνεπάγονται για τις οικογένειες οι νέες κοινωνικές τάσεις και αλλαγές.
<P>
Στον τομέα της οικογενειακής πολιτικής υπάρχουν μεγάλες αποκλίσεις μεταξύ των κρατών μελών. Οι αποκλίσεις αυτές οφείλονται στις διαφορετικές αντιλήψεις για τον ρόλο του κράτους στην οικονομική και κοινωνική ζωή, τη θέση της οικογένειας στην κοινωνία, τα δικαιώματα και τις υποχρεώσεις της, τα καθήκοντα που ανατίθενται στους άνδρες και στις γυναίκες στους κόλπους της οικογένειας και την αρχή των δικαιωμάτων του παιδιού. Ωστόσο, στην οικογένεια αποδιδόταν ανέκαθεν και εξακολουθεί να αποδίδεται εξαιρετική αξία σε όλες τις χώρες της Ευρωπαϊκής Ένωσης.
<P>
Η Επιτροπή προωθεί μια σειρά μέτρων και πολιτικών που αποσκοπούν στον συμβιβασμό της εργασίας και της οικογενειακής ζωής, διότι η πρόκληση της επίτευξης ενός καλύτερου συμβιβασμού των δύο σφαιρών έχει ουσιαστική σημασία για μια σειρά εργασιακών και κοινωνικών θεμάτων. Οι μεταβολές στη σύνθεση του εργατικού δυναμικού, οι νέες μορφές οργάνωσης της εργασίας, η αναδιάρθρωση της κοινωνικής προστασίας, οι αλλαγές στην κατανομή των καθηκόντων που σχετίζονται με τη φροντίδα των εξαρτώμενων ατόμων μεταξύ ανδρών και γυναικών, είναι όλα τους θέματα που επηρεάζουν άμεσα την οικογένεια.
<P>
Οι οδηγίες για τις εγγύους εργαζόμενες, τη γονική άδεια, την εργασία κατά μερική απασχόληση αποτελούν αξιόλογα παραδείγματα της δέσμευσης της Ευρωπαϊκής Ένωσης να βοηθήσει τους άνδρες και τις γυναίκες στο οικογενειακό τους καθήκον. Η σύσταση σχετικά με την παιδική μέριμνα, από την πλευρά της, υποδηλώνει ότι θα πρέπει να υιοθετηθούν πρωτοβουλίες με στόχο την παροχή υπηρεσιών παιδικής μέριμνας στους γονείς που εργάζονται ή που συνεχίζουν την κατάρτισή τους, την απόδοση μεγαλύτερης προσοχής στις ανάγκες των εργαζομένων με παιδιά και στην προαγωγή της συμμετοχής των ανδρών στη μέριμνά τους.
<P>
Οι κατευθυντήριες γραμμές για την απασχόληση δίδουν τώρα μεγάλη ώθηση και στον στόχο του συμβιβασμού εργασίας και οικογενειακής ζωής. Οι κατευθυντήριες γραμμές για την απασχόληση του 1999 δίδουν μεγαλύτερη έμφαση, αν συντρέχει περίπτωση, στο θέμα του συμβιβασμού των εργασιακών και των οικογενειακών ευθυνών ως αναπόσπαστο τμήμα της ευρωπαϊκής στρατηγικής για την απασχόληση.
<P>
Και επιτρέψτε μου να κλείσω την παρέμβασή μου βεβαιώνοντας ότι η Ευρωπαϊκή Ένωση πρέπει να συμβάλει κυρίως στον προσδιορισμό των ομοιοτήτων και των διαφορών των τρόπων με τους οποίους αντιδρούν τα κράτη μέλη στις αλλαγές που σας ανέφερα, καθώς και να προωθήσει, στο κοινοτικό πλαίσιο, τις ανταλλαγές πληροφοριών και τη συνόψιση της πείρας γύρω από το θέμα της οικογένειας.

<SPEAKER ID=239 NAME="Πρόεδρος">
Ευχαριστώ πολύ, κύριε Επίτροπε Marνn.
<P>
Η συζήτηση έληξε.
<P>
Η ψηφοφορία θα διεξαχθεί την Πέμπτη, 28 Ιανουαρίου 1999, κατά την περίοδο συνόδου των Βρυξελλών.

<CHAPTER ID=8>
Κώδικας συμπεριφοράς των επιχειρήσεων που δρουνστις αναπτυσσόμενες χώρες
<SPEAKER ID=240 NAME="Πρόεδρος">
Η ημερήσια διάταξη προβλέπει τη συζήτηση της έκθεσης Α4-0508/98, του κ. Howitt, εξ ονόματος της Επιτροπής Ανάπτυξης και Συνεργασίας, σχετικά με τα ευρωπαϊκά κριτήρια που ισχύουν στις ευρωπαϊκές επιχειρήσεις που δρουν στις αναπτυσσόμενες χώρες - προς ένα ευρωπαϊκό κώδικα συμπεριφοράς.

<SPEAKER ID=241 NAME="Howitt">
Κυρία Πρόεδρε, 500 εργαζόμενοι σκοτώθηκαν σε ένα ταϊλανδέζικο εργοστάσιο που προμηθεύει ευρωπαϊκές εταιρείες παιχνιδιών. Δηλητηριάστηκαν από αναθυμιάσεις βαφών και κόλλας, εξαιτίας του ανεπαρκούς εξαερισμού του εργοστασίου. 110.000 τόνοι αποβλήτων αποθέτονται καθημερινά σε έναν ποταμό στη Δυτική Παπούα από μία ευρωπαϊκή εξορυκτική εταιρεία, καταστρέφοντας την παραδοσιακή γη ιθαγενών, που όταν διαμαρτυρήθηκαν αντιμετωπίστηκαν με βασανιστήρια και δολοφονίες από τον στρατό της Ινδονησίας. Ευρωπαϊκές εταιρείες πετρελαίου στη Βιρμανία, τη Νιγηρία και τη Κολομβία, κατηγορούνται ότι υποστηρίζουν καταπιεστικά καθεστώτα και συνεργούν στην καταπάτηση των δικαιωμάτων του ανθρώπου. Μία ευρωπαϊκή φαρμακευτική εταιρεία λανσάρει ένα παρασιτοκτόνο στην αγορά των Φιλιππίνων, που έχει ήδη απαγορευθεί σε τρεις χώρες της Ευρωπαϊκής Ένωσης και έχει αποδειχθεί ότι προσβάλλει τα εσωτερικά όργανα, προκαλώντας παράλυση και γενετικές ανωμαλίες.
<P>
Οι άμεσες ευρωπαϊκές επενδύσεις μπορούν και πρέπει να αποτελούν μία δύναμη για το καλό στον αναπτυσσόμενο κόσμο. Αλλά το Ευρωπαϊκό Κοινοβούλιο καταγράφει τη βαθύτατη ανησυχία μας για τις περιπτώσεις κατάχρησης από εταιρείες, όπου οι τοπικοί κανονισμοί είναι ανεπαρκείς ή δεν τηρούνται τα δικαιώματα του ανθρώπου.
<P>
Στη Βόρεια Ινδία συνάντησα παιδιά μέχρι και έξι χρόνων που είχαν απελευθερωθεί από την υποχρεωτική εργασία, χάρη σε πρωτοβουλίες όπως ο κώδικας βασικών σημείων, ο οποίος έχει βοηθήσει παιδιά να βγουν από ένα είδος σκλαβιάς του 20ου αιώνα και να επιστρέψουν στο σχολείο. Ένας τέτοιος κώδικας αρχίζει να είναι αποτελεσματικός, όχι γιατί οι εμπλεκόμενες εταιρείες απλά συνυπογράφουν μία σωστή διακήρυξη αρχών, αλλά γιατί συνδυάζεται επίσης από ένα πρακτικό σύστημα παρακαλούθησης και εξακρίβωσης που εγγυάται την τήρηση αυτών των αρχών.
<P>
Αυτό, πολύ απλά, είναι που συζητάμε σήμερα: καλύτερα πρότυπα για τις ευρωπαϊκές εταιρείες παγκοσμίως και πρακτικούς μηχανισμούς για να εξασφαλιστεί ότι αυτά εφαρμόζονται.
<P>
Συνιστώ αυτές τις προτάσεις σε εσάς, γιατί επιδιώκουμε να επιβάλλουμε με καλύτερο τρόπο τα ισχύοντα διεθνώς αποδεκτά πρότυπα στον τομέα της απασχόλησης, της προστασίας του περιβάλλοντος, των κοινωνικών δικαιωμάτων και των δικαιωμάτων του ανθρώπου. Δεν πρόκειται ούτε για μία νέα ούτε για μία διαφορετική σειρά απαιτήσεων, ούτε για ένα υποκατάστατο των εθνικών ή διεθνών κανονισμών. Συνιστώ αυτές τις προτάσεις σε σας, γιατί προκύπτουν από μία εντατική διαβούλευση με περισσότερες από 100 επιχειρήσεις, συνδικαλιστικές ενώσεις, ΜΚΟ και ακαδημαϊκούς, προς τους οποίους προσφέρω τις ευχαριστίες μου και από τους οποίους βλέπω αυξανόμενη συναίνεση για έναν συστηματικό διάλογο και συμφωνία μεταξύ των εταιρειών και όλων εκείνων που επηρεάζονται από την επιχειρηματική τους δραστηριότητα.
<P>
Συνιστώ αυτήν την έκθεση σε σας, γιατί αυτές οι προτάσεις ανακύπτουν επίσης από συζητήσεις με κυβερνήσεις και την κοινωνία των πολιτών στον αναπτυσσόμενο κόσμο, από τον Ισημερινό έως τη Νιγηρία έως τις Φιλιππίνες. Έχουμε ήδη ζητήσει τη γνώμη της ΑΚΕ και το σταθερό συμπέρασμα είναι ότι αυτό που χρειάζεται είναι μία αναπτυξιακή προσέγγιση. Όχι μία που να βασίζεται σε ακόμα περισσότερη γραφειοκρατία, όπου οι εταιρείες θα έχουν πάντοτε το πλεονέκτημα, αλλά μία που θα δίνει φωνή στις κοινότητες στις ίδιες αναπτυσσόμενες χώρες, θα τις εμπλέκει και θα τις δίνει εξουσίες.
<P>
Τώρα θα ασχοληθώ με τους τομείς που γνωρίζω ότι είναι μερικοί από τους κύριους τομείς ανησυχίας που εξέφρασαν οι συνάδελφοι βουλευτές.
<P>
Μερικοί ανησυχούν για την ετεροδικία. Γιατί η Ευρώπη να μην αναλάβει μεγαλύτερη ευθύνη για τις δικές της εταιρείες; Είμαστε πρόθυμοι να το πράξουμε, συμφωνώντας με τους διεθνείς κανόνες κατά της δωροδοκίας και της διαφθοράς και εναντίον εκείνων που ασχολούνται με τον παιδικό σεξουαλικό τουρισμό. Και πολύ σωστά κάνουμε! Από το 1968 και μετά, τα κράτη μέλη έχουν ήδη συμφωνήσει σε μία νομική συνθήκη, που επιτρέπει στις εταιρείες να προσαχθούν ενώπιον των δικαστηρίων για τις πλέον ακραίες παραβιάσεις του καθήκοντος να φροντίζουν για τη δουλειά τους σε τρίτες χώρες. Ας χρησιμοποιήσουμε αυτές τις ήδη ισχύουσες εξουσίες περισσότερο αποτελεσματικά, και παρακαλώ να σημειώσετε τη δέσμευσή μας απέναντι σε πολυμερείς συμφωνίες με τις ίδιες τις κυβερνήσεις των αναπτυσσόμενων χωρών.
<P>
Αλλοι ενδιαφέρονταν να περιορίσουν οποιαδήποτε πρόταση μόνο στην εθελοντική δράση. Ωστόσο το ψήφισμά μας καθιστά σαφές ότι οι εθελοντικές και δεσμευτικές προσεγγίσεις δεν αλληλοαποκλείονται. Θα υπάρχουν πάντοτε μερικές κακές εταιρείες, και καμία εταιρεία δεν θα πρέπει να κερδίζει από οποιοδήποτε ανταγωνιστικό πλεονέκτημα που προέρχεται από την περιφρόνηση προς τους βασικούς εργατικούς νόμους και κοινωνικά και περιβαλλοντολογικά πρότυπα. Οι δεσμευτικοί κανόνες διασφαλίζουν τα ελάχιστα πρότυπα. Οι αυτοπροαίρετοι κώδικες ενισχύουν τα καλύτερα πρότυπα. Αυτά τα δύο πηγαίνουν μαζί.
<P>
Επισημαίνω ότι μερικοί από τους συναδέλφους μου ανησυχούν ότι ένας ευρωπαϊκός μηχανισμός παρακολούθησης θα θέσει τις εταιρείες μας σε μειονεκτική θέση σε σύγκριση με εκείνες που εδρεύουν στην Αμερική και αλλού. Ωστόσο, 42 από τις 100 κορυφαίες πολυεθνικές έχουν έδρα την Ευρώπη, μόνο 35 την Βόρειο Αμερική. Στην NAFTA, υπάρχει ήδη ένα σύστημα επίλυσης παραπόνων για την εργασιακή και περιβαλλοντολογική πρακτική. Όταν η Ευρωπαϊκή Ένωση αποφάσισε να προσφέρει αυξημένη εμπορική πρόσβαση σε χώρες που σέβονται βασικά εργασιακά πρότυπα, όταν συμφωνήσαμε σε ένα κώδικα για την αποτροπή πώλησης όπλων σε χώρες που ευθύνονται για βασανιστήρια και επιθετική στάση, το κάναμε γιατί αισθανόμασταν ότι η Ευρωπαϊκή Ένωση θα μπορούσε να αποτελέσει παράδειγμα για τον κόσμο. Μπορούμε να το κάνουμε πάλι στον τομέα των καλύτερων προτύπων για τις πολυεθνικές.

<SPEAKER ID=242 NAME="Kittelmann">
Κυρία Πρόεδρε, αξιότιμοι συνάδελφοι, δεν μπορεί να έχει παραμείνει κρυφό για τον εισηγητή ότι έχω πολλές αμφιβολίες σχετικά με τη νομιμότητα των μέτρων που ζητεί, από τις οποίες λόγω έλλειψης χρόνου μπορώ να αναφέρω μόνο ορισμένες ως pars pro toto . Οι περιπτώσεις που περιγράψατε είναι δραματικές και φρικιαστικές. Θα πρέπει να κάνουμε το παν, να αναζητήσουμε ευκαιρίες και δυνατότητες στο διεθνές δίκαιο, προκειμένου να βρούμε έναν κώδικα συμπεριφοράς που θα δικαιολογεί την ηθική καταδίκη εκείνων των ευρωπαϊκών επιχειρήσεων που παραβιάζουν αυτές τις ανθρωπιστικές αρχές.
<P>
Από την άλλη, πρέπει όλοι εμείς να προσέξουμε - αυτό επανειλημμένα μου κάνει εντύπωση σ' εμάς - ότι πρέπει να φέρουμε επίσης στις εκθέσεις μας την ευθύνη να παραμένουμε μέσα στα όρια του δικαίου που οι ίδιοι έχουμε θεσπίσει.
<P>
Υποστηρίζω ανεπιφύλακτα ότι οι ΜΚΟ πρέπει να συμμετάσχουν στις ήδη υπάρχουσες οδηγίες για έναν διεθνή κώδικα συμπεριφοράς όπως εφαρμόζεται από τον ΟΟΣΑ.
<P>
Όμως, πρέπει επίσης να καταλάβουμε ότι είναι ουτοπία ή και παράνομο να απαιτούμε ένα ευρωπαϊκό πλαίσιο που θα σκοπεύει να εντάξει σε μια νομικά καθορισμένη τάξη όλες τις ευρωπαϊκές επιχειρήσεις που λειτουργούν παγκοσμίως. Αυτό είναι νομικά αδύνατο, εξαιτίας του εξωεδαφικού του χαρακτήρα. Δεν μπορούμε από τη μια να ασκούμε κριτική γι' αυτό στην περίπτωση του Helms-Burton ή του D'Amato και από την άλλη να νομίζουμε ότι μπορούμε να θεσπίσουμε κάτι τέτοιο εδώ. Το δίκαιο είναι δίκαιο!
<P>
Γι' αυτό, με λυπεί κάπως το ότι υπάρχουν άλλες τέσσερις, πέντε, έξι περιπτώσεις που θα παίξουν ρόλο κατά την αυριανή ψηφοφορία και που αποκλίνουν από τα νομικά πρότυπα. Γι' αυτό, κύριε εισηγητή, θα χαιρόμουν αν αύριο κατά την ψηφοφορία στην Ολομέλεια δείξετε ευελιξία και ανοχή, διαφορετικά πιστεύω ότι ο τρόπος που θέλετε να ρυθμιστεί το ζήτημα δεν θα είναι αποδεκτός από πολλούς, τουλάχιστον όχι από το ΕΛΚ, μολονότι το αίτημά σας είναι αναμφίβολα δικαιολογημένο.

<SPEAKER ID=243 LANGUAGE="IT" NAME="Vecchi">
Κυρία Πρόεδρε, θα ήθελα κατ' αρχάς να ευχαριστήσω προσωπικά και εκ μέρους της Ομάδας του ΕΣΚ τον συνάδελφο Howitt για το γεγονός ότι επιδίωξε με τόση επιμονή αυτή την έκθεση πρωτοβουλίας της Επιτροπής Ανάπτυξης και Συνεργασίας και ότι επιτέλεσε με θάρρος, ορθότητα και επιμέλεια ένα εξαίρετο έργο, καρπό σοβαρών αναλύσεων της διεθνούς κατάστασης και ακρόασης των απόψεων όλων των ομάδων της κοινωνίας των πολιτών και το οποίο ξεχωρίζει για τη δημιουργικότητα των διατυπωμένων προτάσεων.
<P>
Πρόκειται για μια έκθεση σχετικά με ένα θέμα όχι και τόσο απλό, λόγω των προφανών επιπτώσεών του: να καθοριστεί η παρουσία και οι δραστηριότητες των ευρωπαϊκών επιχειρήσεων που λειτουργούν στις αναπτυσσόμενες χώρες βάσει του σεβασμού των αρχών, των κανόνων και των στόχων αναγνώρισης των θεμελιωδών κοινωνικών και ανθρώπινων δικαιωμάτων.
<P>
Ας πούμε αρχικά για τι δεν πρόκειται: δεν πρόκειται για τη βούληση τεχνητής επιβολής κανόνων που μειώνουν την ανταγωνιστικότητα ή επιφέρουν πρόσθετα εμπόδια στις ευρωπαϊκές επιχειρήσεις στο πλαίσιο του διεθνούς ανταγωνισμού. Δεν πρόκειται για τη βούληση επιβολής νέων κανόνων, ούτε υπάρχει τέτοια πρόθεση.
<P>
Πρόκειται απλώς - αλλά γνωρίζουμε καλά ότι δεν είναι τόσο απλό - για τη βούληση διασφάλισης του πραγματικού σεβασμού, εκ μέρους των ευρωπαϊκών επιχειρήσεων, των ήδη υπαρχόντων διεθνών και ευρωπαϊκών κανόνων, οι οποίοι όμως συχνά αγνοούνται ή παραβιάζονται.
<P>
Πρόκειται για τη δημιουργία σταθερής ευρωπαϊκής πολιτικής και νομικής βάσης, που να καθιστά ισχυρότερη και πιο αξιόπιστη τη δέσμευση της ίδιας της Ένωσης και των κρατών μελών της προκειμένου να εδραιωθούν, και σε διεθνές επίπεδο, οι κανόνες αυτοί, χωρίς ωστόσο να καλυφθούμε πίσω από το εύκολο άλλοθι της συνεχούς αναστολής σε άλλες συνόδους και σε άλλα πλαίσια την υποχρέωση παρέμβασης.
<P>
Εμείς πιστεύουμε πως η Ευρωπαϊκή Ένωση έχει πολλά να πει και να κάνει στον τομέα αυτόν, αρχίζοντας από την ίδια.
<P>
Θα ήθελα να προσθέσω ότι, και στο θέμα αυτό - και θα ήθελα να καθησυχάσω τον κ. Kittelmann - η Ομάδα του ΕΣΚ κινήθηκε προς την αναζήτηση ευρείας συναίνεσης με τις άλλες ομάδες του Ευρωπαϊκού Κοινοβουλίου, ξεκινώντας συχνά από πολύ διαφορετικές απόψεις. Εκφράζω την ικανοποίησή μου για το γεγονός ότι τα καταφέραμε και ότι η ψηφοφορία επί της έκθεσης Howitt, που θα διεξαχθεί αύριο, μπορεί να είναι θετική και με τη μεγαλύτερη δυνατή συναίνεση.
<P>
Ποια είναι τα θεμελιώδη σημεία στα οποία βασιζόμαστε στον τομέα αυτόν;
<P>
Κατ' αρχάς η πεποίθηση ότι, ιδίως στην εποχή της παγκοσμιοποίησης, πρέπει να προωθηθούν και να ενσωματωθούν διάφορα μέσα παρέμβασης προκειμένου να διασφαλιστούν και να προωθηθούν τα ανθρώπινα, τα κοινωνικά και τα οικονομικά δικαιώματα, ο σεβασμός του περιβάλλοντος και η βιώσιμη ανάπτυξη.
<P>
Δεύτερον, η πεποίθηση ότι η δράση των διαφόρων φορέων που δρουν στη διεθνή σκηνή - περιφερειακοί και διεθνείς οργανισμοί, κράτη και τοπικές δυνάμεις, οργανώσεις της κοινωνίας των πολιτών, επιχειρήσεις - αν και χαρακηρίζεται από βαθιά μάλιστα πολυμορφία κινήτρων και σκοπών, είναι εξίσου σημαντική, όσον αφορά τις πραγματικές συνέπειες για τη συγκεκριμένη κατάσταση των ατόμων, των τοπικών κοινοτήτων και των λαών.
<P>
Η επιδίωξη της βελτιστοποίησης της δράσης των διαφόρων παραγόντων - δημόσιων και ιδιωτικών - στους διάφορους τομείς και στις διάφορες περιοχές του κόσμου είναι θεμελιώδης για την εκπλήρωση εκείνων των στόχων ανάπτυξης και δικαιοσύνης που θα έπρεπε να χαρακτηρίζουν τον αυριανό κόσμο.
<P>
Στο πλαίσιο αυτό, η στήριξη μιας διαδικασίας, που έχει ήδη δρομολογηθεί, για τη δημιουργία εθελοντικών κωδίκων συμπεριφοράς εκ μέρους των επιχειρήσεων που δρουν στις τρίτες χώρες, αποτελεί στοιχείο μεγάλης σπουδαιότητας.
<P>
Ωστόσο, οι κώδικες αυτοί δεν μπορούν να υποκαταστήσουν την υποχρέωση σεβασμού των αρχών, των κανόνων και των καθιερωμένων από το δίκαιο προτύπων. Μπορούν να επιταχύνουν ή να συμπληρώσουν τη δράση των δημοσίων αρχών για την προστασία των ατομικών και των συλλογικών δικαιωμάτων.
<P>
Δεν υπάρχει συνεπώς αντίφαση ανάμεσα στους εθελοντικούς κώδικες και τους νομικά θεμελιωμένους κώδικες συμπεριφοράς: πρέπει αντίθετα να υπάρχει συμπληρωματικότητα.
<P>
Προκειμένου οι κώδικες συμπεριφοράς - εθελοντικοί ή μη - τα πρότυπα, οι αρχές και τα μέσα ελέγχου να είναι ρεαλιστικά και αποτελεσματικά, πρέπει απαραίτητα να βασίζονται στην άμεση συμμετοχή όλων των ενδιαφερομένων: θεσμικών οργάνων, επιχειρήσεων, συνδικαλιστικών ενώσεων, ΜΚΟ κ.λπ.
<P>
Τέλος, είναι σκόπιμο να ανταποκρίνονται γενικά οι πολιτικές ανάπτυξης για τη συνεργασία και οικονομικής συνεργασίας σε συνεπείς αρχές και στόχους, όσο κι αν είναι διαφορετικοί.
<P>
Μεταξύ των διαφόρων προτάσεων που περιέχονται στην υπό συζήτηση σήμερα έκθεση, υπάρχει μία που θεωρώ ουσιώδη: εκείνη στην οποία το Ευρωπαϊκό Κοινοβούλιο καλεί την Επιτροπή και το Συμβούλιο να διατυπώσουν προτάσεις για τον καθορισμό επαρκούς νομικής βάσης, προκειμένου να συγκροτηθεί ευρωπαϊκή πολυμερής διάρθρωση που να ρυθμίζει τις δραστηριότητες των επιχειρήσεων σε ολόκληρο τον κόσμο, αναπτύσσοντας για τον σκοπό αυτόν εντατικές διαβουλεύσεις με όλες τις συνιστώσες της κοινωνίας που αφορά αυτός ο κώδικας.
<P>
Εάν κατορθώσουμε να το κάνουμε αυτό, πιστεύω ότι το Ευρωπαϊκό Κοινοβούλιο θα έχει συμβάλει σημαντικά στην προώθηση μιας εικόνας του κόσμου και των διεθνών σχέσεων που ανταποκρίνεται στις προσδοκίες των ευρωπαίων πολιτών και των αναπτυσσόμενων χωρών, που πολύ σωστά θεωρούν την Ευρώπη θετικό παράγοντα δικαιοσύνης και ανάπτυξης.

<SPEAKER ID=244 LANGUAGE="DE" NAME="Gόnther">
Κύριε Πρόεδρε, τα παραδείγματα που έφερε στην αρχή ο εισηγητής ασφαλώς δεν είναι αποκύημα της φαντασίας του, όμως υπάρχουν επίσης παραδείγματα για το ότι και διεθνείς επιχειρήσεις επενδύουν με υπευθυνότητα σε τρίτες χώρες. Εφ' όσον βλέπουμε από τη μια πλευρά ότι κατέστησαν δυνατές αυτές οι δραματικές εξελίξεις, από την άλλη όμως βλέπουμε και πολλά θετικά στοιχεία, μπορούμε προφανώς να ελπίζουμε ότι τελικά θα φθάσουμε σε μια λύση και σε μείωση των περιπτώσεων, για τις οποίες σήμερα εκφράζουμε τόσο ζωηρά παράπονα.
<P>
Βλέπω το όλο ζήτημα και σε συνάρτηση με τον μεγάλο μας στόχο να ενισχύσουμε την χρηστή διακυβέρνηση όπου αυτή υπάρχει στην αναπτυξιακή συνεργασία. Κατά την άποψή μου, πρέπει γι' αυτό να ενισχυθούν και οι χώρες του Τρίτου Κόσμου να μεριμνήσουν για αντίστοιχα κριτήρια και κανόνες στη νομοθεσία τους, στη νομολογία τους και στην τήρησή της, ούτως ώστε κατόπιν να καταπέσει περισσότερο ή λιγότερο αυτό το ζήτημα της εξωεδαφικότητας που ανέφερε προηγουμένως ο συνάδελφος Kittelmann.
<P>
Είναι δικαιολογημένο να εξετάζεται η έκθεση σε συνάρτηση με μια ολόκληρη σειρά συμφωνιών, προτύπων και συμβάσεων. Πιστεύω ότι πρέπει πράγματι να στρέψουμε την προσοχή μας στο να μεταφερθούν πραγματικά όσα ήδη έχουν αποφασιστεί και στο να ελέγχουμε πώς τηρούνται εδώ οι υποσχέσεις. Οι πολυάριθμες δηλώσεις που υπάρχουν, ήταν ένας από τους λόγους που η Ομάδα μου στην επιτροπή δεν είδε οπωσδήποτε τη συγκεκριμένη έκθεση πρωτοβουλίας ως προτεραιότητα και ως εκ τούτου αρχικά δεν ήταν υπέρ του να αντιμετωπίσουμε τώρα το ζήτημα.
<P>
Από την άλλη, όμως, οι κώδικες αυτοί είναι απολύτως αποδεκτοί για μας αν έχουν εθελοντική βάση κι αν έχουμε τη δυνατότητα να δημοσιεύουμε τις επωνυμίες των επιχειρήσεων που συμμετέχουν, τόσο τα θετικά όσο και τα αρνητικά παραδείγματα, προκειμένου να ασκήσουμε και πίεση μέσω της κοινής γνώμης, πράγμα που οπωσδήποτε είναι πολύ αποτελεσματικό.
<P>
Επεσήμανα ήδη ότι είμαστε εναντίον μιας εξωεδαφικής νομολογίας. Αλλωστε, δεν θεωρώ ότι τα παραδείγματα που ανέφερε ο εισηγητής οπωσδήποτε μας υποχρεώνουν, γιατί το θέμα της εξαγωγής όπλων αφορά τα κράτη μέλη που ρυθμίζουν παρόμοια πράγματα στο πλαίσιο των κανόνων τους για τις εξαγωγές. Δεν είναι όμως σωστό να παρουσιάζονται σε κάποια χώρα όπλα και κατά κάποιον τρόπο εκ των υστέρων να διώκει κανείς τις χώρες προέλευσης.
<P>
Επίσης, θα πρέπει να προσέξουμε να μην εξισώνουμε οπωσδήποτε τις παραβιάσεις των κοινωνικών και περιβαλλοντικών κανόνων με την κακοποίηση των παιδιών, γιατί εδώ εμπλέκεται μεγάλος τομέας του δικαίου που ασφαλώς μπορεί να προστατευθεί μέσω εξωεδαφικής νομολογίας, πράγμα που δεν το βλέπω έτσι για την δεύτερη περίπτωση.
<P>
Το τρίτο κρίσιμο ερώτημα στη συγκεκριμένη έκθεση αφορούσε την επονομαζόμενη Πλατφόρμα Επιτήρησης. Εδώ θα πρέπει να συνεργάζονται πολύ διαφορετικές επιτροπές υπό τον έλεγχο του Ευρωπαϊκού Κοινοβουλίου. Δεν βλέπουμε να υπάρχει νομική βάση για κάτι τέτοιο. Κατά τις διαπραγματεύσεις, βρήκαμε μια σειρά συμβιβασμών και ελπίζω ότι η παρούσα έκθεση μπορεί να γίνει αποδεκτή και ότι όλοι μας διαθέτουμε αρκετή ευελιξία ώστε να καταλήξουμε κατά την τελική ψηφοφορία σε ένα θετικό αποτέλεσμα.

<SPEAKER ID=245 LANGUAGE="IT" NAME="Fassa">
Κυρία Πρόεδρε, αξιότιμοι συνάδελφοι, θα ήθελα και εγώ να ευχαριστήσω θερμά τον κ. Howitt για το ευρύ, βαθύ και σαφέστατο έργο που επιτέλεσε και για τη γενναιόδωρη και θερμή δέσμευση που ανέλαβε για τη σύνταξη αυτής της έκθεσης.
<P>
Θα ήταν εξαιρετικά σοβαρό εάν η έκθεση Howitt είχε συνταχθεί σε τόνο αντίθετο προς τις επιχειρήσεις. Εμείς, ως φιλελεύθεροι, απέχουμε πολύ από το να είμαστε αντίθετοι στην παρέμβαση των επιχειρήσεων στις αναπτυσσόμενες χώρες και το θεωρούμε απαραίτητη προϋπόθεση για εκείνη την οικονομική ανάπτυξη που είναι η λογική αρχή οποιασδήποτε ανθρώπινης ανάπτυξης.
<P>
Χρειάζεται φυσικά να αποφευχθεί να καταλήξουν ορισμένες περιπτώσεις, εξαιρετικά αρνητικές, να ζημιώσουν το κλίμα και να θεωρηθεί το μέσο ακατάλληλο. Από τη σκοπιά αυτή, η έκθεση Howitt αντιπροσωπεύει αναμφισβήτητα μια βοήθεια. «Ναι» λοιπόν στους εθελοντικούς κώδικες συμπεριφοράς των επιχειρήσεων, «ναι» σε έναν ευρωπαϊκό κώδικα συμπεριφοράς, ο οποίος θα βασίζεται κυρίως στην ισχυρή και ακριβή επιστροφή στις υφιστάμενες διεθνείς ρυθμίσεις, «ναι» στις διαφανείς, ακριβείς και συνεπείς διαδικασίες για τον εντοπισμό ενδεχομένων παραβιάσεων στους καθιερωμένους κανόνες και με εγγυήσεις αντιπαράστασης. «Όχι» αντίθετα, με εξίσου ισχυρή σαφήνεια, σε εκείνο το είδος προσωρινής πλατφόρμας που περιγράφει στην προσωρινή φάση η έκθεση Howitt υπό την αιγίδα του Ευρωπαϊκού Κοινοβουλίου, που θα διακινδύνευε, κατά την άποψη των φιλελευθέρων, να μεταμορφωθεί σε ένα είδος δικαστηρίου του λαού, στερούμενου επαρκών εγγυήσεων και ικανού να γίνει, σε τελική ανάλυση, αντιπαραγωγικό.
<P>
Βασιζόμαστε λοιπόν στην ευαισθησία του συνάδελφου Howitt για τις τροπολογίες που καταθέσαμε στον τομέα αυτόν.

<SPEAKER ID=246 LANGUAGE="PT" NAME="Girγo Pereira">
Κυρία Πρόεδρε, κύριοι βουλευτές, σε ό, τι αφορά τους κώδικες συμπεριφοράς για τις πολυεθνικές επιχειρήσεις που δρουν σε αναπτυσσόμενες χώρες, η θέση της Ομάδας μας, επιγραμματικά, είναι η ακόλουθη: τασσόμαστε υπέρ της αρχής της υιοθέτησης των κωδίκων συμπεριφοράς σε εθελοντική, και όχι σε καταναγκαστική βάση· είμαστε υπέρ της πολυμερούς αντιμετώπισης του θέματος, προάγοντας την καθιέρωση αυτών των κωδίκων στους κόλπους των προσηκόντων οργανισμών, όπως ο ΟΟΣΑ και η ΔΟΕ, και την τήρησή τους από όλες τις πολυεθνικές επιχειρήσεις, ευρωπαϊκές ή μη· τασσόμαστε υπέρ της διασφάλισης της αμεροληψίας των οργάνων που επιφορτίζονται με την επιτήρηση του σεβασμού των καθιερωθέντων κωδίκων. Αυτός είναι ο λόγος γιατί η Ομάδα μας υποβάλλει μια σειρά τροπολογιών οι οποίες στοχεύουν, κατά τη γνώμη μας, στην αποκατάσταση μίας πιο ισορροπημένης θέσης, στο πνεύμα του ψηφίσματος, που ενέκρινε το Κοινοβούλιο τον Ιανουάριο του 1998, σχετικά με «τη μεταφορά επιχειρήσεων και τις αλλοδαπές άμεσες επενδύσεις σε τρίτες χώρες».
<P>
Δεν μπορούμε να συμφωνήσουμε με μια σειρά προτάσεων που περιλαμβάνονται στην έκθεση. Ο εισηγητής προτείνει την εξωεδαφική εφαρμογή σε θέματα που αφορούν τα ανθρώπινα δικαιώματα και τα δικαιώματα των εργαζομένων, το περιβάλλον και την πάλη κατά της δωροδοκίας.
<P>
Ομως η Ευρωπαϊκή Ένωση και το Κοινοβούλιο μάχονται κατά των εξωεδαφικών νόμων που προσπαθούν να επιβάλουν οι Ηνωμένες Πολιτείες, όπως είναι ο νόμος Burton. Δεν θα ήταν λοιπόν συνεπές από πλευράς μας να επιδιώκουμε να ακολουθήσουμε τον ίδιο δρόμο.
<P>
Σε ό, τι αφορά το Ευρωπαϊκό Παρατηρητήριο, εάν και εφόσον ένας τέτοιος οργανισμός δημιουργηθεί, θα έπρεπε να επανεξεταστούν ουσιαστικά οι προτάσεις που αναφέρονται τόσο στη σύνθεσή του όσο και στην αποστολή του. Γι' αυτό, η Ομάδα μας κατέθεσε μία τροπολογία που αποσκοπεί στην καθιέρωση διαφανών διαδικασιών για τη λειτουργία αυτού του οργανισμού, και ειδικότερα όσον αφορά το διορισμό επαγγελματιών εμπειρογνωμόνων με αναγνωρισμένη ικανότητα και κύρος, προβλέποντας επιπλέον την ύπαρξη μηχανισμών προσδιορισμού και καταγραφής των παραπόνων, την εγγύηση ότι τα υποβαλλόμενα παράπονα και τα αποδεικτικά στοιχεία που τα τεκμηριώνουν θα γνωστοποιούνται σε όλα τα μέρη, καθώς και την παροχή εγγυήσεων για δυνατότητα προσφυγής.
<P>
Όσον αφορά το ρόλο του Κοινοβουλίου, δεν συμφωνούμε με τη δημιουργία ενός Ευρωπαϊκού Παρατηρητηρίου μεταβατικού χαρακτήρα που θα τεθεί υπό την αιγίδα του Κοινοβουλίου, ούτε με τον ορισμό ειδικών εισηγητών του θεσμικού μας οργάνου, επειδή φρονούμε ότι πρόκειται για δραστηριότητες οι οποίες δεν εμπίπτουν στις αρμοδιότητες ενός κοινοβουλευτικού σώματος.

<SPEAKER ID=247 LANGUAGE="DE" NAME="Telkδmper">
Κύριε Πρόεδρε, επικροτούμε την έκθεση του κ. Howitt για ευρωπαϊκούς κανόνες για τις ευρωπαϊκές επιχειρήσεις που δρουν σε αναπτυσσόμενες χώρες. Η δημιουργία ενός ευρωπαϊκού κώδικα συμπεριφοράς είναι πολύ σημαντική και πρέπει να την προωθήσουμε εντατικά. Η δημιουργία της σχετικής νομικής βάσης είναι μια καλή πρωτοβουλία, κύριε Howitt.
<P>
Το πρότυπο ενός κώδικα συμπεριφοράς αποτελεί αναγκαιότητα. Είναι σημαντικό να δημιουργηθεί μια Ευρωπαϊκή Πλατφόρμα Επιτήρησης, όμως για μας είναι επίσης πολύ σημαντική η μορφή της παρακολούθησης και της επαλήθευσης. Χωρίς παρακολούθηση και επαλήθευση, ένας τέτοιος κώδικας δεν έχει ισχύ. Η αρχή του εθελοντικού χαρακτήρα είναι για μας ουσιαστική και πρέπει επίσης να αποτελεί το θεμέλιο μιας τέτοιας νομικής βάσης, όμως εθελοντικό πρέπει να σημαίνει αυτό που η κάθε επιχείρηση θέλει η ίδια να κάνει. Όμως, ορισμένοι ελάχιστοι κανόνες πρέπει να είναι δεσμευτικοί. Αυτή είναι η ηθική που ισχύει στην Ευρώπη και αυτή η ηθική πρέπει επίσης να εφαρμοστεί προς τα έξω. Συνεπώς χρειάζονται δεσμευτικοί κανόνες ως ελαχίστη βάση και επιπλέον το εθελοντικό στοιχείο.
<P>
Η συνεργασία που προτείνετε στη νέα συνολική συμφωνία με τα κράτη ΑΚΕ είναι σημαντική και συνιστά ένα συμπλήρωμα που κι εμείς υποστηρίζουμε. Ακόμη, υποστηρίζουμε επίσης την προώθηση των πρωτοβουλιών σε ευρωπαϊκό επίπεδο. Δεν κατάλαβα απόλυτα αυτό που είπε ο κ. Kittelmann. Μίλησε για ηθική, καθώς και για το ότι κάποτε θα βρούμε δυνατότητες και ευκαιρίες να την αναπτύξουμε. Δεν καταλαβαίνω πώς θέλει να το επιτύχει αυτό. Προφανώς θα μπέρδεψε τα λόγια του. Μιλούσε εξ ονόματος της Επιτροπής Εξωτερικών Οικονομικών Σχέσεων και στο τέλος είπε ότι το ΕΛΚ δεν μπορούσε να τα δεχθεί αυτά. Η κ. Gόnther κατόπιν είπε κάτι διαφορετικό. Εγώ σκέφτομαι, σύμφωνα με τον Brecht, ότι πρώτα έρχεται το φαγητό κι ύστερα η ηθική, ξέρουμε δε ότι το κεφάλαιο είναι ένας μεγάλος καρχαρίας που όταν πεινάει, δεν απομένουν και πολλά κατά τις διεθνείς συναλλαγές.
<P>
Είναι και δική μου γνώμη ότι δεν μπορούμε να κάνουμε σύγκριση με τον νόμο Helms-Burton. Ο νόμος Helms-Burton αποτελεί διεθνές μέσο καταστολής, ενώ εδώ το ζητούμενο είναι μόνο η δημιουργία ενός ιδιαίτερου κώδικα για τις ευρωπαϊκές επιχειρήσεις. Αλλες μορφές του είναι η σύμβαση της Βασιλείας, η συμφωνία του Ρήνου στο εσωτερικό και στα τοξικά απόβλητα που η Ευρώπη εναποθέτει για παράδειγμα στη Νότιο Αφρική, όπως φαίνεται από το παράδειγμα της Αγγλίας. Συνεπώς, έχουμε ήδη επιβάλει στον εαυτό μας παρόμοιους κώδικες και τους αναγνωρίσαμε. Ως εκ τούτου είναι σημαντικό και σωστό να αναλάβουμε τη συγκεκριμένη πρωτοβουλία. Την υποστηρίζουμε και ελπίζουμε ότι θα έχει την έγκριση ευρείας κοινοβουλευτικής πλειοψηφίας.

<SPEAKER ID=248 LANGUAGE="NL" NAME="Maes">
Κυρία Πρόεδρε, προηγουμένως αναφερθήκαμε στην προστασία των οικογενειών και των παιδιών και τώρα συζητάμε για μια βιώσιμη κοινωνική και οικονομική ανάπτυξη, η οποία θα πρέπει να αποτελεί τη βάση της προστασίας, όχι μόνο στη Δύση αλλά και στις αναπτυσσόμενες χώρες. Η ανεξέλεγκτη παγκοσμιοποίηση δεν μπορεί να το εγγυηθεί αυτό, και το μόνο που μπορεί να προσφέρει είναι μια ευκαιρία. Όμως, η επιδίωξη της μεγιστοποίησης του κέρδους θα μπορούσε να υπονομεύσει τη βιώσιμη ανάπτυξη.
<P>
Την εβδομάδα αυτή εξετάσαμε την έκθεση Sainjon, η οποία ακολουθεί την ίδια γραμμή. Οι φτωχιές χώρες δεν μπορούν να επιβάλλουν στον εαυτό τους αυτή τη συμπεριφορά, ενώ το ίδιο συμβαίνει και με τις πλούσιες. Ορισμένες πολυεθνικές επιχειρήσεις έχουν έναν προϋπολογισμό ο οποίος είναι πολλαπλάσιος του προϋπολογισμού πολλών αναπτυσσόμενων χωρών. Αυτές οι εξελίξεις είναι δύσκολο να ελεγχθούν, ακόμη και από διεθνείς οργανισμούς. Παρ' όλα αυτά, το θέμα εξακολουθεί να αποτελεί τη μεγαλύτερη πρόκληση που αντιμετωπίζουμε ως πολιτική κοινότητα. Χάσαμε από πολλές πλευρές την ευκαιρία να δημιουργήσουμε μια διεθνή έννομη τάξη, βασισμένη σε διεθνώς αποδεκτά πρότυπα, για παράδειγμα, κατά τη σύσταση του Παγκόσμιου Οργανισμού Εμπορίου, τότε που θα μπορούσαμε να είχαμε κάνει πολλά.
<P>
Πρέπει λοιπόν να αξιοποιήσουμε τις δυνατότητες που έχουμε. Οι ενέργειές μας θα πρέπει να είναι μετρημένες και ρεαλιστικές, ο έλεγχος όμως θα είναι απολύτως απαραίτητος, γιατί τα πράγματα δεν θα προχωρήσουν από μόνα τους.
<P>
Επιδοκιμάζουμε βεβαίως τους εθελούσιους κώδικες συμπεριφοράς. Αυτό όμως δεν επαρκεί. Πιστεύουμε ότι μπορούμε να βασιζόμαστε στην αυξανόμενη συνειδητοποίηση των ευρωπαίων χρηστών, οι οποίοι δεν θέλουν να είναι συνένοχοι στην εκμετάλλευση. Γι' αυτό απευθύνουμε και έκκληση για τη σύναψη δεσμευτικών συμφωνιών και προειδοποίηση κατά της υποκρισίας. Στο σημείο αυτό θα ήθελα να ολοκληρώσω και να δηλώσω ότι δεν θα είναι η πρώτη φορά που οι ευρωπαϊκές χώρες, προφασιζόμενες μεγαλόσχημες αρχές, προστατεύουν στην ουσία τον εαυτό τους από εξελίξεις που λαμβάνουν χώρα στις αναπτυσσόμενες χώρες.

<SPEAKER ID=249 LANGUAGE="NL" NAME="Blokland">
Κυρία Πρόεδρε, κατ' αρχάς θα ήθελα να συγχαρώ θερμά τον εισηγητή για την έκθεσή του. Πρέπει να ασχολούμεθα συνεχώς με τους εμπορικούς κανόνες, οπωσδήποτε όσον αφορά το εμπόριο με τις αναπτυσσόμενες χώρες. Πρέπει να πάψει η εκμετάλλευση στις χώρες αυτές. Οι ευρωπαϊκές επιχειρήσεις πρέπει να καταστούν υπεύθυνες, για παράδειγμα, για την εγκατάσταση επικίνδυνων βιομηχανιών σε χώρες όπου δεν υπάρχουν επιθεωρήσεις εργασίας.
<P>
Τα τελευταία χρόνια, οι ευρωπαϊκές επιχειρήσεις δίδουν ολοένα και περισσότερη σημασία σε κώδικες δεοντολογίας. Έτσι, υπάρχουν αρκετές πολυεθνικές επιχειρήσεις οι οποίες - υπό την πίεση διεθνών ομάδων συμφέροντος και της κοινής γνώμης - έχουν αναλάβει εθελουσίως την υποχρέωση να σέβονται τα ανθρώπινα δικαιώματα στις συναλλαγές τους και εκδίδουν ετησίως κοινωνική έκθεση. Η Ευρωπαϊκή Ένωση πρέπει να ακολουθήσει τις εξελίξεις που συντελούνται στις επιχειρήσεις. Για το λόγο αυτό είμαι υπέρ της θέσπισης ενός εθελούσιου ευρωπαϊκού κώδικα δεοντολογίας. Κατ' αυτό τον τρόπο, οι επιχειρήσεις θα μπορούν εύκολα να δρουν με ηθικά θεμιτό τρόπο και να φέρουν οι ίδιες την ευθύνη των πράξεών τους.
<P>
Ένας άλλος τρόπος για την προαγωγή της τήρησης διεθνών κωδίκων δεοντολογίας είναι η δράση μας στους κόλπους διεθνών οργανισμών. Δεν θεωρώ σκόπιμο να θεσπιστούν ευρωπαϊκοί κανόνες και να συσταθούν διάφοροι φορείς. Εάν το κάναμε αυτό, το μόνο που θα καταφέρναμε θα ήταν να αυξήσουμε την ευρωπαϊκή γραφειοκρατία, πράγμα το οποίο δεν χρειαζόμαστε σε καμία περίπτωση - και οπωσδήποτε μετά τις συζητήσεις που είχαμε στην αρχή της εβδομάδας.
<P>
Τέλος, θα ήθελα να πω ότι, συμφωνώ με τη συνάδελφο Maij-Weggen ότι οι αναπτυσσόμενες χώρες πρέπει να συμμετέχουν όσο γίνεται περισσότερο στη χάραξη κωδίκων δεοντολογίας. Όμως, δεν θεωρώ ότι για το λόγο αυτό θα πρέπει να αναβληθεί η ψηφοφορία για την έκθεση.

<SPEAKER ID=250 LANGUAGE="NL" NAME="Van Putten">
Κυρία Πρόεδρε, πιστεύω ότι θα μπορούσα και εγώ να συγχαρώ τον εισηγητή για ένα μεγάλο μέρος της έκθεσής του, θα ήθελα όμως να ασχοληθώ με τις περαιτέρω επιδράσεις που θα έχει στο μέλλον, γιατί νομίζω ότι θα μπορούσε να εκληφθεί ως απαρχή μιας σημαντικής συζήτησης επί του θέματος αυτού. Θα ήθελα να αναφερθώ σε έξι σημεία, μετά από έκκληση του κ. Howitt.
<P>
Πρώτον: ποιες συνέπειες θα έχουν οι εξελίξεις που προτείνονται τώρα για τις μικρομεσαίες επιχειρήσεις; Θα μπορούσαν να θεσπιστούν για τις επιχειρήσεις αυτές, πολλές από τις οποίες δρουν στις αναπτυσσόμενες χώρες, συγκρίσιμα ή ακόμη και τα ίδια μέτρα;
<P>
Δεύτερον: μήπως θα ήταν σκόπιμο να κοιτάξουμε τις δράσεις που αναπτύσσουμε στον τομέα του περιβάλλοντος, δηλαδή τις συμφωνίες; Ποια είναι στην προκειμένη περίπτωση η σημασία του προτύπου συμβάσεων για τις επιχειρήσεις; Δεν θα μπορούσε να γίνει κάτι στον τομέα αυτό; Το ίδιο ισχύει και για τις σφραγίδες καταλληλότητας.
<P>
Τρίτον: θεωρώ βάσιμο το επιχείρημα ότι, εάν θιγούν μόνο οι ευρωπαϊκές επιχειρήσεις, θα μπορούσαν να δημιουργηθούν προβλήματα ανταγωνισμού. Ας πάρουμε το παράδειγμα της Shell στη Νιγηρία. Καλά κάναμε και ασκήσαμε πίεση στη Shell, είδαμε όμως ότι οι Καναδοί και οι μη ευρωπαϊκές πετρελαϊκές επιχειρήσεις επωφελήθηκαν σε τελευταία ανάλυση από το γεγονός αυτό. Αυτό πρέπει να το καταλάβουμε.
<P>
Τέταρτον: τι θα κάνουμε με τη σκιώδη οικονομία; Πιστεύω ότι το θέμα αυτό δεν εξετάζεται όσο θα έπρεπε στην έκθεση, δεδομένου ότι η σκιώδης οικονομία προμηθεύει τις επιχειρήσεις και γι'αυτό θα πρέπει να ενισχυθεί.
<P>
Πέμπτον: στο θέμα αυτό αναφέρθηκα ήδη, δηλώνοντας ότι εξετάζονται μόνο οι ευρωπαϊκές επιχειρήσεις.
<P>
Έκτον: οι επιχειρήσεις πρέπει να συμμετάσχουν στη συζήτηση. Πιστεύω ότι το σημείο αυτό λείπει και ότι, στο μέλλον, θα καταστεί επιτακτικό να προωθήσουμε τη συμμετοχή των επιχειρήσεων, μικρών και μεγάλων, στη συζήτηση. Κυρία Πρόεδρε, ολοκληρώνω. Πιστεύω ότι θα πρέπει σε τελευταία ανάλυση να προχωρήσουμε σε μία πολύ πιο ευρεία συζήτηση του θέματος αυτού.

<SPEAKER ID=251 LANGUAGE="NL" NAME="Maij-Weggen">
Κυρία Πρόεδρε, κατ' αρχάς θα ήθελα να εκφράσω τη συμπάθειά μου προς το έργο του συναδέλφου Howitt. Ακόμη και αν δεν συμφωνούμε με όλα τα σημεία της έκθεσής του, υποστηρίζουμε τις γενικές γραμμές της, καθώς και την άποψη ότι είναι απαραίτητο να θεσπιστεί κώδικας δεοντολογίας για τις πολυεθνικές επιχειρήσεις. Συμφωνώ με την προηγούμενη ομιλήτρια ότι αυτό δεν σημαίνει ότι θα πρέπει να αμελήσουμε τις μικρομεσαίες επιχειρήσεις. Το ότι υπάρχει σχετική ανάγκη προέκυψε από τον μεγάλο αριθμό επεισοδίων - ακόμα και καταστροφών - που σημειώθηκαν τα τελευταία χρόνια στις χώρες του τρίτου κόσμου με συνυπαιτιότητα πολλών επιχειρήσεων. Σκεφτείτε τη ρύπανση του περιβάλλοντος στη χώρα των Ogoni στη Νιγηρία. Σκεφτείτε το πρόβλημα της χρησιμοποίησης σκλάβων για την κατασκευή πετρελαιαγωγών στη Μυανμάρ - πράξη η οποία τιμωρήθηκε, παρεμπιπτόντως, από την Ευρωπαϊκή Ένωση με την κατάργηση του συστήματος δασμολογικών προτιμήσεων για τη χώρα αυτή. Σκεφτείτε επίσης, για παράδειγμα, την απασχόληση παιδιών στην υφαντουργία στην Ινδία, το Πακιστάν και τις Φιλιππίνες. Πρόκειται για προβλήματα τα οποία είναι σχεδόν απίθανο να εμφανιστούν στη Δυτική Ευρώπη, επειδή εμείς διαθέτουμε νόμους την τήρηση των οποίων ελέγχουμε καλά, ενώ αυτό δεν συμβαίνει στις αναπτυσσόμενες χώρες.
<P>
Η κατάσταση αυτή σημαίνει, αφενός, ότι οι καλές επιχειρήσεις - γιατί υπάρχουν κι αυτές - μπορούν να λειτουργούν απρόσκοπτα, αλλά και ότι οι κακόβουλες επιχειρήσεις είναι ελεύθερες να κάνουν ότι θέλουν, χωρίς να είναι υποχρεωμένες να σέβονται - όπως θα έπρεπε - τη νομοθεσία που ισχύει στη χώρα τους στον κοινωνικό τομέα και στον τομέα του περιβάλλοντος. Όπως αποδείχθηκε, οι αναπτυσσόμενες χώρες είναι αναγκασμένες να το κάνουν αυτό για να πάρουν βοήθεια από εμάς. Στο σημείο αυτό πρέπει παρεμπιπτόντως να πω ότι είναι καλό και για τις σοβαρές επιχειρήσεις. Η Shell για παράδειγμα δρα με βάση έναν καλό κώδικα δεοντολογίας και μας πληροφορεί ότι, στη Νιγηρία, οι καναδικές και αμερικανικές επιχειρήσεις δεν τον τηρούν, με αποτέλεσμα να επέρχονται στρεβλώσεις του ανταγωνισμού. Συνεπώς, κατ'αυτή την έννοια, πρέπει κανείς να προσέξει, ώστε η καλή πρόθεση των επιχειρήσεων να μην οδηγεί σε ανεπιθύμητες πρακτικές, επειδή οι κώδικες δεοντολογίας δεν γίνονται σεβαστοί από όλους.
<P>
Κυρία Πρόεδρε, η θέσπιση ενός ευρωπαϊκού κώδικα δεοντολογίας είναι χρήσιμη και απαραίτητη. Γι' αυτό και υποστηρίζω την προσπάθεια. Αυτό που δεν νομίζουμε ότι χρειάζεται είναι ένας φορέας, όπως ένα συντονιστικό όργανο, ο οποίος θα αυξήσει σε υπερβολικό βαθμό τη γραφειοκρατία. Κάτι άλλο που δεν θα ήταν επίσης καλό είναι η εκχώρηση εξωχωρικών αρμοδιοτήτων. Αυτό δεν μπορεί να γίνει. Εξάλλου, θα προσέκρουε σε μέτρα του ΠΟΕ.
<P>
Κυρία Πρόεδρε, θα προτιμούσαμε το θέμα αυτό να είχε τεθεί για άλλη μια φορά στη συνέλευση ΑΚΕ. Αντιλαμβάνομαι ότι ο εισηγητής προτιμά να μην γίνει αυτό. Ίσως όμως να μπορούσαμε να εγκρίνουμε αύριο την έκθεση και να την καταθέσουμε στη συνέχεια. Αυτό θα ήταν καλό. Κυρία Πρόεδρε, θέλω να υποστηρίξω την πρόταση. Θα αναμείνουμε βεβαίως την αυριανή ψηφοφορία, ελπίζω όμως ότι θα υπάρξει ευρεία υποστήριξη για την καλή έκθεση του κ. Howitt, για την οποία θα ήθελα για άλλη μία φορά να τον ευχαριστήσω.

<SPEAKER ID=252 LANGUAGE="SV" NAME="Burenstam Linder">
Κυρία Πρόεδρε, οι φτωχές χώρες δεν μπορούν, τόσο απλά όσο οι πλούσιες χώρες, να θεσπίσουν τα ίδια πρότυπα και συνθήκες στον τομέα της εργασίας. Αν, με Συνθήκες, Διακηρύξεις, Διεθνείς Διασκέψεις και κυρώσεις επιβεβλημένες από τρίτες χώρες, ήταν τόσο εύκολο να μπορούσε να αυξηθεί ταχέως η ευημερία στις αναπτυσσόμενες χώρες, τότε, σίγουρα, δεν θα υπήρχαν φτωχές χώρες ή, από τη δική μας οπτική, ανεπαρκείς συνθήκες για τους εργαζόμενους. Δυστυχώς, όμως, δεν είναι τόσο απλό.
<P>
Πολλές χώρες ενδιαφέρονται να προσελκύσουν επενδυτές από το εξωτερικό για να αυξηθεί η πρόσβαση σε κεφάλαια, επιχειρηματικές δραστηριότητες και τεχνολογία και να αυξηθεί έτσι η απασχόληση και η ανάπτυξη. Η ανάπτυξη αποτελεί βέβαια την πραγματική δυνατότητα βελτίωσης των συνθηκών εργασίας, της αύξησης των μισθών και της ανάπτυξης των κοινωνικών προνομίων. Φυσικά, σε πολλά μέρη υπάρχουν ιδιαίτερα άσχημες συνθήκες, αλλά, υπάρχουν, ήδη σήμερα και οι κανονισμοί για να μπορούν να αντιμετωπιστούν αυτές οι καταστάσεις.
<P>
Εξετάζοντας τώρα το βασικό πρόβλημα, ας κάνουμε λοιπόν τη διαπίστωση ότι οι χώρες που εμπιστεύθηκαν τις διεθνείς επενδύσεις είχαν πολύ μεγαλύτερη επιτυχία από τις χώρες εκείνες που κλείστηκαν πίσω από τις κάθε είδους σοσιαλιστικές ρυθμίσεις. Γι' αυτόν τον λόγο, η οικονομική ανάπτυξη της Ταϋλάνδης ήταν πολύ ταχύτερη απ' αυτήν της Τανζανίας. Στην Κούβα επικρατεί ένδεια, όχι όμως στη Φορμόζα. Η εκμετάλλευση είναι χαρακτηριστικό της Βόρειας Κορέας, όχι όμως της Νότιας Κορέας. Οι επιχειρηματίες από το εξωτερικό συνέβαλαν στη βελτίωση των μισθών και των κοινωνικών συνθηκών. Νομίζω ότι, παρ' όλα αυτά, σ' αυτήν τη βάση πρέπει να γίνουν οι εκτιμήσεις σ' ό, τι αφορά τις επιπλέον δράσεις που χρειάζεται να γίνουν. Νομίζω, όμως, ότι στην έκθεση δεν υπάρχει αρκετή κατανόηση γι' αυτήν τη διαδικασία και, αντιθέτως, οι διεθνείς επενδύσεις παρουσιάζονται εδώ περισσότερο ως ένας μηχανισμός εκμετάλλευσης που πρέπει να ρυθμιστεί. Αν η κατάσταση είναι τέτοια που οι χώρες υποδοχής δεν κατανοούν το δικό τους συμφέρον, τότε, η ΕΕ θα προβαίνει σε εξωεδαφικές παρεμβάσεις, στις οποίες κατά τα άλλα αντιτιθέμεθα, ώστε να φροντίζουμε να επιβάλεται η βούλησή μας.
<P>
Όλες οι εκθέσεις έχουν τα θετικά σημεία τους και, σίγουρα, το ίδιο ισχύει και γι' αυτήν, ωστόσο, η συνεισφορά της δεν είναι αρκετά εποικοδομητική, λόγω του ότι έχει αυτό το, κατά την άποψή μου, εσφαλμένο υπόβαθρο.

<SPEAKER ID=253 LANGUAGE="EN" NAME="Cushnahan">
Κυρία Πρόεδρε, κύριε Επίτροπε, πρώτα απ' όλα θα ήθελα να συγχαρώ τον εισηγητή για την έκθεση αυτή. Κατά ειρωνικό τρόπο, η Ευρωπαϊκή Ένωση μπορεί να υπερηφανεύεται για τα επιτεύγματά της που αφορούν τη βελτίωση των συνθηκών υγείας, ασφάλειας και εργασίας μέσω της εφαρμογής του κοινωνικού κεφαλαίου.
<P>
Υποστηρίζουμε επίσης σθεναρά την προστασία των δικαιωμάτων του ανθρώπου και πάντοτε ενισχύουμε τη νομοθεσία για την προστασία του περιβάλλοντος. Είναι απαράδεκτο που την ίδια ταύτη τη στιγμή που βελτιώνουμε την ποιότητα ζωής στο εσωτερικό της Ευρωπαϊκής Ένωσης, ορισμένες εταιρείες της Ευρωπαϊκής Ένωσης παραβιάζουν κανόνες που αφορούν την υγεία και την ασφάλεια ή εκμεταλλεύονται την εργασία και προκαλούν σοβαρές και μόνιμες καταστραφές στο περιβάλλον στις αναπτυσσόμενες χώρες. Είναι τελείως ανήθικο ότι θα πρέπει να αυξήσουμε την ευημερεία στην Ευρωπαϊκή Ένωση σε βάρος του λαού των αναπτυσσόμενων χωρών.
<P>
Υποστηρίζω την υιοθέτηση ενός κώδικα συμπεριφοράς και τη θέσπιση μίας ευρωπαϊκής πλατφόρμας παρακολούθησης. Πρέπει να διασφαλίσουμε ότι οι εταιρείες της Ευρωπαϊκής Ένωσης που λειτουργούν έξω από την Ευρωπαϊκή Ένωση αντιμετωπίζουν δίκαια τους υπαλλήλους τους, τόσο από την άποψη των αμοιβών που λαμβάνουν όσο και από τα επαρκή πρότυπα υγείας και ασφάλειας στο χώρο εργασίας τους.
<P>
Πρέπει επίσης να αποτρέψουμε την κατασκευή έργων ή την παραγωγή προϊόντων που έχουν καταστρεπτικές συνέπειες για το περιβάλλον σε εκείνα τα μέρη. Συμφωνώ με τα σχόλια του εισηγητή, όταν παρουσίασε την έκθεσή του, ότι οι αυτοπροαίρετοι κώδικες συμπεριφοράς και οι δεσμευτικές συμφωνίες δεν αλληλοαποκλείονται απαραίτητα. Στην ουσία αλληλοσυμπληρώνονται και θα πρέπει να αποτελούν τη βάση της στρατηγικής μας σε αυτόν τον συγκεκριμένο τομέα.

<SPEAKER ID=254 LANGUAGE="IT" NAME="Baldi">
Κυρία Πρόεδρε, κύριε Επίτροπε, αξιότιμοι συνάδελφοι, είναι γνωστό ότι η Ευρωπαϊκή Ένωση είναι ο κυριότερος χορηγός στον κόσμο στον τομέα της αναπτυξιακής βοήθειας. Είναι ωστόσο απαραίτητη μια συντονισμένη βοήθεια για να διασφαλισθεί ότι οι κυβεερνήσεις των αναπτυσσόμενων χωρών μπορούν να υιοθετήσουν πρότυπα, ήδη διεθνώς αποδεκτά, στις δικές τους εθνικές νομοθεσίες. Είναι επίσης θεμελιώδες να υποστηριχθούν στο πλαίσιο αυτό οι ευρωπαϊκές επιχειρήσεις, δεδομένου ότι είναι οι κυριότεροι άμεσοι επενδυτές στις αναπτυσσόμενες χώρες και παίζουν καθοριστικό ρόλο στην παγκόσμια βιώσιμη κοινωνικο-οικονομική ανάπτυξη.
<P>
Οι επιχειρήσεις έχουν μεγάλη κοινωνική ευθύνη στην άμεση συμβολή τους στη διαδικασία οικονομικής ανάπτυξης των φτωχότερων περιοχών, με ιδιαίτερο τρόπο έναντι των ανθρώπινων δικαιωμάτων. Για το λόγο αυτόν, θεωρώ ενδιαφέρουσα την πρόταση για την επεξεργασία ενός ευρωπαϊκού προτύπου συμπεριφοράς που μπορεί να συμβάλει στην καλύτερη εναρμόνιση των εθνικών εθελοντικών κωδίκων συμπεριφοράς, βάσει των διεθνών προτύπων.
<P>
Ο πρωταρχικός στόχος αυτού του κώδικα πρέπει να είναι η διασφάλιση της εφαρμογής ελάχιστων περιβαλλοντικών προτύπων, προτύπων σχετικών με την κατάσταση της υγείας, της ασφάλειας στον χώρο εργασίας, την εξάλειψη της εργασίας των ανηλίκων, την προστασία των δικαιωμάτων της γυναίκας και προφανώς το σεβασμό των θεμελιωδών ατομικών δικαιωμάτων.
<P>
Είναι απαραίτητο να προβλεφθεί η εξελικτική και σταδιακή επιβολή των κανόνων του κώδικα αυτού, εντοπίζοντας θετικά κίνητρα για τις επιχειρήσεις που δεσμεύονται να τηρήσουν τις νέες διατάξεις.
<P>
Δεν συμφωνώ, αντίθετα, με την ίδρυση ενός ευρωπαϊκού εποπτικού πλαισίου, που ήδη προτάθηκε από ορισμένες συνδικαλιστικές ενώσεις, που θα ασκούσε ελεγκτική δραστηριότητα, με αναφορές που θα αξιολογούνται εμπειρικά, η οποία όχι μόνο δεν μπορεί να καθορίζει τους μισθοδοτικούς όρους εργασίας στις αναπτυσσόμενες χώρες αλλά, έτσι όπως επιβάλλεται, δεν βελτιώνει σίγουρα τις συνθήκες εργασίας. πρώτα και κύρια, δεν υπάρχει νομική βάση για μια ευρωπαϊκή εποπτεία.
<P>
Είναι ωστόσο σημαντικό να αναγνωριστεί ότι οι επιπτώσεις της παγκοσμιοποίησης για τη διεθνή κοινότητα είναι θετικές και αρνητικές. Η προοδευτική εξάπλωση της κοινωνικής συνείδησης, η διεθνής αναγνώριση των ανθρωπίνων δικαιωμάτων και η ελεύθερη κυκλοφορία των εμπορευμάτων, των προσώπων, των κεφαλαίων και των υπηρεσιών μπορούν να συγκαταλεχθούν μεταξύ των θετικών πλευρών.
<P>
Δυστυχώς, τα δικαιώματα τίθενται ενίοτε υπό αμφισβήτηση λόγω των περιβαλλοντικών συνθηκών και της μεγάλης απόστασης μεταξύ πλούτου και φτώχειας.

<SPEAKER ID=255 LANGUAGE="PT" NAME="Mendes Bota">
Κυρία Πρόεδρε, υπάρχει πληθώρα συμβάσεων, χαρτών και διακηρύξεων που περιλαμβάνουν προδιαγραφές για το σεβασμό των εργασιακών δικαιωμάτων, των δικαιωμάτων του ανθρώπου, των δικαιωμάτων των μειονοτήτων και των αυτόχθονων πληθυσμών, για τη διαφύλαξη του περιβάλλοντος και την καταπολέμηση της απάτης και της δωροδοκίας.
<P>
Η ΔΟΕ, ο ΟΗΕ, ο ΟΟΣΑ, ο ΟΤΓ, η ΠΟΥ, η Παγκόσμια Τράπεζα, όλοι προσφέρουν επαρκή ηθικά και νομικά ερείσματα ώστε να αποτελέσουν την αφετηρία για την εκπόνηση ενός ευρωπαϊκού κώδικα συμπεριφοράς για τις ευρωπαϊκές επιχειρήσεις που ασκούν εμπορική δραστηριότητα στις αναπτυσσόμενες χώρες. Δυστυχώς όμως, τα κέρδη πολλών ευρωπαϊκών και αμερικανικών πολυεθνικών κηλιδώνονται λόγω της ένοχης συγκάλυψης αυταρχικών καθεστώτων σε χώρες όπου τα κρούσματα καταπίεσης, καταχρήσεων και εκμετάλλευσης των εργαζομένων στρεβλώνουν εξ ολοκλήρου τους βασικούς κανόνες του θεμιτού ανταγωνισμού. Πρόκειται για μια απόπειρα κατά των δικαιωμάτων πληθυσμών οι οποίοι ζουν κάτω από ευάλωτες κοινωνικές συνθήκες, και ειδικότερα κάποιων γυναικών και παιδιών που υπόκεινται σε γνήσιες πρακτικές καταναγκαστικής εργασίας.
<P>
Θα πρέπει οι κυβερνήσεις των αναπτυσσόμενων χωρών να καταστούν υπεύθυνες για την εφαρμογή προδιαγραφών που θα είναι σύμφωνες προς τις βασικές αρχές και τα θεμελιώδη εργασιακά δικαιώματα. Το πρόβλημα, ωστόσο, έγκειται στη δυσκολία επιβολής αποτελεσματικών κυρώσεων, ώστε να τιμωρούνται οι καταχραστές. Ένας πρακτικός τρόπος θα μπορούσε να συνίσταται στην καθιέρωση θετικών διακρίσεων, πριμοδοτώντας με ενισχύσεις και ειδικά κίνητρα τις χώρες εκείνες που θα προσφέρουν δείγματα χρηστής διακυβέρνησης.
<P>
Είναι αναγκαίο να ληφθούν συγκεκριμένες πρωτοβουλίες. Συμφωνούμε με την καθιέρωση της ευρωπαϊκής πλατφόρμας επιτήρησης, στην οποία θα συμμετέχουν εργοδοτικές και συνδικαλιστικές ενώσεις, μη κυβερνητικές οργανώσεις και δημόσιοι φορείς. Το Ευρωπαϊκό Κοινοβούλιο θα μπορεί να παράσχει την αρχική ώθηση, να λειτουργήσει ως καταλύτης, αλλά μέχρι εκεί, ειδ' άλλως θα υπερέβαινε το πλαίσιο των αρμοδιοτήτων του. Αν και συμμεριζόμαστε κάποιες από τις σκέψεις της συναδέλφου μου Gόnther, θέλουμε να συγχαρούμε τον εισηγητή, τον κ. Howitt, για την έκθεση που μας παρουσιάζει, στην οποία προβάλλει την άποψη πως η πρακτική του δίκαιου και αλληλέγγυου εμπορίου συνιστά, πρώτα και κύρια, μία διαφορετική φιλοσοφική αντίληψη για τη συνύπαρξη σε έναν κόσμο όπου η ευημερία πρέπει να μοιράζεται ανάμεσα σε όλους.

<SPEAKER ID=256 NAME="Marνn">
Κυρία Πρόεδρε, θα ήθελα, κατ' αρχάς, να ευχαριστήσω τον κ. Howitt και το Κοινοβούλιο για την πρωτοβουλία και τη δράση του υπέρ μιας καλύτερης προστασίας των δικαιωμάτων των εργαζομένων όλου του κόσμου και, ιδιαίτερα, των ατόμων των αναπτυσσόμενων χωρών που εργάζονται, άμεσα ή έμμεσα, για ευρωπαϊκές επιχειρήσεις.
<P>
Κατά τη διάρκεια των τελευταίων ετών, η κοινή γνώμη υπήρξε πολύ ευαίσθητη σε σχέση με αυτά τα θέματα και επιτεύχθηκε μια σειρά προόδων, συχνά χάρη στη δράση του Ευρωπαϊκού Κοινοβουλίου. Πιστεύω συγκεκριμένα ότι στις πρωτοβουλίες - που θα εφαρμόσει στη συνέχεια η Επιτροπή - θα συμπεριλαμβάνεται πάντα ένα σύστημα παροχής κινήτρων όσον αφορά, για παράδειγμα, το καθεστώς των γενικευμένων προτιμήσεων στις λεγόμενες κοινωνικές και περιβαλλοντικές ρήτρες. Εδώ υπήρξε ασφαλώς αρκετά ενδιαφέρουσα πρόοδος τα τελευταία χρόνια στο εσωτερικό της Ευρωπαϊκής Ένωσης και στα εμπορικά της μέσα και την ανάπτυξή τους.
<P>
Ας δούμε τώρα την πιο συγκεκριμένη πτυχή των κωδίκων συμπεριφοράς και των κοινωνικών ετικετών. Επ' αυτού, η Επιτροπή - μετά τις συνεδριάσεις τεχνικού χαρακτήρα που πραγματοποιήθηκαν στο Ευρωπαϊκό Κοινοβούλιο με προσκλήσεις εμπειρογνωμόνων για να συζητηθεί το θέμα - λαμβάνει υπόψη τον εθελοντικό χαρακτήρα αυτού του μέσου και αποδίδει μεγάλη σημασία προπαντός - εκτός από την εθελοντικότητα - στην αναζήτηση μέσων που να προωθούν τη συνεργασία μεταξύ τους, ούτως ώστε, με την κοινωνική πίεση και με στοιχεία παροχής κινήτρων, να ενσωματωθεί προοδευτικά στη νοοτροπία των ευρωπαϊκών επιχειρήσεων η πεποίθηση πως, όταν δρουν στο εξωτερικό, πρέπει να λαμβάνουν υπόψη ορισμένους στοιχειώδεις κανόνες του εργατικού δικαίου και ορισμένους στοιχειώδεις κοινωνικούς κανόνες.
<P>
Επ' αυτού δε του θέματος, και στο πλαίσιο αυτής της γενικά θετικής φιλοσοφίας, θα ήθελα να κάνω μερικές ειδικές παρατηρήσεις.
<P>
Όσον αφορά τις εθελοντικές πρωτοβουλίες επιχειρήσεων, βιομηχανιών, συνδικάτων και ΜΚΟ για την προαγωγή των κωδίκων συμπεριφοράς, η Επιτροπή τις υποστηρίζει εδώ και χρόνια, προάγοντας κυρίως τον διάλογο μεταξύ των διάφορων εταίρων. Έτσι, τον Φεβρουάριο του 1998, διοργανώθηκε στις Βρυξέλλες μια κοινή συνεδρίαση με το Υπουργείο Εργασίας των ΗΠΑ, στην οποία συγκεντρώσαμε επιχειρήσεις, συνδικαλιστικές οργανώσεις και ΜΚΟ, με στόχο ακριβώς να αναλυθούν οι δυνατότητες και τα όρια των κωδίκων συμπεριφοράς και των κοινωνικών προτύπων και να μελετηθεί ποιος θα μπορούσε να είναι ο ρόλος των δημόσιων αρχών σ' αυτή τη διαδικασία. Τη διάσκεψη αυτή ακολούθησε ένα σεμινάριο, τον Νοέμβριο, σχετικά με τα ζητήματα της παρακολούθησης των κωδίκων συμπεριφοράς και των κοινωνικών ετικετών και μια επίσκεψη στις Ηνωμένες Πολιτείες τον Δεκέμβριο 1998.
<P>
Δεν πρέπει να λησμονείται, ωστόσο ότι οι κώδικες συμπεριφοράς - και αυτή είναι μια διευκρίνιση που θέλω να κάνω εξ ονόματος της Επιτροπής - δεν μπορούν να υποκαταστήσουν, σε καμία περίπτωση, την εθνική και τη διεθνή εργατική νομοθεσία, που είναι, τελικά, οι μόνες εγγυήτριες του καθολικού σεβασμού των θεμελιωδών δικαιωμάτων των εργαζομένων. Τι θέλω να πω μ' αυτό; Ότι μπορεί να υπάρχει ένας ενδιαφέρων, θετικός κώδικας συμπεριφοράς και να ασκείται πολλή κοινωνική πίεση, αλλά είναι επίσης πολύ σημαντικό να ενσωματώσει η χώρα που λαμβάνει την αναπτυξιακή βοήθεια στην εσωτερική της νομοθεσία τις διεθνείς συμβάσεις για την προστασία της εργασίας. Δηλαδή, πρέπει να υπάρχει συνδυασμένη δράση, διότι δεν έχουν ενσωματώσει όλες οι χώρες που λαμβάνουν τη βοήθειά μας στην εσωτερική τους νομοθεσία ορισμένους βασικούς κανόνες για την προστασία.
<P>
Όσον αφορά τη νομική βάση του ευρωπαϊκού πλαισίου που διέπει τις δραστηριότητες των επιχειρήσεων σε παγκόσμια κλίμακα, η Επιτροπή δίδει προτεραιότητα στα μέτρα παροχής κινήτρων και συμμετοχικού χαρακτήρα έναντι μιας προσέγγισης κατασταλτικού τύπου. Δηλαδή, ποτέ δεν ήμασταν σύμφωνοι με την πιστοποίηση. Πάντοτε σκεφτόμασταν με όρους θετικής διάκρισης και παροχής κινήτρων πριν από τις κυρώσεις.
<P>
Από την άλλη πλευρά, η Επιτροπή - και η Ευρωπαϊκή Ένωση στο σύνολό της - δίνουν προτεραιότητα στις πολυμερείς συμφωνίες έναντι των μονομερών κανόνων διεθνούς διάστασης. Δεν χρειάζεται να εξηγήσω τη διαμάχη με το νόμο Helms-Burton. Η Ευρωπαϊκή Ένωση δεν είναι υπέρ αυτού του τύπου μέτρων εξωεδαφικής εμβέλειας.
<P>
Κατά συνέπεια, για να διατηρήσουμε μια ελάχιστη λογική, αν αντιτεθήκαμε στην εξωεδαφικότητα του Κογκρέσου των Ηνωμένων Πολιτειών, δύσκολα η Ευρωπαϊκή Ένωση θα μπορούσε να εφαρμόσει εξωεδαφικούς νόμους, παρ' όλο που πρόκειται για την επιδίωξη ενός ευγενούς στόχου, όπως αναγνωρίζω πως είναι η κοινωνική προστασία και η προστασία του περιβάλλοντος. Πρέπει να έχουμε συνοχή και, επομένως, η εισαγωγή αυτού του τύπου των προσεγγίσεων στο εσωτερικό επίπεδο πρέπει να γίνει διά του διαλόγου και διά της παροχής κινήτρων.
<P>
Σχετικά με τη δυνατότητα δημιουργίας ενός ευρωπαϊκού παρατηρητηρίου, είναι βέβαιο ότι η Επιτροπή δεν την είχε προβλέψει στα συμπεράσματά της του σεμιναρίου του Νοεμβρίου. Ωστόσο, είμαστε διατεθειμένοι να βοηθήσουμε τους ενδιαφερόμενους συνομιλητές να συναντηθούν για να δημιουργήσουν δεσμούς στις διάφορες πρωτοβουλίες και είναι επίσης διατεθειμένη να υποστηρίξει τις ανταλλαγές, την προαγωγή και τη διάδοση εμπειριών, καθώς και την προβολή των επιχειρήσεων που εφαρμόζουν αυτούς τους κώδικες στην πράξη. Δηλαδή, η Επιτροπή μπορεί να παράσχει ένα στοιχείο ενοποιητικό όλων των εμπειριών, όλων των κωδίκων, αυτών που κάνει κάθε επιχείρηση, όχι μόνο στην Ευρώπη, αλλά και στις Ηνωμένες Πολιτείες διότι ορισμένες βορειοαμερικανικές επιχειρήσεις έχουν ήδη εισαγάγει ηθικές συμπεριφορές όταν εργάζονται στο εξωτερικό. Επ' αυτού είμαστε ανοιχτοί σε ό, τι αποφασίσει το Κοινοβούλιο.
<P>
Και, τέλος, η Επιτροπή είναι επίσης διατεθειμένη, αν το επιθυμούν οι συνομιλητές, να θεσπίσει ένα δίκτυο, που θα επιτρέψει να πραγματοποιηθούν εργασίες σχετικά με το περιεχόμενο των κωδίκων συμπεριφοράς και την καθιέρωση ορισμένων κοινών στοιχείων, καθώς επίσης σχετικά με το λεπτό ζήτημα μιας ανεξάρτητης παρακολούθησης. Αυτό είναι ένα πολύ λεπτό ζήτημα, διότι αν καθιερώσουμε ένα σύστημα παρακολούθησης, θα πρέπει να πρόκειται για μια παρακολούθηση πολύ αντικειμενική, πολύ ουδέτερη, πολύ ασηπτική, ώστε να μην αρχίσουν, φυσικά, να διακυβεύονται οι καταστάσεις ανάλογα με οικονομικά, επιχειρηματικά ή απλώς πολιτικά συμφέροντα.
<P>
Εν πάση περιπτώσει, όπως έχουμε ήδη επισημάνει, έχουν ζητήσει επιδοτήσεις οι Ευρωπαϊκές Συνδικαλιστικές Ομοσπονδίες της κλωστοϋφαντουργίας, των ειδών ένδυσης και του δέρματος. Και, κατ' αρχήν, η απάντηση της Επιτροπής θα είναι να συνεργαστεί με τα συνδικάτα και τις ομοσπονδίες της κλωστοϋφαντουργίας, των ειδών ένδυσης και του δέρματος, προκειμένου να τους παράσχει χρηματοδοτικούς μηχανισμούς που θα τους επιτρέψουν να συστήσουν τα δικά τους δίκτυα.
<P>
Όσον αφορά δε τους χρηματοδοτικούς πόρους, για τους οποίους ρωτούσατε, διαθέτουμε τη γραμμή Β7-6000 για να συγχρηματοδοτήσουμε μεγάλο αριθμό ΜΚΟ, ούτως ώστε να μπορέσει να προαχθεί αυτού του τύπου η ευαισθητοποίηση. Εν πάση περιπτώσει, δρούμε ήδη προς αυτήν την κατεύθυνση και ελπίζω ότι θα μπορέσουμε να συνεχίσουμε να το κάνουμε. Πέρυσι χορηγήθηκε χρηματοδότηση προπαντός σε εκείνους τους ΜΚΟ που εργάζονταν με το σλόγκαν - που ασφαλώς θα το γνωρίζετε - του «θεμιτού εμπορίου». Σε όλα σχεδόν τα σουπερμάρκετ της Ένωσης αναπτύχθηκε εκστρατεία «θεμιτού εμπορίου» με προϊόντα αυτού του είδους του εμπορίου, για τα οποία καταβαλλόταν στο ταμείο αποζημίωση. Μπορούν να συνεχίζουν να πραγματοποιούνται παρόμοιες δράσεις ευαισθητοποίησης.

<SPEAKER ID=257 NAME="Πρόεδρος">
Ευχαριστώ πολύ, κύριε Επίτροπε Marνn.
<P>
Η συζήτηση έληξε.
<P>
Η ψηφοφορία θα διεξαχθεί αύριο, στις 9.00.
<P>
Η ημέρα τελείωσε κάπως πιο ήρεμα από ό, τι είχε αρχίσει!
<P>
Η συνεδρίαση λήγει στις 20.50

