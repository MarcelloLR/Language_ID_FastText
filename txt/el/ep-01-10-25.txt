<CHAPTER ID=0>

<SPEAKER ID=1 LANGUAGE="IT" NAME="Santini">
Κυρία Πρόεδρε, ήθελα να επιστήσω την προσοχή του Σώματος σε ένα διαδικαστικό ζήτημα, όταν θα έρθει - σήμερα - η στιγμή να ψηφίσουμε για τη σημαντικότερη πράξη που καλούμαστε να εγκρίνουμε, δηλαδή τον προϋπολογισμό. Εννέα άνθρωποι έχασαν τη ζωή τους εχθές στη σήραγγα του Saint-Gothard εξαιτίας ενός αυτοκινητιστικού δυστυχήματος. Αυτό πρέπει να μας ανακαλέσει σε ένα μεγαλύτερο αίσθημα ευθύνης τη στιγμή κατά την οποία θα πάμε να ψηφίσουμε, στο κονδύλι "Υποδομές" , τα αναγκαία και κατεπείγοντα πλέον έργα με τα οποία η Ευρώπη πρέπει να αντιμετωπίσει το πρόβλημα της κυκλοφορίας διαμέσου των Αλπεων.
<P>
Σήμερα θα συζητήσουμε για το επαναλειτουργία της σήραγγας του Mont-Blanc, με πολλά προβλήματα οικονομικής και οικολογικής φύσεως. Ας θυμηθούμε και το εξής: το ατύχημα του Saint-Gothard οφείλεται, σε μεγάλο βαθμό, στην κυκλοφορία που το Saint-Gothard, το Brenner και τα άλλα σημεία διέλευσης των Αλπεων αναγκάστηκαν να δεχτούν ακριβώς ως συνέπεια του κλεισίματος του Mont-Blanc. Πρέπει συνεπώς να ψηφίσουμε με βεβαιότητα τις υποδομές, για να επιταχυνθεί η διαδικασία που απαιτείται για την αποκατάσταση της σιδηροδρομικής σήραγγας του Brenner, της σιδηροδρομικής σήραγγας του Frιjus και να μεταφερθεί η κυκλοφορία από την άσφαλτο στις σιδηροτροχιές, προς όφελος της ασφάλειας των ταξιδιωτών, αλλά και του περιβάλλοντος της περιοχής. Ας το θυμηθούμε αυτό, όταν θα ψηφίζουμε.

<SPEAKER ID=2 NAME="Πρόεδρος">
Οπωσδήποτε, κύριε Santini.

<CHAPTER ID=1>
ΨΗΦΟΦΟΡIΕΣ
<SPEAKER ID=3 NAME="            Σχέδια τροπολογίας και προτάσεις τροποποίησης όσον αφορά τις πιστώσεις του Τμήματος ΙΙΙ του Σχεδίου Γενικού Προϋπολογισμού για το 2002 αναφορικά με την Επιτροπή.">

<P>
Σχέδια τροπολογίας στα Τμήματα Ι, ΙΙ, ΙV, V, VI, VII και VIII του Σχεδίου Γενικού Προϋπολογισμού για το οικονομικό έτος 2002 όσον αφορά το Ευρωπαϊκό Κοινοβούλιο, το Συμβούλιο, το Δικαστήριο, το Ελεγκτικό Συνέδριο, την Οικονομική και Κοινωνική Επιτροπή, την Επιτροπή των Περιφερειών, τον Ευρωπαίο Διαμεσολαβητή και τον Ευρωπαίο Ελεγκτή για την Προστασία των Προσωπικών Δεδομένων.
<P>
Επί της τροπολογίας 192
<P>
Maij-Weggen (PPE-DE). (NL) Κυρία Πρόεδρε, έχω μια προφορική τροπολογία στην τροπολογία 192. Το παλαιό κείμενο λέει το έξης, είναι πολύ σύντομο: "εξαιρούνται εξάλλου τα σχέδια ερευνών που προβλέπουν τη χρήση πριμοδοτήσεων" . Ζητώ να το αλλάξουμε σε: "θέτει τέρμα στη χρηματοδότηση σχεδίων ερευνών που προβλέπουν τη χρήση χρηματοδοτήσεων κατά την προσεχή διετία, εκτός αν είναι σε θέση να αποδείξουν ότι δεν υπάρχει άλλη εναλλακτική λύση" . Αν μπορεί να εγκριθεί αυτή η τροπολογία, μπορεί να συνδυαστεί με την 372. Τότε θα έχουμε ένα καλό κείμενο εκεί. Έτσι συμφωνήσαμε με την κυρία Buitenweg.

<SPEAKER ID=4 NAME="Plooij-van Gorsel">
Κυρία Πρόεδρε, διαφωνώ με αυτή την προφορική τροπολογία.
<P>
(Περισσότεροι από 12 βουλευτές απορρίπτουν την προφορική τροπολογία. Η Πρόεδρος την κηρύσσει μη εγκριθείσα) Η ψηφοφορία έληξε.

<SPEAKER ID=5 NAME="Buitenweg">
, εισηγήτρια. (NL) Κυρία Πρόεδρε, μόλις τώρα είχαμε ένα ενθουσιώδες χειροκρότημα, λόγω του τέλους αυτής της ψηφοφορίας. Αυτό το θεωρώ λογικό, εφόσον μια τέτοια διαδικασία είναι πάντα χρονοβόρα. Θα ήθελα όμως να σας ζητήσω να γίνει ψηφοφορία για άλλη μία τροπολογία. Κανονικά θα έπρεπε να το είχα πει στην αρχή, αλλά τότε είχαμε ήδη προχωρήσει στην ψηφοφορία. Πρόκειται για το Ελεγκτικό Συνέδριο. Τώρα ψηφίσαμε για το ποσό του ενός εκατομμυρίου στη γραμμή για τη ανέγερση ενός κτηρίου για το Ελεγκτικό Συνέδριο, το οποίο απαιτείται για την επέκταση. Ως Επιτροπή Προϋπολογισμών θα θέλαμε να ζητήσουμε να κρατηθούν έξι εκατομμύρια ευρώ επιπλέον στο αποθεματικό, έτσι ώστε το επόμενο έτος να μπορεί να εισαχθεί επιπλέον κεφάλαιο. Τελικά, αυτό θα παρέχει μεγάλη οικονομία στους φορολογούμενους, όπως επίσης επιπλέον περιθώρια στους μελλοντικούς προϋπολογισμούς. Θέλω να σας ζητήσω να γίνει ψηφοφορία για αυτήν την τελευταία τροπολογία, δηλαδή έξι εκατομμύρια ευρώ επιπλέον στο αποθεματικό στη γραμμή 206 του προϋπολογισμού.
<P>
(Το Σώμα παρέχει σύμφωνη γνώμη)   
<P>
Έκθεση (A5-0330/2001) του κ. Costa Neves, εξ ονόματος της Eπιτροπής Προϋπολογισμών, που αφορά το Σχέδιο Γενικού Προϋπολογισμού της Ευρωπαϊκής Ένωσης για το οικονομικό έτος 2002 (C5-0300/2001 - 2000/2324(BUD) και τη διορθωτική επιστολή αριθ. 1/2002 επί του Σχεδίου Γενικού Προϋπολογισμού της Ευρωπαϊκής Ένωσης για το οικονομικό έτος 2002 (12733/2001 - C5-0495/2001) (Τμήμα III - Επιτροπή)
<P>
Η ψηφοφορία έληξε.

<SPEAKER ID=6 NAME="Costa Neves">
(ΡΤ) Κυρία Πρόεδρε, διεξήχθη η ψηφοφορία, αλλά κατά τη ψηφοφορία του προϋπολογισμού εκφράσαμε την αντίθεσή μας με την άποψη αυτή και, επομένως, αυτό το τμήμα βγήκε από τον προϋπολογισμό. Τώρα υπερψηφίζουμε την παράγραφο αυτή η οποία είναι αντίθετη με την παράγραφο την οποία ψηφίσαμε στον προϋπολογισμό. Υπάρχει επομένως μία αντίφαση για την οποία πρέπει να είναι ενήμερο το Σώμα αυτό. Αλλά η πραγματικότητα είναι ότι η ψηφοφορία έχει διεξαχθεί.
<P>
(Το Σώμα εγκρίνει το ψήφισμα)
<P>
Έκθεση (A5-0329/2001) της κ. Buitenweg, εξ ονόματος της Επιτροπής Προϋπολογισμών, που αφορά το Σχέδιο Γενικού Προϋπολογισμού της Ευρωπαϊκής Ένωσης για το οικονομικό έτος 2002 (C5-0300/2001 - 2000/2325(BUD)) και
<P>
τη διορθωτική επιστολή αριθ. 1/2002 επί του Σχεδίου Γενικού Προϋπολογισμού της Ευρωπαϊκής Ένωσης για το οικονομικό έτος 2002 (12733/2001 - C5-0495/2001)
<P>
Τμήμα Ι, Ευρωπαϊκό Κοινοβούλιο
<P>
Τμήμα ΙΙ, Συμβούλιο
<P>
Τμήμα ΙV, Ευρωπαϊκό Δικαστήριο
<P>
Τμήμα, V, Ελεγκτικό Συνέδριο
<P>
Τμήμα VI, Οικονομική και Κοινωνική Επιτροπή
<P>
Τμήμα VII, Επιτροπή των Περιφερειών
<P>
Τμήμα VIII (Α), Ευρωπαίος Διαμεσολαβητής
<P>
Τμήμα VIII (Β), Ευρωπαίος Ελεγκτής για την Προστασία των Προσωπικών Δεδομένων
<P>
Επί της παραγράφου 39

<SPEAKER ID=7 NAME="Πρόεδρος">
Κυρία Buitenweg, νομίζω ότι θέλετε να υποβάλετε προφορική τροπολογία επί της παραγράφου 39, μετά την ψηφοφορία επί του προϋπολογισμού. Θα είχατε την καλοσύνη να μας την εξηγήσετε και πάλι, προκειμένου να μπορέσουμε να ψηφίσουμε;
<P>
.

<SPEAKER ID=8 NAME=" Buitenweg">
, εισηγήτρια. (NL) Θα το κάνω στα αγγλικά. Πρόκειται για αυτό που ήδη είπα προηγουμένως, για τις προϋποθέσεις υπό τις οποίες θα διαθέσουμε τα κονδύλια ή τις θέσεις που βάλαμε στο αποθεματικό στην προηγούμενη ψηφοφορία. Πρόκειται για τις προϋποθέσεις οι οποίες αναφέρονται στην τροπολογία 73 της Επιτροπής Προϋπολογισμών. Αυτό βρίσκεται σε συμφωνία με όσα συζητήσαμε πριν, και έτσι θα υπάρχει απόλυτη σαφήνεια. Πρέπει λοιπόν να τροποποιήσουμε το κείμενο έτσι όπως ψηφίσαμε μόλις τώρα. Το κείμενο αναφέρει:
<P>
(The money) can be released after a favourable opinion from Parliaments' committee responsible for the relations with the Court of Auditors, once the Court has given updated information on its current staffing problems and on how additional staff would enable the Court to assess the performance of financial control systems in the candidate countries, improve its cooperation with the national audit institutions (requirement of Treaty of Nice) and establish more detailed specific DAS assessment.»
<P>
(Η Πρόεδρος διαπιστώνει ότι δεν υπάρχει αντίρρηση να ληφθεί υπόψη η προφορική τροπολογία)
<P>
(Το Σώμα εγκρίνει το ψήφισμα)   

<SPEAKER ID=9 NAME="Van Hulten">
Κυρία Πρόεδρε, την Τρίτη η κ. Morgan έθεσε το ζήτημα της επιστολής την οποία απέστειλε το Προεδρείο στον κ. Prodi σχετικά με την μεταρρύθμιση της Επιτροπής, και στην οποία το Προεδρείο παίρνει πολύ διαφορετική θέση από αυτή της Επιτροπής. Μόλις ψηφίσαμε την έκθεση της κ. Buitenweg και εγκρίναμε την τροπολογία 4 του κ. Elles, που επαναλαμβάνει την ολόψυχη στήριξη του Κοινοβουλίου στις μεταρρυθμίσεις της Επιτροπής.
<P>
Προτίθεστε, τώρα, να αποστείλετε επιστολή στον κ. Prodi και να του διαβιβάσετε την επαναληφθείσα ολόψυχη στήριξη του Σώματος για τις ριζικές μεταρρυθμίσεις του Κανονισμού υπηρεσιακής κατάστασης της Επιτροπής;
<P>
(Χειροκροτήματα)

<SPEAKER ID=10 NAME="Bourlanges">
Κυρία Πρόεδρε, πιστεύω ότι όλοι διέκριναν από τον τόνο της φωνής σας ότι επιδείξατε μεγάλη στωικότητα προεδρεύοντας αυτής της συνεδρίασης παρά την κατάσταση της υγείας σας. Θα ήθελα να πω, εξ ονόματος όλων των μελών της επιτροπής προϋπολογισμών και, πιστεύω, και όλων των συναδέλφων, ότι νιώθουμε ιδιαίτερα συγκινημένοι από την εμμονή σας να προεδρεύσετε της ψηφοφορίας για τον προϋπολογισμό στην πρώτη και στη δεύτερη ανάγνωση.
<P>
(Χειροκροτήματα)

<SPEAKER ID=11 NAME="Elles">
Kυρία Πρόεδρε, τα σχόλια του κ. Bourlanges με βρίσκουν απολύτως σύμφωνο. Ωστόσο, πρέπει να ασχοληθούμε με την ερώτηση του κ. van Hulten, δεδομένου ότι, όταν τέθηκε από την κ. Morgan, νωρίτερα αυτή την εβδομάδα, σε συνεδρίαση της οποίας προήδρευε ο κ. Provan, ο τελευταίος είχε πει ότι θα την μελετούσε για να δούμε τι θα μπορούσε να γίνει.
<P>
Θα σας παρακαλούσα, λοιπόν, αν ήταν δυνατό, να απαντούσατε στο ερώτημα του κ. van Hulten και να το αναφέρετε και στο Προεδρείο, το οποίο θα συνεδριάσει για να ξεκαθαρίσει την κατάσταση.

<SPEAKER ID=12 NAME="Harbour">
Κύριε Πρόεδρε, λυπούμαι διότι η κ. Fontaine έπρεπε να φύγει, αλλά ελπίζω ότι θα της διαβιβάσετε τις παρατηρήσεις μου.
<P>
Όπως το Σώμα γνωρίζει, πέρυσι αφιέρωσα πολύ χρόνο μελετώντας, για λογαριασμό του Σώματος, τις διαδικασίες μεταρρύθμισης και συνεχίζω να τις παρακολουθώ στο πλαίσιο της Επιτροπής Νομικών Θεμάτων και Εσωτερικής Αγοράς. Κατανοώ απολύτως τα σημεία τα οποία επεσήμανε η κ. Fontaine, αλλά, σας ζητώ εξ ονόματος όλων των βουλευτών, να μας ενημερώνετε καλύτερα για τη διαδικασία.
<P>
Αυτό είναι ένα ζήτημα το οποίο είχα πάλι θίξει το Σεπτέμβριο, όταν ζήτησα από το Προεδρείο να μας πληροφορεί στον ίδιο βαθμό που μας πληροφορεί η Επιτροπή για ό,τι αφορά την πρόοδο της μεταρρύθμισης. Ο κ. Kinnock μας έδωσε ένα πλήρες χρονοδιάγραμμα της προόδου των συζητήσεων για τη μεταρρύθμιση. Το Σώμα αυτό, και οι βουλευτές του, δεν λαμβάνουν καμία πληροφορία από το Προεδρείο σχετικά με τη διαδικασία μεταρρύθμισης. Σας ζητώ να υπάρχει πολύ μεγαλύτερη διαφάνεια και να μας υποβάλετε έκθεση προόδου σχετικά με τις εν λόγω μεταρρυθμίσεις.

<SPEAKER ID=13 NAME="Πρόεδρος">
. Το αίτημά σας θα διαβιβαστεί, αλλά καταλαβαίνετε πως, δεδομένων των χρονοβόρων ψηφοφοριών που έχουμε ακόμη να κάνουμε, δεν μπορώ να συνεχίσω αυτή τη συζήτηση. Δείξτε λίγο θάρρος, όπως έκανε η κ. Πρόεδρος προεδρεύοντας της συνεδρίασης παρά την κατάσταση της υγείας της. Όσο για τον κ. Fatuzzo, έχει ακόμη πολύ δουλειά σήμερα το πρωί, γι' αυτό ας κάνουμε κουράγιο.
<P>
.
<P>
Έκθεση (A5-0342/2001) του κ. Seppδnen, εξ ονόματος της Επιτροπής Προϋπολογισμών, που αφορά το Επιχειρησιακό Σχέδιο Προϋπολογισμού της ΕΚΑΧ για το 2002 (SEC(2001)0827 - C5-0233/2001 - 2001/2100(BUD))
<P>
(Το Σώμα εγκρίνει το ψήφισμα)  
<P>
Πρόταση ψηφίσματος (B5-0686/2001) για τη στρατηγική της Ευρωπαϊκής Ένωσης κατά τη Διάσκεψη του Μαρακές για την αλλαγή του κλίματος
<P>
Επί της παραγράφου 9

<SPEAKER ID=14 NAME="de Roo">
Κύριε Πρόεδρε, εξ ονόματος των συναδέλφων μου του Σοσιαλιστικού και του Χριστιανοδημοκρατικού κόμματος θα ήθελα να υποβάλω μία προφορική τροπολογία στην παράγραφο 9. Θα πρέπει να διατυπωθεί ως ακολούθως: "· επιδοκιμάζει το γεγονός ότι η Επιτροπή υπέβαλε την εξαγγελθείσα δέσμη τριών προτάσεων για την αλλαγή του κλίματος" . Η Επιτροπή υπέβαλε προχθές τις τρεις προτάσεις· αυτό το σημείο θα πρέπει να διορθωθεί.
<P>
Θα ήθελα, επίσης, να συγχαρώ την Επιτροπή για αυτή της την ενέργεια, την παραμονή της εξαιρετικά σημαντικής Διάσκεψης COP-7 στο Μαρακές για την αλλαγή του κλίματος.
<P>
(Ο Πρόεδρος διαπιστώνει ότι δεν υπάρχει αντίρρηση να ληφθεί υπόψη η προφορική τροπολογία)
<P>
(Το Σώμα εγκρίνει το ψήφισμα)
<P>
Σύσταση για τη δεύτερη ανάγνωση (A5-0326/2001), εξ ονόματος της Επιτροπής Περιφερειακής Πολιτικής, Μεταφορών και Τουρισμού, σχετικά με την κοινή θέση που καθόρισε το Συμβούλιο όσον αφορά την έκδοση οδηγίας του Ευρωπαϊκού Κοινοβουλίου και του Συμβουλίου σχετικά με τον καθορισμό των εναρμονισμένων απαιτήσεων και διαδικασιών για την ασφαλή φόρτωση και εκφόρτωση των φορτηγών πλοίων μεταφοράς φορτίων χύδην (7193/2/2001 - C5-0292/2001 - 2000/0121(COD)) (Εισηγητής: κ. van Dam)
<P>
(Ο Πρόεδρος αναγγέλλει την έγκριση της κοινής θέσης)
<P>
Έκθεση (A5-0327/2001) του κ. Vatanen, εξ ονόματος της Επιτροπής Περιφερειακής Πολιτικής, Μεταφορών και Τουρισμού, σχετικά με την πρόταση οδηγίας του Ευρωπαϊκού Κοινοβουλίου και του Συμβουλίου που αφορά τις διατυπώσεις υποβολής δηλώσεων για τα πλοία κατά τον κατάπλου και απόπλου από τους κοινοτικούς λιμένες (COM(2001)46 - C5-0051/2001 - 2001/0026(COD))
<P>
(Το Σώμα εγκρίνει το νομοθετικό ψήφισμα)
<P>
Έκθεση (A5-0338/2001) του κ. Lamassoure, εξ ονόματος της Επιτροπής Εξωτερικών Υποθέσεων, Δικαιωμάτων του Ανθρώπου, Κοινής Ασφάλειας και Αμυντικής Πολιτικής, σχετικά με την πρόταση κανονισμού του Συμβουλίου για την παροχή προενταξιακής χρηματοδοτικής βοήθειας στην Τουρκία (COM(2001)230-C5-0219/2001 - 2001/0097(CNS)
<P>
(Το Σώμα εγκρίνει το νομοθετικό ψήφισμα)
<P>
Έκθεση (A5-0343/2001) του κ. Lamassoure, εξ ονόματος της Επιτροπής Εξωτερικών Υποθέσεων, Δικαιωμάτων του Ανθρώπου, Κοινής Ασφάλειας και Αμυντικής Πολιτικής, σχετικά με την περιοδική έκθεση 2000 της Επιτροπής για την πρόοδο της Τουρκίας προς την προσχώρηση (COM (2000)713 - C5-0613/2000 - 2000/2014(COS)
<P>
Επί της τροπολογίας 8

<SPEAKER ID=15 LANGUAGE="DE" NAME="Swoboda">
Κύριε Πρόεδρε, θέλω στο σημείο αυτό να υποβάλω μια προφορική τροπολογία σε συμφωνία με τον εισηγητή. Διαθέτω μόνο την αγγλική απόδοση του κειμένου. Προτείνεται η εξής διατύπωση: «Insists on the immediate abolition of the death penalty ...» αντί για «Reiterates its call for the immediate abolition of the death penalty...»
<P>
(Ο Πρόεδρος διαπιστώνει ότι δεν υπάρχει αντίρρηση να ληφθεί υπόψη η προφορική τροπολογία) Επί της παραγράφου 10

<SPEAKER ID=16 LANGUAGE="DE" NAME="Swoboda">
Κύριε Πρόεδρε, στο σημείο αυτό προτείνουμε επίσης μια τροπολογία για την επίτευξη συμβιβασμού, η οποία υποβάλλεται σε συνεργασία και με τη σύμφωνη γνώμη του εισηγητή. Το κείμενο τροποποιείται ως εξής: «Urges Turkey to propose in the coming year a precise timetable ...», δηλαδή θα προσθέταμε τις λέξεις «in the coming year».
<P>
(Ο Πρόεδρος διαπιστώνει ότι δεν υπάρχει αντίρρηση να ληφθεί υπόψη η προφορική τροπολογία) (Το Σώμα εγκρίνει το νομοθετικό ψήφισμα)
<P>
Έκθεση (A5-0366/2001) του κ. Gahrton, εξ ονόματος της Επιτροπής Βιομηχανίας, Εξωτερικού Εμπορίου, Έρευνας και Ενέργειας, σχετικά με την πρόταση απόφασης του Συμβουλίου με την οποία καθορίζεται η θέση της Κοινότητας στην Υπουργική Διάσκεψη που προβλέπει η ιδρυτική συμφωνία του Παγκόσμιου Οργανισμού Εμπορίου, σχετικά με την προσχώρηση της Λαϊκής Δημοκρατίας της Κίνας στον Παγκόσμιο Οργανισμό Εμπορίου (COM(2001) 517 - C5-0487/2001 - 2001/0218(CNS))
<P>
(Το Σώμα εγκρίνει το νομοθετικό ψήφισμα)
<P>
Έκθεση (A5-0367/2001) του κ. Gahrton, εξ ονόματος της Επιτροπής Βιομηχανίας, Εξωτερικού Εμπορίου, Έρευνας και Ενέργειας, σχετικά με την πρόταση απόφασης του Συμβουλίου που αφορά τη θέση της Κοινότητας στην υπουργική διάσκεψη που θεσπίστηκε από τη συμφωνία για την Ίδρυση του Παγκόσμιου Οργανισμού Εμπορίου όσον αφορά την προσχώρηση του χωριστού τελωνειακού εδάφους της Ταϊβάν, Πενγκού, Κινμέν και Ματσού (Κινεζική Ταϊπέι) στον Παγκόσμιο Οργανισμό Εμπορίου (COM(2001) 518 - C5-0488/2001 - 2001/0216(CNS))
<P>
(Το Σώμα εγκρίνει το νομοθετικό ψήφισμα)
<P>
Πρόταση ψηφίσματος (B5-0695/2001), του κ. Wurtz, εξ ονόματος της ομάδας ΕΕΑ/ΑρΠρΒΧ, σχετικά με τα αποτελέσματα του Ευρωπαϊκού Συμβουλίου της Γάνδης της 19ης Οκτωβρίου

<SPEAKER ID=17 NAME="Ludford">
Κύριε Πρόεδρε, θα ήθελα να δηλώσω κάτι σε σχέση με το Ευρωπαϊκό Συμβούλιο της Γάνδης.
<P>
Πρόκειται για εισήγηση της Ομάδας του Ευρωπαϊκού Κόμματος των Φιλελευθέρων Δημοκρατών και Μεταρρυθμιστών, των Πρασίνων και των Σοσιαλιστών για την παράγραφο 7, για την οποία κάθε ομάδα πρότεινε μία τροπολογία, τις τροπολογίες 13, 9 και 5, αντιστοίχως. Η πρόταση είναι μία προφορική τροπολογία που τις περιλαμβάνει όλες, ώστε να προστεθεί στο τέλος της παραγράφου 7 το εδάφιο: "η οποία να εκπροσωπεί κατάλληλα τις γυναίκες, να σέβεται τα ανθρώπινα δικαιώματά τους και να εξασφαλίζει ότι οι Αφγανές συμμετέχουν πλήρως στην οικοδόμηση αυτού του μέλλοντος" .

<SPEAKER ID=18 NAME="Πρόεδρος">
Αγαπητή συνάδελφε, το μόνο πρόβλημα είναι ότι αυτή τη στιγμή ασχολούμαστε με ένα ψήφισμα της ομάδας μας. Δεν έχουμε φτάσει ακόμα στην κοινή πρόταση ψηφίσματος. Φαίνεται, λοιπόν, πως προτρέξατε. Πρέπει πρώτα να δούμε αν το πρώτο ψήφισμα συγκεντρώνει πλειοψηφία.
<P>
(Το Σώμα απορρίπτει την πρόταση ψηφίσματος)   
<P>
Κοινή πρόταση ψηφίσματος1 σχετικά με τα αποτελέσματα του άτυπου Ευρωπαϊκού Συμβουλίου της Γάνδης της 19ης Οκτωβρίου 2001

<SPEAKER ID=19 LANGUAGE="ES" NAME="Izquierdo Rojo">
Κύριε Πρόεδρε, θα ήθελα να ζητήσω μία διευκρίνιση για να καθοριστεί αν, την στιγμή της ενσωμάτωσης των τροπολογιών, πρέπει να διατηρήσουμε τη λέξη "δέσμευση" που υπάρχει στην τροπολογία των σοσιαλιστών. Δηλαδή, να υπάρχει "μία δέσμευση" για όλα αυτά. Νομίζω ότι αυτό συνεπάγεται ότι ναι, ότι η λέξη "compromiso" πρέπει να μείνει επίσης στο τελικό κείμενο.

<SPEAKER ID=20 NAME="Ludford">
Κύριε Πρόεδρε, ένας από τους λόγους που με ώθησαν να προτείνω αυτή την προφορική τροπολογία που συνενώνει τις τρεις μαζί, είναι ότι στο αγγλικό κείμενο, η τροπολογία των Σοσιαλιστών δεν είναι πολύ καλά διατυπωμένη. Η έκφραση "a compromise in favour of Afghan women" μπορεί να θεωρηθεί πως σημαίνει ότι θέτουμε υπό διαπραγμάτευση τα συμφέροντα των Αφγανών γυναικών. Η διατύπωση δεν είναι και τόσο επιτυχημένη στα αγγλικά. Υπονοεί αμοιβαίες παραχωρήσεις. Η λέξη "compromise" δεν είναι και τόσο καλή μετάφραση του γαλλικού "compromis». Αυτός είναι ένας από τους λόγους για τους οποίους πρότεινα να προσπαθήσουμε να συνενώσουμε τις τρεις προτάσεις και, συνακόλουθα, να μην χρησιμοποιήσουμε στα αγγλικά τη λέξη "compromise" , που έχει διφορούμενη σημασία.

<SPEAKER ID=21 LANGUAGE="ES" NAME="Barσn Crespo">
Κύριε Πρόεδρε, πρόκειται για μία γλωσσική διόρθωση. Η αγγλική μετάφραση της ισπανική λέξης "compromiso" είναι «engagement» (δέσμευση) και όχι «compromise» (συμβιβασμός).
<P>
(Ο Πρόεδρος διαπιστώνει ότι δεν υπάρχει αντίρρηση να ληφθεί υπόψη η προφορική τροπολογία) (Το Σώμα εγκρίνει το ψήφισμα)
<P>
Έκθεση (A5-0308/2001) του κ. M. Poos, εξ ονόματος της Επιτροπής Συνταγματικών Υποθέσεων σχετικά με τη μεταρρύθμιση του Συμβουλίου (2001/2020(INI))
<P>
(Το Σώμα εγκρίνει το ψήφισμα)
<P>
Πρόταση ψηφίσματος (B5-0689/2001), του κ. Gallagher, εξ ονόματος της Ομάδας ΕΕΕ, που αφορά τη στάση της Ευρωπαϊκής Ένωσης σχετικά με την 4η Υπουργική Σύσκεψη του Παγκόσμιου Οργανισμού Εμπορίου στη Ντόχα του Κατάρ
<P>
(Το Σώμα απορρίπτει την πρόταση ψηφίσματος)Κοινή πρόταση ψηφίσματος2 σχετικά με την 4η Υπουργική Διάσκεψη του ΠΟΕ
<P>
(Το Σώμα απορρίπτει την πρόταση ψηφίσματος)
<P>
Κοινή πρόταση ψηφίσματος3 σχετικά με την 4η Υπουργική Διάσκεψη του ΠΟΕ
<P>
(Το Σώμα εγκρίνει το ψήφισμα))
<P>
Έκθεση (A5-0331/2001) του κ. Dιsir, εξ ονόματος της Επιτροπής Βιομηχανίας, Εξωτερικού Εμπορίου, Έρευνας και Ενέργειας, σχετικά με το άνοιγμα και τη δημοκρατία στο διεθνές εμπόριο ((2001/2093(INI))
<P>
Επί της τροπολογίας 6

<SPEAKER ID=22 LANGUAGE="DE" NAME="Schwaiger">
Κύριε Πρόεδρε, επισημαίνω ότι εμείς, η Ομάδα του ΕΛΚ, υποβάλαμε την τροπολογία 6 για την τροποποίηση της αιτιολογικής σκέψης Α και ότι στο αντίστοιχο αγγλικό κείμενο, τέταρτη γραμμή, ζητούμε να αντικατασταθούν οι λέξεις «supply constraints» με τη λέξη «quotas», διότι αυτός είναι ο σωστός όρος.
<P>
(Ο Πρόεδρος διαπιστώνει ότι δεν υπάρχει αντίρρηση να ληφθεί υπόψη η προφορική τροπολογία) Επί της τροπολογίας 3

<SPEAKER ID=23 NAME="Deva">
Κύριε Πρόεδρε, θα ήθελα να μεταθέσω μία προφορική τροπολογία, με τη σύμφωνη γνώμη του εισηγητή, ώστε να αποσαφηνίσω την τροπολογία 3, η οποία θα γίνει: "· ζητεί να υπάρξει δέσμευση των παγκόσμιων ηγετών που συμμετέχουν στην ΠΟΕ, ως προς το συντονισμό των μέτρων που θα βοηθήσουν τις αναπτυσσόμενες χώρες να ξεπεράσουν τα εμπόδια για ανάπτυξη·" , κλπ

<SPEAKER ID=24 NAME="Πρόεδρος">
Yπάρχει κανένας συνάδελφος ο οποίος να έχει αντίρρηση να ληφθεί υπόψη η προφορική αυτή τροπολογία;

<SPEAKER ID=25 NAME="Dιsir">
. (FR) Kύριε Πρόεδρε, δέχομαι αυτή την προφορική τροπολογία που προτάθηκε από τον κ. Deva. Αν εγκριθεί αυτή η προφορική τροπολογία, η ομάδα μου θα στηρίξει την τροπολογία 3.
<P>
(Ο Πρόεδρος διαπιστώνει ότι δεν υπάρχει αντίρρηση να ληφθεί υπόψη η προφορική τροπολογία) (Το Σώμα εγκρίνει το ψήφισμα)
<P>
Έκθεση (A5-332/2001) του κ. Brok, εξ ονόματος της Επιτροπής Εξωτερικών Υποθέσεων, Δικαιωμάτων του Ανθρώπου, Κοινής Ασφάλειας και Αμυντικής Πολιτικής, σχετικά με την πρόοδο που σημειώθηκε κατά την εφαρμογή της Κοινής Εξωτερικής Πολιτικής και της Πολιτικής Ασφάλειας (ΚΕΠΠΑ) (C5-0194/2001 - 2001/2007(INI))
<P>
Επί της παραγράφου 7

<SPEAKER ID=26 LANGUAGE="DE" NAME="Brok">
Κύριε Πρόεδρε, σε συμφωνία με τους συναδέλφους που παρουσίασαν την τροπολογία αυτή, παρακαλώ να προστεθούν μετά τις λέξεις "προσδοκά από τα κράτη μέλη" οι λέξεις "και από το Συμβούλιο" .

<SPEAKER ID=27 NAME="Πρόεδρος">
Υπάρχει αντίρρηση να προσθέσουμε τις λέξεις "και από το Συμβούλιο" ; Δεν υπάρχει. Ενσωματώνουμε, λοιπόν, αυτή την προφορική υπόδειξη.
<P>
(Ο Πρόεδρος διαπιστώνει ότι δεν υπάρχει αντίρρηση να ληφθεί υπόψη η προφορική τροπολογία) Επί της τροπολογίας 15

<SPEAKER ID=28 NAME="Lynne">
Κύριε Πρόεδρε, μου ζητήθηκε να υποβάλω μία προφορική τροπολογία. Με συμβιβαστική διάθεση και για να μπορέσει η τροπολογία να γίνει δεκτή, προτείνω να προσθέσουμε στο τέλος της παραγράφου 37 τις λέξεις: "και να συμβάλει στην καταπολέμηση της τρομοκρατίας" .
<P>
(Ο Πρόεδρος διαπιστώνει ότι δεν υπάρχει αντίρρηση να ληφθεί υπόψη η προφορική τροπολογία)
<P>
(Το Σώμα εγκρίνει το ψήφισμα) ΑΙΤΙΟΛΟΓΗΣΕΙΣ ΨΗΦΟΥ
<P>
Γενικός προϋπολογισμός 2002

<SPEAKER ID=29 NAME="Maaten, Manders, Mulder, Plooij-van Gorsel και Sanders-ten Holte">
Κατά τη διάρκεια της ψηφοφορίας για το σχέδιο προϋπολογισμού του 2002, η ολλανδική αντιπροσωπεία του VVD στην Ομάδα των Φιλελευθέρων δήλωσε την αντίθεσή της με την αύξηση των πιστώσεων πληρωμών στην κατηγορία 2. Η Ευρωπαϊκή Επιτροπή ανέφερε ότι αυτές οι αυξήσεις δεν μπορούν να απορροφηθούν από τις σχετικές γραμμές του προϋπολογισμού, και επιπλέον ότι οι αυξήσεις αυτές θα οδηγήσουν σε μεγαλύτερες εισφορές για τα κράτη μέλη. Αυτή η αύξηση των πιστώσεων πληρωμών συνεπώς δεν κρίνεται αναγκαίο από την αντιπροσωπεία του VVD.
<P>
Αντιθέτως, η αντιπροσωπεία ψήφισε υπέρ της αύξησης των πιστώσεων αναλήψεων υποχρεώσεων στη κατηγορία 2, επειδή και η αντιπροσωπεία του VVD είναι της άποψης ότι ένας μεθοδικός προγραμματισμός των διαρθρωτικών ταμείων είναι απαραίτητος.

<SPEAKER ID=30 LANGUAGE="SV" NAME="Malmstrφm και Olle Schmidt">
. (SV) Ψηφίσαμε γενικά κατά της πρότασης της Επιτροπής για αύξηση των γεωργικών δαπανών στην κατηγορία 1. Δεν πιστεύουμε ότι είναι λογικό να διατίθεται περίπου το ήμισυ του συνολικού προϋπολογισμού της Ένωσης κάθε χρόνο σε επιδοτήσεις στην παραγωγή και εξαγωγή προϊόντων. Η σημερινή Κοινή Γεωργική Πολιτική δεν είναι μόνο δαπανηρή για την Ένωση αλλά συμβάλλει και σε αύξηση των τιμών που πληρώνει ο καταναλωτής. Ο γεωργικός τομέας προστατεύεται εξάλλου καλά από τον ανταγωνισμό των εισαγωγών από το εξωτερικό. Το γεγονός αυτό δημιουργεί έντονες στρεβλώσεις και αποσταθεροποιεί την παγκόσμια οικονομία.
<P>
Η Κοινή Γεωργική Πολιτική της ΕΕ δημιουργεί κυρίως προβλήματα στις αναπτυσσόμενες χώρες καθώς η γεωργία αποτελεί τομέα στον οποίο οι αναπτυσσόμενες χώρες είναι ανταγωνιστικές απέναντι στους παραγωγούς των αναπτυγμένων χωρών. Η Κοινή Γεωργική Πολιτική της ΕΕ δημιουργεί σημαντικά εμπόδια για τους παραγωγούς των αναπτυσσομένων χωρών, μεταξύ άλλων μέσω των επιδοτήσεων και της προστασίας που παρέχεται στην γεωργία απέναντι στον ανταγωνισμό από τα εισαγόμενα προϊόντα. Είναι εξάλλου ιδιαίτερα περίεργο το γεγονός ότι η Ένωση ενισχύει στην καλλιέργεια καπνού. Η ενίσχυση της καλλιέργειας καπνού πρέπει να καταργηθεί το ταχύτερο δυνατό. Οι δραστηριότητες και ο προϋπολογισμός της ΕΕ θα πρέπει να επικεντρώνονται σε διασυνοριακά προβλήματα τα οποία δεν μπορούν να επιλύσουν μόνα τους τα κράτη μέλη. Η Κοινή Γεωργική Πολιτική χαρακτηρίζεται από έντονη έλλειψη αλληλεγγύης και θα πρέπει να μεταρρυθμιστεί αμέσως.
<P>
Έκθεση Costa Neves (A5-0330/2001) :

<SPEAKER ID=31 NAME="Dell'Alba">
Κύριε Πρόεδρε, η αιτιολόγηση ψήφου μου θα διαψεύσει μια ορισμένη φήμη αποτελεσματικότητας των ριζοσπαστών βουλευτών, διότι κάναμε λάθος, τραγικό λάθος, κατά την ψήφιση του προϋπολογισμού, σχετικά με την τροπολογία 75 για τη συμβολή στη χρηματοδότηση των ευρωπαϊκών πολιτικών κομμάτων. Ενώ είχαμε υπογράψει αυτή την τροπολογία, η οποία αποσκοπούσε στην κατάργηση της σχετικής θέσης του προϋπολογισμού - διότι θεωρούμε ότι η αρχή της χρηματοδότησης των ευρωπαϊκών πολιτικών κομμάτων όχι μόνο δεν δικαιολογείται επί του παρόντος, αλλά και ότι δεν υφίσταται νομική βάση για κάτι τέτοιο -, καταψηφίσαμε τελικά την τροπολογία που εμείς οι ίδιοι είχαμε προτείνει. Η αιτιολόγηση ψήφου μου, λοιπόν, σκοπό έχει να διορθώσει, στο μέτρο του δυνατού, το αποτέλεσμα της ψηφοφορίας. Ζητήσαμε ήδη να διορθωθούν τα συνοπτικά πρακτικά. Πρόκειται για λάθος στον κατάλογο ψηφοφορίας μας που οφείλαμε να διορθώσουμε. Εξάλλου, η απόφασή μας για την έκθεση Costa Neves είναι θετική, οφείλαμε, όμως, να επισημάνουμε αυτό το μικρό τεχνικό σφάλμα σχετικά με την τροπολογία 75. Σας ευχαριστώ πολύ, κύριε Πρόεδρε.

<SPEAKER ID=32 NAME="Πρόεδρος">
Ευχαριστώ, κύριε Dell'Alba. Το Σώμα είχε κάποιες απορίες. Να που τώρα όλα ξεκαθαρίστηκαν.

<SPEAKER ID=33 LANGUAGE="IT" NAME="Fatuzzo">
Κύριε Πρόεδρε, μπορούσα να παραιτηθώ από τις αιτιολογήσεις ψήφου, μόνο και μόνο γιατί έμεινα δίχως φωνή; Σχετικά με τον προϋπολογισμό, θέλω να πω κάτι για το τμήμα που αφορά την Επιτροπή. Ψήφισα υπέρ, αλλά είναι η τελευταία φορά, γιατί θέλω να διαμορφώσω σαφή γνώμη για το πώς λειτουργεί η Επιτροπή. Την 1η Ιανουαρίου 2002, θα ξεκινήσω ένα μακρύ ταξίδι, όπως ο Οδυσσέας όταν τελείωσε ο πόλεμος της Τροίας, στους μαιάνδρους της γραφειοκρατίας των 13 523 γραφείων της Επιτροπής, των 33 728 υπαλλήλων της. Θα είναι ένα μακρύ, σκληρό και δύσκολο ταξίδι: θα συναντήσω τον Πολύφημο, θα συναντήσω τη μάγισσα Κίρκη και ίσως, στο τέλος, να δω την Πηνελόπη με τη μορφή του Προέδρου μας, του κ. Prodi. Θα είναι ασφαλώς ένα σοκ, αλλά εύχομαι να μπορέσω να ψηφίσω υπέρ και την επόμενη φορά!

<SPEAKER ID=34 NAME="Krivine και Vachetta">
. (FR)
<P>
Όπως κάθε χρόνο, η δεύτερη σύνοδος του Οκτωβρίου έχει ως κύριο στόχο την έγκριση του κοινοτικού προϋπολογισμού. Πρόκειται για τον μοναδικό τομέα στον οποίο το Κοινοβούλιο μπορεί να επηρεάσει την πολιτική της Κοινότητας, αφού διαθέτει εξουσία συναπόφασης μαζί με το Συμβούλιο και, κυρίως, δικαίωμα αρνησικυρίας. Σε μια Ευρώπη, λοιπόν, όπου βασιλεύουν η τεχνοκρατία και το δημοκρατικό έλλειμμα, αυτή είναι μια από τις σπάνιες εξουσίες που μπορούν να ασκήσουν οι αντιπρόσωποι που έχουν εκλεγεί με καθολική ψηφοφορία.
<P>
Όπως πέρυσι, έτσι και ο προϋπολογισμός για το 2002 συντάχθηκε κατ' εικόνα της φιλελεύθερης Ευρώπης: είναι ένας προϋπολογισμός που χαρακτηρίζεται από λιτότητα (0,3% του ευρωπαϊκού ΑΕΠ), ένας προϋπολογισμός από τον οποίο απουσιάζουν οι πόροι, κυρίως όσον αφορά την πολιτική απασχόλησης, τη διεύρυνση, την αντιμετώπιση των διατροφικών κρίσεων, το Αφγανιστάν, την Παλαιστίνη ή ακόμη και τα Βαλκάνια.
<P>
Ο εισηγητής Costa Neves προσυπογράφει συνολικά τους προσανατολισμούς αυτούς προτείνοντας την αύξηση των πιστώσεων πληρωμών - γεγονός μάλλον θετικό -, αλλά και την εγγραφή των διαρθρωτικών ταμείων στο αποθεματικό, καθώς και αρκετά σκοτεινές μεταφορές από το επιχειρησιακό στο διοικητικό επίπεδο - γεγονός μάλλον αρνητικό.
<P>
Για τους λόγους αυτούς, δεν μπορούμε να υποστηρίξουμε ούτε την έκθεση ούτε το σχέδιο προϋπολογισμού για το 2002.
<P>
Έκθεση Buitenweg (A5-0329/2001)

<SPEAKER ID=35 LANGUAGE="IT" NAME="Fatuzzo">
Κύριε Πρόεδρε, ψήφισα υπέρ της έκθεσης της κ. Buitenweg για τον προϋπολογισμό, αλλά θέλω με αυτήν την ευκαιρία να υπογραμμίσω, δυνατά και καθαρά, σ' αυτό το τόσο πολυπληθές Σώμα, ότι το Κόμμα των Συνταξιούχων, το οποίο έχω την τιμή να εκπροσωπώ εδώ, θεωρεί ότι το Ευρωπαϊκό Κοινοβούλιο, που νομοθετεί πλέον για το 50% του συνόλου των εθνικών νόμων, οι οποίοι αποτελούν προσαρμογή των οδηγιών που εγκρίνουμε εδώ, πρέπει να έχει μεγαλύτερη χρηματοδότηση, καθώς και καλύτερη οργάνωση, για να λειτουργεί όπως αρμόζει σε ένα υπερεθνικό Κοινοβούλιο, σε ένα Κοινοβούλιο με τόσο πολλά σημαντικά καθήκοντα.

<SPEAKER ID=36 LANGUAGE="FI" NAME="Kauppi και Korhola">
. (FI) Όπως και η ομάδα μου έτσι κι εγώ υποστήριξα τη μεταφορά των εξόδων λογαριασμών, όσον αφορά τις επιστροφές εξόδων ταξιδίου, γραμματειακής υποστήριξης και ειδών γραφείου. Η ομάδα μου ερμηνεύει τη διατύπωση της τροπολογίας 1 ως πλήρη ανυπαρξία ενδεδειγμένης διαδικασίας αυτή τη στιγμή. Παράλληλα η τροπολογία αντιπαρέρχεται εντελώς το γεγονός ότι η επίλυση του θέματος εναποτίθεται πλέον στα χέρια του Συμβουλίου: το Κοινοβούλιο έχει προτείνει μια διαδικασία ελέγχου την οποία είναι έτοιμη να εγκρίνει, αλλά το Συμβούλιο δεν έχει κατορθώσει να παραχωρήσει την απαιτούμενη έγκριση. Με βάση τα προηγούμενα, η ομάδα μου θεωρεί ότι η τροπολογία δυσφημίζει το Κοινοβούλιο άδικα και αναίτια.

<SPEAKER ID=37 LANGUAGE="DE" NAME="Markov">
. (DE) Οι συζητήσεις για τον προϋπολογισμό είναι σπουδαίες στιγμές για το Ευρωπαϊκό Κοινοβούλιο διότι προσφέρουν τη δυνατότητα μιας ευρείας επισκόπησης της υλοποιηθείσας και της μελλοντικής πολιτικής. Δυστυχώς, αυτό δεν μου είναι δυνατό λόγω έλλειψης χρόνου. Γι' αυτό επιτρέψτε μου να αναφερθώ μόνο σε ένα σημείο, δηλαδή στην κατάσταση των μεθοριακών περιοχών των κρατών μελών που συνορεύουν με τις υποψήφιες προς ένταξη χώρες. Δεν υπάρχει αμφιβολία ότι οι σημερινές μεθοριακές περιοχές θα επωφεληθούν μακροπρόθεσμα από τη διεύρυνση της Ευρωπαϊκής Ένωσης, διότι θα προκύψουν εντελώς νέες δυνατότητες διαμόρφωσης της οικονομικής, πολιτιστικής, κοινωνικής και διοικητικής περιφερειακής συνεργασίας.
<P>
Ταυτόχρονα, υπάρχει βραχυπρόθεσμα μια τεράστια πίεση προσαρμογής σε ειδικά προβλήματα που απορρέουν από τις σοβαρές διαφορές μεταξύ των επιπέδων ανάπτυξης, ιδιαίτερα στον κοινωνικό τομέα. Αρκεί να υπενθυμίσω ότι το μισθολογικό χάσμα μεταξύ Ανατολικής και Δυτικής Ευρώπης ανέρχεται σε περίπου 60%. Επομένως, τίθενται ερωτήματα που δεν είχαν προκύψει κατά τις προηγούμενες διευρύνσεις με τη μορφή αυτή και τα οποία προσλαμβάνουν μια νέα διάσταση. Τα αναμενόμενα προβλήματα στις τοπικές αγορές εργασίας και υπηρεσιών δεν θα αντιμετωπιστούν χωρίς δυναμικά αντίμετρα. Οι πολυάριθμοι μεθοριακά εργαζόμενοι που διασχίζουν καθημερινά τα σύνορα θα επιβαρύνουν σοβαρά την ήδη πιεσμένη αγορά εργασίας - μόνο στο Βρανδεμβούργο και το Μεκλεμβούργο-Εντεύθεν Πομερανία, ποσοστά ανεργίας άνω του 20% δεν είναι σπάνια. Η παροχή φτηνών υπηρεσιών ως αποτέλεσμα ενός περίπου κατά 60% χαμηλότερου μισθολογικού κόστους αποτελεί τεράστια πρόκληση για τις μικρομεσαίες επιχειρήσεις και τη βιοτεχνία.
<P>
Κατά τη γνώμη των τοπικών και περιφερειακών αρχών και διοικήσεων, το πρόγραμμα που υποβάλλει η Επιτροπή για την υποστήριξη των μεθοριακών περιοχών δεν ανταποκρίνεται στο μέγεθος της πρόκλησης. Γι' αυτό, χαιρετίζω, αφενός, τη δημιουργία μιας ειδικής γραμμής του προϋπολογισμού για τις μεθοριακές περιοχές, αφετέρου, ζητώ μια όσο το δυνατό ταχύτερη διάθεση πρόσθετων χρηματοπιστωτικών πόρων εκ μέρους της Ένωσης ώστε οι θιγόμενοι πολίτες των μεθοριακών περιοχών να έχουν τη βεβαιότητα ότι οι ανησυχίες και οι ανάγκες τους λαμβάνονται υπόψη. Χρειαζόμαστε μια νομική βάση την οποία οφείλει να εκπονήσει σύντομα η Επιτροπή.
<P>
Έκθεση Seppδnen (A5-0342/2001)

<SPEAKER ID=38 NAME="Bordes, Cauquil και Laguiller">
. -
<P>
Φυσικά, καταψηφίσαμε τον προϋπολογισμό ΕΚΑΧ, ο οποίος εξακολουθεί, μέχρι τη λήξη της Συνθήκης ΕΚΑΧ, να λειτουργεί σαν αντλία επιδοτήσεων υπέρ των μετόχων της χαλυβουργίας. Σημαντικά ποσά δόθηκαν στους εργοδότες αυτού του τομέα, επιτρέποντάς τους, έτσι, να στραφούν σε καινούριους αποδοτικούς τομείς, ενώ μεγάλος αριθμός εργαζομένων, των οποίων οι θέσεις εργασίας καταργήθηκαν παραμένουν άνεργοι.
<P>
Η έκθεση αυτή προτείνει την ενσωμάτωση των κοινωνικών ενισχύσεων στον προϋπολογισμό της Ευρωπαϊκής Ένωσης. Όμως η ελάχιστη απαραίτητη εγγύηση είναι ότι όλοι οι εργαζόμενοι των οποίων οι θέσεις αναμένεται να καταργηθούν θα λαμβάνουν το μισθό τους στο ακέραιο μέχρι την ηλικία συνταξιοδότησης.
<P>
Έκθεση van Dam (A5-0326/2001)

<SPEAKER ID=39 LANGUAGE="IT" NAME="Fatuzzo">
Κύριε Πρόεδρε, γνωρίζετε - όπως όλοι, πιστεύω - ότι στα πρώτα χρόνια της επαγγελματικής μου δραστηριότητας, υπήρξα ναυτικός. Είμαι συνεπώς ιδιαίτερα ευαισθητοποιημένος απέναντι στην ασφάλεια και την προστασία της ανθρώπινης ζωής στη θάλασσα, και όχι μόνο στη θάλασσα, αλλά και όταν τα πλοία ξεφορτώνουν τα εμπορεύματα στα λιμάνια. Με το έγγραφο αυτό ζητείται να ληφθούν μέτρα για να υπάρχει μεγαλύτερη ασφάλεια για τη ζωή των ναυτικών που εργάζονται στα λιμάνια. Τα λιμάνια είναι πολύ σημαντικά για την Ιταλία - ιδίως το λιμάνι της Γένοβας, όπου έχω γεννηθεί, το λιμάνι του Livorno, όπου βρέθηκα πριν από λίγο καιρό - όπως είναι σημαντικά και όλα τα λιμάνια, το λιμάνι της Μασσαλίας και τα λιμάνια των άλλων ακτών της Ευρώπης, η οποία είναι η ένωση κρατών με τον μεγαλύτερο αριθμό εργαζομένων στις θαλάσσιες μεταφορές. Πρέπει να συνεχίσουμε, όπως γίνεται με αυτό το έγγραφο, να κάνουμε ό,τι είναι δυνατό για την προστασία της ανθρώπινης ζωής στη θάλασσα.
<P>
Έκθεση Vatanen (A5-0327/2001)

<SPEAKER ID=40 LANGUAGE="IT" NAME="Fatuzzo">
Κύριε Πρόεδρε, ψήφισα υπέρ της έκθεσης του φίλου κ. Vatanen, ο οποίος θα δυσαρεστήθηκε που ήταν εισηγητής ενός εγγράφου που μπορεί να κάνει τόσα λίγα για τις μεταφορές: κάνει κάτι όμως για τη γραφειοκρατία. Ε λοιπόν, εγώ θα ήθελα να του πω το εξής: δεν μπορούμε να εξαλείψουμε τη γραφειοκρατία, όχι μόνο στις θαλάσσιες μεταφορές, μπορούμε όμως να την εξαλείψουμε τουλάχιστον στην καταβολή των συντάξεων, στην παροχή των συντάξεων; Κύριε Πρόεδρε, υπάρχουν συνταξιούχοι που πεθαίνουν εξαιτίας της γραφειοκρατίας, χωρίς να έχουν πάρει τη σύνταξή τους,. Πηγαίνουν βέβαια στον Παράδεισο, το καταλαβαίνουν μόλις φτάσουν. Στους συνταξιούχους αυτούς αξίζει ο Παράδεισος, όπως και σε όλους τους συνταξιούχους, αλλά θα ήταν καλύτερο οι συντάξεις να φτάνουν όσο είναι ακόμα εν ζωή!
<P>
Έκθεση Lamassoure (A5-0338/2001)

<SPEAKER ID=41 LANGUAGE="IT" NAME="Fatuzzo">
Κύριε Πρόεδρε, ψήφισα υπέρ της έκθεσης για τη χρηματοδοτική βοήθεια προς την Τουρκία, αλλά θα ήθελα να πω ότι το Κόμμα των Συνταξιούχων και εγώ προσωπικά ζητάμε από την Ευρωπαϊκή Ένωση να επιδείξει περισσότερη τόλμη. Οι δώδεκα χώρες που έχουν ζητήσει να ενταχθούν στην Ευρωπαϊκή Ένωση πρέπει να γίνουν δεκτές όλες το 2004, χωρίς άλλες προϋποθέσεις, γιατί αυτό θα ήταν μια θαρραλέα πολιτική πράξη: οι χώρες αυτές περιμένουν πενήντα χρόνια να αισθανθούν πραγματικά ευρωπαϊκές. Κύριε Πρόεδρε, οι έξι χώρες που υπέγραψαν τη Συνθήκη της Ρώμης, πριν την υπογράψουν υποχρεώθηκαν να μεταφέρουν το κοινοτικό κεκτημένο στο δικό τους εθνικό δίκαιο; Δεν υπήρχε καμία κοινοτική οδηγία και όμως οικοδομήθηκε μια μεγάλη Ευρώπη, με μια σημαντική πολιτική πράξη. Εγώ το δηλώνω: μπορούμε να δεχτούμε και τις δώδεκα αυτές χώρες το 2004, όποια κι αν είναι η νομοθετική τους κατάσταση.

<SPEAKER ID=42 NAME="Gorostiaga Atxalandabaso">
. (ΕΝ) Ψήφισα κατά της έκθεσης για την Τουρκία.
<P>
Η Τουρκία δεν έχει λάβει ακόμα τα απαραίτητα μέτρα για την πλήρη αποκατάσταση των πολιτικών δικαιωμάτων του κουρδικού λαού, για την απαγόρευση των βασανιστηρίων και την κατάργηση των δικαστηρίων ειδικής ασφάλειας και των φυλακών που οδηγούν τους φυλακισμένους σε απεργίες πείνας με αποτέλεσμα το θάνατο περισσότερων από 70 ατόμων μέχρι σήμερα.
<P>
Η Τουρκία δεν έχει καν καθορίσει συγκεκριμένο χρονοδιάγραμμα για την επίτευξη των πολιτικών κριτηρίων της Κοπεγχάγης.
<P>
Αφήνουμε κατά μέρος τα ανθρώπινα δικαιώματα προς όφελος γεωπολιτικών και στρατιωτικών συμφερόντων. Αυτό είναι απαράδεκτο για ένα δημοκρατικό Κοινοβούλιο.

<SPEAKER ID=43 LANGUAGE="NL" NAME="Meijer">
Μερικοί πολιτικοί θέλουν να βάλουν την Τουρκία στην Ευρωπαϊκή Ένωση πριν αυτή η χώρα αλλάξει ριζικά. Για αυτό το λόγο είναι πρόθυμοι να κλείσουν τα μάτια τους σε μερικές πολύ αρνητικές συνέπειες. Αν επιτραπεί η ένταξη μίας τόσο διαφορετικής χώρας, αυτό θα θίγει ριζικά τα εντός της Ευρωπαϊκής Ένωσης υπάρχοντα κριτήρια για δημοκρατικές ελευθερίες και ανθρώπινα δικαιώματα. Ο εισηγητής ήθελε να δώσει την εντύπωση ότι στην Τουρκία πρόκειται για μικρές ατέλειες, οι οποίες μπορούν να λυθούν γρήγορα και εύκολα. Ευτυχώς, η Επιτροπή Εξωτερικών Υποθέσεων φάνηκε πολύ πιο επικριτική, αν και όχι αρκετά. Πράγματι, οι μεταρρυθμίσεις που έχουν εξαγγελθεί βαδίζουν προς τη σωστή κατεύθυνση, αλλά μόνο πάρα πολύ λίγο. Η αποφυλάκιση κρατουμένων και η κατάργηση της θανατικής ποινής ισχύει για ποινικούς κρατούμενους, όχι όμως για τους πολιτικούς αντιπάλους, τα δικαιώματα των οποίων δεν θέλουν να αναγνωρίσουν. Η γενοκτονία των Αρμενίων ακόμα διαψεύδεται ή δικαιολογείται ως ένας κανονικός τρόπος καταπολέμησης της αντίστασης, τον οποίο θέλουν να μπορούν να εφαρμόζουν και στο μέλλον. Ο εκτοπισμένος πληθυσμός 3 500 κατεστραμμένων κουρδικών χωριών στα νοτιοανατολικά της χώρας δεν μπορεί να επιστρέψει σε αυτήν την περιοχή. Ο φόβος της λεγόμενης "αποσχιστικής ιδεολογίας" οδηγεί στο σημείο να χαρακτηρίζονται η γλώσσα, τα τραγούδια και οι εκδόσεις αξιόποινα πράγματα. Ακόμα αυτή η χώρα δεν βρίσκεται στο δρόμο προς την EΕ

<SPEAKER ID=44 NAME="Souchet">
. (FR) Το ζήτημα της Τουρκίας παραπέμπει ωμά σε αυτό της φύσης της Ευρώπης που επιθυμούμε να έχουμε. Αν τεθεί στο επίπεδο της προσχώρησης σε ένα μονολιθικό μπλοκ, το τουρκικό ζήτημα θα είναι εξαιρετικά δύσκολο στην επίλυσή του. Αρκεί να σκεφτούμε, για παράδειγμα, το ζήτημα των κοινών εξωτερικών συνόρων.
<P>
Αν υποθέσουμε, λοιπόν, ότι το ευρωπαϊκό οικοδόμημα εξελίσσεται αποφασιστικά προς μια μεταβλητή γεωμετρία, τίποτε δεν εμποδίζει τη συμμετοχή της Τουρκίας σε ορισμένες ευρωπαϊκές πολιτικές, σε τομείς όπου υπάρχει πραγματικό κοινό συμφέρον. Από την άλλη, όμως, αν διατηρήσουμε μια άκαμπτη αντίληψη για την Ευρωπαϊκή Ένωση, δεν μένει παρά να επανέλθουμε στην απόφαση του Ελσίνκι και να επανεκκινήσουμε μια διαδικασία σύνδεσης, όπως αυτές που εφαρμόστηκαν με άλλα μεσογειακά κράτη τα οποία η γεωγραφία και η ιστορία τοποθέτησαν έξω από την Ευρώπη.
<P>
Με έκπληξη, πάντως, μαθαίνω μέσω του Τούρκου πρέσβη, ότι ο εισηγητής, κ. Lamassoure, θα ήταν εχθρικός απέναντι στις τροπολογίες που αφορούν τη γενοκτονία των Αρμενίων, παρόλο που η ίδια η πολιτική του οικογένεια συμμετείχε ενεργά στην αναγνώριση αυτού του εγκλήματος από τη γαλλική Εθνοσυνέλευση. Μήπως πρόκειται για κάποια αντίφαση;
<P>
Έκθεση Lamassoure (A5-0343/2001)

<SPEAKER ID=45 NAME="Berthu">
. (FR) Καταψηφίσαμε την έκθεση Lamassoure σχετικά με "την πρόοδο που πραγματοποίησε η Τουρκία προς την προσχώρηση" , γιατί δεν βλέπουμε πώς ο εισηγητής καταλήγει να συμβιβάσει την έννοια μιας ομοσπονδιακής Ευρώπης με ισχυρές υπερεθνικές αρμοδιότητες με την προσχώρηση της Τουρκίας. Οι κανόνες δικαίου πρέπει πράγματι να αντιστοιχούν στην ταυτότητα ενός λαού, και η εφαρμογή της δημοκρατίας εγγράφεται σε αυτό το πλαίσιο. Ήδη δυσκολευόμαστε να προσδιορίσουμε τον ευρωπαϊκό λαό. Πόσο μάλιστα ένα λαό τουρκο-ευρωπαϊκό!
<P>
Η μοναδική αξία της έκθεσης Lamassoure έγκειται στο ότι φέρνει στο φως τις αντιφάσεις της σημερινής Ευρώπης. Αν είναι αναγκαίο να παγιώσουμε ισχυρές σχέσεις συνεργασίας με την Τουρκία, αυτές δεν πρέπει σε καμία περίπτωση να περάσουν από μια υπερεθνική εξουσία η οποία να υπαγορεύει κανόνες που θα πρέπει να εφαρμοστούν ομοιόμορφα από όλους, αλλά πρέπει να προκύψουν από διάλογο μεταξύ των εθνών, στο πλαίσιο μιας Ευρώπης μεταβλητής γεωμετρίας.
<P>
Εξάλλου, η έκθεση Lamassoure σιωπά όσον αφορά την αναγνώριση της γενοκτονίας των Αρμενίων του 1917, αναμφίβολα σε μια πρόθεση κατευνασμού της Τουρκίας. Κατά τη γνώμη μας, θα έπρεπε να είμαστε πιο ειλικρινείς και να ζητήσουμε από την Τουρκία να αναγνωρίσει αυτή τη γενοκτονία. Κάτι τέτοιο είναι ασφαλώς δύσκολο, αλλά δεν θα ήταν η πρώτη χώρα που μετανιώνει για κάποιο μελανό κεφάλαιο της ιστορίας της. Θα έπρεπε, στη συνέχεια, να υποστεί τις συνέπειες, με στόχο έναν πραγματικό κατευνασμό, αποκαθιστώντας τις διπλωματικές σχέσεις με την Αρμενία.

<SPEAKER ID=46 NAME="Carlotti">
. (FR) Υπάρχουν αιχμηρά ζητήματα, όπως οι ιστορικές πληγές που παραμένουν ανοιχτές στην παγκόσμια αρμενική κοινότητα.
<P>
Με ψήφισμα του Ιουνίου 1987, το Ευρωπαϊκό Κοινοβούλιο ζητούσε από την Τουρκία να τολμήσει να δει κατάματα το παρελθόν της, ως προϋπόθεση για να μπορέσει να αντιμετωπίσει και το μέλλον της. Διότι η ιστορική αλήθεια αποτελεί εγγύηση για τη δημοκρατία. Δεν υπόκειται σε διαπραγματεύσεις, ούτε ανέχεται ιδιαίτερα συμφέροντα, χρηματοπιστωτικά ή οικονομικά.
<P>
Σήμερα, το πρόβλημα δεν είναι η αναγνώριση του γεγονότος της γενοκτονίας των Αρμενίων, δεδομένου ότι το Σώμα είχε ήδη την ευκαιρία να τοποθετηθεί επάνω στο θέμα το 1987.
<P>
Αυτό που επιθυμούσα, ζητώντας να μνημονεύει η έκθεση Lamassoure τη γενοκτονία, δεν ήταν να αναβιώσουν τα παλαιά μίση ή να αναζωπυρωθεί η αδιαλλαξία, αλλά να υπάρξει ανταπόκριση στην εύλογη ανησυχία των αρμενικών κοινοτήτων.
<P>
Τα παιδιά της Αρμενίας, τα οποία εξορίστηκαν στις αρχές του αιώνα στις χώρες μας, περιμένουν σήμερα μια δικαίωση. Επιθυμούν για τους προγόνους τους έναν "ηθικό ενταφιασμό" . Το καθήκον της μνήμης επιβάλλεται, τη στιγμή μάλιστα που οι τελευταίοι μάρτυρες της εξορίας, οι τελευταίοι που γλίτωσαν από τη σφαγή σιγά-σιγά σβήνουν.
<P>
Είμαι πεπεισμένος ότι η ένταξη στην ΕΕ προϋποθέτει την προσχώρηση στις θεμελιώδεις αρχές που διέπουν την ίδρυσή της: δημοκρατία, σεβασμός των ανθρωπίνων δικαιωμάτων και των δικαιωμάτων των μειονοτήτων. Το διάβημα αυτό καλεί στην ουσία κάθε υποψήφια προς ένταξη χώρα να αποδεχτεί το παρελθόν της ώστε να μπορέσει να συμφιλιωθεί με την ίδια της την ιστορία.
<P>
Το Σώμα δεν με ακολούθησε και λυπάμαι γι' αυτό.

<SPEAKER ID=47 NAME="Grossetκte">
. (FR) Απείχα από την ψηφοφορία για αυτή την πρόταση ψηφίσματος.
<P>
Λυπάμαι διότι το Ευρωπαϊκό Κοινοβούλιο δεν επέδειξε συνέπεια, απορρίπτοντας τις τροπολογίες που ζητούσαν από την Τουρκία να συνεχίσει το διάλογο σχετικά με την αναγνώριση της γενοκτονίας των Αρμενίων. Πράγματι, πέρυσι το Κοινοβούλιο είχε δεσμευτεί ανοιχτά να παροτρύνει την κυβέρνηση της Τουρκίας να αναγνωρίσει δημοσίως αυτή την περίοδο της ιστορίας της.
<P>
Σήμερα, με διάφορα τεχνάσματα, η Ευρωπαϊκή Συνέλευση επέδειξε υποκρισία.
<P>
Αναφορικά με την ενδεχόμενη ένταξη της Τουρκίας στην Ευρωπαϊκή Ένωση, υπενθυμίζω ότι το απτό ζήτημα των συνόρων της Ευρώπης παραμένει ανοιχτό.
<P>
Συνεχίζουμε, θέτοντας στο περιθώριο τους λαούς, να συζητάμε για μιαν υποθετική προσχώρηση αυτής της χώρας στην Ένωση χωρίς να θέτουμε το πραγματικό ερώτημα της ταυτότητας και του περιγράμματος της Ευρώπης.
<P>
Η Επιτροπή και το Κοινοβούλιο καλά θα έκαναν να διερευνήσουν τις δυνατότητες μιας σύνδεσης μάλλον, αντί μιας άμεσης ένταξης της Τουρκίας.

<SPEAKER ID=48 NAME="Krivine και Vachetta">
. (FR) Η έκθεση αυτή που αφορά την πρόοδο η οποία σημειώθηκε σχετικά με την προσχώρηση στην Ευρωπαϊκή Ένωση τοποθετείται σε ένα πολύ ιδιόμορφο πλαίσιο.
<P>
Καταρχάς, η Τουρκία βουλιάζει κάτω από το βάρος του εξωτερικού της χρέους (περισσότερα από 120 δις) και πρέπει, κατά συνέπεια, να αφιερώσει περισσότερο από το 70% του προϋπολογισμού της στην αποπληρωμή του. Ως αποτέλεσμα της αύξησης του χρέους εφαρμόζεται ένα πρόγραμμα λιτότητας και διαρθρωτικών αλλαγών, το οποίο έχει ως συνέπεια μαζική ανεργία και σαφείς περικοπές στον κοινωνικό προϋπολογισμό. Στις οικονομικές δυσκολίες έρχονται να προστεθούν η υποβαθμισμένη πολιτική κατάσταση, ειδικά όσον αφορά τους κρατούμενους λόγω πεποιθήσεων, η επίμονη άρνηση των δικαιωμάτων των Κούρδων, η μη αναγνώριση της γενοκτονίας των Αρμενίων, και γενικότερα η έλλειψη σεβασμού στα δημοκρατικά δικαιώματα του πληθυσμού της Τουρκίας.
<P>
Παρόλο που η έκθεση λαμβάνει υπόψη τον κοινωνικό αντίκτυπο της παρατεινόμενης οικονομικής και χρηματοπιστωτικής κρίσης και τάσσεται "υπέρ της ταχείας καταβολής της οικονομικής βοήθειας της Ένωσης ώστε να πλαισιωθούν οι μεταρρυθμίσεις, συγκεκριμένα στο κοινωνικό πεδίο, κυρίως όσον αφορά την εδραίωση του κράτους δικαίου και στον τομέα της προώθησης της κοινωνίας των πολιτών" , και εκτιμά ότι "το ύψος της χορηγούμενης στην Τουρκία βοήθειας, παρά την αύξησή της, δεν είναι ακόμη στο ύψος της σπουδαιότητας των εμπορικών σχέσεων της Τουρκίας με την ΕΕ" , ακόμη κι αν ο εισηγητής επιμένει στην "ανάγκη να αποκτήσει η Τουρκία σύγχρονη νομοθεσία για το δικαίωμα απεργίας και τις συλλογικές διαπραγματεύσεις" , δεν εναπόκειται στις ευρωπαϊκές κυβερνήσεις, ούτε στην κυβέρνηση της Τουρκίας να καθορίσουν τις συνθήκες προσχώρησης. Εναπόκειται στον τουρκικό λαό να πάρει αυτή την απόφαση και πρέπει να ακουστεί η γνώμη του μέσω δημοψηφίσματος. Για αυτούς τους λόγους, καταψηφίσαμε αυτή την έκθεση.
<P>
Έκθεση Gahrton (A5-0366/2001)

<SPEAKER ID=49 LANGUAGE="NL" NAME="Meijer">
Λόγω του χαρακτήρα του Παγκόσμιου Οργανισμού Εμπορίου, διερωτώμαι τι ζητά εκεί μια μεγάλη και φτωχή χώρα. Θα ήθελα να συμβουλεύσω την Κίνα να μείνει έξω από αυτόν και να συνεχίσει να εμπιστεύεται περισσότερο την αυτάρκεια παρά την συμμετοχή στον παγκόσμιο εμπόριο. Αλλά συμφωνώ επίσης ότι η είσοδος της Κίνας δεν μπορεί να απορριφθεί εάν η ίδια η χώρα το ζητά. Για πολλά χρόνια η Κίνα ήταν διεθνώς απομονωμένη και δεν αναγνωριζόταν από τα περισσότερα κράτη. Από τότε που επιτέλους έγινε αυτή η αναγνώριση, το έδαφος της νήσου Ταϊβάν που κυβερνάται από τους διαδόχους της κυβέρνησης που ανατράπηκε το 1949, θεωρείται ένα μη-αναγνωρισμένο κράτος για το οποίο τώρα πρέπει να βρεθεί μια λύση. Αφενός υπάρχουν οικονομικά και στρατιωτικά συμφέροντα, αφετέρου κάνουν σαν να μην υπάρχει. Όσο βεβιασμένο ήταν στο παρελθόν να θεωρηθεί ότι ανήκει στην Ταϊβάν το έδαφος της Κίνας, τόσο βεβιασμένο είναι τώρα να θεωρηθεί ότι ανήκει η Ταϊβάν στην Κίνα. Για περισσότερο από μισό αιώνα υπήρξε μεγάλη απομάκρυνση μεταξύ των δυο περιοχών, και ανέκαθεν υπήρχαν και εθνοτικές διαφορές. Μπορώ να συμφωνήσω απρόθυμα με τις προτάσεις, οι οποίες όμως δεν επιλύουν τα πραγματικά προβλήματα.
<P>
Ευρωπαϊκό Συμβούλιο της Γάνδης (RCB5-06965/2001)

<SPEAKER ID=50 NAME="Αλυσανδράκης">
. Στην ενδιάμεση Σύνοδο Κορυφής της Γάνδης, οι ηγέτες της Ευρωπαϊκής Ένωσης βρήκαν ακόμα μια ευκαιρία να συνταχτούν στο πλευρό του Αμερικανικού ιμπεριαλισμού και να στηρίξουν τα τυχοδιωκτικά του σχέδια στην κεντρική Ασία, που περνούν μέσα από τους δολοφονικούς βομβαρδισμούς στο Αφγανιστάν. Δήλωσαν ξεκάθαρα την πρόθεσή τους να ετοιμάσουν διάδοχη κατάσταση (της αρεσκείας τους, προφανώς) στο καθεστώς των Ταλιμπάν και την προθυμία τους να συμβάλουν στην "ανοικοδόμηση" αυτής της χώρας, αποκαλύπτοντας έτσι τον βαθύτερο στόχο τους: να μη μείνουν έξω από το μοίρασμα της λείας που θα ακολουθήσει. Δρομολογούν, ακόμα, στενή συνεργασία με τις ΗΠΑ σε μια σειρά από θέματα, συμπεριλαμβανομένης και της δικαστικής συνδρομής. Στο μέτωπο του "εσωτερικού εχθρού" , η Σύνοδος προσβλέπει στην επιτάχυνση των αντιδημοκρατικών νομοθετικών ρυθμίσεων για κοινό ορισμό της τρομοκρατίας και κοινό ευρωπαϊκό ένταλμα σύλληψης, με αποκαλυπτική για τις προθέσεις της βιασύνη. Όσο για τη Μέση Ανατολή, περιορίζεται σε γενικές διακηρύξεις για Παλαιστινιακό κράτος και μιλά για σταμάτημα της βίας, χωρίς καμία αναφορά στην Ισραηλινή επιθετικότητα.
<P>
Πρόκειται για μια Σύνοδο που, σε πλήρη αντιστοιχία με τις προηγούμενες, ξεχειλίζει από αντιλαϊκά αντιδημοκρατικά μέτρα και επιθετικές ενέργειες κατά των λαών· μια Σύνοδο για την οποία οι λαοί των χωρών μελών, αλλά και όλου του κόσμου, πρέπει να ανησυχήσουν και να εντείνουν την πάλη τους· μια σύνοδο που επιβεβαιώνει ακόμα μια φορά τον ιμπεριαλιστικό χαρακτήρα της Ευρωπαϊκής Ένωσης και δίνει ένα καλό μάθημα σε όλους όσοι διακηρύσσουν ότι η ΕΕ μπορεί να λειτουργήσει ως αντίβαρο στην Αμερικανική επιθετικότητα.
<P>
Το κοινό ψήφισμα δεν είναι τίποτε άλλο από ένα αποκρουστικό υμνολόγιο στις αποφάσεις της Συνόδου κορυφής, χωρίς κανένα δείγμα ευαισθησίας για τις συνέπειες που θα έχουν αυτές οι αποφάσεις και στο χώρο της ΕΕ αλλά και παγκόσμια. Για τους λόγους αυτούς, οι Ευρωβουλευτές του ΚΚΕ το καταψηφίσαμε.

<SPEAKER ID=51 LANGUAGE="FR" NAME="Berthu">
. (FR) Το Ευρωπαϊκό Συμβούλιο της Γάνδης μόλις έλαβε γνώση μιας έκθεσης της Επιτροπής για την προετοιμασία της μετάβασης στο νόμισμα του ευρώ, η οποία παρουσιάζει 40 "ορθές πρακτικές" που προτείνονται στις τράπεζες, στις κυβερνήσεις και στους λιανοπωλητές των χωρών μελών "έτσι ώστε να κερδίσουν το χαμένο χρόνο" .
<P>
Αυτή η εμβόλιμη παρατήρηση της Επιτροπής απαιτεί εξηγήσεις. Γιατί διαπιστώνεται καθυστέρηση, αφού η ημερομηνία αλλαγής των κερμάτων και των χαρτονομισμάτων είχε καθορισθεί εδώ και πολύ καιρό, και οι κυβερνήσεις είχαν όλο το χρόνο να προετοιμαστούν; Ιδού η πιο αληθοφανής εξήγηση: οι υπεύθυνοι φαίνεται να εκτίμησαν ότι οι ιδιώτες, βρισκόμενοι προ τετελεσμένου θα αναγκάζονταν έτσι κι αλλιώς να προσαρμοστούν. Υπό αυτές τις προϋποθέσεις, γιατί να κάνουν τον κόπο; Αυτή η στάση είναι ενδεικτική της φιλοσοφίας μιας επιχείρησης η οποία κακώς παρουσιάστηκε ως επικεντρωμένη εξ ολοκλήρου στη βελτίωση της ζωής των πολιτών.
<P>
Επιπλέον, διατρέχοντας τον κατάλογο με τις "40 ορθές πρακτικές" , αντιλαμβανόμαστε ότι πρόκειται για μικρά ασήμαντα κόλπα - από την πρόωρη ανάρτηση των τιμών σε ευρώ μέχρι την παράταση του ωραρίου λειτουργίας των τραπεζικών θυρίδων -, των οποίων η επίδραση δεν μπορεί παρά να είναι οριακή. Όμως τα μεγάλα μέτρα που περίμενε κανείς για την ελάφρυνση των προβλημάτων των πολιτών, είτε οικονομικά (αποζημίωση των εμπόρων και των μικροεπιχειρηματιών για τις προσπάθειες που καταβάλλουν προκειμένου να προσαρμοστούν) είτε τεχνικά (αναγραφή στα χαρτονομίσματα και τα κέρματα, τόσο της αξίας σε ευρώ όσο και της αντίστοιχης αξίας στο εκάστοτε εθνικό νόμισμα), παραμερίστηκαν αποφασιστικά. Είναι γεγονός ότι η διπλή αναγραφή στα χαρτονομίσματα και τα κέρματα είναι κάτι που θα έπρεπε να είχαμε σκεφτεί ενωρίτερα και για να γίνει κάτι τέτοιο θα έπρεπε να υπήρχε πραγματική ανησυχία για την ανακούφιση των ιδιωτών. Αλλά τίποτε δεν φαίνεται να απασχολεί λιγότερο τους εμπνευστές του ενιαίου νομίσματος.
<P>
Ίσως τελικά - ουδέν κακό αμιγές καλού - οι πολίτες να συνειδητοποιήσουν με αυτό τον τρόπο, στην αρχή της επόμενης χρονιάς, ότι στην πραγματικότητα ουδόλως τους έλαβαν υπόψη στην εφαρμογή του ενιαίου νομίσματος. Κι ίσως να διαπιστώσουν, επίσης, και κάποιες γενικές αλήθειες για την πραγματική φύση των Βρυξελλών.

<SPEAKER ID=52 NAME="Figueiredo">
. (ΡΤ) Παρότι περιλαμβάνει ορισμένες πτυχές που θεωρούμε θετικές, οφείλουμε να εκφράσουμε την αποστασιοποίησή μας και την κριτική μας στάση όσον αφορά κάποιες πολύ αρνητικές πτυχές του ψηφίσματος που ενέκρινε σήμερα το Ευρωπαϊκό Κοινοβούλιο, και κυρίως την υποστήριξη του στην πολεμική στρατηγική που υλοποιούν οι ΗΠΑ στο Αφγανιστάν, κάτι που δεν επιλύει κανένα πρόβλημα αλλά επιδεινώνει την ανθρωπιστική κρίση και τις καταστάσεις ρατσισμού και ξενοφοβίας.
<P>
Επικρίνουμε επίσης τη συνεχή πολιτική πίεση που αποσκοπεί στην επιτάχυνση της στρατιωτικοποίησης της ΕΕ και της κοινοτικοποίησης πτυχών που συνδέονται με τη "δικαιοσύνη και τις εσωτερικές υποθέσεις" , μέσω της "δημιουργίας ενός αληθινού ευρωπαϊκού δικαστικού χώρου" . Είναι ιδιαιτέρως ανησυχητική η παρουσίαση προτάσεων που αποσκοπούν στη δημιουργία του "ευρωπαϊκού εντάλματος σύλληψης " ή στον αμφιλεγόμενο και επικίνδυνο κοινό ορισμό της τρομοκρατικής ενέργειας, καθώς επίσης και σε μέτρα που πλήττουν σοβαρά τις ελευθερίες, τις εγγυήσεις και τα θεμελιώδη δικαιώματα και τα οποία συνδέονται με το συντονισμό και την αποτελεσματικότητα των κατασταλτικών μέσων στο πλαίσιο της συνεργασίας με τις ΗΠΑ.
<P>
Δεν μπορούμε, επίσης, να μην αναφέρουμε τη συστηματική απουσία από το ψήφισμα οποιασδήποτε κριτικής αναφοράς στις αποφάσεις του Συμβουλίου της Γάνδης όσον αφορά την επιβεβαίωση της τήρησης του "Συμφώνου Σταθερότητας" με τη διατήρηση της πολιτικής μισθολογικής μετριοπάθειας, ή τη μεταρρύθμιση των αγορών εργασίας, τις διαδικασίες απελευθέρωσης των δημοσίων υπηρεσιών - παράδειγμά της αποτελεί η πρόσφατη απόφαση σχετικά με τις ταχυδρομικές υπηρεσίες-, τη μεταρρύθμιση των δημοσίων υπηρεσιών κοινωνικών παροχών ή όσον αφορά την επιβεβαίωση του Συμβουλίου για την προώθηση ενός νέου γύρου διαπραγματεύσεων στο πλαίσιο του ΠΟΕ. Πρόκειται για πολύ σοβαρά μέτρα όσον αφορά τα συμφέροντα των εργαζομένων και των πληθυσμών των διαφόρων χωρών της ΕΕ.
<P>
Όσον αφορά τη δημιουργία μίας "Συνέλευσης" για την "προπαρασκευή" της νέας ΔΔ, θεωρούμε ότι βασικός στόχος της είναι να περιορίσει ή να θέσει όρους στις κυρίαρχες αποφάσεις των κυβερνήσεων και των εθνικών κοινοβουλίων.
<P>
Γι' αυτό και η ψήφος μας είναι αρνητική.

<SPEAKER ID=53 NAME="Krivine και Vachetta">
. (FR)
<P>
Η άτυπη σύνοδος κορυφής της Γάνδης, όπως και οι προηγούμενες, αποκάλυψε τις διαφωνίες που υπάρχουν ανάμεσα στους διάφορους αρχηγούς κρατών, οι οποίες σχολιάστηκαν ιδιαίτερα από τα μέσα μαζικής ενημέρωσης.
<P>
Όμως, πέρα από αυτά το φαινομενικά ζιζάνια, υπήρξε ομοφωνία σε ένα ζήτημα θεμελιώδους σημασίας: η ΕΕ βρίσκεται ούτε λίγο ούτε πολύ σε πόλεμο και θα ενισχύσει τη δέσμευσή της να συμμετάσχει στις μάχες. Το κατασταλτικό της οπλοστάσιο έκανε ένα άλμα προς τα εμπρός:
<P>
Η Δύναμη Ταχείας Αντίδρασης θα υλοποιηθεί
<P>
Ο Ευρωπαϊκός Δικαστικός Χώρος θα επιτρέψει τη σύσταση εισαγγελικής αρχής και την εναρμόνιση των ποινών
<P>
Τα προνόμια της Ευρωπόλ θα ενισχυθούν.
<P>
Ο πιο άμεσος κίνδυνος για τις ελευθερίες των πολιτών είναι αναμφίβολα η καθιέρωση ενός ευρωπαϊκού εντάλματος σύλληψης που θα επιτρέπει την επιδείνωση της καταστολής στο σύνολο του ευρωπαϊκού εδάφους, δημιουργώντας ένα δικαίωμα εξαίρεσης για όλους τους ύποπτους ως τρομοκράτες. Ο ορισμός του όρου τρομοκράτης διευρύνθηκε και μπορεί να εφαρμοστεί σε όλους εκείνους και εκείνες που αντιστέκονται σε μια τάξη άδικη και αφόρητη.
<P>
Ασφαλώς, σε αυτή τη Σύνοδο Κορυφής, δεν υπήρχε θέση για την κοινωνική Ευρώπη, απεναντίας, μάλιστα: απαιτήθηκε συγκράτηση των μισθών και εις βάθος μεταρρύθμιση της αγοράς εργασίας. Η κοινωνική Ευρώπη, στη Γάνδη, βρισκόταν στους δρόμους: στις διαδηλώσεις που οργάνωσε η νεολαία και οι εργαζόμενοι.
<P>
Για αυτό, σε συμφωνία με τις κινήσεις αυτές, θα ψηφίσουμε κατά του ψηφίσματος για τα αποτελέσματα της συνόδου κορυφής της Γάνδης.

<SPEAKER ID=54 LANGUAGE="IT" NAME="Muscardini">
. (IT) Οι τρομοκρατικές επιθέσεις των φονταμενταλιστών δεν προκάλεσαν μόνο την κατάρρευση των δύο "δίδυμων πύργων" της Νέας Υόρκης, αλλά φαίνεται πως συνέβαλαν, με τρόπο καθοριστικό, στην απομυθοποίηση άλλων δύο "πυλώνων" , στην ανατολική ακτή του Ατλαντικού: της κοινής πολιτικής άμυνας και της ευρωπαϊκής εξωτερικής πολιτικής. Στην καταστροφική επιτυχία της τελευταίας αυτής επίθεσης, συνέβαλαν φανερά ορισμένες ευρωπαϊκές κυβερνήσεις οι οποίες, πετώντας στα σκουπίδια χρόνια και χρόνια δεδηλωμένων προθέσεων για τη διαμόρφωση μιας ευρωπαϊκής εξωτερικής πολιτικής και ωραίων σχεδίων για στρατιωτική ολοκλήρωση, ύψωσαν τη σημαιούλα της "εθνικής τους ισχύος" , χωρίς, κατά τα άλλα, να έχουν από μόνες τους ούτε την πραγματική ισχύ για να αντιμετωπίσουν την παγκόσμια κρίση ούτε την αξιοπιστία για να εγγυηθούν την ευρωπαϊκή ασφάλεια. Η μίνι Σύνοδος Κορυφής των τριών, που προηγήθηκε κατά μία ώρα της άτυπης Συνόδου των Δεκαπέντε, είναι η απόδειξη της κατάρρευσης που έπληξε και την Ευρώπη. Δεν έχουν καμία αξία οι δηλώσεις προς υπογραφή, που κοινοποιήθηκαν στο τέλος της άτυπης Συνόδου Κορυφής για την καταπολέμηση της τρομοκρατίας. Έχουμε συνηθίσει εδώ και δεκαετίες, πλέον, να διαβάζουμε έξοχες τελικές δηλώσεις. Οι δηλώσεις αυτές έρχονται όμως σε σύγκρουση με τα γεγονότα, δημιουργώντας δικαιολογημένες αμφιβολίες γι' αυτήν την "Ευρώπη που δεν υπάρχει" , που καταφέρνει να ενωθεί στα λόγια και που αμέσως εξαφανίζεται, όταν πρέπει να ενεργήσει και να δράσει από κοινού για να αντιμετωπίσει κρίσεις που απειλούν την παγκόσμια ειρήνη.
<P>
Δεδομένων των συνθηκών αυτών, πιστεύω ότι η προώθηση της Ευρωπαϊκής Ένωσης ως πολιτικής οντότητας είναι το πρωταρχικό καθήκον στο οποίο πρέπει να ανταποκριθούμε. Οι "τριανδρίες" της Γάνδης, που δεν προσκάλεσαν ούτε τον Ύπατο Εκπρόσωπο για την ευρωπαϊκή εξωτερική πολιτική, δεν είχαν αυτόν το στόχο, απορροφημένες όπως ήταν, και εξακολουθούν να είναι, από τον αγώνα για την ηγεμονία τους ή για τις επόμενες εκλογικές αναμετρήσεις. Κάποιος από αυτούς μίλησε για "ένα νέο πρωταγωνιστικό ρόλο εξωτερικής πολιτικής και άμυνας της Γερμανίας" , λησμονώντας να προσθέσει - όπως συνέβαινε εδώ και 56 χρόνια και όπως επισημαίνει γνωστός αρθρογράφος - "στα πλαίσια της Ευρώπης" . Απλή παραδρομή σε σχέση με τα "προηγούμενα" , ή αποκαλύπτει εθνική πολιτική βούληση; Αυτές οι "τριανδρίες" δεν θα άξιζαν καμία κριτική αναφορά, αν στον ορίζοντα δεν είχε εμφανιστεί μια άλλη τριανδρία, πολύ μεγαλύτερης βαρύτητας, που σχηματίστηκε από τις ΗΠΑ, τη Ρωσία και τη Λαϊκή Κίνα. Η τριανδρία της Γάνδης - "μια προσβολή για την Ιταλία και την Ευρώπη" , δήλωσε ο κ. Prodi - με μια Ευρώπη αδύναμη, θα έχει το βάρος κατηγορίας φτερού στο διεθνές ρινγκ και, επί πλέον, θα εξασθενίσει ακόμη και αυτή τη λίγη Ευρώπη που υπάρχει. Στη θέση της, αντίθετα, πρέπει να γεννηθεί μια Ευρώπη ισχυρή, υπερήφανη για την ισχύ της και απαραίτητη για την εξασφάλιση των περιφερειακών ισορροπιών.
<P>
Το επόμενο Ευρωπαϊκό Συμβούλιο του Λάκεν πρέπει να σβήσει τις αβεβαιότητες και τις αντιθέσεις που εμφανίστηκαν στη Γάνδη. Για να το επιτύχει αυτό, πρέπει να θέσει στον εαυτό του μια επική πρόκληση: τη μετάβαση από τα λόγια στις πράξεις και την έναρξη μιας "ενισχυμένης συνεργασίας" στον τομέα της πολιτικής Ευρώπης. Θα υπάρξουν επίσης οφέλη για την οικονομική και χρηματοοικονομική σταθερότητα, αφού θα ρυθμιστεί και η ανωμαλία μιας Ευρωπαϊκής Κεντρικής Τράπεζας χωρίς μια ευρωπαϊκή κυβέρνηση να τη στηρίζει. Είναι όμως πιθανή, στην τόσο κατακερματισμένη σημερινή κατάσταση, μια παρόμοια πρόκληση; Δεν παύω να πιστεύω ότι ο δρόμος της ολοκλήρωσης οδηγεί σε μεγαλύτερη συνοχή των στοιχείων που εμπλέκονται. Δεκαπέντε χώρες με μεγαλύτερη συνοχή στους τομείς της ασφάλειας και της άμυνας - συνεπώς με συγκεκριμένη εξωτερική πολιτική - αποτελούν αναμφίβολα πολύ πιο αξιόπιστη δύναμη για την καταπολέμηση της διεθνούς τρομοκρατίας και την εξασφάλιση της ειρήνης.
<P>
Υπό το πρίσμα αυτών των εκτιμήσεων και εκφράζοντας μια επιφύλαξη όσον αφορά τη μέθοδο της "Συνέλευσης" για τη σύνταξη του σχεδίου θεσμικής μεταρρύθμισης, ψηφίζω υπέρ του ψηφίσματος, με την ελπίδα ότι τις δηλώσεις θα τις ακολουθήσουν τελικά και οι πράξεις.

<SPEAKER ID=55 LANGUAGE="SV" NAME="Thors">
. (SV) 20 εκατομμύρια Αφγανοί υποφέρουν έντονα από τους βομβαρδισμούς, για τους οποίους δεν ευθύνονται. Ο επίτροπος του ΟΗΕ για τα ανθρώπινα δικαιώματα απηύθυνε έκκληση να διακοπούν οι βομβαρδισμοί προκειμένου να μεταφερθούν τρόφιμα στον πληθυσμό πριν από την έναρξη του χειμώνα. Τρία χρόνια ξηρασίας έχουν δημιουργήσει μία αφόρητη κατάσταση στη παραγωγή τροφίμων. Για το λόγο αυτό υποστήριξα τις τροπολογίες 2 και 3 κατά την ψηφοφορία σχετικά με το ψήφισμα που αφορά την άτυπη σύνοδο του Ευρωπαϊκού Συμβουλίου στη Γάνδη. Χρειάζεται βέβαια επιπλέον να επιτρέψουν και οι Ταλιμπάν να μεταφερθούν τα τρόφιμα σε αυτούς που τα χρειάζονται. Απευθύνουμε έκκληση και προς το Πακιστάν να προσφέρει προστασία στους πρόσφυγες.
<P>
Έκθεση Poos (A5-0308/2001)

<SPEAKER ID=56 LANGUAGE="IT" NAME="Fatuzzo">
Κύριε Πρόεδρε, ψήφισα υπέρ, αλλά, τόσο προσωπικά, ως πεπεισμένος ευρωπαϊστής, όσο και εξ ονόματος του Κόμματος των Συνταξιούχων, ζητώ να έχει το Συμβούλιο λιγότερες εξουσίες και το Κοινοβούλιο περισσότερες. Γνωρίζουμε ότι το Συμβούλιο εκλέγεται από τους εκπροσώπους των πολιτών, αλλά το Ευρωπαϊκό Κοινοβούλιο εκλέγεται απευθείας από τους πολίτες. Εμείς είμαστε η Ευρώπη! Το Ευρωπαϊκό Κοινοβούλιο πρέπει να έχει τη νομοθετική εξουσία, ενώ το Συμβούλιο μπορεί να έχει ορισμένες μικρές νομοθετικές αρμοδιότητες που αφορούν όλα τα κράτη, όπως η άμυνα και η εξωτερική πολιτική, αλλά τίποτα παραπάνω. Επιμένω λοιπόν να γίνει ό,τι είναι δυνατόν για να δοθεί στο Ευρωπαϊκό Κοινοβούλιο όλη η εξουσία που αρμόζει, σε αντίθεση με το Συμβούλιο, του οποίου πρέπει να περιοριστούν οι εξουσίες που δεν του αρμόζουν.

<SPEAKER ID=57 NAME="Πρόεδρος">
Σημειώνουμε ότι θέλετε να συνταξιοδοτήσετε το Συμβούλιο, γεγονός μάλλον φυσιολογικό αν λάβει κανείς υπόψη την πολιτική σας διαδρομή.

<SPEAKER ID=58 LANGUAGE="SV" NAME="Andersson, Fδrm, Hulthιn και Hans Karlsson">
. (SV) Ο λόγος για τον οποίον οι αρμοδιότητες του Ύπατου Εκπροσώπου της ΚΕΠΠΑ και του επιτρόπου ο οποίος είναι υπεύθυνος για τις εξωτερικές σχέσεις της ΕΕ θα πρέπει να συγχωνευθούν σε μία υπηρεσία και να ανατεθούν σε Αντιπρόεδρο της Επιτροπής είναι το γεγονός ότι είναι δύσκολο μακροπρόθεσμα να διατηρηθεί η διπλή ηγεσία στον τομέα του δεύτερου πυλώνα. Το γεγονός ότι η ΕΕ οφείλει να διατηρεί δύο διοικήσεις για τις εξωτερικές υποθέσεις και για τη διαμόρφωση της εξωτερικής της πολιτικής δημιουργεί προβλήματα που αφορούν τόσο την ασφάλεια όσο και τον προϋπολογισμό.
<P>
Αυτό δεν σημαίνει βέβαια ότι υποστηρίζουμε με οιοσδήποτε τρόπο τον υπερκρατικό χαρακτήρα στον τομέα του δεύτερου πυλώνα. Για το λόγο αυτό δεν θέλουμε να ενσωματωθεί η ΚΕΠΠΑ στον πρώτο πυλώνα, τον κοινοτικό.
<P>
Η θέση μας αυτή αφορά και το αντίστοιχο χωρίο του σημείου 3 της έκθεσης σχετικά με τη πρόοδο που πραγματοποιήθηκε στην εφαρμογή της κοινής εξωτερικής πολιτικής και της πολιτικής ασφάλειας (A5-332/2001, εισηγητής: Brok).

<SPEAKER ID=59 NAME="Berthu">
. (FR) Η έκθεση Poos παρουσιάζει ενδιαφέρουσες τεχνικές μεταρρυθμίσεις που σκοπό έχουν να επιτρέψουν στα Συμβούλια να εργαστούν καλύτερα "με σταθερό νομοθετικό πλαίσιο" , χωρίς τροποποίηση των Συνθηκών. Αλλά με έκπληξη διαπιστώσαμε την απουσία της πιο προφανούς μεταρρύθμισης η οποία θα διευκόλυνε την εργασία του Συμβουλίου Γενικών Υποθέσεων (ΣΓΥ), του οποίου η υπερφόρτωση αποτελεί σήμερα το κυριότερο πρόβλημα: το χωρισμό σε ένα Γενικό Συντονιστικό Συμβούλιο (γενική οργάνωση των θεσμικών εργασιών και θεμάτων) και ένα Συμβούλιο Εξωτερικών Υποθέσεων, το οποίο θα ήταν προφανώς καθαρά διακυβερνητικό.
<P>
Αυτή η απλή και πρακτική μεταρρύθμιση δεν έχει την έγκριση των φεντεραλιστών, γιατί φοβούνται ότι θα ωθήσει οριστικά τον Ύπατο Εκπρόσωπο για την ΚΕΠΠΑ προς το μέρος του νέου διακυβερνητικού Συμβουλίου Εξωτερικών Υποθέσεων, ενώ θα ήθελαν να τον προσελκύσουν στους κόλπους της Κοινότητας τοποθετώντας τον στην Επιτροπή, στην οποία επιθυμούν να αναθέσουν, παράλληλα, αρμοδιότητες εξωτερικής πολιτικής. Η πρότασή τους δεν είναι ρεαλιστική.
<P>
Γενικότερα, η έκθεση Poos δεν προσπαθεί να προδιαγράψει την Ευρώπη του αύριο και από αυτό να συμπεράνει πώς θα πρέπει να εξελιχθεί το Συμβούλιο. Θα είναι μια Ευρώπη με πολλά και διαφορετικά κράτη μέλη, άρα αναγκαστικά μια Ευρώπη μεταβλητής γεωμετρίας. Για τον ίδιο λόγο, θα είναι μια Ευρώπη όπου η κοινοτική μέθοδος συχνά θα θεωρείται εξαιρετικά άκαμπτη, και στην οποία η διακυβερνητική μέθοδος θα έχει σημαντική θέση, άρα μια Ευρώπη στην οποία η διάκριση των "πυλώνων" της συνθήκης θα είναι μόνιμη. Τέλος, θα είναι μια Ευρώπη, στην οποία η σημερινή οικειοποίηση της εξουσίας από τις Βρυξέλλες θα λάβει τέλος ή - τουλάχιστον αυτό ελπίζουμε -, και στην οποία οι εθνικές δημοκρατίες θα έχουν και πάλι δικαίωμα γνώμης.
<P>
Αυτές οι ιδέες μας ωθούν να σχεδιάσουμε για το μέλλον μια κεντρική θέση για το Συμβούλιο, η οποία θα έπρεπε να του εξασφαλίζει έναν αυξημένο ρόλο προωθητή (με καλύτερη κατανομή της πρωτοβουλίας για την υποβολή κειμένων), αλλά και ένα ρόλο συντονιστή ανάμεσα στους πυλώνες, στους διαφοροποιημένους κύκλους, στο εθνικό και ευρωπαϊκό επίπεδο. Αυτός είναι ο προβληματισμός που θα ήταν χρήσιμο να συζητηθεί τώρα.

<SPEAKER ID=60 NAME="Bordes, Cauquil και Laguiller">
. (FR) Η ψήφος μας κατά της μεταρρύθμισης του Συμβουλίου δεν συνεπάγεται κατ' ουδένα τρόπο προτίμηση της παρούσας λειτουργίας του. Δεν είναι η συνταγματική μορφή του Συμβουλίου που πρωτίστως μας ενδιαφέρει - παρόλο που μπορούν να λεχθούν πολλά για τον αντιδημοκρατικό χαρακτήρα της - αλλά το περιεχόμενό του.
<P>
Ο βασικός λόγος ύπαρξης του Συμβουλίου είναι η διαχείριση των συλλογικών υποθέσεων των εύπορων τάξεων των διαφόρων χωρών της Ευρώπης, έτσι ώστε τα αντίστοιχα συμφέροντά τους να μην είναι αντικρουόμενα και να μπορεί να επιτευχθεί μια γενική συναίνεση.
<P>
Αλλά το Ευρωπαϊκό Συμβούλιο δεν εκφράζει τα συμφέροντα της πλειοψηφίας του πληθυσμού της Ευρωπαϊκής Ένωσης, κατά τον ίδιο τρόπο που και οι διάφορες κυβερνήσεις δεν εκφράζουν τα πραγματικά συμφέροντα του συνόλου του λαού τους.
<P>
Η φαινομενικά δημοκρατική μορφή που περιβάλλεται ο ορισμός των εθνικών κυβερνήσεων μετά τις εκλογές δεν τις εμποδίζει να υπηρετούν τη μεγάλη εργοδοσία της χώρας τους. Αυτό ισχύει πολύ περισσότερο για την εκτελεστική αρχή της Ευρώπης, η οποία δεν προέρχεται καν από εκλογές.
<P>
Δεν πρόκειται να νομιμοποιήσουμε ούτε την παρούσα λειτουργία, ούτε τη μεταρρυθμισμένη λειτουργία των ευρωπαϊκών θεσμικών οργάνων.

<SPEAKER ID=61 NAME="Figueiredo">
. (ΡΤ) Η έκθεση Poos για την μεταρρύθμιση του Συμβουλίου είναι αμφιλεγόμενη και αντιφατική και, έστω και με προφυλάξεις, ανοίγει περισσότερες πόρτες στον ευρωπαϊκό φεντεραλισμό. Αφενός, έχει θετικές πτυχές που υποστηρίζουν την ενίσχυση της διαφάνειας, ανεξάρτητα από την αντίληψη της εξέλιξης των θεσμικών οργάνων σε μία διευρυμένη Ευρωπαϊκή Ένωση, όπως συμβαίνει όταν αναφέρεται στη λειτουργία του Συμβουλίου και τη μεγαλύτερη συμμετοχή των εθνικών και περιφερειακών Κοινοβουλίων στις πολιτικές της ΕΕ. Αφετέρου, παρουσιάζει πολύ αμφιλεγόμενες πτυχές και κυρίως τη μεταφορά στην Επιτροπή των καθηκόντων του Ύπατου Εκπροσώπου για την ΚΕΠΠΑ, μειώνοντας τις εξουσίες του Συμβουλίου και κοινοτικοποιώντας περισσότερο αυτή τη σημαντική πολιτική, γεγονός που μόνο την αντίθεση μας μπορεί να συναντήσει.
<P>
Ταυτόχρονα, χαράζει κατευθύνσεις για τη λειτουργία του Συμβουλίου που μπορούν να επηρεάσουν αρνητικά το ρόλο των εθνικών κυβερνήσεων, προωθώντας το φεντεραλισμό, και μεταξύ αυτών μπορούμε να επισημάνουμε: την ενίσχυση του Συμβουλίου "Γενικών Υποθέσεων" που θα συνεδριάζει, κατά προτίμηση, κάθε εβδομάδα, με εντεταλμένους υπουργούς, τη διάκριση μεταξύ νομοθετικού Συμβουλίου και εκτελεστικού Συμβουλίου, το οποίο θα πρέπει να συνεδριάζει δημόσια, γεγονός που φαίνεται να υποδεικνύει τη δημιουργία ενός είδους Γερουσίας της Ευρωπαϊκής Ένωσης.
<P>
Με την αρνητική ψήφο, επιβεβαιώθηκε η αντίθεση προς την φεντεραλιστική κατεύθυνση χωρίς να τίθενται σε αμφισβήτηση οι θετικές πτυχές της έκθεσης.

<SPEAKER ID=62 NAME="Krivine και Vachetta">
. (FR) Μεταρρύθμιση του Συμβουλίου; Η ανάγκη για κάτι τέτοιο, όπως και το δημοκρατικό έλλειμμα του ευρωπαϊκού οικοδομήματος, είναι αυτονόητη για το σύνολο της κοινής γνώμης στην Ευρώπη. Η ενίσχυση της δημοκρατίας και της διαφάνειας, της συμμετοχής και του ελέγχου από τους πολίτες, αυτές θα έπρεπε να αποτελεί προϋπόθεση εκ των ουκ άνευ αυτής της μεταρρύθμισης. Και επιβάλλεται περίσκεψη πριν σπεύσουμε να εξηγήσουμε, όπως ο εισηγητής, ότι όλες οι δυσλειτουργίες οφείλονται στη μη τήρηση των συνθηκών ή στην αποδυνάμωση της Επιτροπής και του Συμβουλίου Γενικών Υποθέσεων.
<P>
Ωστόσο, πέρα από τις διαρθρωτικές βελτιώσεις, όπως η ενίσχυση του ρόλου του Κοινοβουλίου, ο έλεγχος της Επιτροπής και του Συμβουλίου, η ενίσχυση της δύναμης των πολιτών, άμεσα ή έμμεσα, - μέσω των σωματείων, των συνδικάτων κλπ. -, θα πρέπει να συζητήσουμε σήμερα για την ουσία αυτού του ευρωπαϊκού οικοδομήματος, το οποίο κυριαρχείται από φιλελευθερισμό, ενός οικοδομήματος που βρίσκεται στους αντίποδες της δημοκρατίας και της ικανοποίησης των κοινωνικών αναγκών. Νέοι θεσμοί για μια άλλη Ευρώπη, αυτό έπρεπε να είναι το θέμα προς συζήτηση και προς ψήφιση από τους λαούς της Ευρώπης. Να γιατί δεν ψηφίσαμε υπέρ της έκθεσης Poos.

<SPEAKER ID=63 NAME="MacCormick">
. (ΕΝ) Με μεγάλη χαρά, ψήφισα υπέρ της εξαίρετης έκθεσης του κ. Poos.
<P>
Ως εκπρόσωπος της Σκωτίας και μέλος του τμήματος της Ελεύθερης Ευρωπαϊκής Συμμαχίας της Ομάδας μου, χαιρετίζω όλως ιδιαιτέρως την παράγραφο 13 αυτής της έκθεσης, που ζητεί τη συμμετοχή "των εθνικών κοινοβουλίων και στα ομοσπονδιακά ή σε μεγάλο βαθμό αποκεντρωμένα κράτη, των περιφερειών, στην προετοιμασία της ευρωπαϊκής νομοθετικής διαδικασίας, προβλέποντας επίσης, όποτε κρίνεται σκόπιμο, τη συμμετοχή στις εργασίες του ίδιου του Συμβουλίου, σύμφωνα με το άρθρο 203 της Συνθήκης ΕΚ" . Για την Σκωτία και παρόμοιες χώρες, αυτό θα είναι μόνο η αρχή, αλλά θα είναι μία αρχή σημαντική.
<P>
Το Σώμα ανησυχεί για το δημοκρατικό έλλειμμα. Για να το αντιμετωπίσουμε θα πρέπει να προσπαθήσουμε να εξασφαλίσουμε την ενίσχυση του ρόλου των εντεταλμένων κοινοβουλίων στη θέσπιση ευρωπαϊκής νομοθεσίας. Εάν οι βουλευτές σε όλα τα επίπεδα της Ευρώπης συμμετέχουν αποτελεσματικά, θα πρέπει να υπάρχει ανοικτή και δημόσια συζήτηση για θέματα νομοθεσίας στο Συμβούλιο. Θα πρέπει να υπογραμμίσουμε την ανάγκη για δημοσιότητα και ανοικτές διαδικασίες στο Συμβούλιο, όπως ορίζεται στην παράγραφο 26 της έκθεσης. Οι μεταρρυθμίσεις που ζητά η έκθεση αυτή κινούνται προς την ορθή κατεύθυνση.

<SPEAKER ID=64 NAME="Meijer">
Ως πρώην υπουργός του Λουξεμβούργου, ο κ. Poos γνωρίζει καλά πώς λειτουργεί το Συμβούλιο, και αυτές τις γνώσεις τις χρησιμοποίησε καλά. Δικαίως αναφέρεται στις κεκλεισμένων των θυρών συνεδριάσεις, οι οποίες είναι αντίθετες με τις αρχές της δημοκρατίας και της δημοσιότητας. Προτείνει επίσης τα ειδικά Συμβούλια να ασχολούνται μόνο με την προετοιμασία των αποφάσεων αντί να τις λαμβάνουν τα ίδια. Και θέλει να εντάξει στο χαρτοφυλάκιο εξωτερικών σχέσεων της Ευρωπαϊκής Επιτροπής την περίεργη καινούργια θέση του Ύπατου Εκπροσώπου για την κοινή εξωτερική πολιτική και την πολιτική ασφάλειας, ο οποίος εξελίσσεται σε έναν Ευρωπαίο Υπερυπουργό Εξωτερικών και Αμυνας που, όμως, δεν λογοδοτεί πολιτικά. Ο κ. Poos περιορίζεται σε όσα είναι εφικτά στο πλαίσιο των ισχυουσών συνθηκών και των τωρινών ισορροπιών εξουσίας, επειδή αυτά θα μπορούσαν να πραγματοποιηθούν γρήγορα. Σε αυτή την προσπάθεια τον στηρίζω. Αλλά ακόμα και αν πραγματοποιηθούν αυτές οι μεταρρυθμίσεις, το Συμβούλιο θα παραμείνει ένα τέρας, ένα υπόλειμμα από την αρχική περίοδο των τριών Ευρωπαϊκών Κοινοτήτων το οποίο ξεφεύγει από τον έλεγχο των εθνικών κοινοβουλίων και του ΕΚ. Ως διαπραγματευτές για τη δημιουργία ενός πλαισίου συνεργασίας και έχοντας το δικαίωμα αρνησικυρίας οι εθνικοί υπουργοί είχαν ένα ρόλο να διαδραματίσουν. Όχι πλέον όμως στη σημερινή τους θέση, όπου ταυτοχρόνως αποτελούν μία ανεξέλεγκτη γερουσία και μια κυβέρνηση. Τα εθνικά κοινοβούλια οφείλουν να αναλάβουν τα καθήκοντα που έχουν τώρα οι υπουργοί. Κάθε παράταση της ύπαρξης του Συμβουλίου αποβαίνει σε βάρος της κοινοβουλευτικής δημοκρατίας.
<P>
Παγκόσμιος Οργανισμός Εμπορίου (RCB5-069189/2001)

<SPEAKER ID=65 NAME="Berthu">
. FR) Καταψηφίσαμε το κοινό ψήφισμα ΕΣΚ-ΕΛΚ για την προσεχή υπουργική διάσκεψη του ΠΟΕ τον ερχόμενο Νοέμβριο στο Κατάρ, γιατί θεωρούμε ότι για μια ακόμη φορά μας ρίχνει σε μια παγίδα, αφού μας ζητά να δεχτούμε την έναρξη νέων διεθνών εμπορικών διαπραγματεύσεων χωρίς να διευκρινίζονται επαρκώς οι όροι και ο στόχος του παιχνιδιού.
<P>
Από την χθεσινή παρέμβαση του Επιτρόπου Lamy, εξάγουμε το συμπέρασμα ότι, παρόλο που πασχίζει να παρουσιάσει ένα ευρύ φάσμα στόχων για τις προσεχείς διαπραγματεύσεις (απελευθέρωση, ρύθμιση, ενσωμάτωση των αναπτυσσόμενων χωρών, λήψη υπόψη της αειφόρου ανάπτυξης), κυρίαρχος στόχος παραμένει η απελευθέρωση. Επιπλέον, τα έγγραφα αναφοράς του ΠΟΕ, τα οποία επικεντρώνονται σε μια αυστηρά εμπορική οπτική των συναλλαγών, οδηγούν αυτομάτως στην υιοθέτηση αυτής της προτεραιότητας. Θα επιδεινωνόταν ακόμα περισσότερο, αν η διαπραγματευτική εντολή προσέθετε στις αρμοδιότητες του ΠΟΕ και το ζήτημα των επενδύσεων, γεγονός το οποίο θα ενείχε τον κίνδυνο αναβίωσης της αλήστου μνήμης Πολυμερούς Συμφωνίας για τις Επενδύσεις (ΠΣΕ).
<P>
Δεν υπαινισσόμαστε, πάντως, ότι η απελευθέρωση είναι αυτή καθεαυτή κακή, όπως πιστεύει τμήμα της αριστεράς. Αλλά εκτιμούμε ότι είναι καιρός να κάνουμε ένα διάλειμμα.
<P>
Πρέπει να αφιερώσουμε αρκετό χρόνο στην κατάρτιση ενός ξεκάθαρου ισολογισμού για το Γύρο της Ουρουγουάης. Και σε αυτή τη βάση θα πρέπει ασφαλώς να αρχίσουμε μια διαπραγμάτευση, με την ακόλουθη, όμως, πρωταρχική εντολή: πώς μπορούμε να εγγυηθούμε σε κάθε κοινωνία, σε κάθε εθνική δημοκρατία, το δικαίωμα επιλογής του μοντέλου ζωής της; Η απελευθέρωση δεν θα αποδώσει όλους τους θετικούς καρπούς της, αν πρώτα δε δώσουμε μια συγκεκριμένη απάντηση σε αυτό το ερώτημα.

<SPEAKER ID=66 NAME="Πατάκης">
, γραπτώς. Oι αυξανόμενες ανησυχίες των λαών για τις συνέπειες της παγκοσμιοποίησης εκφράστηκαν στις ογκώδεις διαδηλώσεις στο Σηάτλ, στην Πράγα, στη Γένοβα. Οι μεγάλης έκτασης λαϊκές αντιδράσεις δείχνουν ότι οι ίδιες οι ρυθμίσεις του ΠΟΕ δεν είναι κοινωνικά αποδεκτές. Οι κινητοποιήσεις, με συμμετοχή διαδηλωτών από όλο τον κόσμο, ήταν καθοριστικός παράγοντας για την αποτυχία των συνομιλιών.
<P>
Ο ΠΟΕ, πoυ έχει σαν κεντρικό στόχο την πλήρη απελευθέρωση του εμπορίου, προωθεί ουσιαστικά μια διαδικασία νέας αποικιοκρατίας, και αποτελεί σήμερα ένα από τα σημαvτικότερα στηρίγματα της vέας παγκόσμιας τάξης πραγμάτωv. Οι κανόνες του ΠΟΕ υπηρετούν την προώθηση των συμφερόντων των κυρίαρχων πολυεθνικών εταιρειών, που ήδη μονοπωλούν περιοχές του διεθνούς εμπορίου, με αποτέλεσμα να είναι ο εφιάλτης των αναπτυσσόμενων χωρών αλλά και των εργαζομένων, που βλέπουν τα δικαιώματα τους να συρρικνώνονται. Οι μεγάλες χώρες προωθούν τα συμφέροντα των πολυεθνικών τους σε βάρος των λιγότερο ανεπτυγμένων χωρών και δεν κάνουν καμιά κουβέντα για το πάγιο αίτημα των χωρών αυτών για ακύρωση του χρέους τους.
<P>
Στον γεωργικό τομέα απαιτείται να πραγματοποιηθούν το γρηγορότερο οι απαιτούμενες αναδιαρθρώσεις για τη συγκέντρωση της γης σε λίγα χέρια, ώστε αυτό να αποτελέσει ένα κρίκο μιας ολοκληρωμένης αλυσίδας ελεγχόμενης από τα πολυεθνικά συμπλέγματα. Επιπλέον, με την απελευθέρωση των συναλλαγών και την κατάργηση των δασμών και των επιδοτήσεων, πλήττεται άμεσα η αγροτική παραγωγή, με συνέπεια τη μείωση του αγροτικού εισοδήματος, τη συρρίκνωση της αγροτιάς και την αύξηση της ανεργίας. Η αγροτική παραγωγή της Ελλάδας, όπως και άλλων χωρών, θυσιάζεται για να προστατευθούν και να κερδίσουν καλύτερη θέση στις διεθνείς αγορές τα βιομηχανικά προϊόντα των χωρών της κεντρικής και βόρειας Ευρώπης.
<P>
Πιστεύουμε ότι στα πλαίσια του νέου γύρου συνομιλιών, η ΕΕ δεν θα προασπίσει τα συμφέροντα των λαών αλλά θα προσπαθήσει να διεκδικήσει και πάλι μεγαλύτερο μερίδιο για τα ευρωπαϊκά μονοπώλια, σε ανταγωνισμό με τα άλλα ιμπεριαλιστικά κέντρα των ΗΠΑ και της Ιαπωνίας.
<P>
Οι κανόνες που διέπουν τις διεθνείς οικονομικές σχέσεις και το εμπόριο πρέπει να εξυπηρετούν τα συμφέροντα των εργαζομένων, να μη θίγουν τα θεμελιώδη κοινωνικά δικαιώματα, να βοηθούν την ανάπτυξη των λιγότερο αναπτυγμένων χωρών, να σέβονται το περιβάλλον και να σέβονται το δικαίωμα όλων των λαών να ασκούν οι ίδιοι τον έλεγχο και να αποφασίζουν το μέλλον τους.
<P>
Από τη φύση του, ο ΠΟΕ είναι ιμπεριαλιστικό οικοδόμημα και ενδιαφέρεται για τη μέγιστη δυνατή κερδοφορία του κεφαλαίου και για πιo ασφαλείς, ευέλικτους και χωρίς φραγμούς τρόπους μετακίνησης του κεφαλαίου, ιδίως του εμπορικού και του χρηματιστηριακού, με συνέπεια την εξαθλίωση μεγάλων ομάδων του πληθυσμού στον κόσμο και τη συνεχώς αυξανόμενη μόλυνση και καταστροφή του φυσικού περιβάλλοντος.
<P>
Σα αυτόν τον κόσμο της νέας τάξης πραγμάτων, όπου επιβάλλεται με κάθε τρόπο ο νόμος της ζούγκλας, όπου το μεγαλύτερο ψάρι τρωει το μικρό, οι λαοί κατανοούν όλο και περισσότερο ότι η μόνη λύση είναι η αντίσταση και η αντεπίθεση. Το κίνημα κατά της παγκοσμιοποίησης και του ΠΟΕ, παρά την ανομοιογένειά του και την πολυμορφία του, αποτελεί μια πρώτη αντεπίθεση στη δικτατορία του μονοπωλιακού κεφαλαίου και των οικονομικών του συμφερόντων. Στέλνει μήνυμα αντίστασης και αντεπίθεσης στα εκατομμύρια εργαζομένων, ανέργων, μικρομεσαίων αγροτών, σε όλα τα θύματα της καπιταλιστικής παγκόσμιας τάξης που θέλει να επιβάλει ο ΠΟΕ.
<P>
Οι ευρωβουλευτές του Κομμουνιστικού Κόμματος Ελλάδας καταψηφίσαμε το ψήφισμα επειδή στο μεγαλύτερο μέρος του συντάσσεται με τα σχέδια του μεγάλου κεφαλαίου για άκρατη φιλελευθεροποίηση, για περισσότερη καταλήστευση των φτωχών χωρών, για ξεκλήρισμα της αγροτιάς και για επίθεση στις κατακτήσεις των εργαζομένων και τα δικαιώματα των λαών όλου του κόσμου.

<SPEAKER ID=67 LANGUAGE="FR" NAME="Souchet">
. (FR) Λυπάμαι διότι ο Επίτροπος Lamy δεν έγινε σαφέστερος χθες σχετικά με τις αποκλίσεις που υπάρχουν ανάμεσα στη διαπραγματευτική εντολή του Συμβουλίου και το σχέδιο δήλωσης των Υπουργών στη Διάσκεψη της Ντόχα. Νομίζω πως άκουσα να λέγεται - αλλά εκείνη τη στιγμή ο Επίτροπος μιλούσε χαμηλόφωνα - ότι αφορούσαν κυρίως τη νέα μείωση της εξωτερικής προστασίας και των εσωτερικών ενισχύσεων της γεωργίας μας η οποία ζητήθηκε από ορισμένα κράτη.
<P>
Λυπάμαι επίσης διότι το κοινό ψήφισμα που μόλις ψηφίστηκε από το Κοινοβούλιο υστερεί σε συνοχή, αποσιωπά την κοινοτική προτίμηση, αν και υπογραμμίζει, ορθώς, το δικαίωμα των μελών του ΠΟΕ να εφαρμόζουν γεωργικές πολιτικές προσαρμοσμένες στις ανάγκες και στις συνθήκες τους και, κυρίως, για τις χώρες της Ευρωπαϊκής Ένωσης, να προστατεύσουν ένα ευρωπαϊκό γεωργικό πρότυπο, το οποίο βασίζεται στην οικογενειακή εκμετάλλευση, την ασφάλεια και την ποιότητα των τροφίμων, την προστασία του περιβάλλοντος και την εδαφική ισορροπία.
<P>
Η ασφάλεια των τροφίμων έχει μια στρατηγική διάσταση, στην οποία τα τραγικά γεγονότα της 11ης Σεπτεμβρίου ρίχνουν νέο φως. Είναι απαράδεκτο η Ευρωπαϊκή Ένωση να εξαρτάται διαρκώς από τις εισαγωγές - σε ποσοστό 75% των αναγκών της - για μια οικογένεια προϊόντων τόσο σημαντική, ζωτική και στρατηγική, όπως τα ελαιοπρωτεϊνούχα. Πως μπορεί η Ευρωπαϊκή Ένωση να καταδικάζει τον εαυτό της σε μηδενική ανάπτυξη σε ένα τομέα τόσο αποφασιστικής σημασίας στον οποίο η παγκόσμια παραγωγή αυξάνεται κατά 5% ετησίως; Τι θα συνέβαινε σε περίπτωση κλιματολογικών απροόπτων στην Αμερική; Το ολέθριο λάθος της συμφωνίας του Blair House, ο παράλογος και αυστηρός αυτοπεριορισμός που συμφωνήθηκε στο Μαρακές πρέπει οπωσδήποτε να διορθωθούν με την ευκαιρία του προσεχούς κύκλου διαπραγματεύσεων. Η πλήρης κατάργηση των ζωικών αλεύρων κάνει ακόμη πιο επιτακτική την ανάγκη υποστήριξης της ανάπτυξης της κοινοτικής παραγωγής φυτικών πρωτεϊνών. Στο στόχο αυτό πρέπει ο ευρωπαίος διαπραγματευτής να δώσει απόλυτη προτεραιότητα. Θα επαγρυπνούμε επί του θέματος αυτού.
<P>
Έκθεση Dιsir (A5-0331/2001)

<SPEAKER ID=68 LANGUAGE="IT" NAME="Fatuzzo">
Ψήφισα βεβαίως υπέρ αυτής της έκθεσης, κύριε Πρόεδρε, για τη δημοκρατία στο διεθνές εμπόριο, αλλά θα ήθελα να γίνουν περισσότερα. Ως εκπρόσωπος των συνταξιούχων, τους οποίους είχα την ευκαιρία να συναντήσω τα δυόμισι αυτά χρόνια, θα ήθελα να λανσάρω σήμερα ένα νέο σύνθημα: "Συνταξιούχοι όλου του κόσμου, ενωθείτε!" Οι συνταξιούχοι είναι πολίτες που διαθέτουν περισσότερα χρήματα από τους νέους και θα μπορούσαν να επηρεάσουν την αγορά και την οικονομία όλου του κόσμου. Κάνω συνεπώς έκκληση σε όλους τους συνταξιούχους και όλους τους ηλικιωμένους, όλου του κόσμου, να ενωθούν σε μία οργάνωση για να μπορέσει να γίνει αισθητή η βαρύτητα που δικαιωματικά έχουν λόγω του αριθμού τους και να μπορέσουν να επηρεάσουν το διεθνές εμπόριο, ώστε να γίνει πιο ανθρώπινο, πιο κοντινό σε όσους έχουν ανάγκη, όπως ευχόμαστε όλοι μας.

<SPEAKER ID=69 LANGUAGE="FR" NAME="Berthu">
. (FR) Ψηφίσαμε υπέρ της έκθεσης για το άνοιγμα και τη δημοκρατία στο διεθνές εμπόριο για να τονίσουμε το αίτημά μας για μεταρρύθμιση του Παγκόσμιου Οργανισμού Εμπορίου προς την κατεύθυνση της διαφάνειας και της δικαιοσύνης (κυρίως όσον αφορά τον διακανονισμό των διαφορών), καθώς και για την ενδυνάμωση της δυνατότητας ελέγχου από το λαό.
<P>
Σχετικά, όμως, υπάρχει μια διπλή αμφισημία: σε ευρωπαϊκό επίπεδο και σε επίπεδο ΠΟΕ. Όσον αφορά την Ευρωπαϊκή Ένωση, οι διαδοχικές μεταρρυθμίσεις των συνθηκών στην ουσία απέκλεισαν τα εθνικά κοινοβούλια από τον έλεγχο και την επικύρωση της κοινής εμπορικής πολιτικής. Η υπό έγκριση Συνθήκη της Νίκαιας ολοκληρώνει ουσιαστικά αυτό το έργο αποκλείοντάς τα εθνικά κοινοβούλια από τις διαπραγματεύσεις που αφορούν τις υπηρεσίες και την πνευματική ιδιοκτησία. Από την άλλη, το Ευρωπαϊκό Κοινοβούλιο δεν παίρνει τη σκυτάλη ούτε στο δίκαιο ούτε στην πράξη. Και, έτσι κι αλλιώς, ακόμη κι αν αποκτούσε πραγματικό δικαίωμα επικύρωσης, το τελικό αποτέλεσμα θα ήταν μια γενική αποδυνάμωση του δημοκρατικού ελέγχου, λόγω της αφαίρεσης κάθε άμεσης εξουσίας των εθνικών δημοκρατιών, που βρίσκονται πιο κοντά στο λαό.
<P>
Σε αυτή την προοπτική, η πρόταση του Ευρωπαϊκού Κοινοβουλίου να συσταθεί στους κόλπους του ΠΟΕ μια συμβουλευτική κοινοβουλευτική συνέλευση μοιάζει με τις απαρχές της καθιέρωσης ενός ανώτερου επιπέδου ιδιοποίησης. Μια τέτοια συνέλευση θα κινδύνευε στην πραγματικότητα να νομιμοποιήσει λίγο περισσότερο την αποσιώπηση της γνώμης των εθνικών δημοκρατιών, και την καθιέρωση, έτσι, "ρυθμίσεων" που αποτέλεσμα θα είχαν να τις φυλακίσουν ακόμη περισσότερο. Πρέπει, λοιπόν, να διακηρυχθεί σαφέστατα ότι η συμβουλευτική συνέλευση σκοπό έχει τη βελτίωση της ενημέρωσης, αλλά σε καμία περίπτωση την υποκατάσταση με οποιονδήποτε τρόπο των εθνικών κοινοβουλίων.
<P>
Πράγματι, κατά την άποψή μας, η πρώτη "ρύθμιση" που πρέπει να συγκρατήσουμε είναι ότι κάθε λαός, είτε εκφράζεται απευθείας είτε μέσω του εθνικού του κοινοβουλίου, έχει το δικαίωμα να επιλέξει το μοντέλο της κοινωνίας του και τους νόμους που θα εφαρμοστούν σε αυτήν.

<SPEAKER ID=70 LANGUAGE="FR" NAME="Bordes, Cauquil και Laguiller">
. (FR) Ο εισηγητής αυτής της έκθεσης δεν μπορεί να είναι τόσο αφελής ώστε να πιστεύει ότι οι καταφανείς ανισότητες στον τομέα των εμπορικών συναλλαγών οφείλονται στο γεγονός ότι η πλειοψηφία των χωρών που συμμετέχουν στον ΠΟΕ "είναι περιθωριοποιημένες λόγω τρόπων εργασίας που δεν επιτρέπουν τη συμμετοχή τους ή λόγω της απουσίας τους ή της ισχνής εκπροσώπησής τους στη Γενεύη" ή ακόμη "εξαιτίας των συνηθειών που κληροδότησε η Γενική Συμφωνία Δασμών και Εμπορίου" .
<P>
Οι οικονομικές σχέσεις μεταξύ των χωρών και ειδικότερα οι εμπορικές τους σχέσεις, υπακούουν αποκλειστικά στο νόμο του ισχυρού και καθόλου σε αυτή τη "δημοκρατία" που προσπαθούσε να εισαγάγει ο εισηγητής. Οι ιμπεριαλιστικές χώρες επιβάλλουν το νόμο τους στις χώρες του Τρίτου Κόσμου, και οι ΗΠΑ επιβάλλουν το δικό τους νόμο μέχρι και στις ιμπεριαλιστικές δυνάμεις της δεύτερης ζώνης. Και σίγουρα ο συσχετισμός των δυνάμεων δεν πρόκειται να αλλάξει προσφέροντας στις φτωχότερες χώρες μερικές επιπλέον θέσεις υπαλλήλων στον ΠΟΕ ή σε οποιονδήποτε άλλο διεθνή οργανισμό.
<P>
Στην πραγματικότητα, τα κίνητρα της έκθεσης εντοπίζονται στο γεγονός ότι αυτό το διεθνές εμπόριο, του οποίου οι νόμοι μοιάζουν με τους νόμους τη ζούγκλας, προκαλεί διαμαρτυρίες και αντιδράσεις. Ανίκανο να αλλάξει την ουσία των πραγμάτων, το Ευρωπαϊκό Κοινοβούλιο καλείται να δώσει ένα δημοκρατικό χρώμα σε σχέσεις που βρίσκονται στους αντίποδες των σχέσεων ισότητας και δημοκρατίας.
<P>
Ασφαλώς, δεν υποστηρίξαμε αυτού του είδους τα "νάζια" και καταψηφίσαμε την έκθεση.

<SPEAKER ID=71 LANGUAGE="FR" NAME="Fruteau">
 - (FR) Τρίτη 11 Σεπτεμβρίου 2001: αεροπλάνα της γραμμής γεμάτα επιβάτες προσκρούουν σε δύο σύμβολα της αμερικάνικης παντοδυναμίας, συγκεκριμένα τους δίδυμους πύργους και το Πεντάγωνο.
<P>
Η Αμερική πληγώθηκε βαθιά, αλλά μαζί χτυπήθηκε και ένα ολόκληρο οικοδόμημα πολιτισμού. Από αυτή την τρομερή πράξη, η οποία αγγίζει τις ΗΠΑ, κύριο πρωταγωνιστή και ωφελούμενο μιας παγκοσμιοποίησης που δημιουργεί ολοένα και μεγαλύτερες ανισότητες, πρέπει να πάρουμε ένα μάθημα: οι βιομηχανοποιημένες χώρες δεν μπορούν πια να αποφεύγουν τον προβληματισμό για τις σχέσεις Βορρά-Νότου.
<P>
Τα έκτροπα στο Σηάτλ, στο Γκέτεμποργκ και στη Γένοβα ήταν τα πρώτα συμπτώματα αυτής της παγκόσμιας ρήξης. Αρμόζει, λοιπόν, να αναρωτηθούμε σχετικά με τα όργανα ρύθμισης αυτής της παγκοσμιοποίησης.
<P>
Η έκθεση του συναδέλφου μας Harlem Dιsir είναι από αυτή την άποψη υποδειγματική. Στο Σηάτλ, για παράδειγμα, η αντιπροσωπεία των ΗΠΑ αριθμούσε περίπου 150 άτομα, οι αντιπροσωπείες της Ιαπωνίας και της Ευρωπαϊκής Ένωσης γύρω στα εκατό, ενώ η πλειοψηφία των αναπτυσσόμενων χωρών είχαν έναν μόνο αντιπρόσωπο. Είναι δύσκολο για τις φτωχότερες χώρες του πλανήτη να ακουστούν υπό αυτές τις συνθήκες.
<P>
Αν και η νομιμότητα του ΠΟΕ δεν μπορεί να αμφισβητηθεί, η λειτουργία, η διαφάνεια και αποτελεσματικότητα του από την άποψη της κατανομής του πλούτου είναι κάτι περισσότερο από συζητήσιμες. Οι προτάσεις του εισηγητή που σκοπό έχουν να απαντήσουν σε αυτή την τριπλή πρόκληση μου φαίνεται πως βρίσκονται στη σωστή κατεύθυνση, γι' αυτό και ψήφισα υπέρ της έκθεσής του.
<P>
Παρόλα αυτά, η δράση μας δεν πρέπει να περιορίζεται σε αυτό. Πρέπει επίσης να κινηθούμε άμεσα όσον αφορά το χρέος των φτωχών χωρών, να επιδείξουμε λιγότερη υπεροψία και περισσότερο σεβασμό απέναντι στους εταίρους μας του Νότου και να σταματήσουμε να θέλουμε να τους επιβάλουμε τον δικό μας πολιτισμό.
<P>
Η 4η Υπουργική Διάσκεψη του ΠΟΕ που πρόκειται να πραγματοποιηθεί στη Ντόχα του Κατάρ τον προσεχή Νοέμβριο αποτελεί μια καλή ευκαιρία να μετατραπούν τα καλοπροαίρετα λόγια σε συγκεκριμένες πράξεις, στυλοβάτες ενός κόσμου πιο δίκαιου και πιο αλληλέγγυου.

<SPEAKER ID=72 NAME="Meijer">
Η ύπαρξη ενός Παγκόσμιου Οργανισμού Εμπορίου ίσως θα μπορούσε να έχει νόημα εάν αυτός περιοριζόταν στη διευκόλυνση των επαφών τις οποίες μεμονωμένα κράτη επιθυμούν να πραγματοποιούν με άλλα, μακρινά κράτη. Δυστυχώς, οι αξιώσεις του σημερινού ΠΟΕ ξεπερνούν αυτόν το στόχο κατά πολύ. Προσπαθεί να επιβάλει στα κράτη μέλη κανόνες με τους οποίους η προστασία της εργασίας, του περιβάλλοντος και των δημόσιων υπηρεσιών υποτάσσονται στην ελευθερία του εμπορίου και την προστασία των μεγάλων διεθνών επιχειρήσεων. Ο ΠΟΕ έγινε ένα είδος εναλλακτικών Ηνωμένων Εθνών, όπου όμως δεν μετράει η δύναμη του αριθμού των κατοίκων, αλλά αυτή του χρήματος. Λόγω της επιβαλλόμενης παγκοσμιοποίησης αυξάνεται η διαφορά μεταξύ των πλούσιων χωρών, οι οποίες εξάγουν ακριβά προηγμένα τεχνολογικά προϊόντα και των φτωχών χωρών, οι οποίες εξαρτώνται από τις εξαγωγές φθηνών πρώτων υλών που προέρχονται από τη γεωργία και τα μεταλλεία. Τα κέρδη των επενδύσεων που γίνονται σε αυτές τις χώρες επιστρέφουν στις πλουσιότερες χώρες. Αυτός ο ΠΟΕ προσπαθεί να διατηρήσει τέτοιες αδικίες και έτσι αποτελεί απειλή για την ευημερία, το περιβάλλον και τη δημοκρατία. Ο κ. Dιsir κάνει μία αξιόλογη προσπάθεια να προωθήσει στο διεθνές εμπόριο ένα ανοιχτό και δημοκρατικό χαρακτήρα. Τον στηρίζω σε αυτήν την προσπάθεια, αλλά φοβούμαι ότι χωρίς περαιτέρω αλλαγές δεν θα φέρει αρκετά αποτελέσματα.
<P>
Έκθεση Brok (A5-0332/2001)

<SPEAKER ID=73 LANGUAGE="IT" NAME="Fatuzzo">
Κύριε Πρόεδρε, στο αεροπλάνο που με μετέφερε από την Μπρατισλάβα στην Πράγα και στη συνέχεια στη Μαλπένσα, επιστρέφοντας από την επίσκεψή μου στη Σλοβακία, ενώ μελετούσα την έκθεση του κ. Brok για να αποφασίσω τι να ψηφίσω, όπως συχνά μου συμβαίνει, αποκοιμήθηκα. Και είδα ένα όνειρο. Γνωρίζοντας ότι ο κ. Brok είναι τόσο ειδήμων σε θέματα εξωτερικής πολιτικής, κύριε Πρόεδρε, ονειρεύτηκα ότι είχε γίνει Υπουργός Εξωτερικών της μελλοντικής Ευρώπης. Ονειρεύτηκα επίσης ότι στο αεροπλάνο, εκτός από τον κ. Brok, υπήρχαν πανέμορφες ξανθές αεροσυνοδοί της Τσεχικής Δημοκρατίας.
<P>
Ξύπνησα, κύριε Πρόεδρε. Είμαι βέβαιος ότι οι όμορφες ξανθές κοπέλες θα παραμείνουν ένα όνειρο, όμως ο κ. Brok Υπουργός Εξωτερικών, θα γίνει πραγματικότητα;

<SPEAKER ID=74 NAME="Κόρακας">
. Οφείλω να αναγνωρίσω ότι ο εισηγητής μας, ο γερμανός χριστιανοδημοκράτης κ. Elmar Brok, δε μασάει τα λόγια του. Τόσο η πρόταση ψηφίσματος όσο και η αιτιολογική έκθεση διακρίνονται από μιλιταριστικό, επιθετικό κυνισμό σχετικά με το περιεχόμενο της ΚΕΠΠΑ (Κοινή Εξωτερική Πολιτική και Πολιτική Ασφάλειας) και της ΚΕΠΑΑ (Κοινή Ευρωπαϊκή Πολιτική Ασφάλειας και Αμυνας).
<P>
Εκτιμάει ότι, ιδιαίτερα από τα μέσα του 2001, η κοινή πολιτική βούληση για επιχειρησιακή δράση έχει παγιωθεί, και αναφέρει ως παραδείγματα της πετυχημένης αυτόνομης παρέμβασης της ΕΕ στη "διαχείριση κρίσεων" τη Μ. Ανατολή και την ΠΓΔΜ. Στη συνέχεια παρατίθεται στην έκθεση ένας μακροσκελής κατάλογος των μέσων και θεσμών που διαθέτει αυτή τη στιγμή η ΕΕ για να επιτελέσει το "θεάρεστο" έργο της "πρόληψης των συγκρούσεων" και της "διαχείρισης των κρίσεων" (που φυσικά θα φροντίσει η ΕΕ να προκαλέσει) σε ολόκληρη την υφήλιο: Δύναμη Ταχείας Αντίδρασης, με πρωταρχικό στόχο τη δημιουργία μέχρι το 2003 του Ευρωστρατού των 60 000 αρχικά ανδρών, μέτρα για τη γρήγορη εκταμίευση κονδυλίων, μη στρατιωτική - αλλά ένοπλη - διαχείριση κρίσεων (με τη δημιουργία σώματος 5 000 αστυνομικών), (νέο) Κέντρο Επιχειρήσεων και Μονάδα Στρατηγικού Σχεδιασμού και Έγκαιρης Προειδοποίησης (και τα δύο στην υπηρεσία του Solana), κλπ. Η Ρωσία, η Ουκρανία, η Μολδαβία, η Αφρική, η Λατινική Αμερική κ.ά. θεωρούνται, πέρα από τη γειτονιά μας, στρατηγικοί εταίροι. Δηλωμένος στόχος η επιβολή πολιτικής εξυπηρέτησης των ιμπεριαλιστικών συμφερόντων, αποδοχή από τις χώρες αυτές των κανόνων της καπιταλιστικής αγοράς και φυσικά ... σεβασμός των ανθρωπίνων δικαιωμάτων, έτσι όπως τα εννοεί η ΕΕ. Παραπέρα, στο όνομα της "παγκόσμιας ευθύνης για ειρήνη, σταθερότητα και αειφόρο ανάπτυξη" , υπογραμμίζεται η ανάγκη να αναπτύξει η ΕΕ τα στρατηγικά της σχέδια στο Ιράν, την Κίνα, την Κορέα και την Ινδονησία.
<P>
Mε άλλα λόγια, αναδείχνει κυνικά η έκθεση Brok την ιμπεριαλιστική φύση της ΕΕ, που όμως, κάνοντας την ανάγκη φιλότιμο, θέλει να προωθήσει τα συμφέροντά της σε αγαστή συνεργασία με τις ΗΠΑ και αξιοποιώντας τα μέσα του ΝΑΤΟ. Η έκθεση είναι πράγματι σαφέστατη σχετικά με την κατανομή των ρόλων μεταξύ των δύο ιμπεριαλιστικών κέντρων, των ΗΠΑ και της ΕΕ: θα ενεργούν, ει δυνατόν, μαζί με τις ΗΠΑ, αλλά και χωρίς αυτές, όταν οι ΗΠΑ δεν είναι προς τούτο πρόθυμες ή έτοιμες. Απόλυτα συμβατή μ' αυτή τη θέση είναι η στάση απόλυτης στήριξης προς τις ΗΠΑ στο νέο ιμπεριαλιστικό πόλεμο στο Αφγανιστάν, και γενικότερα στον χώρο της Ευρασίας, με αφορμή την καταπολέμηση της διεθνούς τρομοκρατίας, που, ως μάννα εξ ουρανού, έρχεται σήμερα μετά τη διάλυση της ΕΣΣΔ και του Συμφώνου της Βαρσοβίας, να δώσει το άλλοθι, τον "πολυπόθητο αντίπαλο" στους ιμπεριαλιστές για να δικαιολογήσουν την ένταση των εξοπλισμών, την περιστολή των δικαιωμάτων των λαών μας, την πολύμορφη θωράκιση του συστήματός τους, τις πάσης φύσεως επεμβάσεις τους - στρατιωτικές και μη - όπου γης.
<P>
Χαρακτηριστική για την έκθεση είναι η δήλωση του κ. Brok στην Ολομέλεια του Ευρωπαϊκού Κοινοβουλίου κατά την παρουσίασή της: "αν θέλουμε να είμαστε πειστικοί και αξιόπιστοι στην εξωτερική μας πολιτική, επιβάλλεται να αποδείχνουμε καθημερινά ότι είμαστε έτοιμοι να επιβάλουμε στρατιωτικά ό,τι δε γίνεται δεκτό με άλλα μέσα...." Ποιος μπορεί σήμερα να αμφισβητήσει τη μαρξιστική θέση ότι ο πόλεμος είναι στη φύση του καπιταλισμού και, ακόμη περισσότερο, του ιμπεριαλισμού;
<P>
Να γιατί, κύριε Πρόεδρε, οι λαοί δεν μπορούν να έχουν την πολυτέλεια της επανάπαυσης. Το μέτωπο ειρήνης σε εθνικό, ευρωπαϊκό και παγκόσμιο επίπεδο ενάντια στους πολεμοκάπηλους ιμπεριαλιστές αποτελεί τη μόνη προοπτική επιβίωσης της ανθρωπότητας.

<SPEAKER ID=75 NAME="Meijer">
Η ύπαρξη και η διατήρηση ενός στρατού πάντα δικαιολογούνται με το επιχείρημα πως αυτό χρειαζόταν για την υπεράσπιση της ελευθερίας του εδάφους της χώρας και για την αποθάρρυνση επίδοξων κατακτητών. Επειδή η ιδέα να κατακτηθεί δεν αρέσει σε κανέναν, οι περισσότεροι άνθρωποι αποδέχθηκαν την ύπαρξη ενός τέτοιου στρατού, έστω και με επιφυλάξεις ή απρόθυμα. Αντιθέτως, η δράση των στρατών εκτός των συνόρων της επικράτειας πάντοτε και δικαίως είχε θεωρηθεί ένα είδος επιθετικότητας και ιμπεριαλισμού. Τα τελευταία χρόνια πραγματοποιείται εκστρατεία με στόχο να δικαιολογηθεί η δράση στρατών έξω από τα σύνορά τους. Αυτό έγινε στο Ιράκ και στο Κοσσυφοπέδιο και τώρα γίνεται και στο Αφγανιστάν. Όταν ανέλαβε τα καθήκοντά του ο κ. Solana τον άκουσα να λέει ότι βλέπει πολλές περιοχές εκτός του εδάφους της ΕΕ όπου μπορούμε να στείλουμε στρατό. Ο κ. Brok θέλει να φτάσει γρήγορα στο σημείο όπου μία τέτοια "δύναμη ταχείας επέμβασης" θα είναι έτοιμη να αναλάβει δράση. Απορρίπτω αυτό το σκέλος των προτάσεών του. Συμφωνώ όμως μαζί του σχετικά με την καταπολέμηση της νομιμοποίησης εσόδων από παράνομες δραστηριότητες και του διεθνούς εμπορίου ναρκωτικών, σχετικά με την εξεύρεση ανθρωπιστικής και πολιτικής λύσης για την Τσετσενία, σχετικά με την ενίσχυση των ειρηνευτικών καθηκόντων του ΟΗΕ και με την εξάρτηση της βοήθειας προς τη Μακεδονία από την εφαρμογή της συμφωνημένης αλλαγής του συντάγματος.

<SPEAKER ID=76 LANGUAGE="FR" NAME="Souchet">
. (FR) Δεν μπορούμε παρά να μείνουμε έκπληκτοι από τη σημαντική απόκλιση ανάμεσα στην έκθεση του κ. Brok και την καινούρια πορεία των διεθνών σχέσεων μετά την 11η Σεπτεμβρίου. Ο εισηγητής αναφέρεται ασφαλώς στην 11η Σεπτεμβρίου, χωρίς όμως να εξάγει από αυτήν κανένα συμπέρασμα σε σχέση με τον επαναπροσανατολισμό της ΚΕΠΠΑ. Αντιθέτως, επιμένει στα καθησυχαστικά δόγματα της παλιάς σκέψης, τα οποία είναι οργανωμένα γύρω από τη λογική της "κοινοτικοποίησης" : πρέπει να κοινοτικοποιήσουμε τον Ύπατο Εκπρόσωπο για την ΚΕΠΠΑ, να λαμβάνουμε τις αποφάσεις για κοινές δράσεις κατά πλειοψηφία, κτλ.
<P>
Όμως, το νέο διεθνές τοπίο, που διαμορφώνεται με τον μακρύ σε διάρκεια αγώνα εναντίον της τρομοκρατίας, επιβάλλει δυο επίπεδα δράσης: το εθνικό επίπεδο, που διαθέτει μοχλούς απόλυτης εξουσίας που έχουν καθοριστική σημασία σε αυτή τη νέα μορφή πολέμου, και το παγκόσμιο επίπεδο, μόνο κατάλληλο για τις μεγάλες απαραίτητες συνεργασίες. Το ευρωπαϊκό επίπεδο δεν αποτελεί παρά ένα ενδιάμεσο στάδιο, συνήθως πολύ περιορισμένο για να χειραγωγήσει τα παγκόσμια κυκλώματα και δίκτυα της διεθνούς τρομοκρατίας.
<P>
Σε περιόδους έντασης, οι αποφασιστικές συνεργασίες τείνουν να οργανωθούν απευθείας μεταξύ κρατών. Έτσι έγινε και με τη σημαντική στρατιωτική συμβολή που πρόσφερε το Ηνωμένο Βασίλειο στις ΗΠΑ, την τριμερή διάσκεψη της Γάνδης και τη διμερή γαλλο-γερμανική συνεργασία.
<P>
Όσον αφορά την ΚΕΠΠΑ, θα πρέπει να προσαρμοστεί γρήγορα στο νέο διπλωματικό πλαίσιο. Ο απαραίτητος συντονισμός ανάμεσα στους διάφορους πυλώνες, καθώς και ανάμεσα στο διακυβερνητικό μέρος και τις κοινοτικές πτυχές, θα πρέπει να οργανωθεί γύρω από το Συμβούλιο, το οποίο είναι το μόνο που μπορεί να παίξει ρόλο κεντρικού άξονα. Η ίδια απαίτηση αποτελεσματικότητας θα έπρεπε να οδηγήσει στη δημιουργία ενός ειδικού Συμβουλίου Εξωτερικών Υποθέσεων, σημείο το οποίο ανέφερε εξάλλου και ο Επίτροπος Barnier κατά την παρέμβασή του. Ελλείψει τέτοιων εξελίξεων, όμως, η ΚΕΠΠΑ κινδυνεύει να περιθωριοποιηθεί γρήγορα και να περιοριστεί απλώς σε ρόλο διακηρύξεων.

<SPEAKER ID=77 NAME="Van Orden">
. (ΕΝ) Οι Βρετανοί Συντηρητικοί υποστηρίζουμε θερμά την ευρωπαϊκή συνεργασία στην εξωτερική πολιτική και τη χρήση των μη στρατιωτικών μέσων της ΕΕ στην πρόληψη συγκρούσεων, όπου υπάρχουν κοινά συμφέροντα. Ωστόσο, επιμένουμε ότι οι εθνικές κυβερνήσεις πρέπει να διατηρήσουν την απόλυτη κυριαρχία στην εξωτερική και στην αμυντική πολιτική. Δεν υποστηρίζουμε, ως εκ τούτου, κινήσεις που αποσκοπούν στη σύσταση μιας διπλωματικής υπηρεσίας της ΕΕ ή στην "κοινοτικοποίηση" της εξωτερικής πολιτικής· στην επέκταση της αρμοδιότητας της Ευρωπόλ σε επιχειρησιακούς τομείς, ή μέτρα που θα οδηγήσουν στη δημιουργία ενός ευρωπαϊκού στρατού. Πιστεύουμε ότι το ΝΑΤΟ πρέπει να είναι ο πρώτος διεθνής οργανισμός στον οποίο θα καταφεύγει κανείς, όχι μόνο για τη συλλογική άμυνα, αλλά για κάθε συναφή καθήκοντα διαχείρισης κρίσεων που απαιτούν τη χρήση στρατιωτικών εξοπλισμών.

<CHAPTER ID=2>
ΚΟΑ στον τομέα του αιγοπρόβειου κρέατος
<SPEAKER ID=78 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (A5-0340/2001) του κ. Adam, εξ ονόματος της Επιτροπής Γεωργίας και Ανάπτυξης της Υπαίθρου, σχετικά με την πρόταση κανονισμού του Συμβουλίου που αφορά την κοινή οργάνωση αγοράς στον τομέα του πρόβειου και αιγείου κρέατος (COM(2001) 247 - C5-0214/2001 - 2001/0103(CNS)).

<SPEAKER ID=79 NAME="Adam">
. (ΕΝ) Κύριε Πρόεδρε, η παρούσα οργάνωση είναι σαφές ότι δεν ικανοποιεί κανένα από τα εμπλεκόμενα μέρη, ιδιαιτέρως δε τους εκτροφείς αιγοπροβάτων· ούτε, όμως, τα κράτη μέλη και την Επιτροπή. Μείωσε το εισόδημα των εκτροφέων προβάτων κάτω από τα γενικά επίπεδα εισοδήματος άλλων τομέων της γεωργικής κοινότητας. Αυτό το διευρυνόμενο χάσμα αποτελεί σημαντικό ζήτημα, εάν λάβουμε υπόψη ότι πολλές περιοχές της Κοινότητας εξαρτώνται σε μεγάλο βαθμό από την εκτροφή αιγοπροβάτων.
<P>
Η μέθοδος υπολογισμού της πριμοδότησης είναι περίπλοκη και στατιστικά ύποπτη. Οι αριθμοί με βάση τους οποίους συμφωνείται η ενδεχόμενη πριμοδότηση για τα πρόβατα δεν μπορούν να αιτιολογηθούν επαρκώς, αφενός γιατί απαιτούν λεπτομερείς πληροφορίες για ό,τι συμβαίνει στην αγορά και, αφετέρου, γιατί δεν μπορούν να συγκεντρωθούν άμεσα ούτε να τεκμηριωθούν εύκολα.
<P>
Αλλο ένα μειονέκτημα είναι ότι η πριμοδότηση βασίζεται σε καταβολή συμπληρωματικών ποσών. Αυτό δεν γίνεται δεκτό από τον ΠΟΕ και επομένως αποτελεί εμπόδιο για τις διαπραγματεύσεις επί αγροτικών ζητημάτων γενικότερα.
<P>
Οι κτηνοτρόφοι ζουν σε αβεβαιότητα ολόκληρο το χρόνο, μην γνωρίζοντας ποια θα είναι η ενδεχόμενη ετήσια πριμοδότηση. Εξαιτίας της αβεβαιότητας αυτής, η διαχείριση της πριμοδότησης δεν μπορεί να προγραμματιστεί με αποτελεσματικότητα.
<P>
Όλα αυτά τα μειονεκτήματα αναγνωρίζονται από την Επιτροπή και έχουν σε μεγάλο βαθμό προβληθεί σε μία μελέτη, που εκπονήθηκε πριν την προετοιμασία των προτάσεων τις οποίες συζητούμε σήμερα. Η πρόταση της Επιτροπής, κατά βάση, είναι απλούστερη, λιγότερο γραφειοκρατική και πιο εύληπτη. Η θεμελιώδης διαφορά είναι ότι βασίζεται σε μία σταθερή ετήσια πληρωμή. Αυτό συναντά λιγότερες αντιρρήσεις από τον ΠΟΕ και, ως εκ τούτου, θα συμβάλει θετικά στις συνολικές γεωργικές διαπραγματεύσεις, στις οποίες λαμβάνει μέρος η Επιτροπή.
<P>
Και ακόμα σημαντικότερο, από την άποψη των κτηνοτρόφων, είναι ότι θα γνωρίζουν εκ των προτέρων την πριμοδότηση και αυτό θα διευκολύνει τη λήψη αποφάσεων για τη λειτουργία της κτηνοτροφικής μονάδας.
<P>
Οι συζητήσεις μου κατά τις επαφές μου με τους εκτροφείς αιγοπροβάτων της Κοινότητας επιβεβαιώνουν ότι οι προτάσεις είναι αποδεκτές σε μεγάλο βαθμό. Οι πληροφορίες που έχω από κράτη μέλη είναι ότι γίνονται, επίσης, σε μεγάλο βαθμό αποδεκτές και από αυτά. Όλοι συμφωνούν η αναθεώρηση να συμφωνηθεί έγκαιρα για την 1η Ιανουαρίου 2002, ώστε το κέρδος για την κτηνοτροφική κοινότητα να επιτευχθεί το συντομότερο δυνατόν.
<P>
Η αρχή των προτάσεων της Επιτροπής γίνεται ευρέως αποδεκτή από την Επιτροπή Γεωργίας και Ανάπτυξης της Υπαίθρου, αν και δίνουμε έμφαση σε διαφορετικά σημεία. Η επιτροπή προτείνει μία πριμοδότηση κατά 50% υψηλότερη από αυτή που προτείνει η Επιτροπή. Η χαμηλότερη πριμοδότηση για τα γαλακτοπαραγωγά αιγοπρόβατα απορρίπτεται και προτείνεται υψηλότερο συμπλήρωμα για τα αιγοπρόβατα σε μειονεκτικές περιοχές.
<P>
Υπάρχουν ισχυρές πιέσεις στο πλαίσιο της επιτροπής ώστε η οργάνωση της αγοράς να λαμβάνει περισσότερο υπόψη τις εθνικές διαφορές. Έχουν γίνει αρκετές προτάσεις, οι οποίες καλύπτουν θέματα όπως η εκτατικοποίηση, η διάθεση των αποθεμάτων και η εξαγορά των δικαιωμάτων πριμοδότησης.
<P>
Υπάρχουν επίσης προτάσεις που θα επιτρέψουν στα κράτη μέλη να κάνουν συμπληρωματικές πληρωμές κατά κεφαλήν ή ανά εκτάριο. Κάτι τέτοιο θα βασίζεται σε αντικειμενικά κριτήρια τα οποία θα καλύψουν, μεταξύ άλλων, τα ζητήματα περιβάλλοντος, την επισήμανση και την ανιχνευσιμότητα.
<P>
Η εκτροφή προβάτων δεν έχει παρουσιάσει την αύξηση παραγωγικότητας που έχει σημειωθεί σε άλλους γεωργικούς τομείς. Έχουν κατατεθεί τροπολογίες, οι οποίες απαιτούν τη στήριξη της Επιτροπής για εντατικότερη προώθηση στην αγορά. Στοχεύοντας στους νέους και ενθαρρύνοντάς την κατανάλωση μπορούμε να επιτύχουμε σημαντικά αποτελέσματα. Η επιτροπή αναγνωρίζει ότι βρισκόμαστε σε ένα μεταβατικό στάδιο που απαιτεί εκθέσεις εκ μέρους της Επιτροπής για τις περιβαλλοντικές επιπτώσεις, την ανιχνευσιμότητα και τις τεχνικές βόσκησης. Αυτό αναμένεται να οδηγήσει σε ευρύτερες μεταρρυθμίσεις στην ενδιάμεση αξιολόγηση του Προγράμματος Δράσης 2000.
<P>
Η Επιτροπή Γεωργίας προσδοκά από την Επιτροπή να ανταποκριθεί θετικά στις τροπολογίες που έχει προτείνει.

<SPEAKER ID=80 NAME="McCartin">
. (ΕΝ) Κύριε Πρόεδρε, η έκθεσή μου εξ ονόματος της Επιτροπής Προϋπολογισμών είναι σύντομη, μια και ζητήθηκε από την Επιτροπή Προϋπολογισμών να γνωμοδοτήσει σχετικά με την πρόταση της Επιτροπής. Στηρίζουμε, εν γένει, την πρόταση. Πρώτα απ' όλα εκσυγχρονίζει την πολιτική, κάνοντάς την απλούστερη και άρα διαπραγματεύσιμη στο πλαίσιο των διαπραγματεύσεων της GATT, παρέχοντας, συνακόλουθα, στους εκτροφείς αιγοπροβάτων πιο μακροπρόθεσμη ασφάλεια.
<P>
Προτείναμε μία τροπολογία σε σχέση με την ατομική επισήμανση. Με την πρότασή μας αυτή, δεν προσπαθούμε να υπεισέλθουμε στον τομέα της ασφάλειας των τροφίμων, ή στο έργο της Επιτροπής Γεωργίας. Θελήσαμε, απλώς, να βεβαιωθούμε ότι οι πριμοδοτήσεις πληρώνονται για όντως υπαρκτά αιγοπρόβατα και ότι έχουμε στη διάθεσή μας ένα μέσο καταμέτρησης και απόδοσης λογαριασμού για τα ζώα. Δεδομένου ότι είμαι υπεύθυνος της Επιτροπής Ελέγχου του Προϋπολογισμού για τα ζωικά προϊόντα, θεωρώ χρέος μου να προσθέσω την τροπολογία αυτή.
<P>
Μιλώντας προσωπικά, μπορώ να πω ότι η Επιτροπή Προϋπολογισμών έχει τις ευθύνες της. Η παρούσα πρόταση της Επιτροπής είναι σε μεγάλο βαθμό ουδέτερη, αλλά η Επιτροπή Γεωργίας έχει τις δικές της ευθύνες έναντι των κτηνοτρόφων. Στηρίζω τη θέση που ακολουθεί σε αυτό το θέμα. Στηρίζω την τροπολογία Doyle, η οποία έγινε δεκτή από την Επιτροπή Γεωργίας. Σε ό,τι αφορά το κόστος, η Επιτροπή Προϋπολογισμών πρόσθεσε περίπου 400 εκατομμύρια ευρώ σε οριζόντιες μειώσεις τις οποίες το Συμβούλιο αφαίρεσε από τον προϋπολογισμό. Έτσι, προσθέσαμε 400 εκατομμύρια ευρώ σήμερα το πρωί. Προσθέσαμε άλλα 400 εκατομμύρια ευρώ για τα μέτρα που αφορούν την υγεία των ζώων.
<P>
Ο προϋπολογισμός εφέτος είναι κατά 2% μεγαλύτερος σε πραγματικές τιμές από αυτόν με τον οποίο ξεκινήσαμε το προηγούμενο έτος, και σε πραγματικές τιμές είναι επίσης μεγαλύτερος κατά 5% σε σχέση με το αποτέλεσμα του προϋπολογισμού. Κατά τη γνώμη μου, και κατά τη γνώμη των βουλευτών του ΕΛΚ που συμμετέχουν στην Επιτροπή Προϋπολογισμών, υπάρχουν επαρκή κονδύλια για να καλυφθούν οι απαιτήσεις της Επιτροπής Γεωργίας: εάν η πρόταση Doyle γίνει δεκτή από το Σώμα και από το Συμβούλιο, θα υπάρχουν αρκετοί πόροι για τη χρηματοδότηση της πολιτικής. Θα πρόκειται για μία μετακίνηση πόρων από τις πλούσιες στις φτωχές περιοχές, από τους μεγαλύτερους κτηνοτρόφους στους μικρότερους. Πρόκειται για ένα κοινωνικό και περιφερειακό μέτρο το οποίο μπορούμε να δεχθούμε.

<SPEAKER ID=81 NAME="Doyle">
Κύριε Πρόεδρε, επικροτώ όσα ο συνάδελφος, κ. McCartin είπε μόλις προηγουμένως. Μίλησε εξ ονόματος της Επιτροπής Προϋπολογισμών. Υπάρχουν τα απαραίτητα ποσά για τη στήριξη των προτάσεων που έχουν γίνει δεκτές από την Επιτροπή Γεωργίας και Ανάπτυξης της Υπαίθρου, για σταθερό ποσοστό πριμοδότησης 30 ευρώ και συμπληρωματική πριμοδότηση 9 ευρώ. Τα χρήματα υπάρχουν. Καλώ τους συναδέλφους να στηρίξουν τις απόψεις της Επιτροπής Γεωργίας. Φοβάμαι ότι η σημερινή ψηφοφορία - μία Πέμπτη βράδυ - μπορεί, για το συγκεκριμένο θέμα, να μην είναι αντιπροσωπευτική της μεγάλης πλειοψηφίας με την οποία εγκρίθηκε η απόφαση από την Επιτροπή Γεωργίας.
<P>
Το μέσο κοινοτικό εισόδημα των εκτροφέων αιγοπροβάτων κυμαίνεται, γενικώς, μεταξύ των χαμηλότερων εισοδημάτων όλων των τομέων, κυρίως στη βόρεια Ευρώπη, όπου τα αρνιά εκτρέφονται για την παραγωγή κρέατος. Παραθέτω τα λόγια της Επιτροπής: "Αντίθετα από το βόειο κρέας και άλλα αγαθά, η Κοινότητα παρουσιάζει έλλειμμα σε πρόβειο κρέας και υπό το παρόν καθεστώς, υπάρχει μαζική εγκατάλειψη της εκτροφής προβάτων, κυρίως στη βόρεια Ευρώπη. Το καθεστώς για το βόειο κρέας ευνοεί επίσης ακουσίως αυτή την εγκατάλειψη της παραγωγής πρόβειου κρέατος καθώς οι προβατίνες συνυπολογίζονται για τις πληρωμές εκτατικοποίησης στο πλαίσιο του καθεστώτος αυτού, αλλά δεν λαμβάνουν επιδότηση, ενθαρρύνοντας κατά συνέπεια τους κτηνοτρόφους που έχουν τη δυνατότητα να μειώσουν τα πρόβατα και να αυξήσουν τα βοοειδή στην εκμετάλλευσή τους ώστε να δικαιούνται περισσότερες πληρωμές εκτατικοποίησης" .
<P>
Η λύση με την ευνοϊκότερη σχέση κόστους-απόδοσης από την πλευρά της κοινής γεωργικής πολιτικής είναι να εξασφαλίσουμε ότι τα καθεστώτα των αιγοπροβάτων, μαζί με τις επιπτώσεις του καθεστώτος του βοείου κρέατος, θα συμβάλουν ώστε να διατηρηθούν όσο το δυνατόν περισσότερα εδάφη στην Ευρώπη για την παραγωγή προβάτων. Κοστίζει τουλάχιστον τέσσερις φορές περισσότερο να στηρίζουμε μία κτηνοτροφική μονάδα παραγωγής βοείου κρέατος, από ό,τι μία κτηνοτροφική μονάδα παραγωγής πρόβειου κρέατος.
<P>
Ενώ οι παραγωγοί βοείου κρέατος χρειάζονται όλη τη στήριξη την οποία λαμβάνουν, δεδομένων των σημερινών δυσκολιών τους, δεν είναι συμφέρον τους να υπάρχει ανταγωνισμός στους τομείς της κτηνοτροφίας εξαιτίας κάποιας ανισορροπίας μεταξύ των αντίστοιχων καθεστώτων.
<P>
Στηρίζω απολύτως την κύρια πρόταση για τη σταθερή, ετήσια πριμοδότηση ύψους 30 ευρώ. Την στηρίζω απόλυτα, στη θέση ενός άδικου, αβέβαιου και - από την προοπτική του ΠΟΕ - απαράδεκτου σημερινού συστήματος καταβολής συμπληρωματικών ποσών. Στηρίζουμε τις τροπολογίες περί ευελιξίας για να στείλουμε ένα μήνυμα στην Επιτροπή πως υπάρχει περιθώριο για διαφορετική αντιμετώπιση σε ορισμένα κράτη μέλη σε σχέση με το εν λόγω καθεστώς, υπό την προϋπόθεση ότι δεν προέρχεται από την κατ' αποκοπή πληρωμή. Δεν μπορούμε να στηρίξουμε τις τροπολογίες που αφορούν τον εντοπισμό και την ανιχνευσιμότητα, γιατί αποτελούν θέμα της Γενικής Διεύθυνσης V, όχι επειδή δεν είμαστε σύμφωνοι με την αρχή, αλλά επειδή αφορά άλλη ΓΔ, και γι' αυτό το λόγο μόνο.

<SPEAKER ID=82 LANGUAGE="FR" NAME="Garot">
Κύριε Πρόεδρε, κύριε Επίτροπε, αγαπητοί συνάδελφοι, θα ήθελα καταρχάς να χαιρετίσω τη δουλειά του εισηγητή μας, Gordon Adam, και να τον συγχαρώ για τη βούλησή του να δώσει προοπτικές στους εκτροφείς αιγοπροβάτων, οι οποίοι γενικά βρίσκονται στο χαμηλότερο σκαλί της κλίμακας γεωργικών εισοδημάτων.
<P>
Με την ψήφο της, η Επιτροπή Γεωργίας επικύρωσε, όπως πολύ καλά θα θυμάστε, την αρχή μιας βασικής κατ' αποκοπή ενίσχυσης, μιας αγροτικής πριμοδότησης και μιας συμπληρωματικής πριμοδότησης ευελιξίας με κριτήρια την ποιότητα των προϊόντων, του περιβάλλοντος ή της οικονομικής οργάνωσης. Παρ' όλα αυτά, τα επίπεδα στα οποία κατέληξε η επιτροπή μας θα πρέπει να προσαρμοστούν καλύτερα στην Ολομέλεια, αν το Κοινοβούλιο εννοεί να επηρεάσει το Συμβούλιο, άρα να είναι αξιόπιστο. Η Επιτροπή πρότεινε πράγματι ένα ανώτατο όριο 28 ευρώ κατά κεφαλή. Η Επιτροπή Γεωργίας ανέβασε το ποσό στα 44 ευρώ, ποσό που ξεπερνά κατά πολύ τις προσδοκίες των κτηνοτρόφων και θα μπορούσε, εξάλλου, να αποδειχτεί ασύμβατο με τα περιθώρια ελιγμού του προϋπολογισμού.
<P>
Εξ ονόματος της Ομάδας μου, κατέθεσα, λοιπόν, εκ νέου δυο τροπολογίες του εισηγητή, με στόχο αντιστοίχως, να μειωθεί και πάλι η βασική πριμοδότηση στα 25 ευρώ κατά κεφαλή και η πριμοδότηση για τις αγέλες γαλακτοπαραγωγής - προβατίνων ή αιγών - στα 20 ευρώ. Στον τομέα του κρέατος, η μέγιστη στήριξη κατά κεφαλή θα έφθανε έτσι τα 39 ευρώ, ποσό το οποίο θέτει σε ισότιμη θέση, από άποψη δημόσιων πριμοδοτήσεων ανά εκτάριο, τους παραγωγούς αιγοπροβάτων και τους παραγωγούς γαλακτοπαραγωγών βοοειδών.
<P>
Αυτή η συλλογιστική μου φαίνεται απολύτως λογική, διότι οι δυο αυτοί τύποι εκτροφής συνυπάρχουν συχνά στις ίδιες περιφέρειες, στους ίδιους χώρους και μερικές φορές στις ίδιες εκμεταλλεύσεις. Στις αγορές, όμως, βρισκόμαστε μπροστά σε δυο αντίθετες καταστάσεις: μια κατάσταση πλεονασματική όσον αφορά το βόειο κρέας και μια κατάσταση ελλειμματική όσον αφορά το αιγοπρόβειο κρέας. Εάν οι πριμοδοτήσεις ανά εκτάριο είναι ισοδύναμες, μπορεί να επανέλθει μια εξισορρόπηση της παραγωγής, καθώς η επιλογή των κτηνοτρόφων θα επηρεάζεται από τις τιμές της αγοράς.
<P>
Εξάλλου, εάν προτείνω να διατηρηθεί μια διαφορά ανάμεσα στη βασική πριμοδότηση για τον τομέα του κρέατος και για τον τομέα των γαλακτοκομικών, είναι γιατί η αντίθετη απόφαση θα σήμαινε ότι η οικονομία των γαλακτοφόρων αιγοπροβάτων είναι άνευ σημασίας, πράγμα το οποίο δεν νομίζω να πιστεύει κανείς.
<P>
Να, λοιπόν, γιατί, αγαπητοί μου συνάδελφοι, περιμένω από σας, απόψε, να στηρίξετε αυτές τις προτάσεις, οι οποίες μου φαίνονται ρεαλιστικές και υπεύθυνες.

<SPEAKER ID=83 NAME="Mulder">
Κύριε πρόεδρε, εκ μέρους της πολιτικής ομάδας των Φιλελεύθερων μπορώ να ανακοινώσω ότι στηρίζουμε τις προτάσεις της Επιτροπής σε γενικές γραμμές. Κρίνουμε το καινούργιο σύστημα καλύτερο από το παλαιό, το οποίο λίγο-πολύ ήταν ένα σύστημα των deficiency payments.
<P>
Και εμείς θεωρούμε υπερβολικά τα ποσά που αναφέρονται από την Επιτροπή Γεωργίας. Ως εκ τούτου θα στηρίξουμε τις τροπολογίες των κκ. Garot και Adam, οι οποίες είναι λίγο πιο ταπεινές αλλά εξασφαλίζουν πράγματι μια καλή διαπραγματευτική θέση απέναντι στο Συμβούλιο.
<P>
Η παράταξή μου κατέθεσε καινούργιες τροπολογίες που αφορούν την αναγνώριση των ζώων. Στην περίπτωση που καταβάλλονται χρήματα, πριμοδότηση ζώων, κλπ. για εμάς έχει ύψιστη σημασία το σύστημα ελέγχου να είναι άψογο και να παρουσιάζει λίγα μειονεκτήματα. Για αυτό η Επιτροπή πρέπει να επισπεύσει όσο μπορεί ένα καινούργιο σύστημα αναγνώρισης.
<P>
Τέλος, αλλά αυτό δεν το λέω εξ ονόματος της πολιτικής ομάδας μου, κατέθεσα τροπολογίες οι οποίες αναφέρουν ότι και τα φράγματα και οι εκτάσεις ακριβώς έξω από αυτά, οι οποίες πλημμυρίζουν όταν η στάθμη του νερού ανεβαίνει πάρα πολύ, στην Ευρώπη θα ανήκουν στις μειονεκτικές περιοχές.

<SPEAKER ID=84 NAME="Wyn">
Θα ήθελα πρώτα απ' όλα να συγχαρώ τον εισηγητή για την επίπονη εργασία που απαίτησε η δύσκολη αυτή έκθεση. Η κτηνοτροφία έχει τιναχτεί στον αέρα τον τελευταίο χρόνο στο Ηνωμένο Βασίλειο, και η εκτροφή προβάτων, βέβαια, δεν αποτελεί εξαίρεση. Δεδομένου ότι το 80% του τόπου μου - της Ουαλίας - ορίζεται από την ΕΕ ως μειονεκτική περιοχή, και ότι η εκτροφή προβάτων είναι η μόνη διαθέσιμη κτηνοτροφική μέθοδος σε πολλές περιοχές της Ουαλίας, η παρούσα έκθεση έχει σημαντικές επιπτώσεις για την Ουαλία, τους κτηνοτρόφους των λόφων και των ορεινών περιοχών της, όπως, επίσης, και για τους ευρωπαίους ομολόγους τους. Συνακόλουθα, χαιρετίζω τη συμπληρωματική οικονομική στήριξη προς τους κτηνοτρόφους των μειονεκτικών περιοχών, όπως η Ουαλία, και καλώ επιτακτικά τους συναδέλφους βουλευτές να στηρίξουν τις συμπληρωματικές πληρωμές γι' αυτές τις περιοχές
<P>
Τώρα αν και αυτή η πριμοδότηση θα δώσει τέλος στην άμεση κρίση μέσα σε μία νύχτα, πρέπει να τελειώνουμε με την πρόταση το συντομότερο δυνατόν, ώστε να εξασφαλίσουμε ότι οι πληρωμές των ετήσιων πριμοδοτήσεων για τα πρόβατα θα πραγματοποιηθούν τον Ιανουάριο του 2002. Η αρχική πρόταση ήταν απογοητευτική, και καταβλήθηκε πολύς κόπος για να επιτευχθεί η καλύτερη δυνατή συμφωνία για τους κτηνοτρόφους από την άποψη αυτή. Φυσικά και θέλω να δω τους κτηνοτρόφους να λαμβάνουν τη δικαιότερη και υψηλότερη δυνατή πριμοδότηση. Ωστόσο, πρέπει να κινηθούμε μέσα στο πλαίσιο ενός προϋπολογισμού, και για το λόγο αυτό στηρίζω απόλυτα την πρόταση του κ. Adam για 25 ευρώ και έχω την πεποίθηση ότι το Συμβούλιο θα θεωρήσει την πρόταση αυτή μία πολύ βιώσιμη δυνατότητα, δεδομένων των περιορισμών. Η ακόμη μεγαλύτερη αύξηση των ποσών θα σήμαινε ότι άλλοι τομείς θα χάσουν χρήματα συμπεριλαμβανομένης της ανάπτυξης της υπαίθρου. Θα ψηφίσω κατά της τροπολογίας 21, γιατί η διατύπωσή της μου φαίνεται πολύ ασαφής, και θα ήθελα να δω να συμπεριλαμβάνεται ένας όρος ο οποίος να προβλέπει ότι οποιαδήποτε ποσά επιστρέφονται στο εθνικό αποθεματικό από μία περιοχή ή χώρα μεταξύ των κρατών μελών θα πρέπει να διαφυλάσσονται ώστε το κέρδος από αυτό το ποσό να διατηρείται γι' αυτή τη συγκεκριμένη περιοχή - αυτό είναι ένα σημαντικότατο σημείο.
<P>
Θα πρέπει να προστατεύσουμε τον τομέα της εκτροφής προβάτων, γιατί η απώλεια περισσότερων κτηνοτρόφων από τον τομέα θα ήταν καταστροφική για την αναμόρφωση των αγροτικών κοινοτήτων στις οποίες οι μικρές οικογενειακές κτηνοτροφικές εκμεταλλεύσεις παίζουν τόσο ζωτικό ρόλο.

<SPEAKER ID=85 NAME="Hyland">
Σπάνια έχω συναντήσει τέτοιο βαθμό ομοφωνίας στο θέμα της ανάγκης μεταρρύθμισης του τομέα των αιγοπροβάτων. Ο εισηγητής, η Επιτροπή, η κοινοβουλευτική Επιτροπή Γεωργίας και Ανάπτυξης της Υπαίθρου και κτηνοτροφικές οργανώσεις συμφωνούν όλοι για την ανάγκη αυτής της μεταρρύθμισης. Αποτελεί, λοιπόν, πλέον ζήτημα αυτού του Σώματος και του Συμβουλίου να δώσουν ουσία σε αυτή τη συναίνεση.
<P>
Υπάρχει, ωστόσο, μία πολύ σημαντική γέφυρα, που πρέπει να διασχίσουμε, για να επιτύχουμε αυτόν τον πολυπόθητο στόχο. Εάν δεν επιτύχουμε μία δίκαιη συμφωνία σε ό,τι αφορά το ύψος της οικονομικής στήριξης προς τους εκτροφείς προβάτων, αυτή η μεταρρυθμιστική προσπάθεια θα αποτύχει και η μείωση της παραγωγής πρόβειου κρέατος θα οδηγήσει σε σημαντική ανισορροπία του ευρωπαϊκού τομέα κρέατος, ασκώντας, ως εκ τούτου, ακόμα μεγαλύτερη πίεση στον τομέα του βοείου κρέατος, καθώς οι κτηνοτρόφοι θα αναπροσανατολίζονται από τον ένα τομέα στον άλλο. Ώστε, από πλευράς οικονομίας, το λογικό είναι να επιτευχθεί η ισορροπία τώρα. Δεν θα έχουμε άλλη ευκαιρία.
<P>
Μιλάμε πολύ για την αειφορία της ευρωπαϊκής γεωργίας. Αυτό κατά τη γνώμη μου σημαίνει να διατηρήσουμε μία λογική ισορροπία μεταξύ όλων των τομέων, συμπεριλαμβανομένης της αποδοτικότητας του καθενός. Δεν χρειάζεται να υπενθυμίσω στο Σώμα τη σημασία της εκτροφής προβάτων σε περιοχές που δεν είναι κατάλληλες για άλλου είδους γεωργικές εκμεταλλεύσεις και τη σημασία, από την άποψη της ανάπτυξης της υπαίθρου, της επιβίωσης των οικογενειών κτηνοτρόφων στις εν λόγω περιοχές.
<P>
Θα ήθελα, εντούτοις, να αναγνωρίσω τις θετικές πλευρές των προτάσεων της Επιτροπής, συμπεριλαμβανομένων των πορισμάτων της έκθεσης της Επιτροπής Αξιολόγησης, της απλούστευσης των διαδικασιών και της εισαγωγής ενιαίας πριμοδότησης. Στο σημείο αυτό, ωστόσο, οι απόψεις μου αποκλίνουν από εκείνες της Επιτροπής όσον αφορά τις μεθόδους υπολογισμού που βασίζονται σε μία μέση τιμή. Κάτι τέτοιο δεν αντικατοπτρίζει πλήρως τις δυσκολίες που έχει γνωρίσει ο τομέας επί μακρά περίοδο. Κατά τη συζήτηση, κατέθεσα ορισμένες τροπολογίες. Η πρότασή μου για κατ' αποκοπή πριμοδότηση 32 ευρώ δεν υποστηρίχθηκε· βασιζόταν σε δίκαιη και λεπτομερή εκτίμηση του επιπέδου στήριξης που απαιτείται για την αποκατάσταση της δικαιοσύνης στον τομέα από οικονομολόγους της γεωργίας. Εξ ονόματος της Ομάδας μου, υποστήριξα στη συνέχεια προτάσεις για 30 ευρώ - ένα ποσό που πιστεύω ότι είναι το ελάχιστο αναγκαίο για να γεφυρωθεί το χάσμα και ο τομέας να ξαναγίνει αποδοτικός. Ζητώ από το Σώμα να μην απομακρυνθεί από αυτές τις τιμές, που μπορούν να ενσωματωθούν στο πλαίσιο των ισχυουσών κατευθυντηρίων γραμμών, και να στηρίξει, επίσης, τις τροπολογίες για την πριμοδότηση της εκτατικοποίησης, την πριμοδότηση του αγροτικού κόσμου και τη χρηματοδότηση για την ανάπτυξη των αγορών.
<P>
Όπως όλα τα μέλη αυτού του Σώματος, έχω συνείδηση του αντίκτυπου της μεταρρύθμισης στον προϋπολογισμό. Συνιστώ προσοχή ως προς τη μεταρρύθμιση του τομέα του πρόβειου κρέατος σε βάρος άλλων τομέων, ειδικώς δε του τομέα του βοείου κρέατος. Αυτοί που επισημαίνουν χαιρέκακα ότι η γεωργία απορροφά σχεδόν το 50% του προϋπολογισμού θα πρέπει να μην λησμονούν ότι η γενική αυτή στήριξη είναι τόσο στήριξη προς τους καταναλωτές όσο και στήριξη προς την αγροτική κοινότητα - τους ανθρώπους από τους οποίους περιμένουμε να εγγυώνται την επάρκεια και την ποιότητα των τροφίμων, καθώς, επίσης, και τη διατήρηση του περιβάλλοντος της υπαίθρου.
<P>
Αυτοί που πιστεύουν ότι η γεωργία υπερεπιδοτείται θα πρέπει να λάβουν υπόψη τον διαρκώς μειούμενο αριθμό αγροτικών οικογενειών και να αναρωτηθούν σε τι οφείλεται αυτό. Θα πρέπει να σημειώσουμε, κατά τη γνώμη μου, με ανησυχία το δισταγμό των νέων να ασχοληθούν με τη γεωργία και να ζυγίσουμε τις συνέπειες για την ασφάλεια των τροφίμων και την απασχόληση στον τομέα των αγροτικών προϊόντων διατροφής. Όταν αξιολογείται η σημασία της γεωργίας στην ευρωπαϊκή και την παγκόσμια οικονομία, δεν μπορούμε να εφαρμόζουμε τα ίδια οικονομικά κριτήρια που εφαρμόζουμε σε άλλους τομείς.

<SPEAKER ID=86 NAME="Πατάκης">
Κύριε Πρόεδρε, συγγνώμη για την απουσία μου. Η εισήγηση της Επιτροπής Γεωργίας κινείται σε θετικότερη κατεύθυνση από τις προτάσεις της Επιτροπής, χωρίς ωστόσο να αλλάζει σημαντικά την κατάσταση στον τομέα της αιγοπροβατοτροφίας.
<P>
Βρίσκουμε, για παράδειγμα, θετική την πρόταση για αύξηση της πριμοδότησης και της ειδικής ενίσχυσης, που δεν έχουν αυξηθεί από το 1993, με αποτέλεσμα να έχουν εξανεμιστεί από τον πληθωρισμό. Θετική επίσης είναι και η πρόταση να είναι ελαστικότερες οι προϋποθέσεις για την καταβολή της συμπληρωματικής ενίσχυσης. Δεν είναι όμως θετική η πρόταση να διατηρηθεί η διαφορά μεταξύ των επιδοτήσεων μικτής παραγωγής κρέατος και γάλακτος. Σαν δικαιολογία για την διατήρηση αυτής της διαφοράς, η εισήγηση επικαλείται το συμπληρωματικό εισόδημα που έχουν οι κάτοχοι των μονάδων μικτής παραγωγής από την παραγωγή του γάλακτος. Συγκρίνει όμως ανόμοια πράγματα, και αυτό γιατί οι μονάδες κρεατοπαραγωγής, που υπάρχουν κυρίως στις βόρειες χώρες, είναι μεγάλες επιχειρήσεις οι οποίες εξασφαλίζουν ικανοποιητικό εισόδημα αλλά και κέρδη στους ιδιοκτήτες τους, ενώ οι μονάδες μικτής παραγωγής, που υπάρχουν κυρίως σε μεσογειακές χώρες, είναι αγροτικές εκμεταλλεύσεις οικογενειακού χαρακτήρα, στις πιο άγονες περιοχές, οι οποίες δεν εξασφαλίζουν βιώσιμο εισόδημα στους ιδιοκτήτες τους, με αποτέλεσμα να φθίνουν χρόνο με τον χρόνο και να ερημώνονται αυτές οι περιοχές. Οι ποσοστώσεις για το ζωικό κεφάλαιο στη χώρα μου για κάθε εκμετάλλευση δεν έχουν αυξηθεί από το 1989-1991.
<P>
Η εισήγηση αποδέχεται τη λογική των ποσοστώσεων, και μάλιστα προσπαθεί να την εξωραΐσει με διαχειριστικές προτάσεις, όταν η αυτάρκεια της Ευρωπαϊκής Ένωσης σε αιγοπρόβειο κρέας κυμαίνεται στο 80% και όταν η αιγοπροβατοτροφία αναπτύσσεται στις πιο φτωχές περιοχές της Ευρωπαϊκής Ένωσης, που συνήθως δεν έχουν άλλη επαγγελματική λύση, και οι αιγοπροβατοτρόφοι είναι η φτωχότερη κοινωνική ομάδα στην Ευρωπαϊκή Ένωση. Αν υπήρχε πράγματι θέληση να στηριχθεί το εισόδημα αυτών των περιοχών και των αιγοπροβατοτρόφων, θα έπρεπε να καταργηθούν οι ποσοστώσεις, να αυξηθούν οι επιδοτήσεις και να δοθούν και άλλα συμπληρωματικά κίνητρα. Μια τέτοια πολιτική θα λειτουργούσε αποτρεπτικά στην ερήμωση ορεινών και άγονων στην πλειοψηφία τους περιοχών, ενώ ταυτόχρονα θα εξασφάλιζε την αυτάρκεια στην Ευρωπαϊκή Ένωση σε αιγοπρόβειο κρέας.

<SPEAKER ID=87 LANGUAGE="FR" NAME="Souchet">
Κύριε Πρόεδρε, κύριε Επίτροπε, αγαπητοί συνάδελφοι, το εύρος της κρίσης που μαστίζει την κτηνοτροφία των ευρωπαϊκών χωρών μας είναι χωρίς προηγούμενο. Αν δεν τεθεί υπό έλεγχο, οι επιπτώσεις της θα είναι τρομακτικές για τις οικονομίες μας, τις κοινωνίες μας και τη ζωή στα εδάφη μας. Στον τομέα των βοοειδών, παρά τα παρηγορητικά λόγια του Επιτρόπου Fischler - που θα ήθελε να μας κάνει να πιστέψουμε ότι η κρίση είναι πια παρελθόν - η κάμψη των πωλήσεων συνεχίζεται. Αυτό που διαπιστώνω στη χώρα μου, για παράδειγμα, είναι ότι ακόμη και σε τιμές εξευτελιστικά χαμηλές, που δεν καλύπτουν πλέον το κόστος παραγωγής, οι κτηνοτρόφοι δεν βρίσκουν αγοραστές για τα ζώα τους. Η απελπισία κερδίζει έδαφος. Κάθε ημέρα, κτηνοτρόφοι αναγκάζονται να παύσουν τις δραστηριότητές τους κάτω από τραγικές συνθήκες. Το να περιμένουμε στωικά την κατάρρευση της πλειοψηφίας των κτηνοτρόφων μας θα ήταν μια πολιτική αυτοκτονίας.
<P>
Στον τομέα των αιγοπροβάτων - επιμένω - η Ευρωπαϊκή Ένωση εμφανίζει μεγάλο έλλειμμα και, παρατηρώντας την πυραμίδα των ηλικιών των κτηνοτρόφων, μπορούμε να προβλέψουμε χωρίς την πιθανότητα λάθους ότι το έλλειμμα τα προσεχή χρόνια θα αυξηθεί. Τα εισοδήματα των εκτροφέων αιγοπροβάτων είναι από τα πιο χαμηλά στον γεωργικό κόσμο. Αυτό είναι κάτι που αναγνωρίζει και η ίδια η Επιτροπή. Με τις σημερινές συγκυρίες, παρατηρούμε ότι και σε αυτό τον τομέα πολλοί κτηνοτρόφοι φτάνουν στην απόγνωση και αναγκάζονται να εγκαταλείψουν τις δραστηριότητές τους λόγω έλλειψης επαρκούς εισοδήματος. Εκτός από την ανθρώπινη και κοινωνική τραγωδία που αντικατοπτρίζει αυτή η κατάσταση, πρόκειται και για ένα οικολογικό δράμα, μια και η εκτροφή αιγοπροβάτων είναι συχνά το τελευταίο προπύργιο μπροστά στην εκχέρσωση των περιοχών στις οποίες η γεωργία είναι δυσχερής. Γι' αυτό, κρίθηκε απαραίτητο από την Επιτροπή Γεωργίας του Σώματος να βελτιώσει αισθητά την πρόταση κανονισμού που υπέβαλε η Επιτροπή, προκειμένου να απλοποιήσει, να καταστήσει προβλέψιμη και να ενισχύσει την ενίσχυση προς ένα τομέα που υποφέρει σκληρά, και του οποίου ο οικονομικός, κοινωνικός και οικολογικός αντίκτυπος είναι τόσο σημαντικός και προσφέρει στους εκτροφείς βοοειδών, υπό την προϋπόθεση να ενισχυθεί σημαντικά, μια δυνατότητα αναπροσανατολισμού. Οι πολύ συνεκτικές προτάσεις που σας υποβάλλονται τείνουν να εξομοιώσουν το σύστημα ενισχύσεων προς τον τομέα της εκτροφής αιγοπροβάτων προς το καθεστώς που ισχύει για τις γαλακτοφόρες αγελάδες, ενώ παράλληλα λαμβάνει υπόψη τους δημοσιονομικούς περιορισμούς, διότι η ΚΟΑ στον τομέα των αιγοπροβάτων κοστίζει λίγο σε σχέση με τον αριθμό των πελατών των κτηνοτρόφων. Οι προτάσεις αυτές σέβονται επίσης τις διεθνείς δεσμεύσεις μας, αφού η προτεινόμενη μεταρρύθμιση κινείται στην κατεύθυνση της αποδέσμευσης των ενισχύσεων από ένα σύστημα ασφάλισης εισοδήματος, το οποίο θα μπορέσει να παίξει το ρόλο ενός δικτύου ασφαλείας.
<P>
Ο τομέας των αιγοπροβάτων έχει σήμερα ανάγκη να σταθεροποιηθεί και να ενισχυθεί, διαφορετικά κινδυνεύει να χαθεί σε πολλές περιφέρειες. Περιμένει μια μεταρρύθμιση γενναιόδωρη και συγχρόνως υπεύθυνη: είναι αυτή που σας προτείνει η Επιτροπή Γεωργίας του Σώματος. Ελπίζω ότι η Ολομέλεια θα ταχθεί με το μέρος μας και ότι το Συμβούλιο θα μας ακούσει.

<SPEAKER ID=88 NAME="Cunha">
Κύριε Πρόεδρε, η πρόταση της Επιτροπής να δημιουργήσει μία ενιαία ετήσια πριμοδότηση είναι θετική διότι απλοποιεί και σταθεροποιεί περισσότερο τα εισοδήματα των αγροτών. Ωστόσο, έχει διάφορα κενά και ελλείψεις.
<P>
Η πρώτη έλλειψη αφορά το ανεπαρκές επίπεδο της προτεινόμενης πριμοδότησης των 21 ευρώ, που εξακολουθεί να αντανακλά τη διακριτική μεταχείριση του τομέα των μικρών μηρυκαστικών σε σύγκριση με τα μεγάλα μηρυκαστικά. Γι' αυτό και η πρόταση των 30 ευρώ που ενέκρινε η Επιτροπή Γεωργίας θα επανορθώσει τη διάκριση αυτή. Ωστόσο, εάν η πλειοψηφία του Σώματος δεν υποστηρίξει την πρόταση αυτή, θα υποστηρίξω φυσικά οποιοδήποτε άλλο επίπεδο συμβάλλει στο στόχο αυτό.
<P>
Η δεύτερη έλλειψη συνίσταται στη συνεχιζόμενη διακριτική μεταχείριση μεταξύ, αφενός, προβάτων που προορίζονται για κρέας και, αφετέρου, αιγοπροβάτων για παραγωγή γάλακτος τα οποία λαμβάνουν μόνο το 80% της πριμοδότησης που παραχωρείται στα πρόβατα για κρέας. Οι προτάσεις που ενέκρινε η Επιτροπή Γεωργίας θα επανορθώσουν επίσης αυτή την αδικία, εξισώνοντας όλες τις πριμοδοτήσεις.
<P>
Η τρίτη έλλειψη αφορά το γεγονός ότι δεν συμπεριλαμβάνονται μηχανισμοί ευελιξίας που θα επιτρέπουν στα κράτη μέλη να εισάγουν ορισμένες προσαρμογές στην εθνική και περιφερειακή τους πραγματικότητα. Ως προς αυτό, οι τροπολογίες της Επιτροπής Γεωργίας, που επιδιώκουν να δημιουργήσουν μία συμπληρωματική πριμοδότηση υπό ορισμένες συνθήκες, θα εμπλουτίσουν σε μεγάλο βαθμό την εφαρμογή της ΚΟΑ και θα εισάγουν μεγαλύτερο ρεαλισμό και προσαρμογή στο περιβάλλον.
<P>
Όπως αναγνωρίζει η ίδια η Επιτροπή στην αιτιολογική έκθεση, οι παραγωγοί αιγοπροβάτων έχουν τα χαμηλότερα εισοδήματα μεταξύ όλων των παραγωγών κρέατος, με το επιβαρυντικό στοιχείο ότι το 80% των ζώων που είναι επιλέξιμα για πριμοδότηση βρίσκεται σε ζώνες της Ευρωπαϊκής Ένωσης που είναι ταυτόχρονα περιφερειακές και λιγότερο ευνοημένες. Για το λόγο αυτό, και επίσης διότι βρισκόμαστε σε ένα ελλειμματικό τομέα που παράγει μόνο το 80% της εσωτερικής κατανάλωσης, είναι πολύ σημαντικό να εισαχθούν οι διορθώσεις που προαναφέρθηκαν, καθώς επίσης και να αυξηθεί η συμπληρωματική πριμοδότηση για τις περιφέρειες του στόχου 1.
<P>
Ελπίζω, επομένως, ότι η Ολομέλεια του Κοινοβουλίου μας θα εγκρίνει την πρόταση της Επιτροπής και ότι οι Υπουργοί Γεωργίας, που συνέρχονται στο Συμβούλιο, θα εκτελέσουν ορθά το έργο τους αποδεχόμενοι τις θέσεις του Σώματος αυτού. Τέλος, θα ήθελα να επαινέσω το έργο του κ. Gordon Adam που υπήρξε ένας εξαίρετος εισηγητής, που εργάστηκε σκληρά και τον οποίο συγχαίρω για την εξαίρετη υποστήριξή του.

<SPEAKER ID=89 LANGUAGE="ES" NAME="Izquierdo Rojo">
Κύριε Πρόεδρε, εκτός από το να συγχαρώ τον εισηγητή, κ. Adam, γι' αυτή την εξαιρετική εργασία, θα ήθελα επίσης να πω στην Επιτροπή ότι αυτή η πρόταση απαιτεί μία προσαρμογή της ορολογίας η οποία θα λαμβάνει υπόψη τις αναφορές στο γένος. Δηλαδή, ξεχνά συστηματικά ότι υπάρχουν και γυναίκες παραγωγοί και κτηνοτρόφοι. Παρακαλώ τον Επίτροπο να φέρει σε πέρας αυτή την προσαρμογή της ορολογίας σ' αυτή την πρόταση και, κύριε Επίτροπε, μπορείτε επίσης να το κάνετε σε όλες τις υπόλοιπες προτάσεις, υποδείξτε το στις υπηρεσίες σας. Πίσω από το επίσημο αυτό αίτημα, βρίσκεται η σταθερή μου βούληση να αναγνωριστεί, από τώρα και στο εξής, ο σημαντικός ρόλος που διαδραματίζουν οι γυναίκες γεωργοί.
<P>
Δεύτερον, κύριε Επίτροπε, η πρότασή σας περιλαμβάνει μία επανεθνικοποίηση, η οποία προκαλεί μεγάλη δυσπιστία, διότι, κατά κάποιο τρόπο, αποτελεί ένα προηγούμενο σ' αυτόν τον τομέα. Επομένως για να μην μετατραπεί αυτή η δυσπιστία σε διαμαρτυρίες, πρέπει να αντισταθμίσετε αυτό το μειονέκτημα της πρότασής σας, αυξάνοντας τις πριμοδοτήσεις. Σας το ζητάμε ομόφωνα. Ελπίζω να μη κωφεύσετε αδιαφορώντας για τις προτάσεις του Κοινοβουλίου.
<P>
Τέλος, πρέπει να πω ότι η πρωτοβουλία αυτού του δικτύου ασφαλείας για την αποζημίωση της μείωσης των εισοδημάτων που υφίστανται οι γυναίκες και οι άντρες γεωργοί και παραγωγοί σε εποχές κρίσης, είναι μια μεγάλη επιτυχία, αναγνωρισμένη απ' όλους.

<SPEAKER ID=90 LANGUAGE="FI" NAME="Pesδlδ">
Κύριε Πρόεδρε, κύριε Επίτροπε, θα ήθελα επίσης να ευχαριστήσω τον εισηγητή για την εργασία του σχετικά με αυτή τη νέα οργάνωση αγοράς. Εδώ υπάρχουν δύο τέτοιοι βασικοί παράγοντες τους οποίους υποστηρίζουν όλες εκείνες οι παρεμβάσεις που επιδιώκουν την τόνωση και την ενίσχυση των επαγγελμάτων αυτών. Σύμφωνα με τον πρώτο παράγοντα, η νέα οργάνωση αγοράς είναι ιδιαίτερα σημαντική για κάποιες περιοχές - πραγματικά ζωτικής σημασίας για ευρείες περιοχές -, ενώ ο δεύτερος παράγων προβάλλει ότι μπορούμε να αυξήσουμε την παραγωγή μας, όπως κάποιοι έχουν ήδη αναφέρει εδώ, δεδομένης της μειωμένης παραγωγής τέτοιων προϊόντων. Για το λόγο αυτό όλες οι προσπάθειες, να προβάλουμε, να ενισχύσουμε και να προωθήσουμε τα εν λόγω προϊόντα και κατευθύνσεις παραγωγής, συνιστούν εργασία για το κοινό καλό, όταν η περιφερειακή πολιτική είναι η φθηνότερη και οικονομικότερη δυνατή, και σε αυτό το σημείο ο τομέας της γεωργίας υπολείπεται εμφανέστατα. Εδώ περισσότερο από οπουδήποτε μια πολιτική τύπου Ρομπέν των Δασών είναι ιδιαίτερα θετική και ωφέλιμη. Εύχομαι, στην ψηφοφορία να επικρατήσουν οι θέσεις που επιδιώκουν να αυξήσουν τις πιστώσεις για τέτοια θέματα.

<SPEAKER ID=91 NAME="Figueiredo">
Κύριε Πρόεδρε, η πρόταση της Επιτροπής υποστηρίζει τη στρατηγική διαχωρισμού μεταξύ των ενισχύσεων παραγωγής και των τιμών με το επιχείρημα της απλούστευσης της σημερινής Οργάνωσης της Αγοράς. Μόνο που η αξία της καθορισμένης κατά κεφαλή πριμοδότησης είναι σαφώς χαμηλή, δεδομένου ότι η βασική τιμή δεν αυξάνεται από το 1993. Και ενώ είναι αλήθεια ότι πρέπει να απλοποιηθεί το παρόν σύστημα, είναι επίσης βασικό να ληφθεί υπόψη - όπως ανέφερε ο εισηγητής - ότι η εκτροφή αιγοπροβάτων είναι ιδιαιτέρως σημαντική για τις μειονεκτικές ζώνες της Κοινότητας όπου είναι συγκεντρωμένη η δραστηριότητα, γι' αυτό και οποιαδήποτε μεταρρύθμιση της ΚΟΑ πρέπει να επιδιώκει βασικά τη βελτίωση του εισοδήματος των εκτροφέων αιγοπροβάτων.
<P>
Εξάλλου, πρέπει να ληφθεί υπόψη ότι τα τελευταία χρόνια η σχετική θέση των εκτροφέων αιγοπροβάτων σημείωσε επιδείνωση. Είναι επομένως θετικές και κερδίζουν την υποστήριξή μου οι αυξήσεις των ενισχύσεων σε 30 ευρώ κατά κεφαλή και η συμπληρωματική ενίσχυση 9 ευρώ για τις πιο μειονεκτικές περιοχές, δεδομένου ότι πρόκειται για ένα τομέα η παραγωγή του οποίου συγκεντρώνεται σε μειονεκτικές ζώνες, όπου η βιωσιμότητα των εκμεταλλεύσεων είναι πιο επισφαλής, αν και εκπληρώνουν σημαντικό ρόλο για τη διαφύλαξη του αγροτικού ιστού των περιοχών αυτών, και σε ορισμένες περιπτώσεις αποτελούν μάλιστα τη μοναδική δυνατή οικονομική δραστηριότητα. Είναι επίσης θετικό να εξαλειφθεί η διάκριση μεταξύ προβάτων παραγωγής γάλακτος και προβάτων για κρέας και να εφαρμοστεί η ίδια αύξηση στις αίγες. Υποστηρίζω επίσης τη νέα ενίσχυση των 5 ευρώ, δεδομένων των δυσκολιών του τομέα αυτού, αν και πρέπει να ληφθεί υπόψη ο κίνδυνος της επανεθνικοποίησης με τη δημιουργία εθνικών κονδυλίων. Ελπίζω, επομένως, όσον αφορά την έκθεση αυτή, ότι η αντίδραση της ολομέλειας - και κυρίως η αντίδραση της Επιτροπής - θα είναι θετική και ότι οι εκτροφείς αιγοπροβάτων θα δουν να ικανοποιούνται ορισμένες από τις βασικές διεκδικήσεις τους.

<SPEAKER ID=92 NAME="Evans, Jonathan">
Κύριε Πρόεδρε, όλοι στο Σώμα αυτό συμφωνούν για τη σημασία αυτής της μεταρρύθμισης, για το πόσο θετική είναι η απλούστευση και για το πόσο ζωτικής σημασίας είναι ο τομέας της εκτροφής προβάτων. Σχετικά με όλα τα παραπάνω, ο κ. Adam έκανε εξαίρετη δουλειά. Αλλά θα πρέπει να συζητήσουμε μαζί του ένα αμφισβητούμενο ζήτημα, το οποίο αφορά το ύψος του ποσού στήριξης των εκτροφέων προβάτων.
<P>
Λυπάμαι πολύ διότι οι σοσιαλιστές, οι φιλελεύθεροι και οι εθνικιστές δηλώνουν στο Σώμα ότι σκοπεύουν να ψηφίσουν υπέρ της μείωσης της σύστασης της Επιτροπής Γεωργίας κατά 5 ευρώ τουλάχιστον σε σχέση με κάθε ζώο. Το προτείνουν με βάση τον προϋπολογισμό, αλλά στο τμήμα του Ηνωμένου Βασιλείου το οποίο εκπροσωπώ, την Ουαλία - όπως και ο κ. Wyn, ο οποίος δεν βρίσκεται δυστυχώς πλέον στη θέση του - είδαμε μεγάλο τμήμα του ζωικού κεφαλαίου να σφαγιάζεται εξαιτίας της επιδημίας του αφθώδους πυρετού. Αυτός ο τομέας της κτηνοτροφίας έχει πληγεί βαθιά. Βρισκόμαστε αντιμέτωποι με μία κατάσταση όπου δεν υπάρχει καμία εμπιστοσύνη στην κτηνοτροφία και, όπως ορθώς ειπώθηκε, εάν κοιτάξουμε σε μία περιοχή σαν την Ουαλία, δεν χρησιμεύει σε τίποτε να μιλάμε για διαφοροποίηση. Δεν χρησιμεύει σε τίποτε να μιλάμε για την επένδυση χρημάτων σε κοινοτικά προγράμματα και στη βελτίωση των μέσων μαζικής μεταφοράς στις αγροτικές περιοχές. Θα πρέπει να εξασφαλίσουμε μεγαλύτερη οικονομική στήριξη για τους εκτροφείς προβάτων, που δεν έχουν άλλη οικονομική εναλλακτική λύση.
<P>
Σήμερα, υπάρχουν εκτροφείς προβάτων στην εκλογική μου περιφέρεια που αναρωτιούνται εάν θα πρέπει να ανανεώσουν τα κοπάδια τους μετά από την επιδημία αφθώδους πυρετού. Λέω στον κ. Adam ότι η κυβέρνησή του δεν τους βοηθά λέγοντάς τους ότι δεν έχει την πρόθεση να συνεχίσει το ισχύον αντισταθμιστικό καθεστώς, χωρίς παράλληλα να τους προειδοποιεί με τι σκοπεύει να το αντικαταστήσει. Αυτό δημιουργεί ακόμα μεγαλύτερη απόγνωση στην ύπαιθρο. Για άλλη μια φορά, ακούμε θερμά λόγια για τον τομέα, αλλά οι κτηνοτρόφοι χρειάζονται έργα, και αυτό σημαίνει ότι θα υποστηρίξουμε τη σύσταση του γεωργικού τομέα για τη μέγιστη στήριξη των εκτροφέων προβάτων μας, που δέχονται τόσο μεγάλες πιέσεις.

<SPEAKER ID=93 LANGUAGE="ES" NAME="Rodrνguez Ramos">
Κύριε Πρόεδρε, η πρόταση της Επιτροπής είναι ικανοποιητική, διότι πραγματοποιεί μία σαφή προσπάθεια απλοποίησης με την αντικατάσταση της μεταβλητής επιδότησης με μία μοναδική επιδότηση, γεγονός που σημαίνει ότι ο τομέας θα γνωρίσει προκαταβολικά το ποσό που θα λάβει και θα πάψει να έχει την αβεβαιότητα που υφίσταται μέχρι αυτή τη στιγμή.
<P>
Υποστηρίζουμε, βέβαια, ότι η επιδότηση πρέπει να εγγυάται ένα αποδεκτό εισόδημα στον παραγωγό και, κατά την προσωπική μου άποψη, αυτό το εισόδημα πρέπει να είναι το ίδιο για τους παραγωγούς μικρόσωμων και μεγαλόσωμων προβάτων, όπως εγκρίθηκε στην Επιτροπή Γεωργίας. Το πρόβειο γάλα δεν έχει μία ρύθμιση αγοράς όπως το αγελαδινό και το εισόδημα που προέρχεται από το γάλα αντισταθμίζεται από ένα μικρότερο εισόδημα προερχόμενο από την παραγωγή κρέατος, κυρίως στις μεσογειακές χώρες, όπου στις μεικτές εκμεταλλεύσεις - πρόβατα, γάλα, κρέας - η σφαγή αυτών των ζώων γίνεται σε μικρότερο βάρος, κυρίως λόγω των διατροφικών συνηθειών.
<P>
Σχετικά με την συμπληρωματική πριμοδότηση, την οποία πρότεινε και ενέκρινε η Επιτροπή Γεωργίας πρέπει να πω ότι η Επιτροπή οφείλει να λάβει υπόψη ότι αυτή η συμπληρωματική πριμοδότηση σε καμία περίπτωση δεν πρέπει να χρησιμοποιηθεί για την μείωση της γραμμικής πριμοδότησης, της πριμοδότησης ανά κεφαλή και της πριμοδότησης για την αγροτική ανάπτυξη. Η Επιτροπή πρέπει να κατανοήσει ότι αυτό που επιθυμεί η επιτροπή του Κοινοβουλίου είναι μία αύξηση της πριμοδότησης η οποία πρέπει να διαρθρωθεί σε τρία μέρη: μία πριμοδότηση ανά κεφαλή, μία πριμοδότηση για την αγροτική ανάπτυξη και μία συμπληρωματική πριμοδότηση, προκειμένου να μπορέσει να βοηθήσει τα κράτη στην αρχή της ευελιξίας. Ως εκ τούτου, σας ζητώ επίμονα να μην χρησιμοποιήσετε αυτή την εισαγωγή για να λάβει τελικά χώρα μία μείωση της πριμοδότησης ανά κεφαλή και της πριμοδότησης για την αγροτική ανάπτυξη.
<P>
Τέλος, θέλω να πω - και ο Επίτροπος το γνωρίζει πολύ καλά - ότι αυτός ο τομέας συμβάλλει σημαντικά στη συνοχή του εδάφους και σε όλες τις περιβαλλοντικές λειτουργίες που ισχυριζόμαστε ότι πρόκειται να υπερασπιστούμε σε αυτή την νέα μελλοντική κοινοτική γεωργική πολιτική. Επομένως, πιστεύω ότι θα ήταν ένα σημαντικό πολιτικό σημάδι αν, σ' αυτή την ΚΟΑ και σ' αυτό τον τομέα, εγγυηθούμε πραγματικά ένα εισόδημα που θα ανταμείβει τις μη διατροφικές υπηρεσίες που παρέχουν αυτού του είδους οι κτηνοτροφικές εκμεταλλεύσεις στο κοινοτικό έδαφος.

<SPEAKER ID=94 LANGUAGE="ES" NAME="Redondo Jimιnez">
Κύριε Πρόεδρε, κύριε Επίτροπε, κυρίες και κύριοι, καταρχάς, θα ήθελα να συγχαρώ την Επιτροπή για την πρόταση που μας παρουσίασε, κυρίως επειδή πρόκειται να απλοποιήσει την ΚΟΑ και να προσδώσει ασφάλεια και σταθερότητα στον τομέα, και επίσης τον κ. εισηγητή, διότι κατάφερε να συνενώσει τις διάφορες ευαισθησίες αυτού του Κοινοβουλίου, χωρίς να φείδεται των προσπαθειών που ήταν απαραίτητες γι' αυτό.
<P>
Καλώ την Επιτροπή ν' ακούσει το πολιτικό μήνυμα αυτού του Κοινοβουλίου, το οποίο ζητά μία σημαντική αύξηση της πριμοδότησης, που παραμένει εντελώς αμετάβλητη από το 1994· είναι στάσιμη. Γι' αυτόν το λόγο, ο εν λόγω τομέας είναι, επί του παρόντος, ένας από τους πιο μειονεκτικούς τομείς με τις μικρότερες ενισχύσεις που υπάρχει στο πλαίσιο των ΚΟΑ.
<P>
Θεωρώ ότι η πρόταση της Επιτροπής Γεωργίας και Ανάπτυξης της Υπαίθρου είναι λογική. Ωστόσο, δεν υποστηρίζουμε τις τροπολογίες που παρουσιάστηκαν εκ των υστέρων, διότι πιστεύουμε ότι ορισμένες - εκείνες του κ. Mulder - πρέπει να εξεταστούν σε άλλο πλαίσιο, μολονότι δεν είμαστε κατά των όσων υποστηρίζει, και άλλες, έρχονται σε αντίθεση μ' αυτό που συζητήθηκε και απέσπασε τη συναίνεση της Επιτροπής Γεωργίας και Ανάπτυξης της Υπαίθρου και, επομένως, θα θόλωναν το πολιτικό μήνυμα αυτού του Κοινοβουλίου.
<P>
Ζητώ από την Επιτροπή, κατά τη συζήτησή της με το Συμβούλιο, να καταβάλλει την απαραίτητη προσπάθεια για να δώσει στον τομέα αυτό που χρειάζεται. Δεδομένου ότι ξεκίνησε ήδη αυτή την προσπάθεια με την παρουσίαση της πρότασης, τόσο με την απλοποίηση των πριμοδοτήσεων ή το θέμα της ενιαίας πριμοδότησης, όπως επίσης και με τις πιθανότητες διαχείρισης αυτών των πριμοδοτήσεων από τα κράτη μέλη, πρέπει επίσης να κάνει και την ανάλογη δημοσιονομική προσπάθεια - η οποία επίσης δεν θα έρχεται σε αντίθεση με την Επιτροπή Προϋπολογισμών - ούτως ώστε ο τομέας να επιτύχει τον στόχο που κρίνει αναγκαίο.

<SPEAKER ID=95 LANGUAGE="DE" NAME="Schierhuber">
Κύριε Πρόεδρε, κύριε Επίτροπε, αξιότιμοι κυρίες και κύριοι, χαιρετίζω ρητώς την πρόταση της Επιτροπής για μεταρρύθμιση της οργάνωσης αγοράς στον τομέα του πρόβειου και αιγείου κρέατος. Οι λόγοι για τους οποίους επικροτούμε την πρόταση αυτή σε τέτοιο βαθμό αναφέρθηκαν ήδη και από τους προηγούμενους ομιλητές. Θέλω επίσης να ευχαριστήσω θερμά τον εισηγητή μας για την εργασία που πραγματοποίησε.
<P>
Ως ένα από τα σημαντικότερα σημεία θεωρώ την αναδιαμόρφωση των πριμοδοτήσεων. Η καθιέρωση μιας κατ' αποκοπή πριμοδότησης είναι μεγάλη πρόοδος. Ωστόσο, θέλω να υπογραμμίσω ότι το ποσό που προτείνει η Επιτροπή είναι πραγματικά πολύ μικρό. Η πριμοδότηση αυτή πρέπει να προσφέρει και ένα κίνητρο στους κτηνοτρόφους αιγοπροβάτων και, επομένως, δεν μπορεί να είναι χαμηλότερη από 30 ευρώ. Ταυτόχρονα, το ποσό της πριμοδότησης πρέπει να είναι ίδιο για τους γεωργούς, είτε αυτοί εκτρέφουν κανονικές είτε γαλακτοφόρες προβατίνες, διότι μια διαφοροποίηση πραγματικά δεν δικαιολογείται.
<P>
Πιστεύω επίσης ότι η συμπληρωματική πριμοδότηση των 9 ευρώ για τις προβατίνες και τις αίγες είναι δικαιολογημένη ιδίως λόγω των δυσχερέστερων συνθηκών που επικρατούν στις μειονεκτικές περιφέρειες. Κατά κανόνα, οι τιμές του βοείου και του πρόβειου κρέατος εξελίσσονται παράλληλα επομένως, η άνιση μεταχείριση αμφότερων των τομέων από την άποψη της διαμόρφωσης των πριμοδοτήσεων είναι επίσης αδικαιολόγητη. Αντίθετα, στην Αυστρία, καθώς και σε πολλά άλλα κράτη της Ευρώπης, ο εφοδιασμός σε πρόβειο κρέας είναι περιορισμένος. Αν δεν δημιουργήσουμε κατάλληλες συνθήκες στον τομέα αυτό και δεν εξασφαλίσουμε την ύπαρξή του, θα αναγκάσουμε τους κτηνοτρόφους αιγοπροβάτων είτε να προσανατολιστούν προς άλλους τομείς, όπως, για παράδειγμα, τον τομέα του βοείου κρέατος, είτε να παύσουν εντελώς την παραγωγή. Μια τέτοια πολιτική δεν θα ήταν ορθή.
<P>
Τέλος, θέλω να προσθέσω ότι η εκτροφή αιγοπροβάτων δεν πρέπει να χρηματοδοτείται μόνο στις περιoχές που δεν διαθέτουν εναλλακτικές δυνατότητες, αλλά και σε εκείνες όπου η εκτροφή αυτή είναι μια παραδοσιακή παραγωγική δραστηριότητα. Ελπίζω λοιπόν, κύριε Πρόεδρε, ότι η Επιτροπή και το Συμβούλιο θα υιοθετήσουν αυτές τις λογικές προτάσεις της Επιτροπής Γεωργίας και Ανάπτυξης της Υπαίθρου.

<SPEAKER ID=96 NAME="Nicholson">
Κύριε Πρόεδρε, κατά πρώτον θα ήθελα να καλωσορίσω την πρόταση. Την περιμέναμε εδώ και καιρό, αλλά σίγουρα είναι ευπρόσδεκτη. Δράττομαι, επίσης, της ευκαιρίας να συγχαρώ τον εισηγητή για την έξοχη έκθεσή του, σχετικά με το τόσο σημαντικό αυτό θέμα.
<P>
Η παραγωγή πρόβειου κρέατος είναι σημαντική, κυρίως στις ημιορεινές περιοχές, όχι μόνον εξαιτίας του εκεί περιβάλλοντος και του ρόλου που διαδραματίζει στη διατήρηση της συνοχής του κοινωνικού ιστού, αλλά επειδή έχει αποδειχτεί μέσα από τους αιώνες ένας από τους σημαντικότερους τομείς της γεωργικής παραγωγής.
<P>
Σο Ηνωμένο Βασίλειο, οι εκτροφείς προβάτων έχουν υποφέρει πολύ από την επιδημία του αφθώδους πυρετού. Αναγνωρίζω ότι στη Βόρεια Ιρλανδία είχαμε ένα τεράστιο πλεονέκτημα έναντι των συναδέλφων μας της Μεγάλης Βρετανίας, συμπεριλαμβανομένων των τιμών που επιτύχαμε πρόσφατα. Οι παραγωγοί μας στάθηκαν πολύ τυχεροί. Τα τελευταία χρόνια, οι κτηνοτρόφοι έχουν πάρει λιγότερα για τα πρόβατά τους από ό,τι έπαιρναν πριν από 15 χρόνια και λαμβάνουν μικρότερη στήριξη. Είναι να απορεί κανείς που οι νέοι αγρότες και οι εκτροφείς προβάτων εγκαταλείπουν σήμερα τον τομέα. Θα πρέπει να αναρωτηθούμε ποιος είναι ο καλύτερος τρόπος να τους στηρίξουμε.
<P>
Θα ήθελα να ξεκαθαρίσω τα πράγματα· θα υποστηρίξω τα 30 ευρώ της τροπολογίας κατά την ψηφοφορία στο Σώμα σήμερα το απόγευμα. Ελπίζω ότι όλοι θα είστε εδώ για να ψηφίσετε υπέρ της τροπολογίας αυτής, γιατί πρέπει να δώσουμε στην πολιτική ηγεσία αυτό που απαιτεί. Για πολύ καιρό, ο τομέας των προβάτων ήταν ο φτωχός συγγενής. Ο φτωχός συγγενής σε σχέση με το γάλα, το βόειο κρέας, τον καπνό και το κρασί. Υπήρξε ο φτωχός συγγενής γιατί δεν είχε δυνατή φωνή στην Ευρώπη.
<P>
Θα ήθελα να συγχαρώ την Επιτροπή που παρουσιάζει αυτή την πρόταση, επειδή είναι δικαιότερη από το παρόν σύστημα. Ναι, θα υπάρξουν μερικά δημοσιονομικά προβλήματα, αλλά μπορούμε να τα ξεπεράσουμε. Ζητώ από το Σώμα τη στήριξή του.

<SPEAKER ID=97 LANGUAGE="DE" NAME="Fischler">
Κύριε Πρόεδρε, αξιότιμοι κυρίες και κύριοι βουλευτές, κυρίες και κύριοι, καταρχάς, κύριε Adam, επιτρέψτε μου να σας ευχαριστήσω θερμά για την εκπόνηση της παρούσας έκθεσης, καθώς και τα μέλη της Επιτροπής Γεωργίας και Ανάπτυξης της Υπαίθρου για τη συμβολή τους στις συζητήσεις της εν λόγω επιτροπής. Ευχαριστώ επίσης και για τη σημερινή συζήτηση.
<P>
Σας είμαι επίσης ευγνώμων επειδή είναι σημαντικό να προωθήσουμε ταχύτατα την πρόταση αυτή και να την ψηφίσουμε σύντομα, ώστε να μπορέσει στη συνέχεια να την υιοθετήσει και το Συμβούλιο, ελπίζω, το ταχύτερο δυνατό. Έτσι αυτή η μεταρρυθμισμένη οργάνωση της αγοράς στον τομέα του πρόβειου και αιγείου κρέατος θα γίνει δυνατό να τεθεί σε ισχύ την 1η Ιανουαρίου του ερχόμενου έτους και, επομένως, οι πριμοδοτήσεις βάσει αυτού του νέου καθεστώτος θα καταβάλλονται ήδη από το 2002.
<P>
Το σημαντικότερο σημείο της προτεινόμενης μεταρρύθμισης - το υπογράμμισαν μάλιστα πολλοί - είναι η αντικατάσταση των μεταβλητών αντισταθμιστικών πληρωμών από μια ενίσχυση κατ' αποκοπή. Αυτό περιλαμβάνει ολόκληρη σειρά βασικών πλεονεκτημάτων. Η νέα μορφή ενίσχυσης είναι σταθερή. Είναι επίσης προβλέψιμη. Έτσι ο γεωργός διαθέτει επίσης ανάλογη ασφάλεια σχεδιασμού. Η χρηματοδότηση αυτή είναι ιδίως πολύ λιγότερο γραφειoκρατική, διότι το σύνολο των σύνθετων διαδικασιών αναφοράς των τιμών, βάσει των οποίων υπολογίζονται αυτή τη στιγμή οι αντισταθμιστικές πληρωμές, καθώς και οι συναφείς περίπλοκοι μηχανισμοί θα καταργηθούν.
<P>
Εξάλλου, αυτή η μορφή χρηματικής υποστήριξης είναι πολύ πιο κατανοητή για τους εκτροφείς αιγοπροβάτων. Επιτρέπει στους παραγωγούς να αντιδρούν σωστά στις εκάστοτε απαιτήσεις της αγοράς, διότι οι ενισχύσεις δεν επηρεάζονται από την εξέλιξη των τιμών. Επιπλέον, η πρόταση της Επιτροπής εξασφαλίζει δημοσιονομική σταθερότητα και, γενικά, είναι επίσης καλύτερα προσαρμοσμένη στους στόχους του ΠΟΕ.
<P>
Πιστεύω ότι υπάρχει ευρεία συναίνεση όσον αφορά τις αρχές αυτές - όπως κατέδειξε άλλωστε και η συζήτηση.
<P>
Επιτρέψτε μου να αναφερθώ εν συντομία στις σημαντικότερες τροπολογίες. Ορισμένες από αυτές αφορούν εξαιρετικά ευπρόσδεκτες βελτιώσεις από πλευράς διατύπωσης. Επομένως, αποδέχομαι ευχαρίστως για παράδειγμα την τροπολογία 11, διότι ο ακριβέστερος προσδιορισμός των όρων "παραγωγός" και "εκμετάλλευση" συμβάλλει αισθητά στην καλύτερη κατανόηση του κανονισμού.
<P>
Μπορώ επίσης να υποστηρίξω την τροπολογία 16 στην οποία προτείνεται να καταβάλλεται η πριμοδότηση έως τις 31 Μαρτίου και όχι έως τις 30 Ιουνίου κάθε έτους. Έτσι ο παραγωγός εισπράττει ακόμη συντομότερα την πριμοδότηση.
<P>
Χαιρετίζω επίσης την πρόταση για τροποποίηση του προσδιορισμού της έννοιας του παραγωγού στις μειονεκτικές περιοχές, αλλά πιστεύω ότι ο όρος αυτός θα μπορούσε να απλουστευθεί περαιτέρω στην προκειμένη περίπτωση. Επομένως, η σχετική διατύπωση της τροπολογίας πρέπει να προσαρμοστεί με πιο ακριβή ακόμη τρόπο.
<P>
Αντίθετα, κατά τη γνώμη μου δεν είναι απαραίτητο, όπως προτείνεται στην τροπολογία 44, να υπολογίζεται η συμπληρωματική πριμοδότηση για αντιπλημμυρικά αναχώματα ή αλμυρά εδάφη σε ιδιαίτερη βάση. Οι περιοχές αυτές καλύπτονται ήδη από τη ρύθμιση για τις μειονεκτικές περιοχές. Γι' αυτό, η τροπολογία αυτή στην πραγματικότητα δεν είναι απαραίτητη κατά τη γνώμη μου.
<P>
Εξίσου περιττές θεωρώ τις τροπολογίες αριθ. 1, 6, 9, 22, 36 και 37 ή πιστεύω ότι δεν σχετίζονται με τον κανονισμό.
<P>
Αλλες τροπολογίες αφορούν την ανάγκη για ορισμένη ευελιξία, η οποία θα επέτρεπε στα κράτη μέλη να παρέχουν πρόσθετη υποστήριξη στον τομέα αυτό, αλλά ιδίως να διαχειρίζονται καλύτερα και με πιο ενεργό τρόπο τις ποσοστώσεις που ορίζονται για κάθε κράτος μέλος.
<P>
Τα ερωτήματα που τέθηκαν κατά τις διαβουλεύσεις στο πλαίσιο αυτό αφορούν πάρα πολλές πτυχές και δυνατότητες, οι οποίες κυμαίνονται από την εκτατικοποίηση και περιβαλλοντικά ζητήματα έως την παραγωγή προϊόντων ποιότητας, τη βελτίωση των δομών διάθεσης στο εμπόριο και τη δημιουργία ομάδων παραγωγών. Σχετικά, θέλω να σας απαντήσω ότι δεν μπορώ βέβαια να αποδεχτώ σήμερα τις τροπολογίες που υποβλήθηκαν για τα θέματα αυτά, αλλά κατανοώ πολύ καλά το μήνυμα που επιθυμείτε να μεταδώσετε. Γι' αυτό θα εξακολουθήσω να παρακολουθώ το αίτημα του μηνύματος αυτού, για την ανεύρεση λύσεων που θα λαμβάνουν καλύτερα υπόψη τις διάφορες ανάγκες του τομέα στα κράτη μέλη. Οι λύσεις αυτές πρέπει όμως να είναι απλές. Πιστεύω ότι δεν πρέπει να καθιερώσουμε νέα γραφειοκρατικά εμπόδια με τις ενέργειες αυτές.
<P>
Το ίδιο ισχύει και για τις τροπολογίες 25 έως 30 σχετικά με τα εθνικά χρηματοδοτικά πλαίσια, οι οποίες πρέπει επίσης να συνδεθούν με τις προτάσεις για εντονότερη ευελιξία. Πρέπει να εξασφαλιστεί ότι και αυτές οι γενικές διατάξεις είναι εφαρμόσιμες και προσαρμοσμένες στους στόχους που αναφέρονται στις σχετικές τροπολογίες.
<P>
Οι τροπολογίες 12, 13 και 15 είναι εκείνες που έχουν στην πραγματικότητα το μεγαλύτερο άμεσο αντίκτυπο. Αφορούν δηλαδή το εξεταζόμενο στην αίθουσα θέμα της αύξησης της πριμοδότησης σε 30 ευρώ για όλους τους παραγωγούς, καθώς και την αύξηση της συμπληρωματικής πριμοδότησης για τους παραγωγούς στις μειονεκτικές περιφέρειες σε 9 ευρώ. Αν υιοθετούνταν οι προτάσεις αυτές, οι δαπάνες θα αυξάνονταν σε 2,7 δισεκατομμύρια ευρώ.
<P>
Ακόμη και οι πιο μετριοπαθείς - όπως τις αποκαλέσατε - τροπολογίες αριθ. 45 και 46 θα προκαλούσαν πρόσθετες δαπάνες της τάξεως των 385 εκατομμυρίων ευρώ.
<P>
Συνδέσαμε την πρότασή μας με το δημοσιονομικό πλαίσιο που καθορίστηκε στο Βερολίνο και, επομένως, λυπάμαι διότι αδυνατώ να λάβω υπόψη τις προτάσεις σας - ιδίως επειδή οι αρχηγοί κρατών και κυβερνήσεων υπογραμμίζουν σχεδόν σε κάθε Σύνοδο Κορυφής τη σπουδαιότητα και το αμετάβλητο αυτού του δημοσιονομικού πλαισίου.
<P>
Πρέπει επίσης να απορρίψω την πρόταση για καταβολή ενισχύσεων στους παραγωγούς γαλακτοφόρων προβατίνων ή αιγών παρόμοιων με εκείνες που λαμβάνουν οι γεωργοί που δραστηριοποιούνται μόνο στην παραγωγή κρέατος.
<P>
Από την άλλη πλευρά, έλαβα με ενδιαφέρον υπόψη μου τις τροπολογίες 31 και 35, στις οποίες προτείνονται συμπληρωματικές πριμοδοτήσεις στην περίπτωση μιας σημαντικής πτώσης των τιμών. Όμως η πρόταση κανονισμού προβλέπει ήδη μια μορφή δικτύου ασφαλείας που θα χρησιμοποιείται σε περίπτωση μιας πτώσης των τιμών που διαταράσσει την αγορά. Επομένως, δεν μπορώ να αποδεχθώ τις τροπολογίες αυτές.
<P>
Στην τροπολογία 20, η πρόταση σύμφωνα με την οποία δεν πρέπει να λαμβάνονται υπόψη οι πρώτες 15 μονάδες προβατίνων και αιγών κατά τον υπολογισμό της πυκνότητας της εκμετάλλευσης, βάσει της ρύθμισης για το βόειο κρέας, σχετίζεται με ένα πρόβλημα που στην πραγματικότητα δεν εντάσσεται στο πεδίο εφαρμογής του παρόντος κανονισμού αλλά στο πλαίσιο της οργάνωσης αγοράς για το βόειο κρέας επομένως, πρέπει να απορρίψω την πρόταση αυτή. Σας υπόσχομαι όμως ότι, κατά την ενδιάμεση αξιολόγηση, όταν θα συζητήσουμε το θέμα της ρύθμισης για το βόειο κρέας και την εφαρμογή της, θα επανέλθουμε στο ζήτημα αυτό.
<P>
Οι τροπολογίες 5, 7, και 33 αφορούν τις εισαγωγές από τρίτες χώρες. Δυστυχώς, οι τροπολογίες αυτές είναι αντίθετες με τις διεθνείς υποχρεώσεις που έχουμε αναλάβει και για το λόγο αυτό δεν μπορούν να γίνουν αποδεκτές.
<P>
Μια άλλη σημαντική πτυχή αφορά τον εντοπισμό της προέλευσης. Στην τροπολογία 8 προτείνεται να εξεταστεί και το ζήτημα αυτό στην έκθεση σχετικά με τις περιβαλλοντικές συνέπειες της εκτροφής αιγοπροβάτων που προβλέπεται για τις 31 Δεκεμβρίου 2005. Κατανοώ τη θέση αυτή και συμμερίζομαι απόλυτα τους λόγους σας, αλλά είμαι της άποψης ότι το πρόβλημα αυτό πρέπει στην πραγματικότητα να επιλυθεί σε πιο βραχυπρόθεσμη βάση και ότι δεν μπορούμε να αναμένουμε έως τις 31 Δεκεμβρίου 2005.
<P>
Το πρώτο βήμα προς τη βελτίωση της ανιχνευσιμότητας απαιτεί τη δημιουργία ενός αξιόπιστου συστήματος επισήμανσης και καταγραφής. Επειδή η αντίστοιχη πρόταση πρέπει να έχει ως σημείο αναφοράς μια διαφορετική νομική βάση, οι προτεινόμενες τροποποιήσεις απλούστατα δεν εντάσσονται στο πλαίσιο του παρόντος κανονισμού, διότι λείπει η αντίστοιχη νομική βάση. Ωστόσο, πιστεύω ότι ένα μέρος της τροπολογίας 42, που συνδέει τη χορήγηση πριμοδοτήσεων με την τήρηση των κριτηρίων επισήμανσης και καταγραφής, είναι μια λογική προσέγγιση. Πάντως, θα υποβάλω μια τέτοια πρόταση στο Συμβούλιο.
<P>
Η τροπολογία 19 αφορά την παραχώρηση μεγαλύτερης ευελιξίας στα κράτη μέλη κατά την καθιέρωση των προθεσμιών αναμονής. Το ερώτημα αυτό θα ρυθμιστεί βάσει των κανόνων εκτέλεσης. Δεν χρειάζεται λοιπόν απόφαση του Συμβουλίου για το θέμα αυτό, το οποίο εμπίπτει στην αρμοδιότητα της Επιτροπής. Ωστόσο, για την αποφυγή απατών, ένα αποτελεσματικό σύστημα επισήμανσης και καταγραφής θα έπρεπε να εφαρμόζεται και στην περίπτωση αυτή.
<P>
Τέλος, επιτρέψτε μου να σας ευχαριστήσω άλλη μια φορά για την έκθεση και τις τροπολογίες. Σε ορισμένους τομείς επικρατεί συναίνεση, ενώ για άλλους θα διαβιβάσω τα αιτήματά σας στο Συμβούλιο, αν και τυπικά δεν μπορώ να αποδεχτώ τις τροπολογίες με τη σημερινή τους μορφή. Δυστυχώς, υπάρχουν και ορισμένες τροπολογίες που δεν μπορώ να αποδεχτώ διότι υπερβαίνουν τις δικές μου δυνατότητες αποδοχής οικονομικών αιτημάτων.

<SPEAKER ID=98 NAME="Πρόεδρος">
Ευχαριστούμε πολύ, κύριε Επίτροπε.
<P>
Η συζήτηση έληξε.
<P>
Η ψηφοφορία θα διεξαχθεί στις 18.30.
<P>
(Η συνεδρίαση διακόπτεται στις 13.25 και επαναλαμβάνεται στις 15.00)

<CHAPTER ID=3>
Επαναλειτουργία της σήραγγας του Μont Βlanc
<SPEAKER ID=99 NAME="Πρόεδρος">
Η ημερήσια διάταξη προβλέπει τη δήλωση της Επιτροπής σχετικά με την επαναλειτουργία της σήραγγας του Mont-Blanc.

<SPEAKER ID=100 LANGUAGE="DE" NAME="Fischler">
Κύριε Πρόεδρε, αξιότιμοι κυρίες και κύριοι βουλευτές, αγαπητοί κυρίες και κύριοι, το τραγικό ατύχημα στη σήραγγα του Saint-Gothard χθες το πρωί ανακαλεί στις μνήμες μας την τραγική πυρκαγιά που εκδηλώθηκε στη σήραγγα του Mont-Blanc, στις 24 Μαρτίου 1999. Πριν όμως αναφερθώ στο ζήτημα της επαναλειτουργίας της σήραγγας αυτής, θέλω, εξ ονόματος της Επιτροπής, να εκφράσω τα θερμά μου συλλυπητήρια στις οικογένειες των ανθρώπων που έχασαν τη ζωή τους και να διαβιβάσω επίσης τα συλλυπητήριά μας στις ελβετικές αρχές και στον ελβετικό λαό. Ακόμα και αν οι αιτίες του δυστυχήματος δεν είναι γνωστές προς το παρόν, το σχετικό περιστατικό θέτει άλλη μια φορά, με εξαιρετικά επείγοντα και δραματικό τρόπο, το θέμα της ασφάλειας των οδικών σηράγγων μεγάλου μήκους.
<P>
Η επαναλειτουργία της σήραγγας του Mont-Blanc δεν χρειάζεται να εγκριθεί από την Επιτροπή. Η ευθύνη για την απόφαση αυτή ανήκει στην αποκλειστική αρμοδιότητα των γαλλικών και ιταλικών αρχών.
<P>
Ωστόσο, η επικείμενη επαναλειτουργία της σήραγγας έφερε στην επιφάνεια πολλές διαμάχες. Τίθεται ιδίως το θέμα της απαγόρευσης της κυκλοφορίας φορτηγών οχημάτων διαμέσου της σήραγγας, μια επιθυμία την οποία οι κάτοικοι της κοιλάδας του Chamonix είχαν εκφράσει πολύ καιρό πριν την καταστροφή. Πάντως, η Επιτροπή εκφράζει την άποψη ότι η σήραγγα πρέπει να επαναλειτουργήσει αποκλειστικά με βάση τα κριτήρια ασφαλείας και μόνον υπό την προϋπόθεση ότι πληρούνται όλες οι προδιαγραφές ασφάλειας.
<P>
Σύμφωνα με πληροφορίες της Επιτροπής, η σήραγγα έχει εξοπλιστεί με σύγχρονους μηχανισμούς ασφαλείας, υπό την ευθύνη της Γαλλίας και της Ιταλίας. Δημιουργήθηκε ένα ηλεκτρονικό κέντρο συντονισμού, οι ηλεκτρικές εγκαταστάσεις ανανεώθηκαν πλήρως, η εγκατάσταση εξαερισμού εκσυγχρονίστηκε και κατασκευάστηκαν αεριζόμενα καταφύγια, σε απόσταση 300 μέτρων το ένα από το άλλο, καθώς και λωρίδες στάσης έκτακτης ανάγκης, σε απόσταση 100 μέτρων η μια από την άλλη.
<P>
Εξάλλου, βελτιώθηκε αισθητά το επίπεδο κατάρτισης του προσωπικού λειτουργίας και των σωστικών συνεργείων. Για την εξασφάλιση ευρύτερης ασφάλειας ρυθμίστηκε εκ νέου και η τήρηση ελάχιστων αποστάσεων μεταξύ των οχημάτων που διασχίζουν τη σήραγγα. Τέλος, οι δύο αρχικοί φορείς εκμετάλλευσης, δηλαδή η γαλλική επιχείρηση ATMB και η ιταλική SITMB, αντικαταστάθηκαν από μια ενιαία διοικητική διάρθρωση αυτό είναι ένα σημαντικό βήμα αν ληφθεί υπόψη το γεγονός ότι, σύμφωνα με διάφορες πραγματογνωμοσύνες που πραγματοποιήθηκαν μετά την καταστροφική πυρκαγιά, ο μεγάλος αριθμός των θυμάτων οφείλεται μεταξύ άλλων στον κακό συντονισμό μεταξύ των δύο φορέων εκμετάλλευσης.
<P>
Η Επιτροπή συνεισέφερε στις εργασίες επισκευής, που ανέρχονται σε 200 περίπου εκατομμύρια ευρώ, το ποσό των 22,5 εκατομμυρίων ευρώ. Μετά το δυστύχημα και τις δύο καταστροφές από εκδήλωση πυρκαγιάς που ακολούθησαν στην Αυστρία - πρόκειται για την πυρκαγιά που ξέσπασε στις 25 Μαίου 1999 ύστερα από σύγκρουση οχημάτων στη σήραγγα του Τάουερν, προκαλώντας το θάνατο 12 ανθρώπων, και την πυρκαγιά που εκδηλώθηκε στον οδοντωτό σιδηρόδρομο του Καπρούν, στις 11 Νοεμβρίου 2000, και στοίχισε τη ζωή σε 156 ανθρώπους - η Επιτροπή θεώρησε απαραίτητο, πέρα από τη χρηματική της συμβολή, να διερευνήσει από κοινού με εμπειρογνώμονες τρόπους για τη μεγαλύτερη δυνατή βελτίωση της ασφάλειας των σηράγγων. Τα σχετικά πορίσματά μας αποτελούν μέρος της Λευκής Βίβλου για την πολιτική μεταφορών έως το 2010.
<P>
Έχοντας επίγνωση του γεγονότος ότι οι σήραγγες διαδραματίζουν σημαντικό ρόλο σε πολλές διασυνοριακές μεταφορικές συνδέσεις, η Επιτροπή σχεδιάζει μια ευρωπαϊκή ρύθμιση. Έτσι θα δημιουργηθούν οι απαραίτητες προϋποθέσεις για την εξασφάλιση υψηλού επιπέδου ασφαλείας για τους χρήστες οδικών και σιδηροδρομικών σηράγγων, ιδίως των σηράγγων των διευρωπαϊκών δικτύων μεταφορών. Στις αρχές του 2002, η Επιτροπή θα υποβάλει στο Ευρωπαϊκό Κοινοβούλιο και το Συμβούλιο μια αντίστοιχη πρόταση.
<P>
Το πρόσφατο ατύχημα καταδεικνύει άλλη μια φορά την κεντρική σημασία του ελέγχου της κυκλοφορίας διαμέσου των Αλπεων. Η Επιτροπή θεωρεί ως απόλυτη προτεραιότητα την ταχύτατη κατασκευή και θέση σε λειτουργία των δύο σιδηροδρομικών συνδέσεων που αναφέρονται ήδη στις κατευθυντήριες γραμμές για το διευρωπαϊκό δίκτυο μεταφορών του 1996, δηλαδή τη σύνδεση Λυών-Τορίνο καθώς και τη γραμμή που διασχίζει το Brenner.
<P>
Η Επιτροπή έχει ενημερώσει πολλές φορές τους αρμόδιους υπουργούς σχετικά και τους έχει καλέσει να λάβουν τα απαραίτητα μέτρα για την επιτάχυνση των σχεδίων αυτών και να εξετάσουν ιδίως και το θέμα της χρηματοδότησής τους. Από την άποψη αυτή, δεν πρέπει να αποκλειστούν οι συμπράξεις μεταξύ δημόσιων και ιδιωτικών φορέων.
<P>
Εκτός από τη δημιουργία νέων υποδομών κατά την οποία θα ληφθεί υπόψη ένα μεγάλο τμήμα των διαμετακομιστικών εμπορευματικών μεταφορών στην περιφέρεια, η Επιτροπή θα διατυπώσει, όπως ανακοινώνεται στη Λευκή Βίβλο της, ελάχιστες προδιαγραφές για την ασφάλεια στα στόμια των σηράγγων. Στη Λευκή Βίβλο, η Επιτροπή προτείνει επίσης ένα νέο σχέδιο για τα τέλη χρήσης της υποδομής, προκειμένου να λαμβάνονται εντονότερα υπόψη τα εξωτερικά στοιχεία κόστους των διάφορων μέσων μεταφοράς.
<P>
Αυτή η νέα πολιτική τιμολόγησης πρόκειται να συμβάλει σημαντικά - ιδίως σε ευαίσθητες περιφέρειες όπως οι Αλπεις - στην καθιέρωση μιας ισορροπημένης σχέσης μεταξύ των μεταφορικών μέσων και στην ευνοϊκή μεταχείριση των φιλικότερων προς το περιβάλλον μεταφορών. Επιπλέον, η Επιτροπή θα προτείνει, βάσει της στρατηγικής της για βιώσιμη κινητικότητα, την επανεξέταση της οδηγίας για το ευρωπαϊκό δελτίο κυκλοφορίας, προκειμένου να επιτρέψει τις διασταυρούμενες επιδοτήσεις νέων σιδηροδρομικών υποδομών.
<P>
Κατά συνέπεια, η Επιτροπή έχει επίσης προτείνει να υπογράψει το Πρωτόκολλο Μεταφορών της Σύμβασης των Αλπεων, εξ ονόματος της Ευρωπαϊκής Κοινότητας, το οποίο μεταδίδει ένα πολιτικό μήνυμα για την καθιέρωση μιας ισορροπημένης σχέσης μεταξύ των μεταφορικών μέσων, έστω και αν οι αντίστοιχες διατάξεις μπορούν να εφαρμόζονται με ορισμένη ευελιξία, ανάλογα με την περίπτωση.
<P>
Γενικά, η Επιτροπή προτίθεται να καταστήσει τα ευρωπαϊκά συστήματα μεταφορών βιώσιμα και να λάβει υπόψη μεσοπρόθεσμους και μακροπρόθεσμους περιβαλλοντικούς στόχους στον τομέα. Το σημείο αυτό θα εξεταστεί προσεκτικότερα σε μια ανακοίνωση που θα υποβάλει η Επιτροπή το επόμενο έτος.
<P>
(Χειροκροτήματα)

<SPEAKER ID=101 LANGUAGE="IT" NAME="Santini">
Κύριε Πρόεδρε, κύριε Επίτροπε, κυρίες και κύριοι συνάδελφοι, όπως ορθά έπραξε ο Επίτροπος κ. Fischler, δεν μπορούμε να αρχίσουμε μια συζήτηση για αυτό το θέμα χωρίς να μνημονεύσουμε τα δέκα πολύ πρόσφατα θύματα του Saint-Gothard, αλλά ούτε και χωρίς να υπενθυμίσουμε ότι, σήμερα το πρωί, συνέβη ένα ακόμη δυστύχημα κάτω από το San Bernardino. Μοιάζει σχεδόν με μια αρνητική συγκυρία που θέλει να μας επαναφέρει σε περισσότερη υπευθυνότητα τη στιγμή που ετοιμαζόμαστε να συζητήσουμε την πρόταση και τη σκοπιμότητα της επαναλειτουργίας της σήραγγας του Mont-Blanc.
<P>
Όπως θα δηλώσω στη συνέχεια, δεν έχω αμφιβολίες επ' αυτού, αλλά είναι πολλές οι παρατηρήσεις που πρέπει να προηγηθούν αυτής της δήλωσης. Καταρχάς, ότι το δυστύχημα του Saint-Gothard σχετίζεται άμεσα με εκείνο του Mont-Blanc, όπου, όπως θυμούνται όλοι, στις 24 Μαρτίου 1999, έχασαν τη ζωή τους 39 άνθρωποι. Υπάρχει όμως μια σχέση ακόμη πιο άμεση από εκείνη της μνήμης, την οποία είναι σωστό να υπενθυμίσουμε. Είναι μια σχέση αιτίας και αποτελέσματος: είναι σαφές σε όλους ότι ο όγκος της κυκλοφορίας που δεν μπόρεσε να απορροφήσει το Mont-Blanc αυτά τα δυόμισι χρόνια που παρέμεινε κλειστό, μετατοπίστηκε μοιραία προς άλλα σημεία διέλευσης των Αλπεων, αρχίζοντας ακριβώς από το Saint-Gothard, που τώρα έκλεισε με τη σειρά του, αλλά και το Brenner και το Tarvisio και όλο το αλπικό τόξο, το οποίο, σε τελική ανάλυση, απορρόφησε αυτήν την επιπρόσθετη κυκλοφορία που άλλοτε, πριν από το κλείσιμο, περνούσε κάτω από το Mont-Blanc.
<P>
Πρέπει να πούμε συνεπώς, ότι η αιτία του δυστυχήματος, είναι μια αιτία αρκετά εντοπίσιμη και προβλέψιμη υπό την παρούσα συγκυρία, αλλά στο αρνητικό αποτέλεσμα των δυστυχημάτων είναι βέβαιο ότι θα προστεθεί και ένα άλλο αρνητικό αποτέλεσμα: οι επιπτώσεις στο περιβάλλον. Είναι βέβαιο ότι τα βαριά μέσα, ιδίως αυτά που διασχίζουν τις Αλπεις, έχουν ένα περιβαλλοντικό κόστος που κανείς δεν θα ήθελε να πληρώσει. Ορθά, λοιπόν, ιδίως τις ημέρες αυτές, έχουν ξεκινήσει συζητήσεις και για τη σήραγγα του Mont- Blanc, έχουν γίνει προτάσεις για να αποφευχθεί η επαναλειτουργία της σήραγγας και για να προστατευτούν, κατά συνέπεια, οι γύρω περιοχές.
<P>
Δηλώνω αμέσως ότι δεν συμφωνώ καθόλου με αυτή την πρόταση, αν και κατανοώ τη θεμιτή επιθυμία των κατοίκων της περιοχής να προστατεύσουν το περιβάλλον τους. Η πρόταση αυτή όμως, δεν είναι μόνον αντίθετη με τη Συνθήκη - και κατά συνέπεια θα παραβίαζε μια θεμελιώδη αρχή, που είναι αυτή της ελεύθερης κυκλοφορίας των εμπορευμάτων, των πολιτών κοκ. αλλά θα έλεγα ότι υπάρχει και δεοντολογική παράβαση: κλείνοντας ή διατηρώντας κλειστό το Mont-Blanc, δεν κάνουμε άλλο από το να μεταφέρουμε ένα οικολογικό πρόβλημα από το ένα σημείο των Αλπεων στο άλλο. Δεν κάνουμε άλλο από το να μεταφέρουμε, όπως είπα και πριν, το πρόβλημα από το Mont-Blanc στο Frιjus, στην Ελβετία, στο Brenner, στο Tarvisio και αυτό δεν μου φαίνεται σωστό. Ρωτώ όσους θέλουν να προτείνουν αυτήν τη λύση: τι είδους πρόταση είναι; Πού πήγε το πνεύμα της αλληλεγγύης των Αλπεων, πού πήγε το αίσθημα συμμετοχής στην Κοινότητα, στην Ευρωπαϊκή Ένωση; Εξάλλου, όπως υπενθύμισε και ο Επίτροπος, η επαναλειτουργία του Mont-Blanc θα γίνει ασφαλώς με εξαιρετικές εγγυήσεις ασφαλείας. Πρέπει να πούμε επίσης, ότι εκτός από τις περιβαλλοντικές ζημίες, υπάρχουν και οικονομικές ζημίες που οφείλουμε να λάβουμε υπόψη: κατά τη διάρκεια των δυόμισι αυτών ετών του κλεισίματος, υπολογίζεται ότι μόνον η Ιταλία έχασε 1 500 εκατομμύρια ευρώ, ότι η περιφέρεια Valle d'Aosta είδε να μειώνεται κατά 10% το ακαθάριστο εσωτερικό περιφερειακό προϊόν της. Πιθανόν και η Γαλλία να υπέστη ανάλογες ζημίες: θα μας ενημερώσει ίσως η συνάδελφος κ. Grossetκte, που ξέρω πως θα παρέμβει στη συνέχεια και κατοικεί στην περιοχή αυτή.
<P>
Δεν πρέπει λοιπόν να ντρεπόμαστε να μιλήσουμε και για το οικονομικό πρόβλημα, εφόσον η σήραγγα του Mont Blanc, όπως όλα τα σημεία διέλευσης των Αλπεων, ικανοποιεί ανάγκες που δεν είναι μόνον οικονομικές, αλλά , ως έκφραση μιας οικονομικής αξίας, επιτρέπουν σε διάφορες χώρες, πολίτες και κλάδους που δραστηριοποιούνται στον τομέα της βιομηχανίας, του εμπορίου ή του τουρισμού να ασκούν τη δραστηριότητά τους. Και όλα αυτά δεν εξυπηρετούν μόνο τις διασυνοριακές χώρες, αλλά επίσης, και προπαντός, τις πιο μακρινές - όπως το Ηνωμένο Βασίλειο, οι Κάτω Χώρες, η Γερμανία - που μοιραία επιβαρύνουν τις Αλπεις, οι οποίες σήμερα είναι κλειστές, πρακτικά αδιάβατες.
<P>
Πρέπει επίσης να αναφερθεί, ότι τόσο οι ιταλικοί όσο και οι γαλλικοί οργανισμοί βρήκαν επιτέλους κοινές εκφράσεις για να προτείνουν λύσεις και επένδυσαν σχεδόν 300 εκατομμύρια ευρώ, ισομερώς κατανεμημένα μεταξύ των δύο, για να εξασφαλιστεί η ασφάλεια. Λέγεται ότι η σήραγγα αυτή, όταν παραδοθεί στην κυκλοφορία - εύχομαι πολύ σύντομα - θα είναι η ασφαλέστερη του κόσμου, με χαρακτηριστικά που δεν επαναλαμβάνω γιατί έχουν ήδη αναφερθεί από τον ίδιο τον Επίτροπο.
<P>
Τώρα πρέπει να κάνουμε ένα ακόμη βήμα, να επιταχύνουμε τη γραφειοκρατική και τεχνική διαδικασία για την κατασκευή της αρτηρίας Μονάχου-Βερόνας, συνεπώς της σήραγγας του Brenner, και της Λυών-Τορίνο, με τη σήραγγα του Frιjus. Αυτά είναι σχέδια πρωταρχικής σημασίας. Ολοκληρώνω, κύριε Πρόεδρε, υπενθυμίζοντας ότι υπάρχει μια νέα πρόταση που θα μπορούσε να συμβάλει: η σιδηροδρομική γραμμή Aosta-Martigny, που ξεκινά από το Μιλάνο, δεν εμφανίζεται μεταξύ των ευρωπαϊκών προτεραιοτήτων, αλλά θα μπορούσε να συμπεριληφθεί αν δραστηριοποιηθούν η Γαλλία και η Ιταλία. Κλείνω επ' αυτού με μία είδηση: αύριο, ο ιταλός Υπουργός κ. Lunardi και ο γάλλος συνάδελφός του κ. Gayssot, θα συναντηθούν για να συμφωνήσουν την ημερομηνία επανέναρξης της λειτουργίας του Mont-Blanc, ημερομηνία που εύχομαι να είναι πολύ, πολύ κοντινή.

<SPEAKER ID=102 LANGUAGE="DE" NAME="Swoboda">
Κύριε Πρόεδρε, κύριε Επίτροπε, αγαπητοί συνάδελφοι, η επαναλειτουργία της σήραγγας του Mont-Blanc είναι ένα ευρωπαϊκό γεγονός, ένα ευχάριστο ευρωπαϊκό γεγονός, ακριβώς όπως το ατύχημα στη σήραγγα του Saint-Gothard είναι ένα τραγικό, λυπηρό, ευρωπαϊκό συμβάν. Οι μεταφορές δεν γνωρίζουν σύνορα. Δεν έχει σημασία αν ένα κράτος είναι μέλος της Ευρωπαϊκής Ένωσης ή όχι. Χρειαζόμαστε μεταφορές που συνδέουν τις περιφέρειες της Ευρώπης μεταξύ τους, αλλά σέβονται και το περιβάλλον.
<P>
Πρέπει να συμφωνήσω με την προσέγγιση της Επιτροπής, η οποία εξετάζει το ζήτημα της ασφάλειας των σηράγγων στο γενικότερο πλαίσιο τόσο της πολιτικής μεταφορών όσο και της περιβαλλοντικής πολιτικής. Ο Επίτροπος ανέφερε για παράδειγμα το Πρωτόκολλο Μεταφορών της Σύμβασης των Αλπεων. Διερωτώμαι μόνο - το Συμβούλιο απουσιάζει - πού είναι οι υπουργοί που το υπέγραψαν. Διότι είναι πραγματικά καιρός να δραστηριοποιηθούν οι κυβερνήσεις στον τομέα αυτό.
<P>
Δεύτερον: ο Επίτροπος αναφέρθηκε στη μετατόπιση των μεταφορών από το οδικό στο σιδηροδρομικό δίκτυο, στο μέτρο που αυτό είναι δυνατό και σκόπιμο. Ορισμένες κυβερνήσεις - μεταξύ άλλων και η αυστριακή - καθυστερούν όσον αφορά την υλοποίηση και του σχεδίου αυτού. Τα σχέδια είναι ικανοποιητικά. Αλλά πρέπει και να διατεθούν κατάλληλοι χρηματικοί πόροι για τη λήψη των ανάλογων μέτρων. Γνωρίζω επίσης ότι, σε πολλές χώρες, ο σιδηρόδρομος θα είχε τη δυνατότητα να μεταφέρει ακόμη περισσότερα εμπορεύματα από ό,τι σήμερα.
<P>
Η Λευκή Βίβλος που αναφέρθηκε και την οποία υπέβαλε η Αντιπρόεδρος της Επιτροπής, είναι ένα πολύ θετικό, σημαντικό βήμα προς την αναδιάρθρωση της πολιτικής μεταφορών. Η Ομάδα μας το υποστηρίζει έντονα και ελπίζω ότι η αναγγελθείσα πρόταση τροποποίησης του κανονισμού για τα ευρωπαϊκά δελτία κυκλοφορίας και η οδηγία για το κόστος των υποδομών θα υποβληθούν εγκαίρως, ώστε να μπορέσουμε να συζητήσουμε λίαν συντόμως για τη νέα μορφή των δελτίων αυτών. Τέλος, γίνεται έντονα λόγος τον τελευταίο καιρό για την ταχεία διαδικασία. Συζητήσαμε πολύ συχνά και σε μεγάλο βαθμό για το σχετικό θέμα και θα μπορούσε πραγματικά να καθιερωθεί μια ταχεία διαδικασία στον τομέα αυτό.
<P>
Οπωσδήποτε, είναι ορθό ότι δεν είναι μόνο θέμα της γενικής πολιτικής μεταφορών αλλά και του επιπέδου ασφάλειας. Χαιρετίζουμε το γεγονός ότι η Επιτροπή επιθυμεί να επιβάλει πρότυπα ασφαλείας στον τομέα αυτό. Διότι το ζήτημα αυτό μας αφορά όλους όταν διασχίζουμε επισφαλείς σήραγγες. Αναφέρθηκαν πολλά θέματα. Θέλω ακόμη να προσθέσω σε αυτά και το ζήτημα της ρύθμισης του χρόνου εργασίας ιδίως για τους οδηγούς φορτηγών οχημάτων, διότι αποτελεί μια σημαντική πτυχή, καθώς και το ζήτημα του ελέγχου, επειδή η καλύτερη νομοθεσία που θεσπίζουμε είναι άχρηστη όταν δεν ελέγχονται οι δραστηριότητες αυτές. Τα κράτη καλούνται να διαδραματίσουν ένα ρόλο και στο σχετικό τομέα.
<P>
Για εμένα και την ομάδα μου είναι σαφές ότι δεν επιδιώκουμε να δημιουργηθεί αντιδικία μεταξύ των διάφορων παραγόντων. Η Γαλλία, η Ιταλία, η Γερμανία, η Αυστρία αλλά και τα υπόλοιπα κράτη μέλη της ΕΕ έχουν δικαίωμα στην ελεύθερη μεταφορά εμπορευμάτων, όπως και οι κάτοικοι των περιφερειών των Αλπεων έχουν δικαίωμα σε ένα υγιές περιβάλλον. Το γεγονός ότι ο ΟΗΕ ανακήρυξε το επόμενο έτος "έτος του βουνού" μπορεί να φαίνεται διασκεδαστικό ή να προκαλεί την ειρωνική αντίδραση ορισμένων ατόμων. Όμως, είναι πραγματικά καιρός να δοθεί ιδιαίτερη προσοχή στην κατάσταση του περιβάλλοντος, ιδίως όσον αφορά τις Αλπεις και τα Πυρηναία. Παρεμπιπτόντως, κύριε Πρόεδρε και κύριε Επίτροπε, πρέπει να ζητήσω συγνώμη. Συμπεριφέρομαι με αγενή τρόπο διότι θα αποχωρήσω από την αίθουσα αμέσως μετά, αλλά πρέπει να μεταβώ στη Ρουμανία εκ μέρους του Κοινοβουλίου. Αυτό όμως δεν σημαίνει ότι δεν ασπαζόμαστε τις αρχές μιας πραγματικά φιλικής προς το περιβάλλον πολιτικής μεταφορών.

<SPEAKER ID=103 LANGUAGE="IT" NAME="Caveri">
Κύριε Πρόεδρε, κύριε Επίτροπε, κυρίες και κύριοι συνάδελφοι, χαίρομαι που γίνεται επιτέλους αυτή η συζήτηση. Εδώ και πολλούς μήνες, ως βουλευτής της Valle d'Aosta, ζητώ να υπάρξει κάποιος προβληματισμός στη Συνέλευση, γιατί πιστεύω ότι τα ζητήματα αυτά πρέπει να λύνονται βάσει της γραμμής του Οργάνου, που αποτελεί την εναλλακτική λύση στη στείρα διαμαρτυρία. Είναι λυπηρό να συμβαίνει αυτό την επομένη του δυστυχήματος του Saint-Gothard, το οποίο χαρακτηριζόταν ως μία από τις πιο ασφαλείς σήραγγες και μάλιστα στην Ελβετία, που είναι η μόνη ευρωπαϊκή χώρα - αν και δεν συμμετέχει στην Ένωση - που έχει πράγματι ξεκινήσει την εφαρμογή μιας πολιτικής μεταφοράς των εμπορευμάτων από τις οδικές στις σιδηροδρομικές συγκοινωνίες.
<P>
Το Mont-Blanc αποτελούσε ανέκαθεν σύμβολο: ήταν το σύμβολο του αλπινισμού, αλλά και το σύμβολο των οδικών μεταφορών, με τη σήραγγα αυτή της δεκαετίας του '60 του περασμένου αιώνα, που για πολλά χρόνια ήταν η σημαντικότερη σήραγγα των Αλπεων. Κανείς, όμως, δεν μπορούσε ποτέ να φανταστεί μια τόσο έντονη ανάπτυξη των οδικών μεταφορών και οφείλω να πω ότι η ημέρα της 24ης Μαρτίου 1999 - για όσους την έζησαν, όπως εγώ - υπήρξε μια ημέρα τραγική: αυτό που αντικρίσαμε μέσα στη σήραγγα ήταν πραγματικά κάτι το τρομακτικό.
<P>
Πιστεύω ότι όλα αυτά που συνέβησαν πρέπει να μας διδάξουν ότι οι αντίθετες ακραίες θέσεις δεν χρησιμεύουν σε τίποτα: δεν χρησιμεύουν σε τίποτα οι ακρότητες εκείνων που λένε "stop στα TIR" , εκφράζοντας μια αντιρρεαλιστική θέση που μεταθέτει τα φορτηγά σε άλλους, οραματιζόμενη την ουτοπία ενός κόσμου χωρίς μεταφορές και μετακινήσεις. "Όχι" όμως και σε όσους ζητούν "ελεύθερη διέλευση για όλους: είναι η οικονομία που το απαιτεί" . Ε λοιπόν, εγώ πιστεύω ότι αυτή είναι μια θέση αστήρικτη για τους ορεινούς πληθυσμούς όπως οι κάτοικοι της Valle d'Aosta, που εκπροσωπώ εδώ, όπως θα ήταν ένας ψευδής ποσοτικός περιορισμός. Πράγματι, εμείς ζητάμε έναν καθημερινό ποσοτικό περιορισμό των TIR, ένα σοβαρό περιορισμό. Η Εταιρία Αυτοκινητοδρόμων, την παραμονή της συνάντησης αυτής, μας ανακοίνωσε ότι, σύμφωνα με τους υπολογισμούς της σήραγγας, η κυκλοφορία θα είναι κατά 30% μειωμένη σε σχέση με την κίνηση πριν από την τραγωδία. Δεν ξέρω αν αυτό αρκεί, αλλά θα ήθελα να πω ότι οι σωστές κατευθύνσεις βρίσκονται στη Λευκή Βίβλο, στο πρωτόκολλο μεταφορών της Σύμβασης των Αλπεων, στο ελβετικό μοντέλο που αποφάσισε να πει "ναι" στα TIR αν φορολογούνται και αποφάσισε να επενδύσει τα χρήματα αυτά, μαζί με άλλα κεφάλαια, στις σιδηροδρομικές σήραγγες. Οι σιδηροδρομικές σήραγγες χρειάζονται: χρειάζεται η γραμμή Λυών-Τορίνο, όπως και η γραμμή Aosta-Martigny, το σιδηροδρομικό αυτό πρόγραμμα μπορεί να γίνει πολύ σημαντικό και στρατηγικό. Εν τω μεταξύ όμως, χρειάζονται πραγματικά και σοβαρά όρια για την ασφάλεια και το περιβάλλον.

<SPEAKER ID=104 NAME="Isler Bιguin">
Κύριε Πρόεδρε, κύριε Επίτροπε, η καταστροφή στο Saint-Gothard, με πολυάριθμα θύματα, διαψεύδει κατηγορηματικά τα επιχειρήματα που καθόρισαν την απόφαση του κ. Gayssot για την επαναλειτουργία της σήραγγας του Mont-Blanc.
<P>
Πράγματι, δεν μπορούμε να αρκεστούμε στο να θρηνούμε τα θύματα. Πρέπει επιτέλους να δράσουμε για να σταματήσουμε μια για πάντα αυτή την αλυσίδα καταστροφών. Και έχουμε πολύ σοβαρούς λόγους να απαιτούμε κάτι τέτοιο εδώ.
<P>
Από περιβαλλοντική άποψη, η επαναλειτουργία της σήραγγας του Mont-Blanc βρίσκεται σε αντίθεση με τις δεσμεύσεις της Ευρωπαϊκής Ένωσης και των κρατών μελών της σχετικά με τη μείωση της εκπομπής αερίων που προκαλούν το φαινόμενο του θερμοκηπίου. Τι νόημα έχουν, πράγματι, οι ψήφοι μας υπέρ των αειφόρων μέσων μεταφοράς και της χρήσης των σιδηροδρομικών αντί των οδικών δικτύων αν, με την πρώτη ευκαιρία που έχουμε να δείξουμε μια τέτοια αποφασιστικότητα αναφορικά με την ανατροπή της τάσης να δίδεται προτεραιότητα στις οδικές μεταφορές, η επιλογή αυτή παραμερίζεται;
<P>
Κατά τα δύο έτη των εργασιών στη σήραγγα, οι σιδηροδρομικές μεταφορές εμπορευμάτων δεν αυξήθηκαν: παρέμειναν στάσιμες στα 10,5 εκατομμύρια τόνους ετησίως, ενώ η σιδηροδρομική ικανότητα υπάρχει και τα 13,5 εκατομμύρια τόνοι που κινούνται ετησίως μέσω της σήραγγας του Mont-Blanc θα μπορούσαν να είχαν απορροφηθεί από το σιδηρόδρομο, αν είχε διπλασιαστεί η ικανότητα διέλευσης από το Mont-Cenis, από τον άξονα νοτίως της λίμνης Lιman και από τον άξονα Dijon-Valorme. Είναι ακατανόητο πώς αγνοήθηκε μια τέτοια λύση, η οποία αντιπροσωπεύει ικανότητα διέλευσης έως 20 εκατομμύρια τόνους ετησίως μέσω των σιδηροδρομικών οδών που διασχίζουν τις Αλπεις.
<P>
Πάνω σε αυτό, θα ήθελα ο Επίτροπός μας να μας ακούσει, γιατί οι προτάσεις που του υποβάλλω είναι εντελώς συγκεκριμένες. Αλλά απ' ό,τι φαίνεται δεν ακούει. Θα ήθελα, λοιπόν, να του πω ότι δεν προσυπογράφουμε σε καμία περίπτωση την ανάλυσή του για την ασφάλεια της σήραγγας του Mont-Blanc. Γι' αυτό αρνούμεθα και την επαναλειτουργία του.
<P>
Τα 200 εκατομμύρια ευρώ των εργασιών που πραγματοποιήθηκαν, χωρίς μελέτη των επιπτώσεων ούτε δημόσια έρευνα, δεν ανταποκρίνονται στις μέγιστες απαιτήσεις ασφάλειας. Η σήραγγα παραμένει ένας στενός σωλήνας (επτά μέτρων) μιας κατεύθυνσης, επιστρωμένος με ασφαλτοτάπητα, άρα εύφλεκτος, χωρίς κεντρική καταπακτή διάσωσης και χωρίς παράλληλη στοά εκκένωσης. Για την εκκένωση θα χρησιμοποιείται η παλιά στοά εξαερισμού.
<P>
Η ασφάλεια πρέπει να παραμείνει η μέγιστη δυνατή για όλα τα μέσα μεταφοράς και όχι μόνο, όπως ανακοινώσατε, για τις αερομεταφορές. Η Επιτροπή πρέπει, λοιπόν, να αρνηθεί την επαναλειτουργία της σήραγγας του Mont-Blanc και να επανεξετάσει τις προτάσεις που ο κ. Επίτροπος δεν άκουσε, αλλά οι οποίες είναι προτάσεις αντικατάστασης απολύτως ορθές, και στοχεύουν στη χρήση των σιδηροδρομικών οδών για τη διέλευση μέσω των Αλπεων.

<SPEAKER ID=105 LANGUAGE="IT" NAME="Vinci">
Κύριε Πρόεδρε, η συζήτηση αυτή γίνεται λίγες μόλις ώρες από ένα άλλο φοβερό δυστύχημα στη σήραγγα του Saint-Gothard, με δέκα διαπιστωμένους νεκρούς και ογδόντα αγνοούμενους, σύμφωνα με τις τελευταίες ειδήσεις. Η σήραγγα αυτή έχει τα ίδια χαρακτηριστικά με την ανακαινισμένη σήραγγα του Mont-Blanc: ουσιαστικά, ίδια τεχνικά χαρακτηριστικά από άποψη ασφαλείας, ίδιο πλάτος, περίπου επτά μέτρα οδοστρώματος ή, μάλλον, χειρότερα, εφόσον η σήραγγα του Mont-Blanc δεν διαθέτει παράλληλη σήραγγα. Ακούγοντας τον Επίτροπο, έφτασα σε αυτό το συμπέρασμα: νομίζω πως χρειάζονται και άλλες καταστροφές, για να πεισθεί επιτέλους η Ευρωπαϊκή Επιτροπή να εγκαταλείψει την πολιτική των Λευκών Βίβλων, που δεν εφαρμόζονται ποτέ, καθώς και τη συνεπακόλουθη αυταπάτη ότι η τεχνολογία μπορεί να λύσει κάθε πρόβλημα, κατανοώντας ότι ένα TIR 40 τόνων σε μία σήραγγα πλάτους 7 μέτρων είναι ένα θανάσιμο όπλο.
<P>
Πρέπει, κύριε Επίτροπε, να ζητήσουμε από τις ενδιαφερόμενες κυβερνήσεις την αναβολή της επαναλειτουργίας της σήραγγας του Mont-Blanc, ώστε να επαναπροσδιοριστούν με σοβαρότητα τα χαρακτηριστικά των οχημάτων στα οποία θα επιτρέπεται η διέλευση. "Όχι" στα μεγάλα TIR, λοιπόν. Αυστηρός αριθμητικός περιορισμός στις καθημερινές διελεύσεις των TIR, απαγόρευση διέλευσης σε επικίνδυνα εμπορεύματα. Μόνον έτσι μπορούν να αποφευχθούν νέες καταστροφές.

<SPEAKER ID=106 LANGUAGE="FR" NAME="Grossetκte">
Κύριε Πρόεδρε, δυστυχώς, τα γεγονότα που συνέβησαν χθες το πρωί μας επαναφέρουν στην καταστροφή της σήραγγας του Mont-Blanc, και η συζήτηση που διεξάγεται σήμερα γίνεται ακόμη πιο επίκαιρη.
<P>
Είμαι απολύτως σύμφωνος με το συνάδελφο Santini όταν λέει ότι η κατάργηση μιας διέλευσης όπως μια σήραγγα στις Αλπεις δημιουργεί τεράστια οικονομικά προβλήματα - γεγονός που καταλαβαίνω πολύ καλά -, αλλά από την άλλη, νομίζω πως είναι δυνατό να απαιτήσουμε την επαναλειτουργία της σήραγγας, αν δεν πληρούνται όλες οι προϋποθέσεις ασφαλείας.
<P>
Εξάλλου, σήμερα δεν γνωρίζουμε ακόμα τα αληθινά αίτια των ατυχημάτων που συμβαίνουν μέσα σε αυτές τις σήραγγες, και κατά συνέπεια δεν γνωρίζουμε ούτε τι εγγυήσεις πρέπει να μας δοθούν.
<P>
Αυτό που με λυπεί είναι καταρχάς ότι το Συμβούλιο δεν είναι παρόν για να παρακολουθήσει αυτή τη συζήτηση, ενώ ο Επίτροπος μας υπενθύμισε ότι πρόκειται για θέμα το οποίο εμπίπτει στην αρχή της επικουρικότητας. Αυτό που με λυπεί είναι ότι το Συμβούλιο δεν είναι παρόν για να μας πει τι σκέφτεται να κάνει στο πλαίσιο μιας χωροταξικής πολιτικής.
<P>
Δεν λαμβάνουμε ποτέ απαντήσεις στα ερωτήματα που θέτουμε σχετικά με τα πραγματικά διευρωπαϊκά δίκτυα, σιδηροδρομικά ή οδικά. Έτσι λοιπόν, κύριε Πρόεδρε, κύριε Επίτροπε, θα ευχόμουν να μπορούσαμε, στην προκειμένη περίπτωση, να ασκήσουμε από κοινού πίεση στο Συμβούλιο προκειμένου να δοθούν απαντήσεις. Δε μπορούμε, τη στιγμή που συμβαίνουν δυστυχώς καταστροφικά ατυχήματα, να θέτουμε επ' άπειρον τις ίδιες κάθε φορά ερωτήσεις, χωρίς ποτέ να λαμβάνουμε απαντήσεις, ακόμη και μετά από δύο ή τρία χρόνια.
<P>
Πιστεύω, λοιπόν, ότι σήμερα είναι απαραίτητο να θέσουμε ερωτήματα στο Συμβούλιο και να υιοθετήσουμε μια πραγματική χωροταξική πολιτική, που να περιλαμβάνει το σιδηρόδρομο και να ρυθμίζει τα διευρωπαϊκά οδικά δίκτυα έτσι ώστε να μην ξαναδούμε τέτοιες καταστροφές.

<SPEAKER ID=107 LANGUAGE="IT" NAME="Vattimo">
Κύριε Πρόεδρε, επιτρέψτε μου να εκφράσω κι εγώ τα συλλυπητήριά μου για το σοβαρό χθεσινό δυστύχημα του Saint-Gothard στις οικογένειες των θυμάτων και στους Ελβετούς πολίτες γενικότερα.
<P>
Τα δυστυχήματα στις σήραγγες των αυτοκινητοδρόμων έχουν πολλαπλασιαστεί τους τελευταίους μήνες και αυτό καθιστά ιδιαίτερα επείγουσα την ανάγκη να μην αναβάλλονται πλέον τα μέτρα ασφαλείας με Λευκές Βίβλους και γενικόλογες προτάσεις. Η επαναλειτουργία του Mont-Blanc, με σημαντική καθυστέρηση ως προς τις δεσμεύσεις που υπέγραψαν η ιταλική και γαλλική κυβέρνηση τον Ιανουάριο του 2001, πρέπει να γίνει στο πλαίσιο μιας σειράς συνθηκών που θα εγγυώνται την ασφάλεια της κυκλοφορίας και τη μείωση στο ελάχιστο των περιβαλλοντικών επιπτώσεων.
<P>
Συγκεκριμένα, θα πρέπει να τεθούν σε λειτουργία όργανα ελέγχου της κυκλοφορίας στο εσωτερικό της σήραγγας, έτσι ώστε, με την εφαρμογή των νέων τεχνολογιών και τη μόνιμη παρουσία του προσωπικού επιτήρησης, οποιοδήποτε δυστύχημα να επισημαίνεται έγκαιρα. Θα πρέπει να ρυθμίζεται η κυκλοφορία έτσι ώστε να αποφεύγεται η ταυτόχρονη παρουσία στο εσωτερικό της σήραγγας πολλών βαρέων φορτηγών, εφαρμόζοντας για παράδειγμα την εναλλασσόμενη κυκλοφορία για τα οχήματα αυτού του τύπου, αυστηρότερα όρια ταχύτητας και άλλα παρόμοια μέτρα. Θα πρέπει να συνταχθεί ένας αυστηρότατος κατάλογος των εμπορευμάτων των οποίων απαγορεύεται η διέλευση από τη σήραγγα και επ' αυτού υπενθυμίζουμε ότι το δυστύχημα του Saint-Gothard δεν θα ήταν τόσο σοβαρό αν ένα από τα δύο οχήματα δεν ήταν φορτωμένο με τόσο εύφλεκτα υλικά όπως τα ελαστικά. Θα πρέπει να ληφθούν όλα τα κατάλληλα μέτρα για την ισορροπημένη κατανομή της διέλευσης των φορτηγών οχημάτων από τις λίγες οδικές σήραγγες που ενώνουν την Ιταλία με την Ευρώπη.
<P>
Η λύση πολλών προβλημάτων που θέτουν οι οδικές σήραγγες μπορεί, φυσικά, να επιτευχθεί μόνο με την αποφασιστική μεταβίβαση της μεταφοράς εμπορευμάτων από τις οδικές στις σιδηροδρομικές συγκοινωνίες και προς αυτόν το στόχο πρέπει να κατευθύνει τις προσπάθειές της η Ένωση. Ωστόσο, η μεταβίβαση αυτή είναι μια διαδικασία που απαιτεί χρόνο και κατά συνέπεια φαίνονται μάλλον ανέφικτες οι εκκλήσεις όσων, κινούμενοι βεβαίως με τις καλύτερες οικολογικές προθέσεις - που όλοι συμμεριζόμαστε - ζητούν σήμερα το καθολικό κλείσιμο της σήραγγας του Mont-Blanc στην εμπορική κυκλοφορία. Πρέπει να σημειωθεί ότι, τουλάχιστον στην Ιταλία, οι φωνές αυτές αντιτίθενται και στην κατασκευή της νέας και ταχύτερης σιδηροδρομικής γραμμής υψηλής ταχύτητας Τορίνο-Λυών, που σχεδιάστηκε ακριβώς ενόψει μιας πιο ισορροπημένης κατανομής της μεταφοράς των εμπορευμάτων, αναδεικνύοντας την αντιφατικότητα ή έστω τον παραλογισμό των θέσεων αυτών, όσον αφορά ορισμένες ιταλικές πολιτικές δυνάμεις.
<P>
Όσο λοιπόν κι αν είναι αποδεκτές οι οικολογικές ανησυχίες για την προστασία του αλπικού περιβάλλοντος της Val d'Aosta, δεν μπορούν να μη ληφθούν υπόψη τα οικονομικά συμφέροντα που συνδέονται με τη σήραγγα, από την πλευρά και των θέσεων εργασίας, για την ίδια την περιφέρεια πρωτίστως και εν συνεχεία για ολόκληρη την Ιταλία. Τα νόμιμα αυτά συμφέροντα αντικατοπτρίζονται εξάλλου από τις δημοσκοπήσεις στην περιοχή, σύμφωνα με τις οποίες η πλειοψηφία των πολιτών βλέπει ευνοϊκά την επαναλειτουργία της σήραγγας.
<P>
Αυτό που ζητάμε είναι: η επαναλειτουργία να γίνει με τις προαναφερθείσες συνθήκες ασφαλείας και παράλληλα με μια αποφασιστική διεθνή πρωτοβουλία για την ανάπτυξη νέων σιδηροδρομικών υποδομών, μεταξύ των οποίων ξεχωρίζει η γραμμή Τορίνο-Λυών, η βελτίωση των συνθηκών δρομολόγησης της εμπορικής κυκλοφορίας στη γραμμή Torino-Bardonecchia-Amberieu, η διεύρυνση της σήραγγας του Col di Tenda και της σήραγγας Aosta-Martigny. Σε σχέση με όλα αυτά θα θέλαμε να ζητήσουμε από την ιταλο-γαλλική διακυβερνητική επιτροπή, που συγκροτήθηκε με τη δήλωση του Ιανουαρίου του 2001, να υποβάλει το συντομότερο δυνατόν έκθεση στο Ευρωπαϊκό Κοινοβούλιο.

<SPEAKER ID=108 NAME="Mayol i Raynal">
Κύριε Πρόεδρε, κύριε Επίτροπε, παρά τους αποδεδειγμένους κινδύνους, παρά την αντίθεση του πληθυσμού των κοιλάδων, αποφασίζεται λοιπόν η επαναλειτουργία της σήραγγας του Mont-Blanc για τη διέλευση των βαρέων φορτηγών. Θυσιάζουμε εκουσίως την εναλλακτική λύση του σιδηροδρόμου.
<P>
Η Maurienne, η σήραγγα του Frιjus, το Brianηonnais, ο αυχένας του Mont-Genθvre, η κοιλάδα του Chamonix αξίζουν καλύτερη τύχη από το να είναι απλό πέρασμα για τα φορτηγά, για να επαναλάβω τη φράση της οργάνωσης Ligue savoisienne. Φαίνεται, όμως, ότι, δυστυχώς, οι ομάδες συμφερόντων των οδικών μεταφορών βαρύνουν περισσότερο από την υγεία των κατοίκων, την ασφάλεια των ταξιδιωτών και το σεβασμό τοποθεσιών ανυπέρβλητης ομορφιάς.
<P>
Από τον Μάρτιο του 1999, τι έχουν κάνει τα κράτη για να αντικαταστήσουν τις οδικές με τις σιδηροδρομικές μεταφορές; Απολύτως τίποτα. Ανάμεσα στο πρώτο εξάμηνο του 2001 και το πρώτο εξάμηνο του 2000, οι σιδηροδρομικές μεταφορές εμπορευμάτων μεταξύ Ιταλίας και Γαλλίας μειώθηκαν κατά 8% και η συνδυασμένη μεταφορά κατά 10%. Μπροστά σε τόση απρονοησία, θα συμφωνήσω με το αίτημα της οργάνωσης Ligue savoisienne να διεξαχθεί πραγματογνωμοσύνη για τις αλπικές διελεύσεις μεταξύ Γαλλίας και Ιταλίας από διεθνή φορέα ανεξάρτητο από τα κράτη - όπως η Επιτροπή - και, στο μεταξύ, οι σήραγγες των Αλπεων να δοθούν κατ' αποκλειστικότητα στα τουριστικά οχήματα και στην τοπική κυκλοφορία οχημάτων αυστηρά περιορισμένου βάρους και διαστάσεων μεταξύ των κοιλάδων.

<SPEAKER ID=109 LANGUAGE="FR" NAME="Ainardi">
Κύριε Πρόεδρε, κύριε Επίτροπε, αγαπητοί συνάδελφοι, το 1999, η καταστροφή της σήραγγας του Mont-Blanc. Χθες, ένα νέο δράμα στη σήραγγα του Saint-Gothard· Αυτός ο τραγικός απολογισμός δεν είναι αποτέλεσμα της μοίρας, είναι το ανθρώπινο τίμημα για μια αντίληψη της μεταφοράς εμπορευμάτων αποκλειστικά με φορτηγά και σχετίζεται με την επιδίωξη του μέγιστου κέρδους, γεγονός που γεννά τρομερούς κινδύνους. Από τότε που διεκόπη η λειτουργία της σήραγγας του Mont-Blanc, η κοιλάδα της Maurienne, ασφυκτιά, υπομένοντας όλο τον όγκο της κυκλοφορίας. Το δράμα του Saint-Gothard θα προκαλέσει νέα μετατόπιση της κυκλοφορίας, η οποία πρέπει κάπως να απορροφηθεί. Όμως τα σημεία διέλευσης είναι ήδη μη επαρκή σε αριθμό υπό κανονικές συνθήκες. Βρισκόμαστε, λοιπόν, μπροστά σε μια μεταβατική κατάσταση και πρέπει να σκεφτούμε σφαιρικές λύσεις. Σε αυτό το πλαίσιο, η επαναλειτουργία της σήραγγας του Mont-Blanc θα προϋπέθετε τήρηση των αποστάσεων μεταξύ των οχημάτων, ρύθμιση της οδικής κυκλοφορίας, τήρηση των μερικών απαγορεύσεων κυκλοφορίας, επιβολή και τήρηση του μέγιστου αριθμού φορτηγών, σεβασμό των προσδιορισμένων ορίων για τον χρόνο εργασίας των οδηγών, συνεχή έλεγχο των προδιαγραφών ασφαλείας. Τέλος, δέσμευση για την ανάπτυξη των σιδηροδρομικών μεταφορών, χρησιμοποιώντας αμέσως τις εγκάρσιες γραμμές που υπάρχουν και οι οποίες υπο-χρησιμοποιούνται.
<P>
Είναι επείγον να αναθεωρήσουμε το σύνολο της πολιτικής μεταφοράς εμπορευμάτων στην Ευρώπη. Η δέσμευση της Ένωσης σε επίπεδο χρηματοδότησης των επενδύσεων πρέπει να είναι αποτελεσματική. Πιστεύω ότι θα πρέπει, σε αυτές τις ευαίσθητες περιοχές, να σταματήσει η μεταφορά εμπορευμάτων μέσω του οδικού δικτύου, γεγονός που συνεπάγεται την ανάγκη άμεσης επιστράτευσης των απαραίτητων μέσων ώστε να επιταχυνθεί η ανάπτυξη των σιδηροδρομικών μεταφορών. Η Ευρωπαϊκή Ένωση πρέπει σήμερα να έχει το πολιτικό θάρρος να κάνει νέες και τολμηρές επιλογές. Σας ευχαριστώ.

<SPEAKER ID=110 LANGUAGE="DE" NAME="Schierhuber">
Κύριε Πρόεδρε, τα τραγικά ατυχήματα τον τελευταίο καιρό κατέδειξαν άλλη μια φορά σε όλους μας ότι πρέπει να καλύψουμε μεγάλα κενά ιδίως στις οδικές μεταφορές, κυρίως από την άποψη της κατασκευής υποδομών για τις συνδυασμένες μεταφορές. Δεν θέλω να παρατείνω τη συζήτηση χωρίς λόγο, αλλά πρέπει να θέσω μια πολύ σαφή ερώτηση: πώς θα διοχετεύεται η κυκλοφορία αν αποκλειστούν οι σήραγγες του Mont-Blanc, του Saint-Gothard και του Saint-Bernhard; Φοβάμαι πολύ - και αυτό το φόβο εκφράζει και ο πληθυσμός της Αυστρίας και ολόκληρης της οροσειράς των Αλπεων - ότι η κυκλοφορία θα διεξάγεται μέσω του Brenner και ότι αυτή η πολύ ευαίσθητη περιφέρεια των Αλπεων θα αντιμετωπίσει σοβαρά προβλήματα που θα πλήξουν όχι μόνο το Βόρειο και το Νότιο Τιρόλο αλλά και το Τρέντο. Γι' αυτό παρακαλώ θερμά το Κοινοβούλιο να εξετάσει το ζήτημα αυτό πραγματικά από την άποψη του μέλλοντος, διότι δεν πρόκειται μόνο για την οδική ασφάλεια αλλά και για τον τόπο διαβίωσης πολλών ανθρώπων.

<SPEAKER ID=111 LANGUAGE="FR" NAME="Savary">
Κύριε Πρόεδρε, πληροφορήθηκα ότι έχω τρία λεπτά στη διάθεσή μου, αλλά δεν πειράζει. Θα ήθελα να πω γρήγορα ότι, μετά από το νέο ατύχημα που συνέβη στo Gothard, μου φαίνεται ότι υπάρχει διαφορά ανάμεσα στο να διδασκόμαστε από αυτό το ατύχημα και στο να εκμεταλλευόμαστε πολιτικά την συγκινησιακή φόρτιση που προκαλεί. Εάν χρησιμοποιήσουμε ως πρόσχημα τους θανάτους στη σήραγγα του Gothard, για τους οποίους φυσικά θρηνούμε όλοι, για να υποστηρίξουμε ότι δεν πρέπει να επαναλειτουργήσει η σήραγγα του Mont-Blanc, θα πρέπει επίσης να κλείσουν οι δίοδοι του Frιjus, του Arlberg, του Brenner και όλες οι σήραγγες των Αλπεων, στις οποίες υπάρχουν παρόμοιοι κίνδυνοι ατυχημάτων.
<P>
Αυτό θα επέφερε, φυσικά, την ολοκληρωτική παράλυση της Νότιας Ευρώπης γιατί, πολύ απλά, δεν έχουμε σήμερα άλλη επιλογή. Είναι γνωστό σε όλoυς εδώ ότι ο σιδηρόδρομος δεν είναι έτοιμος ούτε θεσμικά, ούτε τεχνικά, ούτε οικονομικά, για να αντικαταστήσει τις οδικές μεταφορές και αυτό πιστεύω ότι πρέπει να λεχθεί. Κατά συνέπεια, νομίζω ότι πρέπει να λάβουμε τόσο βραχυπρόθεσμα όσο και μακροπρόθεσμα μέτρα.
<P>
Βραχυπρόθεσμα, πρέπει να εξασφαλιστεί η ασφάλεια των σηράγγων και να ληφθούν έκτακτα μέτρα, είτε στη σήραγγα του Mont-Blanc, όπου μόλις ελήφθησαν, ή στις άλλες σήραγγες, με σκοπό τη ρύθμιση της κυκλοφορίας, έτσι ώστε να μην περνούν από εκεί επικίνδυνα φορτία, την ενίσχυση των συστημάτων ασφαλείας, διάσωσης και παρέμβασης, την επίσπευση μίας ευρωπαϊκής οδηγίας για την ασφάλεια στις σήραγγες. Συζητάμε γι' αυτά, όμως αυτό που πρέπει να υπάρξει πολύ σύντομα στην ημερήσια διάταξη είναι η σήραγγα της Arles.
<P>
Όσον αφορά τα υπόλοιπα, κυρίες και κύριοι, αγαπητοί συνάδελφοι, πιστεύω, όπως και όλοι εδώ, ότι μακροπρόθεσμα πρέπει να μπορέσουμε να απαγορεύσουμε κατηγορηματικά και οριστικά την κυκλοφορία των βαρέων φορτηγών στις σήραγγες, γιατί στην πραγματικότητα, είναι πιο επικίνδυνα· αυτό, όμως, προϋποθέτει την ύπαρξη εναλλακτικών λύσεων, τις οποίες παρουσίασε η Επιτροπή στη Λευκή Βίβλο, αλλά υπάρχουν και άλλες που πρέπει να επισπεύσουμε, όσον αφορά ιδίως τις Αλπεις, και πρόκειται ειδικά για τα δύο σιδηροδρομικά έργα, του άξονα Λυών-Τορίνο και του Brenner, καθώς και για ανάλογα έργα στα Πυρηναία, όπου η κατάσταση είναι ακόμη χειρότερη όσον αφορά την κυκλοφορία, παρόλο που δεν το θίγουμε ποτέ.
<P>
Πιστεύω ότι πρέπει επίσης να αναλάβουμε τις ευθύνες μας και να το πούμε. Ως εκ τούτου, νομίζω ότι έχουμε ακόμα να διανύσουμε πολύ δρόμο. Η Επιτροπή εκπόνησε μία εξαιρετική Λευκή Βίβλο, δίνει εξαιρετικές οδηγίες, αλλά δεν παρέχει ακόμη επαρκείς πόρους, έτσι ώστε να μπορέσουμε πολύ βραχυπρόθεσμα να αντικαταστήσουμε τις οδικές με τις σιδηροδρομικές μεταφορές· πρέπει, λοιπόν, να διαθέτουμε μέσα παρέμβασης πολύ πιο σημαντικά για τη σιδηροδρομική ικανότητα.
<P>
Τελειώνω λέγοντας ότι η κοινή γνώμη έχει μπει στο παιχνίδι της πολιτικής των μεταφορών - και αυτό είναι καλό. Η πολιτική μεταφορών δεν είναι πλέον θέμα των ειδικών, δεν είναι πλέον υπόθεση των μεγάλων κρατικών οργάνων· όλοι θα κριθούμε από τις γρήγορες λύσεις που θα μπορέσουμε να υλοποιήσουμε, τόσο εμείς οι πολιτικοί, όσο οι εργαζόμενοι στους σιδηροδρόμους και οι οδικοί μεταφορείς εμπορευμάτων. Τελειώνω λέγοντας ότι αποβλέπω εξίσου στο να μην αρκεστούμε στην επιβολή περιορισμών, απορρίπτοντας όλες τις λύσεις, και φρονώ ότι, καθόσον αφορά τη συγκοινωνία Βορρά-Νότου, θα έπρεπε να θέσουμε ξανά το ζήτημα της προσαρμογής της διώρυγας Ρήνου-Ροδανού ώστε να δέχεται σκάφη μεγάλου εκτοπίσματος.
<P>
Δεν μπορούμε να λέμε ότι δεν πρέπει να κυκλοφορούν οχήματα, και συγχρόνως να απορρίπτουμε μία ποτάμια οδό, η οποία θα συνέβαλλε σε μεγάλο βαθμό στην αποσυμφόρηση αυτής της κυκλοφορίας.

<SPEAKER ID=112 LANGUAGE="DE" NAME="Fischler">
Κύριε Πρόεδρε, αξιότιμοι κυρίες και κύριοι βουλευτές, σας ευχαριστώ καταρχάς για τη συμβολή σας στη συζήτηση αυτή, η οποία ήταν πολύ εποικοδομητική και επεδίωκε την επίλυση αυτού του σοβαρότατου προβλήματος. Όσον αφορά το συγκεκριμένο ζήτημα της υπογραφής της Σύμβασης των Αλπεων, η Επιτροπή θα επιδιώξει να συμβάλει στην υπογραφή του κειμένου αυτού και από το Συμβούλιο, ήδη υπό τη βελγική Προεδρία.
<P>
Από την άλλη πλευρά, προτεραιότητα έχουν βέβαια τα θέματα ασφάλειας. Πιστεύω ότι δεν είναι αποδοτική η απλή μετατόπιση όλων των ζητημάτων της ασφάλειας στο ευρωπαϊκό επίπεδο. Στον τομέα αυτό, κάθε παράγοντας οφείλει να αναλάβει την ευθύνη που του αναλογεί. Οι εθνικές αρχές οφείλουν να επωμιστούν την ευθύνη τους όπως και εμείς τη δική μας, αλλά δεν μπορούμε να αναλάβουμε εμείς την ευθύνη των εθνικών αρχών.
<P>
Είναι γεγονός ότι τα ζητήματα της επαναλειτουργίας και των προτύπων ασφαλείας πρέπει να διευθετηθούν κατά πρώτο λόγο από τις αρχές της Γαλλίας και της Ιταλίας. Υπάρχει μια διαδικασία προς το σκοπό αυτό. Η διαδικασία αυτή έχει ολοκληρωθεί και το αποτέλεσμά της έχει γνωστοποιηθεί. Αφού οι αρχές αυτές κατέληξαν στο συμπέρασμα ότι η επαναλειτουργία της σήραγγας δικαιολογείται, τότε η σήραγγα μπορεί να τεθεί πάλι σε λειτουργία. Από την άλλη πλευρά, πρέπει επίσης να είναι σαφές σε ευρωπαϊκή κλίμακα ότι μπορούμε να αναλάβουμε δράση μόνο βάσει των αρμοδιοτήτων που μας έχουν ανατεθεί. Όπως έχουν τα πράγματα, η Λευκή Βίβλος, που υπέβαλε η συνάδελφός μου, κ. de Palacio, είναι αυτή που θα συμβάλει μεταξύ άλλων, αφενός, στον προσδιορισμό αυτών των αρμοδιοτήτων, αλλά και, αφετέρου, στην ανάληψη μέριμνας ώστε να καταστούν οι μεταφορές ακόμη πιο ασφαλείς και να αντιμετωπιστούν οι περιβαλλοντικές επιπτώσεις τους κατά τρόπο που να μην επιβαρύνονται περαιτέρω οι ιδιαίτερα ευπαθείς περιοχές της Ευρωπαϊκής Ένωσης.
<P>
Όσον αφορά το θέμα του κανονισμού για τα ευρωπαϊκά δελτία κυκλοφορίας, το 2002 θα υποβάλουμε σχετική πρόταση, όπως ανέφερα. Από την άποψη αυτή, θα εξετάσουμε επίσης κατά πόσο είναι απαραίτητο να θεσπίσουμε μια μορφή μεταβατικής ρύθμισης σε σχέση με τη συμφωνία διαμετακόμισης με τη Δημοκρατία της Αυστρίας. Αυτό εξαρτάται στην ουσία από το ερώτημα πόσο σύντομα θα μπορέσουν σε τελική ανάλυση τα κράτη μέλη και το Ευρωπαϊκό Κοινοβούλιο να συμφωνήσουν όσον αφορά το περιεχόμενο της Λευκής Βίβλου. Διότι όταν θα είμαστε σε θέση να θεσπίσουμε μια κατάλληλα βελτιωμένη νέα οδηγία για το κόστος των υποδομών και να υιοθετήσουμε και τις άλλες πτυχές της Λευκής Βίβλου, τότε μόνο θα είναι πραγματικά δυνατή η υλοποίηση αυτών των στόχων.
<P>
Η απάντηση στο ερώτημα αυτό είναι λοιπόν αυτονόητη. Η Επιτροπή δεν έχει τη δυνατότητα - ιδίως από νομική άποψη - να απορρίψει την επαναλειτουργία της σήραγγας του Mont-Blanc. Υποστηρίζω όμως έντονα τη διεξαγωγή μιας συζήτησης για τη νέα Λευκή Βίβλο με την κατάλληλη ένταση, ώστε να καταστεί δυνατή η λήψη συγκεκριμένων αποφάσεων το συντομότερο δυνατό.

<SPEAKER ID=113 NAME="Πρόεδρος">
Ευχαριστώ πολύ, Επίτροπε κύριε Fischler.
<P>
Κύριοι βουλευτές, φθάσαμε στο τέλος της δήλωσης της Επιτροπής σχετικά με την επαναλειτουργία της σήραγγας του Λευκού Όρους πολύ πριν από την προβλεπόμενη στιγμή. Η ακόλουθη έκθεση, η έκθεση του κ. Lannoye, πρέπει να συζητηθεί σε μία συγκεκριμένη ώρα, δηλαδή στις 16.00. Επομένως, δεν μας απομένει άλλη λύση παρά να διακόψουμε τη συνεδρίαση και να τη συνεχίσουμε την προβλεπόμενη στιγμή.
<P>
(Η συνεδρίαση διακόπτεται στις 15.46 και συνεχίζεται στις 16.00)

<CHAPTER ID=4>
Αλιεία και μείωση της φτώχειας
<SPEAKER ID=114 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (A5-0334/2001) του κ. Lannoye, εξ ονόματος της Επιτροπής Ανάπτυξης και Συνεργασίας, σχετικά με την ανακοίνωση της Επιτροπής για την αλιεία και τη μείωση της φτώχειας (COM(2000) 724 - C5-0071/2001 - 2001/2032(COS).

<SPEAKER ID=115 LANGUAGE="FR" NAME="Lannoye">
Κύριε Πρόεδρε, αυτή η ανακοίνωση της Επιτροπής αφορά ένα κεφαλαιώδες ζήτημα για τις αναπτυσσόμενες χώρες: πώς μπορεί η αλιευτική πολιτική που ασκείται σε αυτές τις χώρες να συμβάλει στη μείωση της φτώχειας;
<P>
Θα σας παρουσιάσω εδώ το ψήφισμα που εγκρίθηκε από την Επιτροπή Ανάπτυξης και Συνεργασίας στο πλαίσιο μίας ιδιόμορφης διαδικασίας - της διαδικασίας Hughes -, η οποία σχετίζεται στενά με την αλιευτική πολιτική, και οφείλω να πω ότι το ψήφισμα ενσωματώνει πλήρως τη γνωμοδότηση της Επιτροπής Αλιείας.
<P>
Σ' αυτήν την έκθεση και σ' αυτό το ψήφισμα, διαπιστώνουμε δύο πράγματα: πρώτον, στις ΛΑΧ, η αντίστοιχη συνεισφορά των παράκτιων κοινοτήτων στην επισιτιστική ασφάλεια και στην απασχόληση αποτελεί τον κινητήριο μοχλό για την αειφόρο ανάπτυξη αυτών των περιοχών και τη μείωση της φτώχειας. Δεύτερον - και αυτή η διαπίστωση είναι δυστυχώς λιγότερο θετική -, διαπιστώνουμε μία συνεχή μείωση των αλιευτικών πόρων στις αλιευτικές ζώνες αυτών των αναπτυσσόμενων χωρών.
<P>
Στο πλαίσιο των αλιευτικών σχέσεων μεταξύ της Ευρωπαϊκής Ένωσης και των αναπτυσσόμενων χωρών, η Επιτροπή Ανάπτυξης και Συνεργασίας εκτιμά ότι πρέπει να τεθούν σε εφαρμογή οι αρχές του Κώδικα Συμπεριφοράς για Υπεύθυνη Αλιεία του FAO. Υπενθυμίζω τα κύρια στοιχεία αυτού του κώδικα: εφαρμογή της αρχής της προφύλαξης στη διαχείριση των πόρων, προτεραιότητα στις ανάγκες των παράκτιων πληθυσμών των αναπτυσσόμενων χωρών και, ιδιαίτερα, στην αλιεία μικρής κλίμακας και στην παραδοσιακή αλιεία, συμμετοχή των άμεσα ενεχομένων παραγόντων, δηλαδή των τοπικών πληθυσμών, και τέλος, συνεργασία σε υποπεριφερειακό, περιφερειακό και παγκόσμιο επίπεδο, με σκοπό την προώθηση της διατήρησης και της διαχείρισης των αποθεμάτων.
<P>
Για να γίνει αυτό, η Επιτροπή Ανάπτυξης προτείνει έναν ορισμένο αριθμό σημαντικών στρατηγικών στοιχείων, τα οποία επικεντρώνονται στη διασφάλιση της συνοχής μεταξύ των τομεακών πολιτικών της Ευρωπαϊκής Ένωσης και της αναπτυξιακής πολιτικής. Αναφέρομαι, βεβαίως, ιδιαίτερα στην αλιευτική πολιτική, αλλά και στην περιφερειακή πολιτική.
<P>
Πρώτο προτεινόμενο στοιχείο στο ψήφισμα: η αναπτυξιακή πολιτική πρέπει να δώσει μεγαλύτερη προσοχή στον τομέα της αλιείας, καταρτίζοντας έγγραφα στρατηγικής συνεργασίας ειδικά για κάθε χώρα, βασιζόμενης στον πολιτικό διάλογο μεταξύ της Ευρωπαϊκής Ένωσης και της ενεχόμενης χώρας.
<P>
Δεύτερο στοιχείο: η βελτίωση των συνθηκών διαβίωσης στις παράκτιες κοινότητες πρέπει να λαμβάνεται υπόψη, στο πλαίσιο των διαφόρων τομέων παρέμβασης κατά προτεραιότητα που ορίζονται σε αυτή τη στρατηγική συνεργασίας.
<P>
Τρίτο στοιχείο: πρέπει να τεθούν σε λειτουργία ειδικοί μηχανισμοί για την ενίσχυση των οργανώσεων του τομέα της αλιείας, και ειδικότερα του τομέα μεταποίησης των αλιευτικών προϊόντων. Αναφέρομαι στις γυναικείες οργανώσεις, οι οποίες είναι εξαιρετικά σημαντικές στις αναπτυσσόμενες χώρες και έχουν σχετικά λίγα μέσα για να λειτουργήσουν.
<P>
Τέταρτο στοιχείο: η εφαρμογή της αρχής της προφύλαξης σημαίνει, στο πλαίσιο των αλιευτικών συμφωνιών, μία σοβαρή προκαταρκτική επιστημονική αξιολόγηση των διαθέσιμων πόρων·σε περίπτωση αμφιβολιών, πρέπει να εφαρμοστεί αποτελεσματικά αυτή η αρχή της προφύλαξης, δηλαδή πρέπει να πάρουμε ως βάση τη χειρότερη υπόθεση.
<P>
Πέμπτο στοιχείο: είναι σημαντικό να υποστηρίξει η Ευρωπαϊκή Ένωση τα προγράμματα εποπτείας και ελέγχου στις Αποκλειστικές Οικονομικές Ζώνες των αναπτυσσόμενων χωρών. Ξέρουμε όλοι ότι ορισμένες από αυτές τις χώρες δεν διαθέτουν τα απαραίτητα τεχνικά μέσα για να πραγματοποιήσουν αυτούς τους ελέγχους και να ασκήσουν αυτήν την εποπτεία. Είναι, λοιπόν, σημαντικό να συμβάλει η Ευρωπαϊκή Ένωση προς αυτήν την κατεύθυνση, για να αποφευχθεί η υπεραλίευση και οι πειρατικές συμπεριφορές ορισμένων σκαφών. Σε αυτό το πνεύμα, πρέπει επίσης να ενισχυθούν αυτές οι χώρες στον αγώνα ενάντια στις σημαίες ευκαιρίας και σε άλλα σκάφη που αλιεύουν παράνομα μέσα στις δικές τους Αποκλειστικές Οικονομικές Ζώνες.
<P>
Τέλος, στο ψήφισμα, ζητάμε από το Συμβούλιο την τροποποίηση του ΧΜΠΑ, ώστε να απαγορευτούν οι επιδοτήσεις προς τους κοινοτικούς πλοιοκτήτες της Κοινότητας, οι οποίοι μεταφέρουν τα πλοία τους σε χώρες που προσφέρουν σημαίες ευκαιρίας.
<P>
Δεν αναφέρθηκε σε όλα τα σημεία, αλλά ο συνάδελφος Varela, της Επιτροπής Αλιείας, θα έχει τη χαρά να υπογραμμίσει όσα προτάθηκαν ειδικά από την επιτροπή του.

<SPEAKER ID=116 LANGUAGE="ES" NAME="Varela Suanzes-Carpegna">
. (ES) Κύριε Πρόεδρε, κύριε Επίτροπε, αγαπητοί συνάδελφοι, η Επιτροπής Αλιείας ενέκρινε ομόφωνα την έκθεση της οποίας ήμουν εισηγητής και η οποία συμπεριλαμβάνεται σήμερα στην έκθεση Lannoye. Ζήτησα τη διαδικασία Hughes, διότι το θέμα αφορά τόσο την αλιεία όσο και την αναπτυξιακή συνεργασία.
<P>
Πιστεύω, ειλικρινά, ότι από την πλευρά της Επιτροπής Αλιείας βελτιώσαμε σημαντικά το αρχικό σχέδιο της έκθεσης Lannoye. Συμβάλαμε στην εστίαση και την εξισορρόπηση της αποκλειστικής προσέγγισης - από την πλευρά της αναπτυξιακής συνεργασίας και, ιδιαίτερα, από την Ομάδα των Πρασίνων - η οποία υπήρχε σχετικά με αυτό το θέμα.
<P>
Οι διεθνείς συμφωνίες αλιείας δεν είναι επιζήμιες ούτε για την αλιεία, ούτε για την Ευρωπαϊκή Ένωση, ούτε για τις τρίτες χώρες, όπως συχνά θέλουμε να ισχυριζόμαστε. Αντιθέτως, είναι ωφέλιμες για όλους. Αυτό το κοινό όφελος πρέπει να επιδιώκουμε για όλους, και αυτό δεν μπορεί να επιτευχθεί μόνο από την ΚΑΠ. Η πολιτική της αναπτυξιακής συνεργασίας πρέπει να εμπλακεί περισσότερο, με περισσότερα, οικονομικά, χρηματοδοτικά και τεχνικά μέσα, όπως ζητά η έκθεσή μας και αποδεικνύουν τα στοιχεία που προσκομίζουμε στην αιτιολογική έκθεση.
<P>
Οι διεθνείς συμφωνίες αλιείας είναι εμπορικές συμφωνίες, όπως αναγνώρισε το Συμβούλιο της Ευρωπαϊκής Ένωσης, μολονότι διαθέτουν κάθε φορά περισσότερα ίδια κεφάλαια για τη συνεργασία, αλλά είναι απαραίτητα για την κάλυψη του ελλείμματος στον ανεφοδιασμό της Ευρωπαϊκής Ένωσης με αλιεύματα και για την απασχόληση σε ευρωπαϊκές περιφέρειες υπαγόμενες στον Στόχο 1, στις οποίες έχουμε την υποχρέωση να δώσουμε προτεραιότητα. Η απασχόληση και η οικονομική και κοινωνική συνοχή στην Ευρώπη είναι θεμελιώδεις πολιτικές αρχές της Ένωσης.
<P>
Να διατηρήσουμε τους πόρους των τρίτων κρατών; Βεβαίως. Υπάρχει κανείς που είναι μεγαλύτερος υπέρμαχος της διατήρησης των φυσικών πόρων από την ίδια την Ευρωπαϊκή Ένωση; Μήπως άλλες ξένες αλιευτικές δυνάμεις, ασιατικές, παραδείγματος χάρη, που θα καταλάμβαναν τη θέση μας αν εμείς αποχωρούσαμε, θα σέβονταν περισσότερους τους αλιευτικούς πόρους; Ασφαλώς όχι.
<P>
Πιστεύω ότι οι κριτικές που γίνονται στην έκθεση Lannoye σχετικά με τις συμφωνίες με τη Μαυριτανία και τη Σενεγάλη είναι εντελώς αβάσιμες. Διαφωνώ επίσης με την περιφερειακή προσέγγιση που προτείνεται, διότι οι διεθνείς συμφωνίες αλιείας γίνονται σε αποκλειστικές οικονομικές ζώνες, που υπάγονται στην κυριαρχία τρίτων κρατών, και κάθε κράτος είναι κυρίαρχο και έχει διαφορετικά πολιτικά και οικονομικά συμφέροντα. Η πολυμερής συνεργασία σε διεθνή ύδατα είναι κάτι εντελώς διαφορετικό.
<P>
Πιστεύω, κύριε Πρόεδρε, ότι το Κοινοβούλιό μας έκανε ένα αποφασιστικό βήμα. Ζητάμε πάντα από την Επιτροπή να συντονίσει τις αρμοδιότητές της για τη συνεργασία και την αλιεία. Το Κοινοβούλιο έδωσε το παράδειγμα συντονίζοντας δύο επιτροπές και πιστεύω ότι αυτός είναι ο σωστός δρόμος για να προασπίσουμε τα ευρωπαϊκά συμφέροντα, συνδυάζοντας αρχές που όλοι ασπαζόμαστε, όπως είναι η διατήρηση των φυσικών πόρων της ανθρωπότητας και η εξάλειψη της φτώχειας στον τρίτο κόσμο, η οποία προϋποθέτει την αναπτυξιακή συνεργασία.

<SPEAKER ID=117 NAME="Almeida Garrett">
Κύριε Πρόεδρε, κύριοι βουλευτές, κύριε Επίτροπε, όπως όλοι γνωρίζουμε, το να καταστήσουμε συμβατές μεταξύ τους διάφορες κοινοτικές πολιτικές είναι αναγκαίο καθήκον, αλλά δεν είναι πάντα εύκολο. Απλώς, όταν ο επιδιωκόμενος στόχος είναι η καταπολέμηση της φτώχειας στον κόσμο, το έργο μας δεν καθίσταται μόνο απαραίτητο αλλά και επείγον.
<P>
Τα ψάρια είναι για όλους μας ανεπαρκές αγαθό. Για τους παράκτιους πληθυσμούς των φτωχότερων χωρών που ζουν αποκλειστικά από την αλιεία είναι πολύτιμος πόρος, από αυτόν εξαρτάται η ίδια η επιβίωση των ανθρώπινων κοινοτήτων τους. Εκφράζουμε επομένως την ικανοποίησή μας για την ανακοίνωση της Επιτροπής σχετικά με την αλιεία και τη μείωση της φτώχειας και υποστηρίζουμε την έκθεση του συναδέλφου μας κ. Paul Lannoye, οι οποίες με ευφυή τρόπο καθορίζουν αρχές και υποδεικνύουν κατευθύνσεις που θα επιτρέψουν τη συμφιλίωση του εφοδιασμού της κοινοτικής αγοράς και των αλιευτικών δραστηριοτήτων, της μεταποίησης και της εμπορίας ιχθύων των χωρών με τις οποίες συνάπτουμε αλιευτικές συμφωνίες.
<P>
Η γνωστή κινέζικη παροιμία που διδάσκει, ως υπεύθυνη συμπεριφορά, "να μην δίνουμε ψάρια, αλλά να μάθουμε στους ανθρώπους να ψαρεύουν" , ισχύει επίσης στην περίπτωση αυτή αν και με ορισμένες προσαρμογές, διότι τα ψάρια που αλιεύουμε εκεί είναι πρωτίστως ένα αγαθό άλλων. Επομένως, η προώθηση της επιστημονικής έρευνας όσον αφορά τους πόρους και η δίκαιη κοινοποίηση αυτών των γνώσεων στις αναπτυσσόμενες χώρες, η στήριξη για την οργάνωση τοπικών κοινοτήτων που εξαρτώνται από την αλιεία, η ενίσχυση και η προώθηση των μηχανισμών περιφερειακής συνεργασίας και η υποστήριξη της καταπολέμηση των σημαιών ευκαιρίας και της παράνομης αλιείας είναι μόνο ορισμένα από τα μέτρα που μας αποδεικνύουν ότι η προτεινόμενη τώρα κατεύθυνση είναι η ορθή κατεύθυνση που πρέπει από κοινού να ακολουθήσουμε.

<SPEAKER ID=118 LANGUAGE="ES" NAME="Miguιlez Ramos">
Κύριε Πρόεδρε, σε πολλές περιπτώσεις, έχω εκφράσει, όπως και πολλοί συνάδελφοι, την λύπη μου για την έλλειψη συντονισμού μεταξύ των διαφόρων κοινοτικών πολιτικών και μεταξύ των διαφόρων γενικών διευθύνσεων της Επιτροπής. Και το ίδιο θα μπορούσα να πω και για τις κοινοβουλευτικές επιτροπές αυτού του Σώματος. Μεταξύ της ΚΑΠ και της Αναπτυξιακής Συνεργασίας δεν θα έπρεπε να υπάρχουν αντιφάσεις αν τα κοινοτικά μέσα - συγκεκριμένα, ο προϋπολογισμός - ήταν πιο διαφανή.
<P>
Η Ευρωπαϊκή Ένωση χρηματοδοτεί την αλιευτική συνεργασία μ' αυτές τις χώρες μέσω δύο οδών: των διεθνών αλιευτικών συμφωνιών και των προγραμμάτων που χρηματοδοτεί το Ευρωπαϊκό Ταμείο Ανάπτυξης. Ένα ολοένα πιο σημαντικό κάθε φορά μέρος της οικονομικής αντιστάθμισης των συμφωνιών προορίζεται γι' αυτόν τον σκοπό (στη συμφωνία της Μαδαγασκάρης, το 62%), που δεν είναι, βέβαια, η ιδανική κατάσταση, εφόσον η ΚΑΠ καλείται να χρηματοδοτήσει δράσεις ή αποζημιώσεις που δεν έχουν καμία σχέση με τους πραγματικούς της σκοπούς.
<P>
Ψεύδονται εκείνοι που λένε ότι η Κοινότητα δεν ευνοεί τον αλιευτικό τομέα των αναπτυσσόμενων χωρών. Απαντώντας σε μία ερώτηση που διατύπωσα πρόσφατα, ο Επίτροπος Nielson μου εξηγεί ότι η Κοινότητα έχει αναλάβει, με τη χρηματοδότηση του Ευρωπαϊκού Ταμείου Ανάπτυξης, 334 προγράμματα, σχέδια ή δράσεις για την στήριξη του αλιευτικού τομέα αυτών των χωρών, με μία χρηματοδότηση 421 εκατομμυρίων ευρώ. Σας υπενθυμίζω ότι η πιο σημαντική αλιευτική συμφωνία σήμερα, εκείνη με τη Μαυριτανία, μεταφράζεται σε περίπου 80 εκατομμύρια ευρώ ετησίως.
<P>
Θεωρώ ότι τίποτα δεν μπορεί να ωφεληθεί περισσότερο από την ανάπτυξη των αναπτυσσόμενων χωρών απ' ότι το αμοιβαίο εμπόριο με την Ευρωπαϊκή Ένωση. Οι συμφωνίες αλιείας τους επιτρέπουν να εξασφαλίσουν οικονομικούς πόρους με την εκχώρηση στον κοινοτικό στόλο δικαιωμάτων αλιείας σε ορισμένα φτωχά αποθέματα, για την αλίευση, την μεταποίηση και την εμπορευματοποίηση των οποίων απαιτούνται περίπλοκες επιχειρήσεις και μέσα που εκείνες δεν διαθέτουν. Κατά τον ίδιο τρόπο θα ήταν ανόητο να εναντιωθούμε στην εξαγωγή των γεωργικών προϊόντων των χωρών αυτών στην Ευρώπη, θα ήταν βαρβαρότητα να τους αρνηθούμε τη δυνατότητα να πουλήσουν σε διεθνείς τιμές τα πλεονάζοντα ιχθυοαποθέματά τους.
<P>
Αυτή η τόσο λανθασμένη προσέγγιση αναπτυξιακής βοήθειας, θα μας οδηγούσε επίσης να εμποδίσουμε την εισαγωγή ορυκτών προϊόντων από τις αναπτυσσόμενες χώρες ή να ζητήσουμε από τις ευρωπαϊκές ενεργειακές επιχειρήσεις να εγκαταλείψουν αυτές τις χώρες, ούτως ώστε οι εκμεταλλεύσεις να πραγματοποιούνται από τοπικές επιχειρήσεις και να μην πληρώνουμε στην Γκαμπόν ή τη Νιγηρία τη διεθνή τιμή ανά βαρέλι πετρελαίου.
<P>
Τέλος, πρέπει να πούμε ότι τα αλιεύματα στα οποία δραστηριοποιείται ο κοινοτικός στόλος απατώνται σε διεθνή ύδατα, όχι της κυριαρχίας της τάδε ή της δείνα χώρας, αλλά σε αποκλειστικές οικονομικές ζώνες, σύμφωνα με τη Συνθήκη του Διεθνούς Δικαίου της Θάλασσας, η οποία υποχρεώνει όλες τις χώρες να παραχωρούν σε τρίτους τα πλεονάζοντα αποθέματα στις ζώνες αυτές που εκείνες δεν μπορούν να εκμεταλλευτούν. Όλα αυτά μέσα στο πλαίσιο μίας αειφόρoυ διαχείρισης των πόρων, την οποία επιδιώκει η ΚΑΠ. Η αλιεία που πραγματοποιεί ο κοινοτικός στόλος που δραστηριοποιείται σ' αυτά τα ύδατα είναι συμβατή με τους τοπικούς βιοτεχνικούς αλιευτικούς στόλους που διατηρούν το μονοπώλιο στην ζώνη των 12 μιλίων. Ένα ενδιαφέρον σχέδιο για όλους θα ήταν να βοηθήσουμε αυτές τις χώρες να διαχειρίζονται καλύτερα αυτή τη ζώνη όπου παράγονται οι γόνοι και υπάρχει η μεγαλύτερη συγκέντρωση ιχθυδίων.
<P>
Συγχαίρω τον κ. Lannoye για την εξαιρετική του έκθεση και ζητώ απ' όλους να συνεχίσουμε να εργαζόμαστε μ' αυτό το πνεύμα συνεργασίας.

<SPEAKER ID=119 NAME="Van den Bos">
Κύριε Πρόεδρε, οι μικροί αλιείς χάνουν το τρένο επειδή πλεονάζουν οι μεγάλοι πλούσιοι αλιείς. Η Ευρωπαϊκή Ένωση πάσχει από σοβαρό έντονα πλεονάζον δυναμικό στον τομέα της αλιείας και επιλύει αυτό το πρόβλημα μετατοπίζοντας την παραγωγή μερικώς σε αναπτυσσόμενες χώρες. Αντί να εξυγιάνει τον αλιευτικό τομέα, δίδονται πάνω από ένα δισεκατομμύριο ευρώ από τα δημόσια ταμεία.
<P>
Φυσικά οι κυβερνήσεις των φτωχών χωρών λαμβάνουν ευχαρίστως μεγάλα ποσά επιτρέποντας τη μεγάλης κλίμακας αλιεία στα ύδατά τους. Αλλά είναι προτιμότερο να αναπτυχθεί ο αλιευτικός τομέας στις ίδιες τις οικονομικά ασθενέστερες χώρες παρά να αφεθούν οι ντόπιοι αλιείς να ταλαντεύονται στα καραβάκια τους, ενώ τα γιγαντιαία κέρδη των αλιευμάτων πηγαίνουν στους λογαριασμούς των μεγάλων ευρωπαίων πλοιοκτητών.
<P>
Δυστυχώς, οι ακριβείς συνέπειες για τα αλιευτικά αποθέματα και το περιβάλλον παραμένουν άγνωστες. Είναι όμως σίγουρο ότι οι μικρές τοπικές επιχειρήσεις δεν μπορούν να ανταγωνιστούν χωρίς επιδοτήσεις ή κρατικές ενισχύσεις και έτσι θα συνεχίσουν να ζουν στο περιθώριο. Σε σύντομο χρονικό διάστημα θα πρέπει να περιοριστούν ειδικά οι ισπανικοί και οι πορτογαλικοί στόλοι.
<P>
Επιπλέον πρέπει να καταστεί πολύ πιο αυστηρός ο έλεγχος από τις ίδιες τις αναπτυσσόμενες χώρες στη διάθεση της χρηματικής αντιστάθμισης. Η διάθεση αυτής της αντιστάθμισης πρέπει να περιλαμβάνεται σε μία συγκεκριμένη πολιτική για την καταπολέμηση της φτώχειας. Επίσης πρέπει να αυξηθεί κατά πολύ η συμμετοχή της τοπικής αλιείας στη διάθεση αυτής της αντιστάθμισης. Η ευρωπαϊκή αλιευτική πολιτική πρέπει να ευθυγραμμισθεί πολύ περισσότερο με την αναπτυξιακή πολιτική της Ευρώπης.
<P>
Η Ευρωπαϊκή Ένωση πρέπει να παράσχει συστηματικά τεχνική υποστήριξη για να μεταφέρει τη γνώση για τους αλιευτικούς πόρους στις αναπτυσσόμενες χώρες. Η μεγαλύτερη σημασία πρέπει να δοθεί στο να αποκτήσουν οι ίδιες οι φτωχές χώρες την τεχνογνωσία, το δυναμικό και τις επενδύσεις που χρειάζονται για να μπορούν να αλιεύουν υπεύθυνα στα ύδατά τους. Μακροπρόθεσμα πρέπει να απαλλαγούμε από αυτές τις αλιευτικές συμφωνίες, οι οποίες διατηρούν τους πλεονάζοντες Ευρωπαίους αλιείς και αποβαίνουν σε βάρος των αναπτυσσομένων χωρών.

<SPEAKER ID=120 LANGUAGE="ES" NAME="Fernαndez Martνn">
Κύριε Πρόεδρε, μία συζήτηση σχετικά με την φτώχεια και την αλιεία, δεν είναι απλή. Και, αν ο εισηγητής ανήκει στην Ομάδα των Πρασίνων, η προσπάθεια σύνθεσης του κ. Lannoye είναι άξια επαίνου. Η φτώχεια είναι σήμερα το κύριο πρόβλημα στον κόσμο και, δυστυχώς, θα συνεχίσει να είναι για πολλά χρόνια. Για ορισμένες από τις πιο φτωχές χώρες του κόσμου, η αλιεία αποτελεί έναν από τους κύριους πόρους τους. Επιπλέον για ένα μεγάλο αριθμό εξ αυτών, είναι ο μοναδικός οικονομικός τους πόρος.
<P>
Η Μοζαμβίκη, η οποία λαμβάνει από την εξαγωγή των οστρακοειδών το 75 % των συνολικών της εσόδων, είναι ένα χαρακτηριστικό παράδειγμα ενός μοντέλου μη βιώσιμης ανάπτυξης. Ο εισηγητής, κ. Lannoye είναι αξιέπαινος που μας πρότεινε ένα κείμενο που τείνει να είναι ρεαλιστικό, αλλά διατηρεί μία υγιή δόση ουτοπίας.
<P>
Σχετικά με την πρόταση της Επιτροπής, οφείλω να πω ότι είναι συνεπής με τον στόχο να ανταποκριθεί στα ευρωπαϊκά συμφέροντα, εναρμονίζοντάς τα με ένα πλαίσιο αναφοράς για την ανάπτυξη των χωρών για τις οποίες η αλιεία αποτελεί ένα ουσιαστικό πόρο για την καταπολέμηση της φτώχειας.
<P>
Ανέφερε την περίπτωση της Μοζαμβίκης, αλλά δεν θα ήταν δίκαιο αν δεν έλεγα ότι αυτή η αφρικανική χώρα παρουσιάζει και άλλες πολύ θετικές πτυχές στις προσπάθειες να προχωρήσει μπροστά, και οφείλω να πω ότι υπάρχουν επίσης άλλες αφρικανικές χώρες οι οποίες ενεργούν σωστά στο θέμα της αλιείας, όπως είναι η περίπτωση της Ναμίμπια, για να δώσουν απλώς ένα παράδειγμα.
<P>
Θεωρώ σημαντικό να τονίσω την αναγκαιότητα, από την πλευρά της Ένωσης, να είμαστε ιδιαίτερα προσεχτικοί στην τήρηση του κώδικα δεοντολογίας για μία υπεύθυνη αλιεία, για την οποία έχουμε δεσμευτεί ως μέλη του FAO. Πρέπει να ελπίζουμε ότι οι αρχές των αναπτυσσόμενων χωρών θα καταβάλλουν την ίδια προσπάθεια. Είναι αλήθεια ότι ορισμένες πρακτικές - όπως ανέφερε ο κ. Lannoye - συγκεκριμένων περιπτώσεων απορρίπτονται εκ μέρους των κοινοτικών ιθυνόντων, όμως είναι επίσης αλήθεια, ότι, ορισμένες φορές, αυτές οι πρακτικές δεν θα ήταν εφικτές χωρίς την απαραίτητη συνεργασία των εμπλεκόμενων τοπικών υπαλλήλων.
<P>
Το πρόβλημα είναι σοβαρό και σύνθετο και, γι' αυτόν το λόγο, επαναλαμβάνω είναι αξιέπαινες οι προσπάθειες της Επιτροπής και του εισηγητή που μας παρέχουν μία ισορροπημένη γενική κατεύθυνση σχετικά με το θέμα.

<SPEAKER ID=121 LANGUAGE="ES" NAME="Martνnez Martνnez">
Κύριε Πρόεδρε, σε μία συνάντηση Πορτογάλων και Ισπανών σοσιαλιστών, στο Σαντιάγκο ντε Κομποστέλα, πριν μερικές μέρες, λέγαμε ότι οι πολιτικές της Ευρωπαϊκής Ένωσης πρέπει να κρίνονται πάντα σε συνάρτηση με την προστιθέμενη αξία που συνεισφέρουν στον τομέα της κοινωνικής συνοχής. Επιμείναμε λοιπόν ότι η Ένωση μας πρέπει να είναι, μεταξύ άλλων, αλλά πρωταρχικά για μας, ένα σημαντικό πλαίσιο της διευρωπαϊκής αλληλεγγύης.
<P>
Φυσικά, αυτή η προσέγγιση ισχύει επίσης για τις ενέργειες της ενωμένης Ευρώπης σε σχέση με τις άλλες χώρες και, συγκεκριμένα, με τις αναπτυσσόμενες χώρες. Επομένως, οι πολιτικές της Ευρωπαϊκής Ένωσης αναφορικά με τις χώρες αυτές θα πρέπει να κρίνονται επίσης σε συνάρτηση με την προστιθέμενη αξία που προσφέρουν όσον αφορά την κοινωνική συνοχή, δηλαδή, σε συνάρτηση με την συμβολή τους στην πρόοδο προς έναν πιο ισορροπημένο κόσμο με λιγότερες ανισότητες.
<P>
Συμφωνώντας επομένως με την εξαιρετική και - κατά τη γνώμη μου - καθόλου ουτοπική έκθεση του φίλου Lannoye, και από την πλευρά της Επιτροπής Ανάπτυξης και Συνεργασίας του Κοινοβουλίου, οι σοσιαλιστές πιστεύουμε ότι πρέπει να λάβουμε υπόψη αυτό το κριτήριο τη στιγμή της αξιολόγησης των αλιευτικών μας πολιτικών και των συμφωνιών με τρίτες χώρες που εντάσσονται σ' αυτές τις πολιτικές. Δεν πρόκειται να πω εγώ ότι αυτές οι συμφωνίες πρέπει να αντιμετωπίζονται βασικά ως μέσα της αναπτυξιακής μας πολιτικής. Κατανοούμε ότι υπάρχουν άλλοι θεμιτοί στόχοι, μεταξύ άλλων, που υπερασπίζονται τα συμφέροντα του αλιευτικού τομέα των κρατών μελών της Ένωσης. Αλλά υποστηρίζουμε ότι αυτή η αλιευτική πολιτική δεν μπορεί να έρχεται σε αντίφαση με όσα κάνουμε στο θέμα της συνεργασίας και, κυρίως, δεν μπορεί να έρχεται σε αντίθεση, ούτε άμεσα ούτε μεσοπρόθεσμα ή μακροπρόθεσμα, με τον πρωταρχικό στρατηγικό στόχο που έχουμε θέσει όσον αφορά την αναπτυξιακή συνεργασία, και ο οποίος είναι η εξάλειψη της φτώχειας στις χώρες του Νότου.
<P>
Τελικά, επιδιώκουμε μία αλιευτική πολιτική που θα είναι συνεπής με εκείνη που προωθούμε σχετικά με την αναπτυξιακή συνεργασία. Μία αλιευτική πολιτική η οποία, τουλάχιστον ως παράπλευρο αποτέλεσμα, θα συμβάλλει στην εξάλειψη της φτώχειας των χωρών με τις οποίες υπογράφονται συμφωνίες για την δυνατότητα αλιείας στα ύδατά τους.
<P>
Εκτός από τον σεβασμό προς τους συνομιλητές μας και τα δικαιώματα που τους αναλογούν ως κυρίων των εν λόγω υδάτων, πρέπει να πάρουμε τα μαθήματα που επιβάλλονται από την εμπειρία μας η οποία μας οδήγησε στην εξάντληση των αλιευμάτων των δικών μας ακτών. Θα ήταν απαράδεκτο να επαναλάβουμε την ίδια εκμετάλλευση σε αλιεύματα χωρών που ενδέχεται να λαμβάνουν από την αλιεία σημαντικούς πόρους για το ίδιο τους το μέλλον. Αυτός ο σεβασμός και η συνέπεια προς τους δικούς μας στόχους αειφόρου ανάπτυξης για όλους πρέπει να αποτρέψουν εγωιστικές ή αλαζονικές ενέργειες από την πλευρά μας, όπως εκείνες οι εξίσου ανεύθυνες, οι οποίες με την αλιευτική μας δραστηριότητα στον τρίτο κόσμο έκαναν πραγματικότητα την ισπανική παροιμία ότι προσφέραμε σ' αυτούς τους λαούς ψωμί σήμερα και πείνα αύριο.

<SPEAKER ID=122 NAME="Lage">
Κύριε Πρόεδρε, κύριοι βουλευτές, κύριε Επίτροπε, η αλιεία αποτελεί μία δραστηριότητα που ακολούθησε τον Ανθρωπο σε όλες τις εποχές, αλλά ποτέ δεν πρόσφερε μεγάλη συσσώρευση πλούτου, αρκεί να σκεφτούμε ότι η νεολιθική επανάσταση έγινε με τη γεωργία και όχι με την αλιεία. Εάν είναι βέβαιο ότι σήμερα οι αλιείς της Ευρωπαϊκής Ένωσης απολαμβάνουν προστασίας και εγγυήσεων που τους προσφέρουν αποδεκτές συνθήκες διαβίωσης, παρότι κατώτερες από τις συνθήκες διαβίωσης άλλων εργαζομένων, το ίδιο δεν συμβαίνει δυστυχώς με τους αλιείς και τις αλιευτικές κοινότητες που είναι διάσπαρτοι στις αναπτυσσόμενες χώρες. Για τους λόγους αυτούς πρέπει να επιδοκιμάσουμε, να εγκωμιάσουμε και να υποστηρίξουμε την ανακοίνωση της Επιτροπής που διαπνέεται από προφανές ανθρωπιστικό πνεύμα το οποίο διαπερνά επίσης την έκθεση του κ. Lannoye, όπου αναγνωρίζεται ότι η αλιεία αποτελεί για πολλές αναπτυσσόμενες χώρες ζωτική δραστηριότητα η οποία απειλείται από εξάντληση διότι οι πόροι είναι σπάνιοι και η πίεση που ασκείται στα είδη είναι ολοένα και μεγαλύτερη.
<P>
Οι αλιευτικές συμφωνίες που συνάπτει η Ευρωπαϊκή Ένωση με τρίτες χώρες είναι βασικές για την επιβίωση δραστηριοτήτων και πολιτισμών που αποτελούν αναπόσπαστο τμήμα της Ιστορίας και της ταυτότητας πολλών ευρωπαϊκών χωρών. Όμως οι συμφωνίες αυτές δεν μπορούν να αγνοούν και δεν μπορούν να παραμένουν αδιάφορες όσον αφορά τις επιπτώσεις που έχουν στις ευάλωτες οικονομίες φτωχών χωρών και περιοχών του πλανήτη. Πρέπει επομένως να καταστήσουμε συμβατά τα θεμιτά συμφέροντα των αλιέων και των καταναλωτών της Κοινότητας με τα συμφέροντα των φτωχών πληθυσμών των αναπτυσσόμενων χωρών, καθώς επίσης και με τη διαφύλαξη των αλιευτικών πόρων, που πολλές φορές εξαντλούνται από μία ανορθολογική αλιεία η οποία διεξάγεται, επιπλέον, με σημαίες ευκαιρίας.
<P>
Εν ολίγοις, ο χρυσός κανόνας στο θέμα αυτό πρέπει να είναι η ενσωμάτωση των εξωτερικών επιπτώσεων της Κοινής Αλιευτικής Πολιτικής στη συνολική πολιτική στήριξης για την ανάπτυξη που εφαρμόζει η Ευρωπαϊκή Ένωση. Τέλος, θα ήθελα να εκφράσω την υποστήριξή μου προς την εξαίρετη εργασία του κ. Lannoye η οποία συμμερίζεται, όπως ήδη ανέφερα, το πνεύμα της Επιτροπής, και περιλαμβάνει προτάσεις εντελώς εποικοδομητικές και ορθές που πρέπει όλοι να υποστηρίξουμε.

<SPEAKER ID=123 LANGUAGE="DE" NAME="Fischler">
Κύριε Πρόεδρε, αξιότιμοι κυρίες και κύριοι βουλευτές, αγαπητοί κυρίες και κύριοι, η Επιτροπή χαιρετίζει την εξαιρετικά περιεκτική έκθεση και την υποβληθείσα πρόταση ψηφίσματος, το περιεχόμενο της οποίας εκπονήθηκε από την Επιτροπή Ανάπτυξης σε στενή συνεργασία με την Επιτροπή Αλιείας. Κύριε Lannoye, θέλω επίσης να σας ευχαριστήσω θερμά, ως εισηγητή, για την αξιόλογη εργασία που πραγματοποιήσατε σε σχέση με το θέμα αυτό.
<P>
Στην πρόταση ψηφίσματός σας υπογραμμίζεται η ανάγκη να λαμβάνονται περισσότερο υπόψη μελλοντικά τόσο το δυναμικό ανάπτυξης της τοπικής αλιείας, και ιδίως της παράκτιας αλιείας μικρής κλίμακας, όσο και οι ανάγκες των παράκτιων πληθυσμών που εξαρτώνται από την αλιεία. Όπως απορρέει από την ανακοίνωση της Επιτροπής με τίτλο "Αλιεία και μείωση της φτώχειας" , η Επιτροπή επιθυμεί να ενθαρρύνει μια στενότερη εταιρική σχέση και τον πολιτικό διάλογο με τις αναπτυσσόμενες χώρες, μέσω μιας περισσότερο τομεακής προσέγγισης. Από την άποψη αυτή, η ίδια ευθύνη των αναπτυσσόμενων χωρών, κατά τον προσδιορισμό των ίδιων αναπτυξιακών προτεραιοτήτων και συμφερόντων τους, θα αναγνωρίζεται και ενθαρρύνεται άμεσα.
<P>
Επιτρέψτε μου να αναφερθώ εν συντομία στα διάφορα προβλήματα ανάπτυξης που πρέπει να ληφθούν υπόψη μελλοντικά στις αλιευτικές συμφωνίες και τα οποία επισημαίνετε ρητώς στο ψήφισμά σας. Πρόκειται ιδίως για τις εξής αναγκαιότητες: οι δυνατότητες αλίευσης του κοινοτικού στόλου δεν επιτρέπεται να οδηγούν σε εξάντληση των τοπικών αλιευτικών αποθεμάτων, ενώ αλιευτικές συμφωνίες επιτρέπεται να υπογράφονται μόνον όταν είναι συμβατές με μια βιώσιμη ανάπτυξη του τομέα στην ενδιαφερόμενη αναπτυσσόμενη χώρα. Η Επιτροπή εκτιμά ότι οι αναφερόμενες στο ψήφισμα αρχές για τη συνεκτίμηση αναπτυξιακών θεμάτων στις εξωτερικές πτυχές της Κοινής Αλιευτικής Πολιτικής είναι σύμφωνες με τις αρχές που περιλαμβάνονται στην ανακοίνωση της Επιτροπής για την αλιεία και τη μείωση της φτώχειας, καθώς και στην Πράσινη Βίβλο για το μέλλον της Κοινής Αλιευτικής Πολιτικής. Και τις σεβόμαστε πραγματικά κατά τη σύναψη αλιευτικών συμφωνιών με τρίτες χώρες.
<P>
Σε συμφωνία με τις συμβάσεις για το δίκαιο της θαλάσσης των Ηνωμένων Εθνών, βασίζουμε τις αλιευτικές συμφωνίες μας στα διαθέσιμα πλεονάζοντα αποθέματα ιχθύων που δεν αλιεύει το ενδιαφερόμενο τρίτο κράτος. Εξάλλου, η Επιτροπή συμμερίζεται ρητώς την άποψη ότι η αρχή της βιώσιμης εκμετάλλευσης φυσικών πόρων πρέπει να εφαρμόζεται εντονότερα. Αυτές ακριβώς οι αρχές λαμβάνονται επίσης υπόψη κατά τη συζήτηση για τη μεταρρύθμιση της Κοινής Αλιευτικής Πολιτικής, στην οποία έδωσε το έναυσμα η πρόσφατη δημοσίευση της Πράσινης Βίβλου.
<P>
Επιτρέψτε μου να εξετάσω ένα τελευταίο σημείο που αφορά τον καλύτερο συντονισμό μεταξύ της πολιτικής αναπτυξιακής συνεργασίας και των εξωτερικών πτυχών της Κοινής Αλιευτικής Πολιτικής. Σχετικά, μπορώ να πω ότι η Επιτροπή συμμερίζεται την άποψη του Κοινοβουλίου. Τα έγγραφα εθνικής και περιφερειακής στρατηγικής, που εκπονούνται σε συνεργασία με τις αναπτυσσόμενες χώρες, πρέπει να προσδίδουν μεγαλύτερη προσοχή στη σύνδεση μεταξύ της αναπτυξιακής συνεργασίας και των εξωτερικών πτυχών της Κοινής Αλιευτικής Πολιτικής. Συνεπώς, θα εξετάσουμε το θέμα αυτό με τη δέουσα προσοχή και στο πλαίσιο της μεταρρύθμισης που προετοιμάζεται τώρα.
<P>
Ένα τελευταίο σημείο: κύριε εισηγητή, επισημαίνετε ότι είναι σημαντικό να διακόπτονται οι διαρθρωτικές ενισχύσεις, βάσει των διαρθρωτικών προγραμμάτων, στις περιπτώσεις μετανηολόγησης ή μεταφοράς πλοίων σε τρίτο κράτος. Σχετικά μπορώ να πω ότι κατά τη συζήτηση για την παράταση του ΠΠΠ 4, την οποία θα πραγματοποιήσουμε αμέσως μετά, πρέπει να ληφθεί υπόψη ότι, στην πρόταση για παράταση του ΠΠΠ 4, η ιδέα αυτή είχε ήδη αποτελέσει αντικείμενο εξέτασης και έχει ήδη συμπεριληφθεί στην πρόταση. Ελπίζω ότι το Κοινοβούλιο θα συμφωνήσει και με αυτό.
<P>
(Χειροκροτήματα)

<SPEAKER ID=124 NAME="Πρόεδρος">
Ευχαριστούμε πολύ, κύριε Επίτροπε.
<P>
Η συζήτηση έληξε.
<P>
Η ψηφοφορία θα διεξαχθεί σήμερα το απόγευμα, στις 18.30.

<CHAPTER ID=5>
Αναδιάρθρωση της κοινοτικής αλιείας (1997-2001)
<SPEAKER ID=125 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (A5-0316/2001) της κ. Attwooll, εξ ονόματος της Επιτροπής Αλιείας, σχετικά με τις προτάσεις
<P>
1. Απόφασης του Συμβουλίου για την τροποποίηση της απόφασης 97/413/ΕΚ του Συμβουλίου σχετικά με τους στόχους και τους λεπτομερείς κανόνες για την αναδιάρθρωση του τομέα της κοινοτικής αλιείας για την περίοδο από 1ης Ιανουαρίου 1997 ως 31 Δεκεμβρίου 2001 με σκοπό την επίτευξη μιας διαρκούς ισορροπίας μεταξύ των πόρων και της εκμετάλλευσής τους (COM(2001) 322 - C5-0308/2001 - 2001/0128(CNS));
<P>
2. Κανονισμού του Συμβουλίου περί τροποποιήσεως του κανονισμού (ΕΚ) αριθ. 2792/1999, για τον καθορισμό των λεπτομερών κανόνων και ρυθμίσεων σχετικά με τη κοινοτική διαρθρωτική βοήθεια στον τομέα της αλιείας (COM(2001) 322 - C5-0309/2001 - 2001/0129(CNS)).

<SPEAKER ID=126 NAME="Attwooll">
(ΕΝ) Κύριε Πρόεδρε, Επίτροπε Fischler, η Επιτροπή Αλιείας δέχεται ότι παρατείνοντας τους κανόνες που αφορούν την αναδιάρθρωση και τη διαρθρωτική βοήθεια στον τομέα της αλιείας για έναν ακόμη χρόνο, πρέπει να γίνουν αλλαγές στα ποσοστά πιλοτικών μειώσεων για να διατηρηθούν τα σημερινά επίπεδα. Χαιρετίζει τις αυστηρότερες διατάξεις που αφορούν τη μεταφορά των αλιευτικών σκαφών σε τρίτες χώρες. Η τροπολογία 6 για το άρθρο 1 (3) ζητεί από την Επιτροπή να συντάξει κατάλογο, ο οποίος θα ορίζει ποιες μεταφορές επιτρέπονται και ποιες όχι. Ελπίζουμε ότι το αίτημα θα γίνει δεκτό.
<P>
Η επιτροπή χαιρετίζει, επίσης, τη δυνατότητα χρηματοδοτικής βοήθειας στις περιπτώσεις όπου οποιαδήποτε κοινοτική νομοθεσία επιβάλλει τεχνικούς περιορισμούς, αλλά πιστεύει ότι το Σώμα θα πρέπει να ενημερώνεται για παρόμοιες περιπτώσεις - αυτός είναι ο στόχος της τροπολογίας 10.
<P>
Από την άποψη αυτή, η Επιτροπή Αλιείας έχει δυσκολίες με την πρόταση της Επιτροπής ως προς το ό,τι προχωρεί πέρα από μία απλή διεύρυνση των κανόνων αλλάζοντάς τους ουσιαστικά σε τρία σημεία. Τα σημεία αυτά είναι τα εξής: κατάργηση της δυνατότητας αύξησης της αλιευτικής ικανότητας για λόγους ασφάλειας· χορήγηση χρηματοδοτικής βοήθειας για εκσυγχρονισμό και ανανέωση του στόλου μόνο σε περιπτώσεις όπου οι στόχοι έχουν επιτευχθεί αποκλειστικά λόγω μείωσης της αλιευτικής ικανότητας· χορήγηση χρηματοδοτικής βοήθειας σε οποιοδήποτε τμήμα του στόλου, μόνο στην περίπτωση όπου κάθε τμήμα του στόλου έχει επιτύχει τους στόχους του. Ψηφίζοντας υπέρ της παρούσης έκθεσης, η Επιτροπή Αλιείας απέρριψε και τις τρεις αυτές αλλαγές.
<P>
Τα κίνητρα ήταν πολλαπλά και αφορούσαν τόσο τη σκοπιμότητα των αλλαγών αυτών καθαυτών όσο και τη σκοπιμότητα οι αλλαγές αυτές να πραγματοποιηθούν κατά την ετήσια παράταση του προγράμματος. Για παράδειγμα, τόσο η Επιτροπή Αλιείας όσο και η Επιτροπή Νομικών Θεμάτων συμφωνούν ότι απαιτώντας από κάθε τμήμα του στόλου να έχει επιτύχει τους στόχους, πριν οποιοδήποτε τμήμα του στόλου μπορέσει να λάβει χρηματοδότηση, καταστρατηγούμε τις αρχές της φυσικής δικαιοσύνης. Ομοίως, η πρόταση να δοθεί οικονομική βοήθεια μόνο σε όσες περιπτώσεις οι στόχοι επετεύχθησαν αποκλειστικά λόγω μείωσης της αλιευτικής ικανότητας είναι άδικη προς εκείνους τους στόλους που συνδύασαν μειώσεις αλιευτικής ικανότητας και δραστηριότητας, Υπάρχουν, επίσης, αμφιβολίες για παρόμοιες αλλαγές υπό συνθήκες στις οποίες όλο και περισσότεροι συμφωνούν ότι απαιτείται ευρύ φάσμα μέτρων για τη μείωση της αλιευτικής προσπάθειας. Οι τροπολογίες 4, 7, 8 και 9 στοχεύουν στη διατήρηση του status quo σε σχέση με τις απαιτήσεις αυτές.
<P>
Το δυσκολότερο σημείο αφορά την κατάργηση της δυνατότητας αύξησης της αλιευτικής ικανότητας για λόγους ασφάλειας. Η Επιτροπή Αλιείας είναι απόλυτα προσηλωμένη στο ζήτημα της ασφάλειας της αλιείας. Υπάρχουν σοβαρές υπόνοιες ότι οι ιδιοκτήτες αλιευτικών σκαφών δεν θα κάνουν βελτιώσεις ασφαλείας, εκτός και αν τους δοθεί ως αντάλλαγμα συμπληρωματική αλιευτική ικανότητα. Συζητήθηκε, επίσης, ότι οι καταστρατηγήσεις των ισχυουσών διατάξεων μπορούν να αποφευχθούν με τους σωστούς ελέγχους και ότι αυτή η αλλαγή, εάν ποτέ γίνει, θα γίνει καλύτερα μέσα στο πλαίσιο της συνολικής μεταρρύθμισης της κοινοτικής αλιευτικής πολιτικής.
<P>
Ο λόγος για τον οποίο διαχωρίζω τη θέση μου από εκείνη πολλών συναδέλφων μου στην επιτροπή είναι βασικά το ζήτημα της αλιευτικής ικανότητας. Φυσικά, θα πρέπει να βρούμε τρόπους να διασφαλίσουμε την ασφάλεια των πλοίων μας, αλλά δεν μπορούμε πλέον να διακινδυνεύουμε σε θέματα διατήρησης των αποθεμάτων. Η επικίνδυνη κατάσταση των αποθεμάτων γάδου στη Βόρεια Θάλασσα αποτελεί ένα μόνο παράδειγμα. Οι τροπολογίες 2, 3 και 5, που έχουν γίνει δεκτές από την Επιτροπή Αλιείας, απορρίπτουν τις αλλαγές για τους κανόνες αλιευτικής ικανότητας στο σύνολό τους. Οι τροπολογίες 11 και 12 που υποβλήθηκαν από την Ομάδα του Ευρωπαϊκού Κόμματος των Φιλελευθέρων Δημοκρατών και Μεταρρυθμιστών, ωστόσο, αποδέχονται καταρχήν την προσέγγιση της Επιτροπής, αλλά προσπαθούν να επιτρέψουν τις αυξήσεις αλιευτικής ικανότητας για θέματα ασφάλειας, εξαιρώντας τα υπάρχοντα πλοία κάτω των 12 μέτρων. Η αιτιολόγηση αυτής της εξαίρεσης είναι ότι αφαιρώντας τη δυνατότητα χρηματοδοτικής ενίσχυσης, ενδέχεται να επιφέρουμε βαρύτερο πλήγμα στον τομέα και οι βελτιώσεις ασφαλείας να θιγούν σοβαρότερα σε περιπτώσεις όπου οι συνθήκες ενδέχεται να έχουν ελάχιστες μόνον συνέπειες για την αλιευτική ικανότητα.
<P>
Γνωρίζω ότι πολλοί από τους συναδέλφους μου - για λόγους τους οποίους σέβομαι - θα υποστηρίξουν αντίθετη γνώμη, αλλά ζητώ από όλους να αποφασίσουν για την ψήφο που θα δώσουν στην παρούσα έκθεση έχοντας πάντα κατά νου πόσο επιτακτική έχει καταστεί η ανάγκη διατήρησης των αποθεμάτων.

<SPEAKER ID=127 NAME="MacCormick">
. (ΕΝ) Κύριε Πρόεδρε, είναι χαρά μου να ομιλώ εξ ονόματος της Επιτροπής Νομικών Θεμάτων, κυρίως για να υποστηρίξω όσα είπε η συνάδελφός μου κ. Attwooll από την Επιτροπή Αλιείας.
<P>
Η Επιτροπή Νομικών Θεμάτων εξετάζει το εν λόγω ζήτημα υπό νομικό πρίσμα, όπως είναι αναμενόμενο. Κατά την άποψή μας, το σημαντικότερο δεν είναι να επιτευχθούν οι στόχοι της Κοινής Αλιευτικής Πολιτικής, αν και αυτό είναι όντως σημαντικό. Πρέπει να μην ξεχνάμε ότι τα μέσα με τα οποία η Κοινότητα πετυχαίνει οτιδήποτε είναι τα μέσα του δικαίου, και, ως εκ τούτου, το γράμμα του νόμου πρέπει να είναι σεβαστό σε ό,τι γίνεται.
<P>
Η Επιτροπή Νομικών Θεμάτων θεωρεί ότι οι προτάσεις της Επιτροπής παραβαίνουν δύο σημαντικές νομικές αρχές, σε δύο σημαντικά σημεία. Η πρώτη είναι η αρχή της αναλογικότητας, και πράγματι η κ. Attwooll αναφέρθηκε σε αυτήν σήμερα το απόγευμα. Στην αιτιολογική παράγραφο 3, η Επιτροπή αναφέρει: "Τα μέτρα για τη βελτίωση της ασφάλειας δεν θα πρέπει να οδηγήσουν σε αύξηση της αλιευτικής προσπάθειας και τα μέτρα αυτά θα πρέπει, ως εκ τούτου, να εφαρμοστούν στο πλαίσιο των υφιστάμενων στόχων όσον αφορά την αλιευτική ικανότητα του στόλου" . Αυτό σημαίνει ότι οι βελτιώσεις ασφάλειας μπορούν να αγνοηθούν απλώς και μόνο εάν οι στόχοι αλιευτικής ικανότητας δεν έχουν επιτευχθεί, ανεξαρτήτως της προσπάθειας. Αλλά ο στόχος που όλοι έχουμε είναι να αποφύγουμε την υπεραλίευση η οποία οφείλεται στην εντατικοποίηση της προσπάθειας και όχι στην αύξηση της ικανότητας. Οπότε, η αναλογικότητα απαιτεί να διαγραφεί αυτή η αιτιολογική παράγραφος.
<P>
Δεύτερον, σε ό,τι αφορά τις ουσιαστικές διατάξεις για την επιβολή κυρώσεων καθ' υποκατάσταση. Θα ήταν παράνομο να απαιτείται από όλα τα τμήματα του εθνικού στόλου να έχουν επιτύχει τους ετήσιους στόχους, όπως προτείνει η Επιτροπή, πριν χορηγηθεί οποιαδήποτε δημόσια βοήθεια για τον εκσυγχρονισμό ή την ανανέωση του στόλου. Είναι αντίθετο με τις πλέον στοιχειώδεις αρχές της φυσικής δικαιοσύνης. Επιτρέπει να επιβάλλονται κυρώσεις σε τμήμα των αλιευτικών για πράγματα που έχουν γίνει, ή δεν έχουν γίνει, σε κάποιο άλλο τμήμα. Θα μπορούσε να έχει ως αποτέλεσμα οι αλιείς να τιμωρούνται για πράξεις ή παραλείψεις της κυβέρνησής τους και να συνιστούν, ως εκ τούτου, επιβολή κυρώσεων καθ' υποκατάσταση. Ως βουλευτής που εκπροσωπώ τη Σκωτία, επιμένω ότι αυτά τα ζητήματα αφορούν το σύνολο του σκωτικού στόλου. Αυτοί που επιτυγχάνουν τους στόχους τους για μείωση της αλιευτικής ικανότητας δεν θα πρέπει να τιμωρούνται για λογαριασμό όσων δεν το πέτυχαν και δεν θα πρέπει να επιβαρύνονται με αποτυχίες της κυβέρνησης του Ηνωμένου Βασιλείου ή της Σκωτίας.

<SPEAKER ID=128 NAME="Stevenson">
Κύριε Πρόεδρε, πρώτα απ' όλα, συγχαίρω τη συνάδελφό μου, κ. Attwooll, για το έργο που επιτέλεσε με την έκθεσή της. Αν και έχουμε να κάνουμε απλώς με μία παράταση του ΠΠΠ 4 για ένα χρόνο, οι προτάσεις της Επιτροπής αποσκοπούν στον περιορισμό της υπερεκμετάλλευσης των ιχθυαποθεμάτων, καθώς και στη μείωση κατά 40% της προσπάθειας για το σύνολο του κοινοτικού στόλου την οποία μονίμως η Επιτροπή επισημαίνει ως απόλυτα αναγκαία, εάν επιθυμούμε να έχουμε κάποια ελπίδα για αειφόρο αλιευτική βιομηχανία στο μέλλον.
<P>
Γνωρίζω ότι προέκυψαν διαφωνίες - και η κ. Attwooll το ανέφερε - σχετικά με το ζήτημα της βοήθειας για μέτρα βελτίωσης της ασφάλειας στη ναυσιπλοΐα, για τις συνθήκες εργασίες και την υγιεινή στα αλιευτικά σκάφη. Είναι αυτονόητο ότι όλοι μας επιθυμούμε να δούμε τους αλιείς μας να εργάζονται στις ασφαλέστερες, τις καθαρότερες και τις πλέον σίγουρες συνθήκες. Αλλά δεν υπάρχει αμφιβολία ότι κατά το παρελθόν έχει γίνει κατάχρηση αυτής της βοήθειας για αύξηση της αλιευτικής προσπάθειας, η οποία οδήγησε σε περαιτέρω υπερεκμετάλλευση των συρρικνούμενων ιχθυαποθεμάτων.
<P>
Μου φαίνεται άνευ ουσίας να προσπαθούμε να επιτύχουμε μείωση της υπεραλίευσης ως κεντρικό πολιτικό στόχο από τη μία, ενώ συνεχίζουμε να διευκολύνουμε την απάτη σε βάρος του φορολογούμενου, από την άλλη. Κύριος στόχος της ΠΠΠ είναι να μειώσει την αλιευτική προσπάθεια και να επιτύχει καλύτερη ισορροπία σε ό,τι αφορά τα ιχθυαποθέματα. Ήδη αυτή την εβδομάδα, η ανάγκη για διαρκή επαγρύπνηση σε αυτή την περιοχή τονίστηκε για άλλη μια φορά με τη δημοσίευση της έκθεσης του Ανεξάρτητου Κέντρου Περιβαλλοντικών Μελετών (ICES) για τις προβλέψεις αλιευμάτων για το 2002. Η έκθεση επισημαίνει ότι ορισμένα ιχθυαποθέματα, και ειδικά τα αποθέματα γάδου, συνεχίζουν να αντιμετωπίζουν σημαντικό ενδεχόμενο επικίνδυνης μείωσης, αν και τονίζουν επίσης ότι έχουν σημειωθεί μικρές βελτιώσεις στα αποθέματα βακαλάου εγγλεφίνου και βακαλάου μερλάν στη Βόρεια Θάλασσα.
<P>
Από την άποψη αυτή διάβασα με φρίκη ότι Δανοί επιθεωρητές αλιείας επιβιβάστηκαν τον περασμένο μήνα σε δανικό βιομηχανικό αλιευτικό σκάφος και ανακάλυψαν 114 τόνους γόνου γάδου σε συνολικά αλιεύματα 543 τόνων που υποτίθεται ότι αποτελούνταν αποκλειστικά από αμμόχελα. Η άλεση πολύτιμου γόνου βακαλάου εγγλεφίνου στα ιχθυάλευρα με τα οποία εκτρέφεται ο σολωμός των ιχθυοτροφείων είναι σκέτη τρέλα. Είναι έγκλημα ενάντια σε ό,τι προσπαθούμε να επιτύχουμε.
<P>
Ελπίζω πως όταν σε λίγο έλθει η ώρα της ψηφοφορίας για την παρούσα έκθεση, θα έχουμε στο μυαλό μας ότι όλο το ζήτημα της φιλοσοφίας του ΠΠΠ είναι η μείωση της υπερεκμετάλλευσης των ιχθυαποθεμάτων και τίποτα από όσα κάνουμε για τη χορήγηση δημόσιας βοήθειας στο στόλο της ΕΕ δεν πρέπει να υποσκάπτει την αρχή αυτή.

<SPEAKER ID=129 LANGUAGE="ES" NAME="Miguιlez Ramos">
Κύριε Πρόεδρε, θα ήθελα να ευχαριστήσω την κ. Attwooll για την εξαιρετική εργασία που πραγματοποίησε με την έκθεση αυτή η οποία θα μας φανεί τόσο χρήσιμη.
<P>
Η προσαρμογή του κοινοτικού στόλου στους διαθέσιμους πόρους είναι ένας βασικός στόχος της ΚΑΠ. Πρόκειται, εξάλλου, για μία λογική απαίτηση, αν θέλουμε να είναι η αλιεία μία αποδοτική οικονομική δραστηριότητα και ο αλιευτικός μας τομέας ένας βιώσιμος οικονομικός τομέας. Ως εκ τούτου, χαιρετίζουμε την παράταση του παρόντος ΠΠΠ 4 μέχρι τις 31 Δεκεμβρίου 2002.
<P>
Η σοσιαλιστική Ομάδα υποστηρίζει, όπως είπα, την έκθεση της κ. Attwooll, η οποία εγκρίθηκε συναινετικά στην Επιτροπή Αλιείας και είναι ικανοποιημένη για τον συμβιβασμό που επιτεύχθηκε στην επιτροπή μας, μαζί με τις τροπολογίες, συμβιβασμό από τον οποίο το Συμβούλιο είναι ακόμη πολύ απομακρυσμένο. Πρόκειται για ένα πολύ καλό μήνυμα που στέλνει αυτό το Κοινοβούλιο, προσβλέποντας σε μία συμφωνία στην οποία θα μπορεί να συμμετέχει το Συμβούλιο.
<P>
Η πρόταση της Επιτροπής δεν περιορίζεται στην παράταση του ισχύοντος ΠΠΠ για ένα χρόνο, αλλά επίσης επιδιώκει να εισαγάγει, όπως ήδη αναφέρθηκε, κριτήρια σχετικά με την ασφάλεια, τα οποία θα πρέπει να συζητηθούν στο πλαίσιο ενός νέου ΠΠΠ. Σχετικά με το θέμα της ασφάλειας, λυπούμαι που η Επιτροπή δεν έκανε καμία αναφορά σ' αυτό στην Πράσινη Βίβλο για την αναθεώρηση της ΚΑΠ. Θέλω να υπενθυμίσω ότι, όπως ψήφισε αυτό το Κοινοβούλιο (συζητώντας και εγκρίνοντας την έκθεσή μου σχετικά με τις αποζημιώσεις στην αλιεία), η οδηγία 89/391/ΕΟΚ του Συμβουλίου, της 12ης Ιουνίου 1989 σχετικά με την εφαρμογή μέτρων για την προώθηση της βελτίωσης της ασφάλειας και της υγείας των εργαζομένων, εφαρμόζεται επίσης για τα σκάφη κάτω των 12 μέτρων.
<P>
Απαιτούμε παρεμβάσεις σε ένα προληπτικό πλαίσιο, με σκοπό την αποτροπή ατυχημάτων, τόσο όσον αφορά στον σχεδιασμό του σκάφους και του εξοπλισμού διάσωσης όσο και στην εισαγωγή των κανόνων διαχείρισης των πόρων με συνέπειες για την ανθρώπινη ασφάλεια, στο μέγεθος ή στη ισχύ των σκαφών.
<P>
Τέλος, θα ήθελα να υπενθυμίσω στον Επίτροπο, κ. Fischler, ότι αν υπήρχε σε κάτι ομοφωνία κατά τη διάρκεια της ακρόασης που οργάνωσε η Ευρωπαϊκή Επιτροπή για την παρουσίαση της Πράσινης Βίβλου, ήταν ακριβώς το γεγονός ότι έπρεπε να συνεχίσουν να ισχύουν οι κοινοτικές ενισχύσεις που προορίζονται για τον εκσυγχρονισμό του στόλου.

<SPEAKER ID=130 NAME="McKenna">
Ας ξεκινήσω λέγοντας ότι οι Πράσινοι στηρίζουν την πρόταση της Επιτροπής για το ΧΜΠΑ και το ΠΠΠ. Συμφωνούμε, επίσης, με τις τροπολογίες της εισηγήτριας για περιορισμό της εξαίρεσης για θέματα ασφαλείας των σκαφών μήκους κάτω των 12 μέτρων και θα θέλαμε να την ευχαριστήσουμε που επανεισήγε αυτές τις τόσο σημαντικές τροπολογίες.
<P>
Ωστόσο, είμαστε εντελώς αντίθετοι με την πρόταση όπως εγκρίθηκε τώρα από την επιτροπή. Οι τροπολογίες αφαιρούν τα πιο προοδευτικά στοιχεία που προτείνει η Επιτροπή. Στο κάτω κάτω, το ΠΠΠ και το ΧΜΠΑ είναι τόσο γεμάτα από κενά, που στην πραγματικότητα πλέουμε αυτή η στιγμή μέσα από την Αυγή του Ατλαντικού. Η πρόταση απλώς θα έκλεινε μερικά από τα πιο οφθαλμοφανή αυτά κενά.
<P>
Η ανάγνωση μιας επιστημονικής έρευνας για την κατάσταση των ιχθυαποθεμάτων φέρνει κατάθλιψη αυτές τις ημέρες. Δεν έχει σημασία εάν πρόκειται για το Ανεξάρτητο Κέντρο Περιβαλλοντικών Μελετών (ICES) ή για την Επιστημονική, Τεχνική και Οικονομική Επιτροπή Αλιείας (STECF) ή για οποιοδήποτε περιφερειακό όργανο, όπως η Οργάνωση Αλιείας του Βορειοδυτικού Ατλαντικού. Όπου και να κοιτάξετε, τα ιχθυαποθέματα υφίστανται υπερεκμετάλλευση και πολύ συχνά φθίνουν σε ανησυχητικό βαθμό. Η ΕΕ πρέπει να λάβει επειγόντως μέτρα για τα ιχθυαποθέματα τριών ειδών βακαλάου και μερλούκιου και είναι σαφές ότι και άλλα ιχθυαποθέματα θα προστεθούν σύντομα στον κατάλογο.
<P>
Υπάρχει σχεδόν γενική συναίνεση ότι αυτή η θλιβερή κατάσταση οφείλεται στην πλεονάζουσα αλιευτική ικανότητα των παγκόσμιων αλιευτικών στόλων. Η Επιτροπή μας το υπενθυμίζει πάντα, αλλά τα κράτη μέλη και ορισμένα τμήματα της αλιευτικής βιομηχανίας το αρνούνται ξεκάθαρα. Η Κοινότητα συμμετέχει σε ορισμένα διεθνή μέσα, σε μια προσπάθεια ελέγχου της αλιευτικής ικανότητας και/ή της αλιευτικής προσπάθειας. Για παράδειγμα, ο Κώδικας Συμπεριφοράς του FAO προβλέπει ότι τα κράτη πρέπει να λάβουν μέτρα αποτροπής ή εξάλειψης της πλεονάζουσας αλιευτικής ικανότητας και θα πρέπει να βεβαιωθούμε ότι τα επίπεδα της αλιευτικής ικανότητας βρίσκονται σε ισορροπία με την αειφόρο χρήση των αλιευτικών μας πόρων. Αλλά όποτε η Επιτροπή προσπαθεί να θέσει σε εφαρμογή παρόμοιες υποχρεώσεις, απορρίπτονται από το Σώμα και από το Συμβούλιο.
<P>
Ορισμένοι ισχυρίζονται ότι δεν είναι λογικό να προσπαθήσουμε να αλλάξουμε ένα πρόγραμμα στον τελευταίο χρόνο εφαρμογής του ή ότι ορισμένες πτυχές της πρότασης έρχονται σε αντίθεση με την ιδέα της φυσικής δικαιοσύνης. Το ΧΜΠΑ πρόκειται να συνεχιστεί μέχρι το 2006, συνεπώς έχουμε αρκετά χρόνια στη διάρκεια των οποίων οι μεταρρυθμίσεις αυτές θα μπορούσαν να έχουν κάποιο θετικό αποτέλεσμα. Βεβαίως, είναι εντελώς αντίθετο στη φυσική δικαιοσύνη να αρνούμεθα να αναλάβουμε δράση τώρα και να συνεχίζουμε σαν να μας περιμένει λαμπρό μέλλον, μόνο και μόνο για να έχουμε όλο και μεγαλύτερη μείωση των ιχθυαποθεμάτων και να επιβάλλουμε και άλλους προσωρινούς ή σταθερούς αποκλεισμούς.
<P>
Θα ήθελα να ζητήσω από τους βουλευτές του Σώματος να λάβουν υπόψη την περίπτωση του αποθέματος μερλουκίου στα ανοικτά της Νέας Γης που παρείχε 200 000 τόνους αλιευμάτων κάθε χρόνο επί πέντε αιώνες. Το 1992, η καναδική κυβέρνηση αναγκάστηκε να απαγορεύσει την αλιεία ακόμα και για λόγους επιβίωσης και μέχρι σήμερα, υπάρχουν ελάχιστα, έως και καθόλου, δείγματα βελτίωσης των ιχθυαποθεμάτων. Αυτό είναι το μέλλον που επιθυμούμε για τις παράκτιες κοινωνίες μας; Οι καιροί μας καλούν να έχουμε μία μακροπρόθεσμη και όχι μία 6μηνη ή 12μηνη οπτική. Πράγματι, πρέπει να επιλύσουμε το ζήτημα και θα ήθελα να στηρίξω την πρόταση της Επιτροπής.

<SPEAKER ID=131 NAME="Figueiredo">
(ΡΤ) Κύριε Πρόεδρε, κύριε Επίτροπε, η απόφαση για την παράταση της ισχύος του ΠΠΠ 4 μέχρι το τέλος του επόμενου έτους, κατά τρόπο ώστε να ληφθούν υπόψη τα αποτελέσματα των διαπραγματεύσεων σχετικά με τη μεταρρύθμιση της Κοινής Αλιευτικής Πολιτικής, δεν είναι δυνατό να χρησιμοποιείται για να τεθούν σε αμφισβήτηση τα συμφέροντα των χωρών που μέχρι τώρα τήρησαν, και μάλιστα με μειώσεις πέραν των υποχρεώσεών τους, τους στόχους που προβλέπει το ΠΠΠ, όπως συνέβη με την Πορτογαλία, όταν άλλα κράτη μέλη όχι μόνο δεν τήρησαν οποιουσδήποτε στόχους αλλά αύξησαν την αλιευτική τους δυνατότητα.
<P>
Επίσης, δεν είναι ορθό - όπως ανέφερε η εισηγήτρια και άλλοι συνάδελφοι - να επιδιώκεται η εισαγωγή τροποποιήσεων όσον αφορά την ισχύ του ΠΠΠ 4 οι οποίες θα έχουν αρνητικές επιπτώσεις για τη θαλάσσια ασφάλεια, την ποιότητα ζωής και ασφάλειας των πληρωμάτων, την αξία και την ποιότητα των αλιευμάτων και τις συνθήκες υγιεινής και υγείας. Είναι επομένως απαραίτητο ο κύριος Επίτροπος να επανεξετάσει τη θέση που εκφράζει στις προτάσεις που διαβίβασε στο Ευρωπαϊκό Κοινοβούλιο και να αποδεχθεί το σύνολο των θέσεων της Επιτροπής Αλιείας του Κοινοβουλίου.

<SPEAKER ID=132 NAME="Van Dam">
Κύριε Πρόεδρε, Κύριε Επίτροπε, όταν δεν λειτουργούν καλά τα μέσα για την επίτευξη πολιτικών στόχων, τα προσαρμόζεις και όταν οι προσαρμογές δεν λύνουν τα προβλήματα τα καταργείς. Λόγω αυτού του κριτηρίου που έχω κατά νου, εξεπλάγην δυσάρεστα από τη παρούσα πρόταση της Επιτροπής. Έχω κατανόηση για το ότι η Επιτροπή δεν θέλει να εισαγάγει μία καινούργια διαρθρωτική πολιτική η οποία μέσα σε ένα έτος μπορεί να έχει ξεπεραστεί από τη μεταρρύθμιση της αλιευτικής πολιτικής. Δεν μπορώ όμως να ξεφύγω από την εντύπωση ότι η Επιτροπή ακόμα δεν συνειδητοποιεί ότι χάνει το τρένο με τα σημερινά πολυετή προγράμματα προσανατολισμού.
<P>
Η επιθυμία να κατευθύνεται η αλιεία με δυο διαφορετικά μέσα - τα TAC και τις ποσοστώσεις αφενός και τη διαρθρωτική πολιτική για τους στόλους αφετέρου - προκαλεί σοβαρά προβλήματα, ειδικά επειδή αυτά τα μέσα εξυπηρετούν διαφορετικούς στόχους. Τα TAC και οι ποσοστώσεις αποτελούν το καθοριστικό στοιχείο στη διαχείριση των αλιευτικών αποθεμάτων. Μία αειφόρος αλιεία είναι όμως εφικτή μόνο εάν εντός των επιτρεπόμενων ποσοτήτων αλιευμάτων υπάρχει χώρος για έναν αποτελεσματικό στόλο. Η διαρθρωτική πολιτική για τους στόλους πρέπει να υποστηρίζει αυτόν τον στόχο. Δυστυχώς όμως αυτό δεν γίνεται. Χάρη στο ΠΠΠ διατηρήθηκε η πλεονάζουσα ικανότητα αλίευσης του στόλου, και μέσω αυτού η στρέβλωση του ανταγωνισμού, με διάφορα είδη επιδοτήσεων. Εκτός τούτου, μερικά κράτη μέλη πρόσφεραν κίνητρα, τα οποία οδηγούν σε επιπλέον στρέβλωση του ανταγωνισμού.
<P>
Ένας σαφής στόχος, του οποίου το καθοριστικό στοιχείο πρέπει να είναι το σύστημα των TAC και των ποσοστώσεων, ωφελεί την κοινοτική αλιευτική πολιτική. Αναγκαστικά, σ' αυτόν θα πρέπει να περιλαμβάνεται ένα σύστημα έλεγχου με αυστηρές κυρώσεις, το οποίο να λειτουργεί καλά.
<P>
Προς το παρόν όμως η Επιτροπή επιμένει στα ΠΠΠ της, με μερικές τροπολογίες τις οποίες μπορώ να χαρακτηρίσω μόνο ως ατυχείς. Υπό το πρόσχημα της ενίσχυσης της αποτελεσματικότητας των ΠΠΠ, σε μια από τις τροπολογίες η Επιτροπή παραβλέπει μία από τις πιο στοιχειώδεις αρχές της δικαιοσύνης. Με το να αρνηθεί την χορήγηση κρατικών ενισχύσεων τιμωρεί ένα αλιευτικό τομέα για την πλεονάζουσα ικανότητα αλίευσης ενός άλλου τομέα. Η δικαιοσύνη υπονομεύεται επιπλέον από τη διάκριση που κάνει η Επιτροπή με αφορμή τη μείωση του δυναμικού των στόλων. Ο στόλος στη χώρα μου ρυθμίζει το δυναμικό του μειώνοντας τη δραστηριότητα (ρύθμιση των ημερών αλίευσης). Σε αντίθεση με άλλες χώρες, οι Κάτω Χώρες αποκλείονται τώρα από τη ευρωπαϊκή ενίσχυση για την ανανέωση και τον εκσυγχρονισμό του στόλου.
<P>
Θα στηρίξουμε ανεπιφύλακτα τις τροπολογίες του εισηγητή, για να ανατραπούν αυτές οι ατυχείς αλλαγές.

<SPEAKER ID=133 LANGUAGE="FR" NAME="Souchet">
Κύριε Πρόεδρε, με το πρόσχημα της παράτασης κατά ένα έτος του ΠΠΠ 4, έτσι ώστε να συμπέσει με την αναμενόμενη μεταρρύθμιση της ΚΓΠ, η Επιτροπή ήθελε να καταστήσει ακόμη πιο αυστηρό αυτό το μέσο, το οποίο έχει γίνει καταστροφικό για την παραδοσιακή αλιεία και αναποτελεσματικό για τη ρύθμιση της αλιευτικής προσπάθειας.
<P>
Χάρη στην εργασία της κ. Attwooll και της Επιτροπής Αλιείας, το πιο άδικο και επικίνδυνο στοιχείο που εμπεριείχε αυτή η μεταρρύθμιση επί τα χείρω μπόρεσε - ελπίζω - να αποφευχθεί, αλλά γενικότερα, αυτή που πρέπει να επανεξεταστεί είναι η ίδια η αρχή των ΠΠΠ. Αυτό το γραφειοκρατικό και βάναυσο σύστημα, το οποίο ήταν παντελώς ξένο προς τις παραδόσεις και τον πολιτισμό του κόσμου της θάλασσας, δεν έγινε ποτέ αποδεκτό από τους επαγγελματίες.
<P>
Η εμπειρία δείχνει επιπλέον ότι αυτό το μέσο είναι χονδροειδές, άδικο, περιττό και πολυέξοδο. Τα άσχημα αποτελέσματά του είναι επίφοβα και σε συνδυασμό με το πάγωμα της ενίσχυσης για τη ναυπήγηση νέων σκαφών, εκτινάσσουν την αγορά μεταχειρισμένων στα ύψη και αποτρέπουν τους νέους να ακολουθήσουν τα αλιευτικά επαγγέλματα. Γι' αυτόν τον λόγο, στο πλαίσιο της υπό εξέλιξη μελέτης για την αναθεώρηση της ΚΑΠ, πρέπει οπωσδήποτε να ευνοήσουμε το σύστημα των TAC (συνολικών επιτρεπόμενων αλιευμάτων) και των ποσοστώσεων. Αυτό πρέπει να αποτελεί το μέσο που θα επιτρέπει την ισορροπία μεταξύ των αλιευμάτων και των φυσικών πόρων. Η νέα ΚΑΠ πρέπει να επικεντρώνεται στο μηχανισμό των ποσοστώσεων, τον οποίο πρέπει να βελτιώνει κάνοντάς τον πολυετή, βελτιώνοντας τη διαφάνεια και την επιστημονική ποιότητά του, φέρνοντάς τον πιο κοντά στις αλιευτικές ζώνες, συνδέοντάς τον στενά με τους επαγγελματίες και ελέγχοντάς τον με τρόπο αποτελεσματικό και δίκαιο.
<P>
Κύριε Πρόεδρε, κύριε Επίτροπε, ας ξεχάσουμε τα ΠΠΠ και ας βελτιώσουμε τις ποσοστώσεις για να κάνουμε καλή δουλειά.

<SPEAKER ID=134 LANGUAGE="DE" NAME="Langenhagen">
Κύριε Πρόεδρε, κύριε Επίτροπε, τα σοβαρά προβλήματα που αντιμετωπίζει ο τομέας της αλιείας στην Ευρώπη ήταν γνωστά πριν από την υποβολή της Πράσινης Βίβλου για το μέλλον της Κοινής Αλιευτικής Πολιτικής. Η Πράσινη Βίβλος κατέστησε απλώς για μια ακόμη φορά σαφές πόσο σοβαρά είναι. Η επιτροπή μας εξετάζει με ζήλο τις διάφορες προσεγγίσεις για την επίλυση των προβλημάτων. Γνωρίζουμε ότι δεν θα εξαλειφθούν όλες οι δυσκολίες ως δια μαγείας. Αν κανείς ισχυριστεί το αντίθετο, τότε θα πρέπει να χαρακτηρίσουμε τους ισχυρισμούς του απάτη.
<P>
Με τη σημερινή Κοινή Αλιευτική Πολιτική δεν επιτύχαμε να παρεμποδίσουμε τις κρίσεις όσον αφορά πολλά αποθέματα ιχθύων ούτε και να περιορίσουμε τις πλεονάζουσες αλιευτικές ικανότητες. Από τη μελλοντική ικανότητα της Ένωσης να διαμορφώσει μια αλιευτική πολιτική κατά το νέο αιώνα εξαρτώνται οι οικονομικοί πόροι όλων μας. Η Επιτροπή προτείνει τώρα την παράταση του τρέχοντος πολυετούς προγράμματος προσανατολισμού για ένα έτος. Λαμβάνοντας υπόψη τις τρέχουσες συζητήσεις για τη μεταρρύθμιση, πιστεύω ότι χρειαζόμαστε τα μέτρα αυτά και για λόγους εξασφάλισης της συνέχειας.
<P>
Ωστόσο, δεν μπορούμε να επιλύσουμε τα προβλήματα σε αυτό το σύντομο στάδιο, αλλά, ενδεχομένως, να μπορέσουμε να τα αμβλύνουμε έως ένα βαθμό. Η υλοποίηση του προγράμματος με τάξη είναι καθοριστική. Χρειάζονται δεδομένα τα οποία όμως ορισμένα κράτη μέλη έχουν διαβιβάσει μόνο εν μέρει, αν μη και καθόλου. Για τη μη διαβίβαση των δεδομένων είναι λοιπόν απαραίτητο ένα μέσο επιβολής κυρώσεων, επίσης χρειάζονται συγκρίσιμα κριτήρια και κατηγορίες. Κάθε εφοπλιστής επιθυμεί μια αύξηση της αποδοτικότητας. Αλλά δεν επιτρέπεται να μεταθέτουμε τις προτεραιότητες. Θέλουμε περισσότερη ασφάλεια στη θάλασσα. Αυτό είναι ένα κεντρικό στοιχείο των αιτημάτων του Ευρωπαϊκού Κοινοβουλίου. Ταυτόχρονα, θα πρέπει όμως να μεριμνήσουμε ώστε να αποφευχθούν οι αρνητικές επιπτώσεις στην ασφάλεια, ακόμη και όταν πρόκειται για την αύξηση της αποδοτικότητας.
<P>
Και η προτεινόμενη τροποποίηση των διαρθρωτικών μέτρων υπερβαίνει προς το παρόν το στόχο. Η επίτευξη των στόχων σε όλα τα τμήματα του στόλου ως προϋπόθεση για τη χορήγηση κρατικών ενισχύσεων είναι αντιπαραγωγική, διότι έτσι τιμωρούνται όλοι για τις παραλείψεις ορισμένων. Οι αλιείς θα αποδεχτούν την πολιτική μας μόνο όταν θα επικρατούν δίκαιες συνθήκες.

<SPEAKER ID=135 LANGUAGE="DE" NAME="Kindermann">
Κύριε Πρόεδρε, κύριε Επίτροπε, αγαπητοί συνάδελφοι, η παράταση των πολυετών προγραμμάτων προσανατολισμού για ένα έτος, προκειμένου να παραταθεί η ισχύς τους έως ότου ληφθεί μια απόφαση για τη μελλοντική πολιτική για το στόλο μετά το 2002, είναι σκόπιμη και πιστεύω ότι την υποστηρίζουν όλοι καταρχήν.
<P>
Οι στόχοι των ΠΠΠ είναι ορθοί αλλά η υλοποίησή τους από τα κράτη μέλη παρουσιάζει ακόμη ελλείψεις. Αυτό κατέδειξαν επανειλημμένα οι εκθέσεις της Επιτροπής στο παρελθόν. Έχουμε επίσης επικρίνει επανειλημμένα αυτές τις παραλείψεις και είναι σαφές ότι η μελλοντική πολιτική για το στόλο πρέπει να προσφέρει μια λύση στο πρόβλημα αυτό.
<P>
Προς το σκοπό αυτό, η Επιτροπή επιθυμεί, πέρα από την παράταση για ένα έτος, να τροποποιήσει επίσης τις διατάξεις για τα ΠΠΠ και τα ΧΜΠΑ. Απορρίπτω ορισμένες από αυτές τις τροποποιήσεις, διότι πιστεύω ότι θα διευθετήσουμε τα ζητήματα αυτά καλύτερα στο πλαίσιο των βασικών αποφάσεων σχετικά με την πολιτική για το στόλο.
<P>
Κατά τη γνώμη μου, δεν έχει νόημα να καθοριστούν στο τελευταίο έτος ισχύος του ΠΠΠ 4 τροποποιήσεις ευρείας εμβέλειας, ιδίως αν έχουν ενδεχομένως αρνητικές επιπτώσεις στην ασφάλεια επί των αλιευτικών σκαφών. Αν όμως τα κράτη μέλη πρέπει να διατηρήσουν τη δυνατότητα να ζητούν αύξηση των αλιευτικών ικανοτήτων για μέτρα που αποσκοπούν στη βελτίωση, αφενός, της ασφάλειας επί των σκαφών αυτών και, αφετέρου, της ποιότητας των αλιευτικών προϊόντων, και τα μέτρα αυτά χρηματοδοτούνται βάσει πόρων του ΧΜΠΑ, τότε πρέπει πραγματικά να εξασφαλιστεί ότι τα μέτρα αυτά δεν θα έχουν ως αποτέλεσμα μια αύξηση του βαθμού εκμετάλλευσης των αλιευτικών πόρων. Η προϋπόθεση αυτή πρέπει οπωσδήποτε να τηρηθεί.
<P>
Είναι απαράδεκτο να παρεμποδίζονται οι επενδύσεις στην ασφάλεια των αλιευτικών διότι δεν πληρούνται οι προϋποθέσεις για την υλοποίηση των μέτρων ή επειδή ο έλεγχος των προϋποθέσεων αυτών δεν μπορεί να εξασφαλιστεί ή δεν εξασφαλίζεται ενίοτε σε ορισμένα κράτη μέλη.
<P>
Πρέπει να χρησιμοποιήσουμε τη συζήτηση για τη μεταρρύθμιση της Κοινής Αλιευτικής Πολιτικής για την ανεύρεση λύσεων όσον αφορά το δίλημμα - που κατέστη εκ νέου ορατό βάσει της παρούσας έκθεσης - μεταξύ της ασφάλειας επί των σκαφών και της βιώσιμης εκμετάλλευσης αποθεμάτων. Όμως δεν επιτρέπεται κατά κανένα τρόπο να ευνοηθεί η μια πτυχή εις βάρος της άλλης.

<SPEAKER ID=136 NAME="Hudghton">
Κύριε Πρόεδρε, θα ήθελα να προσθέσω τις ευχαριστίες μου προς την εισηγήτρια, συμπατριώτισσά μου από τη Σκωτία, για την εργασία της πάνω στο έγγραφο αυτό, καθώς και στο συνάδελφό μου από το Σκωτικό Εθνικό Κόμμα, τον κ. MacCormick, επειδή καθοδήγησε την Επιτροπή Νομικών Θεμάτων στην κρίση της για την έκθεση αυτή την οποία στηρίζω.
<P>
Το μέγεθος του αλιευτικού στόλου της Ευρωπαϊκής Ένωσης είναι ένα από τα μεγαλύτερα προβλήματα που αντιμετωπίζουμε όταν εξετάζουμε τη μεταρρύθμιση της Κοινής αλιευτικής πολιτικής, αλλά η δραστηριότητας θα έπρεπε να μετράται μάλλον με βάση την προσπάθεια σε αντιδιαστολή με το μέγεθος του στόλου. Για να εξασφαλίσουμε αυτό που όλοι θέλουμε, δηλαδή αειφόρο αλιεία, τότε σίγουρα πρέπει να προσπαθήσουμε η αλιευτική προσπάθεια να αντιστοιχεί στους διαθέσιμους πόρους.
<P>
Συμφωνώ με την ανάγκη παράτασης του ΠΠΠ 4, αλλά διατηρώ ορισμένες ανησυχίες, ιδιαιτέρως σε τρεις περιοχές. Πρώτον, είναι αδιανόητο η ασφάλεια να μην συνυπολογίζεται στην εξίσωση. Οι ισχύουσες διατάξεις αναφορικά με την αύξηση των στόχων για λόγους ασφάλειας πρέπει να διατηρηθούν. Στόχος μας θα πρέπει να είναι ο αυστηρότερος έλεγχος και διαχείριση ώστε να εξασφαλίσουμε ότι οι διατάξεις αυτές δεν θα χρησιμοποιηθούν για να καταστρατηγηθούν οι κανόνες. Η ασφάλεια θα πρέπει να αποτελέσει πρωταρχικό μέλημα και ελπίζω η Επιτροπή να το αναγνωρίσει και να επανορθώσει το σφάλμα της να μην συμπεριλάβει κατάλληλες διατάξεις σχετικά με την ασφάλεια στην Πράσινη Βίβλο.
<P>
Δεύτερον, ενώ πρέπει να υπάρξουν κυρώσεις για τη μη υλοποίηση των στόχων του ΠΠΠ, σίγουρα θα πρέπει να επιβάλλονται στους ενόχους. Είναι λάθος να τιμωρείται άμεσα το ένα τμήμα του κλάδου εξαιτίας των πράξεων ή των παραλείψεων του άλλου. Είναι, επίσης, αναγκαίο να βεβαιωθούμε ότι τα κράτη μέλη που ισχυρίζονται ότι έχουν επιτύχει τους στόχους του ΠΠΠ δεν μεταφέρουν απλώς τα σκάφη τους σε άλλη σημαία.
<P>
Τρίτον, οι προτάσεις που περιορίζουν τη χρηματοδοτική ενίσχυση από το ΧΜΠΑ σε τμήματα όπου η μείωση της αλιευτικής προσπάθειας επιτυγχάνεται μόνο μέσω μειώσεων της αλιευτικής ικανότητας μου φαίνεται άδικη και θα εισαγάγει διάκριση εις βάρος των αλιέων τα κράτη μέλη των οποίων αποφάσισαν να μειώσουν την προσπάθεια μέσα από σχέδια όπως ο αριθμός των ημερών στη θάλασσα.
<P>
Ένας λόγος για τον οποίο αυτοί οι στόχοι δεν έχουν επιτευχθεί είναι ότι ορισμένες κυβερνήσεις κρατών μελών δεν είναι προετοιμασμένες να χρησιμοποιήσουν τη χρηματοδότηση για αναδιάρθρωση. Η Επιτροπή πρέπει να αναζητήσει τρόπους που θα εξασφαλίζουν ότι οι πόροι αναδιάρθρωσης θα κατανέμονται με δίκαιο τρόπο στην αλιευτική βιομηχανία όλης της ΕΕ.
<P>
Υπάρχει ανάγκη για περισσότερο τυποποιημένες και αυστηρότερες διαδικασίες αξιολόγησης σε όλη την ΕΕ. Μόνον εάν έχουμε σταθερά, σαφή και συγκρίσιμα κριτήρια για τη μέτρηση των σκαφών, συμπεριλαμβανομένης της ιπποδύναμης της μηχανής και της χωρητικότητας, μπορεί να υπάρχει εμπιστοσύνη ως προς την επίτευξη ή όχι των στόχων που θέτει το ΠΠΠ.

<SPEAKER ID=137 LANGUAGE="ES" NAME="Fraga Estιvez">
Κύριε Πρόεδρε, θέλω να συγχαρώ επίσης την κ. Attwooll για τη συνεργασία της υπέρ ενός συμβιβασμού ο οποίος, κατά τη γνώμη μου, βελτιώνει αρκετά τις δύο προτάσεις της Επιτροπής, οι οποίες ήταν αρχικά αρκετά άκαιρες και καταδικασμένες να μην εκπληρωθούν. Διότι είναι αρκετά δύσκολο να δεχτούμε ότι, έξι μήνες πριν από την ολοκλήρωση ενός προγράμματος αναδιάρθρωσης του στόλου, λέμε στον τομέα, χωρίς επιστημονικές ούτε τεχνικές αιτιολογήσεις, ότι δεν μπορεί πλέον να μειώσει την αλιευτική ικανότητα μέσω της προσαρμογής της προσπάθειας και ότι ο μόνη λύση είναι η οριστική και αμετάκλητη διάλυσή του, επειδή η Επιτροπή έκανε ένα μικρό υπολογιστικό λάθος τέσσερα χρόνια πριν. Και, επιπλέον, δράττεται της ευκαιρίας για να θέσει ανακατεμένες τις βάσεις του ίδιου του ΠΠΠ 4 και ορισμένων στοιχείων κλειδιά του Κανονισμού ΧΜΠΑ, το οποίο, από κάθε άποψη - και πιστεύω ότι εδώ υπάρχει μία γενικευμένη συμφωνία - είναι απαράδεκτο.
<P>
Αν σ' αυτό προστεθεί το γεγονός ότι το μεγαλύτερο βάρος των νέων απαιτήσεων πέφτει, όπως ειπώθηκε, στην εξάλειψη των διευκολύνσεων που στοχεύουν στην βελτίωση της ασφάλειας των σκαφών, πρέπει να αναρωτηθούμε αν η Επιτροπή σκέφτεται καμιά φορά τον τομέα της αλιείας όταν επινοεί εξυπνάδες της τελευταίας στιγμής.
<P>
Γι' αυτό, σας ζητώ να υπερψηφίσετε τις τροπολογίες της Επιτροπής Αλιείας. Διότι εξακολουθώ να μην μπορώ να καταλάβω, και ο τομέας της αλιείας ακόμη λιγότερο, τι όφελος μπορεί να έχει η διατήρηση των μέτρων ασφαλείας μόνο για τα σκάφη κάτω των 12 μέτρων, όταν είναι ακριβώς τα μεγαλύτερα σκάφη που έχουν πολυπληθέστερο πλήρωμα και εργάζονται πιο μακριά από την ακτή, δηλαδή, εκείνα που διατρέχουν σημαντικά περισσότερους κινδύνους, και σε περίπτωση επείγουσας ανάγκης, έχουν μεγαλύτερες δυσκολίες να καταφύγουν σε λιμάνι, όλα αυτά σε ύδατα που, όπως o Ατλαντικός ωκεανός, δεν είναι ακριβώς μια γαλήνια λιμνούλα, και με τον χειμώνα προ των πυλών.
<P>
Όσο για την Επιτροπή, οφείλουμε να αναγνωρίσουμε ότι προσπάθησε, από την πρώτη στιγμή, να συμπέσει η ολοκλήρωση του ΠΠΠ 4 με την μεταρρύθμιση της ΚΑΠ του 2002. Όμως από το έτος 1997 γνώριζε ότι δεν επρόκειτο να το πετύχει και, από εκείνη τη στιγμή, η Επιτροπή θα έπρεπε να είχε αρχίσει να επεξεργάζεται ένα ΠΠΠ 5 το οποίο θα εξάλειφε τα λάθη που είχαν γίνει μέχρι τότε και, εν τω μεταξύ, απλώς να παρέτεινε το ΠΠΠ 4. Και η παράταση, κύριε Επίτροπε, δεν μπορεί σε καμία περίπτωση να χρησιμοποιηθεί για να αλλάξουν οι κανόνες του παιχνιδιού που είχαμε μέχρι τώρα.

<SPEAKER ID=138 LANGUAGE="ES" NAME="Varela Suanzes-Carpegna">
Κύριε Πρόεδρε, παίρνω τον λόγο για να συγχαρώ και εγώ την εισηγήτριά μας, κ. Attwooll, για τη διάθεση συναίνεσης που έχει εμφυσήσει στην επιτροπή μας με αποτέλεσμα να καταλήξει σε συμβιβαστικές τροπολογίες, ιδιαίτερα με τη συνάδελφό μας, κ. Fraga, και να επιφέρει ουσιαστικές βελτιώσεις, όπως ειπώθηκε εδώ, στην πρόταση που μας έκανε η Επιτροπή σε ένα θέμα καίριας σημασίας - όλοι το αναγνωρίζουμε - της παρούσας κοινής αλιευτικής πολιτικής και αυτής που χαράσσουμε για τα επόμενα έτη.
<P>
Η ευρωπαϊκή πολιτική του αλιευτικού στόλου είναι ένα λεπτό ζήτημα και - σε αυτό συμφωνούμε - περίπλοκο. Αλλά αν κάθε κράτος υπερασπίζεται ό,τι το ενδιαφέρει και συμμορφώνεται μόνο όταν το ενδιαφέρει, είναι φανερό ότι δεν οδηγούμαστε πουθενά. Συνεπώς, η Επιτροπή πρέπει να προσεγγίσει, με μια αποτελεσματική πολιτική που θα ασκείται από όλους, την πρόκληση σχεδιασμού ενός στόλου που θα συμμορφώνεται στις πραγματικές αλιευτικές ανάγκες που έχουμε. Ένας στόλος που θα είναι ασφαλής, αποτελεσματικός και ανταγωνιστικός.
<P>
Γι' αυτό, η έκθεση της κ. Attwooll, όπως κάποτε και η έκθεση του κ. Busk, έχει θεμελιώδη σημασία αυτή τη στιγμή. Μ' αυτή θέλουμε να επιστήσουμε την προσοχή, από τη μια πλευρά, στο ότι η αύξηση των μέτρων ασφαλείας στο σκάφος δεν έχει καμία σχέση με την αύξηση της ισχύος ή της αλιευτικής ικανότητας και, από την άλλη, στο ότι δεν είναι αναγκαία η εισαγωγή ουσιαστικών αλλαγών την τελευταία στιγμή σε προγράμματα που λειτουργούν ήδη επί 5ετίας, επειδή άλλο πράγμα είναι, προφανώς, η ετήσια παράταση και άλλο να μεταβάλλονται τώρα (την τελευταία στιγμή, όπως λέμε) θεμελιώδεις όροι της γενικής φιλοσοφίας των ΠΠΠ.
<P>
Επομένως, ελπίζω ότι η Ολομέλεια θα υποστηρίξει αυτό το μήνυμα που θέλουμε να δώσουμε σήμερα το απόγευμα από την Επιτροπή Αλιείας, και ότι η Επιτροπή, όπως είναι λογικό, θα το λάβει υπόψη της.

<SPEAKER ID=139 LANGUAGE="DE" NAME="Fischler">
Κύριε Πρόεδρε, αξιότιμοι κυρίες και κύριοι βουλευτές, αγαπητοί κυρίες και κύριοι, καταρχάς, κυρία Attwool, θέλω να σας ευχαριστήσω για την εκπόνηση της παρούσας έκθεσης. Παρακολούθησα τη συζήτηση με μεγάλη προσοχή, αλλά αισθάνομαι τώρα ελαφρώς την ανάγκη να διευκρινίσω μερικά πράγματα, διότι μου φαίνεται ότι υπάρχουν ορισμένες σοβαρές παρανοήσεις όσον αφορά την παρούσα πρόταση της Επιτροπής.
<P>
Καταρχάς, το ερώτημα που τίθεται είναι αν χρειαζόμαστε ή όχι μια πολιτική για το στόλο. Πιστεύω ότι χρειαζόμαστε μια πολιτική για το στόλο, και χρειαζόμαστε να είναι αποτελεσματική - και αποτελεσματικότερη - διότι η τρέχουσα ρύθμιση είναι εξαιρετικά ανεπαρκής. Ο ευρωπαϊκός μας στόλος, στο σύνολό του, διαθέτει μια τεράστια πλεονάζουσα ικανότητα και αν δεν τον προσαρμόσουμε στις δυνητικές μελλοντικές αλιευτικές δραστηριότητες, τότε δεν θα απαλλαγούμε ποτέ από τις δυσχέρειες αυτές.
<P>
Ειλικρινά, πρέπει επίσης να σας πω καθαρά ότι με το ΠΠΠ 4 δεν θα επιτύχουμε κατά κανένα τρόπο το στόχο αυτό. Με το πρόγραμμα αυτό απέχουμε πολύ από μια συρρίκνωση κατά 30 ή ακόμη 40%. Υπάρχει μια έκθεση, την οποία μάλλον γνωρίζετε - ή το ελπίζω - στην οποία επισημαίνεται ότι, καθ' όλη την περίοδο εφαρμογής του ΠΠΠ, θα επιτύχουμε, στην καλύτερη περίπτωση, μια μείωση της τάξεως του 5%, αλλά και αυτό ακόμη φαίνεται απίθανο. Πιθανότερο είναι ότι η όλη προσπάθεια ΠΠΠ 4 δεν θα επιφέρει αποτελέσματα. Αυτή είναι η πραγματικότητα, αυτή είναι η αλήθεια και θα πρέπει να την αποδεχτούμε.
<P>
Πρέπει όμως να έχουμε επίγνωση και μιας δεύτερης αρχής: κατά τη γνώμη μου, λίγο νόημα έχει να απομονώσουμε την πολιτική για το στόλο από την υπόλοιπη Κοινή Αλιευτική Πολιτική. Πρέπει να τη συνδέσουμε με τα άλλα βασικά πολιτικά στοιχεία της Κοινής Αλιευτικής Πολιτικής μας. Επομένως, είμαστε της γνώμης ότι είναι εντελώς κατάλληλο και ορθό να ενσωματώσουμε τις ιδέες για το μέλλον της πολιτικής για το στόλο στον καθορισμό της νέας Κοινής Αλιευτικής Πολιτικής, την οποία επιθυμούμε βέβαια να θεσπίσουμε το ερχόμενο έτος.
<P>
Μόνο σε αυτή τη βάση καθίσταται κατανοητή η πρόταση που υποβάλλαμε. Πράγματι, το ΠΠΠ 4 λήγει το ερχόμενο έτος και αυτό θα είχε ως συνέπεια την αναγκαστική απομόνωση όλων των τομέων της νέας Κοινής Αλιευτικής Πολιτικής από τον τομέα της πολιτικής για το στόλο. Γι' αυτό, σκεφτήκαμε να ζητήσουμε παράταση για ένα χρόνο, προκειμένου να επιτύχουμε έναν συγχρονισμό. Ταυτόχρονα, όμως, δεν επιθυμούμε να μας καταλογίζεται η κατηγορία ότι παρατείνουμε μια μη αποτελεσματική ρύθμιση για ένα έτος. Αυτός ήταν ο λόγος για τον οποίο προτείναμε και ορισμένα μέτρα για τη βελτίωση αυτού του ΠΠΠ.
<P>
Επιπλέον, ορισμένα κράτη μέλη δεν τηρούν ούτε αυτούς τους ελάχιστους στόχους του ΠΠΠ 4. Δυστυχώς, εκτός από την έναρξη μιας διαδικασίας ενώπιον του Ευρωπαϊκού Δικαστηρίου, η Επιτροπή δεν έχει τη δυνατότητα να επιβάλει την υποχρέωση της εκπλήρωσης των στόχων ΠΠΠ. Γι' αυτό υποβάλαμε και τις αντίστοιχες προτάσεις.
<P>
Έτσι έρχομαι ήδη στις τροπολογίες που κατατέθηκαν. Οι τροπολογίες 1 έως 3 και 5 πραγματεύονται το θέμα της θαλάσσιας ασφάλειας. Πρέπει και στο σημείο αυτό να σας πω καθαρά ότι κανείς δεν μπορεί να προσάψει στην Επιτροπή ότι τάσσεται εναντίον της ενίσχυσης της θαλάσσιας ασφάλειας. Γνωρίζουμε και εμείς τα προβλήματα και τα θαλάσσια ατυχήματα που προκλήθηκαν ιδίως τον τελευταίο καιρό. Επομένως, αντιλαμβανόμαστε επίσης πόσο απαραίτητο είναι να βελτιωθεί η ασφάλεια και, εξάλλου, το επιδιώκουμε και εμείς. Διατίθενται κοινοτικοί πόροι για τη βελτίωση της ασφάλειας. Δεν αντιλέγω ότι η λήψη μέτρων για την ενίσχυση της ασφάλειας έχει ενίοτε ως αποτέλεσμα και μια αύξηση του βάρους των πλοίων. Αλλά αυτό δεν σημαίνει ότι δεν μπορεί να απαιτηθεί η αντιστάθμιση της αύξησης του βάρους ενός συγκεκριμένου πλοίου μέσω της απόσυρσης περισσότερων πλοίων από τη ναυσιπλοΐα. Αυτός ακριβώς είναι και ο στόχος. Οπωσδήποτε, δεν απαγορεύεται η τοποθέτηση περισσότερων συμπληρωματικών εγκαταστάσεων ασφαλείας σε ένα συγκεκριμένο πλοίο. Για το λόγο αυτό, δεν είμαστε πρόθυμοι να αποδεχτούμε αυτές τις τέσσερις τροπολογίες.
<P>
Μπορούμε να αποδεχτούμε τις τροπολογίες 11 και 12, διότι η εφαρμογή της ρήτρας ασφάλειας στα πλοία μήκους μικρότερου των 12 μέτρων, τα οποία δεν αλιεύουν πλέον με μηχανότρατες, παραμένει περιορισμένη. Από αυτό μπορούν ιδίως να επωφεληθούν τα παλαιότερα σκάφη, τα οποία επιδίδονται κυρίως σε παράκτια αλιευτική δραστηριότητα. Στην προκειμένη περίπτωση, μια αύξηση της ικανότητας και της ισχύος του κινητήρα των σκαφών αυτών είναι επίσης δικαιολογημένη, υπό σαφείς συνθήκες, αν με τον τρόπο αυτό ενισχύεται η ασφάλεια.
<P>
Οι τροπολογίες αριθ. 4, 7, 8 και 9 μάλλον με ανησυχούν. Με τις προτάσεις αυτές απορρίπτεται στην πραγματικότητα κάθε μορφή περιορισμού της πρόσβασης στις ενισχύσεις βάσει του ΧΜΠΑ. Ωστόσο, αυτός ο μηχανισμός είναι σε τελευταία ανάλυση ο μοναδικός που διαθέτουμε για τη μείωση της ικανότητας του στόλου. Πρέπει να γίνει σαφές ότι οι ευρέως χορηγούμενες κοινοτικές ενισχύσεις για τον εκσυγχρονισμό εξουδετερώνουν όλες μας τις προσπάθειες για μείωση του στόλου. Πώς είναι δυνατό να είναι ποτέ αποτελεσματική η πολιτική μας, όταν ενισχύουμε πρώτα την αχρήστευση πλοίων με κοινοτικούς πόρους και, στη συνέχεια, χρηματοδοτούμε την αγορά νέων πλοίων πάλι με τα ίδια κονδύλια;
<P>
Πρέπει κάποτε να αποφασίσουμε ποια από τις δύο αυτές δράσεις έχει προτεραιότητα. Σχετικά, το Κοινοβούλιο εξέφρασε επίσης την άποψη ότι δεν είναι σκόπιμο να τροποποιηθούν τώρα οι διατάξεις ενός κανονισμού, ο οποίος θεσπίστηκε πριν δύο χρόνια περίπου, για περίοδο έξι ετών. Πιστεύω ότι, ενόψει ακριβώς της δύσκολης τρέχουσας κατάστασης των αποθεμάτων, ήρθε η ώρα να συζητήσουμε και για το ζήτημα αυτό.
<P>
Τέλος, η τροπολογία 6 συμπληρώνει μια διάταξη που συμπεριλήφθηκε στον κανονισμό ύστερα από δική σας υπόδειξη, σύμφωνα με την οποία, οι ενισχύσεις βάσει του ΧΜΠΑ για τις εξαγωγές ή τη σύσταση μεικτών επιχειρήσεων διακόπτονται. Συζητήσαμε ήδη για το θέμα αυτό κατά την εξέταση του προηγούμενου σημείου της ημερήσιας διάταξης. Η Επιτροπή συμφωνεί πλήρως με την τροπολογία αυτή και προτείνει να δημοσιεύονται επίσης οι κατάλογοι των κρατών που παραβιάζουν τους κανόνες αυτούς.
<P>
Τέλος, η Επιτροπή δεν μπορεί να εγκρίνει την τροπολογία 10, διότι πρόκειται για μια διαδικασία στο εσωτερικό της: δηλαδή, είναι καθαρά θέμα αρμοδιότητας της τελευταίας. Επομένως, την ευθύνη για το θέμα αυτό οφείλει να αναλάβει επίσης η Επιτροπή.
<P>
(Χειροκροτήματα)

<SPEAKER ID=140 NAME="Πρόεδρος">
- Ευχαριστώ πολύ, Επίτροπε Fischler.
<P>
Η συζήτηση έληξε.
<P>
Η ψηφοφορία θα διεξαχθεί σήμερα, στις 18.30.

<CHAPTER ID=6>
Αλιευτική συμφωνία ΕΚ/Σενεγάλης
<SPEAKER ID=141 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (Α5-0314/2001) του κ. Gallagher, εξ ονόματος της Επιτροπής Αλιείας, σχετικά με την πρόταση κανονισμού του Συμβουλίου που αφορά τη σύναψη δύο συμφωνιών υπό μορφή ανταλλαγής επιστολών, οι οποίες αφορούν την παράταση του Πρωτοκόλλου με το οποίο καθορίζονται οι αλιευτικές δυνατότητες και η χρηματοδοτική αντιστάθμιση που προβλέπονται στη συμφωνία μεταξύ της Ευρωπαϊκής Οικονομικής Κοινότητας και της κυβέρνησης της Δημοκρατίας της Σενεγάλης όσον αφορά την αλιεία στα ανοικτά των ακτών της Σενεγάλης για τις περιόδους από 1ης Μαΐου 2001 έως 31 Ιουλίου 2001 και από 1ης Αυγούστου 2001 έως 31 Δεκεμβρίου 2001.
<P>
(COM(2001) 422 - C5-0405/2001 - 2001/0168(CNS))

<SPEAKER ID=142 NAME="Gallagher">
(ΕΝ) Κύριε Πρόεδρε, κύριε Επίτροπε, η παρούσα πρόταση κανονισμού του Συμβουλίου αφορά την παράταση του πρωτοκόλλου αλιείας που ίσχυε μεταξύ ΕΕ και Σενεγάλης για την περίοδο από την 1η Μαΐου 1997 έως τις 30 Απριλίου 2001. Η παράταση αφορά δύο περιόδους. Η πρώτη από την 1η Μαΐου 2001 έως την 31η Ιουλίου και η δεύτερη από την 1η Αυγούστου 2001 έως την 31η Δεκεμβρίου. Μετά από αρκετούς γύρους διαπραγματεύσεων που ξεκίνησαν στις Βρυξέλλες τον Ιανουάριο του 2001, δεν έχει επιτευχθεί καμία συμφωνία μεταξύ της ΕΕ και της Σενεγάλης σχετικά με την ανανέωση του ισχύοντος πρωτοκόλλου. Τον περασμένο Ιούνιο, η Σενεγάλη ανέστειλε τις διαπραγματεύσεις μέχρι τον Οκτώβριο με σκοπό να κερδίσει χρόνο για την ανάλυση των ζητημάτων αλιείας και των επιπτώσεών τους. Η διακοπή των διαπραγματεύσεων δεν είχε τις ίδιες αρνητικές επιπτώσεις που είχε στα τέλη του 1996, όταν είχε ανασταλεί πλήρως η αλιεία. Αυτή τη φορά, δεν υπήρξε αναστολή και η λογική πρυτάνευσε και στις δύο πλευρές.
<P>
Σύμφωνα με υπολογισμούς, οι οποίοι έγιναν το 1996 από το Ινστιτούτο Ερευνών της Σενεγάλης, οι διαθέσιμοι πόροι την εποχή εκείνη επέτρεπαν αλιεύματα της τάξης των 465 000 τόνων. Ωστόσο, πρόσφατες επιστημονικές αναλύσεις έδειξαν ότι, παρά τα ικανοποιητικά ποσοστά χρήσης στο τμήμα αυτό, οι παράκτιοι βενθοπελαγικοί πόροι έχουν ελαχιστοποιηθεί, υποχρεώνοντας έτσι τον μικρής κλίμακας και τον βιομηχανικό στόλο να αλιεύει στις γειτονικές χώρες. Βεβαίως, η αειφόρος αλιεία είναι μία από τις κύριες αρχές της κοινής αλιευτικής πολιτικής. Πρέπει, με την επανέναρξη των διαπραγματεύσεων, να ληφθούν υπόψη και από τις δύο πλευρές τα σημάδια για την κρίσιμη κατάσταση ορισμένων ιχθυαποθεμάτων.
<P>
Μέχρι την ημερομηνία της επανέναρξης των διαπραγματεύσεων, η κυβέρνηση της Σενεγάλης διενεργεί νέα μελέτη για να καθορίσει το σημερινό αλιευτικό δυναμικό της χώρας. Δεδομένου ότι το ζήτημα της μακροπρόθεσμης διαχείρισης ήταν ένα από τα σημεία σύγκρουσης κατά τις διαπραγματεύσεις, η κυβέρνηση της Σενεγάλης θα χρησιμοποιήσει τα αποτελέσματα της μελέτης αυτής αργότερα μέσα στη χρονιά, κατά τις διαπραγματεύσεις με την ΕΕ.
<P>
Οι αλιευτικές δυνατότητες και η οικονομική συμμετοχή της Κοινότητας παραμένουν απαράλλαχτες. Η αποζημίωση που θα πληρωθεί από την Κοινότητα για τους οκτώ μήνες του τρέχοντος έτους θα υπολογιστεί αναλογικά, πράγμα που σημαίνει ότι η αποζημίωση για την περίοδο από 1ης Μαΐου έως το τέλος του τρέχοντος έτους, θα είναι τα 2/3 του ετήσιου ποσού των 12 εκατομμυρίων ευρώ. Η πληρωμή αυτή θα πρέπει να γίνει περί τα τέλη του έτους.
<P>
Πιστεύω, όπως και η Επιτροπή Αλιείας, ότι είναι σημαντικό για τους αλιείς της Κοινότητας η συμφωνία αυτή να ανανεωθεί μετά την 31η Δεκεμβρίου του τρέχοντος έτους, οπότε λήγει η τρέχουσα παράταση. Η ανανέωση του πρωτοκόλλου είναι τώρα πιο σημαντική από ποτέ από άποψη αλιευτικών ευκαιριών, μετά την αποτυχία επίτευξης συμφωνίας με το Μαρόκο. Δεν προσπαθώ να συγκρίνω τις ευκαιρίες που προσφέρει η Σενεγάλη με αυτές του Μαρόκο, αλλά το γεγονός είναι ότι υπάρχουν άλλες ευκαιρίες εκεί. Δεν υπάρχει σύγκριση, γιατί το πρωτόκολλο με το Μαρόκο θα κόστιζε 500 εκατομμύρια για μία τετραετή περίοδο. Όταν, ως εκ τούτου, μελετήσουμε την πρόσφατα υπογραφείσα συμφωνία με τη Μαυριτανία που θα κοστίσει 430 εκατομμύρια για πέντε χρόνια, η συμφωνία με τη Σενεγάλη είναι πολύ μετριοπαθής σε οικονομικούς όρους.
<P>
Υπό το φως αυτών των σκέψεων, συνιστώ την έκθεση αυτή στο Σώμα.

<SPEAKER ID=143 LANGUAGE="ES" NAME="Fraga Estιvez">
Κύριε Πρόεδρε, θέλω να συγχαρώ τον κ. Gallagher για την ταχύτητα με την οποία εργάστηκε στην έκθεσή του, με αποτέλεσμα να εγκριθούν αυτές οι δύο παρατάσεις που, όπως και ο ίδιος υπογράμμισε, επιτρέπουν τη συνέχιση της αλιευτικής δραστηριότητας μέχρι την υπογραφή ενός νέου πρωτοκόλλου με τη Σενεγάλη.
<P>
Πρέπει, επίσης, να αναγνωρίσουμε την ευαισθησία που έδειξε ο εισηγητής επειδή δεν παρουσίασε τροπολογίες για να μην επηρεάσει το αποτέλεσμα των διαπραγματεύσεων που διενεργούνται αυτόν τον καιρό, αν και υπογραμμίζει ότι τα αποτελέσματά τους θα πρέπει να αναλυθούν λαμβάνοντας υπόψη τα θέματα που αναφέρονται στην έκθεσή του.
<P>
Συμφωνώ σχεδόν πλήρως με αυτά τα θέματα, αλλά θα ήθελα να σχολιάσω τον υπαινιγμό του εισηγητή σχετικά με την ανύπαρκτη αξιοποίηση της συμφωνίας όσον αφορά τις πελαγικές μηχανότρατες. Ο εισηγητής αναφέρει ότι στις συμφωνίες του Βορρά έχει επικριθεί η ύπαρξη "ψάρι στο χαρτί" ή "ποσοστώσεις στο χαρτί" και ότι επίσης σε αυτή την περίπτωση θα πρέπει να πληρώνεται μόνο το πραγματικό ψάρι.
<P>
Θέλω να υπενθυμίσω ότι οι καταστάσεις με κανένα τρόπο δεν μπορούν να συγκριθούν. Σ' αυτήν την περίπτωση, οι αλιευτικές δυνατότητες υπάρχουν πραγματικά και, όντας συμφωνία του Νότου, κάθε ενδιαφερόμενο κράτος μέλος δύναται να επιλέγει την εκμετάλλευσή τους, όπως σε άλλες κατηγορίες αυτής της συμφωνίας δόθηκε η δυνατότητα εισόδου σε στόλους χωρίς παραδοσιακή παρουσία στη ζώνη, όπως είναι ο ιταλικός και ο ελληνικός. Αν δεν αξιοποιηθούν αυτές οι δυνατότητες θα είναι επειδή ορισμένα κράτη μέλη δεν ενδιαφέρθηκαν, αλλά αμφιβάλλω για το ότι με την μη ύπαρξη ή μη συνέχιση της συμφωνίας με το Μαρόκο δεν θα χρησιμοποιούνται αυτές οι δυνατότητες στο μέλλον.
<P>
Στις συμφωνίες του Βορρά, αντιθέτως, κανένα κράτος μέλος δεν μπορεί να αλιεύσει. Απαγορεύεται ακόμα κι αν ενδιαφέρεται·και όλοι εσείς γνωρίζετε ότι ορισμένοι στόλοι ενδιαφέρονται να αλιεύσουν λόγω αυτών των ήδη πληρωμένων ποσοστών. Και πρέπει να υπενθυμίσουμε επίσης ότι, σε αυτή την περίπτωση, δεν πρόκειται για "ψάρι στο χαρτί" επειδή, όπως είπα, αυτό το ψάρι υπάρχει πραγματικά και όχι όπως στην περίπτωση μιας άλλης συμφωνίας του Βορρά, κατά την οποία η κατάσταση των πόρων είναι τόσο νεφελώδης που δεν μπορούν να παρέχονται πραγματικές αλιευτικές δυνατότητες, οι οποίες η αλήθεια είναι πως είναι πολύ πιο ακριβές από τη συμφωνία με τη Σενεγάλη.

<SPEAKER ID=144 LANGUAGE="ES" NAME="Miguιlez Ramos">
Κύριε Πρόεδρε, η Ομάδα του Κόμματος των Ευρωπαίων Σοσιαλιστών είναι ευχαριστημένη, επειδή η Επιτροπή και η κυβέρνηση της Σενεγάλης είναι πολύ κοντά σε μια συμφωνία παράτασης, για οκτώ μήνες, της προηγούμενης αλιευτικής συμφωνίας με τη Σενεγάλη.
<P>
Θέλουμε να ευχαριστήσουμε την κυβέρνηση της Σενεγάλης που ήταν ευνοϊκά διακείμενη επειδή επέτρεψε στο στόλο μας να συνεχίσει να αλιεύει μέχρι να επιτύχουν τα δύο μέρη να συνάψουν μια νέα συμφωνία. Έτσι, ευτυχώς, δεν επαναλήφθηκε σ' αυτήν την περίπτωση ο ελλιμενισμός του στόλου όπως έγινε πριν από πέντε χρόνια. Στο μεταξύ, η Επιτροπή και η κυβέρνηση της Σενεγάλης κατέληξαν σε μια νέα αλιευτική συμφωνία που θα γίνει αντικείμενο άλλης συζήτησης.
<P>
Τα αλιεύματα από τα οποία ενδέχεται να επωφεληθεί ο κοινοτικός στόλος είναι τα πλεονάσματα που ο ντόπιος στόλος δεν μπορεί να εκμεταλλευθεί. Οι αλιευτικές σχέσεις μεταξύ Σενεγάλης και Ευρωπαϊκής Ένωσης είναι άκρως ικανοποιητικές και για τα δύο μέρη. Ας μην ξεχνάμε ότι τα αλιευτικά προϊόντα αποτελούν το 30% των εξαγωγών της Σενεγάλης, και αυτές οι εξαγωγές πραγματοποιούνται κυρίως προς την Ευρώπη. Επιπλέον, μεγάλο μέρος των εκφορτώσεων του κοινοτικού στόλου εκτελείται στα λιμάνια της Σενεγάλης.
<P>
Θα ήταν καταπληκτικό, σήμερα το απόγευμα, τώρα που μιλάμε (για την επίτευξη της συνέπειας μεταξύ της κοινής αλιευτικής πολιτικής και της πολιτικής της αναπτυξιακής συνεργασίας που όλοι θέλουμε και επιθυμούμε), να μπορούσε η Επιτροπή να βοηθήσει τις αρχές της Σενεγάλης, και άλλων αναπτυσσομένων χωρών, για την καλύτερη διαχείριση των αλιευτικών τους πόρων, ειδικά - όπως ήδη είπαμε - στις περιοχές αναπαραγωγής και γόνου, που τόσο το χρειάζονται.
<P>
Επομένως, συγχαίρω τον κ. Gallagher για την καταπληκτική και κυρίως ταχεία έκθεσή του καθώς και για το έξοχο έργο του.

<SPEAKER ID=145 NAME="Busk">
Κύριε Πρόεδρε, καταρχάς ένα ευχαριστώ στον κ. Gallagher για την εξαιρετική δουλειά που έκανε με την έκθεση. Εξ ονόματος της Ομάδας των Φιλελευθέρων θέλω εισαγωγικά να κάνω ορισμένες παρατηρήσεις όσον αφορά τη χρηματοδότηση των αλιευτικών συμφωνιών που συνάπτει η ΕΕ με τρίτες χώρες. Έχουμε υποβάλει μια πρόταση σύμφωνα με την οποία οι αλιείς θα συμβάλουν σε μεγαλύτερη έκταση στη χρηματοδότηση των εν λόγω συμφωνιών. Αυτό θα είναι προς δικό τους όφελος, συγχρόνως, όμως, θα συμβαδίζει με τις εξελίξεις που δρομολογούμε και οι οποίες στοχεύουν σε μια οικονομική δομή που βασίζεται περισσότερο στην αγορά. Μας ικανοποιεί που η Επιτροπή άρχισε να επεξεργάζεται εκθέσεις αξιολόγησης για το προηγούμενο πρωτόκολλο. Η αξιολόγηση των υπαρχουσών συμφωνιών θα είναι ένα εξαιρετικά πολύτιμο εργαλείο για τη βελτίωση των αλιευτικών συμφωνιών, οι οποίες φυσικά θα ωφελήσουν τους ευρωπαίους αλιείς οι οποίοι επωφελούνται πολύ από αυτές, αλλά θα ωφελήσουν πράγματι και τους ντόπιους αλιείς στις χώρες με τις οποίες συνάπτονται οι συμφωνίες.
<P>
Η συμφωνία πρέπει να αφορά το πλεόνασμα των πόρων που δεν μπορούν να αλιευθούν από τους ντόπιους αλιείς. Πρέπει να εξασφαλισθεί η βιωσιμότητα της αλιείας. Είναι ευθύνη της ΕΕ. Οι αλιευτικές συμφωνίες έχουν εξαιρετικά τεράστια σημασία για ορισμένες περιοχές της Ευρώπης, όπου πέρα από την απασχόληση στον ίδιο τον αλιευτικό τομέα υπάρχουν πολλά συνδεδεμένα επαγγέλματα που εξαρτώνται από την αλιεία. Πρέπει να εστιαστούμε περισσότερο στον βαθμό αξιοποίησης της αναπτυξιακής ενίσχυσης από τους ντόπιους αλιείς και να εξασφαλίσουμε ότι η αναπτυξιακή επιχορήγηση που δίνουμε χρησιμοποιείται με τον καλύτερο δυνατό τρόπο και ιδίως ότι ωφελεί τους ντόπιους αλιείς. Οι συγκεκριμένες συμφωνίες είναι σημαντικές για την Κοινότητα ιδίως δεδομένου ότι η αλιευτική συμφωνία με το Μαρόκο δεν ανανεώθηκε.

<SPEAKER ID=146 LANGUAGE="ES" NAME="Varela Suanzes-Carpegna">
Κύριε Πρόεδρε, θα συμφωνήσω και εγώ με τα συγχαρητήρια που εξέφρασαν οι συνάδελφοί μου στον εισηγητή μας, κ. Gallagher, για την ευαισθησία και ταχύτητα με την οποία πραγματοποίησε το έργο του. Θα ήθελα επίσης να εκμεταλλευτώ την ευκαιρία που είναι εδώ ο κύριος Επίτροπος για να συγχαρώ την Επιτροπή επειδή στο μεσοδιάστημα μπορέσαμε να παρατείνουμε αυτήν τη συμφωνία μέχρι το τέλος του έτους, γεγονός που επέτρεψε στους ευρωπαϊκούς στόλους να εξακολουθήσουν να αλιεύουν.
<P>
Με απασχολούν, όπως είναι λογικό, και γι' αυτό θα ήθελα να το εκφράσω και να το διαβιβάσω στον κ. Fischler, εκμεταλλευόμενος αυτήν την ευκαιρία και αυτήν την συζήτηση, στην οποία παρευρίσκεται και εκείνος, οι επιπτώσεις αυτής της συμφωνίας για τους στόλους που, μετά την αποτυχία των διαπραγματεύσεων με το Μαρόκο, βρίσκονται σε μια πραγματικά λεπτή κατάσταση. Και όλα αυτά, όπως είναι λογικό, στα πλαίσια της συζήτησης που είχαμε σήμερα εδώ για την αναπτυξιακή συνεργασία και τον σεβασμό των πόρων τρίτων κρατών, αλλά με τη συναίσθηση ότι υπάρχουν αλιευτικές δυνατότητες που δεν έχουν εκμεταλλευθεί ακόμα.
<P>
Η συμφωνία που επιτεύχθηκε με την Μαυριτανία - για την οποία πρέπει να συγχαρούμε και την Επιτροπή, στην οποία και πάλι εργάστηκε σκληρά ο εισηγητής μας, κ. Gallagher- έλυσε τα μάγια που δεν άφηναν να συναφθούν συμφωνίες και συνεπώς η συμφωνία με τη Σενεγάλη πρέπει να συντελεστεί.
<P>
Γνωρίζω ότι η Επιτροπή εργάζεται σοβαρά και ότι έχει ήδη προγραμματισμένες συναντήσεις για τις 20 και 23 Νοεμβρίου. Σας ζητώ να τυπωθούν όλα αυτά όσο το δυνατόν γρηγορότερα και ζητώ ακόμα από το Ευρωπαϊκό Κοινοβούλιο να προσπαθήσει να τα εξετάσει επειγόντως, επειδή είναι πολύ σημαντικό για την κατάσταση που βρίσκεται ο ευρωπαϊκός αλιευτικός στόλος.

<SPEAKER ID=147 LANGUAGE="DE" NAME="Fischler">
Σας ευχαριστώ καταρχάς, κύριε Gallagher, για την έκθεση σχετικά με την παράταση της εξεταζόμενης αλιευτικής συμφωνίας έως το τέλος του έτους. Χαίρομαι διότι συμφωνείτε με την πρόταση της Επιτροπής. Βάσει της τελευταίας, οι κοινοτικοί αλιείς μπορούν να συνεχίσουν την αλιευτική δραστηριότητά τους στην περιφέρεια αυτή, ενώ - κατ' επιθυμία της Σενεγάλης - προετοιμάζεται μια περαιτέρω μελέτη για τον τομέα της αλιείας. Εξάλλου, η παράταση του υφιστάμενου πρωτοκόλλου, μας επιτρέπει να πραγματοποιήσουμε και να ολοκληρώσουμε τις διαπραγματεύσεις για το πολυετές πρωτόκολλο χωρίς να υπάρχει λόγος για χρονική πίεση.
<P>
Όπως γνωρίζετε, η παρούσα συμφωνία έχει μεγάλη σημασία για εμάς. Ο όγκος της χρηματοδότησης, που ανέρχεται σε 12 εκατομμύρια ευρώ ετησίως, είναι σημαντικός και από την παράταση για 8 μήνες προκύπτει ένα μαθηματικά καθαρό ποσό ύψους 8 εκατομμυρίων ευρώ. Εκτός από το μεγάλο χρηματικό ποσό, το πλεονέκτημα για τη Σενεγάλη είναι ιδίως ότι η συμφωνία εξασφαλίζει και μεγάλο μέρος του εφοδιασμού της βιομηχανίας της αλιείας της σε πρώτες ύλες, διότι τα κοινοτικά σκάφη πρέπει να εκφορτώνουν ένα μέρος των αλιευμάτων στους λιμένες της Σενεγάλης.
<P>
Η Επιτροπή δεν μπορεί να αποδεχτεί την υποβληθείσα τροπολογία, διότι, ως γνωστό, σύμφωνα με μια θεμελιώδη πτυχή της εξωτερικής αλιευτικής πολιτικής της Κοινότητας, η κάλυψη του κόστους για τα αλιευτικά δικαιώματα γίνεται, αφενός, βάσει του κοινοτικού προϋπολογισμού, και, αφετέρου, από τους εφοπλιστές. Αυτό περιλαμβάνεται σε όλες τις κατευθυντήριες γραμμές των διαπραγματεύσεων για τις αλιευτικές συμφωνίες. Στην ίδια τη συμφωνία καθορίζεται η εκάστοτε χρηματοδοτική αντιστάθμιση. Η τελευταία καταβάλλεται από την ΕΕ, ενώ οι εφοπλιστές καλύπτουν τα τέλη έκδοσης αδειών.
<P>
Τέλος, επιτρέψτε μου να σας ενημερώσω ότι ο επόμενος γύρος διαπραγματεύσεων για τη σύναψη νέας συμφωνίας ή πρωτοκόλλου καθορίστηκε από τις 20 έως 23 Νοεμβρίου.

<SPEAKER ID=148 NAME="Πρόεδρος">
Ευχαριστώ πολύ, Επίτροπε Fischler.
<P>
Η συζήτηση έληξε.
<P>
Η ψηφοφορία θα διεξαχθεί σήμερα, στις 18.30.

<CHAPTER ID=7>
Αλιευτική συμφωνία ΕK/Μαδαγασκάρης
<SPEAKER ID=149 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (Α5-0315/2001) της κ. Fraga Estevez, εξ ονόματος της Επιτροπής Αλιείας, για την πρόταση κανονισμού του Συμβουλίου που αφορά τη σύναψη του πρωτοκόλλου για τον καθορισμό των αλιευτικών δυνατοτήτων και της χρηματικής αντιστάθμισης που προβλέπονται στη συμφωνία μεταξύ της Ευρωπαϊκής Οικονομικής Κοινότητας και της Δημοκρατίας της Μαδαγασκάρης όσον αφορά την αλιεία στα ανοικτά της Μαδαγασκάρης για την περίοδο από 21 Μαΐου 2001 έως 20 Μαΐου 2004.
<P>
(COM(2001) 409 - C5-0406/2001 - 2001/0161(CNS))

<SPEAKER ID=150 LANGUAGE="ES" NAME="Fraga Estevez">
. (ES) Κύριε Πρόεδρε, παρεμβαίνω για να σας παρουσιάσω και να ζητήσω την έγκρισή σας για ένα νέο πρωτόκολλο Αλιείας, αυτή τη φορά - όπως σωστά είπατε - με τη Μαδαγασκάρη, με την οποία διατηρούμε σχέσεις από το 1986.
<P>
Από απόψεως κόστους-οφέλους, όπως συνηθίζεται να λέγεται, είναι ένα έξοχο πρωτόκολλο που δείχνει ξεκάθαρα το όφελος που έχουν αυτού του είδους οι συμφωνίες για την Ευρωπαϊκή Ένωση. Σ' αυτή την περίπτωση, ο κοινοτικός στόλος και η κοινοτική βιομηχανία και αγορά εγγυώνται τον σταθερό εφοδιασμό πρώτης ύλης όπως είναι ο τόνος, στον οποίο είμαστε εξαιρετικά ελλειμματικοί, από τον ίδιο τον στόλο της, γεγονός που επιτρέπει να διατηρείται ενεργό ένα υψηλό ποσοστό εργαζόμενων της κοινότητας, όχι μόνο στον αλιευτικό τομέα αλλά και στις δραστηριότητες που απορρέουν από αυτόν. Από την άλλη πλευρά, το πρωτόκολλο δείχνει εκ νέου τον υψηλό βαθμό εκμετάλλευσης των αλιευτικών δυνατοτήτων στις συμφωνίες του Νότου που στην περίπτωση αυτή φτάνει το 91% στα αλιευτικά σκάφη γρι γρι.
<P>
Δεν είναι καθόλου μικρότερο το όφελος για τη Μαδαγασκάρη, χώρα για την οποία, στην ετήσια χρηματοδοτική αντιστάθμιση των 308 000 ευρώ προστίθενται άλλα 517 000 ως δράσεις ενίσχυσης της ανάπτυξης, με πρωταρχικό στόχο τη βελτίωση του αλιευτικού ελέγχου στην περιοχή και την κατάρτιση των αλιέων. Από την άλλη πλευρά, ο αριθμός των ντόπιων ναυτικών που πρέπει υποχρεωτικά να εργάζονται γίνονται από 6 που είναι στο ισχύον πρωτόκολλο 40 σ' αυτό που εξετάζουμε. Ένα ποσοτικό άλμα, άρα και πραγματικά σημαντικό.
<P>
Η κοινοτική αλιευτική δραστηριότητα, από την πλευρά της, δεν επεμβαίνει στους παραδοσιακούς στόλους, αφού ο στόλος μας δεν έχει πρόσβαση στην περιοχή πέρα από τα 12 μίλια. Ταυτόχρονα, η παρουσία της Ευρωπαϊκής Ένωσης από μόνη της είναι ένα σημαντικό στοιχείο ελέγχου και ασφάλειας για μεγαλύτερη αειφορία των πόρων. Δεν πρέπει να λησμονούμε ότι μαζί με το στόλο μεταφέρονται και όλες οι διατάξεις της κοινοτικής πολιτικής για τον έλεγχο, το οποίο αποτελεί σημαντικότατο στοιχείο για να γνωρίσουμε λεπτομέρειες των αλιευμάτων και την κατάσταση των πόρων στην περιοχή, πράγμα σχεδόν αδύνατο να ισοσταθμιστεί από τους υπόλοιπους ξένους στόλους που αλιεύουν σ' αυτά τα τοπικά ύδατα.
<P>
Μετά από αυτήν την σύντομη περίληψη του περιεχομένου του πρωτοκόλλου και την υπενθύμιση ότι, επειδή πρόκειται για συμφωνία του Νότου, οι πλοιοκτήτες συμβάλλουν στην χρηματοδότησή του, θα ήθελα να σταθώ σε δύο ζητήματα.
<P>
Πρώτον, εφιστώ την προσοχή σας στο ότι σ' αυτήν τη συμφωνία, όπως σε όλες τις συμφωνίες του Νότου γενικά, μένει ανοικτό το ενδεχόμενο να αποκτήσουν άδειες εκείνα τα ενδιαφερόμενα κράτη μέλη που δεν είχαν πρόσβαση στις αλιευτικές δυνατότητες για σχετική σταθερότητα, όπως το αποδεικνύει η παρουσία της Ιταλίας και της Πορτογαλίας. Κατά συνέπεια είναι ώρα πια να ζητήσουμε από την Επιτροπή να θέσει επιτέλους σε λειτουργία τους προσανατολισμούς του Συμβουλίου Υπουργών Αλιείας του 1997 που ζητούν ανοιχτά να επιτρέπεται οι αλιευτικές δυνατότητες που μένουν ανεκμετάλλευτες να χρησιμοποιούνται από τους στόλους των ενδιαφερόμενων κρατών μελών σε όλες τις συμφωνίες της Ευρωπαϊκής Ένωσης.
<P>
Δεύτερον, δεν είναι απαραίτητο, κατά τη γνώμη μου, να υπενθυμίσουμε ότι όλοι εμείς δεσμευτήκαμε για την ανάπτυξη των τρίτων χωρών, και απόδειξη αυτού είναι η έκθεση Lannoye, που προηγήθηκε της συζήτησης για την αλιεία. Ο αλιευτικός τομέας υπήρξε ένας από τους πρώτους τομείς που συνετέλεσε σ' αυτή την ανάπτυξη, αφού η παρουσία του σε ύδατα τρίτων χωρών έγινε η βάση για πολλούς από τους πρώτους βιομηχανικούς πυρήνες στις παράκτιες ζώνες τους, αν όχι το καθοριστικό στοιχείο αυτού που σήμερα είναι η αναγόρευση πολλών εθνών σε αλιευτικά κράτη.
<P>
Μετά από αυτό, όμως, πιστεύω ότι φθάνουμε σ' ένα σημείο που πρέπει να διευκρινίσουμε κάποια πράγματα. Καταρχάς, δεν πρέπει να λησμονείτε ότι, όπως ξεκαθάρισε επίσης το προαναφερθέν Συμβούλιο Υπουργών Αλιείας, ο χαρακτήρας των συμφωνιών είναι κατ' ουσίαν εμπορικός. Ωστόσο, όλο και περισσότερο, οι αλιευτικές συμφωνίες ανακύπτουν ως ένα συμπλήρωμα της κοινοτικής πολιτικής ενίσχυσης της ανάπτυξης. Στην περίπτωση αυτής της συμφωνίας, το μέρος που αποσκοπεί σε δράσεις αναπτυξιακής συνεργασίας ανέρχεται ήδη στο 62,6% του συνολικού κόστους της συμφωνίας από τον κοινοτικό προϋπολογισμό.
<P>
Από αυτήν την κατάσταση ανακύπτουν πολλά ερωτηματικά. Πρώτον, οι προϋπολογισμοί αλιείας δεν έχουν λόγο να χρηματοδοτούν τους προϋπολογισμούς της αναπτυξιακής πολιτικής και, από απόψεως δημοσιονομικής διαφάνειας, αυτή η κατάσταση θα πρέπει να ξεκαθαριστεί το ταχύτερο δυνατό. Δεύτερον, αυτή η κατάσταση πρέπει να ξεκαθαριστεί για να σταματήσουν να ακούγονται πια οι φωνές που διαμαρτύρονται για το υψηλό κόστος του προϋπολογισμού για τις αλιευτικές συμφωνίες όταν στην πραγματικότητα, όπως είδαμε, πολύ περισσότερο από το μισό του εν λόγω προϋπολογισμού είναι καθαρά αναπτυξιακή πολιτική.

<SPEAKER ID=151 LANGUAGE="FR" NAME="Sudre">
Κύριε Πρόεδρε, οι αλιευτικές συμφωνίες μεταξύ της ΕΕ και τρίτων χωρών αποτελούσαν πάντα ένα καθοριστικό στοιχείο της κοινής αλιευτικής πολιτικής. Χαιρετίζω την ποιότητα της εργασίας που πραγματοποίησε η κ. Fraga, η εισηγήτρια, και η προσοχή μου ως αιρετή εκπρόσωπος της Ρεϋνιόν εστιάζεται φυσικά στη σύναψη αυτής της έβδομης αλιευτικής συμφωνίας ΕΕ και Μαδαγασκάρης, εξαιτίας των επιπτώσεών της στην αλιευτική δραστηριότητα στον Ινδικό Ωκεανό και, προφανώς, στη Ρεϋνιόν.
<P>
Θα ήθελα να επισημάνω εξ αρχής το παράδοξο των περιορισμών που θέτει η υλοποίηση μίας κοινής ευρωπαϊκής αλιευτικής πολιτικής και της αρχής της προφύλαξης που προωθεί η Ευρωπαϊκή Ένωση. Στην πραγματικότητα, τη στιγμή που η Επιτροπή απέρριπτε οποιαδήποτε αύξηση της δημόσιας ενίσχυσης για τα παραγάδια της Ρεϋνιόν, με την αιτιολογία ότι θα μπορούσαν να απειληθούν τα αλιευτικά αποθέματα σε αυτήν την περιοχή του Ινδικού Ωκεανού, θεωρούσε ότι τα ίδια αυτά αποθέματα ήταν επαρκή για την αύξηση των αλιευμάτων στο πλαίσιο των αλιευτικών συμφωνιών που υπογράφει με τρίτες χώρες. Εμείς, οι πολίτες της Ρεϋνιόν, είναι αρκετά δύσκολο να καταλάβουμε, όπως άλλωστε μπόρεσα να εξηγήσω στη Ρεϋνιόν, σε ορισμένους από τους συναδέλφους μας ευρωβουλευτές της Επιτροπής Αλιείας, για να τους κάνουμε να διαπιστώσουν το νέο, ιδιαίτερο και πλεονασματικό σε αλιευτικούς πόρους χαρακτήρα αυτού του τομέα, για τον οποίο τα κριτήρια των ποσοστώσεων αλιευμάτων που επιβάλλονται από την κοινή αλιευτική πολιτική είναι ακατάλληλα.
<P>
Η εισηγήτρια θίγει τις αυξημένες αλιευτικές δυνατότητες που προβλέπονται στο πλαίσιο της συμφωνίας μεταξύ ΕΕ και Μαδαγασκάρης, επιτρέποντας στους αλιείς της Ρεϋνιόν να αποκτούν ευκολότερα πρόσθετα αλιευτικά δικαιώματα στα χωρικά ύδατα της Μαδαγασκάρης. Θα τους επιτρέπαμε να αυξήσουν το μερίδιο των αλιευμάτων τους, το οποίο αντιπροσωπεύει προς το παρόν μόνο το 0,12% του συνόλου των αλιευμάτων της Ένωσης σε αυτήν τη ζώνη.
<P>
Οι αλιευτικές συμφωνίες αποτελούν το κύριο όργανο που χρησιμοποιεί η ΕΕ για τη συμβολή στην ανάπτυξη του αλιευτικού τομέα στις τρίτες χώρες. Ένα σημαντικό μερίδιο της συνολικής οικονομικής συνεισφοράς αφιερώνεται γι' αυτόν το σκοπό στη συμφωνία με τη Μαδαγασκάρη. Γνωρίζοντας καλά την πραγματικότητα της Μαδαγασκάρης, η Ρεϋνιόν είναι έτοιμη να προσφέρει την εμπειρία της συνεργαζόμενη σε σχέδια κοινής ανάπτυξης, βασιζόμενα ιδίως στη δημιουργία μικτών επιχειρήσεων με τη Μαδαγασκάρη και στην ανάπτυξη της υδατοκαλλιέργειας. Κάποιες εμπειρίες έχουν εξάλλου ήδη δρομολογηθεί προς αυτήν την κατεύθυνση και χρειάζονται απλώς ενίσχυση.
<P>
Τέλος, η επιθυμία μου είναι να υιοθετήσει η Ευρωπαϊκή Ένωση μία αυστηρή πολιτική όσον αφορά την πειρατική αλιεία στον Ινδικό Ωκεανό. Η Μαδαγασκάρη υπέγραψε πρόσφατα με την Ιαπωνία, την Ταϊβάν και την Κορέα, διμερείς συμφωνίες, των οποίων το περιεχόμενο δεν είναι πάντα εύκολα κατανοητό. Μου φαίνεται, λοιπόν, ότι είναι πολύ σημαντικό να μεριμνήσει η Ευρωπαϊκή Ένωση συγκεκριμένα για την εφαρμογή των ειδικών μέτρων ελέγχου και εποπτείας για τον περιορισμό της πειρατικής δραστηριότητας σε αυτήν τη ζώνη και να αποδώσει με αυτόν τον τρόπο αυθεντική και άμεμπτη αξία στην υπογραφή της αλιευτικής συμφωνίας με τη Μαδαγασκάρη. Ευχαριστώ, κύριε Πρόεδρε.

<SPEAKER ID=152 LANGUAGE="ES" NAME="Miguιlez Ramos">
Κύριε Πρόεδρε, η Ομάδα του Κόμματος των Ευρωπαίων Σοσιαλιστών υποστηρίζει αυτήν την πρόταση κανονισμού σχετικά με την ανανέωση της αλιευτικής συμφωνίας με την Μαδαγασκάρη. Επίσης υποστηρίζουμε και την έξοχη έκθεση της κ. Fraga και ζητάμε από το Συμβούλιο να ενσωματώσει τις τροπολογίες που ενέκρινε η Επιτροπή Αλιείας.
<P>
Έχουμε διαμαρτυρηθεί πολλές φορές, και πάντα δικαιολογημένα, για την έλλειψη συνοχής της Επιτροπής και του Συμβουλίου, που ενίοτε αγγίζει τα όρια της αυθαιρεσίας, όσον αφορά τη διαπραγμάτευση και σύναψη των αλιευτικών συμφωνιών. Αυτός που υφίσταται αυτόν τον αποπροσανατολισμό είναι ο ίδιος ο τομέας που δεν νιώθει να υποστηρίζεται από την Επιτροπή. Ορισμένες φορές, η Επιτροπή δίνει την εντύπωση ότι θέλει να ξεχάσει τα συμπεράσματα του Συμβουλίου του Λουξεμβούργου, που διεξήχθη τον Οκτώβριο του 1997, σχετικά με την πολιτική αλιευτικών συμφωνιών με τρίτες χώρες όπου αναγνωρίστηκαν κατηγορηματικά τα κοινωνικοοικονομικά πλεονεκτήματα που αποκομίζει η Κοινότητα από αυτές, τόσο σε εφοδιασμό σε πρώτη ύλη όσο και σε απασχόληση, και που αποτελούν - και θα εξακολουθήσουν να αποτελούν - ένα ουσιαστικό στοιχείο της κοινής αλιευτικής πολιτικής.
<P>
Συμμερίζομαι την ανησυχία που αντικατοπτρίζεται στην έκθεση της εισηγήτριας, όταν αναφέρεται στο γεγονός ότι περισσότερο από το 62% του ποσού της συμφωνίας αναλογεί σε δράσεις της αναπτυξιακής συνεργασίας και δεν έχει καμία σχέση με την χρηματοδοτική αντιστάθμιση για τα καθορισμένα αλιεύματα. Είμαστε υπέρ της αναπτυξιακής συνεργασίας και της δημοσιονομικής διαφάνειας. Γι' αυτό, αυτές οι δράσεις συνεργασίας πρέπει να χρηματοδοτούνται από το Ευρωπαϊκό Ταμείο Ανάπτυξης που, μέχρι σήμερα, έχει χρηματοδοτήσει την ανάπτυξη του αλιευτικού τομέα των αναπτυσσόμενων χωρών με το διόλου ευκαταφρόνητο ποσό των 421 εκατομμυρίων ευρώ.
<P>
Αυτή η συμφωνία, όπως όλες οι αλιευτικές συμφωνίες με τρίτες χώρες, έχει στόχο έναν συγκεκριμένο τύπο αλιείας - στην περίπτωση αυτή, τον τόνο -, που βρίσκεται προφανώς εκτός της ζώνης των 6-12 μιλίων και περιλαμβάνει ετησίως ορισμένες αλιευτικές δυνατότητες απόλυτα υπολογισμένες και σταθμισμένες για έναν επίσης υπολογισμένο και σταθμισμένο αριθμό σκαφών - 80.
<P>
Οι πλοιοκτήτες πληρώνουν ένα ποσό ανά τόνο - 25 ευρώ -, κάτι που συμβαίνει μόνο στις συμφωνίες του Νότου, όπως έχει ήδη υπογραμμίσει η εισηγήτρια. Οι πλοιοκτήτες, επιπλέον, είναι υποχρεωμένοι να ενσωματώσουν ένα σημαντικό αριθμό ντόπιων ναυτικών, που από 6 γίνονται 40, όπως ήδη έχει ειπωθεί.
<P>
Συγχαίρω για άλλη μια φορά την κυρία Fraga για την έξοχη έκθεσή της που ξεκάθαρα υπογραμμίζει ότι μεταξύ των αλιευτικών συμφωνιών που υπογράφονται από τις αναπτυσσόμενες χώρες με τρίτες χώρες, αυτές που επιτυγχάνουν και εγγυώνται μεγαλύτερο βαθμό διαφάνειας και ελέγχου των αλιευτικών δραστηριοτήτων σ' αυτές τις ζώνες είναι οι συμφωνίες που υπογράφουν οι αναπτυσσόμενες χώρες με την Ευρωπαϊκή Ένωση.

<SPEAKER ID=153 NAME="Busk">
Κύριε Πρόεδρε, καταρχάς ένα ευχαριστώ στην κ. Fraga για την εξαιρετική δουλειά που έκανε με την έκθεση. Όπως είπα και προηγουμένως σε σχέση με την έκθεση του κ. Gallagher, στην Ομάδα των Φιλελευθέρων μας απασχολεί να συμβαδίσουμε με τις εξελίξεις και να επιτρέψουμε την αυτοχρηματοδότηση, δηλαδή οι πλοιοκτήτες και οι αλιείς να συμμετέχουν σε μεγαλύτερο βαθμό στην πληρωμή των συμφωνιών, διότι εκείνοι επωφελούνται περισσότερο από αυτές. Η αλιευτική συμφωνία με τη Μαδαγασκάρη είναι πολύτιμη τόσο για την Κοινότητα όσο και για τη Μαδαγασκάρη. Ο υψηλός βαθμός αξιοποίησης των αλιευτικών δυνατοτήτων της Κοινότητας είναι εντυπωσιακός και αξίζει να υπογραμμιστεί. Θα ήθελα να στηρίξω την κ. Carmen Fraga στην άποψή της κατά τη χρηματοδότηση των αλιευτικών συμφωνιών να γίνει σαφής διαχωρισμός ανάμεσα στο τμήμα που χρηματοδοτεί τις αλιευτικές δυνατότητες και το τμήμα που χρηματοδοτεί τις αναπτυξιακές δράσεις, οι οποίες στον προϋπολογισμό της ΕΕ πρέπει να προβλεφθούν ως αναπτυξιακή βοήθεια.
<P>
Οι συμφωνίες έχουν εξαιρετικά μεγάλη σημασία για τις περιοχές της Ευρώπης όπου η αλιεία είναι το κατ' εξοχήν επάγγελμα. Αυτό δεν αφορά μόνο το επάγγελμα των αλιέων αλλά και τις συνδεόμενες επιχειρήσεις στην ξηρά. Κατά τη σύναψη των συμφωνιών είναι ευθύνη της ΕΕ να διασφαλίσει ότι αφορούν το πλεόνασμα των πόρων. Πρέπει να εξασφαλισθεί ότι οι ντόπιοι αλιείς θα αποκτήσουν δυνατότητες ανάπτυξης, πράγμα που σημαίνει ότι η ΕΕ πρέπει να εξασφαλίσει τη βιωσιμότητα. Η συμφωνία αυτή είναι σημαντική για την Κοινότητα όπως και η συμφωνία με τη Σενεγάλη, ιδίως δε δεδομένου ότι η αλιευτική συμφωνία με το Μαρόκο δεν ανανεώθηκε.

<SPEAKER ID=154 LANGUAGE="DE" NAME="Fischler">
Κύριε Πρόεδρε, κυρίες και κύριοι! Αγαπητή κυρία Fraga, σας ευχαριστώ για την έκθεση σχετικά με το νέο πρωτόκολλο στο πλαίσιο της αλιευτικής συμφωνίας με τη Μαδαγασκάρη, βάσει του οποίου μπορούμε να εξασφαλίσουμε τη δραστηριότητα του θυνναλιευτικού μας στόλου, που αλιεύει στα ύδατα αυτά, έως το Μάιο 2004.
<P>
Χαίρομαι επίσης διότι μπορείτε να εγκρίνετε την πρόταση. Το νέο πρωτόκολλο καλύπτει αποκλειστικά το θύννο και προσφέρει αλιευτικές δυνατότητες σε 80 σκάφη. Η χρηματοδοτική αντιστάθμιση ανέρχεται σε 825 000 ευρώ. Θέλω να τονίσω ότι ποσοστό μεγαλύτερο του 60% του ποσού αυτού προορίζεται για ειδικά μέτρα και, επομένως, ωφελεί τον τοπικό τομέα αλιείας. Οι πόροι αυτοί θα διατεθούν ιδίως για τον έλεγχο και την παρακολούθηση, αλλά και για τους τομείς της έρευνας και της παραδοσιακής αλιείας.
<P>
Εξάλλου, με τη συμφωνία αυτή, διαπραγματευόμαστε για πρώτη φορά στο Κοινοβούλιο μια συμφωνία με ένα κράτος ΑΚΕ, βάσει της οποίας, προβλέπεται δορυφορική παρακολούθηση όλων των κοινοτικών σκαφών που δραστηριοποιούνται κατ' εφαρμογή αυτής της συμφωνίας.
<P>
Όσον αφορά τις τροπολογίες 1 και 3, επιτρέψτε μου να επισημάνω τις υφιστάμενες διοργανικές συμφωνίες και ιδιαίτερα τη συμφωνία πλαίσιο μεταξύ του Κοινοβουλίου και της Επιτροπής, της 5ης Ιουλίου 2000. Βάσει της συμφωνίας αυτής, ανταποκρινόμαστε στις απαιτήσεις των σχετικών τροπολογιών, οι οποίες, κατά συνέπεια, δεν είναι απαραίτητες.
<P>
Δεν μπορώ να συμφωνήσω με την τροπολογία 2, διότι οι διαπραγματεύσεις για το πρωτόκολλο μιας αλιευτικής συμφωνίας δεν καθιστούν απαραίτητη τη χορήγηση μιας ίδιας νέας εντολής.
<P>
Όσον αφορά την τροπολογία 4, ισχύουν αυτά που ανέφερα ήδη για τη Σενεγάλη.

<SPEAKER ID=155 NAME="Πρόεδρος">
Ευχαριστώ πολύ, κύριε Επίτροπε Fischler.
<P>
Η συζήτηση έληξε.
<P>
Η ψηφοφορία θα διεξαχθεί σήμερα, στις 18.30.
<P>
Λόγω της πειθαρχίας των αγορητών, οι οποίοι δεν χρησιμοποίησαν σήμερα ολόκληρο το χρόνο ομιλίας τους, σε αντίθεση με άλλες φορές, ολοκληρώσαμε τις συζητήσεις μας συντομότερα από τον προβλεφθέντα χρόνο. Και οι Επίτροποι - κύριε Fischler - μιλούν συνήθως περισσότερο από όσο εσείς σήμερα, χάρη στο μεστό σε περιεχόμενο λόγο των Αυστριακών. Σας παρακαλώ να δείξετε κατανόηση διότι πρέπει να διακόψουμε τώρα τη συνεδρίαση. Δεν μπορούμε να επισπεύσουμε την ψηφοφορία, διότι σύμφωνα με την ημερήσια διάταξη, έχει ανακοινωθεί για τις 18.30 και έτσι έχει εκτυπωθεί. Κηρύσσω, λοιπόν, τη διακοπή της συνεδρίασης και σας παρακαλώ να επιστρέψετε στην αίθουσα στις 18.30 ακριβώς!
<P>
(Η συνεδρίαση διακόπτεται στης 17.51 και συνεχίζεται στις 18.30)

<CHAPTER ID=8>
ΨΗΦΟΦΟΡIΕΣ
<SPEAKER ID=156 NAME="(COM(2001) 247 - C5-0214/2001 - 2001/0103(CNS))">

<P>
(Το Σώμα εγκρίνει το νομοθετικό ψήφισμα)   
<P>
Έκθεση (Α5-0316/2001) της κ. Attwool, εξ ονόματος της Επιτροπής Αλιείας,
<P>
1. σχετικά με την πρόταση απόφασης του Συμβουλίου για την τροποποίηση της απόφασης του Συμβουλίου 97/413/ΕΚ σχετικά με τους στόχους και τους λεπτομερείς κανόνες για την αναδιάρθρωση, για την περίοδο από 1ης Ιανουαρίου 1997 έως 31 Δεκεμβρίου 2001, του τομέα της κοινοτικής αλιείας με σκοπό την επίτευξη μιας διαρκούς ισορροπίας μεταξύ των πόρων και της εκμετάλλευσής τους
<P>
(COM(2001) 322 - C5-0308/2001 - 2001/0128(CNS))
<P>
και
<P>
2. σχετικά με την πρόταση κανονισμού του Συμβουλίου περί τροποποιήσεως του κανονισμού (ΕΚ) αριθ. 2792/1999 για καθορισμό των λεπτομερών κανόνων και ρυθμίσεων σχετικά με την κοινοτική διαρθρωτική βοήθεια στον τομέα της αλιείας
<P>
(COM(2001) 322 - C5-0309/2001 - 2001/0129(CNS))
<P>
(Με διαδοχικές ψηφοφορίες, το Σώμα εγκρίνει τα νομοθετικά ψηφίσματα)
<P>
  
<P>
Έκθεση (Α5-0314/2001) του κ. Gallagher, εξ ονόματος της Επιτροπή Αλιείας, σχετικά με την πρόταση κανονισμού του Συμβουλίου που αφορά τη σύναψη δύο συμφωνιών υπό μορφή ανταλλαγής επιστολών, οι οποίες αφορούν την παράταση του Πρωτοκόλλου με το οποίο καθορίζονται οι αλιευτικές δυνατότητες και η χρηματοδοτική αντιστάθμιση που προβλέπονται στη συμφωνία μεταξύ της Ευρωπαϊκής Οικονομικής Κοινότητας και της κυβέρνησης της Δημοκρατίας της Σενεγάλης όσον αφορά την αλιεία στα ανοικτά των ακτών της Σενεγάλης για τις περιόδους από 1ης Μαΐου 2001 έως 31 Ιουλίου 2001 και από 1ης Αυγούστου 2001 έως 31 Δεκεμβρίου 2001
<P>
(COM(2001) 422 - C5-0405/2001 - 2001/0168(CNS))
<P>
(Το Σώμα εγκρίνει το νομοθετικό ψήφισμα)  
<P>
Έκθεση (Α5-0315/2001) της κ. Fraga Estevez, εξ ονόματος της Επιτροπής Αλιείας,
<P>
σχετικά με την πρόταση κανονισμού του Συμβουλίου που αφορά τη σύναψη του πρωτοκόλλου για τον καθορισμό των αλιευτικών δυνατοτήτων και της χρηματικής αντιστάθμισης που προβλέπονται στη συμφωνία μεταξύ της Ευρωπαϊκής Οικονομικής Κοινότητας και της Δημοκρατίας της Μαδαγασκάρης όσον αφορά την αλιεία στα ανοικτά της Μαδαγασκάρης για την περίοδο από 21 Μαΐου 2001 έως 20 Μαΐου 2004 (COM(2001) 409 - C5-0406/2001 - 2001/0161(CNS))
<P>
(Το Σώμα εγκρίνει το νομοθετικό ψήφισμα)
<P>
  
<P>
Έκθεση (Α5-0334/2001) του κ. Lannoye, εξ ονόματος της Επιτροπής Ανάπτυξης και Συνεργασίας, σχετικά με την ανακοίνωση της Επιτροπής στο Συμβούλιο και το Ευρωπαϊκό Κοινοβούλιο για την αλιεία και τη μείωση της φτώχειας (COM(2000) 724 - C5-0071/2001 - 2001/2032(COS))
<P>
(Το Σώμα εγκρίνει το ψήφισμα)
<P>
  
<P>
Πρόεδρος. Πριν προχωρήσουμε στις αιτιολογήσεις ψήφου, ο κ. Blokland θα διατυπώσει μια παρατήρηση σχετικά με την ημερήσια διάταξη.

<SPEAKER ID=157 NAME="Blokland">
Κύριε Πρόεδρε, δεν ήθελα να επιστήσω τη προσοχή σας σε αυτό το θέμα πριν από την ψηφοφορία, αλλά περίμενα να τελειώσει η ψηφοφορία. Διαπιστώνω ότι πάνω από το 80% των συναδέλφων μας είχαν προφανώς τους λόγους τους για να μη συμμετάσχουν στη απογευματινή ψηφοφορία. Διερωτώμαι λοιπόν εάν έχω εγώ πραγματικά λόγο για να βρίσκομαι εδώ με ένα τόσο μικρό τμήμα, περί τα 100 μέλη, για να ψηφίσω την Πέμπτη το απόγευμα στις 18.30. Αρχίζω να διερωτώμαι εάν αυτό έχει νόημα. Δεν θα έπρεπε απλώς να υποχωρήσουμε απέναντι στην τεράστια πλειονότητα των συνάδελφών μας, οι οποίοι προφανώς έχουν τους λόγους τους για να μην παραβρεθούν στην ψηφοφορία; Με άλλα λόγια, κύριε Πρόεδρε, θα ήθελα να σας ρωτήσω εάν θα μπορούσατε να συζητήσετε με το Προεδρείο του Κοινοβουλίου μήπως υπάρχει τρόπος είτε να αυξήσουμε σημαντικά τον αριθμό των μελών που παραβρίσκονται εδώ την Πέμπτη το απόγευμα στις 18.30, είτε να βρεθεί άλλη λύση για αυτό το απόγευμα της Πέμπτης, χωρίς ψηφοφορίες.

<SPEAKER ID=158 LANGUAGE="DE" NAME="Posselt">
Κύριε Πρόεδρε, θέλω μόνο να πω στο συνάδελφο Blokland ότι οι παρόντες έχουν δίκιο και όχι οι απόντες. Οι απόντες έχουν άδικο και οι απόντες θα έπρεπε να ντρέπονται. Πιστεύω ότι πρέπει να είμαστε υπερήφανοι διότι εκπληρώσαμε το καθήκον μας. Ωστόσο, οφείλουμε να συνειδητοποιήσουμε ότι ακριβώς γι' αυτό είναι σημαντική η επανακαθιέρωση της συνεδρίασης της Παρασκευής, προκειμένου να ενισχυθεί αναλόγως η ελκυστικότητα της συνεδρίασης της Πέμπτης.
<P>
(Χειροκροτήματα)
<P>
  
<P>
Αιτιολογήσεις ψήφου
<P>
Έκθεση Adam (A5-0340/2001)

<SPEAKER ID=159 NAME="Adam και O'Toole">
. (ΕΝ) Οι βουλευτές του βρετανικού Εργατικού Κόμματος ψήφισαν υπέρ μίας πριμοδότησης για τα πρόβατα, ύψους 25 ευρώ, αυξημένης κατά 20% σε σχέση με αυτή που πρότεινε η Επιτροπή.
<P>
Ο στόχος μας ήταν να προσφέρουμε στους εκτροφείς αιγοπροβάτων μία αύξηση της ετήσιας πριμοδότησης, εντός όμως του ορίου δαπανών που προβλέπει το Πρόγραμμα Δράσης 2000 και να μην ξεφύγουμε από τη μεταρρύθμιση της ΚΓΠ.
<P>
Τα εισοδήματα των εκτροφέων προβάτων δεν έχουν παρακολουθήσει άλλους τύπους κτηνοτροφίας. Η απόφαση αυτή θα συμβάλει στην εξάλειψη της ανισορροπίας. Επειδή η πληρωμή θα είναι ετήσια και γνωστή εκ των προτέρων, θα βοηθήσει τους κτηνοτρόφους στον προγραμματισμό της επιχείρησής τους.
<P>
Τονίζουμε, κυρίως, τη σημασία που δίνουμε στην αυξημένη στήριξη για την προώθηση στην αγορά που θα συμβάλει στην ενθάρρυνση της κατανάλωσης και ζητάμε από την Επιτροπή να αναλάβει επειγόντως δράση.

<SPEAKER ID=160 LANGUAGE="FR" NAME="Bordes και Cauquil">
 - (FR) Η έκθεση Adam σχετικά με την προτεινόμενη μεταρρύθμιση στον τομέα της παραγωγής πρόβειου και αιγείου κρέατος δεν νομίζουμε ότι λαμβάνει υπόψη τα ουσιαστικά προβλήματα που δημιουργούνται στους μικρούς κτηνοτρόφους, οι οποίοι έχουν τα πιο χαμηλά εισοδήματα στην Ευρώπη. Αναφερόμαστε πολύ ευχαρίστως στην άποψη της Αγροτικής Συνομοσπονδίας, η οποία διαμαρτύρεται για το γεγονός ότι το εισόδημα των εκτροφέων προβάτων στη Γαλλία είναι κατά 45% χαμηλότερο από το μέσο αγροτικό εισόδημα και θεωρεί ότι "σε ευρωπαϊκό επίπεδο, η ΚΟΑ (Κοινή Οργάνωση Αγοράς) του πρόβειου τομέα δεν έχει ανταποκριθεί στο ρόλο της, ο οποίος ήταν η εγγύηση ενός εισοδήματος στους παραγωγούς" , και ότι η προτεινόμενη μεταρρύθμιση "δεν παρουσιάζει καμία πολιτική φιλοδοξία που να έγκειται στην εκ νέου ενδυνάμωση του τομέα του πρόβειου κρέατος" .
<P>
Η χορήγηση μίας ενίσχυσης κατ' αποκοπή για τα αιγοπρόβατα στη θέση των σημερινών αντισταθμιστικών πληρωμών βλάπτει τους ιδιοκτήτες των μικρότερων κοπαδιών και δεν βελτιώνει καθόλου το εισόδημά τους.
<P>
Αυτός είναι ο λόγος της αποχής μας από την ψηφοφορία γι' αυτήν την έκθεση.

<SPEAKER ID=161 LANGUAGE="SV" NAME="Malmstrφm και Olle Schmidt">
. (SV) Έχουμε επιφυλάξεις για την έκθεση Adams σχετικά με την κοινή οργάνωση των αγορών πρόβειου και αιγείου κρέατος. Πιστεύουμε ότι οι τροπολογίες που υποβλήθηκαν αντιπροσωπεύουν γενικά μία ξεπερασμένη γεωργική πολιτική, η οποία δεν ανταποκρίνεται στους όρους και στις ανάγκες της σύγχρονης, παγκοσμιοποιημένης κοινωνίας. Για τους λόγους αυτούς και ενόψει της επικείμενης γενικής αναθεώρησης της γεωργικής πολιτικής της ΕΕ, αποφασίσαμε να καταψηφίσουμε την έκθεση στο σύνολό της.
<P>
Έκθεση Lannoye (A5-0334/2001)

<SPEAKER ID=162 NAME="Vairinhos">
. (ΡΤ) Η Ευρωπαϊκή Ένωση, μέσα από την πολιτική συνεργασίας για την ανάπτυξη, θα πρέπει να ενισχύσει τους στόχους που αποσκοπούν στη συνεργασία στον τομέα της αλιείας με τις αναπτυσσόμενες χώρες με περισσότερα προγράμματα, τεχνικά μέσα και πόρους στο πλαίσιο των διαφόρων τομέων παρέμβασης προτεραιότητας που συμβάλουν στην οικονομική και κοινωνική ανάπτυξη των χωρών αυτών, κυρίως στην ανάπτυξη της υπαίθρου, στις μεταφορές, την υγεία, την εκπαίδευση, την καταπολέμηση της φτώχειας.
<P>
Η Ευρωπαϊκή Ένωση θα πρέπει να προωθήσει την επιστημονική έρευνα όσον αφορά τους πόρους και να στηρίξει την εφαρμογή ενός αποτελεσματικού προγράμματος παρακολούθησης και ελέγχου των ΖΟΕ των αναπτυσσόμενων χωρών.

<SPEAKER ID=163 NAME="Πρόεδρος">
Η ψηφοφορία έληξε.1

<CHAPTER ID=9>
Διακoπή της συvσδoυ
<SPEAKER ID=164 NAME="Πρόεδρος">
Κηρύσσω τη διακοπή της συνόδου του Ευρωπαϊκού Κοινοβουλίου.
<P>
(Η συνεδρίαση λήγει στις 18.47)

