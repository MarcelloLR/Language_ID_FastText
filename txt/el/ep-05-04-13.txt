<CHAPTER ID="1">
<SPEAKER ID="1" LANGUAGE="" NAME="" AFFILIATION="Προέδρου">
<SPEAKER ID="2" LANGUAGE="" NAME="" AFFILIATION="(Η συνεδρίαση αρχίζει στις 9.05)">
<SPEAKER ID="3" LANGUAGE="" NAME="Πρόεδρος." AFFILIATION="">
<P>
   Η ημερήσια διάταξη προβλέπει τη συζήτηση της έκθεσης του Ευρωπαϊκού Συμβουλίου και της δήλωσης της Επιτροπής σχετικά με τη συνεδρίαση του Ευρωπαϊκού Συμβουλίου (Βρυξέλλες, 22 και 23 Μαρτίου 2005).
<P>
Ο Προεδρεύων του Συμβουλίου, κ. Juncker, θα λάβει τον λόγο πρώτος εξ ονόματος του Συμβουλίου. 
<SPEAKER ID="4" LANGUAGE="FR" NAME="Juncker," AFFILIATION="Συμβούλιο">
<P>
    Κύριε Πρόεδρε, κύριε Πρόεδρε της Επιτροπής, κυρίες και κύριοι, στις 12 Ιανουαρίου, σε αυτή την αίθουσα, σας παρουσίασα το πρόγραμμα της λουξεμβουργιανής Προεδρίας για το επόμενο εξάμηνο.
<P>
Έχουν ειπωθεί πολλά για το θέμα της μεταρρύθμισης του Συμφώνου Σταθερότητας και Ανάπτυξης και πολλά από όσα ειπώθηκαν είναι καθαρή επινόηση. Αυτοί οι οποίοι λέγουν ότι μετά τη μεταρρύθμιση του συμφώνου θα επιτρέπονται όλα τα ελλείμματα και αυτοί οι οποίοι παρουσιάζουν τα μέτρα μεταρρύθμισης ως πράσινο φως ώστε η Ευρώπη να ακολουθήσει τον εύκολο δρόμο που οδηγεί σε βουνά χρέους πλανώνται πλάνη οικτρά. Ούτε οι βασικοί κανόνες που είναι ενσωματωμένοι στη Συνθήκη ΕΚ ούτε οι βασικοί κανόνες του Συμφώνου Σταθερότητας και Ανάπτυξης έχουν αλλάξει. Τα κριτήρια του 3% και του 60% παραμένουν οι ακρογωνιαίοι λίθοι ενός συστήματος το οποίο θα εξακολουθήσει να βασίζεται σε σαφείς κανόνες και λογικές νομικές διατάξεις.
<P>
Επιθυμώ να επαναλάβω εδώ ότι, μόλις διαπιστώνουμε υπέρβαση του ορίου του 3%, η Επιτροπή θα συντάσσει έκθεση και το συγκεκριμένο κράτος μέλος θα τίθεται υπό στενότερη επιτήρηση. Θέλω να καταστήσω σαφές ότι όπως ίσχυε ανέκαθεν έλλειμμα μεγαλύτερο του ποσοστού αναφοράς, ήτοι 3%, δεν συνεπάγεται αυτόματα την έναρξη της διαδικασίας επί παραβάσει. Ορισμένοι συμπεριφέρονται ωσάν αυτό να ήταν καινοτομία, δείχνοντας έτσι έλλειψη εξοικείωσης με τους όρους της Συνθήκης του Μάαστριχ, η οποία εισήγαγε αυτή τη διάταξη το 1992. Οι εξουσίες της Επιτροπής όχι μόνο δεν έχουν μειωθεί με τη μεταρρύθμιση του συμφώνου αλλά στην πραγματικότητα ενισχύθηκαν. Κατά συνέπεια, δεν αποτελεί πλέον θέμα σοβαρής ανησυχίας αλλά μάλλον σοβαρής επαγρύπνησης ώστε να διασφαλιστεί ότι οι νέοι κανόνες εφαρμόζονται με λογικό τρόπο, ενώ θα καταβάλουμε κάθε προσπάθεια για να αποδείξουμε, στη διάρκεια των προσεχών μηνών και με τις αποφάσεις τις οποίες θα κληθούμε να λάβουμε, ότι το Σύμφωνο δεν είναι νεκρό αλλά ότι εξακολουθεί να ισχύει και να εφαρμόζεται.
<P>
Το δεύτερο σημείο το οποίο περιείχε η ημερήσια διάταξη του Ευρωπαϊκού Συμβουλίου των Βρυξελλών ήταν η ενδιάμεση επισκόπηση της στρατηγικής της Λισαβόνας. Θα θυμάστε ότι, κατά τη συζήτηση της 12ης Ιανουαρίου, εκφράστηκε έντονη ανησυχία από βουλευτές του Κοινοβουλίου που είχαν την αίσθηση ότι το Συμβούλιο ανέτρεπε τη θεμελιώδη ισορροπία της στρατηγικής της Λισαβόνας. Μετά την παρουσίαση από την Επιτροπή της ανακοίνωσής της για τη στρατηγική της Λισαβόνας στις 2 Φεβρουαρίου και της ανακοίνωσής της για την κοινωνική ατζέντα, η Επιτροπή και το Συμβούλιο και πάλι ενεργώντας μαζί πέτυχαν να διατηρήσουν τη βασική ισορροπία της στρατηγικής της Λισαβόνας. Αναπροσαρμόσαμε την κατεύθυνση της στρατηγικής της Λισαβόνας επικεντρώνοντάς την στην ανάπτυξη και τον ανταγωνισμό, αλλά αυτό δεν σημαίνει ότι εγκαταλείψαμε την κοινωνική και περιβαλλοντική της διάσταση.
<P>
Επιτρέψτε μου να πω δυο λόγια για την οδηγία η οποία φέρει το όνομα ενός πρώην Επιτρόπου. Στις 12 Ιανουαρίου, σας είχα πει ότι η Προεδρία του Συμβουλίου θα έλεγε ναι στο άνοιγμα των αγορών υπηρεσιών και όχι στο κοινωνικό ντάμπινγκ, και ότι θα ήθελε να δει να εξαλείφονται όλοι οι κίνδυνοι κοινωνικού ντάμπινγκ από αυτή την πρόταση οδηγίας. Στη σύνοδο του Μαρτίου, το Ευρωπαϊκό Συμβούλιο υιοθέτησε αυτή τη θέση ζητώντας από τους συμμετέχοντες στη νομοθετική διαδικασία να προβούν στις ουσιαστικές αλλαγές που ήταν απαραίτητες για να διασφαλιστεί ότι το σχέδιο οδηγίας πληροί πλήρως τις απαιτήσεις του ευρωπαϊκού κοινωνικού προτύπου.
<P>
Φιλοδοξία μας, κύριε Πρόεδρε, ήταν να διευκρινίσουμε μια παρανόηση η οποία δημιουργήθηκε κατά τη διάρκεια των τελευταίων ετών, ότι δηλαδή θελήσαμε να αποδείξουμε, κάνοντας αυτό το οποίο κάναμε, πως υπάρχει διαφορά μεταξύ της στρατηγικής της αειφόρου ανάπτυξης και της στρατηγικής της Λισαβόνας. Είναι λάθος να ισχυριζόμαστε ότι η αειφόρος ανάπτυξη αποτελεί τον τρίτο πυλώνα της στρατηγικής της Λισαβόνας, διότι η αειφόρος ανάπτυξη είναι μια οριζόντια έννοια η οποία επηρεάζει όλες τις άλλες πολιτικές και η οποία, κατά συνέπεια, αφορά όλες τις πτυχές της στρατηγικής της Λισαβόνας, όπως το περιβάλλον, η αλιεία, η γεωργία, τα δημόσια οικονομικά και η κοινωνική ασφάλιση. Με άλλα λόγια, η αειφόρος ανάπτυξη είναι λοιπόν αυτό το οποίο, στα αγγλικά, ονομάζεται «overarchingprinciple» και θα πρέπει να τηρείται στο επίπεδο της εφαρμογής κάθε πολιτικής που ακολουθεί η Ευρωπαϊκή Ένωση. Για τον λόγο αυτόν, η Προεδρία του Συμβουλίου θα αναλάβει την πρωτοβουλία να εγκριθεί από το Ευρωπαϊκό Συμβούλιο του Ιουνίου μια δήλωση για τις κατευθυντήριες αρχές της αειφόρου ανάπτυξης, δήλωση η οποία θα χρησιμεύσει ως βάση για την ανανέωση της στρατηγικής της αειφόρου ανάπτυξης που εγκρίθηκε από το Ευρωπαϊκό Συμβούλιο του Γκέτεμποργκ το 2001.
<P>
Στη βάση μιας απόφασης η οποία ελήφθη από τους υπουργούς Περιβάλλοντος, εξετάσαμε όλες τις πολιτικές τις οποίες θα πρέπει να έχουμε κατά νου οποτεδήποτε συζητείται το θέμα της αλλαγής του κλίματος. Θα έχετε διαπιστώσει ότι το Ευρωπαϊκό Συμβούλιο χαιρέτησε τη θέση σε ισχύ του Πρωτοκόλλου του Κυότο, και ιδίως την επικύρωση του από τη Ρωσική Ομοσπονδία. Είναι τώρα καιρός να εκπονήσουμε μια μεσοπρόθεσμη και μακροπρόθεσμη στρατηγική της ΕΕ για να καταπολεμήσουμε την αλλαγή του κλίματος, μια στρατηγική η οποία πρέπει να είναι συμβατή με τον στόχο του περιορισμού της αύξησης της παγκόσμιας ετήσιας μέσης θερμοκρασίας επιφάνειας στους δύο βαθμούς κατ’ ανώτατο όριο σε σχέση με τα προβιομηχανικά επίπεδα. Ενόψει των μειώσεων εκπομπών που απαιτούνται σε παγκόσμια κλίμακα, οι προσπάθειες που θα καταβληθούν τις προσεχείς δεκαετίες πρέπει να στηριχθούν στην κοινή συναίνεση όλων των χωρών. Η Ευρωπαϊκή Ένωση εκτιμά ότι έως το 2020 θα απαιτηθούν από τις αναπτυγμένες χώρες προφίλ μείωσης της τάξης του 15 έως 30% σε σχέση με τις τιμές αναφοράς του Κυότο· ο μακροπρόθεσμος στόχος, σύμφωνα με τα συμπεράσματα του Συμβουλίου Υπουργών Περιβάλλοντος, πρέπει να είναι μειώσεις της τάξης του 60 έως 80% από τώρα έως το 2050.
<SPEAKER ID="5" LANGUAGE="PT" NAME="Barroso," AFFILIATION="Πρόεδρος της Επιτροπής.">
<P>
Πιστεύω ότι έχουμε ανταποκριθεί ικανοποιητικά σε αυτή την πρόκληση και ότι η Επιτροπή έχει δώσει την αναγκαία ώθηση και πολιτική καθοδήγησης. Πρέπει να επωφεληθώ αυτής της ευκαιρίας για να επαινέσω τις προσπάθειες και τις ικανότητες του Προέδρου Juncker και, γενικότερα, της Προεδρίας του Λουξεμβούργου καθ’ όλη τη διαδικασία. Σε αυτό το σημείο, θα ήθελα να επιστήσω την προσοχή σας σε μια ιδέα, αναφορικά με αυτό το Συμβούλιο, την οποία θεωρώ σημαντική, τόσο σήμερα όσο και για το μέλλον της Ευρώπης: την ιδέα της σύγκλισης μεταξύ των κύριων θεσμικών οργάνων.
<P>
Πράγματι, η πρώτη παράγραφος των συμπερασμάτων είναι σαφής για τους στρατηγικούς στόχους της Επιτροπής για την περίοδο 2005-2009, και παραθέτω: «Οι αρχηγοί κράτους ή κυβερνήσεως έλαβαν τους στόχους αυτούς υπό σημείωση και δήλωσαν ικανοποιημένοι για την ευρεία σύμπτωση απόψεων μεταξύ Συμβουλίου, Ευρωπαϊκού Κοινοβουλίου και Επιτροπής σε ό,τι αφορά τις προτεραιότητες της Ένωσης, και δη τη νομοθετική δραστηριότητα για τα ερχόμενα χρόνια». Αυτό το πνεύμα θα μας βοηθήσει να ξεπεράσουμε τις δυσκολίες που η Ένωση αναμένεται να αντιμετωπίσει στο μέλλον.
<P>
Πρώτον, το Σύμφωνο Σταθερότητας και Ανάπτυξης. Όπως όλοι γνωρίζουμε, τον Νοέμβριο του 2003 έπαψε να υφίσταται συναίνεση ως προς το Σύμφωνο. Πλέον, έχει επιτευχθεί νέα συναίνεση για ένα κατάλληλο δημοσιονομικό πλαίσιο. Η δε συμβολή της Επιτροπής προς αυτή την κατεύθυνση υπήρξε πολύ σημαντική. Η Επιτροπή ξεκίνησε τις συζητήσεις στην έκθεσή της για τα δημόσια οικονομικά το 2004 και τον Σεπτέμβριο του 2004 ενέκρινε ανακοίνωση για την ενίσχυση και την αποσαφήνιση του Συμφώνου Σταθερότητας και Ανάπτυξης. Έκτοτε, η Επιτροπή συνεισφέρει ενεργά στον διάλογο για τη μεταρρύθμιση του Συμφώνου και στηρίζει την Προεδρία στις προσπάθειές της για την επίτευξη συναίνεσης, με παράλληλη διατήρηση της ουσίας του δημοσιονομικού μας πλαισίου.
<P>
Η συμφωνία του Ευρωπαϊκού Συμβουλίου ήταν ένα πολύ θετικό αποτέλεσμα, καθόσον αποκαθιστά την αξιοπιστία του Συμφώνου και σέβεται τις αρμοδιότητες της Επιτροπής. Βάσει της συμφωνίας αυτής διαφυλάσσονται οι αρχές της Συνθήκης. Το δημοσιονομικό έλλειμμα των κρατών μελών δεν μπορεί να υπερβεί το 3% του ΑΕγχΠ και το κυβερνητικό χρέος εξακολουθεί να περιορίζεται στο 60%. Για την αποφυγή των υπερβολικών ελλειμμάτων, τυχόν υπέρβαση αυτών των ορίων μπορεί να είναι μόνο προσωρινή και να οφείλεται σε εξαιρετικές περιστάσεις.
<P>
Η ουσία των μηνυμάτων μας έτυχε καλής υποδοχής. Οι συζητήσεις μεταξύ των αρχηγών κρατών και κυβερνήσεων έδειξαν ότι τα κράτη μέλη ενστερνίστηκαν πραγματικά τις ιδέες μας. Αποφασίζοντας τώρα να δώσουν νέα πνοή στη στρατηγική της Λισαβόνας, τα κράτη μέλη απαντούσαν επίσης στην έκθεση Kok, η οποία συζητήθηκε από το Ευρωπαϊκό Συμβούλιο του Νοεμβρίου. Το επόμενο έργο τους είναι να ορίσουν εθνικούς συντονιστές και να ετοιμάσουν, έως τα τέλη του έτους, τα προγράμματα μεταρρύθμισης που θα αναλύουν λεπτομερώς τα μέτρα τα οποία πρέπει να ληφθούν για την ενίσχυση της ανάπτυξης και της απασχόλησης.
<P>
Τα κύρια στοιχεία αυτού του συστήματος θα είναι οι ολοκληρωμένες κατευθυντήριες γραμμές και τα εθνικά μεταρρυθμιστικά προγράμματα που πρόκειται να παρουσιαστούν στα τέλη του 2005. Καθήκον της Επιτροπής τώρα είναι να συνεχίσουμε αυτή την εργασία επισημοποιώντας την παρακολούθηση των συμπερασμάτων του Ευρωπαϊκού Συμβουλίου. Διακρίνω τέσσερα βασικά ορόσημα για τους προσεχείς μήνες.
<P>
Το πρώτο ορόσημο ήταν η έγκριση από την Επιτροπή εχθές, 12 Απριλίου, των ολοκληρωμένων κατευθυντηρίων γραμμών τις οποίες παρουσίασαν στο Σώμα σήμερα το απόγευμα ο Αντιπρόεδρος Verheugen και οι Επίτροποι Almunia και Spidla. Πρόκειται για μια σημαντική άσκηση με την οποία η Επιτροπή επιβεβαιώνει τη μεγαλύτερη εστίαση στην ανάπτυξη και την απασχόληση και παρέχει στα κράτη μέλη ένα ενιαίο και συνεκτικό πλαίσιο εργασίας για την προετοιμασία των αντιστοίχων προγραμμάτων τους. Το Ευρωπαϊκό Συμβούλιο στη σύνοδο του Ιουνίου θα κληθεί να επικυρώσει πολιτικά αυτή την προσέγγιση.
<P>
Το δεύτερο ορόσημο σε αυτή τη διαδικασία θα είναι η παρουσίαση ενός κοινοτικού προγράμματος της στρατηγικής της Λισαβόνας. Το Ευρωπαϊκό Συμβούλιο εξέφρασε την ευχή η παρούσα Επιτροπή να παρουσιάσει ένα κοινοτικό πρόγραμμα δράσης παράλληλα με τα εθνικά προγράμματα. Αυτό το έγγραφο, το οποίο πρόκειται να ετοιμαστεί έως το ερχόμενο καλοκαίρι, θα απαριθμεί τις δράσεις οι οποίες περιέχονταν στο έγγραφο το οποίο συνόδευσε την ανακοίνωσή μας της 2ας Φεβρουαρίου σχετικά με την αναθεώρηση της στρατηγικής της Λισαβόνας. Η Επιτροπή θα εφαρμόσει επίσης με ταχείς ρυθμούς αυτό το κοινοτικό πρόγραμμα παρουσιάζοντας τις πολυάριθμες σημαντικές πρωτοβουλίες τις οποίες έχουμε αναγνωρίσει και οι οποίες επιβεβαιώθηκαν από το Ευρωπαϊκό Συμβούλιο, όπως η μεταρρύθμιση των κρατικών επιδοτήσεων, το ευρωπαϊκό τεχνολογικό ινστιτούτο και η πρωτοβουλία i2010.
<P>
Στο περιθώριο της συζήτησης για τη στρατηγική της Λισαβόνας, το Ευρωπαϊκό Συμβούλιο επιβεβαίωσε εκ νέου τη σημασία μιας εσωτερικής αγοράς στον τομέα των υπηρεσιών ως μέσο επίτευξης των κύριων στόχων της ανάπτυξης και της απασχόλησης ενώ δίδει έμφαση στην ανάγκη προστασίας του ευρωπαϊκού κοινωνικού προτύπου. Το Ευρωπαϊκό Συμβούλιο ζήτησε να καταβληθεί κάθε προσπάθεια στο πλαίσιο της νομοθετικής διαδικασίας που αφορά την οδηγία για τις υπηρεσίες προκειμένου να αναπτυχθεί ευρεία συναίνεση για καθέναν από αυτούς τους στόχους. Οφείλω ακόμη μια φορά να υπογραμμίσω, όπως το έκανα στις 2 Φεβρουαρίου, ότι η Επιτροπή πιστεύει πως είναι δυνατό να επιτύχει αυτή τη συναίνεση. Από την άποψη αυτή, το Κοινοβούλιό σας έχει φυσικά να διαδραματίσει κρίσιμο ρόλο.
<P>
Στο πλαίσιο αυτό, είναι επίσης σημαντικό να σημειώσουμε ότι το Ευρωπαϊκό Συμβούλιο αναγνώρισε τη σημασία του διακυβεύματος της αλλαγής του κλίματος, τονίζοντας ιδιαίτερα ότι η παγκόσμια ετήσια αύξηση στη θερμοκρασία της επιφάνειας δεν πρέπει να υπερβεί τους δύο βαθμούς Κελσίου σε σχέση με την προβιομηχανική εποχή. Σημειώνω επίσης με ικανοποίηση τη θετική υποδοχή της ανακοίνωσης της Επιτροπής με τίτλο , καθώς και του αιτήματος της Επιτροπής να συνεχίσει την ανάλυση κόστους-οφέλους όσον αφορά τις στρατηγικές μείωσης του CO2. Αυτό θα βοηθήσει την Ένωση να εκπονήσει μια μεσοπρόθεσμη και μακροπρόθεσμη στρατηγική, σχεδιασμένη έτσι ώστε να μειώσει τις εκπομπές στις βιομηχανικές χώρες κατά 15 έως 30% έως το 2020. Η Επιτροπή έχει την πρόθεση να συνεχίσει τη δράση της μέσω της δεύτερης φάσης του ευρωπαϊκού προγράμματος για την αλλαγή του κλίματος.
<P>
Τέλος, χαίρομαι για το γεγονός ότι το Ευρωπαϊκό Συμβούλιο είχε δώσει ένα ισχυρό μήνυμα ως προς τη θέληση της Ένωσης να δώσει καινούργια ώθηση στις διεθνείς διαπραγματεύσεις μελετώντας τις σχετικές επιλογές για ένα πλαίσιο ρυθμίσεων που θα ισχύσει μετά το 2012. Το Ευρωπαϊκό Συμβούλιο επιθυμεί να δει τον Ιούνιο την έγκριση μιας διακήρυξης για τις κατευθυντήριες γραμμές της αειφόρου ανάπτυξης και προτίθεται να εξετάσει την αναθεώρηση της στρατηγικής της αειφόρου ανάπτυξης το δεύτερο εξάμηνο αυτού του έτους. Στον ίδιο τομέα, η Επιτροπή θα διατυπώσει τις κατάλληλες προτάσεις για την επίτευξη των στόχων του Συμβουλίου.
<SPEAKER ID="6" LANGUAGE="DE" NAME="Poettering," AFFILIATION="εξ ονόματος της Ομάδας PPE-DE">
<P>
Θεωρούμε, όπως και το Συμβούλιο και η Επιτροπή, ότι στόχος μας πρέπει να είναι να βελτιώσουμε την ανταγωνιστικότητα της Ευρωπαϊκής Ένωσης και να επιτύχουμε περισσότερη ανάπτυξη και, ως εκ τούτου, πρέπει να χρησιμοποιήσουμε τη βελτίωση της ανταγωνιστικότητας και την αύξηση της ανάπτυξης για να δημιουργήσουμε περισσότερες θέσεις εργασίας. Έτσι, αποτελεί κοινό καθήκον της Επιτροπής, του Συμβουλίου και του Κοινοβουλίου η διαμόρφωση της ευρωπαϊκής νομοθεσίας κατά τρόπο ώστε να ανταποκρίνεται σε αυτόν τον σκοπό. Αυτό ισχύει ιδίως για το σύνολο της νομοθεσίας για τον τομέα του REACH, δηλαδή της νομοθεσίας για τα χημικά, όπου εμείς, το Ευρωπαϊκό Κοινοβούλιο και το Συμβούλιο, οφείλουμε να υλοποιήσουμε ένα μεγάλο νομοθετικό έργο. Απευθύνω έκκληση στην Επιτροπή να συμβάλει και η ίδια σε αυτή την προσπάθεια.
<P>
Απευθύνομαι τώρα ιδίως στον Πρόεδρο του Ευρωπαϊκού Συμβουλίου, ο οποίος έχει μεγάλη σχετική πείρα –νομίζω ότι είναι ο μόνος εδώ που ήταν παρών στο Μάαστριχτ και έβαλε την υπογραφή του στη Συνθήκη– λέγοντας ότι πρέπει βεβαίως να παραδεχτούμε ότι ελήφθη μέριμνα για να διασφαλιστεί πως δεν θα γίνονταν εκπτώσεις στα κριτήρια του 3% και του 60%. Γι’ αυτό άλλωστε δεν είναι σωστή η ερμηνεία ότι μπορούμε να πάμε στο 4%, ίσως μάλιστα και να το ξεπεράσουμε. Στο συμπέρασμα αναφέρεται ρητώς ότι, εάν το χρέος υπερβαίνει το 3%, θα πρέπει να το υπερβαίνει μόνο λίγο και ότι δεν υπάρχει λευκή επιταγή ή δικαιολογία για απεριόριστο νέο χρέος.
<P>
Υποστηρίζω θερμά όλα όσα ειπώθηκαν για το Κυότο. Τασσόμαστε στο πλευρό όλων εκείνων που προωθούν με αποφασιστικότητα τη μείωση των εκπομπών. Στο κοινό μας ψήφισμα –το συμβιβαστικό ψήφισμα του Κοινοβουλίου– στην παράγραφο 35, λαμβάνουμε θέση και για το εμπάργκο όπλων κατά της Κίνας. Το μήνυμά μας προς τους αρχηγούς κρατών και κυβερνήσεων είναι ότι το Σώμα –και θεωρώ ότι είμαστε σύμφωνοι εδώ– ή τουλάχιστον εμείς ως Ομάδα δεν μπορούμε να εγκρίνουμε την άρση του εμπάργκο όπλων για λόγους που αφορούν τα ανθρώπινα δικαιώματα και για άλλους λόγους.
<SPEAKER ID="7" LANGUAGE="DE" NAME="Schulz," AFFILIATION="εξ ονόματος της Ομάδας PSE">
<P>
   . – Κύριε Πρόεδρε, κυρίες και κύριοι, αξιότιμο κενό Σώμα, άκουσα με μεγάλο ενδιαφέρον τον κ. Poettering. Εμείς, ως Σοσιαλιστική Ομάδα στο Ευρωπαϊκό Κοινοβούλιο, θέλαμε πάρα πολύ να ακούσουμε πώς αντιμετωπίζει τώρα το γεγονός ότι μια σειρά Χριστιανοδημοκρατών αρχηγών κυβερνήσεων εκπροσωπεί διαφορετική γνώμη από αυτήν της συντριπτικής πλειοψηφίας της Ομάδας του ΕΛΚ-ΕΔ εδώ στο Σώμα. Χρησιμοποίησε σχετικά κομψές εκφράσεις για να καλύψει αυτή τη ρήξη στους κόλπους της οικογένειας των συντηρητικών κομμάτων, μεταξύ της κοινοβουλευτικής Ομάδας, η οποία ασφαλώς δεν είναι ομοιογενής αλλά ιδιαιτέρως ετερογενής, και των αρχηγών κυβερνήσεων.
<P>
Ποιο είναι λοιπόν το ζητούμενο; Ο κ. Poettering ξεκίνησε από τη Λισαβόνα και επιδοκίμασε απερίφραστα τη σχετική στρατηγική. Εδώ συμφωνούμε απόλυτα. Πολύ σωστά είπε, όπως είπαν και ο Πρόεδρος της Επιτροπής και ο Πρόεδρος του Συμβουλίου, ότι σε αυτή τη σύνοδο κορυφής δόθηκαν μηνύματα σχετικά με τη Λισαβόνα και την υλοποίηση των στόχων της. Αυτό ελπίζαμε άλλωστε, αυτό είναι το θετικό από αυτή τη σύνοδο κορυφής και αυτό είναι το ενθαρρυντικό. Εδώ συμφωνούμε απόλυτα.
<P>
Κύριε Poettering, η σύνοδος κορυφής και το αποτέλεσμά της μπορούν να κατανοηθούν σωστά μόνο μέσα από τον συνδυασμό της μεταρρύθμισης του Συμφώνου Σταθερότητας και της ανάγκης για περισσότερη ευελιξία από την πλευρά των εθνικών κυβερνήσεων και των καθορισμένων στόχων της διαδικασίας της Λισαβόνας, καθώς εκείνοι που θέλουν και πρέπει να επενδύσουν στους στόχους της Λισαβόνας πρέπει να είναι και σε θέση να επενδύσουν σε αυτούς τους στόχους ως κράτη.
<P>
Κύριε Poettering, σας άκουσα με την ίδια προσοχή να δηλώνετε ότι υποστηρίζετε την ταχεία έναρξη διαπραγματεύσεων με την Κροατία, πράγμα που ασφαλώς καταλαβαίνω. Σήμερα το μεσημέρι θα δούμε πόσο αξιόπιστες είναι οι δηλώσεις της Ομάδας ΕΛΚ-ΕΔ όταν το ζητούμενο είναι να καταλήξει σε συμπεράσματα στο πλαίσιο ενταξιακών διαπραγματεύσεων. Όμως, εάν εκείνοι που ελπίζουν τώρα στην Κροατία στην αξιοπιστία των δηλώσεών σας αντιμετωπιστούν ενδεχομένως σήμερα το μεσημέρι όπως η Βουλγαρία και η Ρουμανία, τότε θα ήταν καλύτερο να πούμε εξαρχής στους πολιτικούς του Ζάγκρεμπ ότι θα πρέπει να ξανασυζητήσουν με τον κ. Poettering.
<P>
Η Ομάδα του Κόμματος των Ευρωπαίων Σοσιαλιστών επιδοκιμάζει σαφώς το γεγονός ότι τα συμπεράσματα του Συμβουλίου δίνουν ελπίδες, ιδίως σε έναν ακόμα τομέα. Αναφορικά με τον ρόλο της Ευρώπης στον κόσμο, τα τελευταία χρόνια δώσαμε βάρος, ως σοσιαλδημοκράτες, στα αιτήματά μας για την αειφόρο ανάπτυξη και την κλιματική μεταβολή. Οι αποφάσεις που ελήφθησαν τώρα –ο κ. Πρόεδρος της Επιτροπής επανήλθε σε αυτό– μας δείχνουν την κατεύθυνση. Επιστρέφω στις σωστές σας παρατηρήσεις για το δημοψήφισμα στη Γαλλία. Πρέπει να πούμε στους πολίτες ότι καμία χώρα σε παγκόσμιο και πανευρωπαϊκό επίπεδο, ούτε και οι χώρες με ιδιαίτερα ανεπτυγμένη βιομηχανία, δεν θα μπορέσει να αντιμετωπίσει μόνη της τις προκλήσεις του 21ου αιώνα. Η Ευρώπη μπορεί να το κατορθώσει μόνον ως Κοινότητα: ως οικονομική, νομισματική και κοινωνική κοινότητα και ως κοινότητα την οποία μπορεί η Ευρώπη να διαμορφώσει ως δύναμη, ως κοινότητα αειφόρου ανάπτυξης και μείωσης των περιβαλλοντικών κινδύνων. Πρόκειται για παγκόσμιες προκλήσεις που δεν μπορεί να τις αντιμετωπίσει μόνη της ούτε η Γαλλία, ούτε η Γερμανία, η Μεγάλη Βρετανία, το Βέλγιο ή η Πορτογαλία. Η Ευρώπη ως ήπειρος και η ΕΕ ως μορφή πολιτικής οργάνωσης αυτής της ηπείρου οφείλουν να αντιμετωπίσουν αυτούς τους κινδύνους. Αυτό ήταν ένα μήνυμα της εαρινής συνόδου κορυφής το οποίο δεν πρέπει να υποτιμήσουμε. Οι σοσιαλδημοκράτες του Σώματος είναι ευγνώμονες γι’ αυτό και ως εκ τούτου μπορούμε να εγκρίνουμε την πρόταση ψηφίσματος περιμένοντας με χαρά ευρεία υποστήριξη, με ήσυχη τη συνείδηση, και από το ΕΛΚ-ΕΔ και από την Ομάδα της Συμμαχίας Φιλελευθέρων και Δημοκρατών για την Ευρώπη.
<SPEAKER ID="8" LANGUAGE="EN" NAME="Watson," AFFILIATION="εξ ονόματος της Ομάδας ALDE">
<P>
   . – Κύριε Πρόεδρε, συχνά φαίνεται ότι τα μικρότερα κράτη μέλη καλούνται να διασώσουν την Ευρώπη από τα προβλήματα που δημιουργούν οι μεγαλύτεροι εταίροι τους. Κύριε Juncker, φοβούμαι ότι πέσατε για μια ακόμη φορά θύμα των μεγάλων προσδοκιών. Η Ευρωπαϊκή Ένωση αυτή την περίοδο αντιμετωπίζει μεγάλες προκλήσεις οι οποίες θα δοκιμάσουν όχι μόνο την ικανότητά της να ανταποκρίνεται στις προσδοκίες και στις ανάγκες των πολιτών της, αλλά και την ίδια την ικανότητά της να μείνει ενωμένη.
<P>
Η πρόκληση που απασχόλησε το Ευρωπαϊκό Συμβούλιο ήταν η αναζωογόνηση των δυνατοτήτων μας στον τομέα της οικονομικής ανάπτυξης. Η οικονομία μας λιμνάζει αφότου ξεκίνησε το 2000 η εφαρμογή της στρατηγικής της Λισαβόνας· μοιάζει σαν ένας ιός της χιλιετίας ηπειρωτικών διαστάσεων να έχει πλήξει την ανταγωνιστικότητά μας και να έχει καταβάλει την αποφασιστικότητά μας να λάβουμε δύσκολες αποφάσεις.
<P>
Οι Φιλελεύθεροι και οι Δημοκράτες αυτού του Σώματος δεν συμμερίζονται την ικανοποίηση του κ. Barroso για την εαρινή σύνοδο. Κύριε Juncker, συγχαίρουμε θερμά την Προεδρία σας γι’ αυτή την «επικίνδυνη αποστολή»: η παροιμιώδης ικανότητά σας να επιτυγχάνετε συμβιβασμούς διέσωσε τα υπολείμματα του Συμφώνου Σταθερότητας και Ανάπτυξης. Όμως, η χαλαρή του διατύπωση και οι ρήτρες περί μη εφαρμογής του τρομάζουν τους ορθόδοξους οικονομολόγους, ενώ η εκμετάλλευση από τον κ. Μπερλουσκόνι αυτής της νέας ευελιξίας προκειμένου να προσφέρει νέες φοροαπαλλαγές πριν από τις κοινοβουλευτικές εκλογές στη χώρα του καταδεικνύει την περιφρόνηση με την οποία ορισμένοι ανεύθυνοι ηγέτες θα μεταχειριστούν τους εταίρους τους στην ευρωζώνη.
<SPEAKER ID="9" LANGUAGE="IT" NAME="Frassoni," AFFILIATION="εξ ονόματος της Ομάδας Verts/ALE">
<P>
   . – Κύριε Πρόεδρε, κυρίες και κύριοι, τα συμπεράσματα του Ευρωπαϊκού Συμβουλίου περιέχουν επιτέλους και ορισμένα ευχάριστα μηνύματα για την Ομάδα των Πρασίνων/Ευρωπαϊκή Ελεύθερη Συμμαχία. Είναι κάτι που δεν συμβαίνει συχνά και ίσως αυτός να είναι ο λόγος για τον οποίο ο Πρόεδρος Barroso είπε ότι οι Πράσινοι βρίσκονται εκτός συστήματος ή ότι ανήκουν στο αντισύστημα. Δεν το πιστεύω και ελπίζω να εκμεταλλευθούμε το χρονικό διάστημα που μας χωρίζει από τη λήξη της κοινοβουλευτικής περιόδου για να τον πείσουμε περί του αντιθέτου.
<P>
Θα θέλαμε επίσης να επισημάνουμε ότι, δυστυχώς, στα τέσσερα σημεία αυτής της διάσκεψης που θεωρήσαμε σχετικώς θετικά, η Επιτροπή έμεινε πίσω γιατί είχε λάβει διαφορετική θέση. Τα σημεία αυτά είναι: η μεταρρύθμιση του Συμφώνου Σταθερότητας, οι συγκεκριμένοι αριθμητικοί στόχοι όσον αφορά το πρωτόκολλο του Κυότο, τους οποίους η Επιτροπή αποφάσισε δυστυχώς να μην αναφέρει, η αποκατάσταση των ισορροπιών της στρατηγικής της Λισαβόνας από άποψη περιβαλλοντικής και κοινωνικής αειφορίας –έστω και με ασαφή και αόριστο ακόμη τρόπο– και ένα είδος αποκατάστασης της επαφής με την πραγματικότητα όσον αφορά την οδηγία Bolkestein, παρόλο που είναι δύσκολο να γίνει δεκτό ακόμη και από το Κοινοβούλιο ότι, πριν από την έγκριση της οδηγίας Bolkestein, πρέπει να εκπονηθεί μια οδηγία για τις κοινωφελείς υπηρεσίες.
<P>
Θεωρούμε και εμείς ότι η μεταρρύθμιση του Συμφώνου Σταθερότητας ήταν θετική και ότι το Σύμφωνο λαμβάνει πλέον καλύτερα υπόψη τη γενικότερη οικονομική συγκυρία και τις ειδικές εθνικές καταστάσεις. Οι θετικές αυτές πλευρές αντισταθμίζονται ασφαλώς σε σημαντικό βαθμό από το γεγονός ότι οι κατευθύνσεις παραμένουν ιδιαίτερα αόριστες όσον αφορά την ποιότητα των δαπανών. Για παράδειγμα, η επιλογή να επενδυθούν 700 εκατομμύρια ευρώ ετησίως για την κατασκευή του διεθνούς πειραματικού θερμοπυρηνικού αντιδραστήρα, όταν οι πλέον αισιόδοξοι προβλέπουν ότι δεν θα μπορέσει να χρησιμοποιηθεί –εάν ποτέ χρησιμοποιηθεί– πριν από το 2050, σημαίνει ότι δεν αναγνωρίζεται η επείγουσα ανάγκη εφαρμογής του Πρωτοκόλλου του Κυότο ούτε οι προοπτικές των ανανεώσιμων πηγών ενέργειας και δεν γίνονται επενδύσεις σε αυτόν τον τομέα. Πιστεύουμε ότι πρόκειται για μέγα σφάλμα.
<P>
Οφείλουμε δυστυχώς να διαπιστώσουμε επίσης ότι, κατά τη διάρκεια του Ευρωπαϊκού Συμβουλίου, δεν ελήφθη καθόλου υπόψη το γεγονός ότι ένα υγιές μακροοικονομικό περιβάλλον πρέπει να περιλαμβάνει μια φορολογική μεταρρύθμιση που θα μεταφέρει στην υποβάθμιση του περιβάλλοντος τις φορολογικές υποχρεώσεις που βαρύνουν σήμερα την εργασία, καθιστώντας πιο ελκυστική τη νόμιμη απασχόληση. Αυτό υποστήριζε από το 1992 ο Ζακ Ντελόρ, αλλά από τότε δεν έχουμε κάνει καμία πρόοδο.
<P>
Πρόεδρε Barroso, Επίτροπε Verheugen, πιστεύω ειλικρινά ότι θα έπρεπε κάτι να διδαχθούμε από τη θλιβερή πορεία της ιταλικής οικονομίας και της κυβέρνησης που κατέλαβε την εξουσία υποσχόμενη ένα νέο οικονομικό θαύμα, περικοπή φόρων και κανόνες προστασίας του περιβάλλοντος, ενώ η χώρα βρίσκεται σήμερα στην τελευταία θέση στην Ευρώπη όσον αφορά την ανάπτυξη και την ανταγωνιστικότητα. Πρόεδρε Barroso, πιστεύουμε ότι η Ευρωπαϊκή Ένωση πρέπει να αναλάβει πρωτοβουλίες προκειμένου να κερδίσει το δημοψήφισμα για το Σύνταγμα στη Γαλλία και να πείσει τους πολίτες ότι υπάρχει ευρωπαϊκή προστιθέμενη αξία, ούτως ώστε η πρωτοβουλία της Επιτροπής στο πλαίσιο της στρατηγικής της Λισαβόνας να μετατραπεί σε νέους κανόνες. Δεν μας ικανοποιεί το γεγονός ότι η Επιτροπή αρκείται να διαδραματίζει συντονιστικό ρόλο. Αυτό δεν μας αρκεί διότι, για τους γάλλους και τους υπόλοιπους εκλογείς, σημαίνει ότι το μόνο μήνυμα που έρχεται από την Ευρώπη είναι η οδηγία Bolkestein, η δυνατότητα ευρεσιτεχνιακής κατοχύρωσης του λογισμικούκαι οι φιλελεύθερες πολιτικές σε οικονομικά και κοινωνικά θέματα.
<P>
Δεν είναι αυτό που θέλουμε! Εμείς πιστεύουμε ότι πρέπει να κινηθούμε προς μιαν άλλη κατεύθυνση και, προπαντός, καλούμε την Προεδρία και τον Πρόεδρο Barroso να δείξουν μεγαλύτερο ενδιαφέρον για αυτό που εμείς, αλλά και η Επιτροπή, ονομάσαμε «η επανάσταση της οικολογικής αποτελεσματικότητας». Σήμερα, αυτή η βιομηχανία και οι επιχειρήσεις αυτού του τύπου αναπτύσσονται κατά 5% ετησίως και εμείς πιστεύουμε ότι πρέπει να επενδύσουμε και να στηρίξουμε πολύ περισσότερα σε αυτόν τον τομέα. Τέλος, συμφωνώ με όσα είπε ο κ. Watson, με μία μόνον εξαίρεση: όσον αφορά την ένταξη της Βουλγαρίας και της Ρουμανίας, εγώ και η Ομάδα μου δεν πιστεύουμε ότι επιταχύνοντας, πιέζοντας και οδηγούμενοι σε αδιέξοδα θα μπορέσουμε να πείσουμε ευκολότερα τους Βούλγαρους, τους Ρουμάνους και τους Ευρωπαίους για τη σκοπιμότητα του σχεδίου. 
<SPEAKER ID="10" LANGUAGE="PT" NAME="Figueiredo," AFFILIATION="εξ ονόματος της Ομάδας GUE/NGL.">
<P>
   – Κύριε Πρόεδρε, κύριε Πρόεδρε της Επιτροπής, κύριε Προεδρεύων του Συμβουλίου, κυρίες και κύριοι, οι πρόσφατες μειωμένες εκτιμήσεις για την ανάπτυξη που εξήγγειλε η Επιτροπή και η πρόσφατη συνθηκολόγηση που αυτό συνεπάγεται υπό το φως των ήδη χαμηλών ποσοστών ανάπτυξης το 2004 καταδεικνύουν ότι η περιοριστική δημοσιονομική και νομισματική πολιτική σε ευρωπαϊκό επίπεδο και σε επίπεδο κρατών μελών συγκράτησε την εσωτερική ζήτηση, τις δημόσιες επενδύσεις και την οικονομική ανάκαμψη.
<P>
Αυτό είχε δυσμενή αντίκτυπο στην ανεργία, τη φτώχεια, τον κοινωνικό αποκλεισμό και την αύξηση της κοινωνικής και εδαφικής συνοχής, τα οποία επιβεβαιώνονται από τα 20 εκατομμύρια άνεργους και τα 70 εκατομμύρια περίπου των ανθρώπων που ζουν κάτω από το όριο της φτώχειας, ενώ οι μεγάλες εταιρείες στην ΕΕ είδαν τα κέρδη τους να αυξάνονται κατά 78% το 2004, ενώ τα κέρδη ως ποσοστό του ΑΕγχΠ στη ζώνη του ευρώ πλησιάζουν σήμερα στο ανώτατο σημείο μιας εικοσιπενταετούς περιόδου.
<P>
Κατά συνέπεια, επιθυμούμε να τονίσουμε την ανάγκη απόσυρσης των προτάσεων οδηγιών για τον χρόνο εργασίας και για την αγορά των υπηρεσιών και ανάκλησης του Συμφώνου Ανάπτυξης και Σταθερότητας και αντικατάστασής του από ένα Σύμφωνο Ανάπτυξης και Απασχόλησης. Με αυτόν τον τρόπο, θα μπορέσει να δοθεί προτεραιότητα στη δημιουργία 22 εκατομμυρίων ποιοτικών θέσεων εργασίας με δικαιώματα μέχρι το 2010, στην επίτευξη των στόχων που καθορίστηκαν στο Ευρωπαϊκό Συμβούλιο της Λισαβόνας και στη μείωση κατά το ήμισυ της φτώχειας και του κοινωνικού αποκλεισμού, όπως εγκρίθηκε στη στρατηγική της Λισαβόνας το 2000.
<SPEAKER ID="11" LANGUAGE="EN" NAME="Clark," AFFILIATION="εξ ονόματος της Ομάδας IND/DEM">
<P>
   . – Κύριε Πρόεδρε, μετά από όσα είπε ο κ. Juncker πριν από έναν μήνα σε αυτό το Σώμα και αλλού, ότι δηλαδή το Σύμφωνο Σταθερότητας και Ανάπτυξης ήταν νεκρό ή, στην καλύτερη περίπτωση, έπρεπε να συνεχίσει να λειτουργεί σε ημιθανή κατάσταση, το Ευρωπαϊκό Συμβούλιο μας ενημερώνει τώρα ότι είναι και πάλι ζωντανό. Πράγματι, ο Λάζαρος χτυπά για μια ακόμη φορά. Όμως το σύμφωνο δεν είναι ζωντανό· παραπαίει. Σε έναν χρόνο αυτό το σαθρό σύμφωνο θα πρέπει να τροποποιηθεί ή να εγκαταλειφθεί, όπως πρότεινα την τελευταία φορά.
<P>
Η διάσκεψη, ωστόσο, ήταν αξιοσημείωτη για κάτι που δεν συζητήθηκε: η δημοσιονομική απαλλαγή του Ηνωμένου Βασιλείου. Ο κ. Σιράκ τουλάχιστον αναφέρθηκε στο θέμα μετά τη διάσκεψη, δηλώνοντας στους δημοσιογράφους ότι δεν μπορούσε πλέον να δικαιολογηθεί και ότι ανήκε στο παρελθόν. Ο κ. Barroso επανέλαβε αυτές τις δηλώσεις.
<P>
Μήπως θέλετε να δικαιολογήσετε το γεγονός ότι το Ηνωμένο Βασίλειο θα κατέβαλλε στην ΕΕ 14 φορές περισσότερα χρήματα από ό,τι η Γαλλία χωρίς την απαλλαγή, ενώ ακόμη και με την απαλλαγή το ποσό είναι δυόμισι φορές μεγαλύτερο από τη γαλλική συνεισφορά; Ο κ. Barroso δήλωσε επίσης ότι το 70% των δαπανών της Επιτροπής προοριζόταν για τη γεωργία όταν συμφωνήθηκε η απαλλαγή, ενώ με τις νέες προτάσεις το ποσό αυτό θα μειωνόταν κατά ένα τρίτο. Στην πραγματικότητα, σύμφωνα με τις προτάσεις, τα τρία τέταρτα των μελλοντικών δαπανών θα προορίζονται για τη γεωργία στις φτωχές περιφέρειες. Αυτές είναι οι προτεραιότητες της Επιτροπής. Αυτό δεν καθησυχάζει καθόλου το Ηνωμένο Βασίλειο, με ή χωρίς απαλλαγή. Ο υπουργός Εξωτερικών μας δήλωσε ότι η πρόταση της Επιτροπής ενδέχεται να οδηγήσει σε αύξηση του προϋπολογισμού κατά 35%, όμως επεσήμανε ότι η απαλλαγή μας εξακολουθεί να αποτελεί θέμα στο οποίο έχουμε δικαίωμα αρνησικυρίας.
<P>
Στις 5 Μαΐου θα διεξαχθούν εκλογές στο Ηνωμένο Βασίλειο. Σας συμβουλεύω να μην προσπαθήσετε να επιβιβαστείτε στην πτήση από το Λονδίνο για τις Βρυξέλλες την επομένη. Θα σας καθυστερήσει ο συνωστισμός που θα δημιουργούν οι κομματικοί αξιωματούχοι και υπουργοί, ανεξαρτήτως παρατάξεως, στην προσπάθειά τους να έλθουν εδώ και να επιτύχουν κάποιον συμβιβασμό. Αυτό θα είναι ένα ορόσημο στην πορεία εξόδου της Βρετανίας. Το χειρότερο είναι καλύτερο καθόσον, σε νομισματικό επίπεδο, η ΕΕ θα είναι τότε 14 φορές πιο επιζήμια για το Ηνωμένο Βασίλειο από ό,τι είναι για τη Γαλλία. Εξάλλου, ακόμη και με τις απέλπιδες προσπάθειες του κ. Σιράκ, οι τελευταίες δημοσκοπήσεις δείχνουν ότι η ΕΕ γίνεται καθημερινά όλο και λιγότερο δημοφιλής στη Γαλλία. 
<SPEAKER ID="12" LANGUAGE="IT" NAME="Muscardini," AFFILIATION="εξ ονόματος της Ομάδας UEN">
<P>
Παρόλο που αναμφίβολα το Σύμφωνο πρέπει να εφαρμόζεται ισότιμα στις χώρες που το υπέγραψαν, είναι εξίσου αλήθεια ότι η οικονομία της Ευρωπαϊκής Ένωσης των 25, η οποία χαρακτηρίζεται από σημαντική ετερογένεια και διαφοροποίηση, απαιτεί ένα ευρύτερο και πληρέστερο κοινό πλαίσιο που θα επιτρέπει την καλύτερη κατανόηση των διαφορών, χωρίς να καταργεί τους στόχους που θέτουν οι παράμετροι αναφοράς.
<P>
Θα ήθελα να υπενθυμίσω στον κ. Watson –τον οποίο παρακολούθησα πολύ προσεκτικά– ότι η οικονομική στρατηγική είναι ανύπαρκτη επειδή ανύπαρκτη είναι και η πολιτική στρατηγική και επειδή εξακολουθούμε να εφαρμόζουμε οικονομικούς και δημοσιονομικούς κανόνες του περασμένου αιώνα στα νέα μέτωπα του εικοστού πρώτου αιώνα.
<SPEAKER ID="13" LANGUAGE="" NAME="Πρόεδρος." AFFILIATION="">
<P>
   Οι κανονισμοί είναι οι ίδιοι για όλους, κυρία Muscardini. 
<SPEAKER ID="14" LANGUAGE="PL" NAME="Czarnecki, Ryszard (NI )." AFFILIATION="">
<SPEAKER ID="15" LANGUAGE="FR" NAME="Lulling (PPE-DE )." AFFILIATION="">
<P>
Υπάρχουν ακόμη πολλές γκρίζες ζώνες, γεγονός που καθιστά αναπόφευκτο το ενδεχόμενο να ξαναεμφανιστούν ολοένα και εντονότερες ερμηνευτικές διαμάχες, δίδοντας έτσι τη δυνατότητα σε κάθε κυβέρνηση να ερμηνεύει τους κανόνες κατά το δοκούν. Πάρα πολλές αμφιβολίες εξακολουθούν να υπάρχουν όσον αφορά την αποφασιστικότητα των κρατών μελών να τηρήσουν ένα σύνολο αρχών τις οποίες έχουν θεσπίσει τα ίδια. Είναι κατά πρώτο λόγο αρμοδιότητα της Επιτροπής, κύριε Πρόεδρε, να διευκρινίσει αυτές τις αρχές, ενσωματώνοντας τις βασικές τροποποιήσεις που αποφάσισε το Συμβούλιο στους κανονισμούς του 1997, οι οποίοι αποτελούν το πλαίσιο του Συμφώνου.
<SPEAKER ID="16" LANGUAGE="" NAME="" AFFILIATION="Αντιπροέδρου">
<SPEAKER ID="17" LANGUAGE="FR" NAME="Goebbels (PSE )." AFFILIATION="(Χειροκροτήματα)">
<P>
Ωστόσο, τα δεδομένα αντικρούουν αυτή την απαισιόδοξη άποψη. Η Ευρώπη μας, ιδωμένη από το εξωτερικό, είναι ένα υπόδειγμα ευημερίας. Συνδυάζει υψηλό βιοτικό επίπεδο με σχεδόν άνευ προηγουμένου κοινωνικά και περιβαλλοντικά πρότυπα. Η Ευρώπη δημιουργεί θέσεις εργασίας – 6,5 εκατομμύρια κατά τη διάρκεια των τελευταίων τεσσάρων ετών. Ωστόσο, τα ποσοστά ανεργίας παραμένουν πάρα πολύ υψηλά σε ορισμένες από τις μεγαλύτερες χώρες μας.
<P>
Βεβαίως τα ποσοστά του ρυθμού ανάπτυξής μας είναι χαμηλότερα από αυτά της Κίνας, αλλά μια οικονομία που αντιπροσωπεύει σχεδόν το ένα τέταρτο του παγκόσμιου ακαθάριστου εγχωρίου προϊόντος αυξάνεται σχεδόν πάντοτε με βραδύτερους ρυθμούς σε σύγκριση με μια νέα οικονομία που απογειώνεται σε μια χώρα που έχει γνωρίσει ένα αιώνα στασιμότητας. Με ποσοστό ανάπτυξης μόνο 2%, η Ένωσή μας επεκτείνεται κάθε χρόνο κατά το μέγεθος ολόκληρης της οικονομίας της Ταϊβάν.
<P>
Αντίστροφα, η Ευρώπη σημειώνει υστέρηση και εδώ πρόκειται για αληθινή υστέρηση στον τομέα των ημιαγωγών και του μηχανολογικού εξοπλισμού γραφείου. Με αρκετή έκπληξη διαπιστώνουμε ότι οι επιχειρήσεις μας έχουν παραγωγικό πλεονέκτημα στους τομείς των επικοινωνιών και των υπηρεσιών πληροφορικής. Πράγματι, η Ευρώπη υπερβαίνει σε επιδόσεις τις Ηνωμένες Πολιτείες σε 37 τομείς οικονομικής δραστηριότητας επί συνόλου 56. Είναι αλήθεια ότι η Ευρώπη υστερεί στον τομέα της έρευνας, και γι’ αυτό ευθύνεται κυρίως ο ιδιωτικός τομέας: ενώ το 80% του 1,2 εκατομμυρίου αμερικανών ερευνητών εργάζεται για λογαριασμό του ιδιωτικού τομέα, μόνον το 48% του ενός εκατομμυρίου ευρωπαίων ερευνητών απασχολείται σε ιδιωτικές εταιρείες.
<SPEAKER ID="18" LANGUAGE="DE" NAME="Klinz (ALDE )." AFFILIATION="">
<P>
Οι ασαφείς διατυπώσεις πρέπει να διασαφηνιστούν κατά την αναθεώρηση των κανονισμών 1466 και 1467. Η Ομάδα Συμμαχία των Δημοκρατών και των Φιλελευθέρων για την Ευρώπη περιμένει να συμπεριληφθεί σύντομα το Ευρωπαϊκό Κοινοβούλιο στη διαδικασία της αναθεώρησης αυτών των κανονισμών και στην παρακολούθηση της τήρησης του Συμφώνου. 
<SPEAKER ID="19" LANGUAGE="EN" NAME="Hudghton (Verts/ALE )." AFFILIATION="">
<P>
   – Κύριε Πρόεδρε, εχθές δημοσιεύθηκαν στη Σκωτία τα αποτελέσματα μιας δημοσκόπησης η οποία περιελάμβανε μια ερώτηση σχετικά με το σχέδιο συντάγματος της ΕΕ. Το ποσοστό των Σκωτσέζων που υποστηρίζουν την επικύρωση του Συντάγματος είναι 35%, ενώ το ποσοστό όσων δεν υποστηρίζουν την επικύρωσή του είναι 49%.
<SPEAKER ID="20" LANGUAGE="" NAME="Αδάμου (GUE/NGL )." AFFILIATION="">
<P>
Η Ευρωπαϊκή Αριστερά διαφωνεί στο σύνολό της. Ζητούμε να θεσμοθετηθεί στην Ευρώπη πραγματικό κοινωνικό κράτος με στόχο την πλήρη απασχόληση. Να θεσμοθετηθεί μια στρατηγική με στόχο το υψηλό βιοτικό επίπεδο, χωρίς να θυσιάζεται μπροστά στην ανάγκη αύξησης της ανταγωνιστικότητας. Να καταργηθεί το λεγόμενο «ευέλικτο ωράριο», το οποίο αποσαθρώνει τον κοινωνικό ιστό. Να θεσπισθεί πραγματικό 35ωρο χωρίς μείωση των απολαβών, πράγμα που θα σημάνει πρόσληψη μεγαλύτερου αριθμού ανθρώπων. Εναντιωνόμαστε σε μια στρατηγική μονόπλευρης ανάπτυξης προς όφελος των μεγάλων επιχειρηματιών και του ιδιωτικού τομέα. Θα συνεχίσουμε τις προσπάθειες για να ληφθούν επιτέλους θέσεις από τους κυβερνώντες της Ευρωπαϊκής Επιτροπής και του Συμβουλίου οι οποίες θα απομακρύνουν τη λογιστική λογική προς όφελος της ανθρωποκεντρικής λογικής. Αυτό μπορεί να επιτευχθεί μόνο με ριζικές αλλαγές στο Σύμφωνο Σταθερότητας και στη στρατηγική της Λισαβόνας. 
<SPEAKER ID="21" LANGUAGE="NL" NAME="Blokland (IND/DEM )." AFFILIATION="">
<SPEAKER ID="22" LANGUAGE="LV" NAME="Krasts," AFFILIATION="εξ ονόματος της Ομάδας UEN.">
<SPEAKER ID="23" LANGUAGE="NL" NAME="Vanhecke (NI )." AFFILIATION="">
<P>
   – Κύριε Πρόεδρε, δεν μπορούμε να αρνηθούμε ότι το Ευρωπαϊκό Συμβούλιο κυριαρχήθηκε από έναν εξωτερικό παράγοντα, δηλαδή τα δημοψηφίσματα για το Ευρωπαϊκό Σύνταγμα που πρόκειται να πραγματοποιηθούν σε διάφορες ευρωπαϊκές χώρες. Στο πλαίσιο αυτών των δημοψηφισμάτων πρέπει να εξετάσουμε την απόφαση για αναθεώρηση της οδηγίας για τις υπηρεσίες. Είναι, πράγματι, ανοικτό προς συζήτηση το κατά πόσον αυτή η οδηγία Bolkestein θα επανεξεταστεί όντως ή θα τροποποιηθεί μόλις ολοκληρωθούν τα δημοψηφίσματα. Αποτελεί γεγονός, σε τελική ανάλυση, ότι οι ευρωπαϊκές αποφάσεις λαμβάνονται ερήμην των πολιτών, σχεδόν πάντα, και ότι υπήρξαν στο παρελθόν περισσότερες από μία περιπτώσεις στις οποίες παλαιομοδίτικες ιδέες όπως η αλήθεια και η δημοκρατία δεν αντιμετωπίζονταν εντελώς σοβαρά.
<P>
Όσον αφορά την οδηγία Bolkestein, πρέπει να πούμε ότι είναι γεμάτη από ασάφειες. Ακόμη και οι ειδικοί στο ευρωπαϊκό δίκαιο έχουν θεμελιωδώς διαφορετικές απόψεις σχετικά με το πώς αυτό το θέμα μπορεί ή πρόκειται να διανθιστεί στην πραγματικότητα. Είναι γεγονός ότι ο πολύ γενικός ορισμός της έννοιας «υπηρεσία», συνδυασμένος με την αρχή της χώρας προέλευσης, θα οδηγήσει σε δραστικές αλλαγές στις αρμοδιότητες και τις ευθύνες ορισμένων κρατών – και σε ορισμένες περιπτώσεις ομοσπονδιακών κρατών. Επίσης, η πρόταση έχει αναμφισβήτητο αντίκτυπο στις αρμοδιότητες και τις ευθύνες των κρατών όσον αφορά την κοινωνική ασφάλιση, την υγειονομική φροντίδα και την εκπαίδευση – τομείς στους οποίους, κατά την ταπεινή μου γνώμη, η αρχή της επικουρικότητας πρέπει να εφαρμόζεται αυστηρά. Σύμφωνα με τον κ. Bolkestein, μόνο οι κανόνες της χώρας προέλευσης εφαρμόζονται στους παροχείς υπηρεσιών. Αποτελεί μεγάλο μυστήριο για μένα πώς είναι δυνατόν να αποφευχθεί η στρέβλωση του ανταγωνισμού ή ακόμη και το κοινωνικό ντάμπινγκ με αυτούς τους κανόνες, και επίσης αναρωτιέμαι κατά πόσον αυτό ωφελεί πραγματικά τον ευρωπαίο καταναλωτή.
<P>
Επιτρέψτε μου να είμαι ιδιαίτερα επιφυλακτικός όσον αφορά τις εκατοντάδες χιλιάδες νέες θέσεις εργασίας που υποτίθεται ότι θα δημιουργήσει αυτή η οδηγία στην Ευρώπη. Όπως και όλοι οι άλλοι, περιμένω ακόμη τα εκατομμύρια θέσεις εργασίας που αυτοί οι ίδιοι οικονομολόγοι μας υποσχέθηκαν ότι θα δημιουργούνταν όταν εισήχθη το ευρώ. Θα ήθελα να επαναλάβω ότι δεν πιστεύω καθόλου την υπόσχεση του Συμβουλίου ότι θα επιφέρει μικρές αλλαγές στην οδηγία Bolkestein. Δεν πιστεύω στην ξαφνική στροφή στην αρχή «πρώτα οι δικοί μας» τόσο πολλών αριστερών πολιτικών που αγωνιούν για το αποτέλεσμα των δημοψηφισμάτων για το Ευρωπαϊκό Σύνταγμα. Όπως στην περίπτωση με την Τουρκία, η πολιτική της ΕΕ είναι συχνά μια σειρά από απογοητεύσεις και αδιάντροπα ψεύδη, και φοβάμαι ότι, με την οδηγία Bolkestein, έχουμε σήμερα μια από τα ίδια. 
<SPEAKER ID="24" LANGUAGE="FR" NAME="Grossetête (PPE-DE )." AFFILIATION="">
<P>
Κύριε Προεδρεύων του Συμβουλίου, κύριε Barroso, θα ακούσουμε πολύ προσεκτικά τις προτάσεις τις οποίες θα διατυπώσετε στη σύνοδο κορυφής του Συμβουλίου τον Ιούνιο για τη στρατηγική αειφόρου ανάπτυξης σε συνδυασμό με την οικονομική και κοινωνική αναθέρμανση που ήταν αίτημα της διαδικασίας της Λισαβόνας. Η αλλαγή του κλίματος αποτελεί για την Ευρώπη μια ακόμη πρόκληση. Τέλος, επιτρέψτε μου να πω ότι χαιρετίζω τη δέσμευση για έναρξη των έργων κατασκευής του διεθνούς θερμοπυρηνικού πειραματικού αντιδραστήρα (ITER) στην Cadarache πριν από τα τέλη του 2005.
<SPEAKER ID="25" LANGUAGE="DE" NAME="Swoboda (PSE )." AFFILIATION="(Χειροκροτήματα)">
<P>
Θα ήθελα να συγχαρώ τη λουξεμβουργιανή Προεδρία του Συμβουλίου, γιατί αυτό που πέτυχε το σημερινό Συμβούλιο με τη μεταρρύθμιση του Συμφώνου Σταθερότητας και Ανάπτυξης δεν είναι να ανοίξει τις πόρτες στην αύξηση των χρεών αλλά να ληφθεί υπόψη η ιδιαίτερη κατάσταση ορισμένων χωρών και να υπάρξει μεγαλύτερη ευελιξία. Όσα ειπώθηκαν για την αγορά υπηρεσιών –ομολογουμένως σε παγκόσμια κλίμακα– αφορούν το άνοιγμα μιας κοινής αγοράς, όχι όμως και το κοινωνικό ντάμπιγκ, όπως είχε ήδη αναφέρει την τελευταία φορά ο κ. Juncker. Συμφωνούμε με αυτή τη γραμμή. Χαίρομαι και για όσα είπε η κ. Grossetête, ενώ ελπίζω ότι δεν αφορούν μόνο τον χρονικό ορίζοντα του δημοψηφίσματος στη Γαλλία, και χαίρομαι επίσης διότι βρίσκουμε εδώ μια κοινή γραμμή ώστε να επιτύχουμε ένα άνοιγμα για την Ευρώπη το οποίο θα λαμβάνει υπόψη το κοινωνικό πρότυπο.
<SPEAKER ID="26" LANGUAGE="EN" NAME="Ek (ALDE )." AFFILIATION="">
<P>
Πρώτον, είναι πολύ σημαντικό να καταλήξουμε σε μια απόφαση όσον αφορά το πρόγραμμα REACH. Αυτό ήταν το περιεχόμενο της ομόφωνης δήλωσης του Κοινοβουλίου πριν από δύο εβδομάδες. Η αβεβαιότητα μας κοστίζει πολύ.
<P>
Όσον αφορά τους τομείς πολιτικής, μιλούμε για τις ΜΜΕ και συντάσσουμε πολύ ωραία έγγραφα γι’ αυτές και για τη σημασία της μείωσης της γραφειοκρατίας. Όμως, τα επιχειρηματικά κεφάλαια είναι απολύτως αναγκαία για τη λειτουργία των ΜΜΕ. Την ίδια στιγμή που μιλούμε για τις ΜΜΕ, την ανεργία κλπ., μετά την εκπόνηση της έκθεσης Lamfalussy, υπάρχουν πλέον 240 υποομάδες οι οποίες επεξεργάζονται νέα νομοθεσία για τις χρηματοοικονομικές αγορές. Αυτό έρχεται σε πλήρη αντίθεση με την προσπάθεια μείωσης της γραφειοκρατίας και εξασφάλισης επαρκών επιχειρηματικών κεφαλαίων για τις ΜΜΕ.
<P>
Το Κοινοβούλιο και –αν δεν κάνω λάθος– η Επιτροπή αντιμετωπίζουν αυτά τα θέματα με αποφασιστικότητα, όμως το Συμβούλιο δεν επιδεικνύει αρκετό σθένος. Πρέπει να επιδείξετε μεγαλύτερο σθένος, κύριε Juncker. 
<SPEAKER ID="27" LANGUAGE="DE" NAME="Turmes (Verts/ALE )." AFFILIATION="">
<P>
Τα συμπεράσματα της εαρινής συνόδου κορυφής είναι σωστά ευρωπαϊκά συμπεράσματα που έβαλαν σαφώς στη θέση της την Επιτροπή Barroso και της έδειξαν ότι οι νεοφιλελεύθερες τάσεις της είναι εσφαλμένες. Ωστόσο, τώρα πρέπει οι επίσημες δηλώσεις να ακολουθηθούν από ορατή δράση, και μάλιστα σε δύο τομείς: στον τομέα της προστασίας του περιβάλλοντος, χρειάζεται να γίνουν επιτέλους ευρωπαϊκές προσπάθειες για την προστασία του κλίματος. Αυτό πρέπει να αντικατοπτρίζεται τόσο στις δημοσιονομικές προοπτικές όσο και στην Ευρωπαϊκή Τράπεζα Επενδύσεων. Οι επενδύσεις για τις δημόσιες μεταφορές, για την εξυγίανση κτιρίων και για δίκτυα θέρμανσης μειώνουν την επιβάρυνση του κλίματος και την εξάρτησή μας από το πετρέλαιο. Στη σύνοδο κορυφής δεν έγινε επαρκής αναφορά στο πρόβλημα του πετρελαίου και στην ανασταλτική του επίδραση στην ανάπτυξη της Ευρώπης.
<P>
Για την κοινωνική πολιτική, αυτό σημαίνει ότι χρειαζόμαστε επιτέλους μια οδηγία για την προστασία των δημοσίων υπηρεσιών. Η δρομολόγηση αυτής της οδηγίας για τις δημόσιες υπηρεσίες θα πρέπει να αποτελέσει μια από τις προτεραιότητες των τελευταίων μηνών της λουξεμβουργιανής Προεδρίας του Συμβουλίου, γιατί διαφορετικά θα εξακολουθήσει να κρέμεται πάνω από την Ευρώπη το πνεύμα του Bolkestein. 
<SPEAKER ID="28" LANGUAGE="DE" NAME="Wagenknecht (GUE/NGL )." AFFILIATION="">
<P>
   – Κύριε Πρόεδρε, δεν μπορεί κανείς να κάνει ένα σπίτι που στηρίζεται σε σάπια θεμέλια να αντέξει τον χειμώνα επισκευάζοντας τη στέγη του. Το Σύμφωνο Σταθερότητας και Ανάπτυξης δεν πρέπει να μεταρρυθμιστεί αλλά να καταργηθεί, εφόσον μάλιστα προβλέπεται τώρα να ληφθούν υπόψη οι επονομαζόμενες διαρθρωτικές μεταρρυθμίσεις, και αυτό δείχνει καθαρά ποιο ήταν ανέκαθεν το ζητούμενο: όχι η σταθερότητα των τιμών και των δημοσίων οικονομικών, αλλά ένα μέσον για να δικαιολογηθεί η επιβολή νεοφιλελεύθερων σχεδίων ελευθέρωσης και ιδιωτικοποίησης. Η εφαρμογή των σχεδίων αυτών αύξησε ήδη το 2004 κατά 78% τα κέρδη των ευρωπαϊκών ομίλων επιχειρήσεων. Προφανώς, όμως, εκείνοι που βγήκαν κερδισμένοι δεν είναι ακόμα ευχαριστημένοι.
<P>
Τον Μάρτιο διαδήλωσαν στις Βρυξέλλες κατά της σκληρότητας του φιλελεύθερου σχεδίου 70 000 άνθρωποι, οι οποίοι θα παρακολουθήσουν αν η κριτική του Συμβουλίου είχε στο στόχαστρο μόνο το επικείμενο δημοψήφισμα για το Σύνταγμα στη Γαλλία ή θα ακολουθήσουν σοβαρές πράξεις. 
<SPEAKER ID="29" LANGUAGE="PL" NAME="Piotrowski (IND/DEM )." AFFILIATION="">
<P>
   – Κύριε Πρόεδρε, κυρίες και κύριοι, το Ευρωπαϊκό Συμβούλιο, στην τελευταία συνεδρίασή του, αναγνώρισε ότι η στρατηγική της Λισαβόνας έχει να επιδείξει πολύ λίγα αποτελέσματα σε αυτό το στάδιο, ενώ έχει ήδη διανύσει το μισό της διαδρομής της. Στην πραγματικότητα ήταν ολοσχερής αποτυχία. Θα ήθελα να υπενθυμίσω στο Σώμα ότι η Ένωση δεν έχει επιτύχει τον στόχο του 3% της οικονομικής μεγέθυνσης που έθεσε η ίδια, και το χάσμα μεταξύ του κατά κεφαλήν ΑΕγχΠ στην ΕΕ και στις ΗΠΑ έχει αυξηθεί στην πραγματικότητα, ενώ υποτίθεται ότι θα εξαλειφόταν. Υπήρξε μόνο μια ελαφρά αύξηση των δαπανών στον βασικό τομέα της έρευνας και της ανάπτυξης, ενώ η αύξηση της απασχόλησης στους τομείς που όρισε η στρατηγική της Λισαβόνας απέχει πολύ από τις προσδοκίες. Εξακολουθούν να υπάρχουν σημαντικά εμπόδια στην ελεύθερη κυκλοφορία των αγαθών και των υπηρεσιών στο εσωτερικό της Ένωσης.
<SPEAKER ID="30" LANGUAGE="NL" NAME="Dillen (NI )." AFFILIATION="Herald Tribune">
<P>
   – Κύριε Πρόεδρε, κυρίες και κύριοι, είναι εκπληκτικό πώς οι επικείμενες εκλογές μπορούν ενίοτε να κάνουν τους πολιτικούς να αλλάξουν τακτική, ακόμη και να τους κάνουν να αρνηθούν τις δικές τους αρχές. Για παράδειγμα, αντλώ μια κακεντρεχή ευχαρίστηση να παρακολουθώ την πραγματικά θλιβερή σαπουνόπερα που παίζεται στην Ευρώπη σχετικά με την οδηγία Bolkestein. Σε τελική ανάλυση, πριν από την 1η Μαΐου 2004, δεν είχαμε ακούσει κανέναν να παραπονιέται για την ελευθέρωση των υπηρεσιών, διότι τα σχέδια του ολλανδού Επιτρόπου πολύ απλά ταίριαζαν με την ευρωπαϊκή λογική ότι οι παροχείς των υπηρεσιών πρέπει να μπορούν και αυτοί να εργάζονται ελεύθερα στην Ευρώπη. Προκειμένου να διευκολύνουμε τον Πρόεδρο Σιράκ, ωστόσο, και να εξασφαλίσουμε ότι δεν θα υποστεί εξευτελιστική ήττα στο δημοψήφισμα της 29ης Μαΐου, αναφέρεται τώρα ότι η οδηγία –έχοντας, φυσικά, εγκριθεί από τους σοσιαλιστές κκ. Lamy και Busquin– θα τροποποιηθεί ξανά, ενδεχομένως και να αναδιατυπωθεί. Τώρα βλέπουμε ότι η οδηγία «παγώνει» προς το παρόν, έτσι ώστε να μην δοθούν στο γαλλικό στρατόπεδο του «όχι» περισσότερα ατού.
<P>
Η Ευρωπαϊκή Αριστερά ανακάλυψε ότι το κοινωνικό ντάμπινγκ θέτει σε κίνδυνο τις θέσεις εργασίας των δικών της ανθρώπων. Ανακάλυψε επίσης εκ νέου τη σημασία της υποστήριξης των εθνικών και κυριαρχικών συμφερόντων. Η γαλλική Αριστερά, πιστή ξανά στις παραδόσεις του προπολεμικού Λαϊκού Μετώπου, ανακάλυψε εκ νέου την αρχή «πρώτα οι δικοί μας», την οποία κάποτε αποστρεφόταν, και απορρίπτει την αρχή της χώρας προέλευσης της οδηγίας. Μένει να δούμε, φυσικά, αν αυτή η υποκρισία θα είναι αρκετή για να εμποδίσει το στρατόπεδο του «όχι» να απολαύσει μια σαρωτική νίκη στις 29 Μαΐου. Σε αντίθεση με τα όσα μπορεί να πιστεύουν οι φωστήρες της Επιτροπής, το εκλογικό σώμα δεν είναι ανόητο. Ένα παρόμοιο σενάριο εκτυλίσσεται στη Γερμανία· η σημερινή αναφέρει ότι ο γερμανός καγκελάριος, καθώς αγωνιεί για τις εκλογές που θα πραγματοποιηθούν τον επόμενο μήνα στη Βόρεια Ρηνανία-Βεστφαλία, θέλει να επιβάλει αυστηρότερα μέτρα έτσι ώστε φθηνά εργατικά χέρια από την Ανατολική Ευρώπη να μην παίρνουν τις δουλειές από τους Γερμανούς. Ποιος θα μπορούσε να φανταστεί ότι ο άλλοτε διεθνιστής μαρξιστής ήταν ικανός για κάτι τέτοιο; Δεν μπορούμε να κάνουμε τίποτα περισσότερο από το να τον συγχαρούμε. 
<SPEAKER ID="31" LANGUAGE="NL" NAME="Thyssen (PPE-DE )." AFFILIATION="">
<P>
   – Κάθε γενιά έχει να αντιμετωπίσει τις δικές της προκλήσεις. Στη δεκαετία του ’80 μας έλεγαν πώς να βελτιώσουμε την ανταγωνιστική μας θέση, ενώ στη δεκαετία του ’90 το κύριο θέμα ήταν η αναδιοργάνωση της κυβερνητικής χρηματοδότησης. Σήμερα που αντιμετωπίζουμε έναν ολοένα και πιο επιθετικό παγκόσμιο ανταγωνισμό, μαζί με έναν ραγδαία μεταβαλλόμενο κόσμο και έναν πληθυσμό που γηράσκει, πρέπει να ανταποκριθούμε στην πρόσθετη πρόκληση της διαφύλαξης του κοινωνικού μας προτύπου, που προϋποθέτει την οικονομική μεγέθυνση κατά πρώτο λόγο. Εν τω μεταξύ, όλοι συνειδητοποιούν τώρα ότι δεν είναι αρκετό να ανταποκριθούμε σε αυτές τις προκλήσεις με δηλώσεις και ανεκπλήρωτες υποσχέσεις. Οι πολίτες είναι απογοητευμένοι· θέλουν να δουν δράση και αποτελέσματα. Μετά την ευρωπαϊκή διάσκεψη κορυφής, μπορούμε να πούμε ότι υπάρχει διοργανική συμφωνία και κάποιου είδους δέσμευση για την αναβίωση της Λισαβόνας, και αυτός είναι ο λόγος για τον οποίο τα συμπεράσματα της συνόδου κορυφής είναι μια ελπιδοφόρα νέα αρχή, κάτι που οφείλουμε να αναγνωρίσουμε στην Προεδρία. Ας το ερμηνεύσουμε έτσι στους λαούς και, όπως πρότεινε ο Πρόεδρος του Συμβουλίου, στη δική τους γλώσσα. Περιττό να πούμε ότι ελπίζουμε πως οι νέοι κανονισμοί για το Σύμφωνο Σταθερότητας θα παράσχουν πειστικές αποδείξεις του μηνύματος που μας έφερε ο Πρόεδρος του Συμβουλίου, και ότι θα μπορέσουμε να βασιστούμε σε σαφή κριτήρια και ικανοποιητική εφαρμογή. Είμαστε επίσης ευχαριστημένοι που στα συμπεράσματα υπογραμμίζεται η σημασία των μικρών και μεσαίων επιχειρήσεων και ελπίζουμε ότι αυτό θα αποδειχθεί κάτι περισσότερο από απλά λόγια.
<SPEAKER ID="32" LANGUAGE="DA" NAME="Rasmussen (PSE )." AFFILIATION="">
<P>
   – Κύριε Πρόεδρε, βλέπω ότι ο κ. Watson δεν παρίσταται στο Σώμα, και αυτό με λυπεί. Πρέπει σαφώς να διαχωρίσω τη θέση μου από την κριτική που άσκησε ο κ. Watson στον κ. Juncker, Πρόεδρο της Ευρωπαϊκής Ένωσης. Φυσικά και δεν ευθύνεται ο κ. Juncker που η Γαλλία έχει σήμερα μια κυβέρνηση τόσο λίγο δημοφιλή που δεν μπορεί να πείσει τον λαό της Γαλλίας να ψηφίσει υπέρ της Συνθήκης. Η αλήθεια είναι, φυσικά, ότι ο ίδιος ο κ. Juncker, στη συνεδρίαση του Ευρωπαϊκού Συμβουλίου τον Μάρτιο του τρέχοντος έτους, εξασφάλισε ότι οι υπόλοιποι από εμάς θα είμαστε σε θέση να εξηγήσουμε στον γαλλικό λαό ότι τώρα έχουμε ένα λογικά σχεδιασμένο Σύμφωνο Σταθερότητας και Ανάπτυξης, ότι οι ισορροπίες της διαδικασίας της Λισαβόνας διατηρήθηκαν και ότι τώρα μπορούμε να προχωρήσουμε στο επόμενο βήμα, όπως επεσήμανε ο Επίτροπος για τα οικονομικά και νομισματικά θέματα, κ. Almunia, ο οποίος δήλωσε ότι, χρησιμοποιώντας τα δύο μέσα, μαζί με μακροοικονομικές πρωτοβουλίες, είμαστε όντως σε θέση να δημιουργήσουμε περισσότερες και νέες θέσεις εργασίας στην Ευρώπη.
<P>
Θα ήθελα να πω στον κ. Watson, στην Ομάδα του Ευρωπαϊκού Λαϊκού Κόμματος (Χριστιανοδημοκράτες) και των Ευρωπαίων Δημοκρατών και σε ορισμένους άλλους, ανεξάρτητα από το αν βρίσκονται στο Σώμα ή όχι, ότι αυτό που συζητάμε εδώ είναι ευθύνη και δική τους και δική μας, καθώς και του Προέδρου της Επιτροπής, κ. Barroso, ολόκληρης της Επιτροπής και του κ. Juncker και του Συμβουλίου. Πρέπει να δείξουμε στον λαό της Γαλλίας ότι η Ευρωπαϊκή Ένωση έχει ένα σημαντικό καθήκον αυτή τη στιγμή, και αυτό είναι η δημιουργία περισσότερων, νέων και καλύτερων θέσεων εργασίας. Η Γαλλία δεν μπορεί να δημιουργήσει μόνη της περισσότερες, νέες και καλύτερες θέσεις εργασίας. Η Γαλλία και ο λαός της χρειάζονται μια νέα Συνταγματική Συνθήκη, και αυτή η νέα ευρωπαϊκή διάρθρωση, μαζί με την πολιτική προσέγγιση την οποία καθόρισε το Ευρωπαϊκό Συμβούλιο του Μαρτίου και ελπίζουμε ότι θα συνεχιστεί από το Ευρωπαϊκό Συμβούλιο του Ιουνίου, μας δίνει κάποια καλά επιχειρήματα ώστε να σημειώσουμε περαιτέρω πρόοδο στο έργο μας για την Ευρώπη. Η Ευρώπη δεν είναι θέμα καθημερινού θεάματος και μεγάλων επαναστάσεων. Είναι θέμα σκληρής, συνετής και αποφασιστικής δουλειάς, και αυτό είναι κάτι για το οποίο θα ήθελα να επαινέσω τον κ. Juncker σήμερα. 
<SPEAKER ID="33" LANGUAGE="IT" NAME="Letta (ALDE )." AFFILIATION="">
<SPEAKER ID="34" LANGUAGE="IT" NAME="Musacchio (GUE/NGL )." AFFILIATION="">
<P>
   – Κύριε Πρόεδρε, κυρίες και κύριοι, στις 19 Μαρτίου πραγματοποιήθηκε στις Βρυξέλλες μια τεράστια διαδήλωση του συνδικαλιστικού και του φιλειρηνικού κινήματος κατά της οδηγίας Bolkestein, του φιλελευθερισμού και του πολέμου και υπέρ μιας κοινωνικής Ευρώπης.
<P>
Κατά την άποψή μας, από τη διαδήλωση αυτή –στην οποία μετείχαν δεκάδες χιλιάδες εργαζομένων από όλη την Ευρώπη, το υπογραμμίζω από όλη, περιλαμβανομένων των νέων χωρών της Ανατολής– προκύπτει το ξεκάθαρο αίτημα για μια αναγκαία αλλαγή πορείας ώστε να ξεπεράσουμε το παράδοξο που αντιμετωπίζουμε και το οποίο χαρακτηρίζεται από ένα ισχυρό νόμισμα με μια ασθενή οικονομία και μια κοινωνία σε κρίση, καθώς και την κρίση στο σύστημα του Μάαστριχτ και στη στρατηγική της Λισαβόνας, παρά την ιδέα που έχουν ορισμένοι για μια Ευρώπη δύο ταχυτήτων, την Ευρώπη του εσωτερικού ντάμπιγκ και της οδηγίας Bolkestein. Η διαδήλωσε ανέδειξε αντιθέτως την ανάγκη εναρμόνισης των δικαιωμάτων με την προσαρμογή τους, ασφαλώς, στα υψηλότερα επίπεδα.
<P>
Θα πρέπει συνεπώς η Ευρώπη να απορρίψει τη διαβόητη οδηγία Bolkestein για το ωράριο εργασίας και να διασπάσει από αριστερά το φράγμα του φιλελεύθερου μονεταρισμού για να δώσει νέα πνοή –και όχι να μειώσει– τις ποιοτικές επενδύσεις, τα δικαιώματα, την ανάπτυξη, την εργασία και το περιβάλλον. Μια Ευρώπη ικανή να μεταμορφωθεί σε κοινωνική Ευρώπη, που είναι η μόνη εφικτή.
<SPEAKER ID="35" LANGUAGE="DE" NAME="Karas (PPE-DE )." AFFILIATION="(Χειροκροτήματα)">
<P>
Για την Κροατία: αποφασίζουμε να αρχίσουν στις 17 Μαρτίου οι διαπραγματεύσεις με την Κροατία, αλλά αναβάλλουμε τη διαδικασία των διαπραγματεύσεων μολονότι τηρούνται οι όροι.
<P>
Σχετικά με τις δημοσιονομικές προοπτικές: θέλουμε συμφωνία υπό τη λουξεμβουργιανή Προεδρία αλλά δεν λαμβάνουμε μηνύματα ότι κάτι αλλάζει ως προς τη θέση του 1% απέναντι στην πρόταση της Επιτροπής.
<SPEAKER ID="36" LANGUAGE="PL" NAME="Rosati (PSE )." AFFILIATION="">
<P>
Χαιρετίζω επίσης τις αποφάσεις του Συμβουλίου για την ανανέωση της στρατηγικής της Λισαβόνας, και είμαι ικανοποιημένος που οι αποφάσεις αυτές λαμβάνουν υπόψη τα πορίσματα της ομάδας υψηλού επιπέδου της οποίας ηγείται ο κ. Wim Kok. Είναι σημαντικό να υλοποιηθούν οι μεταρρυθμίσεις που περιέχονται στην ατζέντα της Λισαβόνας το ταχύτερο δυνατό, αν θέλουμε να δημιουργηθούν μεγαλύτερη αειφόρος οικονομική ανάπτυξη και περισσότερες θέσεις εργασίας και να διαφυλαχθεί το ευρωπαϊκό κοινωνικό πρότυπο. Πρέπει να θυμόμαστε, ωστόσο, ότι η κύρια ευθύνη για την υλοποίηση των σημαντικών διαρθρωτικών μεταρρυθμίσεων εναπόκειται τώρα στα κράτη μέλη. Εναπόκειται στις κυβερνήσεις και στα κοινοβούλια των επιμέρους χωρών να επιδείξουν πολιτικό θάρρος και όραμα. Πρέπει να μπορέσουν να πείσουν τους πολίτες ότι η ταχεία και αποτελεσματική εφαρμογή της στρατηγικής της Λισαβόνας τους συμφέρει μακροπρόθεσμα. Τα ευρωπαϊκά θεσμικά όργανα μπορούν και πρέπει να υποστηρίξουν τις κυβερνήσεις των κρατών μελών σε αυτή τη δύσκολη διαδικασία. Η Επιτροπή πρέπει να ενισχύσει τον ρόλο της ως αποτελεσματικό όργανο επιβολής των αποφάσεων του Συμβουλίου, και πρέπει να παρακολουθήσει την πρόοδο των μεταρρυθμίσεων σε μεμονωμένες χώρες με διαφανή τρόπο. Πρέπει να υπάρχει συνεχής συνεργασία μεταξύ του Ευρωπαϊκού Κοινοβουλίου και των εθνικών κοινοβουλίων των κρατών μελών.
<SPEAKER ID="37" LANGUAGE="NL" NAME="In 't Veld (ALDE )." AFFILIATION="">
<P>
Αυτή η σύνοδος κορυφής έπρεπε να έχει προετοιμάσει την ευρωπαϊκή οικονομία για τον 21ο αιώνα και έπρεπε να φέρει μεγαλύτερη δημοσιονομική πειθαρχία και μια ελεύθερη αγορά υπηρεσιών, αλλά αντί για αυτό έχουμε κολλήσει στην παλιά φόρμουλα των χρεών και του προστατευτισμού. Το να το αποκαλούμε αυτό κοινωνική πολιτική είναι ντροπή. Ορισμένοι λένε ότι το Σύμφωνο Σταθερότητας έχει διασωθεί, αλλά, κατά τη γνώμη μου, δεν υπήρξε τίποτα άλλο από δημαγωγία σε ασαφείς διατυπώσεις, ρήτρες διαφυγής και λογιστικά τεχνάσματα, για να μην αναφέρουμε τον τρόπο με τον οποίο οι πολιτικοί ηγέτες μεταχειρίζονται την οδηγία για τις υπηρεσίες. Τα νέα κράτη μέλη δεν αντέχουν τον εφησυχασμό μας, αλλά είναι πολύ πιο δυναμικά και πραγματοποιούν μεταρρυθμίσεις, και γι’ αυτό θα ήθελα να ακολουθήσουμε το παράδειγμά τους.
<SPEAKER ID="38" LANGUAGE="ES" NAME="Montoro Romero (PPE-DE )." AFFILIATION="">
<P>
Ακούμε ότι, στην Ευρώπη του 2005, το ποσοστό ανεργίας πρόκειται να αυξηθεί, ενώ θα υπάρξει οικονομική στασιμότητα. Αυτό είναι αρνητικό και είναι αυτό στο οποίο πρέπει να απαντήσουμε στέλνοντας σαφή μηνύματα, μηνύματα εμπιστοσύνης για τους καταναλωτές αλλά και για τους επενδυτές. Το πρόβλημα της ευρωπαϊκής οικονομίας είναι η έλλειψη εμπιστοσύνης, η οποία πηγάζει από οικονομικές πολιτικές που δεν είναι σε θέση να εμπνεύσουν αυτή την εμπιστοσύνη.
<P>
Αυτή είναι η ευκαιρία που έχετε, κύριε Barroso, αν θέλετε να είναι βιώσιμο το σχέδιό σας να προσφέρετε στην Ευρώπη την ανάπτυξη και απασχόληση που όλοι επιθυμούμε. 
<SPEAKER ID="39" LANGUAGE="" NAME="" AFFILIATION="Αντιπροέδρου">
<SPEAKER ID="40" LANGUAGE="FR" NAME="Berès (PSE )." AFFILIATION="">
<P>
   – Κύριε Πρόεδρε, Κύριε Πρόεδρε του Συμβουλίου, αυτό είναι ένα θέμα στο οποίο δεν αναφερθήκαμε ακόμη, αλλά πιστεύω ότι οι συνθήκες υπό τις οποίες ήσασταν υποχρεωμένος να διαπραγματευτείτε με την ομάδα του ευρώ και στη συνέχεια με το Συμβούλιο ECOFIN δείχνουν ότι υπάρχει ίσως ένα πρόβλημα συντονισμού των αρμοδιοτήτων των δύο οργάνων. Αναφέρατε επίσης το 3% και το 60%, λέγοντας ότι δεν είχαν αλλάξει. Έχετε δίκιο. Θα δυσκολευόσασταν να τα αλλάξετε, διότι αυτοί οι δύο αριθμοί περιέχονται σε ένα πρωτόκολλο προσαρτημένο στις Συνθήκες και επαναλαμβάνονται σε ένα πρωτόκολλο προσαρτημένο στο Σύνταγμα.
<P>
Θα ήθελα να επανέλθω στα ουσιώδη στοιχεία αυτής της μεταρρύθμισης. Τα πρώτα σημεία, τα οποία πιστεύω ότι δεν συζητήσαμε επαρκώς, είναι σημεία τα οποία μας επιτρέπουν να σημειώσουμε πρόοδο όσον αφορά την εναρμόνιση των βάσεων πάνω στις οποίες κάθε κράτος μέλος θα συντάσσει στο μέλλον τον προϋπολογισμό του, προσδιορίζοντας τις μακροοικονομικές προοπτικές οι οποίες θα λαμβάνονται υπόψη και βελτιώνοντας τα στατιστικά εργαλεία για την αξιολόγηση των αποτελεσμάτων ενός συγκεκριμένου κράτους μέλους. Η ιδέα της μεγαλύτερης συμμετοχής των εθνικών κοινοβουλίων είναι σήμερα ένα επίκαιρο θέμα. Ωστόσο, πιστεύω ότι, όσον αφορά τις αρμοδιότητες οι οποίες παραμένουν ουσιαστικά στον τομέα ευθύνης των κρατών μελών, αυτή είναι η καλύτερη προσέγγιση, και με το πνεύμα αυτό, στις 25 Απριλίου, θα συζητήσουμε στο Ευρωπαϊκό Κοινοβούλιο, με τα εθνικά κοινοβούλια, για τις προκλήσεις της οικονομικής πολιτικής στην Ευρώπη και στα κράτη μέλη.
<SPEAKER ID="41" LANGUAGE="EN" NAME="Ματσάκης (ALDE )." AFFILIATION="Hurriyet">
<SPEAKER ID="42" LANGUAGE="DE" NAME="Langen (PPE-DE )." AFFILIATION="">
<P>
   – Κύριε Πρόεδρε, κύριε Προεδρεύων του Συμβουλίου, κύριε Πρόεδρε της Επιτροπής, το Σύμφωνο Σταθερότητας και Ανάπτυξης έχει επαινεθεί πολύ, εγώ όμως είμαι της γνώμης ότι η δημιουργία του ήταν πολύ δύσκολη και το αποτέλεσμα είναι κάθε άλλο παρά ικανοποιητικό. Λέγοντας αυτά δεν θέλω να μειώσω τα επιτεύγματα του κ. Juncker και του κ. Barroso ως προς τη συμφιλίωση εθνικών εγωισμών, όμως αυτό που προέκυψε είναι μεσοπρόθεσμα επικίνδυνο για τη σταθερότητα του ευρώ. Ο λόγος που δεν το καταλαβαίνουμε τώρα είναι ότι αυτή τη στιγμή οι ΗΠΑ και η Ιαπωνία έχουν πολύ μεγαλύτερο χρέος. Μόλις όμως το δικό τους χρέος μειωθεί, θα τεθεί υπό αμφισβήτηση η σταθερότητα και η ισοτιμία του ευρώ. Φυσικά διατηρήθηκαν το 3% και το 60%. Όμως δεν συζητήθηκε πλέον καθόλου το γεγονός ότι στις αποφάσεις του Συμφώνου Σταθερότητας και Ανάπτυξης αναφέρεται ότι πρέπει να επιδιωχθεί ένας ισορροπημένος προϋπολογισμός. Η πρώτη δοκιμασία, που αφορούσε τα δύο μεγαλύτερα κράτη, τη Γερμανία και τη Γαλλία, απέτυχε ήδη. Και αν δεν τηρεί κανείς ένα σύμφωνο σε δύσκολους καιρούς, με ποια δικαιολογία να το κάνει σε καλές εποχές; Εγώ δεν θεωρώ αυτή την ιδέα ρεαλιστική. Η διαφορά μεταξύ 0% και 3% στην ευρωζώνη είναι 250 δισ. ευρώ. Αυτοί είναι οι πόροι που θα μπορούσαν να έχουν χρησιμοποιηθεί για την αντιμετώπιση φυσικών καταστροφών ή για διεθνείς υποχρεώσεις. Όταν όμως έφτασε η ώρα, είχαν ήδη δαπανηθεί.
<SPEAKER ID="43" LANGUAGE="SV" NAME="Andersson (PSE )." AFFILIATION="">
<SPEAKER ID="44" LANGUAGE="SV" NAME="Malmström (ALDE )." AFFILIATION="(Χειροκροτήματα)">
<P>
   – Κύριε Πρόεδρε, δυστυχώς, πρέπει να πω ότι το Ευρωπαϊκό Συμβούλιο ήταν μια μοναδική επίδειξη κακής ηγεσίας. Σε μια εποχή που η ευρωπαϊκή οικονομία χρειάζεται αληθινή μεταρρύθμιση, που η ανεργία αυξάνεται –ακόμη και στη Σουηδία, κύριε Andersson– και ο ευρωσκεπτικισμός επεκτείνεται ολοένα και περισσότερο, τι κάνει το Συμβούλιο; Αντί να υπερασπιστούν την Ευρώπη και να δώσουν δημοσίως το παράδειγμα, οι ηγέτες της ΕΕ παραβλέπουν ένα από τα σημαντικότερα ζητήματα της διαδικασίας της Λισαβόνας, δηλαδή την οδηγία για τις υπηρεσίες.
<SPEAKER ID="45" LANGUAGE="EN" NAME="Kirkhope (PPE-DE )." AFFILIATION="">
<P>
Ο Πρόεδρος Barroso δήλωσε προσφάτως ότι ορισμένοι νομίζουν ότι η Ευρωπαϊκή Επιτροπή υπάρχει για να προστατεύει τους παλαιούς «15» έναντι των νέων «10». Αυτό δεν ισχύει. Έχει απόλυτο δίκιο: η οδηγία για τις υπηρεσίες είναι αναγκαίο δομικό στοιχείο μιας επιτυχημένης, δυναμικής οικονομίας. Όσοι προσπαθούν να υπονομεύσουν την πρόοδο της εσωτερικής αγοράς δεν βοηθούν τα εκατομμύρια των ανέργων στις χώρες τους. Τουναντίον, όπως αποδεικνύουν σαφέστατα τα νέα κράτη μέλη, οι ελευθερωμένες οικονομίες είναι οι πιο επιτυχημένες οικονομίες όσον αφορά τη δημιουργία θέσεων απασχόλησης.
<P>
Το λεγόμενο ευρωπαϊκό κοινωνικό πρότυπο έχει προσλάβει τέτοια σπουδαιότητα για ορισμένες χώρες ώστε μοιάζει σχεδόν αδύνατη η υλοποίηση των ενδεδειγμένων μεταρρυθμίσεων. Φοβούμαι ότι αυτό το νέο πρότυπο, όποια και αν ήταν τα πλεονεκτήματά του παλαιότερα, αποτελεί πλέον ένα είδος αχίλλειας πτέρνας της οικονομίας μας. Διαιωνίζει τα υψηλά ποσοστά ανεργίας – σύμφωνα με τις τελευταίες μετρήσεις οι άνεργοι ανέρχονται σε 19 εκατομμύρια· καλλιέργησε αντιεπιχειρηματικό πνεύμα· ενώ, κάθε ημέρα που περνά χωρίς να έχουμε υλοποιήσει τις αναγκαίες μεταρρυθμίσεις, η ανταγωνιστικότητα της Κίνας, των Ηνωμένων Πολιτειών και της Ινδίας αυξάνεται εις βάρος μας.
<P>
Όπως έχω δηλώσει στον κ. Barroso, θεωρώ ότι είναι απολύτως ειλικρινής στις προσπάθειές του για την εφαρμογή των ενδεδειγμένων μεταρρυθμίσεων, όμως δεν έχει την αναγκαία στήριξη τρίτων· των αρχηγών κυβερνήσεων, όπως, μεταξύ άλλων, ο βρετανός πρωθυπουργός μας, η κοντόφθαλμη στάση του οποίου έχει δυσκολέψει πολύ περισσότερο τις προσπάθειες του κ. Barroso για την επίτευξη προόδου.
<SPEAKER ID="46" LANGUAGE="IT" NAME="Sacconi (PSE )." AFFILIATION="">
<P>
   – Κύριε Πρόεδρε, κυρίες και κύριοι, επειδή οι συζητήσεις μας είναι συχνά μονότονες, θα ήθελα να ξεκινήσω από μια είδηση που διάβασα εχθές και μου προξένησε μεγάλη εντύπωση. Πριν από λίγες ημέρες, στο Huang-Kan-Tun της Νοτίου Κίνας πραγματοποιήθηκε μια λαϊκή εξέγερση που προκάλεσε δυστυχώς και δύο θύματα από τη βάρβαρη καταστολή της αστυνομίας. Ήταν μια εξέγερση όλων των κατοίκων του χωριού εναντίον της πρόσφατης εγκατάστασης ενός χημικού εργοστασίου που προκάλεσε σε πολύ μικρό χρονικό διάστημα σοβαρότατα προβλήματα μόλυνσης της ατμόσφαιρας, των υδάτων και του εδάφους.
<P>
Τι θέλω να πω με αυτό; Θέλω να πω ότι, εξαιτίας της βιομηχανικής ανάπτυξης, εμφανίζονται πλέον και σε αυτές τις νέες οικονομικές δυνάμεις περιβαλλοντικές, οικολογικές, υγειονομικές και κοινωνικές ανησυχίες. Αυτό καταδεικνύει με σαφήνεια ότι ο ρόλος μας στη μελλοντική διεθνή κατανομή της εργασίας πρέπει να είναι ο σχεδιασμός και η διάθεση των τεχνολογιών που θα επιτρέψουν στις χώρες αυτές να αναπτυχθούν χωρίς να επαναλάβουν σφάλματα του δικού μας παρελθόντος, όπως η μόλυνση και η κοινωνική καταπίεση. Υπό το πρίσμα όλων αυτών, θεωρώ το αποτέλεσμα της διάσκεψης θετικό, καθώς δίνει πράγματι νέα ώθηση στη στρατηγική της Λισαβόνας με βάση την αλληλεξάρτηση των τριών πυλώνων, ενισχύει τον ηγετικό ρόλο της Ευρωπαϊκής Ένωσης στον τομέα της αειφόρου ανάπτυξης και, προς αυτή την κατεύθυνση, θέτει τις βάσεις για ένα πολύ φιλόδοξο και σημαντικό Πρωτόκολλο του Κυότο 2.
<P>
Ιδιαίτερα ικανοποιητική θεωρώ την πολιτική μεταρρύθμιση για τη διαχείριση της στρατηγικής της Λισαβόνας βάσει της αρχής σύμφωνα με την οποία όλοι –κράτη μέλη, Κοινότητα, τοπικές οργανώσεις, Ευρωπαϊκή Ένωση κλπ.– πρέπει να εκπληρώνουν πλήρως τον ρόλο τους. Όπως διατυπώθηκε με σαφήνεια, το Κοινοβούλιο πρέπει να διαδραματίσει και αυτό τον ρόλο του. Θα τα καταφέρουμε καλύτερα, κύριε Πρόεδρε, εάν, όπως ευχηθήκατε, επιβεβαιωθεί η συνεργασία μεταξύ των οργάνων που εκδηλώθηκε προσφάτως όσον αφορά τον ρόλο μας, που είναι η εκπόνηση μιας σύγχρονης νομοθεσίας. Πιστεύω ότι ένα από τα κυριότερα πεδία στα οποία θα τεθεί αυτή η πρόκληση είναι η οδηγία REACH. Είμαι βέβαιος ότι η επιθυμητή συνεργασία θα επιβεβαιωθεί τους προσεχείς μήνες και θα επιτρέψει την επίτευξη αυτού του αποτελέσματος. 
<SPEAKER ID="47" LANGUAGE="NL" NAME="Sterckx (ALDE )." AFFILIATION="">
<SPEAKER ID="48" LANGUAGE="PL" NAME="Saryusz-Wolski (PPE-DE )." AFFILIATION="">
<SPEAKER ID="49" LANGUAGE="NL" NAME="Van den Burg (PSE )." AFFILIATION="">
<SPEAKER ID="50" LANGUAGE="DE" NAME="Radwan (PPE-DE )." AFFILIATION="">
<P>
Κύριε Πρόεδρε της Επιτροπής, σας ευχαριστώ που είπατε στην αρχή της ομιλίας σας ότι η συζήτηση για το Σύμφωνο Σταθερότητας και Ανάπτυξης άρχισε επειδή έπαψε να υπάρχει ομοφωνία για την τήρηση των υφισταμένων κανόνων και ως εκ τούτου δεν υπήρχε άλλη επιλογή από το να κάνουμε κάτι καινούργιο. Μετά τέθηκε το ερώτημα πώς να το κάνουμε. Στο μεταξύ έγινε λόγος και για ψεύτες. Εγώ πάντως δεν αισθάνομαι άσχημα συμφωνώντας με την Ευρωπαϊκή Κεντρική Τράπεζα και την Deutsche Bundesbank ως προς την αξιολόγηση του Συμφώνου Σταθερότητας και Ασφάλειας. Αν μάλιστα σκεφτεί κανείς και ότι ορισμένα κράτη απείλησαν, αναφορικά με την περαιτέρω ανάπτυξη, ότι θα σταματήσουν να εφαρμόζουν τους νόμους που ίσχυαν έως σήμερα, αναρωτιέμαι αν τα πράγματα τώρα θα είναι έτσι. Έτσι θα λαμβάνουμε μελλοντικά στην Ευρώπη τις αντίστοιχες αποφάσεις;
<P>
Όσον αφορά την οδηγία για τις υπηρεσίες, έχω να πω το εξής: κατά πάσα πιθανότητα θα ψηφίσουμε σήμερα το μεσημέρι για τη Ρουμανία και τη Βουλγαρία. Θα ήθελα μόνο να πω σε όσους ξεσηκώθηκαν στο Συμβούλιο κατά της οδηγίας αυτής ότι έχουμε προβλήματα με 10 κράτη αναφορικά με την ελευθερία παροχής υπηρεσιών επειδή δεν είχε συμπεριληφθεί στις συνθήκες προσχώρησης. Δεν πρέπει να επαναλάβουμε τώρα αυτό το λάθος και να τιμωρήσουμε άλλους στη θέση τους. Τουναντίον, η ελεύθερη παροχή υπηρεσιών πρέπει να διορθωθεί στο σχέδιο για τη Βουλγαρία και τη Ρουμανία σύμφωνα με τη βούληση εκείνων που είναι υπέρμαχοί της. Διαφορετικά, θα αντιμετωπίσουμε το ίδιο πρόβλημα. 
<SPEAKER ID="51" LANGUAGE="IT" NAME="Bersani (PSE )." AFFILIATION="">
<P>
Οι μεταφερόμενες οδηγίες και τα εθνικά προγράμματα μεταρρυθμίσεων δεν πρέπει να αποτελούν μόνο γενικόλογες προτάσεις, αλλά πραγματικές εστιασμένες και μετρήσιμες επιλογές. Η ευελιξία του Συμφώνου πρέπει να είναι όλο και πιο κατανοητή και να αποβλέπει αποκλειστικά στην ανάπτυξη σύμφωνα με αυστηρά κοινά κριτήρια. Επ’ αυτού δημιουργήθηκε ένα λεπτό θέμα που αφορά την Ιταλία, και θα ήθελα να τονίσω ότι ζητάμε από την κυβέρνηση, την Επιτροπή, το Συμβούλιο και τη Eurostat να διαδραματίσουν με σοβαρότητα, διαφάνεια και αμεροληψία τον ρόλο τους, καθώς οι πολίτες της Ιταλίας έχουν δικαίωμα να γνωρίζουν με σαφήνεια την αλήθεια σχετικά με τα δημόσια οικονομικά τους, δηλαδή με το μέλλον τους.
<SPEAKER ID="52" LANGUAGE="FR" NAME="Toubon (PPE-DE )." AFFILIATION="">
<P>
   – Κύριε Πρόεδρε, κυρίες και κύριοι, θα ήθελα καταρχάς να πω ένα απλό μπράβο στον κ. Juncker, Προεδρεύοντα του Συμβουλίου, στον Πρόεδρο της Επιτροπής κ. Barroso, και στους συναδέλφους του, χωρίς να ξεχνώ τους αρχηγούς κρατών και κυβερνήσεων. Χάρη σε εσάς, πιστεύω ότι αυτό το Συμβούλιο της 22ας και 23ης Μαρτίου υπήρξε καθοριστικό για την πρόοδο της Ευρώπης. Όσον αφορά το περιεχόμενο και τη μορφή του, υπήρξε προφανώς ένα από τα επιτυχέστερα Συμβούλια που έχω γνωρίσει.
<P>
Το Συμβούλιο αυτό εισέφερε λύσεις σε αρκετά θέματα τα οποία αντιμετωπίζαμε για πολύ καιρό. Καταρχάς, μια ευφυή μεταρρύθμιση του Συμφώνου Σταθερότητας και Ανάπτυξης. Πιστεύω ότι στην πολιτική, περιλαμβανομένης και της ευρωπαϊκής πολιτικής, απαιτείται ευφυΐα. Δεύτερον, βελτιώσεις και νέους προσανατολισμούς ώστε η υπό εκπόνηση νομοθεσία να είναι ισορροπημένη. Αναφέρομαι στην οδηγία για τις υπηρεσίες, στη REACH. Τρίτον, το περιβάλλον, σε μια χρονική στιγμή που εφαρμόζεται το πρωτόκολλο του Κυότο. Και τέλος τις σχέσεις μας με την Κίνα και την ευρωπαϊκή προσπάθεια στον τομέα της έρευνας. Για το θέμα αυτό, θα ήθελα να υπογραμμίσω ιδιαίτερα την ιστορική απόφαση η οποία ελήφθη για την έναρξη του διεθνούς θερμοπυρηνικού πειραματικού αντιδραστήρα (ITER).
<P>
Από την άποψη αυτή, ελπίζω ότι η Ευρωπαϊκή Ένωση δεν θα χρειαστεί να περιμένει πάρα πολύ την καλή θέληση της Ιαπωνίας· να διαπραγματευτούμε με τους Ιάπωνες, υπό τον όρο, κύριε Πρόεδρε, ότι τη 14η Ιουλίου το σχέδιο θα έχει εκπονηθεί, διότι είναι ένα ουσιώδες θέμα, ουσιώδες για την Ευρώπη, για το μέλλον της ενέργειας και για τους νέους, δηλαδή γι’ αυτούς οι οποίοι θα ζουν εδώ σε τριάντα ή πενήντα χρόνια.
<SPEAKER ID="53" LANGUAGE="FI" NAME="Myller (PSE )." AFFILIATION="">
<P>
   – Κύριε Πρόεδρε, τα καλά νέα σχετικά με την εαρινή Σύνοδο Κορυφής ήταν ότι ελήφθη μια απόφαση για την κατάρτιση μιας μακροπρόθεσμης στρατηγικής προκειμένου να μειωθούν οι εκπομπές των αερίων του θερμοκηπίου. Ελήφθη επίσης μια απόφαση για να εξεταστεί το ενδεχόμενο καθορισμού δεσμευτικών στόχων σε μεσοπρόθεσμο και μακροπρόθεσμο ορίζοντα. Είναι απολύτως σημαντικό να ληφθούν τώρα μέτρα για την υποβολή φιλόδοξων προτάσεων για την περίοδο μετά το 2012.
<SPEAKER ID="54" LANGUAGE="NL" NAME="Oomen-Ruijten (PPE-DE )." AFFILIATION="mano in mano">
<SPEAKER ID="55" LANGUAGE="" NAME="Χατζηδάκης (PPE-DE )." AFFILIATION="">
<P>
   – Κύριε Πρόεδρε, η Προεδρία του Λουξεμβούργου είναι, πιστεύω, μια καλή προεδρία, που έχει μέχρι στιγμής στο ενεργητικό της το δημιουργικό συμβιβασμό για το σύμφωνο σταθερότητας, ο οποίος επιτρέπει στα κράτη μέλη του Eurogroup να προχωρήσουν μπροστά με βάση τους κανόνες της δημοσιονομικής πειθαρχίας αλλά και με ένα απαιτούμενο βαθμό ευελιξίας.
<SPEAKER ID="56" LANGUAGE="FR" NAME="Sudre (PPE-DE )." AFFILIATION="">
<P>
Σχετικά με το σύμφωνο σταθερότητας και ανάπτυξης, χαίρομαι για το γεγονός ότι ο ρεαλισμός και η ευελιξία υπερίσχυσαν του δόγματος και της τυφλής τήρησης κανόνων οι οποίοι αποφασίστηκαν κατά τη διάρκεια μιας περιόδου οικονομικής ανάπτυξης η οποία υπήρξε πολύ περισσότερο σταθερή σε σχέση με αυτή την οποία διανύουμε σήμερα. Οι κανόνες είναι βεβαίως απαραίτητοι, δεδομένου ότι η σταθερότητα του κοινού νομίσματός μας εξαρτάται από αυτούς, αλλά η μεταρρύθμιση του συμφώνου είναι θετική στο μέτρο κατά το οποίο επιτρέπει να συμβιβάζεται η θεμελιώδης αρχή της τήρησης του κράτους δικαίου με την ελάχιστη ευελιξία που απαιτείται για τη διαχείριση του δημοσίου χρήματος των κρατών μελών. Θα ήθελα να ευχαριστήσω τον Πρόεδρο Barroso καθώς και τον Προεδρεύοντα του Συμβουλίου κ. Juncker για την οξυδέρκεια και τη δύναμη πειθούς τους σε αυτό το ακανθώδες θέμα.
<P>
Το μέλλον της οικονομίας μας θα απειληθεί αν δεν κάνουμε μια ενισχυμένη, μαζική προσπάθεια όσον αφορά τις επενδύσεις στον τομέα της εκπαίδευσης και της κατάρτισης και στον τομέα της έρευνας και της ανάπτυξης. Υστερούμε πάρα πολύ σε σχέση με τους αμερικανούς και ασιάτες εταίρους μας σε αυτούς τους δύο τομείς. Οι 25 έχουν επιβεβαιώσει τη βούλησή τους να καταστήσουν την Ένωση έναν χώρο πιο ελκυστικό για τις επενδύσεις και για τη δημιουργία θέσεων εργασίας, ώστε να προαχθεί η γνώση και η καινοτομία και να στηριχθεί η ανάπτυξη. Αυτοί οι φιλόδοξοι και απαραίτητοι στόχοι θα μπορέσουν να επιτευχθούν υπό τον όρο ότι τα κράτη μας θα προσφέρουν την πολιτική βούληση και την αναγκαία χρηματοδότηση. 
<SPEAKER ID="57" LANGUAGE="DE" NAME="Posselt (PPE-DE )." AFFILIATION="(Χειροκροτήματα)">
<P>
Θα ήθελα πραγματικά να απευθύνω έκκληση προς το Συμβούλιο να επανεξετάσει καλά αυτή τη στρατηγική και να φροντίσει καταρχάς να δοθεί άμεσα, το αργότερο στις 21 Μαΐου, το πράσινο φως για ενταξιακές διαπραγματεύσεις με την Κροατία και να καταλήξει άμεσα σε ένα αποτέλεσμα η ομάδα εργασίας που συστάθηκε χάρη στη δική σας γενναία πρωτοβουλία, κύριε Πρόεδρε του Συμβουλίου. Δεύτερον, θέλω να απευθύνω έκκληση ναι μεν να αφήσουμε τη Ρουμανία και τη Βουλγαρία να ενταχθούν σύμφωνα με την προθεσμία, αλλά να μας δοθεί η ευκαιρία να περιμένουμε ως το φθινόπωρο που θα έχουμε τις ανάλογες εκθέσεις προόδου. Τρίτον, θα ήθελα να σας απευθύνω έκκληση να δώσετε μετά την εισδοχή της Ρουμανίας, της Βουλγαρίας και της Κροατίας μια ευκαιρία ανάπαυλας στην ΕΕ, που την χρειάζεται επειγόντως για την εσωτερική της ενοποίηση.
<SPEAKER ID="58" LANGUAGE="FR" NAME="Juncker," AFFILIATION="Συμβούλιο">
<P>
Θα σημείωνα ότι, στους κόλπους ορισμένων πολιτικών ομάδων οι οποίες είναι περισσότερο οικουμενικές παρά καθολικές, υπάρχουν εντελώς αποκλίνουσες απόψεις ως προς τα ουσιώδη στοιχεία της μορφής της πολιτικής δράσης που πρέπει να αναληφθεί σε ευρωπαϊκό επίπεδο. Είναι ευκολότερο, κύριε Radwan, να επιτευχθεί συμβιβασμός για το Σύμφωνο Σταθερότητας και Ανάπτυξης παρά να διασφαλιστεί η συνοχή εντός της πολιτικής ομάδας στην οποία ανήκετε. Το διαπίστωσα σήμερα και χθες. 
<P>
Βασικά οι αλλαγές που επιφέραμε στο διορθωτικό τμήμα του Συμφώνου είναι ασήμαντες σε σχέση με όσα αναφέρονται στη Συνθήκη και το Σύμφωνο για το θέμα αυτό. Φυσικά, αν φανταζόταν κανείς ότι για τους σκοπούς του Συμφώνου Σταθερότητας και Ανάπτυξης το 3,0% σημαίνει πραγματικά 3,0%, ότι θα κινηθεί διαδικασία κατά των χωρών που θα έχουν έλλειμμα μεγαλύτερο του 3,0% και ότι, εάν αυτές οι χώρες τον επόμενο χρόνο ξεπεράσουν και πάλι το όριο αυτό, θα υποστούν κυρώσεις, τότε η μεταρρύθμιση του Συμφώνου Σταθερότητας και Ανάπτυξης δεν ανταποκρίνεται στις προσδοκίες. Αυτό θα απαιτούσε σοβαρές τροποποιήσεις στη Συνθήκη και θα είχε ως αποτέλεσμα να μην μπορούμε πλέον να χρησιμοποιήσουμε το παλιό Σύμφωνο ως γνώμονα σε σημαντικούς τομείς.
<P>
Στη Συνθήκη δεν αναφέρεται ότι κάθε έλλειμμα που ξεπερνά το 3,0% είναι υπερβολικό. Όποιος το ισχυρίζεται, παρερμηνεύει τη Συνθήκη. Αυτό απλά δεν το λέει η Συνθήκη και δεν δέχομαι να κάνουμε σαν να το ανέφερε και να αντιμετωπίζονται τώρα ως εχθροί της σταθερότητας εκείνοι που επιστρέφουν σε μια ορθή ερμηνεία της Συνθήκης. Πώς μπορεί κανείς να έχει το θράσος να διεκδικεί την αποκλειστικότητα της ερμηνείας της Συνθήκης και του Συμφώνου; Διαβάζω –εν μέρει αυτό με διασκεδάζει μάλιστα– ότι τάχα το Συμβούλιο, οι 25 υπουργοί Οικονομικών, οι 25 αρχηγοί κρατών και κυβερνήσεων υποκλίθηκαν μπροστά στη Γερμανία και τη Γαλλία. Αυτό είναι απλά γελοίο, αλλά και προσβλητικό για τους άλλους 23.
<P>
Η ιδέα ότι αρκεί μια αυταρχική προτροπή από το Βερολίνο ή ένα ξεκάθαρο σήμα από το Παρίσι για να κάνει τις άλλες 23 κυβερνήσεις να υποκύψουν δεν είναι καθόλου ευρωπαϊκή αντίληψη και είναι αντίθετη με την ανάγκη επίτευξης μιας βιώσιμης συνεργασίας στην Ευρώπη και εξεύρεσης συμβιβαστικών λύσεων, η οποία προκύπτει επανειλημμένα. Δεν θέλω να σκεφτώ πόσο μεγάλη θα ήταν η κριτική εδώ στο Σώμα αν είχαμε αποτύχει στη Λισαβόνα, αν δεν είχαμε καταφέρει να δημιουργήσουμε τις ισορροπίες που μας υπενθυμίζει το Ευρωπαϊκό Κοινοβούλιο ή αν είχαμε αποτύχει εντελώς κατά τη μεταρρύθμιση του Συμφώνου Σταθερότητας και Ανάπτυξης. Ορισμένοι θεωρούν ότι το παλιό Σύμφωνο ήταν τόσο καλό ώστε να μην χρειάζεται αλλαγές. Όμως καμία από τις κυβερνήσεις των 25 κρατών μελών δεν συμμερίζεται αυτήν την άποψη. Η ιδέα ότι οι 25 αρχηγοί κρατών και κυβερνήσεων έβαλαν τώρα πλώρη προς το έλλειμμα και την ανελισσόμενη σπείρα των χρεών είναι εντελώς φανταστική και θα ήθελα να την αντικρούσω με έμφαση.
<P>
 Εκτός αυτού, κύριε Πρόεδρε, έγινε πολύς λόγος για την αξιοπιστία της Ευρώπης. Πιστεύω ότι ενίοτε απειλείται σοβαρά και δεν κατάλαβα πλήρως τα λεχθέντα από τον κ. Watson. Δεν ήμουν βέβαιος αν απευθυνόταν σε μένα ή αν απευθυνόταν σε μια ομάδα κρατών μελών. Ελπίζω να μην μου προσάπτετε τη μομφή ότι δεν μπόρεσα να πείσω τους βουλευτές της Ομάδας του Ευρωπαϊκού Λαϊκού Κόμματος (Χριστιανοδημοκράτες) και των Ευρωπαίων Δημοκρατών να λάβουν την ίδια θέση για όλα τα θέματα, διότι δεν εκπροσωπώ εδώ το ΕΛΚ-ΕΔ. Εκπροσωπώ το Ευρωπαϊκό Συμβούλιο.
<P>
Γι’ αυτούς οι οποίοι επέστησαν την προσοχή όλων στην έλλειψη αξιοπιστίας της Ευρώπης, θα πω τούτο: θα ήθελα να ευχαριστήσω πολύ θερμά τους βουλευτές οι οποίοι παρίστανται στη συζήτηση από τις 9.00 σήμερα το πρωί. Οι επισκέπτες του Ευρωπαϊκού Κοινοβουλίου έμειναν έκπληκτοι που δεν είδαν περισσότερους βουλευτές όταν η Ευρώπη συζητά τέτοια ουσιώδη θέματα.
<SPEAKER ID="59" LANGUAGE="" NAME="Πρόεδρος." AFFILIATION="">
<SPEAKER ID="60" LANGUAGE="FR" NAME="Barroso," AFFILIATION="Πρόεδρος της Επιτροπής">
<P>
    Κύριε Πρόεδρε, θα είμαι σύντομος. Όσον αφορά τη μεταρρύθμιση του Συμφώνου Σταθερότητας και Ανάπτυξης, οφείλουμε πραγματικά να αναγνωρίσουμε –αν θέλουμε να έχουμε μια ειλικρινή συζήτηση– ότι τα προβλήματα δεν άρχισαν με αυτή τη μεταρρύθμιση, αλλά υπάρχουν εδώ και αρκετό καιρό. Τον Νοέμβριο του 2003, δεν υπήρχε πλέον καθόλου συναίνεση για το Σύμφωνο Σταθερότητας και Ανάπτυξης. Αυτό το οποίο μόλις πετύχαμε, αυτό το οποίο μόλις πέτυχαν τα κράτη μέλη με την ενεργό υποστήριξη της Προεδρίας του Συμβουλίου και της Ευρωπαϊκής Επιτροπής, είναι μια αξιόπιστη μεταρρύθμιση του Συμφώνου.
<P>
Έχω την ευχαρίστηση να ανακοινώσω ότι η Επιτροπή ενέκρινε χθες, εδώ στο Στρασβούργο, ένα σημαντικό πακέτο προτάσεων το οποίο ο Επίτροπος Michel και εγώ ο ίδιος ανακοινώσαμε χθες. Περιέχει νέους ενδιάμεσους στόχους, μεγαλύτερη έμφαση στην ποιότητα της βοήθειας και μεγαλύτερη συνοχή μεταξύ των πολιτικών. Σε αυτό το «αναπτυξιακό» πακέτο, ιδιαίτερη προσοχή δίδεται επίσης στην υποσαχάρια Αφρική. Κυρίες και κύριοι, η Επιτροπή αντιμετωπίζει αυτές τις προτάσεις ως θέματα ιδιαίτερης προτεραιότητας. Συνεργαζόμαστε δραστήρια αυτή τη στιγμή με τα κράτη μέλη προκειμένου αυτή η συνάντηση για τους στόχους της Χιλιετίας να είναι επιτυχής, και υπολογίζουμε πολύ στη στήριξή σας.
<P>
Διότι αυτή είναι η κουλτούρα συμβιβασμού που έχουμε στην Ευρώπη, και θα ήθελα να επιμείνω περισσότερο σε αυτό το σημείο. Δεν θα επιτύχουμε καμιά πρόοδο σε μια Ευρώπη των 25 αν δεν εξηγήσουμε στους πολίτες μας ότι, στην Ευρώπη, κανείς δεν μπορεί να κερδίσει το 100% αυτών που επιδιώκει να κερδίσει. Κανένα κράτος μέλος δεν θα κερδίσει κατά 100% για όλες τις θέσεις του. Η Ευρώπη μας γίνεται ολοένα και πιο πολύπλοκη! Άρα, εναπόκειται σε εμάς, οι οποίοι διαδραματίζουμε αποφασιστικό και ουσιαστικό πολιτικό ρόλο στο Συμβούλιο, την Επιτροπή και το Ευρωπαϊκό Κοινοβούλιο να εξηγήσουμε στους συμπολίτες μας ότι πρέπει να κάνουμε συμβιβασμούς, ότι Ευρώπη σημαίνει συμβιβασμός. Ευρώπη σημαίνει να συνεργαζόμαστε για στόχους οι οποίοι είναι πολύ σημαντικότεροι από τα βραχυπρόθεσμα μελήματα ή τις εθνικές ευαισθησίες.
<SPEAKER ID="61" LANGUAGE="" NAME="Πρόεδρος." AFFILIATION="(Η συνεδρίαση διακόπτεται για λίγα λεπτά.)">
<P>
   Ευχαριστώ πολύ, κύριε Πρόεδρε του Συμβουλίου και κύριε Πρόεδρε της Επιτροπής. Προς ολοκλήρωση της συζήτησης κατατέθηκαν έξι προτάσεις ψηφίσματος σύμφωνα με το άρθρο 103 του Κανονισμού.
<P>
Η ψηφοφορία θα διεξαχθεί στις 12.00.
<SPEAKER ID="62" LANGUAGE="PT" NAME="Guerreiro (GUE/NGL )," AFFILIATION="γραπτώς">
<P>
   . – Το Ευρωπαϊκό Συμβούλιο της 22ας και 23ης Μαρτίου κυριαρχήθηκε από ένα ζήτημα που δεν ήταν στην ημερήσια διάταξή του, αλλά επιβλήθηκε σε αυτό.
<P>
Οι πρόσφατες δημοσκοπήσεις που έδειξαν πιθανή νίκη του «όχι» στο δημοψήφισμα της Γαλλίας στις 29 Μαΐου για το αποκαλούμενο «Ευρωπαϊκό Σύνταγμα» σήμανε συναγερμό.
<P>
Το Κοινοβούλιο δαπανά 8 εκατομμύρια ευρώ για την εκστρατεία υπέρ του «ναι», και αυτό είναι απαράδεκτο.
<SPEAKER ID="63" LANGUAGE="" NAME="" AFFILIATION="Προέδρου">
<SPEAKER ID="64" LANGUAGE="" NAME="Πρόεδρος." AFFILIATION="(Για τα αποτελέσματα και άλλες λεπτομέρειες των ψηφοφοριών: βλ. συνοπτικά πρακτικά).">
<SPEAKER ID="65" LANGUAGE="" NAME="" AFFILIATION="Πριν από την ψηφοφορία">
<SPEAKER ID="66" LANGUAGE="FR" NAME="Daul (PPE-DE )." AFFILIATION="(Χειροκροτήματα)">
<P>
   – Κύριε Πρόεδρε, εξ ονόματος της διάσκεψης των προέδρων των επιτροπών, θα ήθελα να σας ενημερώσω, πριν από την ψηφοφορία για το πρόγραμμα των περιόδων συνόδων του Κοινοβουλίου μας για το 2006, ότι διατηρούμε ζωηρές ανησυχίες σχετικά με αυτό το σχέδιο προγράμματος.
<P>
Με αυτό το πρόγραμμα, η κατανομή των εβδομάδων συνεδρίασης των επιτροπών η οποία θα προκύψει και ο αριθμός εργάσιμων ημερών των επιτροπών θα φθάσει, το 2006, στο χαμηλότερο επίπεδο από το 1994, που δεν ήταν έτος εκλογών. Παρά την αύξηση του κοινοβουλευτικού έργου και την αύξηση του αριθμού των βουλευτών, του αριθμού των επιτροπών και του αριθμού των τροπολογιών, γνωρίζουμε όλοι ότι από το 1994 οι αρμοδιότητες του Κοινοβουλίου αυξήθηκαν σε θέματα συναπόφασης και ότι η σειρά των περιόδων του Στρασβούργου και των Βρυξελλών και των εβδομάδων επίσκεψης στις εκλογικές περιφέρειες δεν θα επιτρέψει στις κοινοβουλευτικές ομάδες να τηρήσουν τις προθεσμίες που προβλέπει ο κώδικας για την πολυγλωσσία για την έγκριση και την κατάθεση των εκθέσεων ενόψει των συνόδων ολομελείας. Ένα σαφές παράδειγμα: για τη σύνοδο της 11ης και 12ης Οκτωβρίου 2006, οι εκθέσεις θα πρέπει να έχουν εγκριθεί από τις κοινοβουλευτικές επιτροπές το αργότερο τον Ιούλιο.
<P>
Θέλουμε ένα δυναμικό Κοινοβούλιο το οποίο να εκπληρώνει τα νομοθετικά καθήκοντά του; Με ένα τέτοιο πρόγραμμα, φαίνεται ότι αυτό δεν επιτυγχάνεται. Και από την άποψη της μεθόδου, θα ήθελα απλώς να προειδοποιήσω το σύνολο των βουλευτών ότι θα έχουμε τεράστια προβλήματα το 2006, διότι τηρήσαμε τις ημερομηνίες των διακοπών του ευρωπαϊκού σχολείου.
<SPEAKER ID="67" LANGUAGE="" NAME="Πρόεδρος." AFFILIATION="- Πριν από την ψηφοφορία επί της τροπολογίας 5">
<P>
   Κύριε Daul, αν κρίνω από τα χειροκροτήματα, βλέπω ότι πολλοί συνάδελφοι συμμερίζονται την ανησυχία σας. Θα ήθελα να επισημάνω σε εσάς και σε όλους τους παρευρισκομένους ότι αυτή τη στιγμή ψηφίζουμε μόνο για το χρονοδιάγραμμα των περιόδων συνόδων.
<SPEAKER ID="68" LANGUAGE="FR" NAME="Goebbels (PSE )." AFFILIATION="(Χειροκροτήματα)">
<P>
   – Κύριε Πρόεδρε, θα ήθελα να προτείνω μια προφορική τροπολογία στην τροπολογία του κ. Alvaro, ήτοι να προστεθεί επίσης να μην εργαζόμαστε πλέον Τρίτη και Τετάρτη. Έτσι θα μπορούσαμε να παίρνουμε τα χρήματα στο σπίτι μας.
<SPEAKER ID="69" LANGUAGE="" NAME="Πρόεδρος." AFFILIATION="">
<P>
   Κύριε Goebbels, το Προεδρείο εκτιμά τα ειρωνικά σας σχόλια, αλλά διακόψατε τη διαδικασία της ψηφοφορίας. 
<SPEAKER ID="70" LANGUAGE="NL" NAME="Manders (ALDE )." AFFILIATION="">
<SPEAKER ID="71" LANGUAGE="" NAME="Πρόεδρος." AFFILIATION="">
<SPEAKER ID="72" LANGUAGE="" NAME="" AFFILIATION="- Πριν από την ψηφοφορία">
<SPEAKER ID="73" LANGUAGE="EN" NAME="Lewandowski, Janusz (PPE-DE )." AFFILIATION="">
<SPEAKER ID="74" LANGUAGE="" NAME="Πρόεδρος." AFFILIATION="">
<P>
   Μπορεί το Συμβούλιο να επιβεβαιώσει την τροποποίηση που προκύπτει από την τροπολογία που ανακοίνωσε ο κ. Lewandowski; 
<SPEAKER ID="75" LANGUAGE="FR" NAME="Juncker," AFFILIATION="Συμβούλιο">
<SPEAKER ID="76" LANGUAGE="" NAME="Πρόεδρος." AFFILIATION="">
<P>
   Θα ήθελα να καταστήσω σαφές ότι, αν κατάλαβα καλά, η παράγραφος 1 της πρότασης ψηφίσματος, αντί να λέει «λυπάται διότι το Συμβούλιο δεν συμφώνησε» πρέπει να λέει «χαίρεται διότι το Συμβούλιο συμφώνησε να εγκρίνει την κοινή δήλωση».
<SPEAKER ID="77" LANGUAGE="DE" NAME="Poettering (PPE-DE )." AFFILIATION="(Χειροκροτήματα)">
<P>
   – Κύριε Πρόεδρε, ακούσαμε μια πραγματικά πολύ σημαντική δήλωση του Προέδρου του Ευρωπαϊκού Συμβουλίου και θα ήθελα να ευχαριστήσω τον λουξεμβουργιανό Προεδρεύοντα του Συμβουλίου Jean-Claude Juncker, αλλά και τον κ. Schmit, για το ότι οι επιφυλάξεις που υπήρχαν ως τώρα στο Συμβούλιο δεν υπάρχουν πια και τηρούνται τα δημοσιονομικά και τα άλλα δικαιώματα του Ευρωπαϊκού Κοινοβουλίου. Αυτό είναι μια μεγάλη επιτυχία.
<SPEAKER ID="78" LANGUAGE="FR" NAME="Cohn-Bendit (Verts/ALE )." AFFILIATION="(Χειροκροτήματα)">
<SPEAKER ID="79" LANGUAGE="" NAME="Πρόεδρος." AFFILIATION="(Γέλια και ανάμικτες αντιδράσεις)">
<SPEAKER ID="80" LANGUAGE="DE" NAME="Schulz (PSE )." AFFILIATION="">
<P>
   – Κύριε Πρόεδρε, θεωρώ ότι αυτά που μόλις είπε ο κ. Poettering αποτελούν μεγάλη βοήθεια. Ασφαλώς μπορούμε να καταλήξουμε σε μια κοινή διαδικασία μέσω των πολύ γεμάτων ένταση και ολοφάνερα πολύ ζωηρών συζητήσεων που έγιναν κυρίως χθες βράδυ στην Ομάδα ΕΛΚ-ΕΔ.
<P>
Ο Πρόεδρος του Συμβουλίου ανακοίνωσε ότι το Συμβούλιο δέχεται τώρα το σχέδιο. Επισημαίνω στον κ. Cohn-Bendit ότι το πρώτο σημείο στην τωρινή εκδοχή του σχεδίου που πρόκειται να ψηφιστεί τώρα αναφέρει πως το Ευρωπαϊκό Κοινοβούλιο λυπάται διότι δεν έγινε η κοινή δήλωση που περιλαμβάνεται στο παράρτημα του σχεδίου έκθεσης, σύμφωνα με την οποία τα τρία όργανα θα πρέπει να καταλήξουν σε συμφωνία για τις οικονομικές επιπτώσεις της ένταξης της Βουλγαρίας και της Ρουμανίας. Αυτό τώρα αντικαθίσταται από το ότι, όπως είπε ο Πρόεδρος του Συμβουλίου –και εγώ θα το κατέθετα και ως προφορική τροπολογία– επιδοκιμάζουμε την επίτευξη συμφωνίας, γιατί αυτό σημαίνει πως έγιναν σεβαστά όλα τα προνόμια του Κοινοβουλίου έναντι του Συμβουλίου και έτσι μπορούμε να καταλήξουμε σε θετική ψήφο. 
<SPEAKER ID="81" LANGUAGE="" NAME="Πρόεδρος." AFFILIATION="">
<SPEAKER ID="82" LANGUAGE="EN" NAME="Lewandowski, Janusz (PPE-DE )." AFFILIATION="">
<P>
   – Κύριε Πρόεδρε, σκοπός της προφορικής μας τροπολογίας είναι η αντικατάσταση του συνόλου του κειμένου του ψηφίσματος από τη δήλωση του Ευρωπαϊκού Κοινοβουλίου σύμφωνα με την οποία το Ευρωπαϊκό Κοινοβούλιο εγκρίνει την κοινή δήλωση που επισυνάπτεται στην έκθεση, όπως συμφωνήθηκε μετά τον τριμερή διάλογο της 13ης Απριλίου 2005.
<P>
«1. Με την επιφύλαξη του σχεδίου συνθήκης για τη θέσπιση Συντάγματος της Ευρώπης
<P>
α. Οι εκπρόσωποι των κυβερνήσεων των κρατών μελών που συνέρχονται στο πλαίσιο του Συμβουλίου δηλώνουν ότι τα ποσά στον Τίτλο III “Δημοσιονομικές διατάξεις” της Πράξης Προσχώρησης που επισυνάπτεται στο σχέδιο Συνθήκης Προσχώρησης το οποίο υπεβλήθη δυνάμει της διαδικασίας σύμφωνης γνώμης του Ευρωπαϊκού Κοινοβουλίου, υποδεικνύονται με την επιφύλαξη των δικαιωμάτων του Ευρωπαϊκού Κοινοβουλίου και των εξουσιών και προνομιών της αρμόδιας για τον προϋπολογισμό αρχής που εκχωρεί το άρθρο 272 της Συνθήκης ΕΚ και των σχετικών διατάξεων της Διοργανικής Συμφωνίας της 6ης Μαΐου 1999.
<P>
β. Το Συμβούλιο, η Επιτροπή και το Ευρωπαϊκό Κοινοβούλιο επιβεβαιώνουν ότι η κατάταξη των δαπανών στα άρθρα 30-34, Τίτλος III “Δημοσιονομικές διατάξεις” της Πράξης Προσχώρησης που επισυνάπτεται στο σχέδιο Συνθήκης Προσχώρησης θα αποτελούν μη υποχρεωτικές δαπάνες μετά το 2009.»
<P>
«2. Η Επιτροπή επιβεβαιώνει ότι η πρότασή της για χρηματοοικονομικό πλαίσιο (2007-2013) στηρίζεται στην προϋπόθεση ότι η Βουλγαρία και η Ρουμανία θα είναι κράτη μέλη την 1η Ιανουαρίου 2007. Το Ευρωπαϊκό Κοινοβούλιο και το Συμβούλιο λαμβάνουν γνώση των ενδεικτικών ποσών για τη Βουλγαρία και τη Ρουμανία που προέβλεψε η Επιτροπή τον Μάρτιο του 2004 και εξέτασε το Συμβούλιο στα συμπεράσματά του της 22ας Μαρτίου 2004 σχετικά με “το χρηματοδοτικό πακέτο για τις διαπραγματεύσεις προσχώρησης για τη Βουλγαρία και τη Ρουμανία”. Η χρηματοδότηση της προσχώρησης της Βουλγαρίας και της Ρουμανίας θα εξασφαλισθεί χωρίς να τίθενται σε κίνδυνο οι υποχρεώσεις που έχουν αναληφθεί για τα υφιστάμενα πολυετή προγράμματα ή οι αποφάσεις για τις επόμενες χρηματοδοτικές προοπτικές.
<P>
3. Το Ευρωπαϊκό Κοινοβούλιο, το Συμβούλιο και η Επιτροπή υπενθυμίζουν τη σπουδαιότητα της Διοργανικής Συμφωνίας της 6ης Μαΐου 1999 για τη λειτουργία των διαδικασιών του προϋπολογισμού που μπορεί να εξασφαλισθεί μόνον εφόσον όλα τα θεσμικά όργανα συμμορφώνονται πλήρως προς αυτήν.»
<SPEAKER ID="83" LANGUAGE="DE" NAME="Böge (PPE-DE )," AFFILIATION="εισηγητής">
<P>
Η αντιπροσωπεία του Κοινοβουλίου έβαλε το μαχαίρι στο κόκαλο στο πλαίσιο των διαπραγματεύσεων. Επιδοκιμάζω ιδιαίτερα το γεγονός ότι το Συμβούλιο κατάφερε να εγκρίνει την τελευταία στιγμή την κοινή δήλωση που πρέπει να είναι δήλωση του Συμβουλίου και του Κοινοβουλίου. Ως προς την ίδια τη διαδικασία, κύριε Πρόεδρε, η κ. Dührkop Dührkop κι εγώ συμφωνήσαμε στο τέλος του τριμερούς διαλόγου τα εξής: η προφορική τροπολογία του προέδρου της Επιτροπής Προϋπολογισμών θα αντικαταστήσει, όπως μόλις ειπώθηκε, ολόκληρη την έκθεσή μας. Αυτός είναι ο μόνος λογικός τρόπος για να προχωρήσουμε. Σας παρακαλούμε να ψηφίσουμε για την προφορική τροπολογία του κ. Lewandowski αντί για την έκθεσή μας. Έτσι θα εξασφαλίσουμε ότι το Κοινοβούλιο, δηλαδή η Ολομέλεια, θα εγκρίνει την κοινή δήλωση του Συμβουλίου και του Κοινοβουλίου για τον σεβασμό των δημοσιονομικών δικαιωμάτων.
<SPEAKER ID="84" LANGUAGE="DE" NAME="Juncker," AFFILIATION="Προεδρεύων του Συμβουλίου">
<P>
     Κύριε Πρόεδρε, ο κ. Böge δικαιολογημένα επεσήμανε ότι θα ήταν καλύτερο, πιο έξυπνο και πιο σοφό να είχαμε καταφέρει να λάβουμε έγκαιρα την απόφαση, στην οποία μόλις καταλήξαμε. Θα ήθελα να επισημάνω ότι αυτό δεν απέτυχε εξαιτίας έλλειψης καλής θέλησης από την πλευρά της Προεδρίας.
<SPEAKER ID="85" LANGUAGE="" NAME="" AFFILIATION="(Το Σώμα εγκρίνει την τροπολογία)">
<SPEAKER ID="86" LANGUAGE="" NAME="" AFFILIATION="- Πριν από την ψηφοφορία">
<SPEAKER ID="87" LANGUAGE="DE" NAME="Stenzel (PPE-DE )." AFFILIATION="">
<P>
   – Κύριε Πρόεδρε, αναφορικά με το άρθρο 5 παράγραφος 3 του Κανονισμού σε σχέση με την έκθεση Van Orden: επιδοκιμάζω το γεγονός ότι ο τριμερής διάλογος σημείωσε επιτυχία και ότι η Βουλγαρία και η Ρουμανία δεν έπεσαν θύματα μιας διελκυστίνδας μεταξύ Συμβουλίου και Κοινοβουλίου.
<P>
Ως προς την τροπολογία 5: θεωρώ εξοργιστικό το ότι η Ομάδα των Πρασίνων μετέτρεψε την ατομική υποστήριξη της τροπολογίας αυτής για την έκθεση Van Orden από μεμονωμένους βουλευτές της Ομάδας μας σε τροπολογία εξ ονόματος της Ομάδας ΕΛΚ-ΕΔ. Το θεωρώ συνειδητή πολιτική χειραγώγηση και θέλω να επαναλάβω ξανά με έμφαση πως η υποστήριξη της εν λόγω τροπολογίας από την αντιπροσωπεία της πατρίδας μου έγινε σε ατομικό επίπεδο. Ευχαριστώ την Ομάδα μας και τον πρόεδρό μας διότι σέβονται και επιτρέπουν διαφορετικές τοποθετήσεις σχετικά με τον πυρηνικό σταθμό του Κοζλοντούι. 
<SPEAKER ID="88" LANGUAGE="" NAME="Πρόεδρος." AFFILIATION="(Γέλια και χειροκροτήματα)">
<SPEAKER ID="89" LANGUAGE="DE" NAME="Stenzel (PPE-DE )." AFFILIATION="">
<P>
   – Η δήλωση επί της διαδικασίας έγινε επειδή έχει υποβληθεί εξ ονόματος της Ομάδας ΕΛΚ-ΕΔ μια τροπολογία για την έκθεση van Orden για τη Βουλγαρία –επί της οποίας θα ψηφίσουμε– η οποία όμως υποστηρίχτηκε μόνο εξ ονόματος μεμονωμένων βουλευτών της Ομάδας μου στους οποίους συγκαταλέγεται και η εθνική μου αντιπροσωπεία. Ήθελα να το επισημάνω αυτό πριν από την ψηφοφορία για την έκθεση. 
<SPEAKER ID="90" LANGUAGE="" NAME="Πρόεδρος." AFFILIATION="">
<P>
   Κύριε Salafranca, ελπίζω η δική σας παρέμβαση επί της διαδικασίας να είναι πιο κατανοητή. 
<SPEAKER ID="91" LANGUAGE="ES" NAME="Salafranca Sánchez-Neyra (PPE-DE )." AFFILIATION="">
<P>
Κύριε Πρόεδρε, ήθελα απλώς να πω ότι, ενόψει της προφορικής τροπολογίας που μόλις ψηφίσαμε για την έκθεση Böge/Dührkop, οι τροπολογίες 2 της πολιτικής μας ομάδας που σχετίζονται με τη θετική γνωμοδότηση του κ. Van Orden και του κ. Moscovici, δεν έχουν πλέον νόημα και ήθελα να πω πριν από την ψηφοφορία ότι πρόκειται να τις αποσύρουμε, διότι δεν είναι συμβατές με αυτό που μόλις ψηφίσαμε. 
<SPEAKER ID="92" LANGUAGE="DE" NAME="Harms (Verts/ALE )." AFFILIATION="(Χειροκροτήματα)">
<P>
   – Κύριε Πρόεδρε, κυρία Stenzel, θέλω να παρέμβω και εγώ επί της διαδικασίας για να διασαφηνίσω κάτι. Η τροπολογία για την ημερομηνία παύσης λειτουργίας του πυρηνικού σταθμού Κοζλοντούι δεν υποβλήθηκε κατά λάθος από εμάς. Ασφαλώς γνωρίζω ότι δεν συμμερίζεται ολόκληρη η Ομάδα του ΕΛΚ-ΕΔ την άποψη μερικών Αυστριακών συναδέλφων της Ομάδας σε σχέση με την εκπλήρωση του πρωτοκόλλου για το Κοζλοντούι. Δεν είμαι τόσο αφελής. Όμως δεν θέλω να αμφισβητηθεί αυτή η σημαντική θέση εξαιτίας ενός διαδικαστικού σφάλματος που προφανώς διέπραξε η γραμματεία.
<SPEAKER ID="93" LANGUAGE="" NAME="Πρόεδρος." AFFILIATION="- Επί της τροπολογίας 9">
<SPEAKER ID="94" LANGUAGE="EN" NAME="Wiersma (PSE )." AFFILIATION="">
<P>
   – Κύριε Πρόεδρε, κατόπιν αιτήματος του εισηγητή, κ. Van Orden, θέλουμε να προσθέσουμε τη λέξη «παράνομη» πριν από τη λέξη «υλοτομία» στην τελευταία αράδα αυτής της τροπολογίας. 
<SPEAKER ID="95" LANGUAGE="" NAME="" AFFILIATION="(Το Σώμα εγκρίνει την προφορική τροπολογία επί της τροπολογίας 9)">
<SPEAKER ID="96" LANGUAGE="EN" NAME="Wiersma (PSE )." AFFILIATION="">
<P>
   – Κύριε Πρόεδρε, έχω μια προφορική τροπολογία η οποία αφορά τέσσερις τροπολογίες. Στις εκθέσεις του κ. Moscovici και του κ. Van Orden, καθώς και στις συστάσεις, θέλουμε να υπάρχει αναφορά στην ανταλλαγή επιστολών μεταξύ υμών και του Προέδρου της Επιτροπής σχετικά με την πλήρη συμμετοχή του Ευρωπαϊκού Κοινοβουλίου στην επικείμενη διαδικασία των επομένων 20 μηνών όσον αφορά τις ρήτρες διασφάλισης. Η αρχική τροπολογία δεν είναι αρκετά ακριβής ως προς το θέμα της πιθανής αναβολής. Ως εκ τούτου, σε αυτά τα τέσσερα σημεία προτείνω την αντικατάσταση της τροπολογίας με ένα νέο κείμενο, το οποίο θα διαβάσω μία μόνο φορά, αλλά μπορεί να επαναληφθεί στις υπόλοιπες τρεις περιπτώσεις.
<SPEAKER ID="97" LANGUAGE="" NAME="" AFFILIATION="(Το Σώμα εγκρίνει την προφορική τροπολογία επί της τροπολογίας 7)">
<SPEAKER ID="98" LANGUAGE="FR" NAME="Cohn-Bendit (Verts/ALE )." AFFILIATION="(Χειροκροτήματα)">
<P>
   – Κύριε Πρόεδρε, σύμφωνα με το άρθρο 170, παράγραφος 4, του Κανονισμού, η Ομάδα των Πρασίνων/Ευρωπαϊκή Ελεύθερη Συμμαχία ζητά την αναβολή της ψηφοφορίας για τη σύμφωνη γνώμη σχετικά με τη Βουλγαρία. Θα το εξηγήσω πολύ απλά. Έχουμε δύο διαφορετικές καταστάσεις: τη Βουλγαρία και τη Ρουμανία.
<P>
Όσον αφορά τη Βουλγαρία, θεωρούμε ότι υπάρχουν ακόμη προβλήματα προς επίλυση και ότι, δεδομένου ότι πρόκειται για μια προσχώρηση που θα γίνει το 2007, δεν πιστεύουμε ότι είναι χρήσιμο να ψηφίσουμε σήμερα. Η Ομάδα των Πρασίνων/Ευρωπαϊκή Ελεύθερη Συμμαχία στο Ευρωπαϊκό Κοινοβούλιο δηλώνει επισήμως ότι είναι υπέρ της προσχώρησης, ότι δεν επιθυμεί να ψηφίσει κατά, αλλά ότι, όσον αφορά τη σύμφωνη γνώμη, μπορεί να πει ναι ή όχι ή να μην συμμετάσχει στην ψηφοφορία. Ωστόσο, επειδή δεν θέλουμε να ψηφίσουμε κατά και καθώς λέμε ότι, ενόψει της κατάστασης σχετικά με την πυρηνική ενέργεια στη Βουλγαρία, για παράδειγμα, δεν μπορούμε να ψηφίσουμε ναι σήμερα, ζητούμε απλώς η ψηφοφορία για τη σύμφωνη γνώμη να αναβληθεί. Ζητούμε επίσης καταρχάς, σύμφωνα με τους όρους της συμφωνίας με την Επιτροπή, να συνταχθεί μια ενδιάμεση έκθεση προόδου από την Επιτροπή Εξωτερικών Υποθέσεων για να διεξαχθεί ψηφοφορία επί της σύμφωνης γνώμης στις αρχές του 2006, ένα χρόνο πριν την ένταξη.
<SPEAKER ID="99" LANGUAGE="" NAME="Πρόεδρος." AFFILIATION="">
<SPEAKER ID="100" LANGUAGE="EN" NAME="Watson (ALDE )." AFFILIATION="">
<SPEAKER ID="101" LANGUAGE="" NAME="Πρόεδρος." AFFILIATION="">
<P>
Ο κ. Swoboda έχει τον λόγο για να υποστηρίξει την πρόταση. 
<SPEAKER ID="102" LANGUAGE="DE" NAME="Swoboda (PSE )." AFFILIATION="">
<P>
   – Κύριε Πρόεδρε, θα ήθελα να ταχθώ εξ ονόματος της Ομάδας μου κατά της πρότασης αυτής. Προφανώς ο κ. Cohn-Bendit δεν πρόσεξε ότι είχαμε συζητήσει πολύ εντατικά ακριβώς γι’ αυτό το θέμα με το Συμβούλιο και την Επιτροπή κατά τις τελευταίες εβδομάδες.
<P>
Όπως έδειξε η τροπολογία του κ. Wiersma, επιτύχαμε και με την έγκριση του Κοινοβουλίου να συμμετάσχουμε πλήρως μετά τις υποσχέσεις της Επιτροπής και του Συμβουλίου –θα ήθελα να τους μνημονεύσω και τους δύο και να ευχαριστήσω τον Επίτροπο Rehn– στις περαιτέρω διαβουλεύσεις και την ενδεχόμενη χρήση της ρήτρας που καθιστά δυνατή την αναβολή αυτής της ένταξης.
<P>
Θα ήθελα επ’ ευκαιρία να ευχαριστήσω θερμά τον κ. Lagendijk. Κύριε Cohn-Bendit, αν είχατε συνομιλήσει περισσότερο μαζί του, θα είχατε καταλάβει πόσο εντατικές προσπάθειες κατεβάλαμε, μαζί και με τον κ. Brok, ώστε να καταλήξουμε σε θετικό αποτέλεσμα. Γι’ αυτό θα καταψηφίσω αυτήν την τροπολογία. 
<SPEAKER ID="103" LANGUAGE="" NAME="Πρόεδρος." AFFILIATION="">
<P>
   Ο κ. Nassauer έχει τον λόγο για να μιλήσει κατά της πρότασης. 
<SPEAKER ID="104" LANGUAGE="DE" NAME="Nassauer (PPE-DE )." AFFILIATION="(Χειροκροτήματα)">
<P>
   – Κύριε Πρόεδρε, κυρίες και κύριοι, δεν ξέρω κανένα σοβαρό άνθρωπο εδώ στο Σώμα που δεν θα ήταν υπέρ της ένταξης της Βουλγαρίας και της Ρουμανίας στην Ευρωπαϊκή Ένωση. Γνωρίζω όμως πάρα πολλούς που δεν θα ήθελαν να ληφθεί αυτή η απόφαση σήμερα, για τους λόγους που εξέθεσε ο κ. Cohn-Bendit. Γι’ αυτό, η αναβολή της σημερινής απόφασης θα ήταν μια σαφώς κατάλληλη δυνατότητα για να διασαφηνίσουμε ότι εμμένουμε με αποφασιστικότητα στην ένταξη της Βουλγαρίας και της Ρουμανίας, αλλά θέλουμε να περιμένουμε την επόμενη έκθεση προόδου της Επιτροπής για να λάβουμε οριστική απόφαση.
<P>
Έτσι θα μπορούσαμε να λάβουμε υπόψη πολλούς ενδοιασμούς χωρίς να σπείρουμε αμφιβολίες για τη βασική μας προθυμία και τη σταθερή μας βούληση να δεχθούμε αυτές τις χώρες στην ΕΕ. Για τον λόγο αυτόν, βλέπω με συμπάθεια και κατανόηση τις απόψεις του κ. Cohn-Bendit.
<SPEAKER ID="105" LANGUAGE="EN" NAME="Van Orden (PPE-DE )," AFFILIATION="εισηγητής">
<SPEAKER ID="106" LANGUAGE="" NAME="" AFFILIATION="(Με ονομαστική ψηφοφορία, το Σώμα απορρίπτει την αίτηση αναβολής της ψηφοφορίας επί της σύστασης Van Orden (A6-0082/2005 ))">
<SPEAKER ID="107" LANGUAGE="" NAME="" AFFILIATION="- Επί της τροπολογίας 1">
<SPEAKER ID="108" LANGUAGE="EN" NAME="Wiersma (PSE )." AFFILIATION="">
<P>
   – Κύριε Πρόεδρε, προτείνω την ίδια αναθεωρημένη τροπολογία την οποία κατέθεσα προηγουμένως για την έκθεση του κ. Van Orden. Το κείμενο που ζητώ να περιληφθεί στη σύσταση είναι το ίδιο. 
<SPEAKER ID="109" LANGUAGE="" NAME="" AFFILIATION="(Το Σώμα εγκρίνει την προφορική τροπολογία επί της τροπολογίας 1)">
<SPEAKER ID="110" LANGUAGE="ES" NAME="Salafranca Sánchez-Neyra (PPE-DE )." AFFILIATION="">
<P>
   – Κύριε Πρόεδρε, νόμιζα ότι είχατε καταλάβει το αντικείμενο της διαδικαστικής ένστασης που υπέβαλα νωρίτερα για να ζητήσω την απόσυρση των τροπολογιών 2 σε αυτή θετική γνωμοδότηση και στη θετική γνωμοδότηση του κ. Moscovici. 
<SPEAKER ID="111" LANGUAGE="" NAME="Πρόεδρος." AFFILIATION="">
<P>
   Εντάξει, κύριε Salafranca, έχουν αποσυρθεί και δεν υπάρχει λόγος να τεθούν σε ψηφοφορία. 
<SPEAKER ID="112" LANGUAGE="" NAME="" AFFILIATION="- Πριν από την ψηφοφορία επί της τροπολογίας 2">
<SPEAKER ID="113" LANGUAGE="EN" NAME="Wiersma (PSE )." AFFILIATION="">
<P>
   – Κύριε Πρόεδρε, το κείμενο είναι το ίδιο με αυτό που εγκρίναμε στην έκθεση και τη σύσταση του κ. Van Orden. Το ίδιο κείμενο επαναλαμβάνεται στις δύο ψηφοφορίες για την έκθεση και τη σύσταση του κ. Moscovici. 
<SPEAKER ID="114" LANGUAGE="" NAME="" AFFILIATION="(Το Σώμα εγκρίνει την προφορική τροπολογία επί της τροπολογίας 2)">
<SPEAKER ID="115" LANGUAGE="DE" NAME="Cohn-Bendit (Verts/ALE )." AFFILIATION="(Ο Πρόεδρος διακόπτει τον ομιλητή.)">
<P>
   – Κύριε Πρόεδρε, βάσει του άρθρου 170, παράγραφος 4, ζητώ την αναβολή της ψηφοφορίας για την ένταξη της Ρουμανίας. Αν οι συνάδελφοι διαβάσουν το ψήφισμα για το οποίο ψηφίσαμε τώρα με συντριπτική πλειοψηφία, θα διαπιστώσουν ότι η Ρουμανία παρουσιάζει βέβαια αξιοθαύμαστη ανάπτυξη στον οικονομικό τομέα, αλλά, εάν εξετάσουμε την πολιτική πτυχή, για παράδειγμα την ελευθερία του Τύπου ή τη διαφθορά, αν πάρουμε στα σοβαρά όλα όσα οι ίδιοι διαπιστώνουμε στην έκθεση, τότε κανένας δεν μπορεί να ισχυριστεί πως η Ρουμανία μπορεί να ενταχθεί στην κατάσταση που βρίσκεται.
<SPEAKER ID="116" LANGUAGE="" NAME="Πρόεδρος." AFFILIATION="">
<P>
Ο κ. Wurtz έχει τον λόγο για να μιλήσει κατά της πρότασης. 
<SPEAKER ID="117" LANGUAGE="FR" NAME="Wurtz (GUE/NGL )." AFFILIATION="(Χειροκροτήματα)">
<P>
Αυτός είναι ο λόγος για τον οποίο η πολιτική ομάδα μου επιθυμεί να εστιάσει την προσοχή της σε μια από τις συνέπειες μιας ενδεχόμενης καθυστέρησης. Αυτή θα οδηγούσε, παρά τη βούλησή μας, στην ακύρωση την τελευταία στιγμή της υπογραφής της συνθήκης προσχώρησης, η οποία προβλέπεται για τις 25 Απριλίου. Θα στέλναμε λοιπόν στον ρουμανικό λαό, παρά τη βούλησή μας, ένα μήνυμα του οποίου οι πολιτικές συνέπειες θα ήσαν εξαιρετικά επικίνδυνες. Αυτός είναι ο λόγος για τον οποίο η πολιτική ομάδα μου, με πολύ μεγάλη πλειοψηφία, δεν υποστηρίζει το αίτημα αναβολής και θα ψηφίσει υπέρ της σύμφωνης γνώμης.
<SPEAKER ID="118" LANGUAGE="" NAME="Πρόεδρος." AFFILIATION="">
<P>
   Ο κ. Voggenhuber έχει τον λόγο για να μιλήσει υπέρ της πρότασης. 
<SPEAKER ID="119" LANGUAGE="DE" NAME="Voggenhuber (Verts/ALE )." AFFILIATION="(Ο Πρόεδρος αφαιρεί τον λόγο από τον ομιλητή.)">
<P>
   – Κύριε Πρόεδρε, κυρίες και κύριοι, σήμερα συμβαίνει για πρώτη φορά στην ιστορία της Ένωσης να δεχόμαστε μια χώρα στην ΕΕ 20 μήνες πριν από την προβλεπόμενη ημερομηνία, και μάλιστα, όπως έδειξε η χθεσινή συζήτηση, μια χώρα όπου υπάρχουν σοβαρότατες παραβιάσεις των ανθρωπίνων δικαιωμάτων και των δημοκρατικών προτύπων.
<P>
Σήμερα μπορεί κανείς εύκολα να διαπιστώσει ότι, εάν υπήρχε στην ΕΕ έστω κι ένα μόνο κράτος μέλος όπου θα σημειώνονταν τόσο σοβαρές παραβιάσεις των αρχών της δημοκρατίας και των ανθρωπίνων δικαιωμάτων, αναμφίβολα θα κινούνταν διαδικασία σύμφωνα με το άρθρο 7 κατά του κράτους αυτού. Η μεγάλη πλειοψηφία του Σώματος επικροτεί, όπως και εγώ, την ένταξη της Βουλγαρίας και της Ρουμανίας και περιμένουμε ανυπόμονα την ημέρα που θα είναι δυνατή. Δεν υπάρχει όμως κανένας λόγος να υπογράψουμε για πρώτη φορά στην ιστορία 20 μήνες πριν μια λευκή επιταγή σε αυτή τη χώρα και να αφαιρέσουμε την πίεση που ασκούν στη χώρα αυτή οι διαπραγματεύσεις. Πρέπει να ενεργήσουμε για να προληφθούν τέτοιες σοβαρές παραβιάσεις της δημοκρατίας και των ανθρωπίνων δικαιωμάτων.
<SPEAKER ID="120" LANGUAGE="EN" NAME="Nicholson of Winterbourne (ALDE )." AFFILIATION="">
<P>
   – Κύριε Πρόεδρε, θα μπορούσε μήπως η γραμματεία να υπενθυμίσει στον κ. Cohn-Bendit ότι το Ευρωπαϊκό Κοινοβούλιο είχε προτείνει το 2007 ως έτος ένταξης της Ρουμανίας και, ως εκ τούτου, είναι πλέον καιρός να ενεργοποιήσουμε αυτή μας τη σύσταση; 
<SPEAKER ID="121" LANGUAGE="FR" NAME="Moscovici (PSE )," AFFILIATION="εισηγητής">
<P>
Αλλά υπάρχει και ένα άλλο επιχείρημα, το οποίο είναι πολύ ισχυρό. Άκουσα πολλούς συναδέλφους να λένε κατά τη διάρκεια της συζήτησης ότι φοβούνται πως το Κοινοβούλιό μας θα υπογράψει σήμερα μια λευκή επιταγή ή ότι θα πει την τελευταία του λέξη για το θέμα. Στην πραγματικότητα, μέσω ανταλλαγής επιστολών μεταξύ υμών, κύριε Πρόεδρε, του Προέδρου του Ευρωπαϊκού Συμβουλίου και του Προέδρου της Επιτροπής, δόθηκαν όλες οι εγγυήσεις ότι το Κοινοβούλιό μας θα συμμετέχει πλήρως σε όλες τις μελλοντικές αποφάσεις οι οποίες θα ληφθούν και γνωρίζουμε ότι υπάρχει η δυνατότητα επίκλησης της ρήτρας διασφάλισης. Πιστεύω λοιπόν ότι όλοι οι συνάδελφοι μπορούν σήμερα να ψηφίσουν με πλήρη γνώση των δεδομένων και με πλήρη πνευματική γαλήνη, διότι αυτό το Κοινοβούλιο θα διαδραματίσει πλήρως τον ρόλο του στη διαδικασία η οποία θα ακολουθήσει έως την 1η Ιανουαρίου 2007. Ζητώ λοιπόν, με τη σειρά μου, την απόρριψη της αναβολής.
<SPEAKER ID="122" LANGUAGE="" NAME="" AFFILIATION="(Με ονομαστική ψηφοφορία, το Κοινοβούλιο απορρίπτει την αίτηση αναβολής της ψηφοφορίας επί της σύστασης Moscovici (A6-0083/2005 ))">
<SPEAKER ID="123" LANGUAGE="" NAME="" AFFILIATION="Αντιπροέδρου">
<SPEAKER ID="124" LANGUAGE="DE" NAME="Rübig (PPE-DE )." AFFILIATION="(Χειροκροτήματα)">
<P>
   – Κύριε Πρόεδρε, θα ήθελα μόνο να παρατηρήσω ότι βασικά συνηθίζουμε να σταματάμε τις ψηφοφορίες στις 13.30 γιατί φυσικά όλοι έχουμε επισκέπτες και πρέπει να ασχολούμαστε και με τις ανάγκες των πολιτών.
<SPEAKER ID="125" LANGUAGE="" NAME="" AFFILIATION="- Πριν από την ψηφοφορία">
<SPEAKER ID="126" LANGUAGE="DE" NAME="Swoboda (PSE )." AFFILIATION="">
<P>
   – Κύριε Πρόεδρε, συγγνώμη! Επικαλούμαι το άρθρο 160. Οι Πράσινοι ζήτησαν ονομαστική ψηφοφορία για μια σειρά τροπολογιών. Εμείς ωστόσο συμφωνήσαμε να τηρήσουμε κατά βάση τον συμβιβασμό που επιτεύχθηκε με τις άλλες Ομάδες. Ως εκ τούτου, η Ομάδα του ΕΣΚ θα καταψηφίσει αυτές τις τροπολογίες, μολονότι συμφωνούμε με ορισμένες από αυτές επί της ουσίας. 
<SPEAKER ID="127" LANGUAGE="" NAME="" AFFILIATION="">
<SPEAKER ID="128" LANGUAGE="EN" NAME="Duff (ALDE )," AFFILIATION="γραπτώς">
<P>
   . – «Η Ομάδα Συμμαχία των Δημοκρατών και των Φιλελευθέρων για την Ευρώπη κατέθεσε μια τροπολογία στο χρονοδιάγραμμα της περιόδου συνόδου του 2006 σύμφωνα με την οποία όλες οι συνεδριάσεις της Ολομέλειας θα ολοκληρώνονταν κάθε Πέμπτη το μεσημέρι ενώ οι σύνοδοι των Βρυξελλών θα ξεκινούσαν την Τετάρτη στις 10.30. Στόχος ήταν να διευκολυνθεί η μετάβαση των βουλευτών από το Στρασβούργο και η κατάργηση των ολιγόωρων απογευματινών συνεδριάσεων της Πέμπτης. Δυστυχώς, η τροπολογία αυτή κρίθηκε απαράδεκτη από τους υπευθύνους.» 
<SPEAKER ID="129" LANGUAGE="EN" NAME="Kirkhope (PPE-DE )," AFFILIATION="γραπτώς">
<P>
   . – Εγώ και οι βρετανοί συνάδελφοί μου των Συντηρητικών υποστηρίζουμε εδώ και πολύ καιρό τις προσπάθειες για μία μόνο επίσημη έδρα του Ευρωπαϊκού Κοινοβουλίου, η οποία πρέπει να βρίσκεται στις Βρυξέλλες. Το κόστος συντήρησης της έδρας του Στρασβούργου για τους φορολογουμένους υπολογίζεται σε περίπου 150 εκατομμύρια βρετανικές λίρες ετησίως. Πρόκειται για απαράδεκτη κατασπατάληση δημοσίων πόρων. Τα χρήματα των βρετανών φορολογούμενων πρέπει να δαπανώνται με φειδώ. Η πρότασή μας για τη διαγραφή των συνεδριάσεων στο Στρασβούργο δεν σημαίνει ότι επιθυμούμε να μειώσουμε τις ώρες εργασίας μας, αλλά να επιτελούμε το έργο μας σε έναν χώρο στον οποίο αυτό θα γίνεται με αποτελεσματικότητα και οικονομική αποδοτικότητα, δηλαδή στις Βρυξέλλες. Το κόστος υποστήριξης του κοινοβουλευτικού έργου και στο Στρασβούργο και στις Βρυξέλλες είναι πλέον αδικαιολόγητο, οπότε θα συνεχίσουμε την εκστρατεία μας ώστε στο μέλλον το Κοινοβούλιο να συνεδριάζει μόνο στις Βρυξέλλες. 
<SPEAKER ID="130" LANGUAGE="PT" NAME="Queiró (PPE-DE )," AFFILIATION="γραπτώς">
<SPEAKER ID="131" LANGUAGE="" NAME="" AFFILIATION="">
<SPEAKER ID="132" LANGUAGE="PT" NAME="Queiró (PPE-DE )," AFFILIATION="γραπτώς">
<SPEAKER ID="133" LANGUAGE="" NAME="" AFFILIATION="">
<SPEAKER ID="134" LANGUAGE="IT" NAME="Fatuzzo (PPE-DE )." AFFILIATION="">
<P>
   – Κύριε Πρόεδρε, κυρίες και κύριοι, εκφράζω τις ευχές μου στους πολίτες της Βουλγαρίας που βλέπουν με αυτό το ψήφισμα να δικαιώνεται η επιθυμία τους για ένταξη στην Ευρωπαϊκή Ένωση. Εκτός από τα συγχαρητήρια μου προς τους βούλγαρους πολίτες και τη σημερινή κυβέρνηση για την επίτευξη αυτού του στόχου, θα ήθελα να υπενθυμίσω τη σημαντική προσπάθεια των προηγουμένων κυβερνήσεων, και ειδικότερα της κυβέρνησης του Ivan Kostov που ξεκίνησε πρώτη τις δύσκολες διαπραγματεύσεις με την Ευρωπαϊκή Ένωση. Τέλος, εκφράζω την ευχή οι συνταξιούχοι της Βουλγαρίας να οικοδομήσουν έναν καλύτερο κόσμο μαζί με τις νέες και τους νέους της χώρας τους και όλους εμάς στην Ευρωπαϊκή Ένωση. 
<SPEAKER ID="135" LANGUAGE="NL" NAME="Vanhecke (NI )." AFFILIATION="Vlaams Belang">
<SPEAKER ID="136" LANGUAGE="EN" NAME="Martin, David (PSE )," AFFILIATION="γραπτώς">
<SPEAKER ID="137" LANGUAGE="PT" NAME="Queiró (PPE-DE )," AFFILIATION="γραπτώς">
<SPEAKER ID="138" LANGUAGE="PT" NAME="Ribeiro e Castro (PPE-DE )," AFFILIATION="γραπτώς">
<P>
   . Δεδομένου του γεγονότος ότι έχει σημειωθεί ανεπαρκής πρόοδος σε σύγκριση με την πρόοδο που σημείωσαν τα 15 κράτη της διεύρυνσης την 1η Μαΐου 2004, το σχέδιο της Βουλγαρίας να ενταχθεί στην ΕΕ την ημέρα εκείνη αναβλήθηκε.
<P>
Σε αυτό το πλαίσιο, το Ευρωπαϊκό Συμβούλιο της 17ης Δεκεμβρίου 2004 απεφάνθη υπέρ της προσχώρησης της Βουλγαρίας την 1η Ιανουαρίου 2007. Η Επιτροπή έλαβε μια παρόμοια απόφαση στις 22 Φεβρουαρίου 2005, έχοντας εκδώσει περιοδικές εκθέσεις σχετικά με την πορεία της χώρας. Το Κοινοβούλιο θα έπρεπε να κάνει το ίδιο.
<SPEAKER ID="139" LANGUAGE="DE" NAME="Stenzel (PPE-DE )," AFFILIATION="γραπτώς">
<P>
   . Υποστήριξα την τροπολογία αριθ. 5 για τον πυρηνικό σταθμό Κοζλοντούι εξ ονόματος της αντιπροσωπείας του Λαϊκού Κόμματος της Αυστρίας και όχι του ΕΛΚ. 
<SPEAKER ID="140" LANGUAGE="" NAME="Τούσσας (GUE/NGL )," AFFILIATION="γραπτώς">
<P>
Ήδη τα αποτελέσματα της προενταξιακής διαδικασίας και της καπιταλιστικής παλινόρθωσης είναι όξυνση της ανεργίας, μισθοί πείνας –61€ το μήνα–, ακρίβεια, φτώχεια, δραστικές περικοπές στις κοινωνικές παροχές, με οδυνηρές συνέπειες για την εργατική τάξη και τα λαϊκά στρώματα της χώρας, και από την άλλη αύξηση των κερδών του ευρωενωσιακού κεφαλαίου.
<SPEAKER ID="141" LANGUAGE="" NAME="" AFFILIATION="">
<SPEAKER ID="142" LANGUAGE="PT" NAME="Guerreiro (GUE/NGL )," AFFILIATION="γραπτώς">
<SPEAKER ID="143" LANGUAGE="PT" NAME="Ribeiro e Castro (PPE-DE )," AFFILIATION="γραπτώς">
<P>
   . Φαίνεται σαφές ότι η Βουλγαρία θα είναι σε θέση να ενταχθεί στην ΕΕ την 1η Ιανουαρίου 2007, σύμφωνα με τις αποφάσεις που ελήφθησαν από τα άλλα ευρωπαϊκά θεσμικά όργανα. Πιστεύω, ως εκ τούτου, ότι το Κοινοβούλιο πρέπει να προσθέσει τη γνώμη του σε αυτές που έχουν ήδη εκδοθεί και να διακηρύξει ότι είναι υπέρ της προσχώρησης της εν λόγω χώρας.
<P>
Ψήφισα υπέρ, με την προσδοκία ότι η Βουλγαρία θα μπορέσει σύντομα να ενταχθεί στους 25 σε μια ακόμη μεγαλύτερη και πιο πλουραλιστική Ευρώπη. 
<SPEAKER ID="144" LANGUAGE="" NAME="" AFFILIATION="">
<SPEAKER ID="145" LANGUAGE="DE" NAME="Ferber (PPE-DE )," AFFILIATION="γραπτώς">
<P>
   . Τα μέλη του CSU στο Ευρωπαϊκό Κοινοβούλιο είναι βαθύτατα πεπεισμένα ότι η Ρουμανία πρέπει να γίνει μέλος της ΕΕ. Ωστόσο, το CSU υποστήριζε ανέκαθεν ότι η εισδοχή πρέπει να συνδέεται με την εκπλήρωση των κριτηρίων. Απορρίπτουμε την όποια αποδυνάμωση των κριτηρίων και δεν θεωρούμε δυνατή την τελική αξιολόγηση της εκπλήρωσής τους αυτή τη στιγμή.
<P>
Επίσης, για το CSU έχει μεγάλη σημασία ο σεβασμός των δικαιωμάτων του Κοινοβουλίου που απορρέουν από τις Συνθήκες, ιδίως στον τομέα του προϋπολογισμού, που όπως μάθαμε τώρα θα γίνονται σεβαστά.
<P>
Εμείς θεωρούσαμε σωστότερο να αναβληθεί η απόφαση για την ένταξη για μετά την υποβολή της επόμενης έκθεσης προόδου της Επιτροπής. Η αναβολή αυτή θα ήταν ακόμα πιο δικαιολογημένη αφού έχουμε ακόμα 20 μήνες μπροστά μας μέχρι την προβλεπόμενη ημερομηνία ένταξης.
<P>
Για όλους αυτούς τους λόγους, οι βουλευτές του CSU δεν μπορούν αυτή τη στιγμή να εγκρίνουν την εισδοχή της Ρουμανίας στην Ευρωπαϊκή Ένωση. 
<SPEAKER ID="146" LANGUAGE="PT" NAME="Figueiredo (GUE/NGL )," AFFILIATION="γραπτώς">
<SPEAKER ID="147" LANGUAGE="FR" NAME="Isler Béguin (Verts/ALE )," AFFILIATION="γραπτώς">
<P>
   . – Η Marie Anne Isler Béguin δεν συμμορφώθηκε με την εντολή του προέδρου της πολιτικής ομάδας της, Daniel Cohn Bendit, με την οποία ζητούσε την έγκριση απόφασης αναβολής της ψηφοφορίας του Ευρωπαϊκού Κοινοβουλίου σχετικά με την ένταξη της Ρουμανίας.
<P>
Εκτιμά ότι η ψήφος της με κανένα τρόπο δεν συνιστά λευκή επιταγή για τη Ρουμανία. Αντιθέτως, η ψηφοφορία πρέπει να ενθαρρύνει αυτό το μελλοντικό κράτος μέλος να εντείνει τις προσπάθειες και να επιταχύνει τις μεταρρυθμίσεις, ιδιαίτερα στον τομέα της καταπολέμησης της διαφθοράς, της υπεράσπισης των πολιτικών δικαιωμάτων, της προστασίας των εθνικών μειονοτήτων και του ελέγχου των συνόρων. Επισημαίνει ότι θα είναι η πρώτη φορά και αυτό χάρη σε πρόταση της Ομάδας των Πρασίνων/Ευρωπαϊκής Ελεύθερης Συμμαχίας που έγινε δεκτή στην Επιτροπή Εξωτερικών Υποθέσεων που το Ευρωπαϊκό Κοινοβούλιο θα συμμετέχει πλήρως στη διαδικασία λήψης αποφάσεων, ιδιαίτερα αν εφαρμοστεί η ρήτρα προστασίας – μια ρήτρα η οποία συνίσταται στην αναβολή της ένταξης κατά ένα έτος, αν οιαδήποτε από τις δύο χώρες δεν είναι έτοιμη το 2007.
<P>
Τέλος, η Marie Anne Isler Béguin εκφράζει την ικανοποίησή της για το γεγονός ότι η τελική έκθεση που ψηφίστηκε στην Ολομέλεια περιέχει τις τροπολογίες της με τις οποίες:
<P>
- υπογραμμίζεται η ανησυχία του Ευρωπαϊκού Κοινοβουλίου όσον αφορά το σχέδιο Rosia Montana και ζητείται η διεξαγωγή πλήρους μελέτης περιβαλλοντικών επιπτώσεων. 
<SPEAKER ID="148" LANGUAGE="PT" NAME="Queiró (PPE-DE )," AFFILIATION="γραπτώς">
<SPEAKER ID="149" LANGUAGE="PT" NAME="Ribeiro e Castro (PPE-DE )," AFFILIATION="γραπτώς">
<P>
   . Η προσχώρηση της Ρουμανίας στην ΕΕ είναι σε εξέλιξη από το 1995. Οι διαπραγματεύσεις που πραγματοποιήθηκαν και οι προσπάθειες που κατέβαλαν οι ρουμανικές αρχές οδήγησαν σε σημαντικές αλλαγές στη χώρα τα τελευταία χρόνια. Κατά συνέπεια, το Συμβούλιο αποφάσισε τον Δεκέμβριο του 2004 να ολοκληρώσει τις διαπραγματεύσεις, με απώτερο στόχο να πραγματοποιηθεί η προσχώρηση το 2007.
<P>
Παρ’ όλα αυτά, θα ήθελα να επισημάνω τις ανησυχίες που εκφράστηκαν την εποχή της έκθεσης της βαρόνης Nicholson of Winterbourne (A5-0103/2004), πριν από ένα έτος περίπου. Υπογράμμισα σοβαρά προβλήματα, ιδίως την απουσία του κράτους δικαίου, τα υψηλά επίπεδα διαφθοράς, την έλλειψη ελευθερίας του Τύπου και ανεξάρτητων δικαστικών αρχών. Οι παράγοντες αυτοί σήμαιναν ότι η Ρουμανία δεν θα μπορούσε να ενταχθεί στην ΕΕ μαζί με τα υπόλοιπα νέα κράτη μέλη από την Ανατολική Ευρώπη το 2004.
<SPEAKER ID="150" LANGUAGE="" NAME="" AFFILIATION="">
<SPEAKER ID="151" LANGUAGE="NL" NAME="Hennis-Plasschaert (ALDE )," AFFILIATION="γραπτώς">
<P>
Όλα φαίνεται να υποδεικνύουν ότι η Ρουμανία πρέπει να επιτύχει πολλά ακόμη στους τομείς της διαφθοράς, της προστασίας των μειονοτήτων, του ανταγωνισμού, της κρατικής στήριξης και του περιβάλλοντος, ωστόσο ζητήθηκε από το Σώμα αυτό να εκδώσει την ετυμηγορία του το νωρίτερο 20 μήνες πριν από την προσχώρηση. Αυτό είναι ανήκουστο, και δεν καταλαβαίνω καθόλου αυτή τη λογική. Σε μια εποχή που η ΕΕ έχει λίγη στήριξη και η νομιμότητά της είναι εύθραυστη, είναι σημαντικό τα ευρωπαϊκά θεσμικά όργανα να τηρήσουν τις συμφωνίες που έχουν συνάψει.
<SPEAKER ID="152" LANGUAGE="NL" NAME="Maaten (ALDE )," AFFILIATION="γραπτώς">
<P>
   . Λόγω της έλλειψης προόδου κατά τη θητεία της προηγούμενης σοσιαλιστικής κυβέρνησής της, εξακολουθεί να είναι δύσκολο για τη Ρουμανία να είναι έτοιμη για την προσχώρησή της στην ΕΕ το 2007. Η κατάσταση στους τομείς της διαφθοράς και της διοικητικής και νομικής σταθερότητας ειδικότερα είναι θέμα σοβαρής ανησυχίας. Μου φαίνεται πολύ πιθανό εν ευθέτω χρόνω να υπάρξει καθυστέρηση ενός έτους. Το Ευρωπαϊκό Κοινοβούλιο έχει βρεθεί στην αδύνατη θέση να πρέπει να αποφανθεί 20 μήνες πριν από την προσχώρηση. Αυτή τη στιγμή, ωστόσο, μπορούμε να δούμε ότι η νέα κυβέρνηση υλοποιεί τις απαιτούμενες μεταρρυθμίσεις σύμφωνα με το χρονοδιάγραμμα και επίσης ότι η Ευρωπαϊκή Επιτροπή, όπως πρόσφατα στην περίπτωση της Κροατίας, τηρεί αυστηρή στάση κατά την αξιολόγηση των υποψηφίων κρατών μελών. Είμαι, ως εκ τούτου, διατεθειμένος να δώσω τόσο στην κυβέρνηση της Ρουμανίας όσο και στην Ευρωπαϊκή Επιτροπή το πλεονέκτημα της αμφιβολίας. Ελπίζω ότι η πρόοδος θα συνεχιστεί επί του παρόντος, διότι μόνο σε αυτή την περίπτωση θα μπορέσω να συνεχίσω να προσφέρω τη στήριξή μου στην προσχώρηση της Ρουμανίας το 2007. 
<SPEAKER ID="153" LANGUAGE="PT" NAME="Ribeiro e Castro (PPE-DE )," AFFILIATION="γραπτώς">
<P>
Η Ρουμανία εργάστηκε σκληρά τα τελευταία χρόνια και υιοθέτησε σημαντικά μέτρα. Ελπίζουμε ότι θα μπορέσουν να υλοποιηθούν περαιτέρω λύσεις στην επιδίωξη του στόχου της Ρουμανίας να γίνει μέλος της ΕΕ. Για τον λόγο αυτόν, καταρτίστηκαν αρκετές εκθέσεις από την Επιτροπή Εξωτερικών Υποθέσεων, συμπεριλαμβανομένης της έκθεσης του κ. Moscovici (A6-0077/2005). Η νεοεκλεγείσα κυβέρνηση της Ρουμανίας αξίζει επίσης ξεκάθαρες κουβέντες και σημάδια ενθάρρυνσης.
<SPEAKER ID="154" LANGUAGE="IT" NAME="Fatuzzo (PPE-DE )." AFFILIATION="">
<SPEAKER ID="155" LANGUAGE="FI" NAME="Korhola (PPE-DE )." AFFILIATION="">
<SPEAKER ID="156" LANGUAGE="FR" NAME="Hennicot-Schoepges (PPE-DE )." AFFILIATION="">
<P>
Θα ήθελα επίσης να πω στον ρουμανικό λαό ότι, στους κόλπους της Ομάδας του Ευρωπαϊκού Λαϊκού Κόμματος (Χριστιανοδημοκράτες) και των Ευρωπαίων Δημοκρατών, ένας μεγάλος αριθμός βουλευτών είναι με το μέρος τους και στηρίζουν τις προσπάθειες ίδρυσης μιας αληθινής χριστιανοδημοκρατίας στη Ρουμανία. Θα ήθελα να αποδώσω εύσημα στην εμπνεύστρια της χριστιανοδημοκρατίας στη Ρουμανία, την Cornelia Coposu, η οποία, μετά την επανάσταση, ίδρυσε το κόμμα αυτό. Θα ήθελα να πω ότι η προσχώρηση της Ρουμανίας θα συμβάλει σημαντικά στον πολιτιστικό πλούτο της Ευρώπης. 
<SPEAKER ID="157" LANGUAGE="" NAME="" AFFILIATION="">
<SPEAKER ID="158" LANGUAGE="DE" NAME="Berend (PPE-DE )," AFFILIATION="γραπτώς">
<P>
Θεωρώ ότι θα ήταν σωστή η αναβολή της απόφασης για την ένταξη για μετά την υποβολή της επόμενης έκθεσης προόδου της Επιτροπής. Η αναβολή αυτή θα ήταν ακόμα πιο δικαιολογημένη αφού έχουμε ακόμα 20 μήνες μπροστά μας μέχρι την προβλεπόμενη ημερομηνία ένταξης.
<SPEAKER ID="159" LANGUAGE="DE" NAME="Caspary (PPE-DE )," AFFILIATION="γραπτώς">
<P>
Θεωρώ ότι θα ήταν σωστή η αναβολή της απόφασης για την ένταξη για μετά την υποβολή της επόμενης έκθεσης προόδου της Επιτροπής. Η αναβολή αυτή θα ήταν ακόμα πιο δικαιολογημένη αφού έχουμε ακόμα 20 μήνες μπροστά μας μέχρι την προβλεπόμενη ημερομηνία ένταξης.
<SPEAKER ID="160" LANGUAGE="FR" NAME="Goebbels (PSE )," AFFILIATION="γραπτώς">
<SPEAKER ID="161" LANGUAGE="SV" NAME="Goudin και Lundgren (IND/DEM )," AFFILIATION="γραπτώς.">
<P>
    Υποστηρίζουμε καταρχήν την προσχώρηση της Βουλγαρίας και της Ρουμανίας στην ΕΕ. Είναι μια φυσική συνέπεια της διεύρυνσης κατά 10 κράτη μέλη που συνέβη τον Μάιο του 2004. Η εκτεταμένη συνεργασία –που εφαρμόζεται κατάλληλα– μπορεί να ευνοήσει την οικονομική ανάπτυξη, τη δημοκρατία και τα ανθρώπινα δικαιώματα στην Ευρώπη.
<P>
Ταυτόχρονα, δεν πρέπει να κλείνουμε τα μάτια μας στα μεγάλα προβλήματα που μπορεί να δημιουργήσει η διεύρυνση αν οι υποψήφιες χώρες δεν είναι καλά προετοιμασμένες. Οι εκθέσεις του κ. Moscovici και του κ. Van Orden επιβεβαιώνουν πόσο σοβαρά είναι τα προβλήματα. Σύμφωνα με τις καλοπροαίρετες αξιολογήσεις της Επιτροπής και του Ευρωπαϊκού Κοινοβουλίου, το πολιτικό κριτήριο είναι το μόνο που εκπληρώνεται. Το οικονομικό ή το διοικητικό κριτήριο δεν πληρούνται απόλυτα, αλλά αναμένεται ότι αυτό θα γίνει μέχρι την 1η Ιανουαρίου 2007.
<P>
Μια σημαντική αντίρρηση στα ψηφίσματα προέρχεται από την Επιτροπή Γεωργίας, που σημαίνει ότι το κόστος ένταξης της Βουλγαρίας και της Ρουμανίας δεν έχει ληφθεί υπόψη στον μακροπρόθεσμο προϋπολογισμό της ΕΕ για την περίοδο 2007-2013. Αυτό πρέπει να διορθωθεί.
<SPEAKER ID="162" LANGUAGE="DE" NAME="Gröner (PSE )," AFFILIATION="γραπτώς">
<P>
Ως εκ τούτου δεν θα εγκρίνω την ένταξη της Ρουμανίας και της Βουλγαρίας, ειδικά μάλιστα όταν απέχουμε ακόμα 20 μήνες από την προβλεπόμενη ημερομηνία, το έτος 2007. 
<SPEAKER ID="163" LANGUAGE="DE" NAME="Klaß (PPE-DE )," AFFILIATION="γραπτώς">
<P>
Θεωρούμε ότι θα ήταν σωστή η αναβολή της απόφασης για την ένταξη για μετά την υποβολή της επόμενης έκθεσης προόδου της Επιτροπής. Η αναβολή αυτή θα ήταν ακόμα πιο δικαιολογημένη αφού έχουμε ακόμα 20 μήνες μπροστά μας μέχρι την προβλεπόμενη ημερομηνία ένταξης.
<SPEAKER ID="164" LANGUAGE="DE" NAME="Lauk (PPE-DE )," AFFILIATION="γραπτώς">
<P>
Θεωρώ ότι θα ήταν σωστή η αναβολή της απόφασης για την ένταξη για μετά την υποβολή της επόμενης έκθεσης προόδου της Επιτροπής. Η αναβολή αυτή θα ήταν ακόμα πιο δικαιολογημένη αφού έχουμε ακόμα 20 μήνες μπροστά μας μέχρι την προβλεπόμενη ημερομηνία ένταξης.
<SPEAKER ID="165" LANGUAGE="FR" NAME="Louis (IND/DEM )," AFFILIATION="γραπτώς">
<P>
   . – Οι γάλλοι βουλευτές της Ομάδας Ανεξαρτησία και Δημοκρατία καταψήφισαν τις εκθέσεις Van Orden και Moscovici για πολλούς λόγους, οι οποίοι έχουν να κάνουν με τις συνέπειες που θα έχουν αυτές οι εκθέσεις για τη Βουλγαρία και τη Ρουμανία, χώρες μέλη της Διεθνούς Οργάνωσης της Γαλλοφωνίας, και από μακρού φίλες χώρες της Γαλλίας. Τις εκτιμούμε πάρα πολύ για να τις αφήσουμε να πέσουν λεία στην ευρωκρατική παγίδα, η οποία υπόσχεται πολλά, προσφέρει λίγα και παίρνει το σημαντικότερο την εθνική κυριαρχία.
<SPEAKER ID="166" LANGUAGE="NL" NAME="Manders (ALDE )," AFFILIATION="γραπτώς">
<SPEAKER ID="167" LANGUAGE="NL" NAME="Mulder (ALDE )," AFFILIATION="γραπτώς">
<P>
   . Ψήφισα υπέρ της προσχώρησης της Βουλγαρίας και της Ρουμανίας με σοβαρές αμφιβολίες διότι οι εκθέσεις για τη διαφθορά της Ρουμανίας ειδικότερα δεν με καθησυχάζουν καθόλου σχετικά με την καταλληλότητα της χώρας αυτής να γίνει μέλος της Ευρωπαϊκής Ένωσης. Ο τρόπος με τον οποίο το Συμβούλιο αποφάσισε για τη χρηματοδότηση της προσχώρησης αυτών των δύο χωρών, αναγνωρίζοντας τη δημοσιονομική αρχή του Ευρωπαϊκού Κοινοβουλίου μόλις την τελευταία στιγμή, μειώνει επίσης την ανάγκη να αποφασίσουμε σχετικά με την προσχώρηση αυτών των χωρών 20 μήνες νωρίτερα. Ωστόσο, εγώ πιστεύω ότι τα γεωπολιτικά οφέλη από την προσχώρηση αυτών των χωρών είναι ο αποφασιστικός παράγοντας. Επίσης, η Ευρωπαϊκή Ένωση έχει διατηρήσει την προοπτική της ένταξης εδώ και πολλά χρόνια και έχουν γίνει θεμελιώδεις αλλαγές στη νομοθεσία. Είναι ασαφές τι είδους αρνητικές αντιδράσεις θα μπορούσε να προκαλέσει μια απόρριψη της αίτησης για προσχώρηση στην Ευρωπαϊκή Ένωση. Οι συνθήκες προσχώρησης περιέχουν επίσης ρήτρες διασφάλισης που μπορούν να χρησιμοποιηθούν για να αναβάλουν την προσχώρηση. Όλα αυτά με έκαναν να καταλήξω σε ένα επιφυλακτικό «ναι».
<SPEAKER ID="168" LANGUAGE="DE" NAME="Niebler (PPE-DE )," AFFILIATION="γραπτώς">
<SPEAKER ID="169" LANGUAGE="DE" NAME="Pack (PPE-DE )," AFFILIATION="γραπτώς">
<P>
Θεωρώ ότι θα ήταν σωστή η αναβολή της απόφασης για την ένταξη για μετά την υποβολή της επόμενης έκθεσης προόδου της Επιτροπής. Η αναβολή αυτή θα ήταν ακόμα πιο δικαιολογημένη αφού έχουμε ακόμα 20 μήνες μπροστά μας μέχρι την προβλεπόμενη ημερομηνία ένταξη.
<SPEAKER ID="170" LANGUAGE="PT" NAME="Queiró (PPE-DE )," AFFILIATION="γραπτώς">
<SPEAKER ID="171" LANGUAGE="DE" NAME="Schwab (PPE-DE )," AFFILIATION="γραπτώς">
<P>
Θεωρούμε ότι θα ήταν σωστή η αναβολή της απόφασης για την ένταξη για μετά την υποβολή της επόμενης έκθεσης προόδου της Επιτροπής. Η αναβολή αυτή θα ήταν ακόμα πιο δικαιολογημένη αφού έχουμε ακόμα 20 μήνες μπροστά μας μέχρι την προβλεπόμενη ημερομηνία ένταξης.
<SPEAKER ID="172" LANGUAGE="DE" NAME="Sommer (PPE-DE )," AFFILIATION="γραπτώς">
<P>
Ενόψει της καταφανούς καθυστέρησης της εκπλήρωσης των κριτηρίων ένταξης εκ μέρους και των δύο χωρών και του γεγονότος ότι μένουν ακόμα 20 μήνες μέχρι την προβλεπόμενη ημερομηνία εισδοχής, δεν αισθάνομαι ότι μπορώ σήμερα να εγκρίνω την προσχώρηση της Βουλγαρίας και της Ρουμανίας στην ΕΕ. 
<SPEAKER ID="173" LANGUAGE="EN" NAME="Tannock (PPE-DE )," AFFILIATION="γραπτώς">
<P>
   . – Όπως και οι βρετανοί συνάδελφοί μου των Συντηρητικών, στηρίζω την ένταξη της Ρουμανίας και της Βουλγαρίας και εκφράζω τη λύπη μου για τις όψιμες προσπάθειες ορισμένων συναδέλφων να αρνηθούν τη χορήγηση σύμφωνης γνώμης στις εν λόγω χώρες με πρόφαση διοργανικές αντιπαραθέσεις και διαφωνίες για τον προϋπολογισμό, θέματα τα οποία, ούτως ή άλλως, έχουν πλέον επιλυθεί. Αν και η καθυστέρηση 20 μηνών μεταξύ της σύμφωνης γνώμης μας και της επικείμενης ένταξης την 1η Ιανουαρίου 2007 είναι απαράδεκτα μεγάλη, είναι πολύ αργά πλέον για μια τέτοια συζήτηση και η θέση μας επί του θέματος έπρεπε να είχε καταστεί πιο σαφής νωρίτερα.
<P>
Θεωρώ ενθαρρυντική τη δέσμευση της νέας κυβέρνησης του Προέδρου Basescu στη Ρουμανία ότι η διαφθορά θα αντιμετωπιστεί ως απειλή κατά της εθνικής ασφάλειας και θα διωχθεί επιθετικά. Επιπλέον, υπάρχει η δέσμευση που ανέλαβε ενώπιον της Ολομέλειας ο Επίτροπος Rehn ότι το Κοινοβούλιό μας θα μετέχει πλήρως στην απόφαση για το απίθανο ενδεχόμενο ενεργοποίησης της ρήτρας διασφάλισης για την καθυστέρηση της ένταξης κατά ένα έτος.
<SPEAKER ID="174" LANGUAGE="DE" NAME="Ulmer (PPE-DE )," AFFILIATION="γραπτώς">
<P>
Θεωρούμε ότι θα ήταν σωστή η αναβολή της απόφασης για την ένταξη για μετά την υποβολή της επόμενης έκθεσης προόδου της Επιτροπής. Η αναβολή αυτή θα ήταν ακόμα πιο δικαιολογημένη αφού έχουμε ακόμα 20 μήνες μπροστά μας μέχρι την προβλεπόμενη ημερομηνία ένταξη.
<SPEAKER ID="175" LANGUAGE="DE" NAME="Ebner (PPE-DE )." AFFILIATION="">
<SPEAKER ID="176" LANGUAGE="" NAME="" AFFILIATION="">
<SPEAKER ID="177" LANGUAGE="PT" NAME="Ribeiro e Castro (PPE-DE )," AFFILIATION="γραπτώς">
<P>
Ο σκοπός είναι, ως εκ τούτου, να επιτευχθεί μια δύσκολη ισορροπία μεταξύ, αφενός, της συμμόρφωσης με τα πρότυπα για τις συνθήκες εργασίας και τους χρόνους οδήγησης και ανάπαυσης (στις διετείς εκθέσεις της για την εφαρμογή του κανονισμού 3820/85 (ΕΟΚ), η Επιτροπή παρατήρησε μια σταθερή αύξηση στον αριθμό των παραβιάσεων) και, αφετέρου, την υιοθέτηση εφικτών και ρεαλιστικών μηχανισμών ελέγχου. Ο εισηγητής επεδίωξε τη σύγκλιση με την κοινή θέση του Συμβουλίου, και επομένως εγκρίνω την έκθεση. 
<SPEAKER ID="178" LANGUAGE="" NAME="" AFFILIATION="">
<SPEAKER ID="179" LANGUAGE="PT" NAME="Figueiredo (GUE/NGL )," AFFILIATION="γραπτώς">
<P>
Η οδηγία καλύπτει καθημερινά αντικείμενα, όπως σεσουάρ, πλυντήρια ρούχων και υπολογιστές, που είναι υπεύθυνα για περίπου το 40% των εκπομπών διοξειδίου του άνθρακα στην ατμόσφαιρα. Τα αυτοκίνητα δεν καλύπτονται εδώ, εφόσον υπάρχει ήδη μια ειδική νομοθεσία που τα καλύπτει.
<SPEAKER ID="180" LANGUAGE="PT" NAME="Queiró (PPE-DE )," AFFILIATION="γραπτώς">
<SPEAKER ID="181" LANGUAGE="PT" NAME="Ribeiro e Castro (PPE-DE )," AFFILIATION="γραπτώς">
<SPEAKER ID="182" LANGUAGE="" NAME="" AFFILIATION="">
<SPEAKER ID="183" LANGUAGE="PT" NAME="Queiró (PPE-DE )," AFFILIATION="γραπτώς">
<SPEAKER ID="184" LANGUAGE="PT" NAME="Ribeiro e Castro (PPE-DE )," AFFILIATION="γραπτώς">
<P>
   . Η πρόταση του εισηγητή είναι σύμφωνη προς την αρχική πρόταση του Κοινοβουλίου στην πρώτη ανάγνωση. Σύμφωνα με τις τροπολογίες που κατέθεσε το Κοινοβούλιο, οι εκπομπές από τη ναυσιπλοΐα θα μειώνονταν κατά 80% σε σύγκριση με το έτος 2000, ενώ η θέση του Συμβουλίου θα χρησίμευε μόνο για τη μείωσή τους κατά 10%.
<SPEAKER ID="185" LANGUAGE="" NAME="" AFFILIATION="">
<SPEAKER ID="186" LANGUAGE="PT" NAME="Queiró (PPE-DE )," AFFILIATION="γραπτώς">
<SPEAKER ID="187" LANGUAGE="PT" NAME="Ribeiro e Castro (PPE-DE )," AFFILIATION="γραπτώς">
<P>
Η ΕΕ ανησυχεί για αυτά τα θέματα, που είναι πολύ σημαντικά για τις ζωές των πολιτών της, σύμφωνα με το άρθρο 93 της Συνθήκης ΕΚ.
<SPEAKER ID="188" LANGUAGE="" NAME="" AFFILIATION="">
<SPEAKER ID="189" LANGUAGE="FR" NAME="Martinez (NI )," AFFILIATION="γραπτώς">
<P>
   . – Ο προϋπολογισμός του 2006 ολοκληρώνει τον δημοσιονομικό «προγραμματισμό» 2000-2006. Με ένα ποσό κάτω των 120 δισεκατομμυρίων ευρώ, εξακολουθεί να είναι 20 φορές μικρότερος από τον προϋπολογισμό των Ηνωμένων Πολιτειών της Αμερικής για μια Ευρώπη η οποία επιδιώκει να αποκτήσει σύνταγμα αμερικανικού τύπου, χωρίς να διαθέτει τα μέσα, ούτε καν την επιθυμία, να αλλάξει τη ζωή 450 εκατομμυρίων ανδρών και γυναικών.
<P>
Το 2006, όπως πάντα, η δημοσιονομική φαντασία δεν βρίσκεται ψηλά στην ημερήσια διάταξη των Βρυξελλών. 
<SPEAKER ID="190" LANGUAGE="PT" NAME="Ribeiro e Castro (PPE-DE )," AFFILIATION="γραπτώς">
<P>
   . Ο προϋπολογισμός του 2006 έχει στρατηγική σημασία στο πλαίσιο του στόχου της διατήρησης της δυναμικής ανάπτυξης στην Ευρώπη, διότι είναι ο τελευταίος των τρεχουσών δημοσιονομικών προοπτικών και, ως εκ τούτου, αποτελεί ένα στρατηγικό πλαίσιο εντός του οποίου το Κοινοβούλιο θα προσδιορίσει τις προτεραιότητές του για την περίοδο 2007-2013. Το 2006 έχει οριστεί ως έτος κλειδί όσον αφορά την επίτευξη των στόχων της αποκατάστασης της δυναμικής και αειφόρου ανάπτυξης και την παροχή περισσότερων και καλύτερων θέσεων εργασίας.
<P>
Η Ευρώπη θα αντιμετωπίσει τεράστιες προκλήσεις το 2006. Πέρα από την ανάγκη ικανοποίησης των χρηματοοικονομικών αναγκών μιας Ένωσης 25 κρατών μελών, η ΕΕ πρέπει να εξασφαλίσει ότι οι θεσμικές και πολιτικές προσαρμογές που προκύπτουν από τη νέα Συνταγματική Συνθήκη θα προχωρήσουν όσο το δυνατόν πιο αποτελεσματικά. Οι προκλήσεις αυτές πρέπει, ως εκ τούτου, να υποστηρίζονται από συνεπείς, καλά συντονισμένες και επαρκώς χρηματοδοτούμενες δράσεις, και ο προϋπολογισμός του 2006 πρέπει να διαδραματίσει κεντρικό ρόλο στην επίτευξή τους.
<P>
Οι προκλήσεις τις οποίες ορίζει ο προϋπολογισμός 2005/2006 δεν περιορίζονται, ωστόσο, στην εδραίωση της διεύρυνσης και της νέας Συνθήκης. Η ΕΕ πρέπει επίσης να λάβει αποφάσεις για διάφορες εν εξελίξει διαδικασίες προσχώρησης, να ενισχύσει τον ρόλο της στη διεθνή σκηνή και να δρομολογήσει τα νέα μέτρα για την ανανέωση της στρατηγικής της Λισαβόνας. Για μία ακόμη φορά, οι στόχοι αυτοί απαιτούν τους αναγκαίους πόρους για να υλοποιηθούν και να διατηρηθούν.
<SPEAKER ID="191" LANGUAGE="" NAME="" AFFILIATION="">
<SPEAKER ID="192" LANGUAGE="SV" NAME="Cederschiöld, Fjellner, Hökmark και Ibrisagic (PPE-DE )," AFFILIATION="γραπτώς.">
<SPEAKER ID="193" LANGUAGE="FR" NAME="Lienemann (PSE )," AFFILIATION="γραπτώς">
<P>
   . – Με την ευκαιρία της έκθεσης του κ. Markov, επιθυμώ να διαμαρτυρηθώ για την κατάσταση της ευρωπαϊκής νομοθεσίας, η οποία κατά γενική ομολογία είναι ανεπαρκής (όσον αφορά τόσο τον χρόνο εργασίας όσο και τις συνθήκες εργασίας και αμοιβών), ώστε να διασφαλίζεται με τον αρμόζοντα τρόπο η οδική ασφάλεια για όλους.
<SPEAKER ID="194" LANGUAGE="PT" NAME="Queiró (PPE-DE )," AFFILIATION="γραπτώς">
<SPEAKER ID="195" LANGUAGE="PT" NAME="Ribeiro e Castro (PPE-DE )," AFFILIATION="γραπτώς">
<P>
   . Χαιρετίζω την αναμενόμενη τελική έγκριση της πρότασης, που επιδιώκει να καταργήσει τον κανονισμό (ΕΟΚ) αριθ. 3820/85 και να τον αντικαταστήσει με ένα νέο, με στόχο να διευκρινίσει, να απλοποιήσει και να εκσυγχρονίσει τον σημερινό κανονισμό. Ο γενικός στόχος είναι να αποφευχθούν οι διάφορες μεμονωμένες ερμηνείες, οι οποίες στο παρελθόν οδήγησαν σε νομική δράση. Επιπλέον, οι υποχρεώσεις των εργαζομένων και των εργοδοτών ορίζονται πιο ξεκάθαρα, με πρωταρχικό στόχο να διασφαλιστεί ότι θα μπορούν να εφαρμοστούν πιο αποτελεσματικά.
<SPEAKER ID="196" LANGUAGE="EN" NAME="Titley (PSE )," AFFILIATION="γραπτώς">
<P>
Είχαμε, ωστόσο, επιφυλάξεις ως προς την τροπολογία 11 σχετικά με τη βιομηχανία ταχυμεταφορών.
<SPEAKER ID="197" LANGUAGE="" NAME="" AFFILIATION="">
<SPEAKER ID="198" LANGUAGE="PT" NAME="Figueiredo (GUE/NGL )," AFFILIATION="γραπτώς">
<P>
- Λαμβάνει υπόψη τη συμφωνία του Ευρωπαϊκού Συμβουλίου για τη μεταρρύθμιση του Συμφώνου Σταθερότητας και Ανάπτυξης· θεωρεί ότι πρόκειται για μια έμμεση αποδοχή του γεγονότος ότι το Σύμφωνο Σταθερότητας και Ανάπτυξης του 1997 είχε αρνητικές συνέπειες για την απασχόληση, τις δημόσιες επενδύσεις και την αληθινή σύγκλιση και παρατείνει την αποτελμάτωση της ευρωπαϊκής οικονομίας· θεωρεί, ως εκ τούτου, ότι είναι σημαντικό να ανακληθεί το Σύμφωνο Σταθερότητας και Ανάπτυξης.
<SPEAKER ID="199" LANGUAGE="FR" NAME="Gollnisch (NI )," AFFILIATION="γραπτώς">
<P>
Παρά τις κατευναστικές συζητήσεις, η οδηγία Bolkestein ούτε αναθεωρήθηκε σε βάθος ούτε αποσύρθηκε. Συνεχίζει την κανονική νομοθετική πορεία της, με μια μόνο παραχώρηση: το Συμβούλιο Υπουργών θα προσπαθήσει να βρει μια συναίνεση. Μας κάνουν να πιστεύουμε σε μια μεγάλη διπλωματική νίκη ενώ, ούτε λίγο ούτε πολύ, δεν πρόκειται παρά για την εφαρμογή μιας παλιάς μεθόδου ηλικίας 40 ετών, του «συμβιβασμού του Λουξεμβούργου».
<SPEAKER ID="200" LANGUAGE="EN" NAME="Kirkhope (PPE-DE )," AFFILIATION="γραπτώς">
<P>
   . – Εγώ και οι συνάδελφοί μου των βρετανών Συντηρητικών απείχαμε από αυτή την ψηφοφορία λόγω της έντονης απογοήτευσής μας από τα αποτελέσματα του Ευρωπαϊκού Συμβουλίου της 22ας και 23ης Μαρτίου. Εξακολουθούμε να στηρίζουμε τη δέσμευση του Προέδρου της Επιτροπής για την πραγματοποίηση βασικών οικονομικών μεταρρυθμίσεων στην Ευρώπη, αλλά θεωρούμε ότι οι αποφάσεις των αρχηγών κρατών και κυβερνήσεων κατά το Ευρωπαϊκό Συμβούλιο του Μαρτίου δεν ανταποκρίνονται καθόλου στις προσπάθειές του. Η προσπάθεια αποδυνάμωσης της οδηγίας περί των υπηρεσιών εξαιτίας κοντόφθαλμων πολιτικών συμφερόντων έχει υπονομεύσει το πρόγραμμα μεταρρυθμίσεων και εμποδίζει τις προσπάθειες βελτίωσης της ανταγωνιστικότητας της Ευρώπης. Οι προτεινόμενες αλλαγές στο Σύμφωνο Σταθερότητας και Ανάπτυξης καταδεικνύουν ότι οι πολιτικές παράμετροι υπερισχύουν των οικονομικών, καθιστώντας το Σύμφωνο όλο και λιγότερο αξιόπιστο.
<SPEAKER ID="201" LANGUAGE="FR" NAME="Lang (NI )," AFFILIATION="γραπτώς">
<P>
   . – Αντίθετα με ό,τι ισχυρίζονται στη Γαλλία οι υπέρμαχοι του Ευρωπαϊκού Συντάγματος, ο κ. Σιράκ δεν πέτυχε, στις 23 Μαρτίου στις Βρυξέλλες, την απόσυρση της οδηγίας Bolkestein. Η οδηγία δεν θα αποσυρθεί, δηλώνει στα επίσημα πρακτικά του το Ευρωπαϊκό Συμβούλιο, διευκρινίζοντας μάλιστα ότι θα πρέπει να παραμείνει στην ευρωπαϊκή ατζέντα δεδομένου ότι η στρατηγική της ανάπτυξης, της απασχόλησης και της ανταγωνιστικότητας συνεπάγεται το άνοιγμα του τομέα της αγοράς των υπηρεσιών.
<P>
Ωστόσο, αυτό το ψεύδος δεν είναι το πρώτο που προφέρουν οι υποκριτές του στρατοπέδου του ναι. Ο ίδιος ο κ. Bolkestein υπήρξε σαφής: έως σήμερα, ούτε ο κ. Σιράκ ούτε ο κ. Raffarin είχαν διατυπώσει την παραμικρή επιφύλαξη για την οδηγία του, η οποία εγκρίθηκε από τους γάλλους Επιτρόπους, τον σοσιαλιστή Pascal Lamy και τον σιρακικό Michel Barnier. Και υπάρχει εξήγηση γι’ αυτό: ο κ. Bolkestein απλώς εκτέλεσε μια απόφαση η οποία ελήφθη το 2000 κατά τη διάρκεια της συνόδου κορυφής της Λισαβόνας, όπου η Γαλλία εκπροσωπείτο από τους κκ. Σιράκ και Jospin.
<P>
Όμως αυτή η οδηγία είναι μόνο ένα δείγμα αυτού που μας περιμένει αν εγκριθεί το Ευρωπαϊκό Σύνταγμα. Τα άρθρα 144, 145 και 148 του κειμένου είναι σαφή. Σας άρεσε η οδηγία Bolkestein; Θα λατρέψετε το Ευρωπαϊκό Σύνταγμα.
<P>
Ψηφίζοντας όχι στις 29 Μαΐου, οι Γάλλοι θα υπερασπιστούν τις θέσεις εργασίας και τα κοινωνικά δικαιώματά τους. 
<SPEAKER ID="202" LANGUAGE="FR" NAME="Lulling (PPE-DE )," AFFILIATION="γραπτώς">
<SPEAKER ID="203" LANGUAGE="DE" NAME="Mann, Thomas (PPE-DE )," AFFILIATION="γραπτώς">
<P>
   . Ενέκρινα το ψήφισμα για τη σύνοδο κορυφής του Συμβουλίου που έγινε τον Μάρτιο. Ενόψει της ισχνής ανάπτυξης της τάξεως του 1,7% και ενός ποσοστού απασχόλησης 63% αντί για 70%, ήταν επειγόντως απαραίτητο να αποκτήσει η διαδικασία της Λισαβόνας νέες προτεραιότητες.
<P>
Η επικέντρωση στην ανάπτυξη και την απασχόληση βοηθά κυρίως τις ΜΜΕ που προσφέρουν το 80% των θέσεων εργασίας και το 70% των θέσεων κατάρτισης. Η κατηγορία του «νεοφιλελευθερισμού» δεν είναι σωστή αφού το ζητούμενο δεν είναι η μείωση των ελαχίστων προδιαγραφών αλλά περισσότερες και καλύτερες θέσεις εργασίας. Σκοπός είναι να σταθεροποιηθεί το ευρωπαϊκό κοινωνικό πρότυπο με επενδύσεις στο ανθρώπινο κεφάλαιο, σύγχρονη κοινωνική προστασία και μεγαλύτερη συμμετοχή των κοινωνικών εταίρων.
<SPEAKER ID="204" LANGUAGE="" NAME="Παφίλης (GUE/NGL )," AFFILIATION="γραπτώς">
<SPEAKER ID="205" LANGUAGE="PT" NAME="Queiró (PPE-DE )," AFFILIATION="γραπτώς">
<P>
   . Αν και ψήφισα υπέρ αυτού του ψηφίσματος, πρέπει να πω ότι είμαι λίγο απογοητευμένος από τα συμπεράσματα του Ευρωπαϊκού Συμβουλίου της 22ας και 23ης Μαρτίου 2005.
<SPEAKER ID="206" LANGUAGE="PT" NAME="Ribeiro e Castro (PPE-DE )," AFFILIATION="γραπτώς">
<SPEAKER ID="207" LANGUAGE="" NAME="" AFFILIATION="(Η συνεδρίαση διακόπτεται στις 14.00 και συνεχίζεται στις 15.05)">
<SPEAKER ID="208" LANGUAGE="" NAME="" AFFILIATION="Αντιπροέδρου">
<SPEAKER ID="209" LANGUAGE="" NAME="Πρόεδρος." AFFILIATION="">
<SPEAKER ID="210" LANGUAGE="FR" NAME="Schmit," AFFILIATION="Προεδρεύων του Συμβουλίου">
<P>
Το μέλλον αυτής της περιοχής βρίσκεται στην Ευρωπαϊκή Ένωση. Στη Σύνοδο Κορυφής της Θεσσαλονίκης, της 21ης Ιουνίου 2003, υπογραμμίστηκε με σαφήνεια ο ευρωπαϊκός προσανατολισμός των Δυτικών Βαλκανίων. Αν και η δέσμευση της Ευρωπαϊκής Ένωσης υπέρ των Δυτικών Βαλκανίων είναι απαρασάλευτη, εναπόκειται στις χώρες της περιοχής να την αξιοποιήσουν. Οι εμπλεκόμενες χώρες πρέπει να καταδείξουν, μέσω συγκεκριμένων πολιτικών και ενεργειών, τη βούλησή τους και την ικανότητά τους να καταστούν, εν ευθέτω χρόνω, υποψήφιες προς ένταξη στην Ευρωπαϊκή Ένωση, ενόψει της ένταξής τους όταν ωριμάσει ο καιρός. Η ΕΕ θα συνεχίσει να τις στηρίζει ενεργά στις προσπάθειές τους για πολιτικές και θεσμικές μεταρρυθμίσεις. Αυτό απαιτεί αναμφίβολα επιμονή και σταθερή δέσμευση αμφοτέρων των πλευρών, δεδομένου ότι οι προκλήσεις που έχουμε να αντιμετωπίσουμε είναι σημαντικές.
<P>
Κάθε χρόνο, το Συμβούλιο προβαίνει σε μια εξέταση της προόδου που σημειώνουν οι χώρες οι οποίες μετέχουν στη διαδικασία σταθεροποίησης και σύνδεσης, καθώς και των εκκρεμών προβλημάτων, με βάση ετήσιες εκθέσεις της Επιτροπής Αυτή η εξέταση αποτελεί σημαντική άσκηση, που μας υπενθυμίζει ότι τα Δυτικά Βαλκάνια προοδεύουν στην πορεία τους προς την Ευρωπαϊκή Ένωση. Όπως αποφασίστηκε στη Σύνοδο Κορυφής της Θεσσαλονίκης, η Ευρωπαϊκή Ένωση συνήψε για πρώτη φορά το 2004 ευρωπαϊκές εταιρικές σχέσεις με τις χώρες της περιοχής. Υποβλήθηκαν από την Επιτροπή ταυτόχρονα με τις εκθέσεις για τις εταιρικές σχέσεις και τη διαδικασία σταθεροποίησης και σύνδεσης. Αυτές οι εταιρικές σχέσεις, που εμπνέονται από τις εταιρικές σχέσεις για την προσχώρηση των υποψηφίων χωρών, χρησιμεύουν ως εξατομικευμένοι οδικοί χάρτες, προσαρμοσμένοι στην ειδική κατάσταση κάθε χώρας. Επισημαίνουν τις ακριβείς δράσεις που πρέπει να αναληφθούν κατά προτεραιότητα. Η Επιτροπή και το Συμβούλιο παρακολουθούν την πρόοδο υλοποίησης αυτών των εταιρικών σχέσεων.
<P>
Στη διάρκεια της τελευταίας ανασκόπησης της διαδικασίας σταθεροποίησης και σύνδεσης, τον Μάιο του 2004, το Συμβούλιο εξέφρασε την ικανοποίησή του για την πρόοδο που σημειώθηκε στην περιοχή. Διαπίστωσε μια βιώσιμη σταθεροποίηση της κατάστασης σε θέματα ασφάλειας. Ωστόσο, παρά τις επιτυχίες που καταγράφηκαν στη διάρκεια των τελευταίων ετών, το ενδεχόμενο της παρέκκλισης, της βίας, της αμφισβήτησης των θεμελιωδών αξιών στις οποίες ερείδεται η ευρωπαϊκή οικοδόμηση δυστυχώς δεν μπορεί να αποκλειστεί οριστικά. Για αυτό και πρέπει να παραμείνουμε ιδιαίτερα προσεκτικοί και να είμαστε σε εγρήγορση ενόψει ενδεχόμενων εξελίξεων. Η ειρήνη και η σταθερότητα δεν πρέπει να θεωρούνται δεδομένες σε αυτή την περιοχή. Η κληρονομιά ενός σκοτεινού παρελθόντος, όταν ένας καταστροφικός εθνικισμός έσπειρε τον όλεθρο, δεν έχει εξαφανιστεί πλήρως.
<P>
Το 2005 θα είναι, για την περιοχή, το έτος που θα προσφέρει σημαντικές ευκαιρίες. Έτσι, το Συμβούλιο θα παρακολουθήσει στενά την αδιάλειπτη υλοποίηση της συμφωνίας πλαίσιο της Οχρίδας στην Πρώην Γιουγκοσλαβική Δημοκρατία της Μακεδονίας, χώρας που υπέβαλε την υποψηφιότητά της για ένταξη στην Ευρωπαϊκή Ένωση. Οι πολιτικές εξελίξεις στην Αλβανία, ιδίως ενόψει των βουλευτικών εκλογών που προγραμματίζονται για το καλοκαίρι, απαιτούν την αμέριστη προσοχή μας.
<P>
Όσον αφορά τη Σερβία-Μαυροβούνιο και τη Βοσνία-Ερζεγοβίνη, το Συμβούλιο θα αποφανθεί εντός του τρέχοντος εξαμήνου, μεταξύ άλλων, για τη δυνατότητα διαπραγμάτευσης συμφωνίας σταθεροποίησης και σύνδεσης. Οι διαπραγματεύσεις για μια τέτοια συμφωνία με την Αλβανία συνεχίζονται. Αργότερα, εντός του έτους, το Συμβούλιο θα πρέπει να εξετάσει, με βάση τη γνώμη της Επιτροπής, την αίτηση ένταξης της Πρώην Γιουγκοσλαβικής Δημοκρατίας της Μακεδονίας. Για το Κοσσυφοπέδιο, η ενδιάμεση αναθεώρηση του 2005 θα παράσχει μια πρώτη ευκαιρία αξιολόγησης της πραγματοποιούμενης προόδου όσον αφορά την αποτελεσματική τήρηση των κανόνων του ΟΗΕ. Από τη θετική έκβαση αυτής της αξιολόγησης θα εξαρτηθεί η πρόοδος μιας διαδικασίας με στόχο τον καθορισμό, στο πλαίσιο του διαλόγου και της συνεργασίας με όλα τα εμπλεκόμενα μέρη, του μελλοντικού καθεστώτος του Κοσσυφοπεδίου. Τέλος, όσον αφορά την Κροατία, η διακυβερνητική διάσκεψη για τις ενταξιακές διαπραγματεύσεις θα συγκληθεί κατόπιν κοινής συμφωνίας αμέσως μόλις το Συμβούλιο –ευελπιστώ ότι αυτό θα συμβεί λίαν προσεχώς– διαπιστώσει ότι η Κροατία συνεργάζεται πλήρως με το Δικαστήριο της Χάγης.
<P>
Η περιφερειακή συνεργασία, που ενθαρρύνει την οικονομική ολοκλήρωση της περιοχής, είναι σημαντικό μέσο για την προώθηση της συμφιλίωσης, την ενθάρρυνση των μεταρρυθμίσεων και κυρίως τη βελτίωση της οικονομικής και κοινωνικής κατάστασης σε αυτή την περιοχή. Η ενδημική ανεργία, που αγγίζει πρωτοφανή επίπεδα και οφείλεται στην ανεπάρκεια των ιδιωτικών επενδύσεων, χαρακτηρίζει ορισμένα τμήματα των Δυτικών Βαλκανίων. Αυτός είναι ένας από τους βασικούς παράγοντες πολιτικής αλλά και κοινωνικής αστάθειας. Κατά συνέπεια, το Συμβούλιο προσδίδει ιδιαίτερη σημασία στην προώθηση της περιφερειακής συνεργασίας, που αποτελεί καίριας σημασίας πτυχή της εταιρικής σχέσης σταθεροποίησης και σύνδεσης. Αξιολογώντας αυτή τη διαδικασία, τον Μάιο του 2004, το Συμβούλιο εξέφρασε τη χαρά του για τις αισθητές βελτιώσεις, που διαπίστωσε σε θέματα περιφερειακής συνεργασίας, ιδίως στους τομείς των υποδομών, του εμπορίου και της ενέργειας.
<P>
Από πλευράς Επιτροπής, υλοποιούνται προγράμματα βοήθειας στους τομείς που αναφέρονται στην ερώτηση στο πλαίσιο του προγράμματος CARDS και, ιδίως όσον αφορά την Κροατία, βάσει των προενταξιακών μέσων που, εν προκειμένω, έχουν ιδιαίτερη σημασία. Έτσι, ο στόχος του κανονισμού CARDS είναι, μεταξύ άλλων, η υλοποίηση των σχεδίων ανασυγκρότησης, η παροχή βοήθειας για την επιστροφή των προσφύγων και τη σταθεροποίηση της περιοχής, αλλά και για την ενθάρρυνση της περιφερειακής συνεργασίας. Στην παρούσα φάση, διεξάγονται συζητήσεις στο Συμβούλιο σχετικά με το νέο χρηματοδοτικό μέσο προενταξιακής ενίσχυσης, που προτείνει η Επιτροπή. Μετά το 2007, αυτό θα καταστεί το πλαίσιο της βοήθειας της Ευρωπαϊκής Ένωσης προς τις υποψήφιες προς ένταξη χώρες και προς τις δυνητικά υποψήφιες, στις οποίες περιλαμβάνονται τα Δυτικά Βαλκάνια. 
<SPEAKER ID="211" LANGUAGE="EN" NAME="Rehn," AFFILIATION="μέλος της Επιτροπής">
<P>
   . – Κύριε Πρόεδρε, ευχαριστώ το Κοινοβούλιο και τον εισηγητή, κ. Samuelsen, για το διορατικό ψήφισμα σχετικά με τα Δυτικά Βαλκάνια και για το ιδιαίτερο ενδιαφέρον του Κοινοβουλίου και της Επιτροπής Εξωτερικών Υποθέσεων για την περιοχή. Επί του παρόντος, οι περισσότερες από τις χώρες των Δυτικών Βαλκανίων σημειώνουν σημαντική πρόοδο στις σχέσεις τους με την ΕΕ. Εντούτοις, υπάρχουν ακόμη πολλά θέματα τα οποία πρέπει να αντιμετωπιστούν, ενώ η πρόοδος αυτή πρέπει να εμπεδωθεί και να ενισχυθεί.
<P>
Τα έτη 2005 και 2006 θα είναι κρίσιμα για τα Δυτικά Βαλκάνια σε σχέση με την Ευρωπαϊκή Ένωση. Βρισκόμαστε σε ένα πραγματικό σταυροδρόμι. Πρέπει να ξεπεράσουμε ορισμένα βραχυπρόθεσμα ζητήματα για να μπορέσουμε να εστιάσουμε την προσοχή μας στη μακροπρόθεσμη οικονομική και κοινωνική ανάπτυξη. Τα πλέον κρίσιμα ζητήματα άμεσου ενδιαφέροντος αφορούν την ολοκλήρωση του έργου του Διεθνούς Ποινικού Δικαστηρίου για την πρώην Γιουγκοσλαβία και τη διευθέτηση του μελλοντικού καθεστώτος του Κοσσυφοπεδίου.
<P>
Ως πρώην μέλος του Ευρωπαϊκού Κοινοβουλίου, ήμουν πάντα υπερήφανος για τις αξιόλογες επιδόσεις αυτού του Σώματος στην προάσπιση του σεβασμού των ανθρωπίνων δικαιωμάτων και συναφών διεθνών υποχρεώσεων, καθώς και στην υποστήριξη του πολυμερούς συστήματος των Ηνωμένων Εθνών. Γι’ αυτό και χαιρετίζω ιδιαιτέρως τις απόψεις που προβάλλει το Κοινοβούλιο στις παραγράφους 37 και 46, στις οποίες δίνεται έμφαση στην πλήρη συνεργασία με το Διεθνές Ποινικό Δικαστήριο για την πρώην Γιουγκοσλαβία, το δικαστήριο της Χάγης. Αυτή η προάσπιση των ανθρωπίνων δικαιωμάτων, του κράτους δικαίου και της πολυμέρειας στη βάση των Ηνωμένων Εθνών είναι ο λόγος για τον οποίο η Ευρωπαϊκή Ένωση έχει καταστήσει τη συνεργασία με το Διεθνές Ποινικό Δικαστήριο για την πρώην Γιουγκοσλαβία προϋπόθεση για τις σχέσεις της με τις χώρες της περιοχής. Το προσεχές φθινόπωρο, πιθανώς τον Νοέμβριο, η Επιτροπή θα παρουσιάσει τη δέσμη για τη διεύρυνση και θα εκθέσει λεπτομερέστερα την πρόοδο που θα έχουν σημειώσει οι χώρες της περιοχής.
<P>
Επιτρέψτε μου τώρα να περιγράψω, επί τη ευκαιρία, τη σημερινή κατάσταση στις εν λόγω χώρες. Όσον αφορά την Αλβανία, συμμερίζομαι την ανησυχία που εκφράζει το Κοινοβούλιο στο ψήφισμά του σχετικά με το πολιτικό κλίμα, ιδίως ενόψει των κοινοβουλευτικών εκλογών του καλοκαιριού. Προσφάτως έστειλα επιστολή στον πρωθυπουργό Nano, υπογραμμίζοντάς του ότι η Επιτροπή θα είναι σε θέση να προτείνει την ολοκλήρωση των διαπραγματεύσεων για τη συνθήκη σταθεροποίησης και σύνδεσης μόνον εφόσον οι κοινοβουλευτικές εκλογές εφέτος το καλοκαίρι διεξαχθούν σύμφωνα με τα διεθνή πρότυπα. Πρέπει επίσης να υπάρξουν πρακτικά επιτεύγματα ως προς την καταπολέμηση της διαφθοράς και του οργανωμένου εγκλήματος.
<P>
Η Βοσνία-Ερζεγοβίνη εργάζεται έντονα στο πλαίσιο των προτεραιοτήτων που περιγράψαμε στην έκθεση σκοπιμότητας στα τέλη του 2003. Εφόσον η εν λόγω χώρα επιτύχει σημαντική πρόοδο στο σύνολο των τομέων προτεραιότητας, μπορούμε να συστήσουμε την έναρξη διαπραγματεύσεων για τη συμφωνία σταθεροποίησης και σύνδεσης. Ευελπιστώ ότι θα είμαι σε θέση να το πράξω τον επόμενο μήνα.
<P>
Με απογοήτευσε το γεγονός ότι η Κροατία δεν μπόρεσε να εγγυηθεί την πλήρη συνεργασία της με το Διεθνές Ποινικό Δικαστήριο για την πρώην Γιουγκοσλαβία έως τα μέσα Μαρτίου. Όπως γνωρίζετε, τον Δεκέμβριο το Ευρωπαϊκό Συμβούλιο αποφάσισε ότι οι ενταξιακές διαπραγματεύσεις θα μπορούσαν να ξεκινήσουν στις 17 Μαρτίου μόνον εφόσον διαπιστωνόταν η πλήρης συνεργασία με το δικαστήριο της Χάγης.
<P>
Επιτρέψτε μου τώρα να αναφερθώ στην πρώην Γιουγκοσλαβική Δημοκρατία της Μακεδονίας. Ο Πρόεδρος Barroso και εγώ συναντηθήκαμε με τον πρωθυπουργό Bučkovski τον Φεβρουάριο, όταν παρέδωσε τις απαντήσεις της χώρας του στο ερωτηματολόγιο της Επιτροπής. Οι υπηρεσίες μου αναλύουν επί του παρόντος τις 13 000 σελίδες –45 κιλά– των απαντήσεων.
<P>
Το Κοσσυφοπέδιο θα βρεθεί στο επίκεντρο του ενδιαφέροντος τους προσεχείς μήνες, καθόσον στα μέσα του 2005 θα έχει εκπονηθεί η έκθεση σχετικά με τα πρότυπα, η οποία πιθανώς θα ακολουθηθεί από συζητήσεις για το μελλοντικό καθεστώς του Κοσσυφοπεδίου.
<P>
Πρόκειται λοιπόν για μια σημαντική πρόκληση για τις χώρες της περιοχής και για την Ευρωπαϊκή Ένωση. Είναι δύσκολη πρόκληση, όμως έχω την πεποίθηση ότι βρισκόμαστε στον σωστό δρόμο. Όσο λιγότερο υποχρεωνόμαστε να εστιάζουμε την προσοχή μας στη σταθερότητα και την ασφάλεια, τόσο περισσότερο μπορούμε να διοχετεύσουμε τους πόρους μας στην οικονομική και κοινωνική ανάπτυξη, στην οποία ορθώς δίνεται έμφαση στην έκθεση του κ. Samuelsen. 
<SPEAKER ID="212" LANGUAGE="DE" NAME="Pack," AFFILIATION="εξ ονόματος της Ομάδας PPE-DE">
<P>
   . – Κύριε Πρόεδρε, κυρίες και κύριοι, η Νοτιοανατολική Ευρώπη θα έπρεπε να είναι το επίκεντρο της εξωτερικής πολιτικής της Ευρωπαϊκής Ένωσης και η ΕΕ θα έπρεπε να ολοκληρώσει με συνεπή μέτρα αυτά που άρχισε στα μέσα της δεκαετίας του 90. Όμως μέχρι τώρα δεν υπήρξαν αρκετά τέτοια μέτρα. Η έκθεση αυτή θα έπρεπε βασικά να χρησιμοποιηθεί για να ασκήσουμε κάποια πίεση στο Συμβούλιο και την Επιτροπή και σήμερα ακούσαμε ότι αυτός ο τρόπος δράσης είχε επιτυχία, τουλάχιστον σε αυτή τη φάση. Προ ολίγου άκουσα με χαρά τον κ. Επίτροπο να λέει πως η Επιτροπή σκοπεύει επιτέλους να παρουσιάσει ανακοίνωση για το Κοσσυφοπέδιο και ο κ. Schmit είπε επίσης ότι το Συμβούλιο θα προσπαθήσει να διασφαλίσει ότι το αυξημένο ενδιαφέρον για την περιοχή αυτή θα ενισχυθεί με πράξεις.
<P>
Πρέπει όμως ταυτόχρονα να αναρωτηθούμε επίσης τι κάνουν οι ίδιες οι χώρες. Και οι δύο προηγούμενοι ομιλητές είπαν άλλωστε ότι η Αλβανία πρέπει να διεξαγάγει επιτέλους σωστά τις επικείμενες εκλογές και να μην επέμβει κατά κανένα τρόπο στα αποτελέσματα. Η κυβέρνηση της χώρας θα πρέπει να πάρει επιτέλους στα σοβαρά το θέμα της διακυβέρνησης, να καταπολεμήσει τη διαφθορά και να εφαρμόσει τους νόμους. Όλοι γνωρίζουμε ότι η Μακεδονία πρέπει να συνεχίσει τη διαδικασία Aarhus για να μπορεί να αισθανθούν οι Αλβανοί, που αποτελούν το 25% του συνολικού πληθυσμού, ως ισότιμοι πολίτες. Μόνο τότε θα γίνει η Μακεδονία ένας παράγων σταθερότητας στην περιοχή.
<SPEAKER ID="213" LANGUAGE="DE" NAME="Swoboda," AFFILIATION="εξ ονόματος της Ομάδας PSE">
<P>
Τώρα, ειδικά μετά από τις αποφάσεις που λάβαμε σήμερα, πρέπει να επικεντρωθούμε σταθερά στην περιοχή αυτήν και ευχαριστώ το Συμβούλιο που βρήκε μια λύση για να βοηθήσει την Κροατία, η οποία συμπεριλαμβάνει και τη στενή παρακολούθηση όσων επιχειρεί η Κροατία για να φέρει τον Gotovina στη Χάγη. Ελπίζω ότι η λύση αυτή θα υιοθετηθεί σύντομα και από τις δύο πλευρές, έτσι ώστε να μπορέσουμε σύντομα να αρχίσουμε διαπραγματεύσεις με την Κροατία. Η χώρα αυτή σημείωσε μεγάλη πρόοδο με τις προηγούμενες κυβερνήσεις και υπάρχει πραγματικά η δυνατότητα να λειτουργήσει η σημερινή κυβέρνηση ως ένας φωτοδότης ή μια κινητήρια δύναμη –όποια έκφραση σας αρέσει καλύτερα– για την υπόλοιπη περιοχή. Ως εκ τούτου, η όποια συμφωνία με την Κροατία δεν κατευθύνεται εναντίον της Σερβίας ή κάποιας άλλης χώρας αλλά έχει ως στόχο να ωφελήσει ολόκληρη την περιοχή.
<P>
Φυσικά, προφανώς όλοι θα χαιρόμασταν αν η Σερβία, το Μαυροβούνιο και το Κοσσυφοπέδιο συναποτελούσαν μια χώρα σε συνθήκες πλήρους αρμονίας. Όμως, μετά από όλα όσα συνέβησαν, ιδίως σε σχέση με το Κοσσυφοπέδιο, κάτι τέτοιο είναι πολύ απίθανο. Ως εκ τούτου, θεωρώ σωστό να βρεθούν τρόποι για να επιτευχθεί η αυτονομία αυτών των χωρών –τουλάχιστον του Κοσσυφοπεδίου– ενώ θα διατηρηθούν παρ’ όλα αυτά οι υφιστάμενοι ιστορικοί και εθνοτικοί δεσμοί. Ανεξάρτητα αν αυτό θα γίνει βάσει του προτύπου της κοινότητας ανεξαρτήτων κρατών ή κάποιας άλλης μορφής συνεργασίας, ζητώ από το Συμβούλιο και την Επιτροπή να δείξουν όσο περισσότερη φαντασία μπορούν καθώς θα ασχολούνται με το θέμα αυτό, γιατί είναι σημαντικό να καταλήξουμε σε μια σοβαρή λύση για τη Σερβία και το Μαυροβούνιο, αλλά και για το πρόβλημα του Κοσσυφοπεδίου, πριν από το τέλος του 2006. Αν υποβάλετε καλές προτάσεις, μπορώ να σας διαβεβαιώσω ότι θα έχετε το Ευρωπαϊκό Κοινοβούλιο στο πλευρό σας. 
<SPEAKER ID="214" LANGUAGE="DA" NAME="Samuelsen," AFFILIATION="εξ ονόματος της Ομάδας ALDE.">
<P>
Είμαστε στο ξεκίνημα μιας συναρπαστικής χρονιάς. Θα είναι μια χρονιά στην οποία θα καταλήξουμε –και ελπίζουμε ότι αυτό θα γίνει το συντομότερο δυνατό– σε έναν θετικό διακανονισμό όσον αφορά την Κροατία. Θα είναι επίσης αναμφίβολα το έτος στο οποίο μπορούμε να έρθουμε πιο κοντά στην επίλυση του προβλήματος σχετικά με την ονομασία της FYROM, ή Μακεδονίας, και ελπίζουμε επίσης ότι θα είναι μια χρονιά στην οποία μπορούμε να έρθουμε πιο κοντά όσον αφορά την επίλυση του θέματος του μελλοντικού καθεστώτος του Κοσσυφοπεδίου.
<SPEAKER ID="215" LANGUAGE="NL" NAME="Lagendijk," AFFILIATION="εξ ονόματος της Ομάδας Verts/ALE">
<P>
   . – Τονίστηκε από διάφορους ομιλητές σε αυτή τη συζήτηση καθώς και στις διάφορες εκθέσεις της Επιτροπής και του Συμβουλίου. Οι χώρες των Δυτικών Βαλκανίων είναι μελλοντικά μέλη της Ευρωπαϊκής Ένωσης, αλλά στο σημερινό κοινωνικό περιβάλλον αυτό λέγεται ευκολότερα απ’ ό,τι γίνεται. Το ακούσαμε στη συζήτηση σήμερα το πρωί σχετικά με τη Ρουμανία και ο κ. Swoboda αναφέρθηκε σε αυτό: υπάρχει κάποια κούραση από τη διεύρυνση. Φοβάμαι πολύ ότι αυτή η κούραση από τη διεύρυνση θα έχει συγκεκριμένα επιπτώσεις στη βαλκανική πολιτική μας. Παραμένω πεπεισμένος ότι –όσο λίγο δημοφιλής και αν είναι και το τονίζω εδώ ακόμη μια φορά– η Ευρωπαϊκή Ένωση χρειάζεται μια βαλκανική στρατηγική. Χθες η Διεθνής Επιτροπή για τα Βαλκάνια, στα μέλη της οποίας συγκαταλέγονται πολλοί ενδιαφέροντες άνθρωποι και πολλοί εμπειρογνώμονες, δημοσίευσε μια έκθεση. Παραθέτω από αυτή την έκθεση ένα χωρίο που αφορά τα Δυτικά Βαλκάνια. «Οι πόλεμοι μπορεί να τελειώνουν, αλλά η μυρωδιά της βίας υπάρχει ακόμη στην ατμόσφαιρα». Αν ταξιδέψετε στα Βαλκάνια, σε οποιαδήποτε χώρα τους, θα δείτε ότι είναι η κατάσταση και αυτό σημαίνει ότι η ΕΕ απλά δεν είναι σε θέση να σκεφτεί ότι αυτό δεν μας βολεύει ιδιαίτερα αυτή τη στιγμή, ας αφήσουμε ήσυχες αυτές τις χώρες προς το παρόν. Σε αυτή τη νέα στρατηγική, σε αυτή τη στρατηγική για τα Βαλκάνια που αποσκοπεί στην ένταξη, δύο παράγοντες είναι σημαντικοί.
<SPEAKER ID="216" LANGUAGE="NL" NAME="Meijer," AFFILIATION="εξ ονόματος της Ομάδας GUE/NGL">
<P>
   . – Στη δεκαετία του 1990 πιστεύαμε ότι μπορούσαμε να λύσουμε τα προβλήματα στην πρώην Γιουγκοσλαβία δημιουργώντας προτεκτοράτα, αποστέλλοντας εξωτερικούς διοικητές και στρατιώτες εκεί και αναγκάζοντας τους πρόσφυγες να επιστρέψουν σε περιοχές όπου υπήρχε τώρα μια διαφορετική εθνική μειονότητα. Αυτό το αμερικανικό μοντέλο οδηγεί στην αποτελμάτωση. Υποβιβάζει τους ανθρώπους που ζουν εκεί στο ρόλο των ανήλικων. Θα καθίσουν και θα περιμένουν πότε θα φύγουν αυτοί οι ξένοι που παρεμβαίνουν στα εσωτερικά τους. Η εναλλακτική σε αυτή την αποτελμάτωση είναι να αναζητήσουμε έναν ειρηνικό, δημοκρατικό τρόπο από κάτω προς τα πάνω λαμβάνοντας σοβαρά υπόψη το πώς βλέπουν το μέλλον τους και πώς επιθυμούν να ονομάζονται οι άνθρωποι στο Κοσσυφοπέδιο, το Μαυροβούνιο, οι ξεχωριστές οντότητες στη Βοσνία ή στις δύο μεγάλες γλωσσικές ζώνες της ίδιας της Μακεδονίας για παράδειγμα. Τα κράτη και οι πληθυσμιακές ομάδες που ήταν αντιμέτωπες τη δεκαετία του 1990 εξακολουθούν να απορρίπτουν την κυριαρχία από τους γείτονές τους αλλά δεν θέλουν να συνεργάζονται με ανοικτά σύνορα. Ένα έγκαιρο ξεκίνημα των διαπραγματεύσεων για την ένταξη στην Ευρωπαϊκή Ένωση, ξεκινώντας από την Κροατία και τη Μακεδονία, μπορεί να συμβάλει σε αυτό. Η Ευρώπη πρέπει τώρα χωρία καμία προκατάληψη να επιδιώξει αληθινές λύσεις μαζί με όλους τους εμπλεκόμενους. 
<SPEAKER ID="217" LANGUAGE="NL" NAME="Belder," AFFILIATION="εξ ονόματος της Ομάδας IND/DEM">
<P>
   . – Κύριε Πρόεδρε, η Βοσνία-Ερζεγοβίνη είναι μια ωρολογιακή βόμβα που περιμένει να εκραγεί! Αυτά είναι ακριβώς τα λόγια της EUFOR, της στρατιωτικής αποστολής της Ευρωπαϊκής Ένωσης στη χώρα αυτή. Σχεδόν δέκα χρόνια μετά το Ντέιτον τα πρώην εμπόλεμα μέρη συνεχίζουν αδιάπτωτο τον εθνικό αγώνα τους στην πολιτική αρένα. Η εικόνα που σχημάτισε η αντιπροσωπεία αυτού του Κοινοβουλίου για τη σημερινή κατάσταση στη Βοσνία-Ερζεγοβίνη, στο Σεράγεβο και το Μόσταρ την περασμένη εβδομάδα δεν είναι καθόλου καθησυχαστική, αλλά ήταν σίγουρα ρεαλιστική. Αυτό υπογραμμίζει ακόμη μια φορά τη χρησιμότητα της αποστολής EUFOR σε τοπικό επίπεδο.
<P>
Μπορεί να περιμένετε μια διαλλακτική συνεισφορά από τις θρησκευτικές κοινότητες στη Βοσνία και Ερζεγοβίνη. Οι εκπρόσωποι του Συμβουλίου, της Επιτροπής και της EUFOR ανέφεραν αντίθετα. Θα ήθελα να προτρέψω το Συμβούλιο και την Επιτροπή να συνεχίσει να θυμίζει στις εκκλησιαστικές αρχές και στη τη μεγάλη τους ευθύνη σχετικά με αυτό. Η πρόσφατη σύλληψη των Βοσνίων στην Τσετσενία είναι ένα δυσοίωνο σημάδι. Καταδεικνύει τον κίνδυνο του θρησκευτικού εξτρεμισμού στον οποίο οι πηγές της EUFOR επέστησαν την προσοχή μας.
<P>
Ένα συγκινητικό μέρος της επίσκεψης της ad hoc αντιπροσωπείας στο Σεράγεβο ήταν η επιθεώρηση των ναρκοπεδίων. Συμβούλιο και Επιτροπή, μόνο η εκκαθάριση αυτών των πεδίων θανάτου μπορεί να φέρει τη μετάβαση σε μια πιθανή ειρηνική συνύπαρξη. Οπότε, σας παρακαλώ, επενδύστε περισσότερο στο μέλλον της Βοσνίας-Ερζεγοβίνης με αυτόν τον τρόπο! 
<SPEAKER ID="218" LANGUAGE="EN" NAME="Aylward," AFFILIATION="εξ ονόματος της Ομάδας UEN">
<SPEAKER ID="219" LANGUAGE="" NAME="Παπαστάμκος (PPE-DE )." AFFILIATION="">
<P>
Τέλος, την τροπολογία του κ. Samuelsen και άλλες συναφείς τροπολογίες για το όνομα της ΠΓΔΜ (FYROM) τις θεωρώ απαράδεκτες για τους λόγους που αναφέρονται στην κοινή δήλωση της κοινοβουλευτικής ομάδας της Νέας Δημοκρατίας, η οποία έχει κοινοποιηθεί σε όλα τα μέλη του Ευρωπαϊκού Κοινοβουλίου. Ως ελάχιστη ένδειξη θεσμικής και πολιτικής ευθύνης, θεωρώ ότι τα μέλη του Ευρωπαϊκού Κοινοβουλίου και των υπόλοιπων οργάνων της Ευρωπαϊκής Ένωσης θα πρέπει να χρησιμοποιούν τις επίσημες ονομασίες, τις ονομασίες των Ηνωμένων Εθνών, όπως πράγματι έπραξε ο Επίτροπος, κ. Rehn. 
<SPEAKER ID="220" LANGUAGE="" NAME="Μπεγλίτης (PSE )." AFFILIATION="">
<P>
Η Ελλάδα πέτυχε να αφομοιώσει τα διδάγματα της πρόσφατης ιστορίας των συγκρούσεων στα Βαλκάνια και να αναδειχθεί με πρωτοβουλίες ειρήνης και συνεργασίας σε σταθεροποιητικό παράγοντα. Είναι η πρώτη ευρωπαϊκή χώρα σε επενδύσεις στην Πρώην Γιουγκοσλαβική Δημοκρατία της Μακεδονίας, οι οποίες έχουν δημιουργήσει πάνω από 20 000 θέσεις εργασίας. Έχει επιδείξει έμπρακτα υπευθυνότητα, ρεαλισμό και συμβιβαστική διάθεση στον ΟΗΕ για την επίλυση του θέματος του ονόματος για έναν λογικό και αξιοπρεπή και για τις δυο χώρες συμβιβασμό. Γι’ αυτόν τον λόγο καλώ τους συναδέλφους βουλευτών των Πρασίνων και των Φιλελευθέρων και τον εισηγητή, κ. Samuelsen, να αποσύρουν, έστω και τώρα, τις τροπολογίες τους. Όπως καλώ και τον Προεδρεύοντα του Συμβουλίου και τον εκπρόσωπο της Επιτροπής να τοποθετηθούν πάνω σ’ αυτό το θέμα. 
<SPEAKER ID="221" LANGUAGE="" NAME="Drčar Murko (ALDE )." AFFILIATION="SL)">
<P>
Η μεταρρύθμιση των θεμελιωδών κοινωνικών σχέσεων προοδεύει παράλληλα με τις οικονομικές μεταρρυθμίσεις. Προκειμένου να συνεχιστεί, η χώρα χρειάζεται μια σαφή προοπτική δημιουργίας στενότερων σχέσεων με την Ευρωπαϊκή Ένωση, και τη βοήθειά μας στη σφυρηλάτηση της νέας ταυτότητάς της. Μέρος αυτού είναι το ερώτημα που έθεσε ο εισηγητής Samuelsen: «Δεν έχει έρθει ο καιρός να εξετάσει η Ευρωπαϊκή Ένωση το ενδεχόμενο αναγνώρισης της χώρας αυτής με το συνταγματικό της όνομα – Δημοκρατία της Μακεδονίας;» Σας ευχαριστώ. 
<SPEAKER ID="222" LANGUAGE="DE" NAME="Kusstatscher (Verts/ALE )." AFFILIATION="">
<SPEAKER ID="223" LANGUAGE="DE" NAME="Posselt (PPE-DE )." AFFILIATION="">
<P>
Ωστόσο, στα καθεαυτό Βαλκάνια υπάρχουν ακόμα πάρα πολλά που πρέπει να γίνουν. Η Βοσνία-Ερζεγοβίνη πρέπει να μετατραπεί μέσω συνταγματικής μεταρρύθμισης σε μια ισχυρή, ισότιμη ομοσπονδία τριών λαών και πρέπει να τερματιστεί η δικτατορία του λόρδου Ashdown. Πρέπει να δείξουμε στο Κοσσυφοπέδιο έναν σαφή, αλλά με όρους, οδικό χάρτη προς την ανεξαρτησία, και μάλιστα πριν από το τέλος του χρόνου. Κάθε άλλη προσέγγιση στερείται ρεαλιστικής βάσης.
<P>
Στη Μακεδονία πρέπει να ρυθμιστεί επιτέλους το θέμα της ονομασίας. Παρ’ όλη την εκτίμησή μου προς τους Έλληνες συναδέλφους, τους απευθύνω έκκληση να εγκαταλείψουν επιτέλους τον στενόμυαλο τρόπο σκέψης τους ως προς το ζήτημα αυτό. Στη Βαυαρία υπάρχει η περιοχή που ονομάζεται Franken και η Φρανκφούρτη, κανένας ωστόσο δεν θα υποστήριζε ότι για τον λόγο αυτόν θα πρέπει να μετονομαστεί η Γαλλία σε «Παρισινή Δημοκρατία» διότι διαφορετικά θα μπορούσε να προβάλει εδαφικές αξιώσεις για τη Φρανκφούρτη ή την περιοχή Franken. Ας σταματήσουμε επιτέλους αυτές τις ανοησίες, είμαστε πλέον στον 21ο αιώνα.
<P>
Πρέπει να χαράξουμε σαφή σύνορα της ΕΕ. Ο κ. Langen είναι ένας από εκείνους που επισημαίνουν διαρκώς πως με την Τουρκία θα επεκτεινόμασταν υπερβολικά. Όμως η Νοτιοανατολική Ευρώπη είναι σαφώς Ευρώπη. Πρέπει να συγκεντρώσουμε τις δυνάμεις μας για να σταθεροποιήσουμε τη Νοτιοανατολική Ευρώπη, αλλά και την κεντροευρωπαϊκή χώρα Κροατία, που ανήκει τόσο λίγο στα Βαλκάνια όσο και η ωραία πόλη της Βοημίας Kaden an der Eger, το Μόναχο ή το Altenkirchen im Siegerland. Ανήκει στην Κεντρική Ευρώπη και πρέπει να ενσωματωθεί σε αυτήν, γιατί έτσι θα σταθεροποιηθούν και τα γειτονικά Βαλκάνια. 
<SPEAKER ID="224" LANGUAGE="SL" NAME="Pahor, Borut (PSE )." AFFILIATION="">
<P>
   – Σας ευχαριστώ, κύριε Πρόεδρε. Θα ήθελα να συνεχίσω από εκεί που σταμάτησε ο αξιότιμος συνάδελφος Posselt.
<SPEAKER ID="225" LANGUAGE="IT" NAME="Prodi (ALDE )." AFFILIATION="">
<SPEAKER ID="226" LANGUAGE="SV" NAME="Ibrisagic (PPE-DE )." AFFILIATION="">
<P>
Τα Δυτικά Βαλκάνια είναι μια περιοχή που επηρεάζεται όχι μόνο από τον πόλεμο και την καταστροφή, αλλά επίσης από 50 χρόνια κομμουνισμού. Εμείς, που έχουμε βιώσει έναν πόλεμο, γνωρίζουμε πόσο εύκολο είναι να ξεκινήσει ένας πόλεμος και πόσο δύσκολο είναι να τερματιστεί. Εμείς που έχουμε βιώσει τον κομμουνισμό γνωρίζουμε επίσης πόσος χρόνος απαιτείται για την οικοδόμηση μιας δημοκρατίας. Σε όλες αυτές τις χώρες για τις οποίες μιλάμε σήμερα, υπάρχουν κάποιων ειδών διαχωρισμοί: στην Κροατία, μεταξύ των δημοκρατικών και των μη δημοκρατικών δυνάμεων, στη Βοσνία μεταξύ της ομοσπονδίας και της Republika Srpska και στη Σερβία και Μαυροβούνιο μεταξύ των Σέρβων και των Αλβανών του Κοσσυφοπεδίου. Όταν συμμετέχουμε σε συζητήσεις με αυτές τις χώρες και επιβάλουμε διάφορες απαιτήσεις, πρέπει να το έχουμε κατά νου και να προσπαθούμε να βοηθάμε τις δημοκρατικές δυνάμεις που υπάρχουν στα Δυτικά Βαλκάνια αλλά δεν είναι πάντα τόσο ισχυρές ή αυθεντικές όσο πιστεύουμε. Όταν μιλάμε, για παράδειγμα, για εκείνους που κατηγορούνται για εγκλήματα πολέμου στη Republika Srpska ή στη Σερβία, που σχηματίζουν ουρά για να έρθουν στη Χάγη, δεν υπάρχουν πολλοί σε αυτό το Κοινοβούλιο που να γνωρίζουν ότι σε αυτούς τους ανθρώπους και στις οικογένειές τους δίνονται πολλά χρήματα από τις αρχές για να το κάνουν. Όταν μιλάμε για τη Μακεδονία, που πρέπει να συμμετάσχει εθελοντικά στις διαπραγματεύσεις για την αλλαγή του ονόματος, δεν υπάρχουν πολλοί σε αυτό το Κοινοβούλιο που να γνωρίζουν ότι αυτό δεν είναι παρά μέρος της αλήθειας, διότι στις διαπραγματεύσεις παρίστανται μόνο έλληνες εκπρόσωποι και όχι εκπρόσωποι της Μακεδονίας ικανοί να εκθέσουν τις απόψεις τους επί του θέματος.
<SPEAKER ID="227" LANGUAGE="EN" NAME="Howitt (PSE )." AFFILIATION="">
<P>
   – Κύριε Πρόεδρε, επισκέφθηκα προσφάτως τη Βοσνία-Ερζεγοβίνη και υπήρξα μάρτυρας της επιτυχημένης ανάληψης καθηκόντων της EUFOR, της ειρηνευτικής δύναμης της ΕΕ.
<P>
Εξακολουθεί να υπάρχει έντονη εχθρότητα μεταξύ των Βοσνίων, των Κροατών και των Σέρβων της χώρας. Παρά το γεγονός ότι μέχρι και 10 000 άτομα εμπλέκονται σε εγκλήματα πολέμου, κατηγορίες έχουν απαγγελθεί σε 34 μόλις άτομα. Η πορεία προς τις Βρυξέλλες δεν μπορεί να ξεκινήσει χωρίς προηγουμένως να έχει επιτευχθεί η τήρηση των προτύπων της ΕΕ στον τομέα της δικαιοσύνης. Γι’ αυτό και το Ευρωπαϊκό Κοινοβούλιο ορθώς σήμερα επιμένει στην πλήρη συνεργασία της Βοσνίας-Ερζεγοβίνης, της Κροατίας και της Σερβίας με το Διεθνές Ποινικό Δικαστήριο για την πρώην Γιουγκοσλαβία.
<P>
Σήμερα η Ευρώπη επενδύει 25 φορές περισσότερα χρήματα και 50 φορές περισσότερα στρατεύματα κατά κεφαλήν στο Κοσσυφοπέδιο από ό,τι στο Αφγανιστάν. Η ενσωμάτωση των Δυτικών Βαλκανίων, η οποία είναι εξάλλου ιστορικώς αναπόδραστη, είναι προς το συμφέρον της ΕΕ, τόσο σε πολιτικό όσο και σε οικονομικό επίπεδο.
<SPEAKER ID="228" LANGUAGE="FR" NAME="Schmit," AFFILIATION="Προεδρεύων του Συμβουλίου">
<SPEAKER ID="229" LANGUAGE="EN" NAME="Rehn," AFFILIATION="μέλος της Επιτροπής">
<P>
   . – Κύριε Πρόεδρε, επιθυμώ και εγώ, όπως ο υπουργός κ. Schmit, να συγχαρώ το Κοινοβούλιο για την πρωτοβουλία του να διοργανώσει αυτή τη συζήτηση. Είναι εξαιρετικά σημαντικό το γεγονός ότι πραγματοποιείτε αυτή τη συζήτηση την κρίσιμη αυτή περίοδο, συμβάλλοντας στο να διατηρηθούν τα Δυτικά Βαλκάνια στην ημερήσια διάταξη της Ευρωπαϊκής Ένωσης και της διεθνούς κοινότητας, οι οποίες καλούνται να διαχειριστούν μια σειρά άλλων θεμάτων. Έχει σημασία, λοιπόν, να συζητήσουμε τα θέματα των Δυτικών Βαλκανίων και να προσπαθήσουμε να βελτιώσουμε τις πολιτικές μας στην εν λόγω περιοχή.
<P>
Ευελπιστούμε ότι οι πρόσφατες προτάσεις του διαμεσολαβητή των Ηνωμένων Εθνών, κ. Nimetz, θα συμβάλουν στην επίτευξη αυτού του στόχου. Μια επίλυση αυτού του διμερούς θέματος θα συνέβαλλε σαφώς στην περιφερειακή σταθερότητα στα Δυτικά Βαλκάνια σε μια ευαίσθητη χρονική περίοδο.
<P>
Θέλω να ευχαριστήσω τον εισηγητή, κ. Samuelsen, την Επιτροπή Εξωτερικών Υποθέσεων και το Κοινοβούλιο, και προσβλέπω στη συνεργασία μαζί σας, προς όφελος της σταθερότητας, της προόδου και της ευημερίας των Δυτικών Βαλκανίων. 
<SPEAKER ID="230" LANGUAGE="" NAME="Πρόεδρος." AFFILIATION="">
<P>
   Προς ολοκλήρωση της συζήτησης, ανακοινώνω ότι έχω λάβει μια πρόταση ψηφίσματος που κατατέθηκε σύμφωνα με το άρθρο 103 του Κανονισμού.
<SPEAKER ID="231" LANGUAGE="" NAME="Πρόεδρος." AFFILIATION="">
<P>
- A6-0062/2005 του κ. Brok, εξ ονόματος της Επιτροπής Εξωτερικών Υποθέσεων, σχετικά με την ετήσια έκθεση του Συμβουλίου προς το Ευρωπαϊκό Κοινοβούλιο σχετικά με τις κύριες πτυχές και βασικές επιλογές της ΚΕΠΑ, συμπεριλαμβανομένων και των δημοσιονομικών επιπτώσεων στον γενικό προϋπολογισμό των Ευρωπαϊκών Κοινοτήτων – 2003 (412/2004 – 2004/2172(INI)),
<P>
- Α6-0072/2005 του κ. Kuhne, εξ ονόματος της Επιτροπής Εξωτερικών Υποθέσεων, σχετικά με την Ευρωπαϊκή Στρατηγική Ασφάλειας (2004/2167(INI)). 
<SPEAKER ID="232" LANGUAGE="DE" NAME="Brok (PPE-DE )," AFFILIATION="εισηγητής">
<P>
Πρέπει να βρούμε ένα τέτοιο πολυμερές σημείο εκκίνησης προκειμένου να εξασφαλίσουμε πως θα μπορούμε να δώσουμε σε χώρες όπως η Ουκρανία, όταν μας ρωτούν πώς μπορούν να βελτιωθούν, μια απάντηση τώρα και όχι σε 15 ή 20 χρόνια. Ελπίζουμε πως το Συμβούλιο και η Επιτροπή θα δείξουν εδώ μεγαλύτερη φαντασία και δεν θα βασιστούν σε δοκιμασμένες πολιτικές μεθόδους όπως έκαναν συχνά στο παρελθόν. Η Επίτροπος πραγματικά υιοθετεί μια νέα προσέγγιση επιζητώντας να βρει ένα τέτοιο σημείο εκκίνησης.
<P>
Οι πολυμερείς προσεγγίσεις που υιοθετήθηκαν και στις σχέσεις μας με τις Ηνωμένες Πολιτείες θα πρέπει να συμπληρωθούν με μια εταιρική σχέση με σαφώς καθορισμένους στόχους που θα επιδιώκει τη δημιουργία μίας διατλαντικής αγοράς ως το 2015. Θα ήθελα να διασαφηνίσω στα μέλη που υπέβαλαν τροπολογίες ότι υποστηρίζω τις προτάσεις διαφόρων Ομάδων να ζητήσουν να δοθεί στην Ευρωπαϊκή Ένωση έδρα στο Συμβούλιο Ασφαλείας, και αυτό το λέω ειδικά ως Γερμανός.
<SPEAKER ID="233" LANGUAGE="DE" NAME="Kuhne (PSE )," AFFILIATION="εισηγητής">
<P>
   . – Κύριε Πρόεδρε, θα ήθελα καταρχάς να εξετάσω δύο διαφορετικά σενάρια. Όταν συζητούσαμε για το θέμα αυτό στην επιτροπή, ο κ. Ilves ρώτησε τι θα συνέβαινε αν γινόταν σε κάποιο κράτος μέλος της ΕΕ μια τρομοκρατική επίθεση του ίδιου μεγέθους με τις βομβιστικές επιθέσεις στη Μαδρίτη και αν μετά από αυτό αποκαλυπτόταν πως οι υπηρεσίες ασφαλείας κάποιου άλλου κράτους μέλους γνώριζαν ότι διεξάγονται προετοιμασίες για την επίθεση αλλά δεν είχαν τη δυνατότητα να ενημερώσουν τις αρχές της πληγείσας χώρας. Κατά πάσα πιθανότητα αυτό θα πυροδοτούσε μια πραγματική κρίση νομιμότητας για την Ευρωπαϊκή Ένωση.
<P>
Απομένουν, όμως, πολλά ακόμα που πρέπει να γίνουν. Για παράδειγμα δεν έχουμε ακόμα ένα συνεπές λογικά σχέδιο για την οργάνωση των δυνάμεων πολιτικής διαχείρισης κρίσεων. Δεν υπάρχει μόνιμη δυνατότητα εναερίων μεταφορών και μόνιμα διαθέσιμων μονάδων προς ανάπτυξη, ούτε και οι κατάλληλες δυνατότητες επικοινωνίας και αναγνώρισης. Ο στόχος αυτής της έκθεσης είναι να διασφαλίσει πως το Ευρωπαϊκό Κοινοβούλιο μπορεί –και σύμφωνα με το πνεύμα όσων είπε εισαγωγικά ο κ. Brok– να ασκήσει επιρροή στις μελλοντικές εξελίξεις και την πρακτική εφαρμογή της ευρωπαϊκής στρατηγικής ασφαλείας στο πλαίσιο διαλόγου με το Συμβούλιο.
<SPEAKER ID="234" LANGUAGE="FR" NAME="Schmit," AFFILIATION="Προεδρεύων του Συμβουλίου">
<P>
Αναφέρετε κάπου δύο ποσοστά υποστήριξης, 60% και 70%, της κοινής γνώμης προς την ανάπτυξη της κοινής εξωτερικής πολιτικής και πολιτικής ασφάλειας. Είναι ενδεχομένως ένα από τα στοιχεία που χαίρουν της μεγαλύτερης δυνατής υποστήριξης από πλευράς της κοινής γνώμης των χωρών μας. Είστε οι αντιπρόσωποι των ευρωπαίων πολιτών και αυτό σημαίνει ότι δεν μπορούμε να αναπτύξουμε αυτή την πολιτική παρά μόνο από κοινού με τους πολίτες, πράγμα που σημαίνει και με τη στήριξή σας, με διάλογο, όπως μόλις ανέφερε ο εισηγητής κ. Kuhne.
<P>
Το Ευρωπαϊκό Συμβούλιο ενέκρινε την ευρωπαϊκή στρατηγική ασφάλειας στις 11 Δεκεμβρίου 2003. Οι δεκαπέντε μήνες που παρήλθαν δεν μας επιτρέπουν προφανώς να προβούμε σε πλήρη και εξαντλητικό απολογισμό της υλοποίησής της, αρκούν πάντως για να αξιολογήσουμε τον αντίκτυπο που είχε ήδη η στρατηγική και για να συζητήσουμε την πορεία που πρέπει να ακολουθηθεί όσον αφορά τη μελλοντική της εφαρμογή.
<P>
Το 2004 ήταν καίριας σημασίας για την αναπτυξιακή πολιτική της Ευρωπαϊκής Ένωσης, οι φιλοδοξίες και οι ευθύνες της οποίας στον κόσμο βαίνουν αυξανόμενες. Οι πολίτες της Ευρωπαϊκής Ένωσης, καθώς και οι διεθνείς εταίροι, ζήτησαν εξάλλου την πιο ισχυρή παρουσία της Ευρώπης στη διεθνή σκηνή. Η Ευρωπαϊκή Ένωση ανταποκρίθηκε σε αυτή την πρόσκληση προσπαθώντας να ασκήσει μια πιο ενεργό, πιο συνεκτική και πιο αποτελεσματική εξωτερική πολιτική, με βάση ιδίως τις αρχές του Καταστατικού Χάρτη των Ηνωμένων Εθνών.
<P>
Αναφέρθηκε η καταπολέμηση της τρομοκρατίας. Είναι, βεβαίως, ένα από τα καίριας σημασίας προβλήματα. Δημιουργήσαμε ορισμένους μηχανισμούς, μια πιο ισχυρή συνεργασία ανάμεσα στη Europol και τη Eurojust. Η καταπολέμηση της τρομοκρατίας καταδεικνύει, λοιπόν, ότι η έννοια της ασφάλειας δεν διαλαμβάνει αποκλειστικά μια διάσταση εξωτερικής πολιτικής, μια στρατιωτική διάσταση, αλλά προχωρεί πολύ περισσότερο. Υπάρχει επίσης μια αναπτυξιακή διάσταση, μια διάσταση προάσπισης και προώθησης των ανθρωπίνων δικαιωμάτων. Υπάρχει, βεβαίως, επίσης μια διάσταση επίλυσης των μεγάλων συγκρούσεων, ιδίως της σύγκρουσης στη Μέση Ανατολή, χωρίς να λησμονήσουμε την παρουσία μας σε περιοχές στις οποίες αναφερθήκαμε πριν, ιδίως στη Βοσνία-Ερζεγοβίνη ή σε άλλες περιοχές των Δυτικών Βαλκανίων.
<P>
Λαμβάνοντας υπόψη μας βασικές απειλές που επισημαίνονται σε αυτή η στρατηγική, το Ευρωπαϊκό Συμβούλιο ενέκρινε τον Δεκέμβριο του 2003 μια ευρωπαϊκή στρατηγική κατά της διάδοσης των όπλων μαζικής καταστροφής, που συνιστά συμπληρωματικό μέτρο. Αυτό αποτελεί, επίσης, ένα πεδίο όπου η Ευρώπη έδειξε ότι ξέρει να δρα, ιδίως σε σχέση με το Ιράν. Πιστεύω ότι κάναμε εν προκειμένω ένα σημαντικό βήμα προκειμένου να μπορέσουμε να εξεύρουμε πολιτικές λύσεις σε εξαιρετικά ευαίσθητα και παράλληλα εξαιρετικά επικίνδυνα ζητήματα για τη διεθνή ειρήνη.
<P>
Η ευρωπαϊκή στρατηγική ασφάλειας εδράζεται στην ιδέα ότι στην πλειονότητά τους τα προβλήματα δεν μπορούν να επιλυθούν παρά μόνο σε πολυμερές πλαίσιο. Και σε αυτό το σημείο, επίσης, συντασσόμαστε με τους δύο εισηγητές. Η Ευρωπαϊκή Ένωση σαφώς και χρειάζεται να επιδιώξει τους στόχους της σε αυτό το πολυμερές πλαίσιοσε συνεργασία με όλους τους παράγοντες, ιδίως τον ΟΗΕ. Κατά συνέπεια, η Ευρωπαϊκή Ένωση έχει συμφέρον να ενδυναμωθούν τα Ηνωμένα Έθνη, το πολυμερές σύστημα. Πρέπει να ενισχύσουμε τις προσπάθειες του Γενικού Γραμματέα, να εκσυγχρονίσει το σύστημα των Ηνωμένων Εθνών και να το καταστήσει αποτελεσματικότερο. Η μεταρρύθμιση του ΟΗΕ συνιστά όντως μια πολύ σημαντική πτυχή της πολιτικής ασφάλειας της Ευρωπαϊκής Ένωσης, μια πολύ σημαντική πτυχή της εξωτερικής της πολιτικής. Συγχαίρω τον εισηγητή κ. Brok, για τα όσα ανέφερε σχετικώς, ιδίως αναφορικά με ένα ειδικό σημείο.
<P>
Όσον αφορά την πιο στρατιωτική πτυχή, η στρατηγική υποδηλώνει ότι η Ευρωπαϊκή Ένωση χρειάζεται να είναι πιο επιχειρησιακή στα διαφορετικά πεδία, όπου καλείται να διαδραματίσει ρόλο. Πρέπει να προσφέρουμε λύσεις στις συγκρούσεις. Πρέπει να δράσουμε, πρέπει να αναλάβουμε έναν πιο ενεργό ρόλο στη διατήρηση, στην αποκατάσταση της ειρήνης. Πρέπει να διασφαλίσουμε μεγαλύτερη συνεκτικότητα ανάμεσα στις πολιτικές και τις στρατιωτικές πτυχές. Πρέπει καταρχάς να έχουμε μια προσέγγιση που να ερείδεται στην πρόληψη των συγκρούσεων. Σε αυτό το πλαίσιο, είναι σημαντικό ότι 7 000 ευρωπαίοι στρατιώτες είναι σήμερα ανεπτυγμένοι υπό τη σημαία της Ευρωπαϊκής Ένωσης με αποστολή τη διαφύλαξη της ειρήνης, τη διευκόλυνση της συνέχισης των μεταρρυθμίσεων, τη συνέχιση της συμφιλίωσης. Μιλήσαμε ιδίως για το θέμα των Βαλκανίων. Η Ευρωπαϊκή Ένωση ανέλαβε επίσης σημαντικές επιχειρήσεις αλλού, στον Νότιο Καύκασο, στην Αφρική και στο Αφγανιστάν.
<P>
Σημειώθηκε ουσιαστική πρόοδος στον τομέα των στρατιωτικών ικανοτήτων. Δημιουργήθηκε η πρώτη από τις δεκατρείς ομάδες τακτικών επιχειρήσεων στο πλαίσιο της ευρωπαϊκής δύναμης ταχείας ανάπτυξης. Η Ευρωπαϊκή Ένωση δημιούργησε επίσης τον Ευρωπαϊκό Οργανισμό Άμυνας για τον εξορθολογισμό των δαπανών που αφορούν αγορές αμυντικού εξοπλισμού και για τη βελτίωση της ποιότητας και ποσότητας των στρατιωτικών δυνατοτήτων, τις οποίες μπορούν να διαθέτουν τα ευρωπαϊκά κράτη. Η πολιτικο-στρατιωτική συνεργασία πραγματοποιήθηκε σε ένα υψηλότερο επιχειρησιακό επίπεδο, ιδίως μέσω της δημιουργίας ενός πολιτικο-στρατιωτικού κλιμακίου. Όλα αυτά τα μέτρα λογικά θα επιτρέψουν στην Ευρωπαϊκή Ένωση να αυξήσει τις δυνατότητές της διαχείρισης των κρίσεων προκειμένου να αντιμετωπίσουμε επιτυχώς τις πολύπλοκες κρίσεις ασφάλειας στον 21ο αιώνα. Αναδείχτηκε ιδιαίτερα η συνεργασία με το ΝΑΤΟ. Πιστεύω ότι πρέπει να εξετάσουμε την ανάπτυξη των διατάξεων του «Βερολίνου +» σε ένα πνεύμα εταιρικής συνεργασίας και όχι υποτέλειας. Πιστεύω ότι εν προκειμένω ο ρόλος της Ευρωπαϊκής Ένωσης είναι πολύ σημαντικός.
<P>
Μια άλλη σημαντική πτυχή στην οποία θέλω απλώς να αναφερθώ –ξέρω ότι ενδιαφέρει ιδιαιτέρως τον εισηγητή κ. Brok– είναι η δημιουργία της Ευρωπαϊκής υπηρεσίας εξωτερικής δράσης, οι πρακτικές διαστάσεις της οποίας συνεχίζουν να αποτελούν αντικείμενο συζητήσεων.
<SPEAKER ID="235" LANGUAGE="" NAME="" AFFILIATION="Αντιπροέδρου">
<SPEAKER ID="236" LANGUAGE="DE" NAME="Ferrero-Waldner," AFFILIATION="μέλος της Επιτροπής">
<P>
Θα ήθελα να αναφερθώ σε τρία ειδικά σημεία που ενισχύουν τον ρόλο της Ευρώπης σε παγκόσμιο επίπεδο. Το ένα είναι η αποτελεσματική πολυμερής προσέγγιση που είναι κατά τη γνώμη μου αναμφίβολα η σωστή απάντηση στην ολοένα και πιο στενή δικτύωσή μας σε διεθνές επίπεδο. Το 2005 θα είναι καθοριστικό για τη μεταρρύθμιση και την ενίσχυση της πολυμερούς προσέγγισης, του διεθνούς δικαίου και ιδίως των Ηνωμένων Εθνών. Η σύνοδος κορυφής των Ηνωμένων Εθνών που θα γίνει τον Σεπτέμβριο θα χρησιμοποιήσει την πρόσφατη έκθεση του Γενικού Γραμματέα Kofi Annan ως βάση για σημαντικές αποφάσεις στον τομέα αυτόν.
<P>
Όπως μόλις είπε ο κ. Schmit, η πολυμερής προσέγγιση μπορεί να είναι αποτελεσματική μόνον εάν στηρίζεται σε μια ισχυρή διατλαντική εταιρική σχέση. Τα παγκόσμια προβλήματα μπορούν να λυθούν μόνον εάν οι Ηνωμένες Πολιτείες της Αμερικής και η Ευρώπη εκπροσωπούν πραγματικά την ίδια άποψη. Η επίσκεψη του Προέδρου Μπους στις Βρυξέλλες έδειξε καθαρά ότι οι Ηνωμένες Πολιτείες της Αμερικής κατανοούν πολύ καλά τον ολοένα διευρυνόμενο και πιο σημαντικό ρόλο της ΕΕ.
<P>
Εδώ η ΕΕ με τη μοναδική της συλλογή μέσων έχει ένα σχετικό πλεονέκτημα, αν όμως θέλουμε να εργαστούμε αποτελεσματικά, πρέπει να αξιοποιήσουμε όλα τα μέσα –τα πολιτικά, τα στρατιωτικά και τα τομεακά– με συνεπή τρόπο. Πρέπει να κάνουμε μακρόπνοα σχέδια για τις περιοχές κρίσεων, χρησιμοποιώντας στοχοθετημένα και ολοκληρωμένα τα κοινοτικά μέσα – όχι μόνο την εξωτερική βοήθεια, αλλά και την προοπτική στενότερων σχέσεων με την Ένωση. Επίσης, προσφέρουμε υποστήριξη για τη μη διάδοση των πυρηνικών με τη μορφή, για παράδειγμα, της τεράστιας βοήθειας που έδωσε η ΕΕ για την πυρηνική ασφάλεια και τη μη διάδοση από τις αρχές της δεκαετίας του 90, για να μην μιλήσουμε για την προσήλωσή μας στην καταπολέμηση της τρομοκρατίας, της διάδοσης μικρών όπλων και ναρκών ξηράς, καθώς και των ναρκωτικών.
<P>
Έχουμε ήδη αρχίσει να τα εφαρμόζουμε αυτά. Χρησιμοποιούνται για τη βαθμιαία εμβάθυνση των σχέσεών μας με τις χώρες εταίρους, κυρίως μέσω των αναλυτικών κοινών σχεδίων δράσης που τους δίνουν σαφείς προοπτικές προσέγγισης στην Ευρώπη. Η σαφής υποστήριξη του Κοινοβουλίου προς την πολιτική καλής γειτονίας ήταν και είναι πολύ σημαντική για μένα. Ως εκ τούτου περιμένω με ενδιαφέρον την έκθεση του κ. Laschet.
<P>
Η έκθεση του κ. Kuhne υπογραμμίζει δικαιολογημένα την προφανή ανάγκη να παρασχεθούν στην ΕΕ οι οικονομικοί πόροι που χρειάζεται ως παγκόσμιος παράγων. Για τον λόγο αυτόν αισιοδοξώ ότι σύντομα θα μπορέσουμε να καταλήξουμε σε συμφωνία για τη μεταρρύθμιση των μέσων εξωτερικής βοήθειας, την οποία πρότεινε η Επιτροπή. Ταυτόχρονα όμως είναι επίσης σαφές ότι η θεσμική μεταρρύθμιση και η βελτίωση των οικονομικών δεν μπορούν να υποκαταστήσουν την απαιτούμενη πολιτική βούληση. Επομένως, η Ευρώπη πρέπει να σκέφτεται πιο έντονα τον εαυτό της ως παγκόσμιο παράγοντα. Το Κοινοβούλιο ως ένα βήμα ευρείας, διαφανούς και δημοκρατικής συζήτησης παίζει καθοριστικό ρόλο για τη διατύπωση αυτής της πολιτικής βούλησης.
<SPEAKER ID="237" LANGUAGE="" NAME="Λαμπρινίδης (PSE )," AFFILIATION="Εισηγητής της γνωμοδότησης της Επιτροπής Πολιτικών Ελευθεριών, Δικαιοσύνης και Εσωτερικών Υποθέσεων">
<P>
   . – Κύριε Πρόεδρε, ως συντάκτης της γνωμοδότησης της Επιτροπής LIBE στην έκθεση Kuhne, θα ήθελα να χρησιμοποιήσω την ευκαιρία αυτή για να συγχαρώ θερμότατα τον κ. Kuhne για την εξαιρετικά δύσκολη διαδικασία από την οποία πέρασε, προκειμένου να μπορέσει να συγκεράσει τόσες απόψεις σε μια τόσο δυνατή και καλή έκθεση.
<P>
Έχω να θίξω 4 σημεία: Η στρατηγική ασφάλειας, όπως παρουσιάζεται σήμερα, πάρα πολύ σωστά δεν εστιάζεται στα στρατιωτικά μέσα, αλλά εστιάζεται σε όλα τα άλλα μέσα τα οποία μπορεί να χρησιμοποιήσει η Ευρωπαϊκή Ένωση, για να προωθήσει την καταπολέμηση όλων των αιτιών που δημιουργούν ανασφάλεια στην Ευρώπη. Μια από αυτές είναι η τρομοκρατία αλλά δεν είναι η μόνη. Πρέπει να προσέχουμε πολύ, όταν ετοιμάζουμε μια τέτοια στρατηγική, να μην αρπαζόμαστε από τον κίνδυνο «du jour» και να αγνοούμε τόσους και τόσους άλλους. Σε αυτό το πλαίσιο είναι πάρα πολύ σημαντικό, όταν εμείς δρούμε στο εξωτερικό να δρούμε σεβόμενοι τα ανθρώπινα δικαιώματα. Φαινόμενα του στυλ Γκουαντάναμο δεν μπορεί να τα ανεχθεί η Ευρωπαϊκή Ένωση. Το τονίζω αυτό, διότι ούτε η Αμερική πριν μερικά χρόνια φανταζόταν ότι θα μπορούσε να τα ανεχθεί αλλά βλέπουμε ότι συμβαίνουν. Προτιμώ από σήμερα να βάζουμε το φρένο, παρά να τα αντιμετωπίζουμε αργότερα, όταν δεν θα είμαστε έτοιμοι.
<P>
Τρίτο σημείο, το Κοινοβούλιο πρέπει να ενημερώνεται και να συζητεί για θέματα εξωτερικής πολιτικής. Δεν είναι δυνατόν να εξακολουθήσει να αγνοείται σε διαδικασίες που άπτονται θεμελιωδών δικαιωμάτων, όπως για παράδειγμα το περίφημο PNR, τα στοιχεία τα οποία δίνονται στην Αμερική, δήθεν για καταπολέμηση της τρομοκρατίας, για τα οποία έχει μηνύσει το Κοινοβούλιο αυτό την Επιτροπή, και ελπίζω να κερδίσει την υπόθεση αυτή.
<P>
Τέταρτο και τελευταίο σημείο, η περίφημη SITCEN, σημαντική υπηρεσία. Δεν γνωρίζει η επιτροπή μου πώς ακριβώς δρα, ποια είναι τα όρια της δράσης της, πώς συλλέγει πληροφορίες, αλλά πληροφορίες και συλλογή πληροφοριών και προσωπικών δεδομένων είναι εξίσου ευαίσθητα για το Κοινοβούλιο αυτό, είτε γίνονται από τη SITCEN είτε από οποιονδήποτε άλλον. Η ιστορία της αρχής της διαθεσιμότητας των στοιχείων και της ανταλλαγής τους συζητείται στην επιτροπή μου αυτή τη στιγμή. Δεν έχει αποφασισθεί και ευχαριστώ και συγχαίρω τον κ. Kuhne για τη σημασία που δίνει στην έκθεσή του για συνεργασία των επιτροπών μας. Δεν αγιάζουν όλα τα μέσα οι ανάγκες καταπολέμησης της τρομοκρατίας. Αυτό πρέπει σ’ αυτήν την αίθουσα και σ’ αυτό το Κοινοβούλιο να το πάρουμε σοβαρά υπόψη. 
<SPEAKER ID="238" LANGUAGE="DE" NAME="von Wogau," AFFILIATION="εξ ονόματος της Ομάδας PPE-DE">
<P>
   . – Κύριε Πρόεδρε, κυρίες και κύριοι, θα ήθελα καταρχάς να ευχαριστήσω θερμά τον κ. Kuhne για την εμπεριστατωμένη έκθεσή του. Θεωρώ ότι είναι εξαιρετικά σημαντικό να υποστηριχθεί η γραμμή του Κοινοβουλίου για τη στρατηγική ασφαλείας από τις τέσσερις μεγάλες πολιτικές οικογένειες του Σώματος – τους Πράσινους, τους Σοσιαλδημοκράτες, τους Φιλελεύθερους και τη δική μου Ομάδα. Έτσι θα έχουμε μια βάση που θα ήταν αδιανόητη πριν από δέκα χρόνια.
<P>
Είναι σημαντικό ότι η δύναμη επέμβασης σε περιπτώσεις κρίσεων, που όταν αποφασίστηκε το 1999 φαινόταν πολύ φανταστική, σήμερα είναι πλέον στην πραγματικότητα ενεργή: στη Μακεδονία, στο Κονγκό και τώρα στη Βοσνία Ερζεγοβίνη. Σε μια επίσκεψη μου εκεί μαζί με την υποεπιτροπή για την άμυνα μου παρουσιάστηκε για πρώτη φορά ως ευρωπαίος στρατιώτης ένας βρετανός στρατηγός που έφερε στο μανίκι του το ευρωπαϊκό έμβλημα με τα άστρα. Τότε συνειδητοποίησα ότι εδώ είχε συμβεί κάτι που θα έμενε στην ιστορία. Μπορεί εσείς, κύριε Schmit, να αναφέρετε μόνο παρεμπιπτόντως τα «ευρωπαϊκά στρατεύματα» ή τις «δυνάμεις της Ευρωπαϊκής Ένωσης», όμως αναμφίβολα αυτή είναι μια εξέλιξη ιστορικής σημασίας.
<P>
Ανάμεσα σε αυτά που μάθαμε από την επίσκεψή μας στη Βοσνία Ερζεγοβίνη είναι ότι οι ομάδες μάχης που συγκροτούνται τώρα, μερικές από τις οποίες ελπίζουμε ότι θα είναι το συντομότερο δυνατόν ικανές για άμεση παρέμβαση και παράταξη, χρειάζονται τον καλύτερο εξοπλισμό. Καλούνται να αναλάβουν εκεί ειρηνευτικές αποστολές, όμως όταν θα πρέπει να εκτελέσουν τέτοιες αποστολές ή να συμμετάσχουν σε μάχες, το γεγονός ότι έχουν πολύ διαφορετικούς εξοπλισμούς θα αποδειχθεί μεγάλο μειονέκτημα. Ζητάμε να εξοπλιστούν οι επονομαζόμενες ευρωπαϊκές ομάδες μάχης που συγκροτούνται τώρα όσο πιο ενιαία γίνεται, να είναι οι πρώτες που αποκτούν τον πιο σύγχρονο εξοπλισμό, και μάλιστα χωρίς καθυστέρηση, και να δοθεί προτεραιότητα στο ζήτημα αυτό. Επίσης, όπως μας είπαν επί τόπου, χρειάζονται επίσης ελικόπτερα σε περίπτωση που πρέπει να διαφυλαχθούν μεγάλες περιοχές, καθώς και οχήματα ασφαλή από νάρκες. Μας είπαν ότι η Βοσνία-Ερζεγοβίνη δεν θα απαλλαγεί από τις νάρκες πριν από το 2010, η εκκαθάριση είναι πολύ αργή και αυτό πρέπει να γίνει μια ακόμη οικονομική προτεραιότητα για το έργο μας. 
<SPEAKER ID="239" LANGUAGE="NL" NAME="Wiersma," AFFILIATION="εξ ονόματος της Ομάδας PSE">
<P>
   . – Συζητούμε σήμερα την έκθεση για τις εξωτερικές επιδόσεις της Ευρωπαϊκής Ένωσης το 2003. Είμαι ιδιαίτερα ευτυχής για το γεγονός ότι ο εισηγητής, ο κ. Brok, τόνισε ότι η συμμετοχή του Ευρωπαϊκού Κοινοβουλίου δεν θα πρέπει να περιορίζεται σε μια συζήτηση κατόπιν εορτής. Κατά συνέπεια λαμβάνω το θάρρος να εξετάσω ιδιαίτερα ορισμένα θέματα τα οποία υπήρχαν στην ημερήσια διάταξη το παρελθόν έτος και ρίχνοντας επίσης και μια ματιά στο μέλλον. Η ανάπτυξη της ευρωπαϊκής στρατηγικής ασφάλειας, η οποία ήταν θέμα προς συζήτηση σήμερα, θα έχει σημαντικό ρόλο να παίξει σε αυτό. Η έκθεση Kuhne και επαινώ τον εισηγητή παρέχει μια εξαιρετική αξιολόγηση των συγκεκριμένων επιπτώσεων αυτής της στρατηγικής ασφάλειας έως σήμερα. Θα ήθελα να ζητήσω από την Επιτροπή αλλά επίσης και από το Συμβούλιο και φυσικά από τον Ύπατο Εκπρόσωπο να λάβουν αυτές τις συστάσεις πολύ σοβαρά. Υπάρχουν δύο σημεία που θα ήθελα να τονίσω.
<P>
Καταρχάς, υπάρχει η στρατιωτική διάσταση. Η Ευρώπη μπορεί να παίξει κεντρικό ρόλο αν έχουμε επίσης τη βούληση και την ικανότητα, αν καταστεί αναγκαίο, να αναλάβουμε στρατιωτική δράση. Η πρόληψη της κλιμάκωσης των συγκρούσεων έως το σημείο όπου είναι αναγκαία η στρατιωτική επέμβαση, είναι και παραμένει η πρώτη προτεραιότητα, ενώ όταν τίθεται θέμα χρήσης στρατιωτικών μέσων η έμφαση πρέπει να εξακολουθεί να δίδεται στην αμφίδρομη δράση με άλλα εργαλεία: την ανθρωπιστική επέμβαση, και την εγγύηση της έννομης τάξης, τη θεσμική διάρθρωση, τον εκδημοκρατισμό και τη οικονομική ανάπτυξη. Στην πρώτη σημαντική ευρωπαϊκή στρατιωτική αποστολή, δηλ. την αποστολή Althea στη Βοσνία-Ερζεγοβίνη, αποκτάται ένας πλούτος εμπειρίας αυτή τη στιγμή με ένα τέτοιο συνδυασμό πολιτικού και στρατιωτικού περιεχομένου. Πέραν της υλικής πτυχής, η ανάπτυξη του ευρωπαϊκού αμυντικού βραχίονα έχει επίσης και ιδιαίτερα πολιτική πτυχή. Η Ευρωπαϊκή Ένωση πρέπει να αναπτύξει ένα πολιτικό πλαίσιο το οποίο να μας επιτρέπει να χρησιμοποιούμε στρατιωτικά μέσα όπου αυτό κρίνεται αναγκαίο.
<P>
Το δεύτερο σημείο αφορά τις διασυνδέσεις μεταξύ της εσωτερικής και της εξωτερικής ασφάλειας, η οποία έρχεται δυναμικά στο προσκήνιο ιδιαίτερα με την καταπολέμηση της τρομοκρατίας. Αυτή τη στιγμή η σύνδεση μεταξύ τους είναι ανεπαρκώς ανεπτυγμένη στην ευρωπαϊκή πολιτική. Το Συμβούλιο ορθώς ζήτησε από τον Ύπατο Αντιπρόσωπο να παρουσιάσει προτάσεις στον τομέα αυτό και τον παροτρύνω να ζητήσει και τη συμμετοχή του Κοινοβουλίου στο θέμα αυτό. Ζητείται να δοθεί προσοχή σε αυτό τόσο στην έκθεση Brok όσο και στην έκθεση Kuhne. Η εφαρμογή της κοινής εξωτερικής πολιτικής και πολιτικής ασφάλειας δεν είναι δυστυχώς κοινή όπως θα ήθελα. Ωστόσο, η αξιολόγησή μου των πέντε τελευταίων ετών δεν είναι τόσο αρνητική. Η Ευρωπαϊκή Ένωση έχει παίξει σημαντικό ρόλο στην επανάσταση στην Ουκρανία. Η άμεση αντίδραση της Προεδρίας του Συμβουλίου και ο καλός συντονισμός μεταξύ του Κοινοβουλίου και του Συμβουλίου, και η δράση του Ύπατου Εκπροσώπου και των αρχηγών κρατών της Πολωνίας και της Λιθουανίας είχαν σημαντική συνεισφορά στη θετική έκβαση αυτής της πολιτικής κρίσης.
<SPEAKER ID="240" LANGUAGE="DE" NAME="Lambsdorff," AFFILIATION="εξ ονόματος της Ομάδας ALDE">
<P>
   . – Κύριε Πρόεδρε, κυρίες και κύριοι, συγχαίρω τον κ. Kuhne για την έκθεσή του που είναι πραγματικά εξαιρετική. Θέλω επίσης να πω πόσο τον ευχαριστώ για τη διαρκή και ειλικρινή συνεργασία, που είχε ως αποτέλεσμα την ευρεία υποστήριξη των σχετικών ομάδων του Σώματος.
<SPEAKER ID="241" LANGUAGE="DE" NAME="Beer," AFFILIATION="εξ ονόματος της Ομάδας Verts/ALE">
<P>
Η έκθεση του κ. Brok δίνει ιδιαίτερη έμφαση στο αίτημα της ενεργής συνεργασίας με το Κοινοβούλιο. Δεν θα αρκεστούμε στην απλή ενημέρωση, και μάλιστα εκ των υστέρων. Αυτό το λέω πριν από τη συζήτηση για το σύνταγμα. Η ευρωπαϊκή στρατηγική ασφαλείας δεν είναι ζήτημα στατιστικής. Καθώς οι απειλές αλλάζουν, θα πρέπει να εξετάζουμε ξανά και ξανά πού υπάρχουν ελλείμματα –όπως αυτά που έχουμε σήμερα στον πολιτικό τομέα– ή πού πρέπει να αλλάξουμε κατεύθυνση. Όμως δεν θα μπορέσουμε να πείσουμε τους πολίτες ότι η ευρωπαϊκή πολιτική ασφαλείας είναι αξιόπιστη και να τους παρουσιάσουμε τις θετικές πτυχές που θα ενισχυθούν με το σύνταγμα παρά μόνον εάν συνεργαστείτε με το Κοινοβούλιο. Αν το Κοινοβούλιο σας αντιτεθεί, δεν θα τα καταφέρετε.
<SPEAKER ID="242" LANGUAGE="IT" NAME="Agnoletto," AFFILIATION="εξ ονόματος της Ομάδας GUE/NGL">
<P>
   . – Κύριε Πρόεδρε, κυρίες και κύριοι, θεωρώ εξαιρετικά ανησυχητική και επικίνδυνη την έκθεση Kuhne, καθώς δεν αναγνωρίζει την πρωτοκαθεδρία του ΟΗΕ και του διεθνούς δικαίου στην ευρωπαϊκή πολιτική ασφαλείας και άμυνας. Η έκθεση θέτει στο ίδιο επίπεδο τον ΟΗΕ με το ΝΑΤΟ και άλλους οργανισμούς και θεσμούς ανοίγοντας τον δρόμο για την επικράτηση της θεωρίας της προληπτικής στρατιωτικής επέμβασης που παραβιάζει το διεθνές δίκαιο και εξομοιώνει τις στρατιωτικές με τις ανθρωπιστικές επεμβάσεις, περιορίζοντας ουσιαστικά την ανθρωπιστική αναπτυξιακή βοήθεια σε ένα βοηθητικό ρόλο επικουρικό των στρατιωτικών πολιτικών και των πολιτικών ασφαλείας. Επιβεβαιώνει επίσης τη συνεργασία ΝΑΤΟ και Ευρωπαϊκής Ένωσης, παραβλέποντας τον υποτελή ρόλο της Ευρωπαϊκής Ένωσης εντός του ΝΑΤΟ και την ανάγκη προώθησης μιας ανεξάρτητης και μη επιθετικής ευρωπαϊκής εξωτερικής πολιτικής.
<SPEAKER ID="243" LANGUAGE="EN" NAME="Batten," AFFILIATION="εξ ονόματος της Ομάδας IND/DEM">
<P>
Η απειλή της τρομοκρατίας καθιστά πολύ πιο σημαντικά –και όχι λιγότερο σημαντικά– τα εθνικά σύνορα και τα εθνικά συμφέροντα. Η έκθεση αυτή είναι ένα ακόμα βήμα στην προσπάθεια της Ευρωπαϊκής Ένωσης να προωθήσει την εξωτερική της πολιτική και τις στρατιωτικές της φιλοδοξίες, προκειμένου εν τέλει να ανταγωνιστεί τις Ηνωμένες Πολιτείες της Αμερικής στο διεθνές πεδίο. Εν τω μεταξύ, οποιαδήποτε αναφορά σε ηθική εξωτερική πολιτική διαψεύδεται από την πρόθεση του Ευρωπαϊκού Συμβουλίου να άρει το εμπάργκο όπλων εις βάρος της Κίνας, την οποία ορθώς επικρίνει ο κ. Brok και η οποία προωθείται λόγω των συμφερόντων της γαλλικής βιομηχανίας όπλων.
<SPEAKER ID="244" LANGUAGE="LV" NAME="Kristovskis," AFFILIATION="εξ ονόματος της Ομάδας UEN">
<P>
   . – Κύριε Πρόεδρε, κυρίες και κύριοι, εξ ονόματός μου, αλλά και εξ ονόματος της Ομάδας Ένωση για την Ευρώπη των Εθνών, θα ήθελα να εκφράσω την αναγνώρισή μας στον αξιότιμο βουλευτή κ. Kuhne για την εμπεριστατωμένη έκθεσή του σχετικά με την ευρωπαϊκή στρατηγική ασφάλειας. Αυτή περιλαμβάνει την επέκταση της έννοιας της ασφάλειας η οποία, εναρμονισμένη με την τρέχουσα κατάσταση, προσφέρει μια λογική άποψη σχετικά με τα τρέχοντα γεγονότα στον τομέα της ευρωπαϊκής ασφάλειας, και τονίζει τις ανεπάρκειες. Θα ασχοληθώ με μία μόνο πτυχή. Πιστεύω ότι στην έκθεσή του ο κ. Kuhne απέδειξε με απόλυτα αιτιολογημένο τρόπο στο Ευρωπαϊκό Κοινοβούλιο την ανάγκη να προαχθεί η συμμετοχή στην εφαρμογή της ευρωπαϊκής στρατηγικής ασφάλειας. Η εκπλήρωση αυτού του στόχου είναι σχετικά ένα πολύπλοκο έργο για τους βουλευτές του Ευρωπαϊκού Κοινοβουλίου, και, βεβαίως, επίσης και για τα ευρωπαϊκά όργανα. Οφείλουμε ωστόσο, να δεχθούμε ότι δεν έχουμε την απαιτούμενη ασφάλεια στοιχείων και την υποστήριξη ειδικών επιστημόνων εντός του Ευρωπαϊκού Κοινοβουλίου για να μπορούμε να συζητούμε σε βάθος και με ισχυρή επιχειρηματολογία τις δραστηριότητες της αρμόδιας Γενικής Διεύθυνσης εντός της Επιτροπής και του Συμβουλίου για την υλοποίηση της ευρωπαϊκής στρατηγικής ασφάλειας, για να μην αναφέρω τη δυνατότητα λήψης περισσότερο ή λιγότερο μέτρων συνεννόησης που θα λαμβάνονται από τις εθνικές κυβερνήσεις, με τις αμοιβαία ανταποδοτικές ενέργειες, για την υλοποίηση των μέτρων ασφάλειας και άμυνας.
<P>
Κυρίες και κύριοι, οφείλουμε να αναγνωρίσουμε ότι αυτό αποτελεί σοβαρό πρόβλημα. Στην πραγματικότητα υπάρχουν διάφορα προβλήματα που αφορούν σε πτυχές της κοινής ασφάλειας στην Ευρωπαϊκή Ένωση. Στη βάση αυτών υπάρχουν ελλείψεις οικονομικής φύσης, καθώς και η ανάπτυξη στρατιωτικών ικανοτήτων, μια έλλειψη ασφάλειας στοιχείων καθώς ελλείψεις άλλου είδους. Κατά τη διάρκεια των τελευταίων μηνών, κατά την οποία είμαι για πρώτη φορά μέλος του Ευρωπαϊκού Κοινοβουλίου, είχα την ευκαιρία να κατανοήσω βαθμιαία με ποιον τρόπο διαμορφώνεται η πολιτική ασφάλειας στην Ευρώπη, και ποιοι είναι οι σημαντικότεροι παράγοντες. Κατά συνέπεια πιστεύω ότι δικαιολογούμαι πλήρως να πω ότι η έκθεση είναι επαρκώς υψηλής ποιότητας. Δεδομένου ότι το 70% των πολιτών της Ευρωπαϊκής Ένωσης υποστηρίζουν την ανάγκη μιας ενιαίας ευρωπαϊκής αμυντικής πολιτικής, πρέπει να συμφωνήσουμε ότι η παρακολούθηση της εφαρμογής της ευρωπαϊκής στρατηγικής ασφάλειας θα έπρεπε να αποτελεί μια από τις προτεραιότητες για τη διεύρυνση του πεδίου δραστηριοτήτων του Ευρωπαϊκού Κοινοβουλίου. Οι κίνδυνοι του 21ου αιώνα η διεθνική τρομοκρατία, η παράνομη διάδοση όπλων μαζικής καταστροφής, οι περιφερειακές συγκρούσεις και ο ισλαμικός φονταμενταλισμός επιβάλλουν το καθήκον σε όλους μας να κατανοήσουμε τις παγκόσμιες προκλήσεις που αντιμετωπίζουμε και το Ευρωπαϊκό Κοινοβούλιο πρέπει να παίξει ενεργό ρόλο στην πρόληψη αυτών των κινδύνων. 
<SPEAKER ID="245" LANGUAGE="NL" NAME="Claeys (NI )." AFFILIATION="">
<P>
Πρώτον και κύριον θα ήθελα να επισημάνω ένα κενό στη λίστα προτεραιοτήτων και αυτό είναι η υποστήριξη για τους Ευρωπαίους ή για τα άτομα ευρωπαϊκής καταγωγής που ζουν σε άλλα σημεία της υφηλίου. Μιλώ πρωτίστως για τη νότια Αφρική, όχι μόνο για την ίδια τη Νότια Αφρική αλλά επίσης και για τη Ζιμπάμπουε. Είναι καιρός πια η Ευρωπαϊκή Ένωση να αρχίσει να λαμβάνει αυστηρά μέτρα για να τεθεί ένα τέλος στις επιθέσεις σε αγροκτήματα και στις συστηματικές απαλλοτριώσεις αγροκτημάτων τις οποίες εκμεταλλεύονται Ευρωπαίοι. Μια τέτοια ανάληψη δράσης θα ήταν για το θέμα αυτό προς το συμφέρον ολόκληρου του πληθυσμού εκεί. Αναφέρομαι για παράδειγμα στη Ζιμπάμπουε, τη χώρα που ήταν κάποτε γνωστή ως ο σιτοβολώνας της Αφρικής και η οποία τώρα είναι ρημαγμένη από τη λιμοκτονία, εν μέρει και κυρίως λόγω της κακής διαχείρισης του δικτάτορα Mugabe.
<SPEAKER ID="246" LANGUAGE="PL" NAME="Klich (PPE-DE )." AFFILIATION="">
<P>
   – Κύριε Πρόεδρε, το Σώμα έχει σαφή αντίληψη ότι έχει σημειωθεί σημαντική πρόοδος κατά το παρελθόν έτος σχετικά με την ευρωπαϊκή πολιτική ασφάλειας και άμυνας, και ότι ήταν κατά συνέπεια δυνατόν να αρθεί το αδιέξοδο μετά τη σύγκρουση στο Ιράκ. Χαιρετίζουμε την ίδρυση της Ευρωπαϊκής Υπηρεσίας Άμυνας και πιστεύω ότι θα παίξει σημαντικό ρόλο όσον αφορά την προμήθεια νέου εξοπλισμού. Χαιρετίζουμε επίσης τη συμπερίληψη στη Συνταγματική Συνθήκη διατάξεων για τη δημιουργία ενός μέλλοντος για την ΕΠΑΑ, ιδιαίτερα για το θέμα της διαρθρωτικής συνεργασίας, δηλαδή, τη ρήτρα αλληλεγγύης. Μια άλλη πολύ σημαντική εξέλιξη υπήρξε η ανακοίνωση της Επιτροπής για το Πρόγραμμα «Ευρωπαϊκή Έρευνα στον Τομέα της Ασφάλειας» το οποίο θα λειτουργεί με προϋπολογισμό τουλάχιστον 1 δισεκατομμυρίου ευρώ από το 2007. Τέλος, προφανώς το σημαντικότερο γεγονός του τελευταίου έτους ήταν η ανάληψη της αποστολής σταθεροποίησης στη Βοσνία διαδεχόμενη το ΝΑΤΟ. Αυτή η αποστολή αποτελεί στην πραγματικότητα την πρώτη σημαντική στρατιωτική επιχείρηση της Ευρωπαϊκής Ένωσης.
<SPEAKER ID="247" LANGUAGE="IT" NAME="D'Alema (PSE )." AFFILIATION="">
<P>
Ωστόσο, για να υπάρξει νομιμότητα, όπως ορθά αναφέρει η έκθεση του κ. Brok, πρέπει να αποκατασταθεί η κυριαρχία του συστήματος των Ηνωμένων Εθνών. Η κυριαρχία αυτή έχει πληγεί και αποδυναμωθεί από τη θεωρία και την πρακτική του προληπτικού και μονόπλευρού πολέμου. Η Ευρώπη οφείλει να αποδοκιμάσει αυτήν τη θεωρία και την πρακτική και πιστεύω πως η ενίσχυση της συνεργασίας μεταξύ της Ευρώπης και των Ηνωμένων Πολιτειών δεν μπορεί παρά να εξαρτάται από αυτό το σημείο αρχής.
<P>
Υπό αυτήν την έννοια, αποδίδω πολύ μεγάλη αξία στην τοποθέτηση πολλών συναδέλφων –όπως και της Επιτρόπου Ferrero-Waldner– υπέρ μιας ευρωπαϊκής έδρας στα Ηνωμένα Έθνη, η οποία θα αντιπροσώπευε ένα ποιοτικό άλμα των σχέσεων μεταξύ της Ευρωπαϊκής Ένωσης και των Ηνωμένων Εθνών.
<SPEAKER ID="248" LANGUAGE="NL" NAME="Neyts-Uyttebroeck, Annemie (ALDE )." AFFILIATION="">
<P>
   – Πρώτα και κύρια θα ήθελα να συγχαρώ τον κ. Elmar Brok για την εξαίρετη έκθεσή του η οποία παρέχει μια συνεκτική, προοδευτική και ρεαλιστική εικόνα της κοινής εξωτερικής πολιτικής και πολιτικής ασφάλειας.
<P>
Όλοι πάρα πολύ συχνά ξεχνούμε πόσο νέα είναι στην πραγματικότητα αυτή η πολιτική. Μπορώ να θυμηθώ πολύ ζωντανά ότι πριν 20 χρόνια οι λέξεις ασφάλεια, εξωτερική πολιτική και λιγότερο από όλες η αμυντική πολιτική δεν επιτρεπόταν καν να εμφανίζονται στα ευρωπαϊκά κείμενα ή σε προγράμματα των ευρωπαϊκών πολιτικών. Πριν δέκα χρόνια υπήρχε μια εμβρυώδης κοινή εξωτερική πολιτική και πολιτική ασφάλειας, αλλά ήταν προσεκτικά ενταγμένη σε έναν ξεχωριστό, σχεδόν αποκλειστικά διακυβερνητικό πυλώνα. Σήμερα, το δικό μας ξεχωριστό όραμα και στρατηγική είναι αλήθεια ότι βρίσκονται ακόμη σε διαμόρφωση των οποίων όμως την πρωτοτυπία δεν μπορούμε να αρνηθούμε. Αυτή η πρωτοτυπία σημαίνει ότι πάνω από όλα έχουμε τη βούληση να αναλάβουμε την ευθύνη τόσο για τις διπλωματικές πτυχές όσο και για τις στρατιωτικές πτυχές μιας τέτοιας πολιτικής. Θα ήθελα να υπογραμμίσω ότι στον τομέα αυτό η συνταγματική συνθήκη περιέχει αρκετά ειδικά σημαντικά θέματα, τα οποία για τον λόγο αυτόν αποτελούν ένα από τους κύριους λόγους για τον οποίο αυτή η συνταγματική συνθήκη αξίζει να επικυρωθεί.
<SPEAKER ID="249" LANGUAGE="DE" NAME="Pflüger (GUE/NGL )." AFFILIATION="European Defence Paper">
<P>
   – Κύριε Πρόεδρε, για να αποφύγουμε την υπερβολική ομοιομορφία, παρουσιάζω μια διαφορετική θέση. Η ευρωπαϊκή στρατηγική ασφαλείας λέει ότι «η πρώτη γραμμή της άμυνας κατά νέων απειλών θα βρίσκεται συχνά στο εξωτερικό». Η έκθεση Kuhne δεν αποκλίνει καθόλου από αυτό.
<P>
Η ευρωπαϊκή στρατηγική ασφαλείας θα είναι δεσμευτική για όλα τα κράτη μέλη της ΕΕ. Στόχος της είναι να αφιερωθεί η κοινοτική στρατιωτική πολιτική όλο και πιο πολύ στον σχεδιασμό προληπτικών πολέμων. Η έκθεση Kuhne ζητά μεγαλύτερη ανανέωση εξοπλισμού για να διασφαλιστεί ότι η ΕΕ, στηριζόμενη σε ικανότητες του ΝΑΤΟ, θα μπορεί να κάνει στρατιωτικές επεμβάσεις σε ολόκληρο τον κόσμο. Βάσει όσων ακούσαμε, η ΕΕ πρόκειται να γίνει ένας παγκόσμιος παράγων, κυρίως από στρατιωτική σκοπιά.
<SPEAKER ID="250" LANGUAGE="FR" NAME="Coûteaux (IND/DEM )." AFFILIATION="">
<P>
   – Κύριε Πρόεδρε, ενάμιση λεπτό είναι πολύ περισσότερο από όσο χρειάζομαι, δεδομένου ότι τα τεράστια θέματα που συζητούνται σε αυτή την εξαιρετικά ογκώδη έκθεση προϋποθέτουν την ύπαρξη Υπουργού Εξωτερικών, διπλωματικού σώματος και κοινής εξωτερικής πολιτικής. Ωστόσο, δεν διαθέτουμε κοινή εξωτερική πολιτική, εκτός και αν μιλάμε για τη σκιαγράφηση της σκιαγράφησης εκείνου που αποφασίστηκε το 1992 στον Τίτλο V της Συνθήκης του Μάαστριχ. Δεν υπάρχει άλλωστε και δεν μπορεί να υπάρξει κοινή πολιτική, για τον πολύ απλό λόγο ότι δεν υπάρχει σύμπτωση αρχών, παραδόσεων, συμφερόντων και, συνακόλουθα, πολιτικών των διαφορετικών εθνών μας, αρχίζοντας από το κεφαλαιώδες σημείο των σχέσεών μας με τις Ηνωμένες Πολιτείες Αμερικής.
<SPEAKER ID="251" LANGUAGE="PL" NAME="Czarnecki, Ryszard (NI )." AFFILIATION="">
<P>
   – Κύριε Πρόεδρε, η κοινή εξωτερική πολιτική και πολιτική ασφάλειας της Ένωσης μπορεί να μην είναι μια εικονική πολιτική, όπως υποστηρίζουν οι σκεπτικιστές, αλλά είναι αλήθεια ότι αυτή παρουσιάζεται πολύ καλύτερα στα χαρτιά από ό,τι στην πράξη. Αν, όπως οι συντάκτες της πρότασης ψηφίσματος, κοιτάξουμε τις δημοσκοπήσεις της κοινής γνώμης σχετικά με τη βούληση για την εφαρμογή αυτής της πολιτικής, το μέλλον της φαντάζει αβέβαιο. Αν το 60% των πολιτών της Ένωσης που υποστηρίζει την κοινή εξωτερική πολιτική μειωθεί στο μέλλον στο 45%, και η υποστήριξη του 70% για την κοινή αμυντική πολιτική μειωθεί ας πούμε στο 47%, θα πρέπει ξαφνικά να εγκαταλείψουμε αυτή την έννοια; Οφείλουμε να είμαστε επιφυλακτικοί όταν πρόκειται να βασιστούμε σε στοιχεία δημοσκοπήσεων. Το Κοινοβούλιο είναι διχασμένο ως προς το θέμα του βαθμού υποστήριξης για την ιδέα μιας κοινής πολιτικής ασφάλειας και κοινής εξωτερικής πολιτικής. Αυτήν την πραγματικότητα οφείλουμε να την αντιμετωπίσουμε. Ωστόσο, σε πολλά θέματα έχουμε την ίδια άποψη. Το πρώτο θέμα ταυτότητας αντιλήψεων είναι ότι η ισλαμική τρομοκρατία αποτελεί μια πραγματική απειλή. Το δεύτερο θέμα είναι ότι η ανάληψη στρατιωτικής δράσης δεν μπορεί να είναι η πρώτη επιλογή τακτικής όταν πρόκειται να χειριστούμε ορισμένα προβλήματα. Το τρίτο είναι ότι πρέπει να παρακολουθούμε προσεκτικά τις κοινές δραστηριότητες της EUFOR στη Βοσνία-Ερζεγοβίνη. Είναι αλήθεια ότι η Ένωση είχε αναλάβει προηγουμένως την αποστολή Concordia στη Μακεδονία, αλλά αυτή ήταν μια σχετικά μικρή αποστολή, όπως μικρές ήσαν και οι αποστολές αστυνόμευσης στις οποίες συμμετείχαμε, για παράδειγμα στη Βοσνία-Ερζεγοβίνη, ή πιο πρόσφατα, στην Αφρική.
<P>
Τέλος, μπορούμε να μιλάμε με μια φωνή όταν πρόκειται να επιμείνουμε στο ότι το Συμβούλιο πρέπει να συμμορφώνεται με το άρθρο 21 της Συνθήκης για την Ευρωπαϊκή Ένωση το οποίο προβλέπει ότι το Συμβούλιο θα ζητά τη γνώμη του Ευρωπαϊκού Κοινοβουλίου όσον αφορά τις κύριες δράσεις της εξωτερικής πολιτικής για το επόμενο έτος. Το θέμα δεν είναι αν το Συμβούλιο καταδέχεται να παρέχει ενημέρωση. Διότι στην πραγματικότητα είναι υποχρεωμένο να το κάνει. 
<SPEAKER ID="252" LANGUAGE="CS" NAME="Zieleniec (PPE-DE )." AFFILIATION="">
<P>
Η Βορειοατλαντική Συμμαχία εξακολουθεί να δρα ως θεμελιώδης εγγύηση της ευρωπαϊκής και της αμερικανικής ασφάλειας, ωστόσο οι προκλήσεις τις οποίες αντιμετωπίζουμε σήμερα ουδόλως αφορούν μόνον την ασφάλεια. Κατά συνέπεια θα ήθελα στο σημείο αυτό να ζητήσω από την Επιτροπή και το Συμβούλιο να παρουσιάσουν ένα σχέδιο στρατηγικής συνεργασίας μεταξύ της Ευρωπαϊκής Ένωσης και των Ηνωμένων Πολιτειών, το οποίο θα έθετε το διάλογο μεταξύ των δύο δυνάμεων σε ένα ευρύτερο φάσμα διεθνών θεμάτων και σε θεσμικό επίπεδο. Η εταιρική σχέση θα αντιμετώπιζε ευρύ φάσμα θεμάτων που θα ξεκινούν από τη λειτουργία των χρηματοπιστωτικών υπηρεσιών και θα φθάνουν έως τη σταθεροποίηση της διεθνούς τάξης, καθώς επίσης και την παγκόσμια γεωργία, την καταπολέμηση του AIDS, τη διαθεσιμότητα των υδάτινων πόρων, την παγκόσμια αλλαγή του κλίματος και τη μη διάδοση όπλων μαζικής καταστροφής. Ένας από τους στόχους της θα πρέπει να είναι η ίδρυση ενός χώρου ελεύθερου εμπορίου ΕΕ-ΗΠΑ, ο οποίος θα μπορούσε να λειτουργήσει δυνητικά ως κινητήρια δύναμη για την παγκόσμια οικονομία.
<SPEAKER ID="253" LANGUAGE="PT" NAME="Gomes (PSE )." AFFILIATION="">
<P>
   – Η ευρωπαϊκή στρατηγική ασφάλειας μας θέτει μπροστά στην πρόκληση να εξετάσουμε τον ρόλο της Ένωσης στην παγκόσμια διακυβέρνηση, και από την άποψη αυτή οι εκθέσεις των κκ. Kuhn και Brok αποτελούν εξαιρετική συνεισφορά προς την κατεύθυνση της αντιμετώπισης αυτής της πρόκλησης. Αν πρόκειται να αποδειχθούν αποτελεσματικές και συνεκτικές, η εξωτερική πολιτική και πολιτική ασφάλειας και άμυνας της Ευρώπης, τότε η έμφαση πρέπει σε σταθερή βάση να δίδεται στους πολίτες, στην προαγωγή των ανθρωπίνων δικαιωμάτων, στο διεθνές και ανθρωπιστικό δίκαιο και στον πολυμερισμό στις διεθνείς σχέσεις. Με άλλα λόγια, οι πολιτικές αυτές θα πρέπει να έχουν ως γνώμονα την έννοια της ανθρώπινης ασφάλειας, όπως τονίζεται στην έκθεση Kuhne, σύμφωνα με την έκθεση της Βαρκελώνης για το δόγμα της ανθρώπινης ασφάλειας.
<P>
Η ΕΕ πρέπει επίσης να προσπαθήσει για την ενίσχυση των συνθηκών που θα διασφαλίζουν τη μη διάδοση των πυρηνικών όπλων και τον πυρηνικό αφοπλισμό και για να γίνουν αυστηρότεροι οι έλεγχοι στις εξαγωγές πυρηνικού υλικού και στα πυρηνικά όπλα γενικά. Η Ένωση οφείλει επίσης να διασφαλίσει ότι το σχέδιο δράσης της για την καταπολέμηση της τρομοκρατίας θα λειτουργεί σε στενή σχέση και παράλληλα με την εξωτερική πολιτική και πολιτική ασφάλειας και άμυνάς της, ως τμήμα της ολοκληρωμένης διεθνούς στρατηγικής για την καταπολέμηση της τρομοκρατίας που εξήγγειλε ο Koffi Anan.
<P>
Θα ολοκληρώσω αναφέροντας ότι την περασμένη εβδομάδα στο Σεράγεβο, μαζί με τον κ. Von Wogau και άλλα μέλη του Κοινοβουλίου, είδαμε τον επικεφαλής βρετανό στρατηγό της EUFOR να αποδίδει αληθινά υπερήφανος εθνικές τιμές. Με την εικόνα αυτή δεν μπόρεσα να αποφύγω τη σκέψη ότι, αν πριν από 15 χρόνια υπήρχε εξωτερική πολιτική και ευρωπαϊκή πολιτική ασφάλειας και άμυνας, η Ευρώπη θα είχε αποτρέψει τον πόλεμο στην πρώην Γιουγκοσλαβία ή θα τον είχε σταματήσει σε αρχικό στάδιο. Το σημαντικό έργο της αποστολής Althea, στη Βοσνία και Ερζεγοβίνη αποτελεί απόδειξη ότι, με τους κατάλληλους πόρους, η Ευρώπη μπορεί και πρέπει να αναλάβει περισσότερες ευθύνες τόσο για την ευρωπαϊκή όσο και για την παγκόσμια ασφάλεια. 
<SPEAKER ID="254" LANGUAGE="" NAME="Παφίλης (GUE/NGL )." AFFILIATION="Ο Πρόεδρος διακόπτει τον ομιλητή">
<SPEAKER ID="255" LANGUAGE="DE" NAME="Mölzer (NI )." AFFILIATION="">
<SPEAKER ID="256" LANGUAGE="DE" NAME="Jarzembowski (PPE-DE )." AFFILIATION="">
<P>
   – Κύριε Πρόεδρε, κύριε Πρόεδρε του Συμβουλίου, κυρία Επίτροπε, υπάρχουν δύο δηλώσεις του Κοινοβουλίου στην έκθεση αυτήν, στις οποίες θα ήθελα να επανέλθω και οι οποίες σχετίζονται με την κατάσταση στην Ανατολική Ασία από άποψη εξωτερικής πολιτικής και πολιτικής ασφαλείας. Πιστεύω ότι η Λαϊκή Δημοκρατία της Κίνας με τον νόμο κατά της αποσκίρτησης έκανε την κατάσταση στην περιοχή πιο επικίνδυνη. Ο νόμος αυτός είναι κάτι που πρέπει να απορρίψουμε με αποφασιστικότητα. Με τη θέσπισή του, η Λαϊκή Δημοκρατία της Κίνας αποσκοπεί εντελώς αδικαιολόγητα να νομιμοποιήσει τις στρατιωτικές της απειλές εναντίον της Ταϊβάν και να αποκτήσει το δικαίωμα να της επιτεθεί. Αυτό αποτελεί παραβίαση του διεθνούς δικαίου και είναι εντελώς απαράδεκτο. Τα 23 εκατομμύρια πολιτών της Ταϊβάν έχουν το αναφαίρετο δικαίωμα να παίρνουν τις δικές τους, δημοκρατικές αποφάσεις για το μέλλον τους, σχετικά με το αν θέλουν να επανενωθούν με την ηπειρωτική χώρα ή να παραμείνουν ένα ανεξάρτητο και κυρίαρχο κράτος.
<P>
Πρέπει να απευθύνουμε όλοι έκκληση στη Λαϊκή Δημοκρατία της Κίνας να σταματήσει τις απειλητικές χειρονομίες και να αρχίσει άμεσο διάλογο με την Ταϊβάν επί τη βάσει της αμοιβαίας αναγνώρισης, προκειμένου να υπάρξει εκτόνωση της έντασης μεταξύ των δύο χωρών και να διασφαλιστεί η ειρήνη στην Ανατολική Ασία. Απευθύνομαι στους εκπροσώπους του Συμβουλίου λέγοντας ότι για να γίνει αυτό, δεν θα πρέπει να αρθεί το εμπάργκο όπλων κατά της Κίνας. Το Ευρωπαϊκό Συμβούλιο δικαιολογημένα αποφάσισε το 1989 την επιβολή του εμπάργκο και διαπιστώνουμε ότι η κατάσταση σχετικά με τα ανθρώπινα δικαιώματα και τα δικαιώματα των μειονοτήτων όντως βελτιώθηκε, αλλά απέχει ακόμα πολύ από αυτό που πρέπει. Το Κοινοβούλιο έχει παρατηρήσει σε πολλές περιπτώσεις ότι η κατάσταση στην Κίνα αναφορικά με τα θεμελιώδη πολιτικά, πολιτιστικά, θρησκευτικά και πολιτικά δικαιώματα δεν αντιστοιχεί ούτε καν στις διεθνείς προδιαγραφές που αναγνωρίζει η ίδια η Κίνα.
<SPEAKER ID="257" LANGUAGE="PL" NAME="Siwiec (PSE )." AFFILIATION="">
<P>
   – Κύριε Πρόεδρε, λάβαμε ένα έγγραφο το οποίο περιγράφει την ευρωπαϊκή πολιτική στον τομέα της ασφάλειας, η οποία είναι η δυσχερέστερη πολιτική για κάθε χώρα ή διεθνή οργανισμό όσον αφορά την αντιμετώπισή της. Το έγγραφο αυτό θα αποτελέσει τη βάση ή το σημείο αναφοράς για όσον αφορά τον προσδιορισμό του καλύτερου τρόπου ενοποίησης των πολιτικών των κρατών μελών, και για τη διασφάλιση ότι η εξωτερική πολιτική θα είναι αποτελεσματικότερη. Στο σημείο αυτό θα ήταν χρήσιμο να θυμόμαστε ότι ο δαπανηρότερος τρόπος διεξαγωγής της εξωτερικής πολιτικής είναι να μην διαθέτουμε εξωτερική πολιτική. Η Ένωση αδυνατεί να επωφεληθεί από τις ευκαιρίες οι οποίες της διανοίγονται σε πολλούς τομείς, ακριβώς επειδή αυτή στερείται πολιτικών. Επιτρέψτε μου να αναφέρω μια άλλη καθαρή αλήθεια, και τώρα απευθύνομαι ιδιαίτερα σε αυτούς οι οποίοι μιλούν εδώ και κάμποσο καιρό από καθέδρας στο Κοινοβούλιο για στρατιωτικοποίηση. Η αμυντική ικανότητα αποτελεί αναγκαία προϋπόθεση μιας αποτελεσματικής πολιτικής. Η στρατιωτική ικανότητα είναι ουσιώδους σημασίας. Είναι επίσης χρήσιμο να θυμόμαστε ότι οι αρχές που συντάσσονται και αφορούν την προστασία της ασφάλειάς μας με την ευρύτερη έννοια μπορούν να αποτελέσουν ένα εξαιρετικό σημείο εκκίνησης για διάλογο με τον αμερικανό εταίρο μας, και μια βάση για τη δημιουργία ενός νέου είδους διατλαντικής σχέσης. Από τη μια πλευρά θα υπάρχουν οι Ηνωμένες Πολιτείες, αβέβαιες ως προς τη διαφορά μεταξύ ηγεσίας και ηγεμονίας, και από την άλλη πλευρά η Ευρωπαϊκή Ένωση η οποία μόλις έχει αρχίσει να αναπτύσσει το ρόλο της σε αυτόν το συγκεκριμένο τομέα. Θα χρειαστούμε υπομονή και δημιουργικότητα σε αυτήν τη διαδικασία, αλλά θα χρειαστούν και γνώσεις ειδικών πραγματογνωμόνων. Σε σχέση με αυτό, πιστεύω ότι η έκθεση του κ. Kuhne αντιπροσωπεύει μια καλή δέσμευση για όλα τα ευρωπαϊκά όργανα, βοηθώντας τα να εξετάσουν το θέμα της ευρωπαϊκής ασφάλειας. Επιπλέον, είναι σημαντικό ότι η έκθεση του κ. Kuhne να συζητηθεί ταυτόχρονα ως ετήσια έκθεση για την εξωτερική πολιτική της Ευρωπαϊκής Ένωσης. Αυτή αποτελεί μια καλή συμβολή και θαυμάσια συνεισφορά από το Κοινοβούλιο, συμβάλλοντας στη διασφάλιση ότι μπορούμε επιτέλους να μιλάμε για πραγματική ευρωπαϊκή πολιτική παρά για μια εικονική πολιτική. 
<SPEAKER ID="258" LANGUAGE="EN" NAME="Van Orden (PPE-DE )." AFFILIATION="">
<P>
Δεν θεωρώ ότι τα ευρωπαϊκά κράτη έχουν στρατηγικά συμφέροντα ασφάλειας τα οποία πρέπει να διαχωριστούν από τα αντίστοιχα συμφέροντα των διατλαντικών και άλλων συμμάχων τους. Ενδέχεται ενίοτε οι Ευρωπαίοι να καλούνται να αναλάβουν την πρωταρχική ευθύνη για τη διάθεση στρατιωτικών δυνάμεων στην περιοχή τους. Αυτό ακριβώς συνέβη τα τελευταία δέκα και περισσότερα χρόνια στην πρώην Γιουγκοσλαβία, όπου είναι απλό σόφισμα ο ισχυρισμός ότι η στρατιωτική επιχείρηση της ΕΕ (EUFOR) στη Βοσνία διαφέρει ουσιαστικά από την προηγούμενη κατάσταση. Από τους 7 000 στρατιώτες της Πολυεθνούς Δύναμης Σταθεροποίησης (SFOR) του ΝΑΤΟ, περισσότεροι από 6 000 ήταν Ευρωπαίοι. Είναι ανέντιμο, συνεπώς, να υποκρινόμαστε ότι η ΕΕ συμβάλλει στην ενίσχυση της ασφάλειας τη στιγμή που τα περισσότερα από τα κράτη μέλη της μειώνουν αντί να αυξάνουν τις αμυντικές τους δαπάνες, ενώ η ίδια η ΕΕ επαναλαμβάνει απλώς τα συστήματα σχεδιασμού, λήψης αποφάσεων και διοίκησης και ελέγχου ενός εξαιρετικά επιτυχημένου οργανισμού όπως το ΝΑΤΟ. 
<SPEAKER ID="259" LANGUAGE="CS" NAME="Rouček (PSE )." AFFILIATION="">
<SPEAKER ID="260" LANGUAGE="EN" NAME="Kauppi (PPE-DE )." AFFILIATION="">
<SPEAKER ID="261" LANGUAGE="PL" NAME="Pinior (PSE )." AFFILIATION="">
<SPEAKER ID="262" LANGUAGE="EN" NAME="Landsbergis (PPE-DE )." AFFILIATION="">
<P>
   – Κύριε Πρόεδρε, η έκθεση του κ. Brok περιλαμβάνει πολλές νέες, προοδευτικές και ενθαρρυντικές ιδέες. Θέλω απλώς να προσθέσω ορισμένες παρατηρήσεις σχετικά με τα προβλήματα της νέας, μη κρατικής τρομοκρατίας. Πρώτον, τι περισσότερο θα μπορούσαμε να προτείνουμε από ό,τι ο κ. Brok;
<SPEAKER ID="263" LANGUAGE="FR" NAME="Schmit," AFFILIATION="Προεδρεύων του Συμβουλίου">
<P>
Μια μόνο τελευταία παρατήρηση αναφορικά με την Κίνα. Έλαβα μια θέση, κύριε Jarzembowski, κατά τη συνεδρίαση της Επιτροπής Εξωτερικών Θεμάτων, και διαπιστώνω ότι σταδιακά η θέση που έλαβα επιβεβαιώνεται. Πιστεύω ότι πρέπει να κοιτάξουμε την πραγματικότητα κατάματα: πρέπει να αναπτύξουμε μια σχέση με την Κίνα, διότι είναι μια χώρα που αποκτά σημασία. Συνεπώς, πρέπει να αρχίσουμε με αυτή συνολικό διάλογο, που να καλύπτει όλες τις πτυχές.
<SPEAKER ID="264" LANGUAGE="EN" NAME="Ferrero-Waldner," AFFILIATION="μέλος της Επιτροπής">
<P>
Συμφωνώ επίσης με τον κ. von Wogau και άλλους που επεσήμαναν τη στενή σχέση μεταξύ της εσωτερικής και της εξωτερικής ασφάλειας. Αυτό είναι επίσης άκρως σημαντικό για τη στενή συνεργασία μεταξύ των διαφόρων γενικών διευθύνσεων της Επιτροπής και της Γενικής Διεύθυνσης Εξωτερικών Σχέσεων.
<SPEAKER ID="265" LANGUAGE="" NAME="Πρόεδρος." AFFILIATION="">
<P>
Η ψηφοφορία θα διεξαχθεί αύριο, στις 12.00. 
<SPEAKER ID="266" LANGUAGE="" NAME="Πρόεδρος." AFFILIATION="">
<P>
   Η ημερήσια διάταξη προβλέπει την ώρα των ερωτήσεων προς το Συμβούλιο (B6-0163/2005). 
<SPEAKER ID="267" LANGUAGE="" NAME="Πρόεδρος" AFFILIATION="">
<SPEAKER ID="268" LANGUAGE="FR" NAME="Schmit," AFFILIATION="Προεδρεύων του Συμβουλίου">
<P>
    Απαντώντας στο ερώτημά σας, κύριε Seppänen, θέλω να σας θυμίσω ότι η διαδικασία για την έγκριση του καθεστώτος των βουλευτών του Ευρωπαϊκού Κοινοβουλίου θεσπίζεται στην παράγραφο 5 του άρθρου 190 της Συνθήκης ΕΚ και στην παράγραφο 5 του άρθρου 108, της Συνθήκης της Ευρωπαϊκής Κοινότητας Ατομικής Ενέργειας. Βάσει αυτών των άρθρων, το Ευρωπαϊκό Κοινοβούλιο καθορίζει το καθεστώς και τους γενικούς όρους άσκησης των καθηκόντων των βουλευτών του, μετά από γνώμη της Επιτροπής και έγκριση του Συμβουλίου, που αποφασίζει με ειδική πλειοψηφία.
<SPEAKER ID="269" LANGUAGE="" NAME="" AFFILIATION="Αντιπροέδρου">
<SPEAKER ID="270" LANGUAGE="FI" NAME="Seppänen (GUE/NGL )." AFFILIATION="">
<SPEAKER ID="271" LANGUAGE="FR" NAME="Schmit," AFFILIATION="Προεδρεύων του Συμβουλίου">
<SPEAKER ID="272" LANGUAGE="EN" NAME="Martin, David (PSE )." AFFILIATION="">
<SPEAKER ID="273" LANGUAGE="FR" NAME="Schmit," AFFILIATION="Προεδρεύων του Συμβουλίου">
<SPEAKER ID="274" LANGUAGE="EN" NAME="Doyle (PPE-DE )." AFFILIATION="">
<SPEAKER ID="275" LANGUAGE="FR" NAME="Schmit," AFFILIATION="Προεδρεύων του Συμβουλίου">
<SPEAKER ID="276" LANGUAGE="" NAME="Πρόεδρος." AFFILIATION="">
<SPEAKER ID="277" LANGUAGE="EN" NAME="Mitchell (PPE-DE )." AFFILIATION="">
<SPEAKER ID="278" LANGUAGE="" NAME="Πρόεδρος." AFFILIATION="">
<SPEAKER ID="279" LANGUAGE="DE" NAME="Rübig (PPE-DE )." AFFILIATION="">
<SPEAKER ID="280" LANGUAGE="FR" NAME="Schmit," AFFILIATION="Προεδρεύων του Συμβουλίου">
<SPEAKER ID="281" LANGUAGE="" NAME="Πρόεδρος." AFFILIATION="">
<SPEAKER ID="282" LANGUAGE="FR" NAME="Schmit," AFFILIATION="Προεδρεύων του Συμβουλίου">
<P>
    Επιτρέψτε μου να απαντήσω, κύριε Evans. Ενόψει της ετήσιας εαρινής συνόδου κορυφής του Ευρωπαϊκού Συμβουλίου, το Συμβούλιο Περιβάλλοντος ενέκρινε στις 10 Μαρτίου 2005 μια θέση ως συμβολή στις διαβουλεύσεις αναφορικά με την ενδιάμεση αναθεώρηση της στρατηγικής της Λισαβόνας. Γενικότερα, το Συμβούλιο υπογραμμίζει την ανάγκη ανάληψης δράσεων αρχής γενομένης από το 2005, ιδίως για να αντιμετωπιστούν οι κλιματικές αλλαγές και για να προωθηθούν οι οικολογικές καινοτομίες, καθώς και η αποτελεσματική χρησιμοποίηση της ενέργειας και των πόρων.
<P>
Το Συμβούλιο ζήτησε ιδίως από το Εαρινό Ευρωπαϊκό Συμβούλιο να ενθαρρύνει βιώσιμες μεθόδους κατανάλωσης και παραγωγής, με σημαντική συμβολή οικολογικά αποτελεσματικών καινοτομιών, με στόχο την αποσύνδεση της οικονομικής ανάπτυξης από τη χρησιμοποίηση των πόρων και την υποβάθμιση του περιβάλλοντος. Πέραν αυτού, κάλεσε την Επιτροπή να επεξεργαστεί το 2005 μια ευρωπαϊκή πρωτοβουλία υπέρ της ενεργειακής αποδοτικότητας, καθώς και ένα Πράσινο Βιβλίο, που να περιλαμβάνει έναν κατάλογο με ευαίσθητα μέτρα.
<P>
Κατ’ ουσία, το Συμβούλιο συνέστησε καταρχάς την υλοποίηση, επειγόντως και στο ακέραιο, ενός Σχεδίου Δράσης υπέρ των Οικολογικών Τεχνολογιών –ETAP– προκειμένου να διασφαλίσει στις οικολογικές καινοτομίες ισότιμη και ανταγωνιστική θέση στην αγορά. Δεύτερον, ενθάρρυνε την ενεργειακή προώθηση των οικολογικών καινοτομιών και τεχνολογιών σε όλους τους τομείς της οικονομίας, ιδίως σε εκείνους της ενέργειας και των μεταφορών. Τέλος, συνέστησε μέτρα εξομάλυνσης με στόχο τη μείωση των μακροπρόθεσμων κινδύνων και δαπανών, που συνδέονται με τις κλιματικές αλλαγές, ώστε να δημιουργηθεί μια οικονομία που να εκπέμπει λίγο διοξείδιο του άνθρακα, ιδίως μέσω της ενίσχυσης της εγκατάστασης και ανάπτυξης ανανεώσιμων πηγών ενέργειας υψηλής ενεργειακής απόδοσης και νέες καύσιμες ύλες. 
<SPEAKER ID="283" LANGUAGE="EN" NAME="Evans, Robert (PSE )." AFFILIATION="">
<SPEAKER ID="284" LANGUAGE="FR" NAME="Schmit," AFFILIATION="Προεδρεύων του Συμβουλίου">
<SPEAKER ID="285" LANGUAGE="DE" NAME="Caspary (PPE-DE )." AFFILIATION="">
<SPEAKER ID="286" LANGUAGE="FR" NAME="Schmit," AFFILIATION="Προεδρεύων του Συμβουλίου">
<SPEAKER ID="287" LANGUAGE="" NAME="Πρόεδρος." AFFILIATION="">
<P>
Οι δημογραφικές εξελίξεις και η γήρανση του πληθυσμού στην Ευρωπαϊκή Ένωση απαιτούν κατά γενική ομολογία τη διατήρηση στην ενεργό επαγγελματική ζωή των εργαζομένων άνω των 55 ετών.
<P>
Ποια μέτρα προτίθεται να λάβει το Συμβούλιο, ώστε να εμποδισθεί η πρόωρη συνταξιοδότηση των εργαζομένων άνω των 55 ετών και να αξιοποιηθεί η προστιθέμενη αξία της εμπειρίας τους, χωρίς να μειώνονται οι δυνατότητες για εξεύρεση θέσεως εργασίας από νέους και ανέργους; 
<SPEAKER ID="288" LANGUAGE="FR" NAME="Schmit," AFFILIATION="Προεδρεύων του Συμβουλίου">
<P>
    Ήδη από ετών, οι κατευθυντήριες γραμμές για την απασχόληση στοχεύουν στην προώθηση της ενεργού γήρανσης με στόχο να αυξηθεί ο μέσος όρος ηλικίας συνταξιοδότησης, κυρίως δε η ειδική κατευθυντήρια γραμμή αριθ. 5 των κατευθυντηρίων γραμμών του 2003, που ανανεώθηκαν ως είχαν το 2004. Πέραν αυτού, το Ευρωπαϊκό Συμβούλιο της Στοκχόλμης καθόρισε τον φιλόδοξο στόχο να φθάσει στο 50% το ποσοστό απασχόλησης των ατόμων ηλικίας 55 ως 64 ετών, ενώ το Ευρωπαϊκό Συμβούλιο της Βαρκελώνης θέσπισε έναν συμπληρωματικό φιλόδοξο στόχο, δηλαδή την κατά πέντε χρόνια επέκταση, από τώρα ως το 2010, του μέσου όρου ηλικίας συνταξιοδότησης, που στην παρούσα φάση είναι η ηλικία των 61 ετών, βάσει υπολογισμών της Eurostat.
<SPEAKER ID="289" LANGUAGE="" NAME="Παναγιωτοπούλου-Κασσιώτου (PPE-DE )." AFFILIATION="">
<SPEAKER ID="290" LANGUAGE="FR" NAME="Schmit," AFFILIATION="Προεδρεύων του Συμβουλίου">
<SPEAKER ID="291" LANGUAGE="EN" NAME="Bushill-Matthews (PPE-DE )." AFFILIATION="">
<P>
Μπορείτε να επιβεβαιώσετε τις πολιτικές ενεργού γήρανσης που εφαρμόζουν τα ευρωπαϊκά θεσμικά όργανα, και ειδικότερα ότι δεν υφίστανται πλέον διακρίσεις ως προς την ηλικία στις πολιτικές απασχόλησης που εφαρμόζετε εσείς και οι συνάδελφοί σας ως εργοδότες; Αναφερθήκατε στον ρόλο των εργοδοτών και τα όργανα της ΕΕ είναι επίσης εργοδότες. Είχα θέσει το ίδιο ερώτημα στον Επίτροπο Kinnock, αλλά ποτέ δεν έλαβα μια ευθεία απάντηση. Θα μπορούσατε μήπως εσείς να μας δώσετε μια τέτοια απάντηση; 
<SPEAKER ID="292" LANGUAGE="FR" NAME="Schmit," AFFILIATION="Προεδρεύων του Συμβουλίου">
<SPEAKER ID="293" LANGUAGE="" NAME="Πρόεδρος." AFFILIATION="">
<SPEAKER ID="294" LANGUAGE="FR" NAME="Schmit," AFFILIATION="Προεδρεύων του Συμβουλίου">
<P>
    Το Ευρωπαϊκό Συμβούλιο του Δεκεμβρίου 2004 σημείωσε με ικανοποίηση ότι η πρόοδος της Ρουμανίας στην υλοποίηση του κοινοτικού κεκτημένου και των δεσμεύσεων που αναλήφθηκαν, επέτρεψε το επίσημο κλείσιμο των εκκρεμών κεφαλαίων στις διαπραγματεύσεις ένταξης. Σήμερα, πιστεύω ότι αποφασίσατε να συναινέσετε στην προσχώρηση της Ρουμανίας.
<P>
Συνεπώς, το Συμβούλιο διαβεβαιώνει τον αξιότιμο κύριο βουλευτή ότι το ζήτημα των παιδιών θα παρακολουθείται στενά, όπως στο παρελθόν. Επισημαίνει εξάλλου ότι στην έκθεσή της για την πρόοδο που πραγματοποίησε η Ρουμανία το 2004 ενόψει της προσχώρησης, η Επιτροπή διαπίστωσε σταθερή πρόοδο στην αναδιοργάνωση της προστασίας των παιδιών χάρη κυρίως στο κλείσιμο των μεγάλων, απηρχαιωμένων ιδρυμάτων για παιδιά και στη δημιουργία εναλλακτικών υποδομών.
<SPEAKER ID="295" LANGUAGE="EN" NAME="McGuinness (PPE-DE )." AFFILIATION="">
<P>
Είστε σε θέση να με ενημερώσετε για το στάδιο στο οποίο βρίσκεται επί του παρόντος το εθνικό πρότυπο πρόγραμμα για τη μεταρρύθμιση των ιδρυμάτων υπό την αιγίδα της εθνικής αρχής για τα άτομα με αναπηρία (ANPH), ιδίως σε σχέση με το ίδρυμα Negru Voda, και για το πότε αυτό το πρότυπο πρόγραμμα θα εφαρμοστεί σε εθνικό επίπεδο; 
<SPEAKER ID="296" LANGUAGE="FR" NAME="Schmit," AFFILIATION="Προεδρεύων του Συμβουλίου">
<SPEAKER ID="297" LANGUAGE="" NAME="Πρόεδρος." AFFILIATION="">
<SPEAKER ID="298" LANGUAGE="FR" NAME="Schmit," AFFILIATION="Προεδρεύων του Συμβουλίου">
<SPEAKER ID="299" LANGUAGE="EN" NAME="Bushill-Matthews (PPE-DE )." AFFILIATION="">
<P>
Μου επέστησαν την προσοχή ειδικότερα στο θέμα των βρετανών μεταναστών στην Ισπανία, οι οποίοι με πληροφόρησαν ότι, ενώ παλαιότερα είχαν τη δυνατότητα να ψηφίσουν στη χώρα καταγωγής τους, το Ηνωμένο Βασίλειο, εφόσον είχαν εγγραφεί στους εκλογικούς καταλόγους εντός της προηγούμενης εικοσαετίας, η παρούσα κυβέρνησή μας έχει δυσκολέψει αυτή τη διαδικασία μειώνοντας αυτό το χρονικό διάστημα σε 15 έτη. Έχετε μήπως υπόψη σας κάποιο άλλο κράτος μέλος το οποίο έχει καταστήσει πιο δύσκολη τη διαδικασία συμμετοχής των μεταναστών στην εκλογική διαδικασία και μήπως επιθυμείτε να ενθαρρύνετε τους συναδέλφους σας να διευκολύνουν τις αντίστοιχες διαδικασίες τους; Σας παρακαλώ να μου απαντήσετε και να μην επιλέξετε τη σιωπή. 
<SPEAKER ID="300" LANGUAGE="" NAME="Πρόεδρος." AFFILIATION="">
<P>
   – Απευθύνομαι στον κ. υπουργό. Νομίζω ότι ο κ. Bushill-Matthews έχει θίξει ένα καίριο ζήτημα, όμως είμαστε και οι δύο Συντηρητικοί! 
<SPEAKER ID="301" LANGUAGE="FR" NAME="Schmit," AFFILIATION="Προεδρεύων του Συμβουλίου">
<SPEAKER ID="302" LANGUAGE="" NAME="Πρόεδρος." AFFILIATION="">
<SPEAKER ID="303" LANGUAGE="FR" NAME="Schmit," AFFILIATION="Προεδρεύων του Συμβουλίου">
<P>
Στην τακτική της έκθεση για το 2004, η Ευρωπαϊκή Επιτροπή διαπιστώνει ορισμένα βήματα προόδου, που σημείωσε η Τουρκία σε αυτόν τον τομέα, αναγνωρίζει όμως το σημαντικό έλλειμμα που πρέπει να καλυφθεί, ιδίως όσον αφορά τη νομική προσωπικότητα και τα δικαιώματα ιδιοκτησίας των μη μουσουλμανικών κοινοτήτων, καθώς και την εκπαίδευση του κλήρου. Σε αυτό το πλαίσιο, εκκρεμεί στο γραφείο του τούρκου Πρωθυπουργού ένα σημαντικό νομοσχέδιο για τα θρησκευτικά ιδρύματα. Η Επιτροπή κλήθηκε να υποβάλει σχόλια σε αυτό το νομοσχέδιο, το οποίο εξετάζεται αυτή τη στιγμή.
<P>
Το Ευρωπαϊκό Συμβούλιο της 16ης και 17ης Δεκεμβρίου 2004 αποφάσισε ότι η Τουρκία πληροί αρκούντως τα πολιτικά κριτήρια της Κοπεγχάγης, ούτως ώστε να αρχίσουν διαπραγματεύσεις ένταξης με αυτή τη χώρα. Την ίδια στιγμή, το Ευρωπαϊκό Συμβούλιο επεσήμανε με σαφήνεια ότι η πλήρης και αποτελεσματική υλοποίηση της διαδικασίας της πολιτικής μεταρρύθμισης θα πρέπει να παρακολουθείται εκ του σύνεγγυς από την Επιτροπή. Η τελευταία καλείται να εξετάσει όλα αυτά τα θέματα προβληματισμού, τα οποία κατέγραψε στην τακτική της έκθεση και στη σύστασή της, περιλαμβανομένης βεβαίως της θρησκευτικής ελευθερίας, και να ενημερώνει ανά τακτά διαστήματα το Συμβούλιο.
<SPEAKER ID="304" LANGUAGE="DE" NAME="Posselt (PPE-DE )." AFFILIATION="">
<SPEAKER ID="305" LANGUAGE="FR" NAME="Schmit," AFFILIATION="Προεδρεύων του Συμβουλίου">
<P>
    Κύριε Posselt, πιστεύω ότι προτρέχετε λίγο, δεδομένου ότι δεν έχουμε ακόμα αρχίσει διαπραγματεύσεις με την Τουρκία. Κατά κάποιο τρόπο, εμείς, ιδίως δε η Επιτροπή, βρισκόμαστε σε διάλογο με την Τουρκία, ούτως ώστε πράγματι να συνεχιστούν οι διαδικασίες μεταρρύθμισης, τις οποίες ανέλαβε να ολοκληρώσει η χώρα. Μπορώ να σας διαβεβαιώσω ότι όταν έλθει η στιγμή, μετά τις 3 Οκτωβρίου, αν ξεκινήσουμε διαπραγματεύσεις με την Τουρκία, το Ευρωπαϊκό Κοινοβούλιο θα ενημερωθεί ασφαλώς για την εξέλιξη αυτών των διαπραγματεύσεων. 
<SPEAKER ID="306" LANGUAGE="" NAME="Πρόεδρος." AFFILIATION="">
<SPEAKER ID="307" LANGUAGE="FR" NAME="Schmit," AFFILIATION="Προεδρεύων του Συμβουλίου">
<P>
Όπως ασφαλώς γνωρίζει ο αξιότιμος βουλευτής, μια ανάλογη απόφαση πρέπει να ικανοποιεί τις προϋποθέσεις που ορίζονται στην κοινή θέση 931/2001 και απαιτεί ομοφωνία.
<P>
Εξάλλου, στα συμπεράσματά του της 16ης Μαρτίου 2005, το Συμβούλιο επαναβεβαίωσε την υποστήριξή του σε έναν κυρίαρχο, ανεξάρτητο και δημοκρατικό Λίβανο, και επανέλαβε το αίτημά του για άμεση και πλήρη εφαρμογή του ψηφίσματος 1559 του Συμβουλίου Ασφαλείας των Ηνωμένων Εθνών, το οποίο απαιτεί κυρίως τον αφοπλισμό των παραστρατιωτικών ομάδων που βρίσκονται στη λιβανική επικράτεια. Το Ευρωπαϊκό Συμβούλιο επιβεβαίωσε αυτή την προσέγγιση κατά τη σύνοδο των Βρυξελλών, στις 22 και 23 Μαρτίου 2005. 
<SPEAKER ID="308" LANGUAGE="SV" NAME="Hökmark (PPE-DE )." AFFILIATION="">
<SPEAKER ID="309" LANGUAGE="FR" NAME="Schmit," AFFILIATION="Προεδρεύων του Συμβουλίου">
<SPEAKER ID="310" LANGUAGE="EN" NAME="Martin, David (PSE )." AFFILIATION="">
<SPEAKER ID="311" LANGUAGE="EN" NAME="Allister (NI )." AFFILIATION="">
<P>
Θεωρώ ότι η Χεζμπολλάχ είναι μια από τις πιο επικίνδυνες και εμπαθείς τρομοκρατικές οργανώσεις στον επικίνδυνο κόσμο μας σήμερα και πρέπει να τύχει ανάλογης αντιμετώπισης. Εάν έχουμε διδαχθεί κάτι από την εμπειρία της χώρας μου, αυτό είναι ότι η ήπια αντιμετώπιση της τρομοκρατίας δεν είναι αποτελεσματική. Αυτό το αποδεικνύουν αδιαμφισβήτητα όσα συνέβησαν με την αντίστοιχη περίπτωση του IRA. 
<SPEAKER ID="312" LANGUAGE="FR" NAME="Schmit," AFFILIATION="Προεδρεύων του Συμβουλίου">
<P>
Όσον αφορά τη Χεζμπολλάχ, για να απαντήσω στα σχόλια του κ. Martin, πιστεύω ότι πρόκειται για μια περίπλοκη ομάδα. Πράγματι, αυτή η οργάνωση έχει διάφορους κλάδους, περιλαμβανομένου του κοινοβουλευτικού κλάδου, εφόσον εκπροσωπείται στο λιβανικό κοινοβούλιο. Για αυτό και επέμεινα στην απάντησή μου σε αυτή τη λιβανική πτυχή, την οποία δεν μπορούμε να παραγνωρίσουμε, δεν μπορούμε να τη διαχωρίσουμε από το ειδικότερο πλαίσιο της τρομοκρατίας κατά του Ισραήλ. 
<SPEAKER ID="313" LANGUAGE="" NAME="Πρόεδρος." AFFILIATION="">
<SPEAKER ID="314" LANGUAGE="FR" NAME="Schmit," AFFILIATION="Προεδρεύων του Συμβουλίου">
<P>
    Το Ευρωπαϊκό Συμβούλιο του Ιουνίου 2000 καθόρισε ότι όλες οι χώρες των Δυτικών Βαλκανίων ήταν δυνητικά υποψήφιες προς ένταξη στην Ευρωπαϊκή Ένωση.
<P>
Τον Ιούνιο του 2003, το Ευρωπαϊκό Συμβούλιο επαναβεβαίωσε ότι ήταν αποφασισμένο να υποστηρίξει πλήρως και αποτελεσματικά την ευρωπαϊκή προοπτική των χωρών των Δυτικών Βαλκανίων, που θα αποτελέσουν αναπόσπαστο μέρος της Ευρωπαϊκής Ένωσης, αμέσως μόλις ικανοποιήσουν τα προβλεπόμενα κριτήρια. Συνεπώς, εναπόκειται κατά βάση στις ενδιαφερόμενες χώρες –πιστεύω ότι η συζήτηση που πραγματοποιήθηκε για τα Δυτικά Βαλκάνια το κατέδειξε αρκούντως– να καθορίσουν τον ρυθμό της προσέγγισής τους στην Ευρωπαϊκή Ένωση, συμμορφούμενες με το κοινοτικό κεκτημένο και ανταποκρινόμενες στα κριτήρια που θέσπισε το Ευρωπαϊκό Συμβούλιο της Κοπεγχάγης.
<P>
Στις 16 Μαρτίου 2005, το Συμβούλιο επαναβεβαίωσε τη δέσμευση της Ευρωπαϊκής Ένωσης υπέρ της ένταξης της Κροατίας και ενέκρινε το πλαίσιο των διαπραγματεύσεων με την Κροατία. Υπενθύμισε επίσης τη σημασία της πλήρους συνεργασίας όλων των χωρών των Δυτικών Βαλκανίων με το Διεθνές Ποινικό Δικαστήριο για τη Γιουγκοσλαβία (ΔΠΔΓ). Πρόκειται για απαραίτητη προϋπόθεση της ενίσχυσης των σχέσεων με την Ευρωπαϊκή Ένωση και πιστεύω ότι, στην προηγούμενη συζήτηση, το είχα αναφέρει πάλι με έμφαση.
<P>
Σχετικά, μετά από διαβουλεύσεις στο Συμβούλιο και ελλείψει κοινής συμφωνίας, αναβλήθηκε η έναρξη των ενταξιακών διαπραγματεύσεων με την Κροατία. Η διμερής διακυβερνητική διάσκεψη θα συγκληθεί, με κοινή συμφωνία, μόλις το Συμβούλιο διαπιστώσει ότι η Κροατία συνεργάζεται πλήρως με το ΔΠΔΓ και γνωρίζετε ότι, για να μπορέσει το Συμβούλιο να λάβει αυτή την απόφαση έχοντας πλήρη γνώση των στοιχείων, δημιουργήθηκε μια ομάδα με επικεφαλής την Προεδρία και μέλη τις δύο επόμενες Προεδρίες καθώς και την Επιτροπή και τον Ύπατο Εκπρόσωπο. Μια πρώτη συνάντηση με την κυβέρνηση της Κροατίας θα πραγματοποιηθεί στις 26 Απριλίου, προκειμένου ακριβώς να συζητηθεί αυτή η πτυχή της συνεργασίας με το Δικαστήριο της Χάγης. 
<SPEAKER ID="315" LANGUAGE="EN" NAME="Martin, David (PSE )." AFFILIATION="">
<SPEAKER ID="316" LANGUAGE="FR" NAME="Schmit," AFFILIATION="Προεδρεύων του Συμβουλίου">
<P>
    Κύριε Martin, πιστεύω ότι είχα ήδη την ευκαιρία να δώσω μια σαφή απάντηση σε αυτή την ερώτηση. Ουδέποτε είπαμε ότι προϋπόθεση για την έναρξη διαπραγματεύσεων με την Κροατία ήταν η σύλληψη του στρατηγού Gotovina και η προσαγωγή του στη Χάγη. Ουδέποτε αυτό θεωρήθηκε προϋπόθεση. Η προϋπόθεση είναι η συνεργασία της Κροατίας με το Δικαστήριο της Χάγης, πράγμα που σημαίνει συνεργασία με στόχο την παροχή κάθε πληροφορίας που θα επιτρέψει τη σύλληψη. Πράγματι, αν ο στρατηγός βρίσκεται Κύριος οίδε πού, δεν μπορούμε να υποχρεώσουμε τους Κροάτες να τον συλλάβουν, αν δεν βρίσκεται στην επικράτειά τους.
<SPEAKER ID="317" LANGUAGE="" NAME="Πρόεδρος." AFFILIATION="">
<P>
Στις 8 Απριλίου του 2003, ως αποτέλεσμα των επιθέσεων που εξαπέλυσαν οι αμερικανικές δυνάμεις, έχασαν τη ζωή τους κατά τη διάρκεια άσκησης του δημοσιογραφικού τους έργου, ο Χοσέ Κούσο, Ισπανός και Ευρωπαίος πολίτης, εικονολήπτης στο τηλεοπτικό κανάλι Tele 5, ο Τάρας Πρότσιουκ (του Πρακτορείου Ρόιτερς) και ο Τάρεκ Αγιούμπ (του τηλεοπτικού καναλιού Αλ Τζαζίρα).
<P>
Έως σήμερα, οι αρχές των ΗΠΑ δεν έχουν πραγματοποιήσει κάποια έρευνα ούτε έχουν κινήσει κάποια δικαστική διαδικασία. Ωστόσο, οι ίδιες οι αρχές δέχτηκαν να διεξαγάγουν έρευνα με τη συμμετοχή της Ιταλίας, σχετικά με την αδικαιολόγητη επίθεση που πραγματοποιήθηκε από τις ίδιες ένοπλες δυνάμεις, με αφορμή την απελευθέρωση της Ιταλίδας και πολίτη της ΕΕ Τζουλιάνα Σγκρένα, την Παρασκευή 4 Μαρτίου.
<P>
Στις 8 Απριλίου του 2003, ύστερα από επίθεση που εξαπέλυσαν οι αμερικανικές δυνάμεις κατά του ξενοδοχείου Palestine στη Βαγδάτη, έχασαν τη ζωή τους, κατά την άσκηση του δημοσιογραφικού τους έργου, ο Ισπανός Χοσέ Κούσο (εικονολήπτης του ισπανικού τηλεοπτικού καναλιού Tele 5), ο Τάρας Πρότσιουκ (του Πρακτορείου Ρόιτερς) και ο Τάρεκ Αγιούμπ (του τηλεοπτικού καναλιού Αλ Τζαζίρα).
<P>
Ωστόσο, οι ίδιες οι αρχές αποφάσισαν να διεξαγάγουν έρευνα σε συνεργασία με την ιταλική κυβέρνηση ως προς την αδικαιολόγητη επίθεση που πραγματοποίησαν οι ίδιες ένοπλες αμερικανικές δυνάμεις στις 4 Μαρτίου του 2005, με αφορμή την απελευθέρωση της Ιταλίδας δημοσιογράφου Τζουλιάνα Σγκρένα, προκαλώντας τον θάνατο του Νικόλα Καλιπάρι.
<P>
Στις 8 Απριλίου του 2003, ως αποτέλεσμα των επιθέσεων των αμερικανικών δυνάμεων, έχασαν τη ζωή τους ενώ ασκούσαν το δημοσιογραφικό έργο τους, ο Χοσέ Κόουσο, ισπανός και ευρωπαίος πολίτης, εικονολήπτης στο τηλεοπτικό κανάλι Tele 5, ο Τάρας Πρότσιουκ (του Πρακτορείου Ρόιτερς) και ο Τάρεκ Αγιούμπ (του τηλεοπτικού καναλιού Αλ Τζαζίρα).
<P>
Ωστόσο, μετά την αναίτια επίθεση των ίδιων δυνάμεων στις 4 Μαρτίου, κατά τη διάρκεια της απελευθέρωσης της ιταλίδας δημοσιογράφου Τζουλιάνα Σγκρένα, που είχε ως αποτέλεσμα τον θάνατο του Νικόλα Καλιπάρι, αρχηγού των ιταλικών μυστικών υπηρεσιών στο Ιράκ, οι ΗΠΑ αποφάσισαν να διεξαγάγουν έρευνα, στην οποία θα συμμετέχουν και οι ιταλικές αρχές.
<P>
Στις 4 Μαρτίου 2005 εξαιτίας της απελευθέρωσης της Ιταλίδας δημοσιογράφου Giuliana Sgrana, ο αμερικανικός στρατός σκότωσε τον Ιταλό πολίτη Nicola Calipari.
<P>
Κάτω από την πίεση των Ιταλών πολιτών, η Iταλική Kυβέρνηση και οι Ηνωμένες Πολιτείες αποφάσισαν να ερευνήσουν από κοινού για να προσπαθήσουν να διαλευκάνουν το θλιβερό αυτό συμβάν. Αντιθέτως, για τις περιπτώσεις των εικονοληπτών του ισπανικού καναλιού Tele 5 José Couso, του Ουκρανού εικονολήπτη του πρακτορείου Ρόιτερς Taras Prosyuk και του εικονολήπτη του τηλεοπτικού καναλιού Αλ Τζαζίρα Tarek Ayoub, που σκοτώθηκαν σε επίθεση των αμερικανικών δυνάμεων κατά του ξενοδοχείου Παλαιστίνη στη Βαγδάτη, δεν έγινε καμιά ανάκριση και δεν κινήθηκε κανενός είδους δικαστική διαδικασία μέχρι σήμερα.
<P>
Δεδομένου ότι ο José Couso ήταν Ευρωπαίος πολίτης, ποια μέτρα μπορούν να ληφθούν εκ μέρους της Ευρωπαϊκής Ένωσης για τη δρομολόγηση έρευνας με τις αρχές των Ηνωμένων Πολιτειών για να διαλευκανθεί το έγκλημα και να αποδοθούν οι ενδεχόμενες ευθύνες;
<P>
Στις 8 Απριλίου 2003, τεθωρακισμένα οχήματα των ΗΠΑ άνοιξαν πυρ κατά του 14ου ορόφου του ξενοδοχείου Παλαιστίνη στη Βαγδάτη, όπου βρίσκονταν διάφοροι δημοσιογράφοι οι οποίοι έκαναν ανταποκρίσεις. Ο José Couso, ισπανός δημοσιογράφος, δεν επέζησε αυτής της επίθεσης. Υπό τις ίδιες συνθήκες πέθαναν άλλοι δύο δημοσιογράφοι, οι Taras Protsyuk και Tareq Ayoub.
<P>
Τι προτίθεται να πράξει το Συμβούλιο για να ικανοποιηθεί η απαίτηση διεξαγωγής έρευνας και να διαλευκανθούν οι αιτίες της επίθεσης των ΗΠΑ κατά του ξενοδοχείου Παλαιστίνη στις 8.4.2003;
<P>
Στις 8 Απριλίου 2003, δύο κάμεραμάν, ο Ισπανός José Couso, της τηλεόρασης Telecino και ο Ουκρανός Taras Protsyuk, του πρακτορείου Reuters, σκοτώθηκαν στη Βαγδάτη από βολή του αμερικανικού στρατού εναντίον του Ξενοδοχείου «Παλαιστίνη» στο οποίο στεγάζονταν πολλές εκατοντάδες μη ενσωματωμένων δημοσιογράφων. Την ίδια αυτή ημερομηνία, βρήκε επίσης τον θάνατο ο ιορδανός δημοσιογράφος Tarek Ayoub, της Al-Jazira, κατά τη διάρκεια αμερικανικής αεροπορικής επίθεσης. Σύμφωνα με τον οργανισμό «Δημοσιογράφοι χωρίς σύνορα», η έκθεση που υπέβαλαν οι αμερικανικές αρχές σχετικά με τις συνθήκες των εν λόγω δραμάτων, είναι ανεπαρκής, δεδομένου ότι δεν εντοπίζει τους υπεύθυνους και αποσιωπά την έλλειψη επικοινωνίας μεταξύ των στρατιωτικών που έβαλαν κατά του Ξενοδοχείου «Παλαιστίνη» και των ανωτέρων τους όσον αφορά την παρουσία δημοσιογράφων στο εσωτερικό του κτηρίου.
<P>
Σε τι ενέργειες θα μπορούσε να προβεί η Ευρωπαϊκή Ένωση, προκειμένου να διεξαχθεί ανεξάρτητη έρευνα σχετικά με τις συνθήκες του θανάτου του José Couso, ώστε να γίνουν γνωστοί και να δικαστούν οι υπεύθυνοι, αφετέρου δε να αποζημιωθεί η οικογένεια του θύματος; 
<SPEAKER ID="318" LANGUAGE="FR" NAME="Schmit," AFFILIATION="Προεδρεύων του Συμβουλίου">
<SPEAKER ID="319" LANGUAGE="ES" NAME="Meyer Pleite (GUE/NGL )." AFFILIATION="">
<SPEAKER ID="320" LANGUAGE="FR" NAME="Guardans Cambó (ALDE )." AFFILIATION="">
<P>
   – Κύριε Schmit, η απάντησή σας μου δημιουργεί ένα κάποιο αίσθημα απογοήτευσης. Λίγο πολύ μας λέτε ότι, εφόσον η οικογένεια αντέδρασε και προσφεύγει στη δικαιοσύνη, προασπιζόμενη τα συμφέροντα ενός αδελφού, ενός εξαδέλφου, ενός προσφιλούς προσώπου, το Συμβούλιο δεν έχει να πει τίποτα. Αυτό σημαίνει, αν κατάλαβα καλά την απάντηση που μόλις δώσατε σε αυτήν εδώ την αίθουσα, ότι το Συμβούλιο θα αντιδρούσε μόνο αν η οικογένεια είχε παραμείνει απαθής, κάτι που ως απάντηση είναι εντελώς ακατανόητη, για να μην πω απαράδεκτη.
<SPEAKER ID="321" LANGUAGE="FR" NAME="Cavada (ALDE )." AFFILIATION="">
<P>
   – Κύριε Προεδρεύων του Συμβουλίου, επιτρέψτε μου καταρχάς να εκφράσω δημοσίως την ικανοποίησή μας αναφορικά με τις ενέργειες στις οποίες προέβησαν ο Πρόεδρος του Ευρωπαϊκού Κοινοβουλίου και ο ένας εκ των Αντιπροέδρων του ΕΚ, κ. Vidal-Quadras Roca, υπέρ της απελευθέρωσης της γαλλίδας δημοσιογράφου, της κ. Aubenas, και του συναδέλφου της, κ. Al-Saadi, που συμπληρώνουν σήμερα ακριβώς εκατό ημέρες ομηρίας.
<P>
Δράττομαι της ευκαιρίας να υπενθυμίσω ότι στο Ιράκ αρκετοί δημοσιογράφοι και άλλοι εργαζόμενοι στα ΜΜΕ έπεσαν θύματα απαγωγής, πράγμα σπάνιο σε πόλεμο, ενώ καταγράφονται δεκάδες περιπτώσεις απαγωγών. Θέλω να επιμείνω επίσης, με βάση τόσο την εμπειρία μου όσο και τα νέα μου καθήκοντα, ότι πρέπει το Συμβούλιο να υποβάλει αίτημα για κοινή έρευνα, προτού βγει ο κόσμος στον δρόμο για να το απαιτήσει, όπως συνέβη στην Ιταλία για τον κ. Calibari. Αυτό διαλαμβάνει μια ηθική διάσταση και παράλληλα είναι εφικτό από τεχνικής απόψεως. 
<SPEAKER ID="322" LANGUAGE="FR" NAME="Schmit," AFFILIATION="Προεδρεύων του Συμβουλίου">
<P>
    Θέλω καταρχάς να ευχαριστήσω τον κ. Cavada, που υπενθύμισε ότι η κ. Aubenas και το άτομο που την συνόδευε συμπληρώνουν σήμερα 100 ημέρες ομηρίας. Πιστεύω ότι μπορώ εξ ονόματος του Συμβουλίου, ή εν πάση περιπτώσει εξ ονόματος της Προεδρίας, να εκφράσω την αμέριστη αλληλεγγύη μας στην κ. Aubenas, και σε όλους τους ομήρους στο Ιράκ, δεδομένου ότι υπάρχουν και άλλοι. Υπάρχει άλλη μια ομάδα τριών ρουμάνων δημοσιογράφων, που κρατούνται όμηροι. Είναι η στιγμή να τους εκφράσουμε την αλληλεγγύη μας αλλά και τη βούλησή μας να πράξουμε κάθε τι το δυνατό προκειμένου να απελευθερωθούν το συντομότερο.
<SPEAKER ID="323" LANGUAGE="" NAME="Πρόεδρος." AFFILIATION="">
<SPEAKER ID="324" LANGUAGE="FR" NAME="Schmit," AFFILIATION="Προεδρεύων του Συμβουλίου">
<P>
    Η σημασία που προσδίδει η Ευρωπαϊκή Ένωση στις σχέσεις με την Κοινότητα των Άνδεων και στην πρόοδο όσον αφορά την ολοκλήρωσή της συνάγεται με σαφήνεια από τη Σύνοδο Κορυφής της Guadalajara μεταξύ Ευρωπαϊκής Ένωσης και χωρών της Λατινικής Αμερικής και της Καραϊβικής, τον Μάιο του 2004. Με την ευκαιρία αυτή, οι αρχηγοί κρατών ή κυβερνήσεων χαιρέτισαν την απόφαση των ενδιαφερόμενων μερών να εγκαινιάσουν τη διαδικασία που θα οδηγήσει σε συμφωνία σύνδεσης, περιλαμβανομένης μιας ζώνης ελευθέρων συναλλαγών. Αυτή η προοπτική θα προσδώσει νέα δυναμική στην ενίσχυση της διαδικασίας περιφερειακής ολοκλήρωσης.
<P>
Στο μεταξύ, ξεκίνησε η φάση της εκ των προτέρων κοινής αξιολόγησης –πρόκειται για τεχνικής φύσεως αξιολόγηση– και η κοινή υπουργική συνάντηση που προγραμματίζεται για τα τέλη Μαΐου στο Λουξεμβούργο θα είναι μια νέα ευκαιρία εμβάθυνσης ενός θέματος που είναι ουσιώδες για τις μελλοντικές μας σχέσεις. Η Ευρωπαϊκή Ένωση εκφράζει τη χαρά της για την επανειλημμένα εκπεφρασμένη βούληση των πολιτικών εκπροσώπων των χωρών των Άνδεων να συνεχίσουν σε αυτή την κατεύθυνση, όπως συμβαίνει με την ολοένα και μεγαλύτερη προσέγγιση μεταξύ Mercosur και Κοινότητας των Άνδεων.
<P>
Σε ό,τι αφορά την εμπορική πολιτική, η Ευρωπαϊκή Ένωση αναγνωρίζει πρωταρχική θέση στις χώρες των Άνδεων στο πλαίσιο του προτεινόμενου Συστήματος Γενικευμένων Προτιμήσεων (GSP+). Επιδιώκοντας τον στόχο της εγκαθίδρυσης βιώσιμων πολιτικών σχέσεων με βάση τα συμφέροντα και τη συμμετοχή των λαών, το Συμβούλιο υπογραμμίζει τέλος τη σημαντική συμβολή της συνάντησης με τους εκπροσώπους της κοινωνίας των πολιτών των χωρών των Άνδεων, που πραγματοποιήθηκε στις 3 Μαρτίου στις Βρυξέλλες. 
<SPEAKER ID="325" LANGUAGE="ES" NAME="Medina Ortega (PSE )." AFFILIATION="">
<P>
Όσον αφορά την πρόοδο των διαπραγματεύσεων με αυτές τις χώρες, όταν γίνεται επίσης λόγος για τη δημιουργία ενός ευρύτερου λατινοαμερικανικού συστήματος, συγκεκριμένα μέσω της ένωσης μεταξύ της Κοινότητας των Άνδεων και του Mercosur, ήθελα να μάθω αν οι διαπραγματεύσεις με το Mercosur και την Κοινότητα των Άνδεων σχετίζονται μεταξύ τους, είναι παράλληλες διαπραγματεύσεις, ή συνδέονται με κάποιο τρόπο. 
<SPEAKER ID="326" LANGUAGE="FR" NAME="Schmit," AFFILIATION="Προεδρεύων του Συμβουλίου">
<P>
    Αν σας κατάλαβα καλά, κύριε Medina Ortega, είναι μια διαδικασία ανάμεσα στις χώρες της Λατινικής Αμερικής, και άρα ανάμεσα στις χώρες του Mercosur και εκείνες της Κοινότητας των Άνδεων. Πιστεύω ότι όντως η Ευρωπαϊκή Ένωση στοχεύει στην ενθάρρυνση όλων των μορφών περιφερειακής ολοκλήρωσης και όσο πιο ευρύ χαρακτήρα έχουν τόσο το καλύτερο. Πιστεύω ότι είναι μια προσέγγιση που δεν μπορούμε παρά να υποστηρίξουμε. Αν δε αυτές οι χώρες πετύχουν να αναπτύξουν περαιτέρω τη συνεργασία τους, και δη την ολοκλήρωσή τους, πιστεύω ότι αυτό πρέπει να ληφθεί υπόψη στις σχέσεις που διατηρούν με την Ευρωπαϊκή Ένωση. 
<SPEAKER ID="327" LANGUAGE="" NAME="Πρόεδρος." AFFILIATION="">
<P>
Απαντώντας στην ερώτησή μου Η-0139/05 για την Ώρα των Ερωτήσεων στις 9 Μαρτίου, το Συμβούλιο Υπουργών επιβεβαίωσε στο Σώμα ότι γνωρίζει ότι υπάρχει συντονισμός μεταξύ των δραστηριοτήτων των μυστικών υπηρεσιών των κρατών μελών για την καταπολέμηση του οργανωμένου εγκλήματος, αλλά δεν υπάρχουν σχετικές λεπτομέρειες.
<SPEAKER ID="328" LANGUAGE="FR" NAME="Schmit," AFFILIATION="Προεδρεύων του Συμβουλίου">
<SPEAKER ID="329" LANGUAGE="EN" NAME="Newton Dunn (ALDE )." AFFILIATION="">
<SPEAKER ID="330" LANGUAGE="FR" NAME="Schmit," AFFILIATION="Προεδρεύων του Συμβουλίου">
<SPEAKER ID="331" LANGUAGE="" NAME="Πρόεδρος." AFFILIATION="(Η συνεδρίαση διακόπτεται στις 19.00 και συνεχίζεται στις 21.00)">
<P>
   – Καθόσον έχει εκπνεύσει ο προβλεπόμενος χρόνος για την Ώρα των Ερωτήσεων, οι ερωτήσεις αριθ. 17 έως 41 θα απαντηθούν γραπτώς(1).
<SPEAKER ID="332" LANGUAGE="" NAME="" AFFILIATION="Αντιπροέδρου">
<SPEAKER ID="333" LANGUAGE="" NAME="Πρόεδρος." AFFILIATION="">
<P>
Το επόμενο θέμα είναι η προφορική ερώτηση προς την Επιτροπή από τον κ. Wurtz, εξ ονόματος της Συνομοσπονδιακής Ομάδας της Ευρωπαϊκής Αριστεράς/Αριστερά των Πρασίνων των Βορείων Χωρών, του κ. Désir, εξ ονόματος της Σοσιαλιστικής Ομάδας στο Ευρωπαϊκό Κοινοβούλιο και της κ. Flautre, εξ ονόματος της Ομάδας των Πρασίνων/Ευρωπαϊκή Ελεύθερη Συμμαχία για τις απολύσεις στην Alstom. 
<SPEAKER ID="334" LANGUAGE="FR" NAME="Henin (GUE/NGL )," AFFILIATION="αναπληρωτής συντάκτης">
<P>
   . – Κύριε Πρόεδρε, η υπόθεση της Alstom Power Boiler μας έχει κολλήσει στον τοίχο σε σχέση με τη δέσμευσή μας για την οικοδόμηση μιας Ευρώπης πλήρους απασχόλησης, που να διαθέτει μια ισχυρή βιομηχανία με προηγμένη τεχνολογία, μιας Ευρώπης φιλικής προς το περιβάλλον, μιας Ευρώπης χειραφετημένης από την τεχνολογική και χρηματοοικονομική αμερικανική κυριαρχία.
<P>
Περί τίνος πρόκειται; Πρόκειται για μια θυγατρική του ομίλου Alstom, της οποίας οι δυνατότητες δημιουργικότητας, έρευνας και παραγωγής είναι εγκατεστημένες στην Ευρώπη –250 υπάλληλοι στη Γαλλία, στο Vélizy, 300 υπάλληλοι στη Γερμανία, στη Στουτγάρδη, μια σειρά εγκαταστάσεων στην Τσεχία, την Πορτογαλία και την Πολωνία– και της οποίας το κέντρο των αποφάσεων βρίσκεται στις Ηνωμένες Πολιτείες, στο Κονέκτικατ. Η τεχνογνωσία αυτής της επιχείρησης εδράζεται στην κατασκευή καυστήρων για την παραγωγή ατμού και ηλεκτρισμού. Είναι παγκόσμια πρωτοπόρος στην παραγωγή καθαρού άνθρακα και αναπτύσσει νέες τεχνολογίες κατακράτησης του διοξειδίου του άνθρακα. Με την υλοποίηση του Πρωτοκόλλου του Κυότο και την ανάγκη διαφοροποίησης των πηγών ενέργειας, είναι προφανές ότι αυτού του είδους οι τεχνολογίες ενέχουν τεράστιο δυναμικό. Ωστόσο, για αδιευκρίνιστους λόγους, η διοίκηση της Alstom αποφάσισε να μεταφέρει την ευρωπαϊκή τεχνογνωσία στις Ηνωμένες Πολιτείες και να μειώσει κατά τέσσερα πέμπτα το προσωπικό στο Vélizy και κατά το ήμισυ εκείνο της Στουτγάρδης, ενδεχομένως με στόχο το τελικό κλείσιμο των κύριων ευρωπαϊκών μονάδων. Η πρόφαση για αυτή την απομείωση της ευρωπαϊκής εμπειρογνωμοσύνης ήταν μια κατ’ επίφαση μελέτη που εκπόνησαν –οποία έκπληξη– οι Αμερικανοί, σύμφωνα με την οποία προβλέπεται η συρρίκνωση της αγοράς κατά ένα τρίτο εντός της επόμενης τετραετίας.
<P>
Ακολουθώντας το παράδειγμα των εργαζομένων της Power Boiler, δεν μπορούμε να λάβουμε σοβαρά υπόψη μας αυτή τη μελέτη, ιδίως όταν γνωρίζουμε τις γιγαντιαίες ανάγκες σε αυτόν τον τομέα, οι οποίες εκδηλώνονται σε ολόκληρο τον κόσμο. Μήπως όμως δεν λέμε στη χώρα μου ότι όταν θέλουμε να σκοτώσουμε έναν σκύλο, τον κατηγορούμε ότι έχει λύσσα; Ο όμιλος Alstom, μετά την ιδιωτικοποίησή του, χαρακτηρίζεται από έλλειψη πραγματικής μακροπρόθεσμης βιομηχανικής στρατηγικής, φρενήρη επιδίωξη άμεσων κερδών. Η Επιτροπή, όπως βεβαίως και η γαλλική κυβέρνηση, έχουν και αυτές ένα μερίδιο ευθύνης.
<P>
Ευτυχώς, οι υπάλληλοι των ευρωπαϊκών εγκαταστάσεων που πλήττονται, με την υποστήριξη των συνδικάτων τους, δεν παρέδωσαν τα όπλα. Ιδίως οι υπάλληλοι του Vélizy παρουσίασαν ένα αντίθετο πρόγραμμα που βασίζεται στην έξοδο της επιχείρησης από τον όμιλο Alstom με τιμή πώλησης συμβολικά ένα ευρώ, και τη δημιουργία μιας ευρωπαϊκής ανώνυμης εταιρείας, στην οποία να συγχωνευθούν οι εγκαταστάσεις του Vélizy και της Στουτγάρδης και να διατηρεί τις εγκαταστάσεις που βρίσκονται στην Τσεχία, την Πολωνία και την Πορτογαλία. Αυτό το πρόγραμμα βασίζεται στην εθελοντική συμμετοχή των εργαζομένων. Έχει το πλεονέκτημα ότι ικανοποιεί τα αιτήματα που εξέφρασε στις 7 Ιουλίου 2004 η Ευρωπαϊκή Επιτροπή στην Alstom για το θέμα της αποεπένδυσης, με στόχο τη διαφύλαξη και την ανάπτυξη της απασχόλησης και του ευρωπαϊκού τεχνολογικού δυναμικού έναντι των Ηνωμένων Πολιτειών. Πρόκειται για μια συνεργασία μεταξύ των ευρωπαίων εργαζομένων, που βρίσκεται στην πρωτοπορία της εφαρμογής του ευρωπαϊκού δικαίου, και που καταλήγει στη δημιουργία μιας ευρωπαϊκής ανώνυμης εταιρείας. Πρέπει όμως να κάνουμε γρήγορα, δεδομένου ότι δρομολογείται η μεταβίβαση των πνευματικών δικαιωμάτων της επιχείρησης στις Ηνωμένες Πολιτείες και στην Ελβετία, η δε κεντρική διοίκηση της Alstom επιχειρεί να δημιουργήσει χρηματοοικονομικές δυσχέρειες στην επιχείρηση.
<SPEAKER ID="335" LANGUAGE="FR" NAME="Désir (PSE )," AFFILIATION="συντάκτης">
<P>
Κύριε Πρόεδρε, κύριε Επίτροπε, όπως και ο συνάδελφός μου, ο κ. Henin, είμαι ένας από τους συντάκτες αυτής της ερώτησης προς την Επιτροπή. Πριν από λίγες εβδομάδες, υποδεχθήκαμε εδώ μια αντιπροσωπεία εργαζομένων του Ομίλου Alstom, αποτελούμενη από γάλλους και γερμανούς συνδικαλιστικούς εκπροσώπους των δύο εγκαταστάσεων αυτής της θυγατρικής, που ειδικεύεται στους καυστήρες. Αυτοί οι εργαζόμενοι πλήττονται σήμερα από την ανακοίνωση στην οποία προέβη η διοίκησή τους στις 16 Φεβρουαρίου 2005, σχετικά με το κλείσιμο ή εν πάση περιπτώσει τη δραστική περιστολή των θέσεων απασχόλησης και των δραστηριοτήτων τόσο στη Στουτγάρδη όσο και στο Vélizy: καταργούνται 150 θέσεις επί συνόλου 350 στη Στουτγάρδη και 150 επί συνόλου 200 στο Vélizy. Αυτό σημαίνει ότι κατά πάσα πιθανότητα αυτές οι δύο εγκαταστάσεις στην πορεία είναι καταδικασμένες.
<P>
Ωστόσο, πριν από λίγους μήνες, στις 7 Ιουλίου 2004, η Ευρωπαϊκή Επιτροπή ενέκρινε τις ενισχύσεις που χορήγησε η Γαλλία στην Alstom υπό αυστηρές προϋποθέσεις αποεπένδυσης με στόχο όμως όχι μόνο την αποκατάσταση υγιών συνθηκών ανταγωνισμού, αλλά και τη διασφάλιση της βιωσιμότητας της βιομηχανίας Alstom και των διαφόρων θυγατρικών της. Η θυγατρική Alstom Power Boiler είναι μια επιχείρηση που, όπως προαναφέρθηκε, ειδικεύεται στην κατασκευή καυστήρων κεντρικών θερμάνσεων. Είναι στην τεχνολογική πρωτοπορία σε ευρωπαϊκό αλλά και παγκόσμιο επίπεδο σε πολλούς τομείς και ιδίως στη δύσκολη και στην καθαρή καύση και στην κατακράτηση του διοξειδίου του άνθρακα.
<P>
Αυτό ακριβώς δικαιολόγησε την έγκριση που έδωσε η Επιτροπή στον Ιούλιο του 2004 για τη χορήγηση σημαντικών ενισχύσεων: 3 δισεκατομμύρια ευρώ που χορηγήθηκαν από τη γαλλική κυβέρνηση στον όμιλο Alstom προκειμένου να προβεί στην αναδιάρθρωσή του. Στην τελική της απόφαση, η Επιτροπή δήλωνε ότι όσον αφορά τους τομείς της παραγωγής ενέργειας και των μεταφορών, τα μέτρα αναδιάρθρωσης επαρκούν για τη διασφάλιση της βιομηχανικής ανάκαμψης. Θεωρούσε ότι η μείωση του προσωπικού κρίνεται αναλογική σε σχέση με το επίπεδο πλεονάζουσας παραγωγικής ικανότητας αυτών των βιομηχανιών, και ότι οι εκτιμήσεις του κόστους αυτών των αναδιαρθρώσεων και των συνακόλουθων οικονομικών κλίμακας φαίνονταν ρεαλιστικές.
<P>
Σήμερα, όμως, η διοίκηση του ομίλου προχωρεί πέρα από την περικοπή θέσεων, που είχαν ανακοινωθεί εκείνη την εποχή, προχωρεί πέρα από τις αποεπενδύσεις στις οποίες δεσμεύτηκε να προβεί. Κατά συνέπεια, πιστεύω ότι η Ευρωπαϊκή Επιτροπή δεν μπορεί να αδιαφορήσει για τις αποφάσεις που μόλις έλαβε η διοίκηση του ομίλου Alstom. Μάλιστα, δεδομένου ότι η Επιτροπή ανέκαθεν μεριμνούσε για την απαρέγκλιτη τήρηση των κανόνων του ανταγωνισμού μετά από τη χορήγηση ενισχύσεων, πρέπει να πράττει το ίδιο όσον αφορά τις συνέπειες για την απασχόληση. Διότι, αν κατάλαβα καλά, κύριε Επίτροπε, μου φαίνεται ότι η έσχατη δικαιολογία για τις ενισχύσεις που χορηγούνται για την αναδιάρθρωση μιας επιχείρησης είναι ακριβώς η διατήρηση της δραστηριότητάς της, ιδίως επειδή αυτό επιτρέπει σε τελευταία ανάλυση τη διατήρηση των θέσεων απασχόλησης, επειδή κομίζει ένα σωρό οφέλη, φορολογικά έσοδα, κλπ., πρωτίστως όμως επειδή επιτρέπει τη διατήρηση των θέσεων απασχόλησης.
<P>
Η Επιτροπή δεν μπορεί να πάσχει από ημιπληγία – δεν μπορεί πρώτα να χορηγεί ενισχύσεις και μετά να εξετάζει μόνο τις συνέπειες για τον ανταγωνισμό και την τήρηση των όρων ανταγωνισμού. Πρέπει επίσης να μεριμνά ότι αυτές οι ενισχύσεις όντως συμβάλλουν στη διατήρηση της δραστηριότητας και των θέσεων απασχόλησης στο σύνολο των εγκαταστάσεων, στον βαθμό που όντως αποφασίστηκε, κατά τη φάση της έγκρισης αυτών των ενισχύσεων, τον Ιούλιο του 2004, ότι η τότε προβλεπόμενη κατάργηση θέσεων απασχόλησης αρκούσε και άρα δεν δικαιολογούνταν να προχωρήσει αυτό παραπέρα. Συνεπώς, βασιζόμαστε τώρα στην Επιτροπή ώστε να μεριμνήσει για τη διατήρηση των θέσεων απασχόλησης και ώστε οι δύο εγκαταστάσεις να μην κλείσουν. 
<SPEAKER ID="336" LANGUAGE="FR" NAME="Lipietz (Verts/ALE )," AFFILIATION="αναπληρωτής συντάκτης">
<P>
   . – Κύριε Πρόεδρε, αντικαθιστώ εδώ τη συνάδελφό μου, την κ. Flautre, με την οποία παρακολουθώ αυτό το θέμα επί πέντε συναπτά έτη. Πιστεύω ότι η ομιλία του κ. Désir θέτει το πραγματικό πρόβλημα. Πέρασαν χρόνια από τότε που έλεγα στον πρώην Επίτροπο Monti ότι θα ερχόταν η μέρα που το βασικό έργο της Γενικής Διεύθυνσης Ανταγωνισμού θα ήταν όχι τόσο η άρνηση χορήγησης ενισχύσεων όσο η εξέταση του κατά πόσο αυτές οι ενισχύσεις χρησιμοποιήθηκαν ορθώς.
<P>
Τι επιτρέπει σε μια χώρα να χορηγεί κρατικές ενισχύσεις, κάτι που συνιστά κατάφωρη παραβίαση του άρθρου 87 της Συνθήκης; Είναι το γεγονός ότι η Ευρώπη το θεωρεί προς το συμφέρον της διότι αν καταργούνταν αυτή η ενίσχυση, θα καταργούνταν θέσεις απασχόλησης, που θα ήταν αναντικατάστατες. Θα εξέλιπε μια πηγή τεχνογνωσίας και έργου που εξυπηρετεί τους στόχους της Ευρωπαϊκής Ένωσης, που εξυπηρετεί τους πολίτες της και τους καταναλωτές της.
<P>
Με τη μεγάλη της σοφία, η Γενική Διεύθυνση Ανταγωνισμού και η Επιτροπή ενέκριναν πριν από έναν χρόνο αυτή την ενίσχυση προς την Alstom. Δεν επρόκειτο για υποχώρηση στις πιέσεις που ασκούσε η γαλλική κυβέρνηση. Επρόκειτο για την έκδοση απόφασης σχετικά με το γεγονός ότι, υπό τους όρους που η Alstom πρότεινε να συνεχίσει να εργάζεται, όντως άξιζε ένα κράτος να της χορηγήσει ενίσχυση. Αυτό ήταν καλό για την Ευρώπη, συνολικά. Ε λοιπόν, αν αυτή η απόφαση ήταν καλή πριν από ένα χρόνο, συνεχίζει να είναι καλή και σήμερα. Ωστόσο, η Alstom αποδεικνύει με τις πράξεις της ότι, όταν ζητούσε αυτή την κρατική ενίσχυση, ουδόλως επιζητούσε να διατηρήσει την προσφορά καθαρών τεχνολογιών στην Ευρώπη, ουδόλως επιχειρούσε να συμβάλει στον στόχο της πλήρους απασχόλησης στην Ευρώπη. Απλώς επεδίωκε να εξασφαλίσει κρατική ενίσχυση σύμφωνα με την αρχή της ιδιωτικοποίησης των κερδών και της κοινωνικοποίησης των απωλειών. Αυτό δεν το αποδέχεται κανείς στην Ευρώπη, ούτε η δεξιά ούτε η αριστερά.
<P>
Συνεπώς, πιστεύω ότι έχουμε εδώ ένα πολύ χαρακτηριστικό παράδειγμα βάσει του οποίου πρέπει η Επιτροπή να χαράξει την πολιτική της. Αν όντως ο μακρύς κατάλογος των εγκρίσεων χορήγησης κρατικών ενισχύσεων –απαριθμείται μια δωδεκάδα περιπτώσεων στο άρθρο 87, που άλλωστε διατηρείται στο Σύνταγμα– διαμορφώνει τρόπον τινά τη βάση της βιομηχανικής πολιτικής στην Ευρώπη, αυτή είναι η στιγμή να το αποδείξει. Η Επιτροπή πρέπει να πει αν η ενίσχυση που χορηγήθηκε προ ενός έτους χρησίμευε απλώς να σώσει τους μετόχους του ομίλου Alstom η αν πράγματι υπηρετούσε τα συμφέροντα των λαών της Ευρώπης, το μέλλον τους και ιδίως τη συμμόρφωση προς το Πρωτόκολλο του Κυότο. 
<SPEAKER ID="337" LANGUAGE="DE" NAME="Verheugen," AFFILIATION="Αντιπρόεδρος της Επιτροπής">
<P>
Το θέμα αυτό μπορεί και πρέπει να εξεταστεί από δύο πλευρές: πρώτον, από τη σκοπιά της βιομηχανικής πολιτικής και δεύτερον, σε σχέση με τον έλεγχο των κρατικών ενισχύσεων. Καθώς είμαι υπεύθυνος για τη βιομηχανική πολιτική, αισθάνομαι πολύ σίγουρος λέγοντάς σας ότι είναι προς το πολιτικό συμφέρον της Ευρώπης όχι μόνο να διατηρεί, αλλά και να επεκτείνει καινοτόμες τεχνολογίες, σύγχρονες επιχειρήσεις και σύγχρονες θέσεις εργασίας στην Ευρώπη. Είναι εξαιρετικά σημαντικό για την Ευρωπαϊκή Ένωση να διατηρήσουμε στην Ευρώπη μια ισχυρή βιομηχανική βάση, χωρίς την οποία δεν θα μπορέσουμε να διατηρήσουμε την ανταγωνιστικότητά μας στην παγκόσμια αγορά. Με αυτό το πνεύμα σας λέω ως Επίτροπος αρμόδιος για τη βιομηχανία στην Ευρώπη ότι με ενδιαφέρει πολύ να ολοκληρώσει η Alstom με επιτυχία την αναδιάρθρωση που άρχισε και να συνεχίσει να υπάρχει ως μια υγιής, επιτυχημένη και κερδοφόρα επιχείρηση. Αυτά από την άποψη της βιομηχανικής πολιτικής.
<P>
Σήμερα όμως δεν μιλάμε για τη βιομηχανική πολιτική. Το θέμα είναι ο έλεγχος των κρατικών ενισχύσεων. Πραγματικά, η βοήθεια δεν θα μπορούσε να έχει δοθεί από το γαλλικό κράτος εάν η Επιτροπή δεν είχε εγκρίνει το σχέδιο αναδιάρθρωσης της Alstom. Η Επιτροπή το ενέκρινε και επέβαλε όρους τόσο ως προς το σχέδιο όσο και ως προς τη βοήθεια. Οι κκ. βουλευτές δικαιολογημένα λένε πως είναι καθήκον της Επιτροπής να διασφαλίσει ότι θα τηρηθούν οι όροι αυτοί και ότι οι ενισχύσεις θα χρησιμοποιηθούν για τον σκοπό που είχε εγκρίνει η Επιτροπή και εμείς εξετάζουμε εάν έγινε αυτό. Τότε η Επιτροπή είχε επισημάνει ιδιαίτερα ότι η έγκριση της ενίσχυσης θα γινόταν υπό τον όρο ότι ορισμένοι τομείς της επιχείρησης θα εκποιούνταν και θα γινόταν επιχειρησιακή αναδιάρθρωση.
<P>
Το ερώτημα που πρέπει να απαντηθεί απόψε είναι αν το παρόν συμπληρωματικό σχέδιο αναδιάρθρωσης είναι ή όχι αντίθετο με την απόφαση της Επιτροπής. Αν δεν παραβαίνει τους όρους, τότε υπεύθυνη για την εκτέλεσή του είναι η διεύθυνση της επιχείρησης και όχι η Επιτροπή. Η Alstom διευθύνεται από τη διοίκησή της και όχι από την Επιτροπή. Μολονότι ενημερώθηκα από τις αρμόδιες υπηρεσίες ότι η Επιτροπή μέχρι τώρα δεν είχε ενδείξεις για παραβίαση των όρων για τη χορήγηση της ενίσχυσης, μπορώ να σας διαβεβαιώσω ότι ασφαλώς θα συνεχίσουμε να παρακολουθούμε την κατάσταση και θα προσέξουμε πολύ καλά να τηρηθούν επακριβώς οι όροι.
<SPEAKER ID="338" LANGUAGE="FR" NAME="Bachelot-Narquin," AFFILIATION="εξ ονόματος της Ομάδας PPE-DE">
<P>
   . – Κύριε Επίτροπε, κυρίες και κύριοι συνάδελφοι, η κατάσταση του ομίλου Alstom εδώ και πολλούς μήνες εγείρει μεγάλη ανησυχία. Διακυβεύεται το μέλλον 25 000 εργαζομένων της Alstom στη Γαλλία. Χρειάστηκε να αγωνιστούμε σθεναρά και η κυβέρνησή μας στάθηκε με αποφασιστικότητα στο πλευρό των εργαζομένων της Alstom. Ο ίδιος ο Υπουργός Οικονομικών μας, ο κ. Sarkozy, διαπραγματεύτηκε με τον τότε Επίτροπο, τον κ. Monti, προκειμένου να μπορέσουμε να χορηγήσουμε την ενίσχυση, που έσωσε την Alstom. Ετίθετο βεβαίως θέμα διασφάλισης του μέλλοντος των εργαζομένων, αλλά και διαφύλαξης ενός διαμαντιού της ευρωπαϊκής βιομηχανίας ενέργειας και μεταφορών.
<P>
Απόψε μιλάμε για το Vélizy και τη Στουτγάρδη, αλλά και για το Brno στην Τσεχία και το Setúbal στην Πορτογαλία, καθώς και για πολυάριθμους υπεργολάβους σε ολόκληρη την Ευρώπη. Σήμερα, η ανακοίνωση της κατάργησης 350 θέσεων απασχόλησης, εκ των οποίων 200 στο Vélizy, στις εγκαταστάσεις της Alstom Power Boiler, κορυφώνει την ανησυχία των εργαζομένων. Βέβαια, η αποδυνάμωση της αγοράς καυστήρων είναι εμφανής, ωστόσο, όχι σε βαθμό που να δικαιολογεί τόσο δραστική μείωση του προσωπικού.
<P>
Δεν είναι βεβαίως αρμοδιότητα της Επιτροπής να υπαγορεύει τι θα πράξει η διοίκηση των επιχειρήσεων ούτε να υποκαθιστά τις κυβερνήσεις στη διαχείριση των κοινωνικών συνεπειών των όποιων απολύσεων. Οφείλουμε να επισημάνουμε ότι η Alstom Power Boiler κατέχει ηγετική θέση στον τομέα της παραγωγής καθαρού άνθρακα και αναπτύσσει τεχνολογίες κατακράτησης του διοξειδίου του άνθρακα. Δεν πρόκειται, συνεπώς, για μια καταδικασμένη επιχείρηση με αρτηριοσκληρωτικό και απηρχαιωμένο χαρακτήρα. Το να δεχθούμε να μεταφερθεί στην άλλη όχθη του Ατλαντικού ή, ακόμα χειρότερα, να εξαφανιστεί, είναι σαν να κοιτάμε το μέλλον με τον καθρέπτη του αυτοκινήτου.
<P>
Κύριε Επίτροπε, πρέπει σήμερα να κοιτάξετε μπροστά, την πολιτιστική και κοινωνική επανάσταση που δρομολογείται με το σχέδιο συνταγματικής συνθήκης. Αύριο, με τη συνταγματική συνθήκη, τα κοινωνικά δικαιώματα θα κατισχύσουν έναντι της τελείωσης της εσωτερικής αγοράς, την οποία πρόκριναν οι προηγούμενες συνθήκες. Θα θεσμοθετηθεί ο κοινωνικός διάλογος, κυρίως όμως, πρέπει να οικοδομήσουμε μια βιομηχανική πολιτική, που να ευνοεί πόλους δεξιοτήτων και να διαφυλάσσει την κοινωνική οικονομία της αγοράς, που μας προτείνεται ως κοινωνικό μοντέλο στο άρθρο 3 της συνταγματικής συνθήκης.
<P>
Η ερώτηση που απευθύνεται σε σας σήμερα, κύριε Επίτροπε, είναι η εξής: πώς βλέπετε τη μελλοντική φιλοσοφία της συνταγματικής συνθήκης; Μην γίνεστε ο συμβολαιογράφος της παλαιάς Ευρώπης, αλλά αντιθέτως δημιουργήστε τη νέα Ευρώπη, εκείνη στην οποία στοχεύει η συνταγματική συνθήκη. Σας προσφέρεται μια καλή ευκαιρία να το κάνετε, διασφαλίζοντας το μέλλον της Alston Power Boiler. 
<SPEAKER ID="339" LANGUAGE="" NAME="Πρόεδρος." AFFILIATION="">
<P>
Η ψηφοφορία θα διεξαχθεί αύριο στις 12.00. 
<SPEAKER ID="340" LANGUAGE="" NAME="Πρόεδρος." AFFILIATION="">
<P>
   Το επόμενο θέμα είναι η κοινή συζήτηση για τις παρακάτω προφορικές ερωτήσεις προς την Επιτροπή για το φορολογικό και περιβαλλοντικό ντάμπινγκ, του κ. Ford, εξ ονόματος της Ομάδας του Κόμματος των Ευρωπαίων Σοσιαλιστών, της κ. Mann, εξ ονόματος της Ομάδας του Ευρωπαϊκού Λαϊκού Κόμματος (Χριστιανοδημοκράτες) και των Ευρωπαίων Δημοκρατών και του κ. Watson, εξ ονόματος της Ομάδας Συμμαχία των Δημοκρατών και των Φιλελευθέρων για την Ευρώπη (B6-0172/2005),
<P>
- του κ. Jonckheer, εξ ονόματος της Ομάδας των Πρασίνων/Ευρωπαϊκή Ελεύθερη Συμμαχία (B6-0229/2005). 
<SPEAKER ID="341" LANGUAGE="EN" NAME="Ford (PSE )," AFFILIATION="συντάκτης">
<P>
   . – Κύριε Πρόεδρε, όπως θα γνωρίζει η Επιτροπή, απειλούνται σχεδόν 300 θέσεις εργασίας στη βρετανική μονάδα Cellophane στο Bridgwater, εκλογική μου περιφέρεια στο Ηνωμένο Βασίλειο. Η εν λόγω μονάδα εξαγοράστηκε από μια εταιρεία με την ονομασία Innovia, η οποία διαθέτει μονάδες στο Κάνσας, στο Carlisle και στο Bridgwater. Αυτό που προτείνεται απειλεί να καταστρέψει τον πυρήνα της πόλης Bridgwater· εάν συνυπολογίσουμε τους προμηθευτές της εταιρείας, σχεδόν χίλιες θέσεις εργασίας απειλούνται στην περιοχή.
<P>
Απόψε έχουμε ένα σχεδόν πρωτοφανές αίτημα από όλα τα κόμματα –Εργατικούς, Συντηρητικούς και Φιλελεύθερους Δημοκράτες– στην περιοχή και στο Ηνωμένο Βασίλειο, τα οποία αντιδρούν από κοινού σε αυτή την απαράδεκτη απόφαση της Innovia και ζητούν τη βοήθεια και τη συνδρομή της Επιτροπής.
<P>
Για ποιους λόγους έλαβε αυτή την απόφαση η εταιρεία; Η μονάδα στο Κάνσας ποτέ στην ιστορία της δεν σημείωσε κέρδη· η μονάδα στο Bridgwater ποτέ στην ιστορία της δεν σημείωσε απώλειες. Και όμως, προτείνεται το κλείσιμο της μονάδας του Bridgwater. Γιατί; Διότι η πολιτεία του Κάνσας, στην οποία την πλειοψηφία έχουν οι Δημοκρατικοί, παρά την αντίθεση των Δημοκρατών στη Βουλή των Αντιπροσώπων και στη Γερουσία της εν λόγω πολιτείας, προσέφερε στην Innovia τρία πράγματα. Το πρώτο είναι μια δωροδοκία 2 εκατομμυρίων δολαρίων ΗΠΑ για τη μεταφορά θέσεων εργασίας από την Ευρωπαϊκή Ένωση στις Ηνωμένες Πολιτείες. Το δεύτερο είναι μια πενταετής «φορολογική αργία», γεγονός που σημαίνει ότι όλοι οι φόροι τους οποίους καταβάλλει το εργατικό δυναμικό θα επιστραφούν στην εταιρεία την περίοδο των επομένων πέντε ετών. Το πιο ενδιαφέρον δε είναι ότι προσέφερε την αναστολή τήρησης των περιβαλλοντικών κανονισμών, γεγονός το οποίο σημαίνει ότι το σελοφάν θα παράγεται φθηνά και θα εξάγεται εκ νέου προς την Ευρωπαϊκή Ένωση.
<P>
Ερωτώ λοιπόν την Επιτροπή εάν αυτές οι οικονομικές δωροδοκίες επιτρέπονται βάσει των κανόνων του ΠΟΕ. Εάν δεν επιτρέπονται, είναι διατεθειμένη να εγείρει το θέμα στις συζητήσεις της με την κυβέρνηση των ΗΠΑ; Τι θα γίνει όταν η Innovia αρχίσει να παράγει σελοφάν στο Κάνσας και να το προωθεί σε τιμές ντάμπινγκ στην ευρωπαϊκή αγορά; Πώς θα αντιμετωπίσει αυτό το πρόβλημα η Επιτροπή; Επίσης, αν και γνωρίζω ότι, επί του παρόντος, οι κανόνες του ΠΟΕ δεν απαγορεύουν το περιβαλλοντικό ντάμπινγκ, ενώ αναγνωρίζουμε ότι οι διάφορες χώρες μπορούν να εφαρμόζουν περιβαλλοντικά πρότυπα διαφορετικά από τα δικά μας, είμαστε αντίθετοι με την αναστολή εφαρμογής αυτών των διαφορετικών προτύπων, πρακτική την οποία είναι όλο και πιο πιθανό να παρατηρούμε λόγω της συμφωνίας του Κυότο.
<SPEAKER ID="342" LANGUAGE="FR" NAME="Jonckheer (Verts/ALE )," AFFILIATION="συντάκτης">
<P>
   . – Κύριε Πρόεδρε, κύριε Αντιπρόεδρε της Επιτροπής, η ομάδα μου αποφάσισε να συνυπογράψει αυτή την προφορική ερώτηση για να τη συμπληρώσει. Το ερώτημα που έθεσε ο συνάδελφος κ. Ford θέτει κυρίως το ζήτημα της συμβατότητας των κανόνων του ΠΟΕ. Σε ό,τι με αφορά, θέλω να επανέλθω σε ένα ερώτημα που αφορά την Ευρωπαϊκή Ένωση και την κατάσταση στο εσωτερικό των συνόρων της ΕΕ.
<P>
Στη διάρκεια της προηγούμενης κοινοβουλευτικής περιόδου, το Συμβούλιο ECOFIN συμφώνησε στον καθορισμό περίπου εξήντα εθνικών φορολογικών μέτρων σε επίπεδο Ευρωπαϊκής Ένωσης, που θεωρείται ότι εμπίπτουν στον αθέμιτο ανταγωνισμό, όπως αυτός εκλαμβάνεται στο πλαίσιο των εργασιών που πραγματοποιούνται κυρίως σε επίπεδο ΟΟΣΑ. Οι διατάξεις αυτού που ονομάσαμε κώδικα Primarolo –από το όνομα του αξιωματούχου που προήδρευε αυτής της ομάδας εργασίας– αφορούσαν τόσο τις λεγόμενες διατάξεις όσο και τις διατάξεις, δηλαδή, τη σταδιακή κατάργηση των εθνικών διατάξεων, που χαρακτηρίζονται ως τέτοιες, κατόπιν κοινής συμφωνίας στο Συμβούλιο ECOFIN.
<P>
Διαπιστώνω ότι δεν μιλάμε πλέον ούτε στο Ευρωπαϊκό Κοινοβούλιο ούτε στα ΜΜΕ για την κατάσταση αυτής της διαδικασίας κατάργησης και θέλω να μάθω ποια είναι η γνώμη της Επιτροπής για αυτή τη διαδικασία. Γνωρίζω καλά ότι το ερώτημα εμπίπτει κατά βάση στην αρμοδιότητα των κρατών μελών και ότι αφορά τη συμφωνία των κρατών μελών στο Συμβούλιο ECOFIN. Με βάση τα παραπάνω, η πολιτική ανταγωνισμού ανήκει στην αποκλειστική αρμοδιότητα της Ευρωπαϊκής Ένωσης και η Επιτροπή έχει μια πολύ σημαντική αποστολή ως προς αυτό. Από αυτή την άποψη, λοιπόν, θεωρώ ότι πρέπει να έχει έναν ρόλο κινητήριας δύναμης και εποπτείας, ή τουλάχιστον εγρήγορσης και ενημέρωσης σε ό,τι αφορά την επαλήθευση των δεσμεύσεων που αναλαμβάνονται στο Συμβούλιο ECOFIN.
<P>
Συνεπώς, οι αποφάσεις που ελήφθησαν στο Συμβούλιο ECOFIN αποτελούν τον ελάχιστο κοινό παρονομαστή και πραγματικά ελπίζω ότι η Επιτροπή θα μπορέσει να σχολιάσει αυτή τη διαδικασία απόψε και στους ερχόμενους μήνες. Αυτό διότι πιστεύω πως τα προβλήματα που αντιμετωπίζουν αρκετές χώρες αναφορικά με το σχέδιο για το Ευρωπαϊκό Σύνταγμα δεν μας βοηθούν δυστυχώς και ότι υπάρχει ένας δικαιολογημένος φόβος να συνεχιστεί και να επιταθεί ο αθέμιτος ανταγωνισμός στην Ευρωπαϊκή Ένωση. Για αυτόν ακριβώς τον λόγο, κατά τη γνώμη μου, μια άκρως σημαντική αποστολή θα ήταν να μεριμνήσουμε ώστε τουλάχιστον να τηρηθούν οι δεσμεύσεις που αναλήφθηκαν στο Συμβούλιο ECOFIN και η Επιτροπή, όπως και το Κοινοβούλιο, να διαδραματίσει ρόλο στην εξέλιξη αυτής της διαδικασίας. 
<SPEAKER ID="343" LANGUAGE="EN" NAME="Watson (ALDE )," AFFILIATION="συντάκτης">
<P>
   . – Κύριε Πρόεδρε, ομιλώ εξ ονόματος της Ομάδας μου για να εκφράσω, όπως οι προηγούμενοι ομιλητές, την ανησυχία μου για την τρομερή αυτή κατάσταση όσον αφορά μια καινοτόμο και, πραγματικά, αξιοθαύμαστη εταιρεία στην εκλογική περιφέρεια την οποία εκπροσωπούμε εγώ και ο κ. Ford.
<P>
Η Innovia Films είναι μια επικερδής εταιρεία, η οποία ανέπτυξε μια μέθοδο επεξεργασίας η οποία ανακαλύφθηκε το 1898 στο Ηνωμένο Βασίλειο. Υποθέτω ότι, εάν αυτή η μέθοδος επεξεργασίας είχε ανακαλυφθεί στη Σκανδιναβία το 1998, θα θεωρούνταν η καλύτερη διαθέσιμη τεχνολογία, οι πλαστικές συσκευασίες θα είχαν απαγορευθεί και στη θέση τους θα χρησιμοποιούνταν το σελοφάν. Δυστυχώς, για το σελοφάν, ανακαλύφθηκε κάπως νωρίτερα. Ωστόσο, χαιρετίζω τη διακομματική στήριξη που λαμβάνει η εκστρατεία αναγνώρισης των προβλημάτων που δημιουργεί η πολιτική των Αμερικανών και αντιμετώπισης αυτού του θέματος.
<P>
Σήμερα το πρωί συζητήσαμε τα αποτελέσματα της συνεδρίασης του Ευρωπαϊκού Συμβουλίου για την αναθεώρηση του προγράμματος της Λισαβόνας. Στο ψήφισμα το οποίο ενέκρινε το Κοινοβούλιο με διακομματική στήριξη, συμφωνήσαμε ότι πρέπει να υπάρχει συγκεκριμένη βιομηχανική πολιτική. Εάν υπάρχει μια τέτοια βιομηχανική πολιτική, τότε πρέπει να εξετάσουμε τους τρόπους με τους οποίους μπορούμε να στηρίξουμε παρόμοιες εταιρείες. Όταν έστειλα επιστολή στον Επίτροπο Piebalgs εξ ονόματος της εταιρείας πριν από λίγο καιρό, ερωτώντας εάν μπορεί να παρασχεθεί κάποιο είδος στήριξης σε αυτή την εταιρεία, μου απάντησε ότι υπάρχουν προγράμματα για τη στήριξη νέων και καινοτόμων συστημάτων, όμως αυτή η περίπτωση δεν θα ήταν επιλέξιμη για στήριξη σε αυτό το πλαίσιο. Αναρωτιέμαι μήπως πρέπει να επανεξετάσουμε τη βιομηχανική μας πολιτική.
<P>
Η επιστολή του Επιτρόπου Mandelson προς τον Mel Dando, έναν από τους εκπροσώπους των ενδιαφερομένων συνδικάτων, εξετάζει τα προβλήματα που αντιμετωπίσαμε με την πολιτική της μονάδας που λειτουργεί στο Κάνσας, όσον αφορά τη χορήγηση «φορολογικής αργίας» και την αναστολή εφαρμογής των περιβαλλοντικών κανονισμών. Ο κ. Mandelson επισημαίνει ότι αυτά τα μέτρα, με τη μορφή φορολογικών εξαιρέσεων, μοιάζουν με επιδοτήσεις αλλά δεν εμπίπτουν στην κατηγορία των απαγορευμένων επιδοτήσεων. Στη συνέχεια επισημαίνει ότι δεν υπάρχουν διατάξεις στις συμφωνίες του ΠΟΕ οι οποίες να καλύπτουν το περιβαλλοντικό ντάμπινγκ και δηλώνει ότι, ως εκ τούτου, συνάγεται ότι τα εν λόγω μέτρα δεν φαίνεται να παραβιάζουν τους ισχύοντες κανόνες του ΠΟΕ.
<P>
Το ερώτημα που θέτω στην Επιτροπή είναι το εξής: εάν δεν υπάρχουν διατάξεις στις συμφωνίες του ΠΟΕ οι οποίες να καλύπτουν περιβαλλοντικό ντάμπινγκ, γιατί συμβαίνει αυτό; Σε ποιες ενέργειες προβαίνει η Επιτροπή ώστε να διασφαλίσει την έγκριση κανόνων για το περιβαλλοντικό ντάμπινγκ; Η υπό εξέταση περίπτωση, η οποία, όπως ανέφερε ο κ. Ford, ενδεχομένως δεν επηρεάζει τεράστιο αριθμό θέσεων εργασίας σε ευρωπαϊκό επίπεδο, επηρεάζει όμως πολύ μεγάλο αριθμό θέσεων εργασίας στο επίπεδο μιας μικρής βιομηχανικής πόλης όπως το Bridgwater, μπορεί κάλλιστα να επαναληφθεί στο σύνολο της Ευρωπαϊκής Ένωσης εάν διαπιστώναμε ότι η πολιτική των διαφόρων πολιτειών των Ηνωμένων Πολιτειών της Αμερικής σε αυτόν τον τομέα πρόκειται να μας στερήσει θέσεις εργασίας με παρόμοιες πρακτικές.
<P>
Αυτό είναι το άσχημο πρόσωπο του καπιταλισμού. Μιλάμε για την εξαγορά μιας εταιρείας από έναν όμιλο ο οποίος επιδίδεται σε αφαίμαξη πόρων και στη διοχέτευση όσο το δυνατόν περισσότερων χρημάτων στους επενδυτές χωρίς να εξετάζει τη γενικότερη υγεία της κοινωνίας και των βιομηχανιών μας. Σε τέτοιες περιπτώσεις η Επιτροπή οφείλει να αναλαμβάνει δράση. Ευελπιστώ ότι ο Επίτροπος Verheugen, ο οποίος είναι παρών απόψε, καθώς και ο Επίτροπος Mandelson, θα επισημάνουν αυτή την περίπτωση στους Αμερικανούς και θα εξετάσουν με ποιους τρόπους μπορούμε να σώσουμε τη μονάδα στο Bridgwater και ενδεχομένως πολλές άλλες εκατοντάδες ή χιλιάδες θέσεις εργασίας στο σύνολο της Ευρωπαϊκής Ένωσης, οι οποίες κινδυνεύουν από παρόμοιες εξελίξεις. 
<SPEAKER ID="344" LANGUAGE="EN" NAME="Parish (PPE-DE )," AFFILIATION="συντάκτης">
<P>
   . – Κύριε Πρόεδρε, χαιρετίζω αυτή την ευκαιρία να συζητήσουμε το θέμα του φορολογικού και περιβαλλοντικού ντάμπινγκ σε σχέση με την εταιρεία British Cellophane στο Bridgwater. Η εταιρεία British Cellophane έχει μακρά και αξιόλογη ιστορία η οποία ξεπερνά την πεντηκονταετία. Έχει τεράστιο υπόβαθρο βιομηχανικής ζωτικότητας και ισχύος στο Bridgwater. Το Bridgwater είναι εξάλλου μια από τις σημαντικότερες βιομηχανικές πόλεις στις δυτικές περιοχές της Βρετανίας.
<P>
Με την πάροδο των ετών, το εργατικό δυναμικό της British Cellophane μειώθηκε, όμως η εταιρεία διατηρούσε εξαιρετικό επίπεδο παραγωγικότητας και εξαιρετική σχέση με τους εργαζομένους της, ενώ έχει βοηθήσει εξαιρετικά την πόλη σε όλα τα επίπεδα.
<P>
Το σελοφάν είναι ένα αγαθό τεράστιας σημασίας σε ολόκληρο τον κόσμο. Η British Cellophane παράγει περίπου 60 000 τόνους ετησίως. Το εν λόγω αγαθό παράγεται σε άκρως παραγωγικές, δραστήριες και επικερδείς μονάδες. Τα τελευταία χρόνια η εταιρεία υπέστη δραστικές αλλαγές: εξαγοράστηκε από την Candell Investments, σε τρεις από τις πέντε μονάδες της οποίας θέλω να αναφερθώ.
<P>
Οι δύο από αυτές τις μονάδες βρίσκονται στη Βρετανία και μία στην Αμερική. Οι δύο βρετανικές μονάδες είναι παραγωγικές, δραστήριες μονάδες, εκ των οποίων η μία βρίσκεται στον Βορρά και η άλλη στο Bridgwater. Θα αναφερθώ πιο διεξοδικά στην τρίτη μονάδα, η οποία βρίσκεται στο Κάνσας.
<P>
Τα νομοθετικά όργανα της πολιτείας του Κάνσας έχουν δαπανήσει τεράστια ποσά για να κρατήσουν τη μονάδα στην περιοχή. Αναφέρομαι σε ποσά της τάξεως εκατομμυρίων δολαρίων, και όχι μερικών εκατοντάδων χιλιάδων. Ψήφισαν δημοσίως υπέρ του να δοθούν δημόσιοι πόροι στην εν λόγω μονάδα, στην οποία επίσης προσέφεραν πενταετή απαλλαγή από τους περιβαλλοντικούς κανονισμούς προκειμένου να υπονομεύσουν περαιτέρω τις προοπτικές της British Cellophane. Και το θέμα δεν εξαντλείται εδώ. Η μονάδα είναι μη παραγωγική και δεν αποφέρει κέρδη. Γιατί να προσφέρονται χρήματα σε μια μονάδα η οποία δεν είναι κερδοφόρα και παραγωγική, είτε αυτό συμβαίνει στην Κίνα, είτε στην Αυστραλία ή την Αμερική;
<P>
Τριακόσιες θέσεις εργασίας στο Ηνωμένο Βασίλειο, σε μια κερδοφόρα, άκρως παραγωγική μονάδα, απειλούνται από μια μονάδα η οποία δεν τηρεί τους κανόνες του ΠΟΕ. Κάθε έτος η British Cellophane προσφέρει περίπου 20 εκατομμύρια βρετανικές λίρες στην οικονομία με τη μορφή μισθών και άμεσων και έμμεσων αγαθών. Πρόκειται για μια κερδοφόρα και άκρως παραγωγική μονάδα. Έχει καταβάλει τεράστιες προσπάθειες προσαρμογής και σημειώνει πολύ καλύτερες επιδόσεις σε σύγκριση με τους Αμερικανούς. Παράγει καλύτερης ποιότητας αγαθά σε μεγαλύτερη ποσότητα. Η μονάδα έχει κάνει τα πάντα για να παραμείνει κερδοφόρα. Δεν πρέπει να επιτρέψουμε να θυσιαστεί απλώς και μόνον επειδή μια αμερικανική μονάδα μπορεί να εφαρμόζει χωρίς συνέπειες πρακτικές οι οποίες σε εμάς δεν επιτρέπονται.
<SPEAKER ID="345" LANGUAGE="EN" NAME="Verheugen," AFFILIATION="Αντιπρόεδρος της Επιτροπής">
<P>
   . – Κύριε Πρόεδρε, επιτρέψτε μου καταρχάς να αναφερθώ στην υπό εξέταση περίπτωση. Η Επιτροπή γνωρίζει τα σχέδια κλεισίματος και ενδεχόμενης μεταφοράς της μονάδας της εταιρείας Innovia Films στο Bridgwater και ζητήσαμε από τις υπηρεσίες να εξετάσουν εάν τα μέτρα που έλαβε η πολιτεία του Κάνσας συνιστούν παραβίαση των κανόνων του ΠΟΕ. Θα εξετάσουμε επίσης, σε συνεργασία με τα ενδιαφερόμενα κράτη μέλη, εάν υπάρχει κάποια άλλη λύση βάσει του διεθνούς δικαίου σε αυτή την περίπτωση.
<SPEAKER ID="346" LANGUAGE="DE" NAME="Mann, Erika," AFFILIATION="εξ ονόματος της Ομάδας PSE">
<P>
   . – Κύριε Πρόεδρε, κύριε Επίτροπε, κυρίες και κύριοι, θα ήθελα μετά από τους τέσσερις συναδέλφους που μίλησαν ήδη να θέσω άλλο ένα ερώτημα για το πρόβλημα που συζητάμε. Το 1992 υιοθετήσαμε μαζί με τις Ηνωμένες Πολιτείες τη νέα διατλαντική ατζέντα που προβλέπει διάφορους διαλόγους, μερικοί από τους οποίους λειτουργούν καλά, ενώ άλλοι λιγότερο καλά. Γνωρίζουμε ότι ο επιχειρηματικός διάλογος λειτουργεί πολύ καλά, το ίδιο και ο διάλογος των καταναλωτών, αλλά έχουμε παρατηρήσει επί σειράν ετών ότι υπάρχουν σοβαρά προβλήματα ως προς τον διάλογο που υποτίθεται ότι θα φέρει κοντά τους εργαζομένους, τον επονομαζόμενο «». Υπάρχουν πολλοί λόγοι γι’ αυτό και σε κάποιο μέτρο έχει να κάνει με τις διαφορετικές παραδόσεις που υπάρχουν στην Αμερική και την Ευρώπη.
<SPEAKER ID="347" LANGUAGE="DE" NAME="Krahmer," AFFILIATION="εξ ονόματος της Ομάδας ALDE">
<P>
Κύριε Juncker, στο κείμενό σας εκφράζετε τον φόβο μήπως η άρση των εμπορικών φραγμών καταλήξει σε φορολογικό ντάμπιγκ. Επίσης, αναφέρεστε σε επιδοτήσεις που εξασθενούν το πολυμερές εμπορικό σύστημα. Δεν πιστεύετε ότι υπάρχει σχέση μεταξύ υψηλών φόρων και μεγάλων επιδοτήσεων; Θεωρείτε δεδομένο ότι σε έναν κόσμο χωρίς δασμούς –που αποτελούν εμπορικούς φραγμούς– και τον ανταγωνισμό που απορρέει από αυτούς θα υποβαθμίζονται οπωσδήποτε και αναπόφευκτα οι κοινωνικές και περιβαλλοντικές προδιαγραφές; Αναφέρετε πάντα τον ανταγωνισμό μαζί με λέξεις όπως «βλαβερός» και «ντάμπιγκ» – αυτό σημαίνει ότι τον φοβάστε;
<SPEAKER ID="348" LANGUAGE="PT" NAME="Portas," AFFILIATION="εξ ονόματος της Ομάδας GUE/NGL">
<P>
Δυστυχώς, αυτή η υπόθεση δεν είναι η εξαίρεση στον κανόνα, διότι ο ίδιος ο κανόνας έχει ενθαρρύνει μια τέτοια ενέργεια. Αυτή η υπόθεση, μαζί με την υπόθεση Alstom που συζητήθηκε ενωρίτερα, απεικονίζει με σαφήνεια ένα πασίγνωστο πρόβλημα, δηλαδή το πρόβλημα των μετεγκαταστάσεων για λόγους αντικοινωνικού και αντιπεριβαλλοντικού ανταγωνισμού. Θα μπορούσα να σας αναφέρω παρόμοια παραδείγματα από την Πορτογαλία.
<P>
Για την ακρίβεια, προχθές, ήρθαν εργαζόμενοι στο Στρασβούργο από την Yasaki Saltano, μια εταιρεία η οποία διατηρεί δύο εργοστάσια στην Πορτογαλία, και συνολικά 10 στην Ευρώπη. Αυτή η γιαπωνέζικη πολυεθνική απασχολούσε 7 500 άτομα στην Πορτογαλία, και όμως σήμερα απασχολεί τους μισούς. Ακριβώς χθες το διοικητικό συμβούλιο της εταιρείας εξέδωσε απειλητική ανακοίνωση με την οποία διατυπωνόταν η απειλή ότι χωρίς επιπλέον κρατική ενίσχυση τον Αύγουστο θα απολυθούν ακόμη 500 εργαζόμενοι Πρέπει να τονιστεί ότι στην εταιρεία αυτή είχε δοθεί γη και υποδομή χωρίς επιβάρυνση, ότι για πολλά χρόνια επωφελούνταν από κοινοτικά κονδύλια, ότι τα επίπεδα ασθενειών, όπως η αρθρίτιδα, μεταξύ των εργαζομένων ήσαν ασυνήθιστα υψηλά και ότι αυτό είναι το επιχείρημα που χρησιμοποίησε το διοικητικό συμβούλιο για να μην ανακοινώσει απολύσεις αλλά να πείσει τους ασθενείς να παραιτηθούν.
<SPEAKER ID="349" LANGUAGE="SV" NAME="Lundgren (IND/DEM )." AFFILIATION="">
<SPEAKER ID="350" LANGUAGE="EN" NAME="Ford (PSE )," AFFILIATION="συντάκτης">
<P>
   . – Κύριε Πρόεδρε, καθόσον ο Επίτροπος Verheugen δήλωσε ότι η Επιτροπή εξετάζει εάν οι ενισχύσεις προωθούν άμεσα τις εξαγωγές –κάτι που θα ήταν παράνομο– θέλω να του ζητήσω, εξ ονόματος της Επιτροπής, να στείλει επιστολή στην εταιρεία ζητώντας της να αναστείλει την εκτέλεση της απόφασής της για το κλείσιμο της μονάδας, το οποίο έχει προγραμματιστεί για το προσεχές δεκαπενθήμερο, μέχρις ότου διευκρινιστεί αυτή η πτυχή. 
<SPEAKER ID="351" LANGUAGE="EN" NAME="Verheugen," AFFILIATION="Αντιπρόεδρος της Επιτροπής">
<P>
   . – Θα διαβιβάσω αυτό το αίτημα στον συνάδελφό μου, κ. Mandelson, ο οποίος είναι αρμόδιος επί του θέματος.
<P>
Θέλω να διαβεβαιώσω την κ. Mann ότι σημειώνω και συμφωνώ απολύτως με τις συστάσεις της. Θα φροντίσω να συζητηθεί το θέμα στις συζητήσεις στρογγυλής τραπέζης μεταξύ ευρωπαϊκών και αμερικανικών επιχειρήσεων, καθώς και σε άλλα φόρα. 
<SPEAKER ID="352" LANGUAGE="" NAME="Πρόεδρος." AFFILIATION="">
<P>
Η ψηφοφορία θα διεξαχθεί αύριο στις 12.00. 
<SPEAKER ID="353" LANGUAGE="" NAME="Πρόεδρος." AFFILIATION="">
<P>
   Η ημερήσια διάταξη προβλέπει τη συζήτηση της προφορικής ερώτησης προς την Επιτροπή σχετικά με τις διακρίσεις σε βάρος εργαζομένων και επιχειρήσεων από τα νέα κράτη μέλη στην εσωτερική αγορά της ΕΕ, του κ. Protasiewicz και άλλων, εξ ονόματος της Ομάδας του Ευρωπαϊκού Λαϊκού Κόμματος (Χριστιανοδημοκράτες) και των Ευρωπαίων Δημοκρατών (B6-0173/2005). 
<SPEAKER ID="354" LANGUAGE="PL" NAME="Protasiewicz (PPE-DE )." AFFILIATION="">
<P>
Στο πλαίσιο της προπαρασκευής για τη διεύρυνση οι νέες χώρες άνοιξαν πολύ τις αγορές τους, επιτρέποντας την εισδοχή δυτικών εταιρειών, αγαθών, υπηρεσιών και εργαζομένων. Αυτό συχνά συνέβη στο πλαίσιο έντονων συζητήσεων στο εσωτερικό και παρά τις έντονες διαμαρτυρίες πολλών ομάδων, ιδίως εκείνων που εκπροσωπούν εργαζομένους. Οι τελευταίοι φοβούνταν την απώλεια των θέσεων εργασίας τους και πρόβαλλαν σθεναρά το επιχείρημα ότι οι εθνικές αγορές πρέπει να προστατευθούν από τον αθέμιτο δυτικό ανταγωνισμό. Ωστόσο, πρωτίστως νιώσαμε ότι η ένταξη στην Ευρωπαϊκή Ένωση σήμαινε να αποτελέσουμε τμήμα μιας κοινής αγοράς, όπου να διασφαλίζεται η ελευθερία άσκησης οικονομικής δραστηριότητας οπουδήποτε στην επικράτεια της ΕΕ. Ταυτόχρονα, ήμασταν πεπεισμένοι ότι οι Ευρωπαϊκές Συνθήκες θέσπισαν δίκαιους κανόνες για όλους τους οικονομικούς παράγοντες, ασχέτως της χώρας προέλευσής τους. Δυστυχώς, τους 11 τελευταίους μήνες υπήρξαν πολλά κρούσματα διακρίσεων κατά επιχειρηματιών από τις νέες χώρες, οι οποίοι επεδίωκαν να ασκήσουν οικονομική δραστηριότητα σε ορισμένες από τις χώρες της λεγόμενης παλαιάς ΕΕ, αλλά και σε βάρος των υπαλλήλων τους.
<P>
Συνοψίζοντας, εκείνο που θέλω να πω είναι ότι ευελπιστώ πως η Ευρωπαϊκή Επιτροπή έχει επίγνωση αυτής της κατάστασης. Η παρουσία του Επιτρόπου Verheugen σήμερα ενώπιον του Σώματος, υπό την ιδιότητά του ως Αντιπροέδρου της Επιτροπής, με κάνει να ελπίζω ότι αυτό όντως συμβαίνει. 
<SPEAKER ID="355" LANGUAGE="DE" NAME="Verheugen," AFFILIATION="Αντιπρόεδρος της Επιτροπής">
<P>
Η Επιτροπή δεν γνωρίζει τίποτα για άλλες κατηγορίες. Ειδικότερα, δεν διατυπώθηκαν κατηγορίες για την ελευθερία εγκατάστασης στην οποία αναφερθήκατε και η οποία δεν εφαρμόστηκε μόλις την 1η Μαΐου 2004, αλλά πολύ παλιότερα, στα μέσα της δεκαετίας του ’90. Εάν γνωρίζετε περιπτώσεις διακριτικής μεταχείρισης που αφορούν την ελευθερία εγκατάστασης, η Επιτροπή θα σας ήταν ευγνώμων αν της κοινοποιήσετε τις σχετικές πληροφορίες. Οι μόνες επίσημες πληροφορίες που έλαβε η Επιτροπή σχετίζονται με την ελευθερία εγκατάστασης σε ένα συγκεκριμένο κράτος μέλος και έχουν ήδη γίνει τα απαραίτητα για την αντιμετώπιση του θέματος. 
<SPEAKER ID="356" LANGUAGE="PL" NAME="Handzlik" AFFILIATION="εξ ονόματος της Ομάδας PPE-DE">
<SPEAKER ID="357" LANGUAGE="EN" NAME="De Rossa," AFFILIATION="εξ ονόματος της Ομάδας PSE">
<P>
   . – Κύριε Πρόεδρε, θα χρειαζόμουν δύο ώρες για να αναφέρω λεπτομερώς τα προβλήματα που αντιμετωπίζουν οι μετανάστες εργαζόμενοι που επιθυμούν να εισέλθουν και να εργαστούν στην Ιρλανδία. Έχουμε τη φήμη μιας από τις πιο γενναιόδωρες χώρες όσον αφορά την πρόσβαση των πολιτών από τα δέκα νέα κράτη μέλη. Αυτό είναι αλήθεια. Υπάρχουν πολλοί καλοί εργοδότες στην Ιρλανδία οι οποίοι συμπεριφέρονται καλά στους εργαζομένους τους. Δυστυχώς, στην Ιρλανδία υπάρχουν και εργοδότες οι οποίοι συμπεριφέρονται απαράδεκτα στους εργαζομένους από τα δέκα νέα κράτη μέλη. Έχουμε περιπτώσεις εργαζομένων από τους οποίους ζητείται να εργάζονται για 12 ώρες ημερησίως, 7 ημέρες την εβδομάδα για 1 ευρώ την ώρα. Η πολωνική πρεσβεία έχει καταγγείλει περιπτώσεις στις οποίες ουρές ανθρώπων προσέρχονται σε αυτήν με δάκρυα στα μάτια, επειδή απολύθηκαν εν ψυχρώ από εργοδότες οι οποίοι γνωρίζουν ότι υπάρχουν ουρές εργαζομένων από την Πολωνία που περιμένουν να τους αντικαταστήσουν.
<P>
Καλώ τον κ. Επίτροπο να διερευνήσει αυτή την υπόθεση. Καλώ την Επιτροπή να έλθει σε επαφή με τις ιρλανδικές αρχές προκειμένου να την ενημερώσουν γιατί τα συναφή στοιχεία έπρεπε να αποκαλυφθούν από ένα μέλος του Κοινοβουλίου, τη στιγμή που διαθέτουμε ειδική υπηρεσία η οποία είναι υπεύθυνη για τη διερεύνηση των παραβιάσεων της εργατικής νομοθεσίας. Διαθέτουμε 21 επιθεωρητές για ολόκληρη τη χώρα, αριθμός ο οποίος είναι θλιβερά ανεπαρκής. Χρειαζόμαστε τουλάχιστον 100.
<P>
Καλώ επίσης την Επιτροπή να διερευνήσει εάν η Gama –η επιχείρηση στην οποία αναφέρομαι– εμπλέκεται σε νομιμοποίηση παράνομων κερδών και σε παράνομη μεταφορά χρημάτων τα οποία ανήκουν στους εργαζομένους εκτός της Ιρλανδίας, σε μια τράπεζα των Κάτω Χωρών η οποία μάλιστα, σύμφωνα με ορισμένους ισχυρισμούς, της ανήκει.
<SPEAKER ID="358" LANGUAGE="PL" NAME="Grabowski," AFFILIATION="εξ ονόματος της Ομάδας IND/DEM.">
<P>
   – Κύριε Πρόεδρε, κύριε Επίτροπε, κυρίες και κύριοι συνάδελφοι, στην περίπτωση χωρών που χαρακτηρίζονταν από οικονομική υστέρηση, όπως η Ισπανία, η Πορτογαλία, η Ελλάδα και η Ιρλανδία, που εντάχθηκε στην ΕΕ αργότερα, η Ευρωπαϊκή Ένωση υιοθέτησε μια συνεπή πολιτική, που ενθάρρυνε την ανάπτυξη της επιχειρηματικότητας και της ανταγωνιστικότητας. Μέρος αυτής της πολιτικής αποτελούσε η διευκόλυνση της πρόσβασης στην αγορά της Ευρωπαϊκής Ένωσης, που οδήγησε σε μια αύξηση στο εμπορικό ισοζύγιο των εν λόγω κρατών. Αυτό ήταν ένας από τους καίριους παράγοντες στην ταχεία αύξηση των θέσεων εργασίας, των φορολογικών εσόδων για τις χώρες, των επενδύσεων και, συνακόλουθα, της ταχείας οικονομικής ανάπτυξης. Η ευκολότερη πρόσβαση στις αγορές της Κοινότητας επέτρεψε στις υστερούσες χώρες να μειώσουν σημαντικά το χάσμα που τις χώριζε από τις πιο ανεπτυγμένες χώρες. Σας θέτω το ερώτημα, κυρίες και κύριοι συνάδελφοι: έχουν την ίδια ευκαιρία, άραγε, οι πρώην κομμουνιστικές χώρες, που πρόσβλεπαν στην Ευρωπαϊκή Ένωση; Η απάντηση είναι αρνητική. Αντί να επιδείξει πνεύμα αλληλεγγύης και να παράσχει βοήθεια, η Ευρωπαϊκή Ένωση εκμεταλλεύτηκε τη δύναμή της και το κεφαλαιώδες της πλεονέκτημα. Εκμεταλλεύτηκε επίσης το πνεύμα υποτέλειας και τη διαφθορά ηγετών και την καθυστερημένη ένταξη προκειμένου να εξασφαλίσει περαιτέρω παραχωρήσεις. Το ευκρινέστερο παράδειγμα της εν λόγω πολιτικής ήταν το ελλειμματικό εμπορικό ισοζύγιο μεταξύ Πολωνίας και Ευρωπαϊκής Ένωσης, που υπερβαίνει τα 10 δισεκατομμύρια ευρώ ετησίως. Οι νέες θέσεις εργασίας και τα κέρδη δημιουργήθηκαν στην Ευρωπαϊκή Ένωση, όχι στην Πολωνία, αλλά η Πολωνία ήταν εκείνη που επλήγη από αυξημένη ανεργία και φτώχεια. Τι σημαίνει για τις πολωνικές εταιρείες το άνοιγμα της αγοράς τους στις εταιρείες της Ευρωπαϊκής Ένωσης; Τι σήμανε για αυτές η ένταξη στην ΕΕ; Πρώτον, σήμανε αθέμιτο ανταγωνισμό από εταιρείες που διαθέτουν τεχνολογικά και κεφαλαιουχικά πλεονεκτήματα. Δεύτερον, σήμανε ότι κοινοπραξίες της ΕΕ εξαγόρασαν για ένα κομμάτι ψωμί πολωνικές επιχειρήσεις, τραπεζικά και χρηματοπιστωτικά ιδρύματα. Συχνά, οι ξένες κοινοπραξίες δεν πλήρωσαν φόρους ή δεν προέβησαν σε επενδύσεις στην Πολωνία. Ακόμα χειρότερα, μετέφεραν τα κέρδη τους εκτός χώρας. Τρίτον, σήμανε ότι οι Πολωνοί έπρεπε να προβούν σε μεγάλες θυσίες για τον εκσυγχρονισμό των εταιρειών τους και να αναλάβουν σημαντικό μέρος από το συνεπαγόμενο κόστος προκειμένου να συμμορφωθούν στις απαιτήσεις, τις προδιαγραφές και τους κανονισμούς της Ευρωπαϊκής Ένωσης. Τέταρτον, σήμανε να συμφωνήσουν σε ακριβές και δυσκίνητες γραφειοκρατικές και διοικητικές διαδικασίες, καθώς και να συναινέσουν σε φορολογικά συστήματα που κατέστησαν λιγότερο ανταγωνιστικές τις πολωνικές επιχειρήσεις και αύξησαν το εργατικό κόστος. Ο ΦΠΑ είναι ένα τέτοιο παράδειγμα. Πέμπτον, σήμανε να συναινέσουν σε ποσοστώσεις, όρια και περιορισμούς όσον αφορά την παραγωγή, που τους επιβάλλει η Ευρωπαϊκή Ένωση είτε σε συγκριτικά ανταγωνιστικούς και σύγχρονους τομείς, όπως η πολωνική ναυπηγική βιομηχανία, είτε σε τομείς παραγωγής υψηλής ποιότητας προϊόντων, όπως τρόφιμα.
<P>
Έχει παρέλθει σχεδόν ένας χρόνος αφότου η Πολωνία κατέστη μέλος της Ευρωπαϊκής Ένωσης, και αποδείχτηκε ότι παρά την πληθώρα των περιορισμών και δυσκολιών που αντιμετώπισαν στην πορεία, οι πολωνικές εταιρείες κατάφεραν να είναι ανταγωνιστικές, να εξάγουν και να δουλεύουν καλύτερα. Το ίδιο συνέβη και σε ατομικό επίπεδο. Η αντίδραση των κυβερνήσεων και των οργανισμών τοπικής αυτοδιοίκησης των κρατών μελών ήταν να καταφύγουν σε άλλα μέτρα προκειμένου να περιορίσουν την πρόσβαση των πολωνικών επιχειρήσεων στις αγορές της Ευρωπαϊκής Ένωσης. Παραδείγματα αυτών των μέτρων είναι οι κανόνες όσον αφορά την παροχή υπηρεσιών, που είναι ο τομέας της αγοράς ο οποίος αντιπροσωπεύει το 70% του ακαθάριστου ΑΕΠ, ενώ δημιουργεί ουσιαστικά το 100% των νέων θέσεων εργασίας. Οι περιορισμοί που επιβάλλονται στις πολωνικές εταιρείες και στους εργάτες, που απασχολούνται σε αυτές στον κατασκευαστικό κλάδο είναι άλλο ένα παράδειγμα. Το ακόμα χειρότερο είναι ότι αυτές οι περιοριστικές διατάξεις εφαρμόζονται από τοπικούς αξιωματούχους λόγω υπερβάλλοντα ζήλου. Θα μπορούσε να γράψει κανείς βιβλίο για το αρνητικό κλίμα που αντιμετωπίζουν οι πολωνικές επιχειρήσεις. Οι καταγγελίες που υποβάλλονται στους οργανισμούς τοπικής αυτοδιοίκησης δεν έχουν συνέχεια. Δεν προκαλεί έκπληξη το ότι μαθαίνουμε πως οι ίδιοι ακριβώς αξιωματούχοι με τον υπερβάλλοντα ζήλο ουδέποτε ενδιαφέρονται για υποθέσεις Πολωνών εργατών που κακοπληρώνονται ή απασχολούνται παράνομα, ή όταν απασχολούνται σε ανεπιθύμητες εργασίες. Εγείρεται το ερώτημα τι είναι η Ευρωπαϊκή Ένωση και σε τι προσβλέπει.
<SPEAKER ID="359" LANGUAGE="PL" NAME="Szymański" AFFILIATION="εξ ονόματος της Ομάδας UEN">
<P>
   . – Κύριε Πρόεδρε, κύριε Επίτροπε, θέλω καταρχάς να ευχαριστήσω τον κ. Protasiewicz, που χειρίστηκε αυτό το θέμα. Ο κ. Protasiewicz εκπροσωπεί το ίδιο εκλογικό σώμα με μένα, και μάλιστα υπάρχουν τέσσερις ομιλητές από την Κάτω Σιλεσία, κάτι που την καθιστά τρόπον τινά σημαιοφόρο αυτής της υπόθεσης. Αυτό όντως αξίζει εγκωμίων, και χαίρομαι για αυτό.
<P>
Ενδεχομένως να ληφθεί η απόφαση να συνεχίσουμε να κρατούμε τους Πολωνούς και άλλους επιχειρηματίες εκτός, θα πρέπει όμως να θυμόμαστε ότι αυτό θα οδηγήσει την Ευρώπη σε ακόμα μεγαλύτερο τέλμα οικονομικής στασιμότητας. Αντί να έρχεται με αόριστες ιδέες περί εναρμόνισης των διαφορετικών διατάξεων του οικονομικού και φορολογικού δικαίου, η Ευρωπαϊκή Επιτροπή πρέπει να εστιάσει στην εκπλήρωση της βασικής αποστολής που ήταν προεξέχουσα για περίπου 50 χρόνια, δηλαδή τη δημιουργία της κοινής αγοράς. 
<SPEAKER ID="360" LANGUAGE="SK" NAME="Belohorská (NI )." AFFILIATION="">
<P>
Ποια είναι σήμερα η αλήθεια; Ο κ. Verheugen, μαζί με πολλά μέλη του Ευρωπαϊκού Κοινοβουλίου, συζητούσε με συμπόνια εδώ τα προβλήματα, τα οποία προκάλεσαν οι απολύσεις στην Alstom, αναφερόμενος στην τύχη 250 υπαλλήλων. Αγαπητέ κύριε Verheugen, περισσότερο από οιονδήποτε άλλον οφείλετε να γνωρίζετε ότι στη Σλοβακία έμειναν χωρίς δουλειά όχι εκατοντάδες αλλά χιλιάδες λόγω των μεταρρυθμίσεων στις οποίες χρειάστηκε να προβούμε προκειμένου να καταστούμε μέλος της Ευρωπαϊκής Ένωσης. Για την επίτευξη αυτού του στόχου, οι Σλοβάκοι κατέβαλαν μεγάλες θυσίες. Πιστεύω ότι κανείς τους δεν το μετάνιωσε – όταν γίναμε ισότιμοι εταίροι πριν ένα χρόνο, όλοι μας χαρήκαμε. Τουλάχιστον, έτσι το είδαμε τότε.
<P>
Τι συμβαίνει, όμως, με την ελεύθερη κυκλοφορία των ανθρώπων; Μολονότι απαγορεύονται οι διακρίσεις βάσει της εθνικότητας, στην προσφορά εργασίας θα πρέπει να προτιμώνται οι εργαζόμενοι από τα νέα κράτη μέλη έναντι εργαζομένων από τρίτες χώρες. Με την εξαίρεση τριών χωρών, όλες οι υπόλοιπες επέβαλαν μεταβατικές διατάξεις, που διαρκούν από 2 έως 7 χρόνια, με τη δυνατότητα επανεξέτασης του ζητήματος κατόπιν· συνεπεία αυτού του πράγματος, ενδέχεται αυτές οι περίοδοι να επεκταθούν. Αυτό επιδεινώνει περαιτέρω τη νομική αβεβαιότητα των εργαζομένων. Γνωρίζουμε άριστα ότι εργαζόμενοι στη Δύση, οι δικοί μας –μέλη της νεότερης γενιάς με υψηλό επίπεδο κατάρτισης, με παιδεία και γλωσσομάθεια– κερδίζουν υψηλότερους μισθούς, το τίμημα όμως από άποψης κοινωνικών και ανθρώπινων συνθηκών είναι δυσανάλογο. Αυτό ακριβώς σας ζητώ: σας παρακαλώ, δώστε βάση και σε αυτό. 
<SPEAKER ID="361" LANGUAGE="CS" NAME="Kohlíček," AFFILIATION="εξ ονόματος της Ομάδας GUE/NGL">
<P>
Η αναγνώριση των πανεπιστημιακών πτυχίων επίσης αποτελεί μείζον πρόβλημα, και η τρέχουσα νομοθεσία παρουσιάζει πολλές ελλείψεις στον συγκεκριμένο τομέα. Εν είδει παραδείγματος, οι τρεις σχετικοί νόμοι που ισχύουν στη Δημοκρατία της Τσεχίας απέχουν μακράν του να είναι τέλειοι. Επιτάσσεται πλέον να γίνει κάτι για αυτή την κατάσταση, και συνεπώς, καλώ την Ευρωπαϊκή Επιτροπή και τον κ. Verheugen να υποβάλουν πρόταση, που να σκιαγραφεί τα ενδεδειγμένα νομοθετικά μέτρα. Σας ευχαριστώ για την προσοχή σας. 
<SPEAKER ID="362" LANGUAGE="SL" NAME="Brejc, Mihael (PPE-DE )." AFFILIATION="">
<P>
   – Σας ευχαριστώ. Ενώπιον αυτού του Σώματος ο Πρόεδρος Barroso έχει υπογραμμίσει τη σημασία της στρατηγικής της Λισαβόνας και την επιτακτική ανάγκη θέσπισης της ελεύθερης ροής των υπηρεσιών, ως το τελευταίο από τα κρίσιμα στοιχεία της εσωτερικής αγοράς της Ευρωπαϊκής Ένωσης. Από τη μια πλευρά, λοιπόν, υπάρχει εκπεφρασμένη επιθυμία να αρθούν τα εμπόδια προκειμένου να επιτευχθεί η καλύτερη δυνατή λειτουργία της εσωτερικής αγοράς, ενώ από την άλλη εμείς τα νέα κράτη μέλη παρατηρούμε ότι οι εταιρείες μας συχνά βρίσκονται σε άνιση θέση. Για παράδειγμα, επιβάλλεται περιορισμός στις εταιρικές επιχειρήσεις στην εσωτερική αγορά στον τομέα της παραγωγής και εγκατάστασης μηχανολογικού εξοπλισμού, στον τομέα των μεταλλικών κατασκευών, στις οικοδομές, στη διακόσμηση, στην επεξεργασία φυσικών λίθων κλπ.
<SPEAKER ID="363" LANGUAGE="PL" NAME="Golik (PSE )." AFFILIATION="">
<P>
   – Κύριε Πρόεδρε, θέλω να αρχίσω εκφράζοντας τα θερμά μου συγχαρητήρια για την εκλογή σας και για την παρθενική σας εμφάνιση ως Αντιπροέδρου. Κύριε Επίτροπε, η έκβαση της σημερινής συζήτησης δεν θα μπορούσε να γίνει σε καλύτερη στιγμή για τους πολλούς επιχειρηματίες και πολίτες, που πιστεύουν ότι καθένας έχει ίσα δικαιώματα στη διευρυμένη ΕΕ, και που θέλουν να πουλήσουν το πολυτιμότερο κεφάλαιό τους, συγκεκριμένα το δικό τους εργατικό δυναμικό, στα παλαιά κράτη μέλη. Ωστόσο, υπάρχουν τώρα πια πολλοί άνθρωποι που δεν επιθυμούν πλέον να εργαστούν στην Ευρωπαϊκή Ένωση. Αυτοί οι άνθρωποι ήδη το επιχείρησαν, γνώρισαν όμως άνιση μεταχείριση και τους αντιμετώπισαν αρνητικά κυβερνήσεις και οργανισμοί τοπικής αυτοδιοίκησης, που παραβαίνουν τον νόμο. Αυτές οι παραβάσεις παίρνουν τη μορφή ελέγχων με υπερβάλλοντα ζήλο, συχνά χρησιμοποιούνται σκύλοι και αστυνομικοί ή γίνονται συλλήψεις, στη διάρκεια των οποίων λαμβάνονται δακτυλικά αποτυπώματα και περνιούνται χειροπέδες στους ανθρώπους. Αυτό αποτελεί παραβίαση των προσωπικών τους δικαιωμάτων. Αυτές οι εταιρείες και τα άτομα ποτέ δεν θα θελήσουν να εργαστούν ξανά ή να παράσχουν υπηρεσίες εκ νέου στα παλαιά κράτη μέλη. Έτσι θα φαίνεται, άραγε, η αγορά υπηρεσιών και η αγορά εργασίας στην Ενωμένη Ευρώπη; Ως εκπρόσωποι των ψηφοφόρων μας, έχουμε το καθήκον να υπερασπιστούμε τα δικαιώματά τους στην ΕΕ. Δεν άκουσα ούτε για μια περίπτωση ανάλογης μεταχείρισης στην Πολωνία, έστω και αν στη χώρα λειτουργούν πολλές χιλιάδες ξένες εταιρείες, και τεράστιο τμήμα της βιομηχανίας και η πλειονότητα των τραπεζών ελέγχονται από το ξένο κεφάλαιο. Οι πολωνικές οργανώσεις, οι επιχειρηματίες, τα υπουργεία και οι πρεσβείες ενημερώνονται τακτικά για περιπτώσεις, που πολωνικές επιχειρήσεις και πολωνοί πολίτες, που παρέχουν υπηρεσίες με υπεργολαβία κατ’ ανάθεση από ευρωπαϊκές επιχειρήσεις υπέστησαν διακρίσεις σε βάρος τους. Η περίπτωση της εταιρείας Apola, που εδρεύει στο Poznan, αποτελεί κατεξοχήν παράδειγμα τέτοιων διακρίσεων, και είναι μία από τις πολλές που περιήλθαν στην προσοχή μου. Ασκήθηκε εκφοβισμός στους υπαλλήλους της εταιρείας και στους εκπροσώπους, συνελήφθησαν και υπέστησαν διώξεις από τη γαλλική αστυνομία και τις τοπικές αρχές της Gard. Σε πολλές περιπτώσεις, αυτού του είδους η συμπεριφορά οφείλεται στο γεγονός ότι οι αξιωματούχοι είναι άνθρωποι ή μάλλον απάνθρωποι και έχουν ανεπαρκή εξοικείωση με τους κανόνες. Δεν είμαστε μνησίκακοι με τα έθνη ή τις κυβερνήσεις σε αυτό το θέμα, αλλά το ζήτημα πρέπει να συζητηθεί εδώ στο Ευρωπαϊκό Κοινοβούλιο, και αυτός είναι ο λόγος που τη σημερινή συζήτηση πρέπει να ακολουθήσει ένα ψήφισμα, όπου να καταδικάζονται αυτού του είδους οι παραβάσεις του νόμου. Τέλος, θέλω να υπογραμμίσω άλλο ένα κρούσμα διακρίσεων βάσει της εθνικότητας. Αφορά στις νέες απαιτήσεις που θέσπισε η Ευρωπαϊκή Επιτροπή, που ισχύουν μόνο για τις πολωνές νοσοκόμες και μαίες. Απαιτείται πλέον στην περίπτωσή τους να έχουν εργαστεί τουλάχιστον πέντε σε σύνολο επτά χρόνων προϋπηρεσίας προκειμένου να εξασφαλίσουν πιστοποιητικό, που να επιβεβαιώνει τα προσόντα τους, χωρίς το οποίο δεν μπορούν να εργαστούν ως νοσοκόμες ή μαίες στην ΕΕ. Από τους πολίτες των υπολοίπων 24 κρατών μελών ζητείται μόνο να έχουν εργαστεί για τρία σε σύνολο πέντε ετών προϋπηρεσίας. Αυτές οι απαιτήσεις, που κατοχυρώνονται στην ευρωπαϊκή νομοθεσία, όχι μόνο στερούν από τις νοσοκόμες και μαίες ευκαιρίες δουλειάς και τα προηγούμενα δικαιώματά τους, αλλά προσβάλλουν την επαγγελματική τους αξιοπρέπεια. Ανέμενα απάντηση από την Επιτροπή για το θέμα αυτό επί πολλές εβδομάδες, και αρκετές εκατοντάδες χιλιάδες νοσοκόμες και μαίες αναμένουν απάντηση στην αναφορά που υπέβαλαν στο Ευρωπαϊκό Κοινοβούλιο. 
<SPEAKER ID="364" LANGUAGE="PL" NAME="Libicki (UEN )." AFFILIATION="">
<P>
   – Κύριε Πρόεδρε, κυρίες και κύριοι συνάδελφοι, η οικονομία της ΕΕ είναι σε κακή κατάσταση, η γαλλική και η γερμανική οικονομία έχουν πληγεί κατεξοχήν, και φαίνεται ότι λίγο πολύ ευθύνονται όλοι για την κατάσταση αυτή. Οι Ηνωμένες Πολιτείες ευθύνονται για την υπερβολικά χαμηλή ισοτιμία του δολαρίου, η Άπω Ανατολή επειδή χρησιμοποιεί εργατικό δυναμικό σε συνθήκες δουλείας και τα νέα κράτη μέλη, επειδή ακολουθούν πραγματικά υγιείς και ανταγωνιστικές οικονομικές πολιτικές. Έχουν εφευρεθεί μέχρι και νέες λέξεις, που αποτελούν χαρακτηριστικούς νεολογισμούς οργουελιανής έμπνευσης. Για να επαναλάβω για παράδειγμα ένα σημείο που έθιξε ο κ. Szymański, η λέξη «ντάμπινγκ», με όλες τις αρνητικές συνδηλώσεις της, χρησιμοποιείται αντί του να μιλάμε περί υγιούς οικονομικού ανταγωνισμού.
<P>
Έστω και αν το σχέδιο οδηγίας Bolkestein έχει πολλά θετικά, όλοι οι θιασώτες εκείνου που είναι γνωστό ως «κοινωνική οικονομία» θίχτηκαν όταν αυτή κατατέθηκε. Θυμωμένοι ψίθυροι από το Παρίσι και το Βερολίνο ήταν αρκετοί για να εξασφαλιστεί η απόρριψη με συνοπτικές διαδικασίες του άριστου αυτού σχεδίου οδηγίας. Βεβαίως είναι δυνατές άλλες προσεγγίσεις, και μια από αυτές είναι οι διακρίσεις. Το τελευταίο πράγματι είναι προφανέστατο, όπως επεσήμαναν οι προλαλήσαντες, που έδωσαν έναν μακρύ κατάλογο ατόμων και επιχειρήσεων, που το βίωσαν.
<P>
Ο Επίτροπος Verheugen χαίρει μεγάλης εκτίμησης στην Πολωνία, και αυτό είναι κάτι που θέλω να το υπογραμμίσω, θεωρώ όμως ότι οι ισχυρισμοί του πως έλαβε μόνο ένα παράπονο αναφορικά με μια χώρα προκαλούν έκπληξη. Ως Πρόεδρος της Επιτροπής Αναφορών, συνέταξα έναν μακρύ κατάλογο περιπτώσεων διακρίσεων, και κοινοποίησα αυτόν τον κατάλογο στον Επίτροπο Verheugen, στην Ολλανδική Προεδρία και στον Επίτροπο Bolkestein. Θεωρώ λυπηρό το γεγονός ότι οι Επίτροποι είναι ανίκανοι να ανταλλάξουν τέτοιες πληροφορίες μεταξύ τους. Αν ο Επίτροπος Verheugen, ο οποίος είναι εξαιρετικά δημοφιλής στην Πολωνία, όπως προανέφερα, ισχυρίζεται ότι δεν ξέρει τίποτε για το θέμα, τότε αυτό μας λυπεί βαθύτατα. Αν δεν ανταλλάσσονται πληροφορίες εντός της Επιτροπής, τότε σε ποιον πρέπει να διαβιβάσουμε αυτή την πληροφορία;
<P>
Η στρατηγική της Λισαβόνας και το Σύμφωνο Σταθερότητας και Ανάπτυξης είχαν ως στόχο να μετατρέψουν την οικονομία της ΕΕ στην πρωτοπόρο σε παγκόσμιο επίπεδο οικονομία, ωστόσο, απέτυχαν σε αυτό. Τώρα ακούμε αινιγματικές δηλώσεις στη λογική ότι ο στόχος είναι απλώς να μετατρέψουμε την οικονομία της ΕΕ σε μια από τις πρωτοπόρες στον κόσμο οικονομίες, έστω και αν υπάρχει ουσιώδης διαφορά μεταξύ των δύο αυτών στόχων. Σε αυτό το Σώμα έχουν ακουστεί πολλά παράπονα σχετικά με το εργοστάσιο σελοφάν του Bridgwater, στο Ηνωμένο Βασίλειο, η παραγωγή του οποίου μεταφέρθηκε στο Κάνσας. Αυτή είναι η επιλογή που έχετε, κυρίες και κύριοι συνάδελφοι: ή θα επιτρέπετε σε εταιρείες να μεταφέρουν την παραγωγή τους στην Πολωνία, τη Δημοκρατία της Τσεχίας ή στη Σλοβακία, ή θα μεταφερθούν στο Κάνσας ή στην Άπω Ανατολή.
<SPEAKER ID="365" LANGUAGE="PL" NAME="Czarnecki, Ryszard (NI )." AFFILIATION="">
<SPEAKER ID="366" LANGUAGE="SV" NAME="Fjellner (PPE-DE )." AFFILIATION=".">
<P>
Επιτρέψτε μου να δώσω ένα πολύ σύντομο αλλά άκρως τρομακτικό –και δυστυχώς όχι το μόνο– παράδειγμα του τρόπου που συνδικάτα και αρχές, σε πλήρη σύμπνοια, αρνούνται στα νέα κράτη μέλη πρόσβαση στην εσωτερική αγορά. Η σουηδική υπόθεση ξεκίνησε όταν ένας οργανισμός τοπικής αυτοδιοίκησης αποφάσισε να κτίσει ένα σχολείο και, επειδή ακολούθησαν τους ευρωπαϊκούς κανόνες που διέπουν τις δημόσιες προμήθειες, το έργο ανατέθηκε σε μια κατασκευαστική εταιρεία από τη Λετονία (την LP-Bygg). Σύντομα, το συνδικάτο των οικοδόμων ήταν εκεί, εμποδίζοντας την πρόσβαση στο εργοτάξιο, σταματώντας τις εργασίες, κρατώντας πανό διαμαρτυρίας και κραυγάζοντας «Πηγαίνετε σπίτι σας, πηγαίνετε σπίτι σας» Ο λόγος που, όπως επέμειναν, το έκαναν αυτό, ήταν επειδή η επιχείρηση από τη Λετονία ευθυνόταν για την υπογραφή μιας ειδικής σουηδικής συλλογικής σύμβασης και ότι η λετονική σύμβαση δεν ίσχυε, παρά το γεγονός ότι διασφάλιζε καλύτερες πληρωμές από τη σουηδική. Ελήφθη η απόφαση: οι Λετονοί έπρεπε να φύγουν. Η εταιρεία προσέφυγε στις αρχές, και το αρμόδιο για την επίλυση εργασιακών θεμάτων όργανο, στη σύνθεση του οποίου μετέχει το συνδικάτο, προφανώς ενέκρινε μια απόφαση υπέρ του συνδικάτου. Ο σουηδός υπουργός Απασχόλησης –και μέχρι πρόσφατα επικεφαλής της συνδικαλιστικής ένωσης– επίσης υιοθέτησε μια θέση υπέρ των συνδικάτων. Κάτι τέτοιες στιγμές πραγματικά ντρέπομαι που είμαι Σουηδός.
<SPEAKER ID="367" LANGUAGE="PL" NAME="Geringer de Oedenberg (PSE )." AFFILIATION="">
<P>
   – Κυρίες και κύριοι συνάδελφοι, έχει γίνει επανειλημμένα αναφορά σε πολλές προηγούμενες συζητήσεις εδώ στο Ευρωπαϊκό Κοινοβούλιο στα προβλήματα που σχετίζονται με τις διακρίσεις σε βάρος εργαζομένων και επιχειρήσεων από τα νέα κράτη μέλη στην εσωτερική αγορά της ΕΕ. Εγώ ο ίδιος επέστησα την προσοχή του Σώματος στο θέμα πριν από επτά μήνες και παραπάνω, ωστόσο –και λυπούμαι που το λέω– τίποτε δεν άλλαξε έκτοτε. Αυτός είναι ο λόγος που ακούσαμε τόσους πολλούς υπουργούς από τα νέα κράτη μέλη να μιλάνε πάλι σήμερα για τις κατάφωρες παραβιάσεις της κοινοτικής νομοθεσίας στο συγκεκριμένο θέμα. Πέραν των λεγόμενων μεταβατικών περιόδων, που επιβλήθηκαν στα 10 νέα κράτη μέλη, τα παλαιά κράτη μέλη θέτουν σε μας έναν αυξανόμενο αριθμό νομικών και διοικητικών εμποδίων. Αυτού του είδους οι πρακτικές καταπατούν την ελευθερία εγκατάστασης και την ελευθερία παροχής υπηρεσιών, που και οι δύο ισχύουν για κάθε νομική οντότητα που είναι καταχωρημένη στα μητρώα κράτους μέλους της Ευρωπαϊκής Ένωσης και οι οποίες κατοχυρώνονται στη Συνθήκη. Υπάρχουν ήδη αποδείξεις για πολλά κρούσματα διατάξεων, που θεσπίζουν διακρίσεις, οι οποίες βεβαίως αντιβαίνουν στην κοινοτική νομοθεσία, και που εντοπίζει κανείς στην εθνική νομοθεσία των παλαιών κρατών μελών. Η σθεναρή αντίσταση που πρόταξαν χώρες όπως η Γαλλία, το Βέλγιο και η Γερμανία στη διάρκεια συζητήσεων για την ελευθέρωση των υπηρεσιών, όπως προβλέπεται στην Οδηγία Bolkestein, αποτελεί μια ακόμα απόδειξη των προσπαθειών επιβολής διακρίσεων σε βάρος εταιρειών από τα παλαιά κράτη μέλη. Προκαλεί όντως έκπληξη το γεγονός ότι οι χώρες που συμφώνησαν στη διεύρυνση της Ευρωπαϊκής Ένωσης και στην ένταξη των χωρών της Κεντρικής και Ανατολικής Ευρώπης, ενώ γνώριζαν ότι ο στόχος αυτής της ολοκλήρωσης ήταν η δημιουργία μιας ενιαίας και ισχυρής κοινωνικοοικονομικής οντότητας, τώρα θέτουν προσκόμματα στις προσπάθειες επίτευξης αυτού του στόχου. Αυτό δεν ήταν το είδος της ΕΕ, υπέρ της οποίας ψηφίσαμε στα δημοψηφίσματα που διεξήχθησαν πριν την περσινή διεύρυνση. Συνεπώς, καλώ την Ευρωπαϊκή Επιτροπή να αναλάβει δράση και να γνωστοποιήσει τις απόψεις της επί του θέματος, και να προβεί επίσης στις δέουσες ενέργειας για να σταματήσουν οι πρακτικές διακρίσεων σε βάρος των νέων κρατών μελών. 
<SPEAKER ID="368" LANGUAGE="DE" NAME="Verheugen," AFFILIATION="Αντιπρόεδρος της Επιτροπής">
<SPEAKER ID="369" LANGUAGE="" NAME="Πρόεδρος." AFFILIATION="">
<P>
Η ψηφοφορία θα διεξαχθεί αύριο στις 12.00. 
<SPEAKER ID="370" LANGUAGE="" NAME="Πρόεδρος." AFFILIATION="">
<P>
   Η ημερήσια διάταξη προβλέπει τη συζήτηση της έκθεσης (A6-0004/2005) του κ. Krahmer, εξ ονόματος της Επιτροπής Περιβάλλοντος, Δημόσιας Υγείας και Ασφάλειας των Τροφίμων σχετικά με την πρόταση οδηγίας του Ευρωπαϊκού Κοινοβουλίου και του Συμβουλίου για την επαναχρησιμοποίηση, ανακύκλωση και ανάκτηση των οχημάτων με κινητήρα και την τροποποίηση της οδηγίας του Συμβουλίου 70/156/ΕΟΚ (COM(2004)0162 – C5-0126/2004 – 2004/0053(COD)). 
<SPEAKER ID="371" LANGUAGE="DE" NAME="Verheugen," AFFILIATION="Αντιπρόεδρος της Επιτροπής">
<P>
     Κύριε Πρόεδρε, κυρίες και κύριοι, η Επιτροπή ευχαριστεί θερμά τον κ. Krahmer για την έκθεσή του και για τον ασυνήθιστο και σημαντικό προσωπικό του ζήλο για την πρώτη ανάγνωση της οδηγίας για την ανακύκλωση.
<P>
Θα ήθελα να αρχίσω υπενθυμίζοντας ότι η πρόταση οδηγίας βασίζεται στις διατάξεις της οδηγίας για τα οχήματα στο τέλος του κύκλου της ζωής τους που ενέκρινε το Σώμα και υιοθέτησε το Συμβούλιο τον Σεπτέμβριο του 2000 και περιλαμβάνει πολύ φιλόδοξους στόχους που θα πρέπει να επιτύχει η βιομηχανία ανακύκλωσης και επαναχρησιμοποίησης μέχρι το 2015. Εάν θέλουμε να εξασφαλίσουμε ότι θα είναι δυνατή η επίτευξη αυτών των στόχων, οι κατασκευαστές αυτοκινήτων θα πρέπει να συμβάλουν σε αυτό και ως εκ τούτου τους καλούμε να κατασκευάζουν οχήματα, των οποίων τα μέρη θα είναι καταλληλότερα για ανακύκλωση και επαναχρησιμοποίηση και μάλιστα από τη στιγμή που θα είναι έτοιμα τα οχήματα.
<SPEAKER ID="372" LANGUAGE="DE" NAME="Krahmer (ALDE )," AFFILIATION="εισηγητής">
<P>
   . – Κύριε Πρόεδρε, κύριε Επίτροπε, κυρίες και κύριοι, θα ήθελα να αρχίσω ευχαριστώντας τους συναδέλφους μου στην Επιτροπή Περιβάλλοντος, Δημόσιας Υγείας και Ασφάλειας των Τροφίμων, και ιδίως τους σκιώδεις εισηγητές, για την καλή και εποικοδομητική συνεργασία. Στην Ευρώπη κατασκευάζονται περίπου 15 εκατομμύρια οχήματα ετησίως και η αυτοκινητοβιομηχανία είναι ένας από τους σημαντικότερους τομείς της οικονομίας στην Ευρώπη, ο οποίος δημιουργεί θέσεις εργασίας, ενθαρρύνει την καινοτομία και είναι σημαντικός για την ανταγωνιστικότητά μας. Ωστόσο τα αυτοκίνητα δημιουργούν και απορρίμματα και αυτό είναι το θέμα της αποψινής μας συζήτησης. Κάθε χρόνο, δέκα εκατομμύρια οχήματα στην Ευρώπη καταλήγουν στη διάλυση. Το γεγονός ότι τα οχήματα που στοιβάζονται εκεί ασχημαίνοντας το τοπίο δεν είναι πια τόσο πολλά όσο στο παρελθόν σχετίζεται με το ότι σημαντικό μέρος τους μπορεί να επαναχρησιμοποιηθεί και να ανακυκλωθεί.
<P>
Αντικειμενικός σκοπός της οδηγίας της αίτησης χορήγησης έγκρισης τύπου είναι η θέσπιση διατάξεων προκειμένου τα ΙΧ και τα ελαφρά επαγγελματικά οχήματα να μπορούν να κατασκευαστούν έτσι ώστε να ισχύουν τα ελάχιστα ποσοστά που αναφέρει η οδηγία για τα οχήματα στο τέλος του κύκλου της ζωής τους αναφορικά με τη δυνατότητα επαναχρησιμοποίησης, ανακύκλωσης και ανάκτησης. Η εν λόγω οδηγία επιβάλλει στους κατασκευαστές δεσμευτικούς στόχους. Από το 2006, πρέπει να μπορούν να επαναχρησιμοποιηθούν, να ανακυκλωθούν ή να ανακτηθούν τουλάχιστον τα 85% κατά μάζα και από το 2015 τουλάχιστον τα 95% κατά μάζα ενός οχήματος. Αυτοί είναι ιδιαίτερα φιλόδοξοι στόχοι –ιδίως το ποσοστό 95% από το 2015 και εξής– γιατί κάτι τέτοιο θα σήμαινε ότι τα αυτοκίνητα του μέλλοντος δεν θα δημιουργούν σχεδόν καθόλου απορρίμματα.
<P>
Η επίτευξη αυτού του σκοπού θα εξαρτηθεί όχι μόνο από τη χρησιμοποίηση συγκεκριμένων υλικών από τους κατασκευαστές, αλλά κυρίως από την περαιτέρω ανάπτυξη της τεχνολογίας ανακύκλωσης και από τον ορισμό της δυνατότητας ανακύκλωσης. Ωστόσο, αναμφισβήτητα η δυνατότητα ανακύκλωσης αυτοκινήτων και η αποφυγή δημιουργίας απορριμμάτων είναι σημαντικοί στόχοι για την περιβαλλοντική πολιτική στην Ευρώπη. Όμως προξενεί έκπληξη το γεγονός ότι τα αυτοκίνητα προκαλούν μόνο το 1% των απορριμμάτων στην ΕΕ. Η ΕΕ κατάφερε πολύ καλά να ελαχιστοποιήσει τα απορρίμματα που προκαλούνται όχι μόνο από τις συσκευασίες, τις ηλεκτρονικές συσκευές και τις μπαταρίες, αλλά και από τα παλιά αυτοκίνητα.
<P>
Οι κοινές μας τροπολογίες, για τις οποίες θα ψηφίσουμε αύριο, στοχεύουν κυρίως στη βελτίωση του τρόπου εφαρμογής της οδηγίας χωρίς να διακυβεύουν την επίτευξη των στόχων της ανακύκλωσης που είναι τόσο σημαντικοί για την περιβαλλοντική πολιτική. Η έγκριση τύπου πρέπει να είναι εφαρμόσιμη από τη σκοπιά τόσο των αρμοδίων αρχών στα κράτη μέλη όσο και των κατασκευαστών και να συνεπάγεται το μικρότερο δυνατό κόστος. Οι τροπολογίες λαμβάνουν επίσης υπόψη σημαντικές πτυχές της βέλτιστης πρακτικής όσον αφορά την έγκριση τύπου. Ως εισηγητής προσπάθησα από την αρχή να διατηρήσω τη διάκριση μεταξύ ελέγχου νέων τύπων και νέων μοντέλων. Τα νέα μοντέλα είναι αυτοκίνητα που κυκλοφορούν ήδη στην ευρωπαϊκή αγορά –σήμερα υπάρχουν περίπου 600– ενώ νέοι τύποι είναι αυτοκίνητα που θα διατεθούν στην αγορά στο μέλλον, και είναι περίπου 100 ετησίως.
<P>
Προτεραιότητα θα πρέπει να έχει ο έλεγχος νέων τύπων. Ούτε οι υπηρεσίες ούτε οι κατασκευαστές θα ήταν σε θέση να κάνουν αυτό που ήθελε η Επιτροπή στην αρχική της πρόταση, δηλαδή να ελέγξουν όλα τα μοντέλα στην ΕΕ μέσα σε 36 μήνες από την έναρξη ισχύος της οδηγίας. Πρέπει να δοθεί προτεραιότητα στον έλεγχο νέων τύπων προκειμένου να διασφαλιστεί ότι όλοι οι νέοι τύποι που θα βγουν μελλοντικά στην κοινοτική αγορά πληρούν τους δεσμευτικούς στόχους της οδηγίας για τα οχήματα στο τέλος του κύκλου της ζωής τους και έτσι η προθεσμία των 36 μηνών που προτείνει η Επιτροπή θα πρέπει να ισχύει για τους νέους τύπους, ενώ τα μοντέλα που κυκλοφορούν ήδη θα ελεγχθούν στη συνέχεια. Συμφωνήσαμε στο Σώμα –και με το Συμβούλιο– μια περίοδο 54 μηνών που είναι ο αριθμητικός μέσος όρος της αρχικής πρότασης της Επιτροπής και των 72 μηνών που είχα προτείνει αρχικά, οι οποίοι αντιστοιχούν στον κύκλο ζωής ενός μέσου αυτοκινήτου.
<P>
Επιτρέψτε μου να επανέλθω τελειώνοντας στο θέμα των κανόνων. Στην ΕΕ υπάρχουν πάρα πολλοί κανόνες που αφορούν τα αυτοκίνητα. Όταν θεσπίζουμε νόμους, πρέπει πάντα να λαμβάνουμε υπόψη ότι θα πρέπει να εφαρμοστούν σε μέρη που βρίσκονται πολύ μακριά από τις Βρυξέλλες και το Στρασβούργο. Πρέπει να σκεφτούμε τις επιχειρήσεις που τελικά θα πληγούν από αυτό. Κύριε Verheugen, τώρα απευθύνομαι σε εσάς προσωπικά. Εγώ επιδοκιμάζω ιδιαίτερα την πρωτοβουλία σας σε σχέση με την εκτίμηση των επιπτώσεων της νομοθεσίας και χαίρομαι διότι ανακαλύψατε ξανά τις φιλελεύθερες ρίζες σας στον ρόλο σας ως Επιτρόπου υπεύθυνου για τη βιομηχανία. Είναι σημαντικό οι νέες οδηγίες και κανονισμοί, ιδίως όσοι σχετίζονται με την προστασία του περιβάλλοντος και των καταναλωτών, να ελέγχονται μελλοντικά ως προς τις επιπτώσεις που έχουν στην ανταγωνιστικότητα. Πρέπει να εξεταστεί κατά πόσον οι υπάρχουσες οδηγίες μπορούν να εφαρμοστούν γρήγορα στα κράτη μέλη. Όμως ως προς τους μελλοντικούς κανονισμούς, πρέπει να διασφαλίσουμε πρωτίστως ότι συμβάλλουν στην προστασία του περιβάλλοντος και δεν επιφέρουν αύξηση της γραφειοκρατίας.
<SPEAKER ID="373" LANGUAGE="DE" NAME="Hoppenstedt," AFFILIATION="εξ ονόματος της Ομάδας PPE-DE">
<P>
   . – Κύριε Πρόεδρε, κύριε Επίτροπε, κυρίες και κύριοι, διαπιστώνω ότι με την παρουσία του Προεδρεύοντος, τα μέλη του Κοινοβουλίου έχουν ένα άτομο περισσότερο από την ομάδα της Επιτροπής. Αυτό είναι οπωσδήποτε εκπληκτικό για ένα βράδυ σαν το σημερινό. Ο κ. Krahmer παρουσίασε την έκθεσή του με μεγάλη σαφήνεια και πολύ αναλυτικά και δεν σκοπεύω να αναφερθώ ξανά σε όλες τις λεπτομέρειες.
<P>
Θα ήθελα μόνο να πω ότι χάρη στις τροπολογίες, αυτή η έκθεση έγινε τελικά έργο όλων μας, γιατί είπαμε στον κ. Krahmer ότι η συμφωνία που επιτύχαμε με την κοινή συζήτηση με το Συμβούλιο και την Επιτροπή οφείλεται στις τροπολογίες που κατά βάση αποτελούν τον πυρήνα της έκθεσης. Πιστεύω ότι αύριο θα υποστηρίξει την έκθεση μια μεγάλη πλειοψηφία, αφού φέρει την υπογραφή των τριών μεγάλων Ομάδων.
<P>
Η οδηγία στηρίζεται στην οδηγία για τα οχήματα στο τέλος του κύκλου της ζωής τους και έχει προληπτική δράση, αφού δίνει στην αυτοκινητοβιομηχανία τη δυνατότητα να εξασφαλίσει μελλοντικά τη δυνατότητα ανακύκλωσης. Το να μπορεί να ανακυκλωθεί ένα αυτοκίνητο κατά 95% είναι μια τεράστια επιτυχία και ένα γιγαντιαίο άλμα, αν θυμηθούμε τις πρώτες μας συζητήσεις στις αρχές της δεκαετίας του ’90.
<SPEAKER ID="374" LANGUAGE="NL" NAME="Corbey," AFFILIATION="εξ ονόματος της Ομάδας PSE">
<P>
   . – Κύριε Πρόεδρε, αύριο θα εγκρίνουμε μια τροποποιημένη πρόταση, που θα διασφαλίζει ότι ο σχεδιασμός των κινητήρων οχημάτων θα γίνεται κατά τρόπο που να είναι δυνατή η ανακύκλωσή τους όταν παρέλθει ο χρόνος ζωής τους. Η ανάγκη να ληφθεί υπόψη το όριο του χρόνου ζωής στον σχεδιασμό νέων κινητήρων οχημάτων προέκυψε για πρώτη φορά στις αρχές της δεκαετίας του 1990, μεταξύ άλλων στις Κάτω Χώρες, όταν υπογράφτηκαν διμερείς συμφωνίες μεταξύ των κατασκευαστών και των αρχών. Οι ευρωπαίοι κατασκευαστές έχουν αποκτήσει πλέον τεράστια πείρα στην ανακύκλωση. Οι κατασκευαστές υπολογίζουν το μέσο κόστος που απορρέει από την υποχρέωση ανακύκλωσης σε 30 ευρώ ανά όχημα, αλλά οι αυτοκινητοβιομηχανίες θα αντισταθμίσουν τάχιστα αυτό το κόστος. Οι τιμές των πρώτων υλών γνωρίζουν αλματώδη άνοδο, κυρίως λόγω της τεράστιας ζήτησης από την Κίνα. Το αυξανόμενο κόστος των πρώτων υλών καθιστά ιδιαίτερα επικερδή την ανακύκλωση. Με αυτή την περιβαλλοντική καινοτομία η Ευρώπη αποκτά προβάδισμα και έναντι των ανταγωνιστών της, διότι δεν υπάρχουν διατάξεις για την ανακύκλωση ούτε στην Ιαπωνία ούτε στις Ηνωμένες Πολιτείες. Η Ομάδα μας αποδέχεται την τροποποιημένη πρόταση και σε κάθε περίπτωση θέλει να ευχαριστήσει ολόψυχα τον εισηγητή. Θέλω να ζητήσω συγνώμη εκ μέρους του σκιώδους εισηγητή, που αδυνατούσε να παραστεί σήμερα το απόγευμα.
<P>
Δράττομαι της ευκαιρίας σήμερα να προβώ σε μια ευρύτερη θεώρηση της κατάστασης της αυτοκινητοβιομηχανίας. Στις αρχές αυτού του έτους συστάθηκε η ομάδα υψηλού επιπέδου CARS 21. Ο ρόλος της ομάδας υψηλού επιπέδου είναι να διατυπώσει συστάσεις για την ευρωπαϊκή αυτοκινητοβιομηχανία. Αυτό αφορά πρωτίστως την ανταγωνιστικότητα και την απασχόληση, αλλά και την ασφάλεια και τα φιλικά προς το περιβάλλον χαρακτηριστικά. Θέλω καταρχάς να πω ότι είμαι διαπρύσιος κήρυκας της κλαδικής προσέγγισης. Η διαδικασία της Λισαβόνας πρέπει να εφαρμοστεί στο πλαίσιο των κλάδων. Με την πρωτοβουλία CARS 21, η Ευρωπαϊκή Επιτροπή κινείται προς τη σωστή κατεύθυνση, φοβούμαι όμως ότι η δημιουργία της ομάδας υψηλού επιπέδου στο τέλος του ταξιδιού θα σημάνει απλώς και μόνο μια διαδικασία απορύθμισης προς όφελος της αυτοκινητοβιομηχανίας, την άρση κουραστικών κανόνων στους τομείς της προστασίας του περιβάλλοντος και της κοινωνικής προστασίας με το άλλοθι της βελτίωσης της ανταγωνιστικότητας. Θέλω, λοιπόν, να παρακινήσω να κοιτάξουμε πιο πέρα και να θέσουμε πιο φιλόδοξους στόχους, διότι το περιβάλλον και η ανταγωνιστικότητα δεν είναι αλληλοαναιρούμενα· τουναντίον, αλληλοενισχύονται. Ένας βιομηχανικός κλάδος που βελτιώνει σταθερά τις περιβαλλοντικές του επιδόσεις βελτιώνει τη θέση του στον παγκόσμιο ανταγωνισμό. Είμαι πεπεισμένος ότι οι φιλικοί προς το περιβάλλον κινητήρες οχημάτων είναι βασικοί για μια βιώσιμη ευρωπαϊκή αυτοκινητοβιομηχανία. Αυτός είναι ο λόγος που πήρα την πρωτοβουλία σύστασης μιας ομάδας χαμηλόβαθμου επιπέδου για τα οχήματα. Υπό το πρίσμα του στόχου της Λισαβόνας για την απασχόληση, η ανταγωνιστικότητα και ένα καθαρό περιβάλλον θα τεθούν στο επίκεντρο των εργασιών της ομάδας χαμηλόβαθμου επιπέδου. Μαζί με ενδιαφερόμενους συναδέλφους ευρωβουλευτές θα εκπονήσω μια σειρά συστάσεων, που θα τις υποβάλλω στους αρμόδιους Επιτρόπους και στην ομάδα υψηλού επιπέδου τον Ιούλιο.
<SPEAKER ID="375" LANGUAGE="DE" NAME="Seeber (PPE-DE )." AFFILIATION="">
<P>
Θα ήθελα επίσης να υπογραμμίσω ότι έχουμε θεσπίσει αλλού κανόνες –ειδικά για τις εκπομπές καυσαερίων– για τις άμεσες επιπτώσεις στο περιβάλλον και να ζητήσω από την Επιτροπή να αρχίσει να εργάζεται γρήγορα, ιδίως όσον αφορά τη νέα προδιαγραφή για το καυσαέριο Euro 5, προκειμένου να μειωθούν τα καυσαέρια και στην Ευρώπη. Θα ήθελα επίσης να υπενθυμίσω τη λεπτή σκόνη που τώρα προκαλεί μόλυνση ιδίως σε πόλεις της Γερμανίας και προκαλεί αρκετά προβλήματα.
<SPEAKER ID="376" LANGUAGE="" NAME="Πρόεδρος." AFFILIATION="">
<P>
Η ψηφοφορία θα διεξαχθεί αύριο, στις 12.00.
<SPEAKER ID="377" LANGUAGE="" NAME="" AFFILIATION="(Η συνεδρίαση λήγει στις 22.55)">
